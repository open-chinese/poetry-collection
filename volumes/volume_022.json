[
    {
        "uuid": "61435ddd1e44113103743b88705dffe1",
        "title": "留题桂州碧浔亭",
        "author": "韦瓘",
        "content": "半年领郡固无劳，一日为心素所操。\n轮奂未成绳墨在，规模已壮闶闳高。\n理人虽切才常短，薄宦都缘命不遭。\n从此归耕洛川上，大千江路任风涛。",
        "dynasty": "唐",
        "collection_info": null
    },
    {
        "uuid": "7e3817c7538485ea213deede11eeaebd",
        "title": "赠毛仙翁",
        "author": "崔郾",
        "content": "存亡去住一壶中，兄事安期弟葛洪。\n甲子已过千岁鹤，仪容方称十年童。\n心灵暗合行人数，药力潜均造化功。\n终待此身无繫累，武陵山下等黄公。",
        "dynasty": "唐",
        "collection_info": null
    },
    {
        "uuid": "cb95863344025b1981807ce350e234c4",
        "title": "鸟散余花落",
        "author": "孔温业",
        "content": "美景春堪赏，芳园白日斜。\n共看飞好鸟，復见落余花。\n来往惊翻电，经过想散霞。\n雨余飘处处，风送满家家。\n求友声初去，离枝色可嗟。\n从兹时节换，谁为惜年华。",
        "dynasty": "唐",
        "collection_info": null
    },
    {
        "uuid": "780777f6e60b7cd617fa4044f061712d",
        "title": "鸟散余花落",
        "author": "赵存约",
        "content": "春晓游禽集，幽庭几树花。\n坐来惊艳色，飞去堕晴霞。\n翅拂繁枝落，风添舞影斜。\n彩云飘玉砌，绛雪下仙家。\n分散音初静，凋零蘂带葩。\n空阶瞻翫久，应共惜年华。",
        "dynasty": "唐",
        "collection_info": null
    },
    {
        "uuid": "1cf7a0afc0403841f0374e943f24fb48",
        "title": "鸟散余花落",
        "author": "窦洵直",
        "content": "晚树春归后，花飞鸟下初。\n参差分羽翼，零落满空虚。\n风外清香转，林边艳影疎。\n轻盈疑雪舞，髣髴似霞舒。\n万片情难极，迁乔思有余。\n微臣一何幸，吟赏对寒居。",
        "dynasty": "唐",
        "collection_info": null
    },
    {
        "uuid": "8f8eaeeeaef7a1f8e3351ad6e8a9db6c",
        "title": "公无渡河",
        "author": "陈标",
        "content": "阴云飒飒浪花愁，半度惊湍半挂舟。\n声尽云天君不住，命悬鱼鳖妾同休。\n黛娥芳脸垂珠泪，罗袜香裾赴碧流。\n余魄岂能衔木石，独将遗恨付箜篌。",
        "dynasty": "唐",
        "collection_info": null
    },
    {
        "uuid": "b6e7cb1b2f493b3ee4a01feeacf9f472",
        "title": "秦王卷衣",
        "author": "陈标",
        "content": "秦王宫阙霭春烟，珠树琼枝近碧天。\n御气馨香苏合启，帘光浮动水精悬。\n霏微罗縠随芳袖，宛转鲛鮹逐宝筵。\n从此咸阳一回首，暮云愁色已千年。",
        "dynasty": "唐",
        "collection_info": null
    },
    {
        "uuid": "4b35af3ba8e9732d28dcb4592859ca40",
        "title": "倢伃怨",
        "author": "陈标",
        "content": "掌上恩移玉帐空，香珠满眼泣春风。\n飘零怨柳凋眉翠，狼籍愁桃坠脸红。\n凤辇祗应三殿北，鸾声不向五湖中。\n笙歌处处迴天睠，独自无情长信宫。",
        "dynasty": "唐",
        "collection_info": null
    },
    {
        "uuid": "bce48d168417f5c70dc84c8b7b8f0019",
        "title": "饮马长城窟",
        "author": "陈标",
        "content": "日日风吹虏骑尘，年年饮马汉营人。\n千堆战骨那知主，万里枯沙不辨春。\n浴谷气寒愁坠指，断崖冰滑恐伤神。\n金鞍玉勒无颜色，泪满征衣怨暴秦。",
        "dynasty": "唐",
        "collection_info": null
    },
    {
        "uuid": "7eff1aee4d09d223fb5536dbd6fa01c9",
        "title": "江南行",
        "author": "陈标",
        "content": "水光春色满江天，苹叶风吹荷叶钱。\n香蚁翠旗临岸市，艳娥红袖渡江船。\n晓惊白鹭联翩雪，浪蹙青茭潋滟烟。\n不怕江洲芳草暮，待将秋兴折湖莲。",
        "dynasty": "唐",
        "collection_info": null
    },
    {
        "uuid": "26fe5a1eed14508722dc3d7ac9ae364a",
        "title": "长安秋思",
        "author": "陈标",
        "content": "吴女秋机织曙霜，冰蚕吐丝月盈筐。\n金刀玉指裁缝促，水殿花楼弦管长。\n舞袖慢移凝瑞雪，歌尘微动避雕梁。\n唯愁陌上芳菲度，狼籍风池荷叶黄。",
        "dynasty": "唐",
        "collection_info": null
    },
    {
        "uuid": "b0c9321c55e03daeb3abb30aa847c1dc",
        "title": "赠元和十三年登第进士",
        "author": "陈标",
        "content": "春官南院粉墙东，地色初分月色红。\n文字一千重马拥，喜欢三十二人同。\n眼看鱼变辞凡水，心逐鹦飞出瑞风。\n莫怪云泥从此别，总曾惆怅去年中。",
        "dynasty": "唐",
        "collection_info": null
    },
    {
        "uuid": "4b38b58bf9c01efbd0851a392cec2860",
        "title": "焦桐树",
        "author": "陈标",
        "content": "江上烹鱼采野樵，鸾枝摧折半曾烧。\n未经良匠材虽散，待得知音尾已焦。\n若使琢磨徽白玉，便来风律轸青瑶。\n还能万里传山水，三峡泉声岂寂寥。",
        "dynasty": "唐",
        "collection_info": null
    },
    {
        "uuid": "cb64b7b42735eb5a236fd456bcc6b969",
        "title": "寄友人",
        "author": "陈标",
        "content": "杜甫在时贪入蜀，孟郊生处却归秦。\n如今始会麻姑意，借问山川与后人。",
        "dynasty": "唐",
        "collection_info": null
    },
    {
        "uuid": "3cbde614a55668a3d6aa71fce6fdd48e",
        "title": "啄木谣",
        "author": "陈标",
        "content": "丁丁向晚急还稀，啄徧庭槐未肯归。\n终日与君除蠹害，莫嫌无事不频飞。",
        "dynasty": "唐",
        "collection_info": null
    },
    {
        "uuid": "a97b7f0994f5ac9f30d334a020a64e47",
        "title": "僧院牡丹",
        "author": "陈标",
        "content": "琉璃地上开红艳，碧落天头散晓霞。\n应是向西无地种，不然争肯重莲花。",
        "dynasty": "唐",
        "collection_info": null
    },
    {
        "uuid": "dff5a9035976ed1c74854d7c4d627174",
        "title": "蜀葵",
        "author": "陈标",
        "content": "眼前无奈蜀葵何，浅紫深红数百窠。\n能共牡丹争几许，得人嫌处祗缘多。",
        "dynasty": "唐",
        "collection_info": null
    },
    {
        "uuid": "69efb557a6d37614e45af17642034f8c",
        "title": "离家",
        "author": "袁不约",
        "content": "步步远晨昏，悽心出里门。\n见乌唯有泪，看雁更伤魂。\n宿酒宁辞醉，迴书讳苦言。\n野人应怪笑，不解爱田园。",
        "dynasty": "唐",
        "collection_info": null
    },
    {
        "uuid": "0085b98b6d531f42365e6c82c6d2a3cb",
        "title": "送人至岭南",
        "author": "袁不约",
        "content": "度岭春风暖，花多不识名。\n瘴烟迷月色，巴路傍溪声。\n畏药将银试，防蛟避水行。\n知君怜酒兴，莫杀醉猩猩。",
        "dynasty": "唐",
        "collection_info": null
    },
    {
        "uuid": "d48dba85e2ee99fa3516bf27dabe4cdf",
        "title": "长安夜游",
        "author": "袁不约",
        "content": "凤城连夜九门通，帝女皇妃出汉宫。\n千乘宝莲珠箔捲，万条银烛碧纱笼。\n歌声缓过青楼月，香霭潜来紫陌风。\n长乐晓钟归骑后，遗簪堕珥满街中。",
        "dynasty": "唐",
        "collection_info": null
    },
    {
        "uuid": "41244acd56f599e9326a711de4db6cfc",
        "title": "病宫人",
        "author": "袁不约",
        "content": "佳人卧病动经秋，帘幕繿縿不挂钩。\n四体强扶藤夹膝，双环慵整玉搔头。\n花颜有幸君王问，药饵无征待诏愁。\n惆怅近来销瘦尽，泪珠时傍枕函流。",
        "dynasty": "唐",
        "collection_info": null
    },
    {
        "uuid": "2bff749c682a0971a54923a2368ebf5a",
        "title": "句",
        "author": "袁不约",
        "content": "愁声秋遶杵，寒色碧归山。\n送将欢笑去，收得寂寥迴。",
        "dynasty": "唐",
        "collection_info": null
    },
    {
        "uuid": "5b3e03c247101cbc2c66ed0da695cdc3",
        "title": "临邛怨",
        "author": "李余",
        "content": "藕花衫子柳花裙，多着沈香慢火熏。\n惆怅妆成君不见，空教绿绮伴文君。",
        "dynasty": "唐",
        "collection_info": null
    },
    {
        "uuid": "727edf07ad9d686f77c4d25c240b3306",
        "title": "寒食",
        "author": "李余",
        "content": "玉轮江上雨丝丝，公子游春醉不知。\n翦渡归来风正急，水溅鞍帕嫩鹅儿。",
        "dynasty": "唐",
        "collection_info": null
    },
    {
        "uuid": "3be65f2bc8a74440ad006d93c95146bf",
        "title": "句",
        "author": "李余",
        "content": "长安东门别，立马生白髮。\n霁后轩盖繁，南山瑞烟发。\n尝忧车马繁，土薄闻水声。",
        "dynasty": "唐",
        "collection_info": null
    },
    {
        "uuid": "bcc6408c2cfe4d8aa254ea3d564e4a15",
        "title": "至日上公献寿酒",
        "author": "白敏中",
        "content": "候晓天门闢，朝天万国同。\n瑞云昇观阙，香气映华宫。\n日色临仙籞，龙颜对昊宫。\n羽仪瞻百姓，献寿侍三公。\n化被君王洽，恩沾草木丰。\n自欣朝玉座，宴此咏皇风。",
        "dynasty": "唐",
        "collection_info": null
    },
    {
        "uuid": "8e77976d337c85e9e1beb9af5a51c90f",
        "title": "贺收復秦原诸州诗",
        "author": "白敏中",
        "content": "一诏皇城四海颁，丑戎无数束身还。\n戍楼吹笛人休战，牧野嘶风马自闲。\n河水九盘收数曲，天山千里锁诸关。\n西边北塞今无事，为报东南夷与蛮。",
        "dynasty": "唐",
        "collection_info": null
    },
    {
        "uuid": "239eb843a6664dc650f8396bab393ff6",
        "title": "句",
        "author": "白敏中",
        "content": "南浦花临水，东楼月映风。",
        "dynasty": "唐",
        "collection_info": null
    },
    {
        "uuid": "2866a063210c33641ed4b8b221af150f",
        "title": "遣兴",
        "author": "李敬方",
        "content": "果窥丹竈鹤，莫羡白头翁。\n日月仙壶外，筋骸药臼中。\n云归无定所，鸟迹不留空。\n何必劳方寸，岖岐问远公。",
        "dynasty": "唐",
        "collection_info": null
    },
    {
        "uuid": "60d4ba6d0fb05fad04e904041a3d8e99",
        "title": "劝酒",
        "author": "李敬方",
        "content": "不向花前醉，花应解笑人。\n只忧连夜雨，又过一年春。\n日日无穷事，区区有限身。\n若非杯酒裏，何以寄天真。",
        "dynasty": "唐",
        "collection_info": null
    },
    {
        "uuid": "a74ddb479e95f28e8e6f5718530891fb",
        "title": "近无西耗",
        "author": "李敬方",
        "content": "远戎兵压境，迁客泪横襟。\n烽候惊春塞，缧囚困越吟。\n自怜牛马走，未识犬羊心。\n一月无消息，西看日又沈。",
        "dynasty": "唐",
        "collection_info": null
    },
    {
        "uuid": "7754b340f7c5b8c1ef26a33dc22f9689",
        "title": "天台晴望",
        "author": "李敬方",
        "content": "天台十二旬，一片雨中春。\n林果黄梅尽，山苗半夏新。\n阳乌晴展翅，阴魄夜飞轮。\n坐冀无云物，分明见北辰。",
        "dynasty": "唐",
        "collection_info": null
    },
    {
        "uuid": "0a3c1246f3a9ed4def6ddec46a31d7e4",
        "title": "闻高侍御卒贬所",
        "author": "李敬方",
        "content": "西京高院长，直气似吾徒。\n走马论边备，飞声感庙谟。\n官移人未察，身没事多符。\n寂寞他年后，名编野史无。",
        "dynasty": "唐",
        "collection_info": null
    },
    {
        "uuid": "d9f2f4e44b48c3e3c44f64a7eb88d208",
        "title": "题黄山汤院",
        "author": "李敬方",
        "content": "楚镇惟黄岫，灵泉浴圣源。\n煎熬何处所，炉炭孰司存。\n沙暖泉长拂，霜笼水更温。\n不疏还自决，虽挠未尝浑。\n地启岩为洞，天开石作盆。\n常留今日色，不减故年痕。\n阴燄潜生海，阳光暗烛坤。\n定应邻火宅，非独过焦原。\n龙讶经冬润，莺疑满谷暄。\n善烹寒食茗，能变早春园。\n及物功何大，随流道益尊。\n洁斋齐物主，疗病夺医门。\n外秘千峰秀，旁通百潦奔。\n禅家休问疾，骚客罢招魂。\n卧理黔川守，分忧汉主恩。\n惨伤因有暇，徒御诫无諠。\n痒闷头风切，爬搔臂力烦。\n披榛通白道，束马置朱幡。\n谢屐缘危磴，戎装逗远村。\n慢游登竹径，高步入山根。\n崖巘差行竈，蓬茅过小轩。\n御寒增帐幕，甃影尽玙璠。\n不与华池语，宁将浴室论。\n洗心过顷刻，浸髮迨朝暾。\n汗洽聊箕踞，支羸暂虎蹲。\n濯缨闲更入，漱齿渴仍吞。\n气燠胜重絸，风和敌一尊。\n适来还蹭蹬，復出又攀援。\n形秽忻除垢，神嚣喜破昏。\n明夷征立象，既济感文言。\n已阂眠沙麂，仍妨卧石猨。\n香驱蒸雾起，烟霿湿云屯。\n破险更祠宇，凭高易庙垣。\n旧基绝仄足，新构忽行鹓。\n胜地非无栋，征途遽改辕。\n贪程归路远，折政讼庭繁。\n兴往留年月，诗成遗子孙。\n已镌东壁石，名姓寄无垠。",
        "dynasty": "唐",
        "collection_info": null
    },
    {
        "uuid": "5c6120408e0326125456e98ba2bc317a",
        "title": "太和公主还宫",
        "author": "李敬方",
        "content": "二纪烟尘外，凄凉转战归。\n胡笳悲蔡琰，汉使泣明妃。\n金殿更戎幄，青祛换毳衣。\n登车随伴仗，谒庙入中闱。\n汤沐疏封在，关山故梦非。\n笑看鸿北向，休咏鹊南飞。\n宫髻怜新样，庭柯想旧围。\n生还侍儿少，熟识内家稀。\n凤去楼扃夜，鸾孤匣掩辉。\n应怜禁园柳，相见倍依依。",
        "dynasty": "唐",
        "collection_info": null
    },
    {
        "uuid": "dbae036da4d6f2f61a7e46baee64199e",
        "title": "汴河直进船",
        "author": "李敬方",
        "content": "汴水通淮利最多，生人为害亦相和。\n东南四十三州地，取尽脂膏是此河。",
        "dynasty": "唐",
        "collection_info": null
    },
    {
        "uuid": "2e90317cdb8cfa032e4c4e7a86e0032e",
        "title": "享太庙乐章",
        "author": "李回",
        "content": "受天明命，敷佑下土。\n化时以俭，卫文以武。\n氛消夷夏，俗臻往古。\n亿万斯年，形于律吕。",
        "dynasty": "唐",
        "collection_info": null
    },
    {
        "uuid": "cbbdb77067c1808413635834b66d88ae",
        "title": "天长路别朱大山路却寄",
        "author": "李回",
        "content": "驿骑难随伴，寻山半忆君。\n苍崖残月路，犹数过溪云。",
        "dynasty": "唐",
        "collection_info": null
    },
    {
        "uuid": "d101489a41bcd665b4256219e6e28adc",
        "title": "寄酬朱大后亭夜坐留别",
        "author": "李回",
        "content": "十夜郡城宿，苦吟身未闲。\n那堪西郭别，雪路问青山。",
        "dynasty": "唐",
        "collection_info": null
    },
    {
        "uuid": "8dd99986ea5c61d6bb65e2fc177b22c1",
        "title": "祖龙行",
        "author": "常楚老",
        "content": "黑云兵气射天裂，壮士朝眠梦冤结。\n祖龙一夜死沙丘，胡亥空随鲍鱼辙。\n腐肉偷生三千里，僞书先赐扶苏死。\n墓接骊山土未干，瑞光已向芒砀起。\n陈胜城中鼓三下，秦家天地如崩瓦。\n龙蛇撩乱入咸阳，少帝空随汉家马。",
        "dynasty": "唐",
        "collection_info": null
    },
    {
        "uuid": "4a2cad9ae0b4da95851ab01df4da7c47",
        "title": "江上蚊子",
        "author": "常楚老",
        "content": "飘摇挟翅亚红腹，江边夜起如雷哭。\n请问贪婪一点心，臭腐填腹几多足。\n越女如花住江曲，嫦娥夜夜凝双睩。\n怕君撩乱锦窗中，十轴轻绡围夜玉。",
        "dynasty": "唐",
        "collection_info": null
    },
    {
        "uuid": "a9a8ef7a1ec3b34ee5051ab2bc466295",
        "title": "句",
        "author": "常楚老",
        "content": "一从黄帝葬桥山，碧落千门锁元气。",
        "dynasty": "唐",
        "collection_info": null
    },
    {
        "uuid": "4df86dbead9654f3158dd5cac49ca0d0",
        "title": "九成宫",
        "author": "李甘",
        "content": "中原无鹿海无波，凤辇鸾旗出幸多。\n今日故宫归寂寞，太平功业在山河。",
        "dynasty": "唐",
        "collection_info": null
    },
    {
        "uuid": "23a72ca6d0f4624488deeb45cf296138",
        "title": "谒李相不遇",
        "author": "平曾",
        "content": "老夫三日门前立，珠箔银屏昼不开。\n诗卷却抛书袋裏，正如闲看华山来。",
        "dynasty": "唐",
        "collection_info": null
    },
    {
        "uuid": "82cdc10d9830b008ffc92faa7bb8a635",
        "title": "留别薛仆射",
        "author": "平曾",
        "content": "梯山航海几崎岖，来谒金陵薜大夫。\n毛髮竖时趋剑戟，衣冠俨处拜冰壶。\n诚知两轴非珠玉，深愧三缣恤旅途。\n明日过江风景好，不堪回首望勾吴。",
        "dynasty": "唐",
        "collection_info": null
    },
    {
        "uuid": "fd2d3450f326bc1c48c04e5b0e93720c",
        "title": "絷白马诗上薛仆射",
        "author": "平曾",
        "content": "白马披鬃练一团，今朝被绊欲行难。\n雪中放去空留迹，月下牵来只见鞍。\n向北长鸣天外远，临风斜控耳边寒。\n自知毛骨还应异，更请孙阳仔细看。",
        "dynasty": "唐",
        "collection_info": null
    },
    {
        "uuid": "0a6f320a5376e078a6fc3e7b8cc02578",
        "title": "题所书黄庭经后",
        "author": "景审",
        "content": "金粉为书重莫过，黄庭旧许右军多。\n请看今日酬恩德，何似当年为爱鹅。",
        "dynasty": "唐",
        "collection_info": null
    },
    {
        "uuid": "3a05b85b3581f40245e6cb434829eaf9",
        "title": "句",
        "author": "景审",
        "content": "暮鵶不噪禁城树，衙鼓未残兵卫秋。",
        "dynasty": "唐",
        "collection_info": null
    },
    {
        "uuid": "f94c907fef07a9af89f8422fbf69adb6",
        "title": "秋日陕州道中作",
        "author": "顾非熊",
        "content": "孤客秋风裏，驱车入陕西。\n关河午时路，村落一声鸡。\n树势标秦远，天形到岳低。\n谁知我名姓，来往自栖栖。",
        "dynasty": "唐",
        "collection_info": null
    },
    {
        "uuid": "1bd1d118fd6b56b709113e0d79b2283b",
        "title": "经杭州",
        "author": "顾非熊",
        "content": "郡郭遶江濆，人家近白云。\n晚涛临槛看，夜艣隔城闻。\n浦转山初尽，虹斜雨未分。\n有谁知我意，心绪逐鸥羣。",
        "dynasty": "唐",
        "collection_info": null
    },
    {
        "uuid": "ced6f68a1ac2893bafdc2c20f94ab28d",
        "title": "经河中",
        "author": "顾非熊",
        "content": "一望蒲城路，关河气象雄。\n楼台山色裏，杨柳水声中。\n思起怀吴客，行斜向碛鸿。\n我来寻古迹，唯见舜祠风。",
        "dynasty": "唐",
        "collection_info": null
    },
    {
        "uuid": "742dd736e93e76e227711c92b43c1f0d",
        "title": "送僧归洞庭",
        "author": "顾非熊",
        "content": "江山万万重，归去指何峰。\n未入连云寺，先斋越浪钟。\n岛香回栈柏，秋荫出庵松。\n若救吴人病，须降震泽龙。",
        "dynasty": "唐",
        "collection_info": null
    },
    {
        "uuid": "c145b602d7258132d57369cff6392c9b",
        "title": "题觉真上人院",
        "author": "顾非熊",
        "content": "长安车马地，此院闭松声。\n新罢九天讲，旧曾诸岳行。\n能诗因作偈，好客岂关名。\n约我中秋夜，同来看月明。",
        "dynasty": "唐",
        "collection_info": null
    },
    {
        "uuid": "42067485a4c30d6407dfc1a38ec8d994",
        "title": "寄太白无能禅师",
        "author": "顾非熊",
        "content": "太白山中寺，师居最上方。\n猎人偷佛火，栎鼠戏禅床。\n定久衣尘积，行稀径草长。\n有谁来问法，林杪过残阳。",
        "dynasty": "唐",
        "collection_info": null
    },
    {
        "uuid": "c312d27049fb32cf79fca3ab1e913cd2",
        "title": "舒州酬别侍御",
        "author": "顾非熊",
        "content": "故交他郡见，下马失愁容。\n执手向残日，分襟在晚钟。\n乡心随皖水，客路过庐峰。\n众惜君材器，何为滞所从。",
        "dynasty": "唐",
        "collection_info": null
    },
    {
        "uuid": "41d50b05495e81735821ee9572c7711e",
        "title": "姚岩寺路怀友",
        "author": "顾非熊",
        "content": "路向姚岩寺，多行洞壑间。\n鹤声连坞静，溪色带村闲。\n疎叶秋前渚，斜阳雨外山。\n怜君不得见，诗思最相关。",
        "dynasty": "唐",
        "collection_info": null
    },
    {
        "uuid": "0fe673769be2f84a6ab0d6ba953cec23",
        "title": "天河阁到啼猿阁即事",
        "author": "顾非熊",
        "content": "万壑褒中路，何层不架虚。\n湿云和栈起，燋枿带畬余。\n岩狖牵垂果，湍禽接迸鱼。\n每逢维艇处，坞裏有人居。",
        "dynasty": "唐",
        "collection_info": null
    },
    {
        "uuid": "e3cfc46ae3522b4d1a511830fb2eec9f",
        "title": "夏日会修行段将军宅",
        "author": "顾非熊",
        "content": "爱君书院静，莎覆藓阶浓。\n连穗古藤暗，领雏幽鸟重。\n罇前迎远客，林杪见晴峰。\n谁谓朱门内，云山满座逢。",
        "dynasty": "唐",
        "collection_info": null
    },
    {
        "uuid": "ddc552fe788eef0f313b70b89e1b198f",
        "title": "送杭州姚员外",
        "author": "顾非熊",
        "content": "浙江江上郡，杨柳到时春。\n堑起背城雁，帆分向海人。\n峤云侵寺吐，汀月隔楼新。\n静理更何事，还应咏白苹。",
        "dynasty": "唐",
        "collection_info": null
    },
    {
        "uuid": "c4cf8107edac857b6a5191dc1812f538",
        "title": "送朴处士归新罗",
        "author": "顾非熊",
        "content": "少年离本国，今去已成翁。\n客梦孤舟裏，乡山积水东。\n鳌沈崩巨岸，龙鬬出遥空。\n学得中华语，将归谁与同。",
        "dynasty": "唐",
        "collection_info": null
    },
    {
        "uuid": "6e27043298c3b95c6a3dffb07651dc7a",
        "title": "送马戴入山",
        "author": "顾非熊",
        "content": "古木乱重重，何人识去踪。\n斜阳收万壑，圆月上三峰。\n云裏泉萦石，窗间鸟下松。\n唯应采药客，时与此相逢。",
        "dynasty": "唐",
        "collection_info": null
    },
    {
        "uuid": "9eeee3f2922c40981c5d98850f39e260",
        "title": "送喻凫春归江南",
        "author": "顾非熊",
        "content": "去年登第客，今日及春归。\n鸎影离秦马，莲香入楚衣。\n里闾争庆贺，亲戚共光辉。\n唯我门前浦，苔应满钓矶。",
        "dynasty": "唐",
        "collection_info": null
    },
    {
        "uuid": "e41c36cb0c351821034137b01daf0534",
        "title": "送友人及第归苏州",
        "author": "顾非熊",
        "content": "见君先得意，希我命还通。\n不道才堪并，多缘蹇共同。\n鹤鸣荒苑内，鱼跃夜潮中。\n若问家山路，知连震泽东。",
        "dynasty": "唐",
        "collection_info": null
    },
    {
        "uuid": "0b62ec59325eacd20836ea10db91360b",
        "title": "送皇甫司录赴黔南幕",
        "author": "顾非熊",
        "content": "黔南从事客，禄利先来饶。\n官受外台屈，家移一舸遥。\n夜猿声不断，寒木叶微凋。\n远别因多感，新郎倍寂寥。",
        "dynasty": "唐",
        "collection_info": null
    },
    {
        "uuid": "70cc7239e566be6726512835c9c44c01",
        "title": "寄九华山费拾遗",
        "author": "顾非熊",
        "content": "先生九华隐，鸟道隔尘埃。\n石室和云住，山田引烧开。\n久闲仙客降，高卧诏书来。\n一入深林去，人间更不回。",
        "dynasty": "唐",
        "collection_info": null
    },
    {
        "uuid": "0586ebc476557da8377650462e794ea4",
        "title": "雁",
        "author": "顾非熊",
        "content": "逐暖来南国，迎寒背朔云。\n下时波势出，起处阵形分。\n声急奔前侣，行低续后羣。\n何人寄书札，绝域可知闻。",
        "dynasty": "唐",
        "collection_info": null
    },
    {
        "uuid": "0398bcedcf2f4f4e8b3c32c67b02fc9a",
        "title": "铜雀妓",
        "author": "顾非熊",
        "content": "鸦散陵树晓，筵开繐帐空。\n婵娟宠休妬，歌舞怨来同。\n往事与尘化，新愁生曲终。\n回轩叶正落，寂寞听秋风。",
        "dynasty": "唐",
        "collection_info": null
    },
    {
        "uuid": "79d4a45de3e8c289f3768ef4269b46d3",
        "title": "早秋雨夕",
        "author": "顾非熊",
        "content": "贫居常寂寞，况復是秋天。\n黄叶如霜后，清风似水边。\n中宵疑有雁，当夕暂无蝉。\n就枕终难寐，残灯灭又然。",
        "dynasty": "唐",
        "collection_info": null
    },
    {
        "uuid": "deb95fed505b2de5376218aa43dba1bb",
        "title": "天津桥晚望",
        "author": "顾非熊",
        "content": "晴登洛桥望，寒色古槐稀。\n流水东不息，翠华西未归。\n云收中岳近，钟出后宫微。\n回首禁门路，羣鸦度落晖。",
        "dynasty": "唐",
        "collection_info": null
    },
    {
        "uuid": "b7aee401935b53be9d274a772e7759c2",
        "title": "月夜登王屋仙坛",
        "author": "顾非熊",
        "content": "月临峰顶坛，气爽觉天宽。\n身去银河近，衣霑玉露寒。\n云中日已赤，山外夜初残。\n即此是仙境，惟愁再上难。",
        "dynasty": "唐",
        "collection_info": null
    },
    {
        "uuid": "7f3529364d8a340f5ce1820ed649f2f1",
        "title": "下第后晓坐",
        "author": "顾非熊",
        "content": "远客滞都邑，老惊时节催。\n海边身梦觉，枕上鼓声来。\n起见银河没，坐知阊阖开。\n何为此生内，终夜泣尘埃。",
        "dynasty": "唐",
        "collection_info": null
    },
    {
        "uuid": "beae0dbe647eb76ae776296b2e833417",
        "title": "下第后送友人不及",
        "author": "顾非熊",
        "content": "失意经寒食，情偏感别离。\n来逢人已去，坐见柳空垂。\n细雨飞黄鸟，新蒲长绿池。\n自倾相送酒，终不展愁眉。",
        "dynasty": "唐",
        "collection_info": null
    },
    {
        "uuid": "b5f70e91102e4e003d32d5d37c153b42",
        "title": "与无可宿辉公院",
        "author": "顾非熊",
        "content": "夜僧同静语，秋寺近严城。\n世路虽多梗，玄心各自明。\n寒池清月彩，危阁听林声。\n傥许双摩顶，随缘万劫生。",
        "dynasty": "唐",
        "collection_info": null
    },
    {
        "uuid": "79175677a4c2dfe168dc2b704174d274",
        "title": "题平陆县亭",
        "author": "顾非熊",
        "content": "孤亭临峭岸，别有远泉来。\n山与中条合，河逢一曲回。\n夜声多鴈过，晚色乱云开。\n却自求僮仆，淹留莫谩催。",
        "dynasty": "唐",
        "collection_info": null
    },
    {
        "uuid": "4d240a2657780d072e44c2d43c758fee",
        "title": "题马儒乂石门山居",
        "author": "顾非熊",
        "content": "寻君石门隐，山近渐无青。\n鹿迹入柴户，树身穿草亭。\n云低收药径，苔惹取泉瓶。\n此地客难到，夜琴谁共听。",
        "dynasty": "唐",
        "collection_info": null
    },
    {
        "uuid": "644b8a071727fe21dbfe28f199dde6ad",
        "title": "题春明门外镇国禅院",
        "author": "顾非熊",
        "content": "空门临大道，师坐此中禅。\n过客自生敬，焚香惟默然。\n书灯明象外，古木覆檐前。\n不得如驯鸽，人间万虑牵。",
        "dynasty": "唐",
        "collection_info": null
    },
    {
        "uuid": "512ce193791a5f395eaaae4ed88dd593",
        "title": "夏夜汉渚归舟即事",
        "author": "顾非熊",
        "content": "扁舟江濑尽，归路海山青。\n巨浸分圆象，危樯入众星。\n雨遥明电影，蜃晓识楼形。\n不是长游客，那知造化灵。",
        "dynasty": "唐",
        "collection_info": null
    },
    {
        "uuid": "e37518098102c0157ef81c1fe556358d",
        "title": "酬均州郑使君见送归茅山",
        "author": "顾非熊",
        "content": "饯行诗意厚，惜别独筵重。\n解缆城边柳，还舟海上峰。\n饮猨当濑见，浴鸟带槎逢。\n吏隐应难逐，为霖是蛰龙。",
        "dynasty": "唐",
        "collection_info": null
    },
    {
        "uuid": "99b0177c6c5b76bd1e9b17ba4e766d6c",
        "title": "成名后将归茅山酬羣公见送",
        "author": "顾非熊",
        "content": "此名谁不得，人贺至公难。\n素业承家了，离筵去国欢。\n暮天行鴈断，晓渡落潮寒。\n旧隐茅峰下，松根石上盘。",
        "dynasty": "唐",
        "collection_info": null
    },
    {
        "uuid": "78ba4c828e2063b05462b4aa0ac54851",
        "title": "酬陈摽评事喜及第与段何共贻",
        "author": "顾非熊",
        "content": "至公平得意，自喜不因媒。\n榜入金门去，名从玉案来。\n欢情听鸟语，笑眼对花开。\n若拟华筵贺，当期醉百杯。",
        "dynasty": "唐",
        "collection_info": null
    },
    {
        "uuid": "1d73b34b6a9c33d8864a71d1d39e6555",
        "title": "关试后嘉会里闻蝉感怀呈主司",
        "author": "顾非熊",
        "content": "昔闻惊节换，常抱异乡愁。\n今听当命遂，方欢上国游。\n吟纔依树午，风已报庭秋。\n併觉声声好，怀恩忽泪流。",
        "dynasty": "唐",
        "collection_info": null
    },
    {
        "uuid": "627fb5285a5eda0b9a3b3a12bc968c8b",
        "title": "赠友人",
        "author": "顾非熊",
        "content": "吾友昔同道，唯予今独行。\n青云期未遂，白髮镊还生。\n旧隐连江色，新春闻鸟声。\n休明独不遇，何计可归耕。",
        "dynasty": "唐",
        "collection_info": null
    },
    {
        "uuid": "333249e05e5715ea87a6c6d2b459ec04",
        "title": "落第后赠同居友人",
        "author": "顾非熊",
        "content": "有情天地内，多感是诗人。\n见月长怜夜，看花又惜春。\n愁为终日客，闲过少年身。\n寂寞正相对，笙歌满四隣。",
        "dynasty": "唐",
        "collection_info": null
    },
    {
        "uuid": "8d7cd7676e78d4aedebdf9fceab37ffe",
        "title": "冬日寄蔡先辈校书京",
        "author": "顾非熊",
        "content": "弱冠下茅岭，中年道不行。\n旧交因贵绝，新月对愁生。\n旅思风飘叶，归心鴈过城。\n惟君知我苦，何异爨桐鸣。",
        "dynasty": "唐",
        "collection_info": null
    },
    {
        "uuid": "abc7370760b7d2eeaff580c7469e601f",
        "title": "行经褒城寄兴元姚从事",
        "author": "顾非熊",
        "content": "往岁客龟城，同时听鹿鸣。\n君兼莲幕贵，我得桂枝荣。\n栈阁危初尽，褒川路忽平。\n心期一壶酒，静话别离情。",
        "dynasty": "唐",
        "collection_info": null
    },
    {
        "uuid": "ed4cd8d7a9b95a0fadb970088acc4e82",
        "title": "下第后寄高山人",
        "author": "顾非熊",
        "content": "我家堂屋前，仰视大茅巅。\n潭静鸟声异，地寒松色鲜。\n人眠瓮牖月，鹿饮竹门泉。\n多愧隣高隐，无成又一年。",
        "dynasty": "唐",
        "collection_info": null
    },
    {
        "uuid": "e4048558c6e34da40934bdc9a7cd40f2",
        "title": "寄紫阁无名新罗头陁僧",
        "author": "顾非熊",
        "content": "椶床已自檠，野宿更何营。\n大海谁同过，空山虎共行。\n身心相外尽，鬓髮定中生。\n紫阁人来礼，无名便是名。",
        "dynasty": "唐",
        "collection_info": null
    },
    {
        "uuid": "f5b70f1074c63223eccbe60d153ab8b1",
        "title": "送信州卢员外兼寄薛员外",
        "author": "顾非熊",
        "content": "五马弋阳行，分忧出禁城。\n粉闱移席近，茜斾越疆行。\n德茂荣方渐，仁深瑞必呈。\n疲甿復何幸，前政已残声。",
        "dynasty": "唐",
        "collection_info": null
    },
    {
        "uuid": "81f9e76006b937f8c4ed0ccc9614ed50",
        "title": "送于中丞入回鹘",
        "author": "顾非熊",
        "content": "风沙万里行，边色看双旌。\n去展中华礼，将安外国情。\n朝衣惊异俗，牙帐见新正。\n料得归来路，春深草未生。",
        "dynasty": "唐",
        "collection_info": null
    },
    {
        "uuid": "44b546d1833c3d86a0c02f2c0929a354",
        "title": "送李廓侍御赴劒南",
        "author": "顾非熊",
        "content": "鸟道见狼烟，元戎正急贤。\n图书借朋友，吟咏入戈鋋。\n山色城池近，江声鼓角连。\n不应夸战胜，知在檄蛮篇。",
        "dynasty": "唐",
        "collection_info": null
    },
    {
        "uuid": "81cf5348548c24422cd5acf42664915d",
        "title": "送友人归汉阳",
        "author": "顾非熊",
        "content": "罇前别楚客，云水思萦回。\n秦野春将尽，商山花不开。\n鸥惊帆乍起，虹见雨初来。\n自有归期在，蝉声处处催。",
        "dynasty": "唐",
        "collection_info": null
    },
    {
        "uuid": "20aa8843d63db74c6484bd70b601756f",
        "title": "送造微上人归淮南觐兄",
        "author": "顾非熊",
        "content": "到家方坐夏，柳巷对兄禅。\n雨断芜城路，虹分建邺天。\n赴斋随野鹤，迎水上渔船。\n终拟归何处，三湘思渺然。",
        "dynasty": "唐",
        "collection_info": null
    },
    {
        "uuid": "233c62a591a43ebbecef936f62678a4b",
        "title": "赋得江边柳送陈许郭员外",
        "author": "顾非熊",
        "content": "拂水復含烟，行分古岸边。\n春风正摇落，客思共悠然。\n絮急频萦水，根灵復繫船。\n微阴覆离岸，祗此醉昏眠。",
        "dynasty": "唐",
        "collection_info": null
    },
    {
        "uuid": "bcacde2398bf6c4f403076df2276bb7e",
        "title": "武宗挽歌词二首 一",
        "author": "顾非熊",
        "content": "睿略皇威远，英风帝业开。\n竹林方受位，薤露忽兴哀。\n静塞妖星落，和戎贵主回。\n龙髯不可附，空见望仙台。",
        "dynasty": "唐",
        "collection_info": null
    },
    {
        "uuid": "a51f889e5d7c1cbfdf3a45fabcf2c80a",
        "title": "武宗挽歌词二首 二",
        "author": "顾非熊",
        "content": "苍生期渐泰，皇道欲中兴。\n国用销灵像，农功復冗僧。\n冕旒辞北阙，歌舞怨西陵。\n惟有金茎石，长宵对玉绳。",
        "dynasty": "唐",
        "collection_info": null
    },
    {
        "uuid": "7d99f5bc2c2955ebbb13574912c4e8cb",
        "title": "会中赋得新年",
        "author": "顾非熊",
        "content": "万古如昨日，一年加一晨。\n暗生无限事，潜老几多人。\n归路旧侣尽，故乡回鴈新。\n那堪独惆怅，犹是白衣身。",
        "dynasty": "唐",
        "collection_info": null
    },
    {
        "uuid": "795e57d80a8816dbd72c2286a0ba0766",
        "title": "斜谷邮亭翫海棠花",
        "author": "顾非熊",
        "content": "忽识海棠花，令人只嘆嗟。\n艳繁惟共笑，香近试堪夸。\n驻骑忘山险，持杯任日斜。\n何川是多处，应遶羽人家。",
        "dynasty": "唐",
        "collection_info": null
    },
    {
        "uuid": "ab138acf8bcdf22e4c76b88fdb51eedf",
        "title": "万年厉员外宅残菊",
        "author": "顾非熊",
        "content": "纔过重阳后，人心已为残。\n近霜须苦惜，带蝶更宜看。\n色减频经雨，香销恐渐寒。\n今朝陶令宅，不醉却应难。",
        "dynasty": "唐",
        "collection_info": null
    },
    {
        "uuid": "6a8b769e99dd757f498c6b31a013c639",
        "title": "题永福寺临淮亭",
        "author": "顾非熊",
        "content": "淮上前朝寺，因公始建亭。\n虽无山可望，多有鹤堪听。\n引客闲垂钓，看僧静灌瓶。\n带潮秋见月，隔竹晓闻经。\n水气侵衣冷，苹风入座馨。\n路逢沙獭上，船值海人停。\n砧杵鸣孤戍，乌鸢下远汀。\n连波芳草阔，极目暮天青。\n创置嗟心匠，幽栖得地形。\n常来劝农事，赖此近郊垧。",
        "dynasty": "唐",
        "collection_info": null
    },
    {
        "uuid": "053eff95687a4773e7901e87300b0544",
        "title": "陈情上郑主司",
        "author": "顾非熊",
        "content": "登第久无缘，归情思渺然。\n艺惭公道日，身贱太平年。\n未识笙歌乐，虚逢岁月迁。\n羁怀吟独苦，愁眼媿花妍。\n求达非荣己，修辞欲继先。\n秦城春十二，吴苑路三千。\n茅屋山岚入，柴门海浪连。\n遥心犹送鴈，归梦不离船。\n时节思家夜，风霜作客天。\n庭闱乖旦暮，兄弟阻团圆。\n朝乏新知己，邨荒旧业田。\n受恩期望外，效死誓生前。\n愿察为裘意，彷徉和角篇。\n恳情今吐尽，万一冀哀怜。",
        "dynasty": "唐",
        "collection_info": null
    },
    {
        "uuid": "ad9a898058760e0a032e52fdd19eadf8",
        "title": "长安清明言怀",
        "author": "顾非熊",
        "content": "明时帝里遇清明，还逐游人出禁城。\n九陌芳菲莺自啭，万家车马雨初晴。\n客中下第逢今日，愁裏看花厌此生。\n春色来年谁是主，不堪憔悴更无成。",
        "dynasty": "唐",
        "collection_info": null
    },
    {
        "uuid": "866d637f0ee75c23929373635a315e02",
        "title": "出塞即事二首 一",
        "author": "顾非熊",
        "content": "塞山行尽到乌延，万顷沙堆见极边。\n河上月沉鸿鴈起，碛中风度犬羊膻。\n席箕草断城池外，护柳花开帐幕前。\n此处游人堪下泪，更闻终日望狼烟。",
        "dynasty": "唐",
        "collection_info": null
    },
    {
        "uuid": "5a4d402b2683045319d905c866dd345a",
        "title": "出塞即事二首 二",
        "author": "顾非熊",
        "content": "贺兰山便是戎疆，此去萧关路几荒。\n无限城池非汉界，几多人物在胡乡。\n诸侯持节望吾土，男子生身负我唐。\n回望风光成异域，谁能献计復河湟。",
        "dynasty": "唐",
        "collection_info": null
    },
    {
        "uuid": "223369d43fa42f8fe6a80a11815524d7",
        "title": "送李相公昭义平復起彼宣慰员外副行",
        "author": "顾非熊",
        "content": "天井虽收寇未平，所司促战急王程。\n晓驰云骑穿花去，夜与星郎带月行。\n新咏尽题关外事，故乡因过洛阳城。\n时逢寒食游人识，竟说从来有大名。",
        "dynasty": "唐",
        "collection_info": null
    },
    {
        "uuid": "56b8f6b1fe3775b5fa8774c7fc003e02",
        "title": "送从叔尉渑池",
        "author": "顾非熊",
        "content": "同登科第皆清列，尚爱东畿一尉闲。\n虽有田园供海畔，且无宗党在朝班。\n甘贫只为心知道，晚达多缘性好山。\n白首青衫犹未换，又骑羸马出函关。",
        "dynasty": "唐",
        "collection_info": null
    },
    {
        "uuid": "0565128b4c952e0c206485a7da8c00b5",
        "title": "哭韩将军",
        "author": "顾非熊",
        "content": "将军不復见仪形，笑语随风入杳冥。\n战马旧骑嘶引葬，歌姬新嫁哭辞灵。\n功勋客问求为志，服玩僧收与转经。\n寂寞一家春色裏，百花开落满山庭。",
        "dynasty": "唐",
        "collection_info": null
    },
    {
        "uuid": "6494e2a7d933cb4ee397fcc33026196f",
        "title": "崔卿双白鹭",
        "author": "顾非熊",
        "content": "朝客高清爱水禽，绿波双鹭在园林。\n立当风裏丝摇急，步遶池边字印深。\n刷羽竞生堪画势，依泉各有取鱼心。\n我乡多傍门前见，坐觉烟波思不禁。",
        "dynasty": "唐",
        "collection_info": null
    },
    {
        "uuid": "ec90257031fce814eace9e1b61f00bef",
        "title": "子夜夏秋二曲 一",
        "author": "顾非熊",
        "content": "相持薄罗扇，绿树听鸣蜩。\n君筵呈妙舞，香汗湿鲛绡。",
        "dynasty": "唐",
        "collection_info": null
    },
    {
        "uuid": "73f1d2d85423c54b63ba186cc478902a",
        "title": "子夜夏秋二曲 二",
        "author": "顾非熊",
        "content": "银床梧叶下，便觉漏声长。\n露砌蛩吟切，那怜白苎凉。",
        "dynasty": "唐",
        "collection_info": null
    },
    {
        "uuid": "3cd6fd9e2f306b2ac3cd00e663cbf465",
        "title": "关山月",
        "author": "顾非熊",
        "content": "海上清光发，边营照转悽。\n深闺此宵梦，带月过辽西。",
        "dynasty": "唐",
        "collection_info": null
    },
    {
        "uuid": "c3fa65822a7661e91312314cf26183ff",
        "title": "采莲词",
        "author": "顾非熊",
        "content": "纤手折芙蕖，花洒罗衫湿。\n女伴唤回船，前溪风浪急。",
        "dynasty": "唐",
        "collection_info": null
    },
    {
        "uuid": "b1b23ae64c0dd021da526139ac5f8cda",
        "title": "秋月夜",
        "author": "顾非熊",
        "content": "旅鴈迎风度，阶翻月露华。\n砧声鸣夜永，江上几多家。",
        "dynasty": "唐",
        "collection_info": null
    },
    {
        "uuid": "9f60821595c4581858a92862f2d2cff8",
        "title": "登楼",
        "author": "顾非熊",
        "content": "登楼一南望，淮树楚山连。\n见鴈无书寄，归吴定此年。",
        "dynasty": "唐",
        "collection_info": null
    },
    {
        "uuid": "7ad8b5541deba8b429ba07365c6a0f48",
        "title": "阊门书感",
        "author": "顾非熊",
        "content": "凫鹥踏波舞，树色接横塘。\n远近蘼芜绿，吴宫总夕阳。",
        "dynasty": "唐",
        "collection_info": null
    },
    {
        "uuid": "afb7870b7e22b78aebe142fdc496e5db",
        "title": "送内乡张主簿赴任",
        "author": "顾非熊",
        "content": "松窗久是飡霞客，山县新为主印官。\n混俗故来分利禄，不教长作异人看。",
        "dynasty": "唐",
        "collection_info": null
    },
    {
        "uuid": "8aba9df98213dea821fef70387a6ba97",
        "title": "瓜洲送朱万言",
        "author": "顾非熊",
        "content": "渡头风晚叶飞频，君去还吴我入秦。\n双泪别家犹未断，不堪仍送故乡人。",
        "dynasty": "唐",
        "collection_info": null
    },
    {
        "uuid": "575c43c43dd42892bb449a81a4bcae60",
        "title": "秋夜长安病后作",
        "author": "顾非熊",
        "content": "秋中帝里经旬雨，晴后蝉声更不闻。\n牢落闲庭新病起，故乡南去雁成羣。",
        "dynasty": "唐",
        "collection_info": null
    },
    {
        "uuid": "9694010f2324062ae9cf460b8da10092",
        "title": "题王使君片石",
        "author": "顾非熊",
        "content": "势似孤峯一片成，坐来疑有白云生。\n主人莫怪殷勤看，远客长怀旧隐情。",
        "dynasty": "唐",
        "collection_info": null
    },
    {
        "uuid": "6c9efad47500b99f7b2be937d96d97b8",
        "title": "暮春早起",
        "author": "顾非熊",
        "content": "柳[梢]暗露滴清晨，帘下偏惊独起人。\n鶗鴂数声花渐落，园林是处总残春。",
        "dynasty": "唐",
        "collection_info": null
    },
    {
        "uuid": "9452dc8c5573516d4b1dae4b7ff72183",
        "title": "途次怀归",
        "author": "顾非熊",
        "content": "陇头禾偃乳乌飞，兀倚征鞍倍忆归。\n正值江南新酿熟，可容闲却老莱衣。",
        "dynasty": "唐",
        "collection_info": null
    },
    {
        "uuid": "9e0acc6a7d90532e23775b3f5877c230",
        "title": "寄陆隐君",
        "author": "顾非熊",
        "content": "相思迢递隔重城，鸟散阶前竹坞清。\n定拟秋凉过南崦，长松石上听泉声。",
        "dynasty": "唐",
        "collection_info": null
    },
    {
        "uuid": "99a82e29a0879a63e7b419816db76df2",
        "title": "寄吴山净上人",
        "author": "顾非熊",
        "content": "忆共蒲团话夜钟，别来落叶閟行踪。\n遥知黛色秋常翫，住向灵岩第几峯。",
        "dynasty": "唐",
        "collection_info": null
    },
    {
        "uuid": "a4cea21b8079335be204b8bfcea13e51",
        "title": "送徐五纶南行过吴",
        "author": "顾非熊",
        "content": "吴门东去路三千，到得阊门暂泊船。\n老父出迎应倒屣，贫居江上信谁传。",
        "dynasty": "唐",
        "collection_info": null
    },
    {
        "uuid": "62810afce45b7f7ff1ad274c9302196d",
        "title": "游天台山",
        "author": "张祜",
        "content": "崔嵬海西镇，灵迹传万古。\n羣峰日来朝，累累孙侍祖。\n三茅即拳石，二室犹块土。\n傍洞窟神仙，中岩宅龙虎。\n名从干取象，位与坤作辅。\n鸾鹤自相羣，前人空若瞽。\n巉巉割秋碧，娲女徒巧补。\n视听出尘埃，处高心渐苦。\n纔登招手石，肘底笑天姥。\n仰看华盖尖，赤日云上午。\n奔雷撼深谷，下见山脚雨。\n回首望四明，矗若城一堵。\n昏晨邈千态，恐动非自主。\n控鹄大梦中，坐觉身[栩栩]。\n东溟子时月，却孕元化母。\n彭蠡不盈杯，浙江微辨缕。\n石梁屹横架，万仞青壁竖。\n却瞰赤城颠，势来如刀弩。\n盘松国清道，九里天莫覩。\n穹崇上攒三，突兀傍耸五。\n空崖绝凡路，痴立麋与麈。\n邈峻极天门，觑深窥地户。\n金庭路非远，徒步将欲举。\n身乐道家流，惇儒若一矩。\n行寻白云叟，礼象登峻宇。\n佛窟绕杉岚，仙坛半榛莽。\n悬崖与飞瀑，险喷难足俯。\n海眼三井通，洞门双阙拄。\n琼台下昏侧，手足前采乳。\n但造不死乡，前劳何足数。",
        "dynasty": "唐",
        "collection_info": null
    },
    {
        "uuid": "ed450a811c18b7fead371f326066d7ad",
        "title": "送蜀客",
        "author": "张祜",
        "content": "楚客去岷江，西南指天末。\n平生不达意，万里船一发。\n行行三峡夜，十二峰顶月。\n哀猨别曾林，忽忽声断咽。\n嘉陵水初涨，岩岭耗积雪。\n不妨高唐云，却藉宋玉说。\n峨眉远凝黛，脚底谷洞穴。\n锦城昼氲氲，锦水春活活。\n成都滞游地，酒客须醉杀。\n莫恋卓家垆，相如已屑屑。",
        "dynasty": "唐",
        "collection_info": null
    },
    {
        "uuid": "c4b972b17a5ecdb5c1a0a6a37c155f81",
        "title": "团扇郎",
        "author": "张祜",
        "content": "白团扇，今来此去捐。\n愿得入郎手，团圆郎眼前。",
        "dynasty": "唐",
        "collection_info": null
    },
    {
        "uuid": "b629699972be5fd40aacba2aa3cdb105",
        "title": "西江行",
        "author": "张祜",
        "content": "日下西塞山，南来东庭客。\n晴空一鸟渡，万里秋江碧。\n惆怅异乡人，偶言空脉脉。",
        "dynasty": "唐",
        "collection_info": null
    },
    {
        "uuid": "b5350bf5d30b52342caf9845debaf6d5",
        "title": "涢川寺路",
        "author": "张祜",
        "content": "日沉西涧阴，远驱愁突兀。\n烟苔湿凝地，露竹光滴月。\n时见一僧来，脚边云勃勃。",
        "dynasty": "唐",
        "collection_info": null
    },
    {
        "uuid": "4c980354c9655f1415973c0c1c4e9070",
        "title": "夜雨",
        "author": "张祜",
        "content": "霭霭云四黑，秋林响空堂。\n始从寒瓦中，淅沥断人肠。\n愁肠方九迴，寂寂夜未央。",
        "dynasty": "唐",
        "collection_info": null
    },
    {
        "uuid": "eec8165f13c4004e8315c9ff9a19c8c0",
        "title": "秋晚途中作",
        "author": "张祜",
        "content": "落日驰车道，秋郊思不胜。\n水云遥断绪，山日半衔棱。\n远吠邻村处，计想羡他能。",
        "dynasty": "唐",
        "collection_info": null
    },
    {
        "uuid": "b7b43b3429c46468c4a44a759f3908bb",
        "title": "拔蒲歌",
        "author": "张祜",
        "content": "拔蒲来，领郎镜湖边。\n郎心在何处，莫趁新莲去。\n拔得无心蒲，问郎看好无。",
        "dynasty": "唐",
        "collection_info": null
    },
    {
        "uuid": "59f26349d5d6e121a8f4f2b0cc37b27e",
        "title": "车遥遥",
        "author": "张祜",
        "content": "东方昽昽车轧轧，地色不分新去辙。\n闺门半掩窗半空，斑斑枕花残泪红。\n君心若车千万转，妾身如辙遗渐远。\n碧川迢迢山宛宛，马蹄在耳轮在眼。\n桑间女儿情不浅，莫道野蚕能作茧。",
        "dynasty": "唐",
        "collection_info": null
    },
    {
        "uuid": "5e7cdcee821d78c6807e506ae399bd08",
        "title": "捉搦歌",
        "author": "张祜",
        "content": "门上关，墙上棘。\n窗中女子声唧唧，洛阳大道徒自直。\n女子心在婆舍侧，呜呜笼鸟触四隅。\n养男男娶妇，养女女嫁夫。\n阿婆六十翁七十，不知女子长日泣，从他嫁去无悒悒。",
        "dynasty": "唐",
        "collection_info": null
    },
    {
        "uuid": "5045408f9121cbfdbf7b93774982a14f",
        "title": "鴈门太守行",
        "author": "张祜",
        "content": "城头月没霜如水，趚趚踏沙人似鬼。\n灯前拭泪试香裘，长引一声残漏子。\n驼囊泻酒酒一杯，前头滴血心不回。\n闺中年少妻莫哀，鱼金虎竹天上来，鴈门山边骨成灰。",
        "dynasty": "唐",
        "collection_info": null
    },
    {
        "uuid": "6c833e70d610f6aa09d5c3ce7bf6c734",
        "title": "思归引",
        "author": "张祜",
        "content": "重重作闺清旦鐍，两耳深声长不彻。\n深宫坐愁百年身，一片玉中生愤血。\n焦桐弹罢丝自绝，漠漠暗魂愁夜月。\n故乡不归谁共穴，石上作蒲蒲九节。",
        "dynasty": "唐",
        "collection_info": null
    },
    {
        "uuid": "b365bb4edc153eeb447a6a64a741d5cc",
        "title": "司马相如琴歌",
        "author": "张祜",
        "content": "凤兮凤兮非无皇，山重水阔不可量。\n梧桐结阴在朝阳，濯羽弱水鸣高翔。",
        "dynasty": "唐",
        "collection_info": null
    },
    {
        "uuid": "c338212d10745131c56143beb0d7f975",
        "title": "雉朝飞操",
        "author": "张祜",
        "content": "朝阳陇东泛暖景，双啄双飞双顾影。\n朱冠锦襦聊日整，漠漠雾中如衣褧。\n伤心卢女弦，七十老翁长独眠。\n雄飞在草雌在田，衷肠结愤气呵天。\n圣人在上心不偏，翁得女妻甚可怜。",
        "dynasty": "唐",
        "collection_info": null
    },
    {
        "uuid": "04c50d921f4bf42df7ddc4e208a77f86",
        "title": "观徐州李司空猎",
        "author": "张祜",
        "content": "晓出郡城东，分围浅草中。\n红旗开向日，白马骤迎风。\n背手抽金镞，翻身控角弓。\n万人齐指处，一鴈落寒空。",
        "dynasty": "唐",
        "collection_info": null
    },
    {
        "uuid": "003930ac62136e5aad735ac632dd4a4e",
        "title": "猎",
        "author": "张祜",
        "content": "残猎渭城东，萧萧西北风。\n雪花[鹰]背上，冰片马蹄中。\n臂挂捎荆兔，腰悬落箭鸿。\n归来逞余勇，儿子乱弯弓。",
        "dynasty": "唐",
        "collection_info": null
    },
    {
        "uuid": "8487b2e3413d971eb843cb532fa3190a",
        "title": "鹦鹉",
        "author": "张祜",
        "content": "栖栖南越鸟，色丽思沉淫。\n暮隔碧云海，春依红树林。\n雕笼悲敛翅，画阁岂关心。\n无事能言语，人闻怨恨深。",
        "dynasty": "唐",
        "collection_info": null
    },
    {
        "uuid": "f09653132752f5c6b9636e497bf80883",
        "title": "再吟鹦鹉",
        "author": "张祜",
        "content": "万里去心违，奇毛觉自非。\n美人怜解语，凡鸟畏多机。\n未胜无丹嘴，何劳事绿衣。\n雕笼终不恋，会向故山归。",
        "dynasty": "唐",
        "collection_info": null
    },
    {
        "uuid": "851c64def43112487c48c8f737768888",
        "title": "酬郑模司直见寄",
        "author": "张祜",
        "content": "故人沧海曲，聊復话平生。\n喜是狂奴态，羞为老婢声。\n宦途终日薄，身事长年轻。\n犹赖书千卷，长随一棹行。",
        "dynasty": "唐",
        "collection_info": null
    },
    {
        "uuid": "7500fd7d46df453ccff3a3c068116f80",
        "title": "送苏绍之归岭南",
        "author": "张祜",
        "content": "孤舟越客吟，万里旷离襟。\n夜月江流阔，春云岭路深。\n珠繁杨氏果，翠耀孔家禽。\n无復天南梦，相思空树林。",
        "dynasty": "唐",
        "collection_info": null
    },
    {
        "uuid": "add20655fae9b3c9beb31091ea763136",
        "title": "送沈下贤谪尉南康",
        "author": "张祜",
        "content": "秋风江上草，先是客心摧。\n万里故人去，一行新鴈来。\n山高云绪断，浦逈日波颓。\n莫怪南康远，相思不可裁。",
        "dynasty": "唐",
        "collection_info": null
    },
    {
        "uuid": "56eaf2ac4a3f366bf607b40340234649",
        "title": "送卢弘本浙东觐省",
        "author": "张祜",
        "content": "东望故山高，秋归值小舠。\n怀中陆绩橘，江上伍员涛。\n好去宁鸡口，加餐及蟹螯。\n知君思无倦，为我续离骚。",
        "dynasty": "唐",
        "collection_info": null
    },
    {
        "uuid": "23b394a69ab73794b189eb3779d455fc",
        "title": "晚次荆溪馆呈崔明府",
        "author": "张祜",
        "content": "舣舟阳羡馆，飞步缭疎楹。\n山暝水云碧，月凉烟树清。\n长桥深漾影，远橹下摇声。\n况是无三害，弦歌初政成。",
        "dynasty": "唐",
        "collection_info": null
    },
    {
        "uuid": "5614522175252c720c6af9a8d3b29d11",
        "title": "寄朗州徐员外",
        "author": "张祜",
        "content": "江岭昔飘蓬，人间值俊雄。\n关西今孔子，城北旧徐公。\n清夜游何处，良辰此不同。\n伤心几年事，一半在湖中。",
        "dynasty": "唐",
        "collection_info": null
    },
    {
        "uuid": "990bf9c5d2dcb09cd87ab773efbd9dce",
        "title": "旅次上饶溪",
        "author": "张祜",
        "content": "碧溪行几折，凝棹宿汀沙。\n角断孤城掩，楼深片月斜。\n夜桥昏水气，秋竹静霜华。\n更想曾题壁，凋零可叹嗟。",
        "dynasty": "唐",
        "collection_info": null
    },
    {
        "uuid": "78f85b2ae8b0e0ca2473e576663de0ce",
        "title": "送徐彦夫南迁",
        "author": "张祜",
        "content": "万里客南迁，孤城涨海边。\n瘴云秋不断，阴火夜长然。\n月上行虚市，风回望舶船。\n知君还自洁，更为酌贪泉。",
        "dynasty": "唐",
        "collection_info": null
    },
    {
        "uuid": "3c0998db0f1a1de51a2213dbebb5e768",
        "title": "送韦整尉长沙",
        "author": "张祜",
        "content": "远远长沙去，怜君利一官。\n风帆彭蠡疾，云水洞庭宽。\n木客提蔬束，江乌接饭丸。\n莫言卑湿地，未必乏新欢。",
        "dynasty": "唐",
        "collection_info": null
    },
    {
        "uuid": "9922f5e8df646fef81166682425e72b1",
        "title": "送外甥",
        "author": "张祜",
        "content": "衰年生侄少，唯尔最关心。\n偶作魏舒别，聊为殷浩吟。\n白波舟不定，黄叶路难寻。\n自此尊中物，谁当更共斟。",
        "dynasty": "唐",
        "collection_info": null
    },
    {
        "uuid": "b89555c480d62908552502e2b577c324",
        "title": "赠薛鼎臣侍御",
        "author": "张祜",
        "content": "一命前途远，双曹小邑闲。\n夜潮人到郭，春雾鸟啼山。\n浅濑横沙堰，高岩峻石斑。\n不堪曾倚棹，犹復梦昇攀。",
        "dynasty": "唐",
        "collection_info": null
    },
    {
        "uuid": "40fb647766441edf5814c16cf9636aae",
        "title": "送曾黯游夔州",
        "author": "张祜",
        "content": "不远夔州路，层波滟滪连。\n下来千里峡，入去一条天。\n树色秋帆上，滩声夜枕前。\n何堪正危侧，百丈半山颠。",
        "dynasty": "唐",
        "collection_info": null
    },
    {
        "uuid": "be1afe55113b47813278d1eb0a166735",
        "title": "送李长史归涪州",
        "author": "张祜",
        "content": "涪江江上客，岁晚却还乡。\n暮过高唐雨，秋经巫峡霜。\n急滩船失次，迭嶂树无行。\n好为题新什，知君思不常。",
        "dynasty": "唐",
        "collection_info": null
    },
    {
        "uuid": "742914958c023dc16c50015607f723a8",
        "title": "赠契衡上人",
        "author": "张祜",
        "content": "小门开板阁，终日是逢迎。\n语笑人同坐，修持意别行。\n水花秋始发，风竹夏长清。\n一恨悽惶久，怜师记姓名。",
        "dynasty": "唐",
        "collection_info": null
    },
    {
        "uuid": "b9f5f36be57d51bf9a7b0f4bf7f7a21e",
        "title": "走笔赠许玖赴桂州命",
        "author": "张祜",
        "content": "桂林真重德，莲幕藉殊才。\n直气自消瘴，远心无暂灰。\n劒棱丛石险，箭激乱流迴。\n莫说鴈不到，长江鱼尽来。",
        "dynasty": "唐",
        "collection_info": null
    },
    {
        "uuid": "89071e0b3ffacefa704061c61c735b3f",
        "title": "题上饶亭",
        "author": "张祜",
        "content": "溪亭拂一琴，促轸坐披衿。\n夜月水南寺，秋风城外砧。\n早霜红叶静，新雨碧潭深。\n唯是壶中物，忧来且自斟。",
        "dynasty": "唐",
        "collection_info": null
    },
    {
        "uuid": "71ce556e673e85a3e4e59dc659088710",
        "title": "题僧壁",
        "author": "张祜",
        "content": "出门无一事，忽忽到天涯。\n客地多逢酒，僧房却厌花。\n棊因王粲覆，鼓是祢衡挝。\n自喜疎成品，生前不怨嗟。",
        "dynasty": "唐",
        "collection_info": null
    },
    {
        "uuid": "45af0f7e927a07d2e6be0f384a8602e3",
        "title": "寄卢载",
        "author": "张祜",
        "content": "故人卢氏子，十载旷佳期。\n少见双鱼信，多闻八米诗。\n侏儒他甚饱，欵段尔应羸。\n忽谓今刘二，相逢不熟槌。",
        "dynasty": "唐",
        "collection_info": null
    },
    {
        "uuid": "19c59ac18b33da93d8630425b2ac97a9",
        "title": "送杨秀才游蜀",
        "author": "张祜",
        "content": "鄂渚逢游客，瞿塘上去船。\n峡深明月夜，江静碧云天。\n旧俗巴渝舞，新声蜀国弦。\n不堪挥惨恨，一涕自潸然。",
        "dynasty": "唐",
        "collection_info": null
    },
    {
        "uuid": "60d26c388d5eb0d45eff04ea87ea5daa",
        "title": "送杨秀才往夔州",
        "author": "张祜",
        "content": "鄂渚逢游客，瞿塘上去船。\n江连万里海，峡入一条天。\n鸟影沉沙日，猨声隔树烟。\n新诗逢北使，为草几巴笺。",
        "dynasty": "唐",
        "collection_info": null
    },
    {
        "uuid": "c8f38fec2af5d007af3f549e3ed1f328",
        "title": "途中逢李道实游蔡州",
        "author": "张祜",
        "content": "征马汉江头，逢君上蔡游。\n野桥经亥市，山路过申州。\n僻地人行涩，荒林虎迹稠。\n殷勤话新守，生物赖诸侯。",
        "dynasty": "唐",
        "collection_info": null
    },
    {
        "uuid": "cf1ec8161700b8ec0a66656c58629cf9",
        "title": "富阳道中送王正夫",
        "author": "张祜",
        "content": "㭊㭊上荒原，霜林赤叶翻。\n孤帆天外出，远戍日中昏。\n摘橘防深刺，攀萝畏断根。\n何堪衰草色，一酌送王孙。",
        "dynasty": "唐",
        "collection_info": null
    },
    {
        "uuid": "052842112ae0054ee3aefc81e79c5dc8",
        "title": "送韦正字㭊贯赴制举",
        "author": "张祜",
        "content": "可爱汉文年，鸿恩荡海壖。\n木鸡方备德，金马正求贤。\n大战希游刃，长途在着鞭。\n竚看晁董策，便向史中传。",
        "dynasty": "唐",
        "collection_info": null
    },
    {
        "uuid": "8309d6c9e070a05e5ad353487dfbc805",
        "title": "赠贞固上人",
        "author": "张祜",
        "content": "南国披僧籍，高标一道林。\n律仪精氎布，真行正吞针。\n掇火身潜起，焚香口旋吟。\n非论坐中社，余亦旧知音。",
        "dynasty": "唐",
        "collection_info": null
    },
    {
        "uuid": "abed1c789bb032f645087393fc710b24",
        "title": "题赠志凝上人",
        "author": "张祜",
        "content": "悟色身无染，观空事不生。\n道心长日笑，觉路几年行。\n片月山林静，孤云海棹轻。\n愿为尘外契，一就智珠明。",
        "dynasty": "唐",
        "collection_info": null
    },
    {
        "uuid": "e142153388c1bb348dfacd1026cb2e2a",
        "title": "送琼贞发述怀",
        "author": "张祜",
        "content": "送出南溪日，离情不忍看。\n渐遥犹顾首，帆去意难判。\n最恨临行夜，相期几百般。\n但能存岁节，终久得同欢。",
        "dynasty": "唐",
        "collection_info": null
    },
    {
        "uuid": "760be8ed13ada020ee805f06db82d31f",
        "title": "寄灵澈上人",
        "author": "张祜",
        "content": "老僧何处寺，秋梦绕江滨。\n独树月中鹤，孤舟云外人。\n荣华长指幻，衰病久观身。\n应笑无成者，沧洲垂一轮。",
        "dynasty": "唐",
        "collection_info": null
    },
    {
        "uuid": "b7db261874f0828af3d8d91de248f7ad",
        "title": "溪行寄京师故人道侣",
        "author": "张祜",
        "content": "白日长多事，清溪偶独寻。\n云归秋水阔，月出夜山深。\n坐想天涯去，行悲泽畔吟。\n东郊故人在，应笑未抽簪。",
        "dynasty": "唐",
        "collection_info": null
    },
    {
        "uuid": "654a46ce4d947c8507ff31edbeee7afb",
        "title": "赠僧云栖",
        "author": "张祜",
        "content": "麈尾与筇枝，几年离石坛。\n梵余林雪厚，棊罢岳钟残。\n开卷喜先悟，漱瓶知早寒。\n衡阳寺前鴈，今日到长安。",
        "dynasty": "唐",
        "collection_info": null
    },
    {
        "uuid": "472141abfdb6ffbb23f9f809babcb4e7",
        "title": "送魏尚书赴镇州行营",
        "author": "张祜",
        "content": "河塞日骎骎，恩讐报尽深。\n伍员忠是节，陆绩孝为心。\n坐激书生愤，行歌壮士吟。\n惭非燕地客，不得受黄金。",
        "dynasty": "唐",
        "collection_info": null
    },
    {
        "uuid": "ad01a509bab9d7c8d1027e9cfdbc2a28",
        "title": "寄迁客",
        "author": "张祜",
        "content": "万里南迁客，辛勤岭路遥。\n溪行防水弩，野店避山魈。\n瘴海须求药，贪泉莫举瓢。\n但能坚志义，白日甚昭昭。",
        "dynasty": "唐",
        "collection_info": null
    },
    {
        "uuid": "3c13c588822600d92a698ce31f8c836c",
        "title": "题苏小小墓",
        "author": "张祜",
        "content": "漠漠穷尘地，萧萧古树林。\n脸浓花自发，眉恨柳长深。\n夜月人何待，春风鸟为吟。\n不知谁共穴，徒愿结同心。",
        "dynasty": "唐",
        "collection_info": null
    },
    {
        "uuid": "3bbd323899f7e038b85d95300705a7c0",
        "title": "江南作",
        "author": "张祜",
        "content": "楚塞南行久，秦城北望遥。\n少年花已过，衰病柳先凋。\n客泪收迴日，乡心寄落潮。",
        "dynasty": "唐",
        "collection_info": null
    },
    {
        "uuid": "d422131d7edcfd77e68d7c9c253f734a",
        "title": "题王右丞山水障二首 一",
        "author": "张祜",
        "content": "精华在笔端，咫尺匠心难。\n日月中堂见，江湖满座看。\n夜凝岚气湿，秋浸壁光寒。\n料得昔人意，平生诗思残。",
        "dynasty": "唐",
        "collection_info": null
    },
    {
        "uuid": "dcff1f28032eed4867bbf049bd5b665d",
        "title": "题王右丞山水障二首 二",
        "author": "张祜",
        "content": "右丞今已殁，遗画世间稀。\n咫尺江湖尽，寻常鸥鸟飞。\n山光全在掌，云气欲生衣。\n以此常为玩，平生沧海机。",
        "dynasty": "唐",
        "collection_info": null
    },
    {
        "uuid": "ce471c780f270a55eb786c9b41369e9f",
        "title": "将之衡阳道中作",
        "author": "张祜",
        "content": "万里南方去，扁舟泛自身。\n长年无爱物，深话少情人。\n醉卧襟长散，闲书字不真。\n衡阳路犹远，独与鴈为宾。",
        "dynasty": "唐",
        "collection_info": null
    },
    {
        "uuid": "0f04a0b56f4070bd704ec85fa87f1b24",
        "title": "读狄梁公传",
        "author": "张祜",
        "content": "失运庐陵厄，乘时武后尊。\n五丁扶造化，一柱正干坤。\n上保储皇位，深然国老勋。\n圣朝虽百代，长合问王孙。",
        "dynasty": "唐",
        "collection_info": null
    },
    {
        "uuid": "30967d290cc996e95acea88b2afe0cb9",
        "title": "题真娘墓",
        "author": "张祜",
        "content": "佛地葬罗衣，孤魂此是归。\n舞为蝴蝶梦，歌谢伯劳飞。\n翠髮朝云在，青蛾夜月微。\n伤心一花落，无復怨春辉。",
        "dynasty": "唐",
        "collection_info": null
    },
    {
        "uuid": "f96017a00a8991f0c3d94da3c28c1a51",
        "title": "洞庭南馆",
        "author": "张祜",
        "content": "一径逗霜林，朱栏遶碧岑。\n地盘云梦角，山镇洞庭心。\n树白看烟起，沙红见日沉。\n还因此悲屈，惆怅又行吟。",
        "dynasty": "唐",
        "collection_info": null
    },
    {
        "uuid": "7d4c3bca18db76ccd09da73ca38692e9",
        "title": "题赠仲仪上人院",
        "author": "张祜",
        "content": "星霜几朝寺，香火静居人。\n黄叶不经意，青山无事身。\n抛生台上日，结座履中尘。\n自说一时课，别来诗更新。",
        "dynasty": "唐",
        "collection_info": null
    },
    {
        "uuid": "6910eacec4cbdd4d422ee5396b36103d",
        "title": "题圣女庙",
        "author": "张祜",
        "content": "古庙无人入，苍皮涩老桐。\n蚁行蝉壳上，蛇窜雀巢中。\n浅水孤舟泊，轻尘一座蒙。\n晚来云雨去，荒草是残风。",
        "dynasty": "唐",
        "collection_info": null
    },
    {
        "uuid": "72e7b6fa891a44372e061ac7dcf754fd",
        "title": "题山水障子",
        "author": "张祜",
        "content": "一见秋山色，方怜画手稀。\n波涛连壁动，云物下檐飞。\n岭树冬犹发，江帆暮不归。\n端然是渔叟，相向日依依。",
        "dynasty": "唐",
        "collection_info": null
    },
    {
        "uuid": "6db87578bc635766becf6314fd0d509f",
        "title": "咏风",
        "author": "张祜",
        "content": "摇摇歌扇举，悄悄舞衣轻。\n引笛秋临塞，吹沙夜遶城。\n向峰迴鴈影，出峡送猨声。\n何似琴中奏，依依别带情。",
        "dynasty": "唐",
        "collection_info": null
    },
    {
        "uuid": "14218244435bc67fc6479e92d3d73297",
        "title": "奉和令狐相公送陈肱侍御",
        "author": "张祜",
        "content": "高馆动离瑟，亲宾聊叹稀。\n笑歌情不尽，欢待礼无违。\n清露府莲结，碧云皋鹤飞。\n还家与□惠，雨露岂殊归。",
        "dynasty": "唐",
        "collection_info": null
    },
    {
        "uuid": "d70ce92ba5a9f9ece0c7266f45fdd5de",
        "title": "陪范宣城北楼夜讌",
        "author": "张祜",
        "content": "华轩敞碧流，官妓拥诸侯。\n粉项高丛鬓，檀妆慢裹头。\n亚身摧蜡烛，斜眼送香毬。\n何处偏堪恨，千迴下客筹。",
        "dynasty": "唐",
        "collection_info": null
    },
    {
        "uuid": "0c8502ffd631224aa3014e3f200806cc",
        "title": "宪宗皇帝挽歌词",
        "author": "张祜",
        "content": "呜咽上攀龙，昇平不易逢。\n武皇虚好道，文帝未登封。\n寿域无千载，泉门是九重。\n桥山非远地，云去莫疑峰。",
        "dynasty": "唐",
        "collection_info": null
    },
    {
        "uuid": "fecceeb0f411ac99dfd6bb447f6a3a30",
        "title": "发蜀客",
        "author": "张祜",
        "content": "风吹鲁国人，飘荡蜀江滨。\n湿地饶蛙黾，衰年足鬼神。\n时清归去路，日復病来身。\n千万长堤柳，从他烂熳春。",
        "dynasty": "唐",
        "collection_info": null
    },
    {
        "uuid": "67fe4652a7e6a079a2d08d0b962583e9",
        "title": "江城晚眺",
        "author": "张祜",
        "content": "重槛构云端，江城四郁盘。\n河流出郭静，山色对楼寒。\n浪草侵天白，霜林映日丹。\n悠然此江思，树杪几樯竿。",
        "dynasty": "唐",
        "collection_info": null
    },
    {
        "uuid": "0f3690cb225f5abf90c4a4eecfee3f46",
        "title": "题樟亭",
        "author": "张祜",
        "content": "晓霁凭虚槛，云山四望通。\n地盘江岸绝，天映海门空。\n树色连秋霭，潮声入夜风。\n年年此光景，催尽白头翁。",
        "dynasty": "唐",
        "collection_info": null
    },
    {
        "uuid": "63127514a278c39697a28e4f4a21dc8f",
        "title": "乐静",
        "author": "张祜",
        "content": "引手强篸巾，徐徐起病身。\n远心羣野鹤，闲话对村人。\n发匣琴徽静，开瓶酒味真。\n纵闻兵赋急，原宪本家贫。",
        "dynasty": "唐",
        "collection_info": null
    },
    {
        "uuid": "a80521e9f41d9b218726c6e841b9c079",
        "title": "登广武原",
        "author": "张祜",
        "content": "广武原西北，华夷此浩然。\n地盘山入海，河遶国连天。\n远树千门邑，高樯万里船。\n乡心日云暮，犹在楚城边。",
        "dynasty": "唐",
        "collection_info": null
    },
    {
        "uuid": "e296ebf974fa78235d7e5b76e1949aae",
        "title": "观宋州田大夫打毬",
        "author": "张祜",
        "content": "白马顿红缨，梢毬紫袖轻。\n晓冰蹄下裂，寒瓦杖头鸣。\n叉手胶黏去，分鬃线道絣。\n自言无战伐，髀肉已曾生。",
        "dynasty": "唐",
        "collection_info": null
    },
    {
        "uuid": "bae7593a762a142cca8375ea8fad5e70",
        "title": "题丹阳永泰寺练湖亭",
        "author": "张祜",
        "content": "小槛俯澄鲜，龙宫浸浩然。\n孤光悬夜月，一片割秋天。\n浅派胤沙草，余波漂岸船。\n聊当因畎浍，披拂坐潺湲。",
        "dynasty": "唐",
        "collection_info": null
    },
    {
        "uuid": "2f4720128d0d06d89280b166eedb838a",
        "title": "题程氏书斋",
        "author": "张祜",
        "content": "僻巷难通马，深园不藉篱。\n青萝缠栢叶，红粉坠莲枝。\n雨燕衔泥近，风鱼咂网迟。\n缘君寻小阮，好是更题诗。",
        "dynasty": "唐",
        "collection_info": null
    },
    {
        "uuid": "896bec7c406a89cf48e0ba11f94c600c",
        "title": "毁浮图年逢东林寺旧",
        "author": "张祜",
        "content": "可惜东林寺，空门失所依。\n翻经谢灵运，画壁陆探微。\n隙地泉声在，荒途马迹稀。\n殷勤话僧辈，未敢保儒衣。",
        "dynasty": "唐",
        "collection_info": null
    },
    {
        "uuid": "9ca17b955bd2f91420aef5d1c56ba34d",
        "title": "贵池道中作",
        "author": "张祜",
        "content": "羸骖驱野岸，山远路盘盘。\n清露月华晓，碧江星影寒。\n离羣徒长泣，去国自加餐。\n霄汉宁无旧，相哀自语端。",
        "dynasty": "唐",
        "collection_info": null
    },
    {
        "uuid": "9df272c66923f58f9f2b777c73aabce5",
        "title": "喜王子载话旧",
        "author": "张祜",
        "content": "相逢青眼日，相叹白头时。\n累话三朝事，重看一局棊。\n欢娱非老大，成长是婴儿。\n且尽尊中物，无烦更后期。",
        "dynasty": "唐",
        "collection_info": null
    },
    {
        "uuid": "df5fb20656611fb1d98f1dc3f7512002",
        "title": "秋日病中",
        "author": "张祜",
        "content": "析析檐前竹，秋声拂簟凉。\n病加阴已久，愁觉夜初长。\n坐拾车前子，行看肘后方。\n无端忧食忌，开镜倍萎黄。",
        "dynasty": "唐",
        "collection_info": null
    },
    {
        "uuid": "1895678a49f872f6dc6ad3a181acfb20",
        "title": "访许用晦",
        "author": "张祜",
        "content": "远郭日曛曛，停桡一访君。\n小桥通野水，高树入江云。\n酒兴曾无敌，诗情旧逸羣。\n怪来音信少，五十我无闻。",
        "dynasty": "唐",
        "collection_info": null
    },
    {
        "uuid": "927101b32164082bc4a617a61d538390",
        "title": "题海盐南馆",
        "author": "张祜",
        "content": "故人营此地，台馆尚依依。\n黑夜山魈语，黄昏海燕归。\n旧阴杨叶在，残雨槿花稀。\n无復南亭赏，高檐红烛辉。",
        "dynasty": "唐",
        "collection_info": null
    },
    {
        "uuid": "c4995eecb735fc930c42247caea49511",
        "title": "晚秋江上作",
        "author": "张祜",
        "content": "万里穷秋客，萧条对落晖。\n烟霞山鸟散，风雨庙神归。\n地远蛩声切，天长鴈影稀。\n那堪正砧杵，幽思想寒衣。",
        "dynasty": "唐",
        "collection_info": null
    },
    {
        "uuid": "14bfe5152ede88c5a66a681d8fb5ad6f",
        "title": "吴宫曲",
        "author": "张祜",
        "content": "日下苑西宫，花飘香径红。\n玉钗斜白燕，罗带弄青虫。\n皓齿初含雪，柔枝欲断风。\n可怜倾国艳，谁信女为戎。",
        "dynasty": "唐",
        "collection_info": null
    },
    {
        "uuid": "b731a8fc03f21466402eb186606b162c",
        "title": "赋昭君冢",
        "author": "张祜",
        "content": "万里关山冢，明妃旧死心。\n恨为秋色晚，愁结暮云阴。\n夜切胡风起，天高汉月临。\n已知无玉貌，何事送黄金。",
        "dynasty": "唐",
        "collection_info": null
    },
    {
        "uuid": "6d099105a57a4a2a1ee7486c9284846f",
        "title": "哭汴州陆大夫",
        "author": "张祜",
        "content": "利劒太坚操，何妨拔一毛。\n冤深陆机雾，愤积伍员涛。\n直道非无验，明时不录劳。\n谁当青史上，卒为显词褒。",
        "dynasty": "唐",
        "collection_info": null
    },
    {
        "uuid": "6748e33ceafafdb6dd5a7e0fd8f89c65",
        "title": "晚夏归别业",
        "author": "张祜",
        "content": "古岸扁舟晚，荒园一径微。\n鸟啼新果熟，花落故人稀。\n宿润侵苔甃，斜阳照竹扉。\n相逢尽乡老，无復话时机。",
        "dynasty": "唐",
        "collection_info": null
    },
    {
        "uuid": "79cb05f334573f4ca27f6a0297ce8d8b",
        "title": "公子行",
        "author": "张祜",
        "content": "春色满城池，杯盘着处移。\n镫金斜鴈子，鞍帕嫩鹅儿。\n买笑歌桃李，寻歌折柳枝。\n可怜明月夜，长是管弦随。",
        "dynasty": "唐",
        "collection_info": null
    },
    {
        "uuid": "8268037d13669df21c6e6dcac439e95b",
        "title": "题曾氏园林",
        "author": "张祜",
        "content": "十亩长堤宅，萧疎半老槐。\n醉眠风卷簟，棋罢月移阶。\n斫树遗桑斧，浇花湿笋鞋。\n还将齐物论，终岁自安排。",
        "dynasty": "唐",
        "collection_info": null
    },
    {
        "uuid": "1d1fda41f5600fa5d121e47d5c667c8a",
        "title": "读始兴公传",
        "author": "张祜",
        "content": "殁世议方存，昇平道几论。\n诗情光日月，笔力动干坤。\n乱首光雄筭，朝纲在典坟。\n明时封禅绩，山下见丘门。",
        "dynasty": "唐",
        "collection_info": null
    },
    {
        "uuid": "08783827194b28e4a844e85949f8e812",
        "title": "中秋月",
        "author": "张祜",
        "content": "碧落桂含姿，清秋是素期。\n一年逢好夜，万里见明时。\n绝域行应久，高城下更迟。",
        "dynasty": "唐",
        "collection_info": null
    },
    {
        "uuid": "642394149c664c0be8871d5f7c18f7df",
        "title": "江西道中作三首 一",
        "author": "张祜",
        "content": "日落江村远，烟霞度几重。\n问人孤驿路，驱马乱山峰。\n夜入霜林火，寒生水寺钟。\n凄凉哭途意，行处又饥凶。",
        "dynasty": "唐",
        "collection_info": null
    },
    {
        "uuid": "ae457d503d9fa6ca94e7b99e2b316c21",
        "title": "江西道中作三首 二",
        "author": "张祜",
        "content": "西江江上月，远远照征衣。\n夜色草中网，秋声林外机。\n渚田牛路熟，石岸客船稀。\n无復是乡井，鹧鸪聊自飞。",
        "dynasty": "唐",
        "collection_info": null
    },
    {
        "uuid": "e6c96a9fe103433049c14cd2a1d0934b",
        "title": "江西道中作三首 三",
        "author": "张祜",
        "content": "秋滩一望平，远远见山城。\n落日啼乌桕，空林露寄生。\n烧畬残火色，荡桨夜溪声。\n况是曾游处，桑田小变更。",
        "dynasty": "唐",
        "collection_info": null
    },
    {
        "uuid": "e94b260788a26d1f1b8a872c2433de8e",
        "title": "题常州水西馆",
        "author": "张祜",
        "content": "隟地丛筠植，修廊列堵环。\n楼台疎占水，冈岸远成山。\n尽日草深映，无风舟自闲。\n聊当俟芳夕，一泛芰荷间。",
        "dynasty": "唐",
        "collection_info": null
    },
    {
        "uuid": "929ab0f65524029dbccae62280c8d206",
        "title": "题李渎山居玉潭",
        "author": "张祜",
        "content": "古树千年色，苍崖百尺阴。\n髮寒泉气静，神骇玉光沉。\n上穴青冥小，中连碧海深。\n何当烟月下，一听夜龙吟。",
        "dynasty": "唐",
        "collection_info": null
    },
    {
        "uuid": "361e6a8a0c80dda160bf4f7dfae8fcaa",
        "title": "题陆墉金沙洞居",
        "author": "张祜",
        "content": "东溪泉一眼，归卧惬高疎。\n决水金沙静，梯云石壁虚。\n细吟搔短髮，深话笑长裾。\n莫道遗名品，尝闻入洛初。",
        "dynasty": "唐",
        "collection_info": null
    },
    {
        "uuid": "3db158d947a064f239b6ebae389a525b",
        "title": "题陆敦礼山居伏牛潭",
        "author": "张祜",
        "content": "伏牛真怪事，余胜几人谙。\n日彩沉青壁，烟容静碧潭。\n泛心何虑冷，漱齿讵忘甘。\n幸挈壶中物，期君正兴酣。",
        "dynasty": "唐",
        "collection_info": null
    },
    {
        "uuid": "5839c32a8ec9ba86ed35789001dbba6e",
        "title": "旅次石头岸",
        "author": "张祜",
        "content": "行行石头岸，身事两相违。\n旧国日边远，故人江上稀。\n水声寒不尽，山色暮相依。\n惆怅未成语，数行鵶又飞。",
        "dynasty": "唐",
        "collection_info": null
    },
    {
        "uuid": "1bc4cc4f7eab2562b3f2f879ad9b91cd",
        "title": "观宋州于使君家乐琵琶",
        "author": "张祜",
        "content": "历历四弦分，重来上界闻。\n玉盘飞夜雹，金磬入秋云。\n陇雾笳凝水，砂风鴈咽羣。\n不堪天塞恨，青冢是昭君。",
        "dynasty": "唐",
        "collection_info": null
    },
    {
        "uuid": "b050228aaa996eeaa0ace06dbe17c54f",
        "title": "筝",
        "author": "张祜",
        "content": "绰绰下云烟，微收皓腕鲜。\n夜风生碧柱，春水咽红弦。\n翠佩轻犹触，莺枝涩未迁。\n芳音何更妙，清月共婵娟。",
        "dynasty": "唐",
        "collection_info": null
    },
    {
        "uuid": "c49afa6620ec5eff0c4b627fd9b982ca",
        "title": "歌",
        "author": "张祜",
        "content": "一夜列三清，闻歌曲阜城。\n雪飞红烬影，珠贯碧云声。\n皓齿娇微发，青蛾怨自生。\n不知新弟子，谁解啭喉轻。",
        "dynasty": "唐",
        "collection_info": null
    },
    {
        "uuid": "8d7b657f7c81a79c5c524d910bd56830",
        "title": "笙",
        "author": "张祜",
        "content": "董双成一妙，历历韵风篁。\n清露鹤声远，碧云仙吹长。\n气侵银项湿，膏胤漆瓢香。\n曲罢不知处，巫山空夕阳。",
        "dynasty": "唐",
        "collection_info": null
    },
    {
        "uuid": "e0f0ed325b9830425bf41fd0528f7707",
        "title": "五弦",
        "author": "张祜",
        "content": "小小月轮中，斜抽半袖红。\n玉瓶秋滴水，珠箔夜悬风。\n征调侵弦乙，商声过指拢。\n只愁纔曲罢，云雨去巴东。",
        "dynasty": "唐",
        "collection_info": null
    },
    {
        "uuid": "8b661d9bc4fe7492d936a7145dc7b0c8",
        "title": "𥷑篥",
        "author": "张祜",
        "content": "一管妙清商，纤红玉指长。\n雪藤新换束，霞锦旋抽囊。\n併揭声犹远，深含曲未央。\n坐中知密顾，微笑是周郎。",
        "dynasty": "唐",
        "collection_info": null
    },
    {
        "uuid": "c137bd108086c83f6604b0a7b51aab21",
        "title": "笛",
        "author": "张祜",
        "content": "紫清人一管，吹在月堂中。\n鴈起雪云夕，龙吟烟水空。\n虏尘深汉地，羌思切边风。\n试弄阳春曲，西园桃已红。",
        "dynasty": "唐",
        "collection_info": null
    },
    {
        "uuid": "3fcb405e349c1aaf3b0843d74c136d89",
        "title": "舞",
        "author": "张祜",
        "content": "荆台呈妙舞，云雨半罗衣。\n褭褭腰疑折，褰褰袖欲飞。\n雾轻红踯躅，风艳紫蔷薇。\n强许传新态，人间弟子稀。",
        "dynasty": "唐",
        "collection_info": null
    },
    {
        "uuid": "cd4b48f60d09e0f58fed17e4b409c025",
        "title": "箜篌",
        "author": "张祜",
        "content": "星汉夜牢牢，深帘调更高。\n乱流公莫度，沉骨妪空嘷。\n向月轻轮甲，迎风重纫绦。\n不堪闻别引，沧海恨波涛。",
        "dynasty": "唐",
        "collection_info": null
    },
    {
        "uuid": "94f7b6094285bfbaed166e7c3a44d613",
        "title": "箫",
        "author": "张祜",
        "content": "清籁远愔愔，秦楼夜思深。\n碧空人已去，沧海凤难寻。\n杳妙和云绝，依微向水沉。\n还将九成意，高阁竚芳音。",
        "dynasty": "唐",
        "collection_info": null
    },
    {
        "uuid": "06f32c8f31d541c2943d5e4589b6cf39",
        "title": "夕次桐庐",
        "author": "张祜",
        "content": "百里清溪口，扁舟此去过。\n晚潮风势急，寒叶雨声多。\n戍出山头鼓，樵通竹裏歌。\n不堪无酒夜，回首梦烟波。",
        "dynasty": "唐",
        "collection_info": null
    },
    {
        "uuid": "2e9dbfe042cd7e03a724240de8543456",
        "title": "入潼关",
        "author": "张祜",
        "content": "都城三百里，雄险此回环。\n地势遥尊岳，河流侧让关。\n秦皇曾虎视，汉祖昔龙颜。\n何处枭凶辈，干戈自不闲。",
        "dynasty": "唐",
        "collection_info": null
    },
    {
        "uuid": "6bcb6c2214b79de5f6ba8a496ca95024",
        "title": "南宫叹亦述玄宗追恨太真妃事",
        "author": "张祜",
        "content": "北陆冰初结，南宫漏更长。\n何劳却睡草，不验返魂香。\n月隐仙娥艳，风残梦蝶扬。\n徒悲旧行迹，一夜玉阶霜。",
        "dynasty": "唐",
        "collection_info": null
    },
    {
        "uuid": "8a14c1ec4f822ce2c0744d5463c6491f",
        "title": "题平望驿",
        "author": "张祜",
        "content": "一派吴兴水，西来此驿分。\n路遥经几日，身去是孤云。\n雨气朝忙蚁，雷声夜聚蚊。\n何堪秋草色，到处重离羣。",
        "dynasty": "唐",
        "collection_info": null
    },
    {
        "uuid": "64757a597be895971ab5611cb1a12c16",
        "title": "隋宫怀古",
        "author": "张祜",
        "content": "废宫深苑路，炀帝此东行。\n往事余山色，流年是水声。\n古墙丹雘尽，深栋黑煤生。\n惆怅从今客，经过未了情。",
        "dynasty": "唐",
        "collection_info": null
    },
    {
        "uuid": "9703d8b363408bcd295c6bd1990cc347",
        "title": "偶苏求至话别",
        "author": "张祜",
        "content": "几年沧海别，万里白头吟。\n夜月江流阔，春云岭路深。\n珠繁杨氏果，翠耀孔家禽。\n无復天南梦，相思空树林。",
        "dynasty": "唐",
        "collection_info": null
    },
    {
        "uuid": "f22675370e24d7bc170168bed5f107b9",
        "title": "秋霁",
        "author": "张祜",
        "content": "垂老归休意，栖栖陋巷中。\n暗灯棋子落，残语酒瓶空。\n滴羃侵檐露，虚疎入槛风。\n何妨一蝉嘒，自抱木兰丛。",
        "dynasty": "唐",
        "collection_info": null
    },
    {
        "uuid": "6ddf1010d4be7708ba6bf3df9e21d65c",
        "title": "咏史二首 一",
        "author": "张祜",
        "content": "汉代非良计，西戎世世尘。\n无何求善马，不筭苦生民。\n外国讐虚结，中华愤莫伸。\n却教为后耻，昭帝远和亲。",
        "dynasty": "唐",
        "collection_info": null
    },
    {
        "uuid": "ede13246898b14437e8f196c73146fd2",
        "title": "咏史二首 二",
        "author": "张祜",
        "content": "留名鲁连去，于世绝遗音。\n尽爱聊城下，宁知沧海深。\n偶然飞一箭，无事在千金。\n迴望凌烟阁，何人是此心。",
        "dynasty": "唐",
        "collection_info": null
    },
    {
        "uuid": "b40b1c107d415b34c91ace9da8c83640",
        "title": "洞房燕",
        "author": "张祜",
        "content": "清晓洞房开，佳人喜燕来。\n乍疑钗上动，轻似掌中迴。\n暗语临窗户，深窥傍镜台。\n新妆正含思，莫拂画梁埃。",
        "dynasty": "唐",
        "collection_info": null
    },
    {
        "uuid": "cc40afdc5dd8090873833c5836d9c5a3",
        "title": "答僧赠柱杖",
        "author": "张祜",
        "content": "千迴掌上横，珍重远方情。\n客问何人与，闽僧寄一茎。\n画空疑未决，卓地计初成。\n幸以文堪采，扶持力不轻。",
        "dynasty": "唐",
        "collection_info": null
    },
    {
        "uuid": "0b500b5f67f786da4a47815a9b88acf7",
        "title": "鹭鸶",
        "author": "张祜",
        "content": "深窥思不穷，揭趾浅沙中。\n一点山光净，孤飞潭影空。\n暗栖松叶露，双下蓼花风。\n好是沧波侣，垂丝趣亦同。",
        "dynasty": "唐",
        "collection_info": null
    },
    {
        "uuid": "0a9cd61d8b244f42d617b0824ae20221",
        "title": "塞下",
        "author": "张祜",
        "content": "万里配长征，连年惯野营。\n入羣来拣马，抛伴去擒生。\n箭插雕翎阔，弓盘鹊角轻。\n问看行近远，西去受降城。",
        "dynasty": "唐",
        "collection_info": null
    },
    {
        "uuid": "1a4c64f622e0009432e1ec19812bbfcc",
        "title": "忆云阳宅",
        "author": "张祜",
        "content": "一别云阳宅，深愁度岁华。\n翠浓春槛柳，红满夜庭花。\n鸟影垂纤竹，鱼行践浅沙。\n聊当因寤寐，归思浩无涯。",
        "dynasty": "唐",
        "collection_info": null
    },
    {
        "uuid": "42372f70ecc4a3d7c43d82ea2df00f36",
        "title": "题造微禅师院",
        "author": "张祜",
        "content": "夜香闻偈后，岑寂掩双扉。\n照竹灯和雪，穿云月到衣。\n草堂疎磬断，江寺故人稀。\n唯忆江南雨，春风独鸟归。",
        "dynasty": "唐",
        "collection_info": null
    },
    {
        "uuid": "876c3abcd7ed9a23bfcfd46b68fad6a5",
        "title": "酬武藴之乙丑之岁始见华髮余自悲遂成继和",
        "author": "张祜",
        "content": "贾生年尚少，华髮近相侵。\n不是流光促，因缘别恨深。\n怜君成苦调，感我独长吟。\n岂料清秋日，星星共映簪。",
        "dynasty": "唐",
        "collection_info": null
    },
    {
        "uuid": "7f1f399bf53a3724202e297a8e9a8311",
        "title": "题万道人禅房",
        "author": "张祜",
        "content": "何处凿禅壁，西南江上峰。\n残阳过远水，落叶满疎钟。\n世事静中去，道心尘外逢。\n欲知情不动，床下虎留踪。",
        "dynasty": "唐",
        "collection_info": null
    },
    {
        "uuid": "a8a0be2a7e583b863d71c402096f0caa",
        "title": "病后访山客",
        "author": "张祜",
        "content": "久病倦衾枕，独行来访君。\n因逢归马客，共对出溪云。\n新月坐中见，暮蝉愁处闻。\n相欢贵无事，莫想路歧分。",
        "dynasty": "唐",
        "collection_info": null
    },
    {
        "uuid": "d61164b6b4d5197cb9a1d159185a0f6d",
        "title": "题松汀驿",
        "author": "张祜",
        "content": "山色远含空，苍茫泽国东。\n海明先见日，江白逈闻风。\n鸟道高原去，人烟小径通。\n那知旧遗逸，不在五湖中。",
        "dynasty": "唐",
        "collection_info": null
    },
    {
        "uuid": "3d944a57b98a1a3912d31ea28985d6ab",
        "title": "处士隐居",
        "author": "张祜",
        "content": "斜日半飞閤，高帘轻翳空。\n清香芙蓉水，碧冷琅玕风。\n绝岸派沿洑，修廊趾崇隆。\n唯当饵仙朮，坐作朱颜翁。",
        "dynasty": "唐",
        "collection_info": null
    },
    {
        "uuid": "3f417ed0c3091ca4dc16eb78c21fd3ec",
        "title": "早春钱塘湖晚眺",
        "author": "张祜",
        "content": "落日下林坂，抚襟睇前踪。\n轻澌流迴浦，残雪明高峰。\n仰视天宇旷，俯登云树重。\n聊当问真界，昨夜西峦钟。",
        "dynasty": "唐",
        "collection_info": null
    },
    {
        "uuid": "49355b06e34f847b815cf1255f40526e",
        "title": "濠州水馆",
        "author": "张祜",
        "content": "高阁去烦燠，客心遂安舒。\n清流中浴鸟，白石下游鱼。\n秋树色凋翠，夜桥声褭虚。\n南轩更何待，坐见玉蟾蜍。",
        "dynasty": "唐",
        "collection_info": null
    },
    {
        "uuid": "6f536182f04a468b1183b808bec568b6",
        "title": "石头城寺",
        "author": "张祜",
        "content": "山势抱烟光，重门突兀傍。\n连檐金像阁，半壁石龛廊。\n碧树藂高顶，清池占下方。\n徒悲宦游意，尽日老僧房。",
        "dynasty": "唐",
        "collection_info": null
    },
    {
        "uuid": "9147c990c6d070a99c55d0ca86e30646",
        "title": "伤迁客殁南中",
        "author": "张祜",
        "content": "故人何处殁，谪宦极南天。\n远地身狼狈，穷途事果然。\n白鬚纔过海，丹旐却归船。\n肠断相逢路，新来客又迁。",
        "dynasty": "唐",
        "collection_info": null
    },
    {
        "uuid": "14601d0f759469d19ee0141bcb5756b9",
        "title": "乌夜啼",
        "author": "张祜",
        "content": "忽忽南飞返，危丝共怨悽。\n暗霜移树宿，残夜遶枝啼。\n咽绝声重叙，愔淫思乍迷。\n不妨还报喜，悞使玉颜低。",
        "dynasty": "唐",
        "collection_info": null
    },
    {
        "uuid": "69e82dd29e47df38aebb84cf98f9e840",
        "title": "题润州金山寺",
        "author": "张祜",
        "content": "一宿金山寺，超然离世羣。\n僧归夜船月，龙出晓堂云。\n树色中流见，钟声两岸闻。\n翻思在朝市，终日醉醺醺。",
        "dynasty": "唐",
        "collection_info": null
    },
    {
        "uuid": "a72e484db217fde3f04c9749540274fe",
        "title": "题润州甘露寺",
        "author": "张祜",
        "content": "千重构横险，高步出尘埃。\n日月光先见，江山势尽来。\n冷云归水石，清露滴楼台。\n况是东溟上，平生意一开。",
        "dynasty": "唐",
        "collection_info": null
    },
    {
        "uuid": "3f67caeec60dd00b9250457b49947a31",
        "title": "题杭州孤山寺",
        "author": "张祜",
        "content": "楼台耸碧岑，一径入湖心。\n不雨山长润，无云水自阴。\n断桥荒藓涩，空院落花深。\n犹忆西窗月，钟声在北林。",
        "dynasty": "唐",
        "collection_info": null
    },
    {
        "uuid": "3438dab51b6bdd4608277278ec3ebd50",
        "title": "题余杭县龙泉观",
        "author": "张祜",
        "content": "四迴山一面，台殿已嵯峨。\n中路见山远，上方行石多。\n天晴花气漫，地暖鸟音和。\n徒漱葛仙井，此生其奈何。",
        "dynasty": "唐",
        "collection_info": null
    },
    {
        "uuid": "5dcb1650e1767d6bc8bfae0e4304aa41",
        "title": "题径山大觉禅师影堂",
        "author": "张祜",
        "content": "超然彼岸人，一径谢微尘。\n见相即非相，观身岂是身。\n空门性未灭，旧里化犹新。\n谩指堂中影，谁言影似真。",
        "dynasty": "唐",
        "collection_info": null
    },
    {
        "uuid": "24b93af47c7f05a0a1cf817453e249bd",
        "title": "题濠州钟离寺",
        "author": "张祜",
        "content": "遥遥东郭寺，数里占原田。\n远岫碧光合，长淮清派连。\n院藏归鸟树，钟到落帆船。\n唯羡空门叟，栖心尽百年。",
        "dynasty": "唐",
        "collection_info": null
    },
    {
        "uuid": "eeea8a485bfdeb96d572ab7514223d05",
        "title": "秋夜宿灵隐寺师上人",
        "author": "张祜",
        "content": "月色荒城外，江声野寺中。\n贫知交道薄，老信释门空。\n露叶凋阶藓，风枝戞井桐。\n不妨无酒夜，闲话值生公。",
        "dynasty": "唐",
        "collection_info": null
    },
    {
        "uuid": "3d47f7338fd807f19d32b8958c9999b2",
        "title": "题苏州灵岩寺",
        "author": "张祜",
        "content": "碧海西陵岸，吴王此盛时。\n山行今佛寺，水见旧宫池。\n亡国人遗恨，空门事少悲。\n聊当值僧语，尽日把松枝。",
        "dynasty": "唐",
        "collection_info": null
    },
    {
        "uuid": "e1bbcf2f93977ba5a1a6e39bfc489c83",
        "title": "题苏州楞伽寺",
        "author": "张祜",
        "content": "楼台山半腹，又此一经行。\n树隔夫差苑，溪连句践城。\n上坡松径涩，深坐石池清。\n况是西峰顶，凄凉故国情。",
        "dynasty": "唐",
        "collection_info": null
    },
    {
        "uuid": "db8250d017e50995430df45adf2505ea",
        "title": "题苏州思益寺",
        "author": "张祜",
        "content": "四面山形断，楼台此逈临。\n两峰高崪屼，一水下淫渗。\n凿石西龛小，穿松北坞深。\n会当来结社，长日为僧吟。",
        "dynasty": "唐",
        "collection_info": null
    },
    {
        "uuid": "8cc3c6f9c37526a850954b8714cd16c5",
        "title": "题重居寺",
        "author": "张祜",
        "content": "浮图经近郭，长日羡僧闲。\n竹径深开院，松门远对山。\n重廊标板榜，高殿锁金环。\n更问寻雷室，西行咫尺间。",
        "dynasty": "唐",
        "collection_info": null
    },
    {
        "uuid": "43a441b4c67794c796f87bb0ad2c8968",
        "title": "题善权寺",
        "author": "张祜",
        "content": "碧峰南一寺，最胜是仙源。\n峻坂依岩壁，清泉泄洞门。\n金函崇宝藏，玉树閟灵根。\n寄谢香花叟，高踪不可援。",
        "dynasty": "唐",
        "collection_info": null
    },
    {
        "uuid": "ea73b45661e97dd9e013d0439f69c707",
        "title": "题南陵隐静寺",
        "author": "张祜",
        "content": "松径上登攀，深行烟霭间。\n合流厨下水，对耸殿前山。\n润壁鸟音逈，泉源僧步闲。\n更怜飞一锡，天外与云还。",
        "dynasty": "唐",
        "collection_info": null
    },
    {
        "uuid": "55c8a121ce5ae51fd820ad3c327f7bbb",
        "title": "题丘山寺",
        "author": "张祜",
        "content": "几代儒家业，何年佛寺碑。\n地平边海处，江出上山时。\n故国人长往，空门事可知。\n凄凉问禅客，身外即无为。",
        "dynasty": "唐",
        "collection_info": null
    },
    {
        "uuid": "7a7ef64f52af405a7a9bc3512d019e18",
        "title": "题道光上人山院",
        "author": "张祜",
        "content": "真僧上方界，山路正岩岩。\n地僻泉长冷，亭香草不凡。\n火田生白菌，烟岫老青杉。\n尽日唯山水，当知律行严。",
        "dynasty": "唐",
        "collection_info": null
    },
    {
        "uuid": "acfa63ddf42226e8363c0b49a79cf3d9",
        "title": "赠庐山僧",
        "author": "张祜",
        "content": "一室鑪峰下，荒榛手自开。\n粉牌新薤叶，竹援小葱台。\n树黑云归去，山明日上来。\n便知心是佛，坚坐对寒灰。",
        "dynasty": "唐",
        "collection_info": null
    },
    {
        "uuid": "4464ef13d93dc02424809c09662c868a",
        "title": "题惠山寺",
        "author": "张祜",
        "content": "旧宅人何在，空门客自过。\n泉声到池尽，山色上楼多。\n小洞生斜竹，重阶夹细莎。\n殷勤望城市，云水暮钟和。",
        "dynasty": "唐",
        "collection_info": null
    },
    {
        "uuid": "7018b25f2b5e5e049b419a792de737be",
        "title": "题虎丘寺",
        "author": "张祜",
        "content": "轻棹驻回流，门登西虎丘。\n雾青山月晓，云白海天秋。\n倚殿松株涩，欹庭石片幽。\n青蛾几时墓，空色尚悠悠。",
        "dynasty": "唐",
        "collection_info": null
    },
    {
        "uuid": "bab5c577bf28592d12cf7b9eecc9785a",
        "title": "题普贤寺",
        "author": "张祜",
        "content": "何人知寺路，松竹暗春山。\n潭黑龙应在，巢空鹤未还。\n经年来客倦，半日与僧闲。\n更共尝新茗，闻钟笑语间。",
        "dynasty": "唐",
        "collection_info": null
    },
    {
        "uuid": "21217ccacf36a7b0f527feda54e3c7cd",
        "title": "题虎丘东寺",
        "author": "张祜",
        "content": "云树拥崔嵬，深行异俗埃。\n寺门山外入，石壁地中开。\n仰砌池光动，登楼海气来。\n伤心万古意，金玉葬寒灰。",
        "dynasty": "唐",
        "collection_info": null
    },
    {
        "uuid": "0bbbfcb1e2399ac6df575d2a2cea76b2",
        "title": "题虎丘西寺",
        "author": "张祜",
        "content": "嚣尘楚城外，一寺枕通波。\n松色入门远，冈形连院多。\n花时长到处，别路半经过。\n惆怅旧禅客，空房深薜萝。",
        "dynasty": "唐",
        "collection_info": null
    },
    {
        "uuid": "26dac0132417a2bc56aaeebc6cb01a1c",
        "title": "题招隐寺",
        "author": "张祜",
        "content": "千年戴颙宅，佛庙此崇修。\n古井人名在，清泉鹿迹幽。\n竹光寒闭院，山影夜藏楼。\n未得高僧旨，烟霞空暂游。",
        "dynasty": "唐",
        "collection_info": null
    },
    {
        "uuid": "bfaf31ae6dd0499b88edd3a3fef60491",
        "title": "塞下曲",
        "author": "张祜",
        "content": "二十逐嫖姚，分兵远戍辽。\n雪迷经塞夜，冰壮渡河朝。\n促放雕难下，生骑马未调。\n小儒何足问，看取劒横腰。",
        "dynasty": "唐",
        "collection_info": null
    },
    {
        "uuid": "a47868e356da67b3272d6089fdf101c7",
        "title": "宿淮阴水馆",
        "author": "张祜",
        "content": "积水自成阴，昏昏月映林。\n五更离浦棹，一夜隔淮砧。\n漂母乡非远，王孙道岂沉。\n不当无健妪，谁肯效前心。",
        "dynasty": "唐",
        "collection_info": null
    },
    {
        "uuid": "acd77c76487946787b49f159af4e183d",
        "title": "题小松",
        "author": "张祜",
        "content": "何处斸云烟，新移此馆前。\n碧姿尘不染，清影露长鲜。\n耸地心纔直，凌云操未全。\n可悲人自老，何日是千年。",
        "dynasty": "唐",
        "collection_info": null
    },
    {
        "uuid": "b32cfbeae04e7053c705132cb7747e68",
        "title": "夏日梅溪馆寄庞舍人",
        "author": "张祜",
        "content": "东阳宾礼重，高馆望行期。\n埽簟因松叶，篸瓜使竹枝。\n捲帘闻鸟近，翻枕梦人迟。\n坐听津桥说，今营太守碑。",
        "dynasty": "唐",
        "collection_info": null
    },
    {
        "uuid": "2f5c4ceaedf941aca2768b607bf3414b",
        "title": "感河上兵",
        "author": "张祜",
        "content": "一闻河塞上，非是欲权兵。\n首尾诚须畏，膏肓慎勿轻。\n多门徒可入，尽室且思行。\n莫为无媒者，沧浪不濯缨。",
        "dynasty": "唐",
        "collection_info": null
    },
    {
        "uuid": "4441ad7c58a6160f84ee340ca3c9ed88",
        "title": "赠淮南将",
        "author": "张祜",
        "content": "年少好风情，垂鞭眦睚行。\n带金狮子小，裘锦麒麟狞。\n拣匠装银镫，堆钱买钿筝。\n李陵虽效死，时论亦轻生。",
        "dynasty": "唐",
        "collection_info": null
    },
    {
        "uuid": "a381e0fde312613c82259c62ca539d66",
        "title": "题惠昌上人",
        "author": "张祜",
        "content": "半岩开一室，香穟细氛氲。\n石上漱秋水，月中行夏云。\n律持僧讲疏，经诵梵书文。\n好是风廊下，遥遥挂褐裙。",
        "dynasty": "唐",
        "collection_info": null
    },
    {
        "uuid": "1d5ae8bb00ccccafe55b5de0836d9d30",
        "title": "塞上曲",
        "author": "张祜",
        "content": "边风捲地时，日暮帐初移。\n碛逈三通角，山寒一点旗。\n连收榻索马，引满射雕儿。\n莫道功勋细，将军昔戍师。",
        "dynasty": "唐",
        "collection_info": null
    },
    {
        "uuid": "f6e4b51825f6354f9035ce5efc844676",
        "title": "折杨柳",
        "author": "张祜",
        "content": "红粉青楼曙，垂杨仲月春。\n怀君重攀折，非妾妬腰身。\n舞带萦丝断，娇娥向叶嚬。\n横吹凡几曲，独自最愁人。",
        "dynasty": "唐",
        "collection_info": null
    },
    {
        "uuid": "03586ebbe5d4c0c42b87d0b6de618a1b",
        "title": "采桑",
        "author": "张祜",
        "content": "自古多征战，由来尚甲兵。\n长驱千里去，一举两番平。\n按劒从沙漠，歌谣满帝京。\n寄言天下将，须立武功名。",
        "dynasty": "唐",
        "collection_info": null
    },
    {
        "uuid": "468cc5218bcb00293826d64cf8dce867",
        "title": "禅智寺",
        "author": "张祜",
        "content": "宝殿依山崄，临虚势若吞。\n画檐齐木末，香砌压云根。\n远景窗中岫，孤烟竹裏村。\n凭高聊一望，乡思隔吴门。",
        "dynasty": "唐",
        "collection_info": null
    },
    {
        "uuid": "0dcd83e18350ea6931a2969f69ca271e",
        "title": "寄题商洛王隐居",
        "author": "张祜",
        "content": "近逢商洛口，知尔坐南塘。\n草阁平春水，柴门掩夕阳。\n随蜂收野蜜，寻麝采生香。\n更忆前年醉，松花满石床。",
        "dynasty": "唐",
        "collection_info": null
    },
    {
        "uuid": "d9da6be55e9dd17898e9cd628575d8bc",
        "title": "送客归湘楚",
        "author": "张祜",
        "content": "无辞一杯酒，昔日与君深。\n秋色换归鬓，曙光生别心。\n桂花山庙冷，枫树水楼阴。\n此路千余里，应劳楚客吟。",
        "dynasty": "唐",
        "collection_info": null
    },
    {
        "uuid": "14bf2d03015b9920c011ffc3eb9cc693",
        "title": "登金山寺",
        "author": "张祜",
        "content": "古今斯岛绝，南北大江分。\n水阔吞沧海，亭高宿断云。\n返潮千涧落，啼鸟半空闻。\n皆是登临处，归航酒半醺。",
        "dynasty": "唐",
        "collection_info": null
    },
    {
        "uuid": "af66c42a39a0c8c7589425800cbf8cbf",
        "title": "洛阳感寓",
        "author": "张祜",
        "content": "扰扰都城晓四开，不关名利也尘埃。\n千门甲第身遥入，万里铭旌死后来。\n洛水暮烟横莽苍，邙山秋日露崔嵬。\n须知此事堪为镜，莫遣黄金漫作堆。",
        "dynasty": "唐",
        "collection_info": null
    },
    {
        "uuid": "872357c8529bc2883f489c2f64a0c77d",
        "title": "从军行",
        "author": "张祜",
        "content": "少年金紫就光辉，直指边城虎翼飞。\n一卷旌收千骑虏，万全身出百重围。\n黄云断塞寻鹰去，白草连天射鴈归。\n白首汉廷刀笔吏，丈夫功业本相依。",
        "dynasty": "唐",
        "collection_info": null
    },
    {
        "uuid": "9d55e097968a5444104a0072811546ad",
        "title": "爱妾换马 一",
        "author": "张祜",
        "content": "一面妖桃千里蹄，娇姿骏骨价应齐。\n乍牵玉勒辞金栈，催整花钿出绣闺。\n去日岂无沾袂泣，归时还有顿衔嘶。\n婵娟躞蹀春风裏，挥手摇鞭杨柳堤。",
        "dynasty": "唐",
        "collection_info": null
    },
    {
        "uuid": "fdbd2f9579f91bbf2f7bdfa7da387aaf",
        "title": "爱妾换马 二",
        "author": "张祜",
        "content": "绮阁香销华廐空，忍将行雨换追风。\n休怜柳叶双眉翠，却爱桃花两耳红。\n侍宴永辞春色裏，趁朝休立漏声中。\n恩劳未尽情先尽，暗泣嘶风两意同。",
        "dynasty": "唐",
        "collection_info": null
    },
    {
        "uuid": "0f7e362792b135728e80a35761e5f090",
        "title": "病宫人",
        "author": "张祜",
        "content": "佳人卧病动经秋，帘幕繿縿不挂钩。\n四体强扶藤夹膝，双鬟慵插玉搔头。\n花颜有幸君王问，药饵无征待诏愁。\n惆怅近来消瘦尽，泪珠时傍枕函流。",
        "dynasty": "唐",
        "collection_info": null
    },
    {
        "uuid": "8de5f41657415372495fc7f3b1695e68",
        "title": "观杭州柘枝",
        "author": "张祜",
        "content": "舞停歌罢鼓连摧，软骨仙蛾暂起来。\n红罨画衫缠腕出，碧排方胯背腰来。\n旁收拍拍金铃摆，却踏声声锦袎摧。\n看着遍头香袖褶，粉屏香帕又重隈。",
        "dynasty": "唐",
        "collection_info": null
    },
    {
        "uuid": "737c129678b63fbb1ab694acb8f7a964",
        "title": "周员外席上观柘枝",
        "author": "张祜",
        "content": "画鼓拖环锦臂攘，小娥双换舞衣裳。\n金丝蹙雾红衫薄，银蔓垂花紫带长。\n鸾影乍迴头并举，凤声初歇翅齐张。\n一时欻腕招残拍，斜敛轻身拜玉郎。",
        "dynasty": "唐",
        "collection_info": null
    },
    {
        "uuid": "2d172ef27ac6495aa4cc6d509fc94a20",
        "title": "观杨瑗柘枝",
        "author": "张祜",
        "content": "促迭蛮鼍引柘枝，卷檐虚帽带交垂。\n紫罗衫宛蹲身处，红锦靴柔踏节时。\n微动翠蛾抛旧态，缓遮檀口唱新词。\n看看舞罢轻云起，却赴襄王梦裏期。",
        "dynasty": "唐",
        "collection_info": null
    },
    {
        "uuid": "526b2168c78c9613aebb4b8e8d57dfa3",
        "title": "感王将军柘枝妓殁",
        "author": "张祜",
        "content": "寂寞春风旧柘枝，舞人休唱曲休吹。\n鸳鸯钿带抛何处，孔雀罗衫付阿谁。\n画鼓不闻招节拍，锦靴空想挫腰肢。\n今来座上偏惆怅，曾是堂前教彻时。",
        "dynasty": "唐",
        "collection_info": null
    },
    {
        "uuid": "27d8257bb76331708f0af65c2fd22c54",
        "title": "扬州法云寺双桧",
        "author": "张祜",
        "content": "谢家双植本图荣，树老人因地变更。\n朱顶鹤知深盖偃，白眉僧见小枝生。\n高临月殿秋云影，静入风檐夜雨声。\n纵使百年为上寿，绿阴终借暂时行。",
        "dynasty": "唐",
        "collection_info": null
    },
    {
        "uuid": "e627a3abc3c9cb68d9b62a9a6c136604",
        "title": "忆游天台寄道流",
        "author": "张祜",
        "content": "忆昨天台到赤城，几朝仙籁耳中生。\n云龙出水风声过，海鹤鸣皋日色清。\n石笋半山移步险，桂花当洞拂衣轻。",
        "dynasty": "唐",
        "collection_info": null
    },
    {
        "uuid": "fdbad09f30b6c853b84a8ec289ff590d",
        "title": "寄王尊师",
        "author": "张祜",
        "content": "天台南洞一灵仙，骨耸冰棱貌莹然。\n曾对浦云长昧齿，重来华表不知年。\n溪桥晚下玄龟出，草露朝行白鹿眠。\n犹忆夜深华盖上，更无人处话丹田。",
        "dynasty": "唐",
        "collection_info": null
    },
    {
        "uuid": "e0df84ee8b4ffa40edc458bc2bd64bdd",
        "title": "公子行",
        "author": "张祜",
        "content": "锦堂昼永绣帘垂，立却花骢待出时。\n红粉美人擎酒劝，青衣年少臂鹰随。\n轻将玉杖敲花片，旋把金鞭约柳枝。\n近地独游三五骑，等闲行傍曲江池。",
        "dynasty": "唐",
        "collection_info": null
    },
    {
        "uuid": "1d363f6cd88d6e4fd264c59213e2b29a",
        "title": "寓怀寄苏州刘郎中",
        "author": "张祜",
        "content": "一闻周召佐明时，西望都门强策羸。\n天子好文才自薄，诸侯力荐命犹奇。\n贺知章口徒劳说，孟浩然身更不疑。\n唯是胜游行未遍，欲离京国尚迟迟。",
        "dynasty": "唐",
        "collection_info": null
    },
    {
        "uuid": "e60856e052cc0c7dc082b881fedcb16e",
        "title": "和杜牧之齐山登高",
        "author": "张祜",
        "content": "秋溪南岸菊霏霏，急管烦弦对落晖。\n红叶树深山径断，碧云江静浦帆稀。\n不堪孙盛嘲时笑，愿送王弘醉夜归。\n流落正怜芳意在，砧声徒促授寒衣。",
        "dynasty": "唐",
        "collection_info": null
    },
    {
        "uuid": "4f6efc8fff14a517ae917abb593df15c",
        "title": "题于越亭",
        "author": "张祜",
        "content": "扁舟亭下驻烟波，十五年游重此过。\n洲觜露沙人渡浅，树稍藏竹鸟啼多。\n山衔落照欹红盖，水蹙斜文捲绿罗。\n肠断中秋正圆月，夜来谁唱异乡歌。",
        "dynasty": "唐",
        "collection_info": null
    },
    {
        "uuid": "15737571a6b95e787abe3ad6590ef252",
        "title": "秋夜登润州慈和寺上方",
        "author": "张祜",
        "content": "清夜浮埃暂歇鄽，塔轮金照露华鲜。\n人行中路月生海，鹤语上方星满天。\n楼影半连深岸水，钟声寒彻远林烟。\n僧房闭尽下楼去，一半梦魂离世缘。",
        "dynasty": "唐",
        "collection_info": null
    },
    {
        "uuid": "ae79ef62af06955a1b83470d52d7782e",
        "title": "寄献萧相公",
        "author": "张祜",
        "content": "东去江干是胜游，鼎湖兴望不堪愁。\n谢安近日违朝旨，傅说当时允帝求。\n暂向聊城飞一箭，长为沧海繫扁舟。\n分明此事无人见，白首相看未肯休。",
        "dynasty": "唐",
        "collection_info": null
    },
    {
        "uuid": "bb04628f8710bd544fb0fa98c39346ad",
        "title": "哭京兆庞尹",
        "author": "张祜",
        "content": "杨子江头昔共迷，一为京兆隔云泥。\n故人昨日同时弔，旧马今朝别处嘶。\n向壁愁眉无復画，扶床稚齿已能啼。\n也知世路名堪贵，谁信庄周论物齐。",
        "dynasty": "唐",
        "collection_info": null
    },
    {
        "uuid": "cddab322dbf675715f5425251f7998c9",
        "title": "送周尚书赴滑台",
        "author": "张祜",
        "content": "楚谣襦袴整三年，喉舌新恩下九天。\n鼓角雄都分节钺，蛇龙旧国罢楼船。\n昆河已在兵钤内，堂柳空留鹤岭前。\n多病无由酬一顾，鄢陵千骑去翩翩。",
        "dynasty": "唐",
        "collection_info": null
    },
    {
        "uuid": "f96b7d9e1b6208829dbed62bd065c2f9",
        "title": "和杜使君九华楼见寄",
        "author": "张祜",
        "content": "孤城高柳晓鸣鸦，风帘半钩清露华。\n九峰聚翠宿危槛，一夜孤光悬冷沙。\n出岸远晖帆欲落，入溪寒影鴈差斜。\n杜陵归去春应早，莫厌青山谢朓家。",
        "dynasty": "唐",
        "collection_info": null
    },
    {
        "uuid": "325db1e1c1b4e589f05119c7a4afe9a7",
        "title": "送人归蜀",
        "author": "张祜",
        "content": "锦城春色泝江源，三峡经过几夜猨。\n红树两厓开霁色，碧岩千仞涨波痕。\n萧萧暮雨荆王梦，漠漠春烟蜀帝魂。\n长怨相如留滞处，富家还忆卓王孙。",
        "dynasty": "唐",
        "collection_info": null
    },
    {
        "uuid": "0cbabae932094f05dd4cc29bc54b59b1",
        "title": "酬答柳宗言秀才见赠",
        "author": "张祜",
        "content": "南下天台厌绝冥，五湖波上泛如萍。\n江鸥自戏为踪迹，野鹿闲惊是性灵。\n任子偶垂沧海钓，戴逵虚认少微星。\n金门后俊徒相唁，且为人间寄茯苓。",
        "dynasty": "唐",
        "collection_info": null
    },
    {
        "uuid": "fd197a0972c34b7494af618076405ff5",
        "title": "题杭州天竺寺",
        "author": "张祜",
        "content": "西南山最胜，一界是诸天。\n上路穿岩竹，分流入寺泉。\n蹑云丹井畔，望月石桥边。\n洞壑江声远，楼台海气连。\n塔明春岭雪，钟散暮松烟。\n何处去犹恨，更看峰顶莲。",
        "dynasty": "唐",
        "collection_info": null
    },
    {
        "uuid": "ad43a30f83f5a99abd15826cf819f46e",
        "title": "题杭州灵隐寺",
        "author": "张祜",
        "content": "峰峦开一掌，朱槛几环延。\n佛地花分界，僧房竹引泉。\n五更楼下月，十里郭中烟。\n后塔耸亭后，前山横阁前。\n溪沙涵水静，涧石点苔鲜。\n好是呼猨久，西岩深响连。",
        "dynasty": "唐",
        "collection_info": null
    },
    {
        "uuid": "d331f0691a0355f2b907eb40eaedbde7",
        "title": "中秋夜杭州翫月",
        "author": "张祜",
        "content": "万古太阴精，中秋海上生。\n鬼愁缘辟照，人爱为高明。\n历历华星远，霏霏薄晕萦。\n影流江不尽，轮曳谷无声。\n似镜当楼晓，如珠出浦盈。\n岸沙全借白，山木半含清。\n小槛循环看，长堤蹋阵行。\n殷勤未归客，烟水夜来情。",
        "dynasty": "唐",
        "collection_info": null
    },
    {
        "uuid": "d2eb0e4fb46b8ec3eb192ced06356ef9",
        "title": "高闲上人",
        "author": "张祜",
        "content": "座上辞安国，禅房恋沃州。\n道心黄叶老，诗思碧云秋。\n卷轴朝廷饯，书函内库收。\n陶欣入社叟，生怯论经俦。\n日色屏初揭，风声笔未休。\n长波溢海岸，大点出嵩丘。\n不绝羲之法，难穷智永流。\n殷勤一笺在，留着看银钩。",
        "dynasty": "唐",
        "collection_info": null
    },
    {
        "uuid": "efc47f8c5880e28e5682cc8442bdaba5",
        "title": "题灵隐寺师一上人十韵",
        "author": "张祜",
        "content": "八十空门子，深山土木骸。\n片衣闲自衲，单食老长斋。\n道性终能遣，人情少不乖。\n樔枸居上院，薜荔俯层阶。\n洗钵前临水，窥门外有柴。\n朗吟挥竹拂，高楫曳芒鞋。\n迸笋斜穿坞，飞泉下喷崖。\n种花忻土润，拨石虑沙埋。\n旧往师招隐，初临我咏怀。\n何当缘兴翫，更为表新牌。",
        "dynasty": "唐",
        "collection_info": null
    },
    {
        "uuid": "51d57fcf50af27c392d994cbe87b7380",
        "title": "投常州从兄中丞",
        "author": "张祜",
        "content": "扁舟何所往，言入善人邦。\n旧爱鹏抟海，今闻虎渡江。\n士因为政乐，儒为说诗降。\n素履冰容静，新词玉润枞。\n金鱼聊解带，画鹢稍移桩。\n邀妓思逃席，留宾命倒缸。\n史材谁是伍，经术世无双。\n广厦当宏构，洪钟併待撞。\n成龙须讲邴，展骥莫先庞。\n应念宗中末，秋萤照一牕。",
        "dynasty": "唐",
        "collection_info": null
    },
    {
        "uuid": "4c5ce9ecf9dc6c465cb85cc491b96662",
        "title": "送王昌涉侍御",
        "author": "张祜",
        "content": "十里指东平，军前首出征。\n诸侯青服旧，御史紫衣荣。\n入陈枭心死，分围虎力生。\n画时安楚塞，刻日下齐城。\n号令朝移幕，偷踪夜斫营。\n云梯曾险上，地道惯深行。\n举斾招降将，投戈趁败兵。\n自惭居虏者，当此立功名。",
        "dynasty": "唐",
        "collection_info": null
    },
    {
        "uuid": "5ef0bda7fca2df8e8e3f658b3e990ed6",
        "title": "少年乐",
        "author": "张祜",
        "content": "二十便封侯，名居第一流。\n绿鬟深小院，清管下高楼。\n醉把金船掷，闲敲玉镫游。\n带盘红鼹鼠，袍砑紫犀牛。\n锦袋归调箭，罗鞋起拨毬。\n眼前长贵盛，那信世间愁。",
        "dynasty": "唐",
        "collection_info": null
    },
    {
        "uuid": "90d1fa3f96df51c5dc5cf02843d8411d",
        "title": "华清宫和杜舍人",
        "author": "张祜",
        "content": "五十年天子，离宫旧粉墙。\n登封时正泰，御宇日初长。\n上位先名实，中兴事宪章。\n举戎轻甲胄，余地取河湟。\n道帝玄元祖，儒封孔子王。\n因缘百司署，藂会一人汤。\n渭水波摇绿，秦山草半黄。\n马头开夜照，鹰眼利星芒。\n下箭朱弓满，鸣鞭皓腕攘。\n畋思获吕望，谏祇避周昌。\n兔迹贪前逐，枭心不早防。\n几添鹦鹉劝，频赐荔支尝。\n月锁千门静，天高一笛凉。\n细音摇翠佩，轻步宛霓裳。\n祸乱根潜结，昇平意遽忘。\n衣冠逃犬虏，鼙鼓动渔阳。\n外戚心殊迫，中途事可量。\n雪埋妃子貌，刃断禄儿肠。\n近侍烟尘隔，前踪辇路荒。\n益知迷宠佞，惟恨丧忠良。\n北阙尊明主，南宫逊上皇。\n禁清余凤吹，池冷映龙光。\n祝寿山犹在，流年水共伤。\n杜鹃魂厌蜀，蝴蝶梦悲庄。\n雀卵遗雕栱，虫丝罥画梁。\n紫苔侵壁润，红树闭门芳。\n守吏齐鸳瓦，耕民得翠珰。\n欢康昔时乐，讲武旧兵场。\n莫草深岩霭，幽花坠径香。\n不堪垂白叟，行折御沟杨。",
        "dynasty": "唐",
        "collection_info": null
    },
    {
        "uuid": "a2c66972b5dbe295665cddf548c26fa1",
        "title": "穆护砂",
        "author": "张祜",
        "content": "玉管朝朝弄，清歌日日新。\n折花当驿路，寄与陇头人。",
        "dynasty": "唐",
        "collection_info": null
    },
    {
        "uuid": "5605c205ce7de5e39c0798ecedb234ca",
        "title": "思归乐二首 一",
        "author": "张祜",
        "content": "晚日催弦管，春风入绮罗。\n杏花如有意，偏落舞衫多。",
        "dynasty": "唐",
        "collection_info": null
    },
    {
        "uuid": "1a304af6b17885e78d8a930c40bb716c",
        "title": "思归乐二首 二",
        "author": "张祜",
        "content": "万里春应尽，三江鴈亦稀。\n连天汉水广，孤客未言归。",
        "dynasty": "唐",
        "collection_info": null
    },
    {
        "uuid": "478a5a41bcb2cdc707b5ebe43d7b4aca",
        "title": "金殿乐",
        "author": "张祜",
        "content": "入夜秋砧动，千声起四邻。\n不缘楼上月，应为陇头人。",
        "dynasty": "唐",
        "collection_info": null
    },
    {
        "uuid": "73428fb2078fb9be13df1bbcfa33608f",
        "title": "墙头花二首 一",
        "author": "张祜",
        "content": "蟋蟋鸣洞房，梧桐落金井。\n为君裁舞衣，天寒剪刀冷。",
        "dynasty": "唐",
        "collection_info": null
    },
    {
        "uuid": "20472af387effe1f801e849f6d3f7141",
        "title": "墙头花二首 二",
        "author": "张祜",
        "content": "妾有罗衣裳，秦王在时作。\n为舞春风多，秋来不堪着。",
        "dynasty": "唐",
        "collection_info": null
    },
    {
        "uuid": "8d172cc9b222cc7c5eb7aa5977843b1c",
        "title": "胡渭州",
        "author": "张祜",
        "content": "杨柳千寻色，桃花一苑芳。\n风吹入帘裏，唯有惹衣香。",
        "dynasty": "唐",
        "collection_info": null
    },
    {
        "uuid": "3a49c59779dc5207dc7283c39679e135",
        "title": "白鼻騧",
        "author": "张祜",
        "content": "为底胡姬酒，长来白鼻騧。\n摘莲抛水上，郎意在浮花。",
        "dynasty": "唐",
        "collection_info": null
    },
    {
        "uuid": "daa459fdefb1e6adc78ab261c6ff4995",
        "title": "戎浑",
        "author": "张祜",
        "content": "风劲角弓鸣，将军猎渭城。\n草枯鹰眼疾，雪尽马蹄轻。",
        "dynasty": "唐",
        "collection_info": null
    },
    {
        "uuid": "bb1f022cced15c994d8d847c164b0f05",
        "title": "杨下采桑",
        "author": "张祜",
        "content": "飞丝惹绿尘，软叶对孤轮。\n今朝入园去，物色强着人。",
        "dynasty": "唐",
        "collection_info": null
    },
    {
        "uuid": "07848d493b34eedf33339c020e7c5c70",
        "title": "宫词二首 一",
        "author": "张祜",
        "content": "故国三千里，深宫二十年。\n一声河满子，双泪落君前。",
        "dynasty": "唐",
        "collection_info": null
    },
    {
        "uuid": "5075b0793c5b9bafd77eee8f057b7beb",
        "title": "宫词二首 二",
        "author": "张祜",
        "content": "自倚能歌日，先皇掌上怜。\n新声何处唱，肠断李延年。",
        "dynasty": "唐",
        "collection_info": null
    },
    {
        "uuid": "85e3209f6bb12d0c21c8a4ddfdc188f5",
        "title": "昭君怨二首 一",
        "author": "张祜",
        "content": "万里边城远，千山行路难。\n举头唯见日，何处是长安。",
        "dynasty": "唐",
        "collection_info": null
    },
    {
        "uuid": "499e8ab4172db88ec1642643962a5b21",
        "title": "昭君怨二首 二",
        "author": "张祜",
        "content": "汉庭无大议，戎虏几先和。\n莫羡倾城色，昭君恨最多。",
        "dynasty": "唐",
        "collection_info": null
    },
    {
        "uuid": "3745c0b4497343190f255e592cf9df6f",
        "title": "夕次竟陵",
        "author": "张祜",
        "content": "南风吹五两，日暮竟陵城。\n肠断巴江月，夜蝉何处声。",
        "dynasty": "唐",
        "collection_info": null
    },
    {
        "uuid": "a4a7537f6ca8dec491f16f30d18528b0",
        "title": "信州水亭",
        "author": "张祜",
        "content": "南檐架短廊，沙路白茫茫。\n尽日不归处，一庭栀子香。",
        "dynasty": "唐",
        "collection_info": null
    },
    {
        "uuid": "94dd92acd8ee4c03f3e50f0178d38fda",
        "title": "苏小小歌三首 一",
        "author": "张祜",
        "content": "车轮不可遮，马足不可绊。\n长怨十字街，使郎心四散。",
        "dynasty": "唐",
        "collection_info": null
    },
    {
        "uuid": "a66be528bee8df459635a9c6e16e8bfe",
        "title": "苏小小歌三首 二",
        "author": "张祜",
        "content": "新人千里去，故人千里来。\n剪刀横眼底，方觉泪难裁。",
        "dynasty": "唐",
        "collection_info": null
    },
    {
        "uuid": "bf3369945b840faac41e2ef57888e2c2",
        "title": "苏小小歌三首 三",
        "author": "张祜",
        "content": "登山不愁峻，涉海不愁深。\n中擘庭前枣，教郎见赤心。",
        "dynasty": "唐",
        "collection_info": null
    },
    {
        "uuid": "474c22ec0ed93aac7c47e761b9db49f5",
        "title": "树中草",
        "author": "张祜",
        "content": "青青树中草，託根非不危。\n草生树却死，荣枯君可知。",
        "dynasty": "唐",
        "collection_info": null
    },
    {
        "uuid": "9030e1267fa1cf20257614ebe9269697",
        "title": "七里濑渔家",
        "author": "张祜",
        "content": "七里垂钓叟，还傍钓台居。\n莫恨无姓名，严陵不卖鱼。",
        "dynasty": "唐",
        "collection_info": null
    },
    {
        "uuid": "aa9a33f9137f0b2ef3ff673cb52604e0",
        "title": "读曲歌五首 一",
        "author": "张祜",
        "content": "窗中独自起，帘外独自行。\n愁见蜘蛛织，寻思直到明。",
        "dynasty": "唐",
        "collection_info": null
    },
    {
        "uuid": "3b9286353af10449483a0df127a08053",
        "title": "读曲歌五首 二",
        "author": "张祜",
        "content": "碓上米不舂，窗中丝罢络。\n看渠驾去车，定是无四角。",
        "dynasty": "唐",
        "collection_info": null
    },
    {
        "uuid": "32996d0d04068145eec99e708f176f7f",
        "title": "读曲歌五首 三",
        "author": "张祜",
        "content": "不见心相许，徒云脚漫勤。\n摘荷空摘叶，是底采莲人。",
        "dynasty": "唐",
        "collection_info": null
    },
    {
        "uuid": "e6ef35953f857b0d4181f8677fdbe915",
        "title": "读曲歌五首 四",
        "author": "张祜",
        "content": "窗外山魈立，知渠脚不多。\n三更机底下，摸着是谁梭。",
        "dynasty": "唐",
        "collection_info": null
    },
    {
        "uuid": "beefbcbc048a9154f039d0c2f56460d9",
        "title": "读曲歌五首 五",
        "author": "张祜",
        "content": "郎去摘黄瓜，郎来收赤枣。\n郎耕种麻地，今作西舍道。",
        "dynasty": "唐",
        "collection_info": null
    },
    {
        "uuid": "bacae448c6b9b5d2ffea918748d97551",
        "title": "玉树后庭花",
        "author": "张祜",
        "content": "轻车何草草，独唱后庭花。\n玉座谁为主，徒悲张丽华。",
        "dynasty": "唐",
        "collection_info": null
    },
    {
        "uuid": "806d64fb14a10d0fa09cbd6a0e93077b",
        "title": "莫愁乐",
        "author": "张祜",
        "content": "侬居石城下，郎到石城游。\n自郎石城出，长在石城头。",
        "dynasty": "唐",
        "collection_info": null
    },
    {
        "uuid": "e408a2996f2f2ade8ddf6b53afde19ac",
        "title": "襄阳乐",
        "author": "张祜",
        "content": "大堤花月夜，长江春水流。\n东风正上信，春夜特来游。",
        "dynasty": "唐",
        "collection_info": null
    },
    {
        "uuid": "35d3a3d954e6b36ab8eed8bfdb59b2e4",
        "title": "自君之出矣",
        "author": "张祜",
        "content": "自君之出矣，万物看成古。\n千寻葶苈枝，争奈长长苦。",
        "dynasty": "唐",
        "collection_info": null
    },
    {
        "uuid": "85244128adad5818e393ccf56b850953",
        "title": "梦江南",
        "author": "张祜",
        "content": "行吟洞庭句，不见洞庭人。\n尽日碧江梦，江南红树春。",
        "dynasty": "唐",
        "collection_info": null
    },
    {
        "uuid": "1509d8735945a211e057c0740fa92b69",
        "title": "将离岳州留献徐员外",
        "author": "张祜",
        "content": "高斋长对酒，下客亦霑鱼。\n不为江南去，还来郡北居。",
        "dynasty": "唐",
        "collection_info": null
    },
    {
        "uuid": "fe3c9c18d1a23f5711217bae529226d8",
        "title": "题彭泽卢明府新楼",
        "author": "张祜",
        "content": "碧落新楼迥，清池古树闲。\n先贤尽为宰，空看县南山。",
        "dynasty": "唐",
        "collection_info": null
    },
    {
        "uuid": "80e730cbdc7d4596516a4fc842c0507b",
        "title": "赠禅师",
        "author": "张祜",
        "content": "坐见三生事，宗传一衲来。\n已知无法说，心向定中灰。",
        "dynasty": "唐",
        "collection_info": null
    },
    {
        "uuid": "b0ca55efca0576a646a38c74f8a2d09f",
        "title": "江南逢故人",
        "author": "张祜",
        "content": "河洛多尘事，江山半旧游。\n春风故人夜，又醉白苹洲。",
        "dynasty": "唐",
        "collection_info": null
    },
    {
        "uuid": "f6faa09c5bfdf2c4d099026186e2fa2b",
        "title": "松江怀古",
        "author": "张祜",
        "content": "碧树吴洲远，青山震泽深。\n无人踪范蠡，烟水暮沈沈。",
        "dynasty": "唐",
        "collection_info": null
    },
    {
        "uuid": "daf04d005270ddbae2d2f97049ad6104",
        "title": "书愤",
        "author": "张祜",
        "content": "三十未封侯，颠狂遍九州。\n平生镆鎁剑，不报小人雠。",
        "dynasty": "唐",
        "collection_info": null
    },
    {
        "uuid": "761177a1ea8ffb56ffce8dc2571009a9",
        "title": "题孟处士宅",
        "author": "张祜",
        "content": "高才何必贵，下位不妨贤。\n孟简虽持节，襄阳属浩然。",
        "dynasty": "唐",
        "collection_info": null
    },
    {
        "uuid": "132ab5d3a12d413aa1f3ba599111d82d",
        "title": "首阳行",
        "author": "张祜",
        "content": "首阳山下路，孤竹节长存。\n为问无心草，如何庇本根。",
        "dynasty": "唐",
        "collection_info": null
    },
    {
        "uuid": "ad549b22dec649b14542772e617d4fd9",
        "title": "题僧影堂",
        "author": "张祜",
        "content": "寒叶坠清霜，空帘着烬香。\n生前既无事，何事更悲伤。",
        "dynasty": "唐",
        "collection_info": null
    },
    {
        "uuid": "c82e1813df0ac496d869c0aaa6cd52e6",
        "title": "边思",
        "author": "张祜",
        "content": "苏武节旌尽，李陵音信稀。\n花当陇上发，人向陇头归。",
        "dynasty": "唐",
        "collection_info": null
    },
    {
        "uuid": "c3fe5967d7d97f3a213e57d90ed72fee",
        "title": "题弋阳馆",
        "author": "张祜",
        "content": "一叶飘然下弋阳，残霞昏日树苍苍。\n吴溪漫淬干将剑，却是猨声断客肠。",
        "dynasty": "唐",
        "collection_info": null
    },
    {
        "uuid": "0b6f986a3476855f8343285019330033",
        "title": "题秀师影堂",
        "author": "张祜",
        "content": "阴阴古寺杉松下，记得长明一焰灯。\n尽日看山人不会，影堂中是别来僧。",
        "dynasty": "唐",
        "collection_info": null
    },
    {
        "uuid": "cf4057b00f219f414891b2d27f32c121",
        "title": "赠李修源",
        "author": "张祜",
        "content": "岳阳新尉晓衙参，却是傍人意未甘。\n昨夜与君思贾谊，长沙犹在洞庭南。",
        "dynasty": "唐",
        "collection_info": null
    },
    {
        "uuid": "98d05b561fe9ce917674bf2db3f5ca15",
        "title": "瓜洲闻晓角",
        "author": "张祜",
        "content": "寒耿稀星照碧霄，月楼吹角夜江遥。\n五更人起烟霜静，一曲残声遍落潮。",
        "dynasty": "唐",
        "collection_info": null
    },
    {
        "uuid": "6d18a4e4f346ac11579b9d25295c77d7",
        "title": "元日仗",
        "author": "张祜",
        "content": "文武千官岁仗兵，万方同轨奏昇平。\n上皇一御含元殿，丹凤门开白日明。",
        "dynasty": "唐",
        "collection_info": null
    },
    {
        "uuid": "4c4b8801020c23c676396047aaa7ad06",
        "title": "连昌宫",
        "author": "张祜",
        "content": "龙虎旌旗雨露飘，玉楼歌断碧山遥。\n玄宗上马太真去，红树满园香自销。",
        "dynasty": "唐",
        "collection_info": null
    },
    {
        "uuid": "656d6ee3a0d02e6a10af0373f8582d66",
        "title": "正月十五夜灯",
        "author": "张祜",
        "content": "千门开锁万灯名，正月中旬动帝京。\n三百内人连袖舞，一时天上着词声。",
        "dynasty": "唐",
        "collection_info": null
    },
    {
        "uuid": "4bb8d91daa06dd12afeee79ea28716da",
        "title": "上巳乐",
        "author": "张祜",
        "content": "猩猩血綵繫头标，天上齐声举画桡。\n却是内人争意切，六宫红袖一时招。",
        "dynasty": "唐",
        "collection_info": null
    },
    {
        "uuid": "8395dab5b5a716174053f4e55ca7a7b2",
        "title": "千秋乐",
        "author": "张祜",
        "content": "八月平时花蕚楼，万方同乐奏千秋。\n倾城人看长竿出，一伎初成赵解愁。",
        "dynasty": "唐",
        "collection_info": null
    },
    {
        "uuid": "bbde3f4d30d028303aaf8be6351474bb",
        "title": "春莺啭",
        "author": "张祜",
        "content": "兴庆池南柳未开，太真先把一枝梅。\n内人已唱春莺啭，花下傞傞软舞来。",
        "dynasty": "唐",
        "collection_info": null
    },
    {
        "uuid": "3e360ac1c9655534a4b72c3a7e8d2f8e",
        "title": "大酺乐二首 一",
        "author": "张祜",
        "content": "车架东来值太平，大酺三日洛阳城。\n小儿一伎竿头绝，天下传呼万岁声。",
        "dynasty": "唐",
        "collection_info": null
    },
    {
        "uuid": "910b2ea270d35dc8a54ed2c5715dc70e",
        "title": "大酺乐二首 二",
        "author": "张祜",
        "content": "紫陌酺归日欲斜，红尘开路薛王家。\n双鬟笑说楼前鼓，两仗争轮好落花。",
        "dynasty": "唐",
        "collection_info": null
    },
    {
        "uuid": "02386d8eb0672aa81906ff3411a31f15",
        "title": "邠王小管",
        "author": "张祜",
        "content": "虢国潜行韩国随，宜春深院映花枝。\n金舆远幸无人见，偷把邠王小管吹。",
        "dynasty": "唐",
        "collection_info": null
    },
    {
        "uuid": "5c10bb4f349afde41e0d072abfc49ee5",
        "title": "李谟笛",
        "author": "张祜",
        "content": "平时东幸洛阳城，天乐宫中夜彻明。\n无奈李谟偷曲谱，酒楼吹笛是新声。",
        "dynasty": "唐",
        "collection_info": null
    },
    {
        "uuid": "e4e45ad455bf2c349c0f861a28dbde9d",
        "title": "宁哥来",
        "author": "张祜",
        "content": "日映宫城雾半开，太真帘下畏人猜。\n黄翻绰指向西树，不信宁哥回马来。",
        "dynasty": "唐",
        "collection_info": null
    },
    {
        "uuid": "ea3ab29be6af568e448fb72e62ce9559",
        "title": "丁巳年仲冬月江上作",
        "author": "张祜",
        "content": "南来驱马渡江濆，消息前年此月闻。\n唯是贾先生恸哭，不堪天意重阴云。",
        "dynasty": "唐",
        "collection_info": null
    },
    {
        "uuid": "c5bf8568aec1f428acd54c70e81be398",
        "title": "邺中怀古",
        "author": "张祜",
        "content": "邺中城下漳河水，日夜东流莫记春。\n肠断宫中望陵处，不堪台上也无人。",
        "dynasty": "唐",
        "collection_info": null
    },
    {
        "uuid": "4da179ada3a035e87158e29234eb21c3",
        "title": "读池州杜员外杜秋娘诗",
        "author": "张祜",
        "content": "年少多情杜牧之，风流仍作杜秋诗。\n可知不是长门闭，也得相如第一词。",
        "dynasty": "唐",
        "collection_info": null
    },
    {
        "uuid": "ccfc96351136142c391d074999e0dd86",
        "title": "杭州开元寺牡丹",
        "author": "张祜",
        "content": "浓艳初开小药栏，人人惆怅出长安。\n风流却是钱塘寺，不踏红尘见牡丹。",
        "dynasty": "唐",
        "collection_info": null
    },
    {
        "uuid": "5120b02ce57454d699980977cbe1477b",
        "title": "招徐宗偃画松石",
        "author": "张祜",
        "content": "咫尺云山便出尘，我生长日自因循。\n凭君画取江南胜，留向东斋伴老身。",
        "dynasty": "唐",
        "collection_info": null
    },
    {
        "uuid": "dcf466637a79e36851bbd0a28db9bf9d",
        "title": "平阴夏日作",
        "author": "张祜",
        "content": "西来渐觉细尘红，扰扰舟车路向东。\n可惜夏天明月夜，土山前面障南风。",
        "dynasty": "唐",
        "collection_info": null
    },
    {
        "uuid": "c0e25869f302136852aca6c15c24ffd6",
        "title": "赠处士",
        "author": "张祜",
        "content": "小径上山山甚小，每怜僧院笑僧禅。\n人间莫道无难事，二十年来已是玄。",
        "dynasty": "唐",
        "collection_info": null
    },
    {
        "uuid": "16fc41ea68bf4311326c36f2efc73c60",
        "title": "邠娘羯鼓",
        "author": "张祜",
        "content": "新教邠娘羯鼓成，大酺初日最先呈。\n冬儿指向贞贞说，一曲干鸣两杖轻。",
        "dynasty": "唐",
        "collection_info": null
    },
    {
        "uuid": "272c7662108fee9c7468fafc3410b4ce",
        "title": "退宫人二首 一",
        "author": "张祜",
        "content": "开元皇帝掌中怜，流落人间二十年。\n长说承天门上宴，百官楼下拾金钱。",
        "dynasty": "唐",
        "collection_info": null
    },
    {
        "uuid": "6b128f7c1e536b6506229a3a026b334f",
        "title": "退宫人二首 二",
        "author": "张祜",
        "content": "歌喉渐退出宫闱，泣话伶官上许归。\n犹说入时欢圣寿，内人初着五方衣。",
        "dynasty": "唐",
        "collection_info": null
    },
    {
        "uuid": "c4a3812536ba33e23ce69643eea39031",
        "title": "耍娘歌",
        "author": "张祜",
        "content": "宜春花夜雪千枝，妃子偷行上密随。\n便唤耍娘歌一曲，六宫生老是蛾眉。",
        "dynasty": "唐",
        "collection_info": null
    },
    {
        "uuid": "9c1b079a4a6c637ea10b9a3e8725162f",
        "title": "悖拏儿舞",
        "author": "张祜",
        "content": "春风南内百花时，道唱梁州急遍吹。\n揭手便拈金椀舞，上皇惊笑悖拏儿。",
        "dynasty": "唐",
        "collection_info": null
    },
    {
        "uuid": "63b6afcb5aeea02be3fb5c16c534e27c",
        "title": "题灵彻上人旧房",
        "author": "张祜",
        "content": "寂寞空门支道林，满堂诗板旧知音。\n秋风吹叶古廊下，一半绳床灯影深。",
        "dynasty": "唐",
        "collection_info": null
    },
    {
        "uuid": "1729de63736dd098efa596b44a9e0cdc",
        "title": "晚秋潼关西门作",
        "author": "张祜",
        "content": "日落寒郊烟物清，古槐阴黑少人行。\n关门西去华山色，秦地东来河水声。",
        "dynasty": "唐",
        "collection_info": null
    },
    {
        "uuid": "c94f1641c5f8264b63a8e9148c2c57e0",
        "title": "赠内人",
        "author": "张祜",
        "content": "禁门宫树月痕过，媚眼唯看宿燕窠。\n斜拔玉钗灯影畔，剔开红焰救飞蛾。",
        "dynasty": "唐",
        "collection_info": null
    },
    {
        "uuid": "c7caf9029eaf30daf98dbd8ad1d8677e",
        "title": "洛中作",
        "author": "张祜",
        "content": "元和天子昔平戎，惆怅金舆尚未通。\n尽日洛桥闲处看，秋风时节上阳宫。",
        "dynasty": "唐",
        "collection_info": null
    },
    {
        "uuid": "2f39d71846744dd25450c3608e115df5",
        "title": "折杨柳枝二首 一",
        "author": "张祜",
        "content": "莫折宫前杨柳枝，玄宗曾向笛中吹。\n伤心日暮烟霞起，无限春愁生翠眉。",
        "dynasty": "唐",
        "collection_info": null
    },
    {
        "uuid": "444bb0ccd31618d177178883ac7d5b60",
        "title": "折杨柳枝二首 二",
        "author": "张祜",
        "content": "凝碧池边敛翠眉，景阳楼下绾青丝。\n那胜妃子朝元阁，玉手和烟弄一枝。",
        "dynasty": "唐",
        "collection_info": null
    },
    {
        "uuid": "88d3af6b9988a07fe7dbf677787321ac",
        "title": "华清宫四首 一",
        "author": "张祜",
        "content": "风树离离月稍明，九天龙气在华清。\n宫门深锁无人觉，半夜云中羯鼓声。",
        "dynasty": "唐",
        "collection_info": null
    },
    {
        "uuid": "de2f79c4f01d96f4238240802ae66b88",
        "title": "华清宫四首 二",
        "author": "张祜",
        "content": "天阙沈沈夜未央，碧云仙曲舞霓裳。\n一声玉笛向空尽，月满骊山宫漏长。",
        "dynasty": "唐",
        "collection_info": null
    },
    {
        "uuid": "698824c8a08260ce2d3ac047c56ea4cf",
        "title": "华清宫四首 三",
        "author": "张祜",
        "content": "红树萧萧阁半开，上皇曾幸此宫来。\n至今风俗骊山下，村笛犹吹阿滥堆。",
        "dynasty": "唐",
        "collection_info": null
    },
    {
        "uuid": "c6e8a3626df55bdd61e7cd1e34625865",
        "title": "华清宫四首 四",
        "author": "张祜",
        "content": "水遶宫墙处处声，残红长绿露华清。\n武皇一夕梦不觉，十二玉楼空月明。",
        "dynasty": "唐",
        "collection_info": null
    },
    {
        "uuid": "cf65089c7b92113ff949f97d511ea963",
        "title": "赠窦家小儿",
        "author": "张祜",
        "content": "深绿衣裳小小人，每来听裏解相亲。\n天生合去云霄上，一尺松栽已出尘。",
        "dynasty": "唐",
        "collection_info": null
    },
    {
        "uuid": "cc037587e4f1f5548023371fd4d01680",
        "title": "听崔莒侍御叶家歌",
        "author": "张祜",
        "content": "宛罗重縠起歌筵，活凤生花动碧烟。\n一声唱断无人和，触破秋云直上天。",
        "dynasty": "唐",
        "collection_info": null
    },
    {
        "uuid": "0f4498c3a52490422be2ff7d7f595def",
        "title": "长门怨",
        "author": "张祜",
        "content": "日映宫墙柳色寒，笙歌遥指碧云端。\n珠铅滴尽无心语，强把花枝冷笑看。",
        "dynasty": "唐",
        "collection_info": null
    },
    {
        "uuid": "000b606c19423478c8699b99425c862b",
        "title": "读老庄",
        "author": "张祜",
        "content": "等闲缉缀闲言语，夸向诗人唤作诗。\n昨日偶拈庄老读，万寻山上一毫釐。",
        "dynasty": "唐",
        "collection_info": null
    },
    {
        "uuid": "6c50d3b1984307fcd23b8935db46f2ea",
        "title": "偶题",
        "author": "张祜",
        "content": "古来名下岂虚为，李白颠狂自称时。\n唯恨世间无贺老，谪仙长在没人知。",
        "dynasty": "唐",
        "collection_info": null
    },
    {
        "uuid": "21ee3413863d18596e3a766532d6d03a",
        "title": "别玉华僊侣",
        "author": "张祜",
        "content": "遶舍烟霞为四邻，寒泉白石日相亲。\n尘机不尽住不得，珍重玉山山上人。",
        "dynasty": "唐",
        "collection_info": null
    },
    {
        "uuid": "922442998710e7562fb49d0c5fbbe887",
        "title": "汴上送客",
        "author": "张祜",
        "content": "河流西下鴈南飞，楚客相逢泪湿衣。\n张翰思归何太切，扁舟不住又东归。",
        "dynasty": "唐",
        "collection_info": null
    },
    {
        "uuid": "a1920a505bddef07f8eb396ffec5779d",
        "title": "邮亭残花",
        "author": "张祜",
        "content": "云暗山横日欲斜，邮亭下马对残花。\n自从身逐征西府，每到花时不在家。",
        "dynasty": "唐",
        "collection_info": null
    },
    {
        "uuid": "00abe0460ca4c42465b5c61fcfb47785",
        "title": "秋时送郑侍御",
        "author": "张祜",
        "content": "离鸿声怨碧云净，楚瑟调高清晓天。\n尽日相看俱不语，西风摇落数枝莲。",
        "dynasty": "唐",
        "collection_info": null
    },
    {
        "uuid": "0d1f16212e9300a1e32899171a50b728",
        "title": "宿武牢关",
        "author": "张祜",
        "content": "行人候晓久裴徊，不待鸡鸣未得开。\n堪羡寒溪自无事，潺潺一夜宿关来。",
        "dynasty": "唐",
        "collection_info": null
    },
    {
        "uuid": "01d84edbdd94ddf454bcef68b1582119",
        "title": "夜宿湓浦逢崔昇",
        "author": "张祜",
        "content": "江流不动月西沈，南北行人万里心。\n况是相逢鴈天夕，星河寥落水云深。",
        "dynasty": "唐",
        "collection_info": null
    },
    {
        "uuid": "b0702d21332bdacd13cdc3d02113968c",
        "title": "京城寓怀",
        "author": "张祜",
        "content": "三十年持一钓竿，偶随书荐入长安。\n由来不是求名者，唯待春风看牡丹。",
        "dynasty": "唐",
        "collection_info": null
    },
    {
        "uuid": "bb1810a377c71d449421b6767a548c3b",
        "title": "集灵台二首 一",
        "author": "张祜",
        "content": "日光斜照集灵台，红树花迎晓露开。\n昨夜上皇新授箓，太真含笑入帘来。",
        "dynasty": "唐",
        "collection_info": null
    },
    {
        "uuid": "e22858e77cf61ae4606b79ad4aa9c042",
        "title": "集灵台二首 二",
        "author": "张祜",
        "content": "虢国夫人承主恩，平明骑马入宫门。\n却嫌脂粉汚颜色，淡扫蛾眉朝至尊。",
        "dynasty": "唐",
        "collection_info": null
    },
    {
        "uuid": "70361a09232c56e593c838609e75aa2c",
        "title": "感归",
        "author": "张祜",
        "content": "行却江南路几千，归来不把一文钱。\n乡人笑我穷寒鬼，还似襄阳孟浩然。",
        "dynasty": "唐",
        "collection_info": null
    },
    {
        "uuid": "dc965c998ab41a76aa6d3094dc880dfe",
        "title": "偶作",
        "author": "张祜",
        "content": "徧识青霄路上人，相逢秖是语逡巡。\n可胜饮尽江南酒，岁月犹残李白身。",
        "dynasty": "唐",
        "collection_info": null
    },
    {
        "uuid": "a467a65a3792d8027d0dc4f9908637ed",
        "title": "劝饮酒",
        "author": "张祜",
        "content": "烧得硫黄漫学仙，未胜长付酒家钱。\n窦常不吃齐推乐，却在人间八十年。",
        "dynasty": "唐",
        "collection_info": null
    },
    {
        "uuid": "5c16d03672a5de5cdc7461a3e4ecf2c1",
        "title": "阿䳰汤",
        "author": "张祜",
        "content": "月照宫城红树芳，绿窗灯影在雕梁。\n金舆未到长生殿，妃子偷寻阿䳰汤。",
        "dynasty": "唐",
        "collection_info": null
    },
    {
        "uuid": "0d7d0f6208bc53adfd9dc1c21f2add0c",
        "title": "马嵬坡",
        "author": "张祜",
        "content": "旌旗不整奈君何，南去人稀北去多。\n尘土已残香粉艳，荔枝犹到马嵬坡。",
        "dynasty": "唐",
        "collection_info": null
    },
    {
        "uuid": "64d459f035b0488a121ea59c2d2682b1",
        "title": "太真香囊子",
        "author": "张祜",
        "content": "蹙金妃子小花囊，销耗胸前结旧香。\n谁为君王重解得，一生遗恨繫心肠。",
        "dynasty": "唐",
        "collection_info": null
    },
    {
        "uuid": "1118c30c14366345ded89700459b1030",
        "title": "雨霖铃",
        "author": "张祜",
        "content": "雨霖铃夜却归秦，犹见张徽一曲新。\n长说上皇和泪教，月明南内更无人。",
        "dynasty": "唐",
        "collection_info": null
    },
    {
        "uuid": "8f27ae69137f16f45ac78e68eaff399c",
        "title": "听歌二首 一",
        "author": "张祜",
        "content": "儿郎漫说转喉轻，须待情来意自生。\n只是眼前丝竹和，大家声裏唱新声。",
        "dynasty": "唐",
        "collection_info": null
    },
    {
        "uuid": "acf80b135c37495b0fcb4c559b9ee7f7",
        "title": "听歌二首 二",
        "author": "张祜",
        "content": "十二年前边塞行，坐中无语叹歌情。\n不堪昨夜先垂泪，西去阳关第一声。",
        "dynasty": "唐",
        "collection_info": null
    },
    {
        "uuid": "496e19fa70a3472bcacccf9c12930344",
        "title": "听筝",
        "author": "张祜",
        "content": "十指纤纤玉笋红，鴈行轻遏翠弦中。\n分明似说长城苦，水咽云寒一夜风。",
        "dynasty": "唐",
        "collection_info": null
    },
    {
        "uuid": "fa3c27f1d1493d0d8bf2c178c9f186ac",
        "title": "王家琵琶",
        "author": "张祜",
        "content": "金屑檀槽玉腕明，子弦轻捻为多情。\n只愁拍尽凉州破，画出风雷是拨声。",
        "dynasty": "唐",
        "collection_info": null
    },
    {
        "uuid": "437122975acf3857916a1b6e4e463283",
        "title": "李家柘枝",
        "author": "张祜",
        "content": "红铅拂脸细腰人，金绣罗衫软着身。\n长恐舞时残拍尽，却思云雨更无因。",
        "dynasty": "唐",
        "collection_info": null
    },
    {
        "uuid": "f35750fff2ecc2a85f51d3e2a9b3f865",
        "title": "楚州韦中丞箜篌",
        "author": "张祜",
        "content": "千重钩锁撼金铃，万颗真珠泻玉瓶。\n恰值满堂人欲醉，甲光纔触一时醒。",
        "dynasty": "唐",
        "collection_info": null
    },
    {
        "uuid": "12cc97ea31393bfc07c7677fa35ad342",
        "title": "边上逢歌者",
        "author": "张祜",
        "content": "垂老秋歌出塞庭，遏云相付旧秦青。\n少年翻掷新声尽，却向人前侧耳听。",
        "dynasty": "唐",
        "collection_info": null
    },
    {
        "uuid": "bb189efa50a639af2a7daefe003a47af",
        "title": "马嵬归",
        "author": "张祜",
        "content": "云愁鸟恨驿坡前，孑孑龙旗指望贤。\n无復一生重语事，柘黄衫袖掩潸然。",
        "dynasty": "唐",
        "collection_info": null
    },
    {
        "uuid": "5aa9780b526ffeaa738f97f6c99eda9f",
        "title": "塞上闻笛",
        "author": "张祜",
        "content": "一夜梅花笛裏飞，冷沙晴槛月光辉。\n北风吹尽向何处，高入塞云燕鴈稀。",
        "dynasty": "唐",
        "collection_info": null
    },
    {
        "uuid": "30985c6989d4446119feef1ef67e9e9d",
        "title": "经旧游",
        "author": "张祜",
        "content": "去年来送行人处，依旧虫声古岸南。\n斜日照溪云影断，水葓花穗倒空潭。",
        "dynasty": "唐",
        "collection_info": null
    },
    {
        "uuid": "3b789a4e6c1c4f6e96fc970e32ec23e5",
        "title": "东山寺",
        "author": "张祜",
        "content": "寒色苍苍老栢风，石苔清滑露光融。\n半夜四山钟磬尽，水精宫殿月玲珑。",
        "dynasty": "唐",
        "collection_info": null
    },
    {
        "uuid": "33d519e44b5b44577dc76736788bf262",
        "title": "峰顶寺",
        "author": "张祜",
        "content": "月明如水山头寺，仰面看天石上行。\n夜半深廊人语定，一枝松动鹤来声。",
        "dynasty": "唐",
        "collection_info": null
    },
    {
        "uuid": "0df995dbae47b4d83311119d0c6c853d",
        "title": "题润州鹤林寺",
        "author": "张祜",
        "content": "古寺名僧多异时，道情虚遣俗情悲。\n千年鹤在市朝变，来去旧山人不知。",
        "dynasty": "唐",
        "collection_info": null
    },
    {
        "uuid": "59f32272188100a7fd8291b7e5c75236",
        "title": "题胜上人山房",
        "author": "张祜",
        "content": "清昼房廊山半开，一瓶新汲洒莓苔。\n古松百尺始生叶，飒飒风声天上来。",
        "dynasty": "唐",
        "collection_info": null
    },
    {
        "uuid": "a3a555a27582b177b4ea711f166f2a3d",
        "title": "李夫人词",
        "author": "张祜",
        "content": "延年不语望三星，莫说夫人上涕零。\n争奈世间惆怅在，甘泉宫夜看图形。",
        "dynasty": "唐",
        "collection_info": null
    },
    {
        "uuid": "4014d1ce47700634dcbdd00d3ef6b65d",
        "title": "题金陵渡",
        "author": "张祜",
        "content": "金陵津渡小山楼，一宿行人自可愁。\n潮落夜江斜月裏，两三星火是瓜州。",
        "dynasty": "唐",
        "collection_info": null
    },
    {
        "uuid": "f78c5accd269b314c621b5ea44075eaa",
        "title": "过阴陵",
        "author": "张祜",
        "content": "壮士悽惶到山下，行人惆怅上山头。\n生前此路已迷失，寂寞孤魂何处游。",
        "dynasty": "唐",
        "collection_info": null
    },
    {
        "uuid": "de0151c80e5a8c35e6cf9ce99828257f",
        "title": "纵游淮南",
        "author": "张祜",
        "content": "十里长街市井连，月明桥上看神仙。\n人生只合扬州死，禅智山光好墓田。",
        "dynasty": "唐",
        "collection_info": null
    },
    {
        "uuid": "43311135de82ba49d4815ed9246b4aed",
        "title": "登乐游原",
        "author": "张祜",
        "content": "几年诗酒滞江干，水积云重思万端。\n今日南方惆怅尽，乐游原上见长安。",
        "dynasty": "唐",
        "collection_info": null
    },
    {
        "uuid": "eb6296281aa76bbe137ac143b01ce326",
        "title": "过石头城",
        "author": "张祜",
        "content": "纍纍墟墓葬西原，六代同归蔓草根。\n唯是岁华流尽处，石头城下水千痕。",
        "dynasty": "唐",
        "collection_info": null
    },
    {
        "uuid": "40c3232c51ec533acf5eeb95132fe875",
        "title": "黄蜀葵花",
        "author": "张祜",
        "content": "名花八叶嫩黄金，色照书窗透竹林。\n无奈美人闲把嗅，直疑檀口印中心。",
        "dynasty": "唐",
        "collection_info": null
    },
    {
        "uuid": "27d30861353bf687933bb9aea6d025e8",
        "title": "杨花",
        "author": "张祜",
        "content": "散乱随风处处匀，庭前几日雪花新。\n无端惹着潘郎鬓，惊杀绿窗红粉人。",
        "dynasty": "唐",
        "collection_info": null
    },
    {
        "uuid": "83c956e6a690be1472ca514e92fd849e",
        "title": "蔷薇花",
        "author": "张祜",
        "content": "晓风抹尽燕支颗，夜雨催成蜀锦机。\n当昼开时正明媚，故乡疑是买臣归。",
        "dynasty": "唐",
        "collection_info": null
    },
    {
        "uuid": "93e37f6341ec66c0b56ba35ef31543fa",
        "title": "戏颜郎中猎",
        "author": "张祜",
        "content": "忽闻射猎出军城，人着戎衣马带缨。\n倒把角弓呈一箭，满川狐兔当头行。",
        "dynasty": "唐",
        "collection_info": null
    },
    {
        "uuid": "09288a5ba048c39c25ab905db71f759f",
        "title": "江上旅泊呈杜员外",
        "author": "张祜",
        "content": "牛渚南来沙岸长，远吟佳句望池阳。\n野人未必非毛遂，太守还须是孟尝。",
        "dynasty": "唐",
        "collection_info": null
    },
    {
        "uuid": "072fddca8081bb3cff568b64c182ad19",
        "title": "容儿钵头",
        "author": "张祜",
        "content": "争走金车叱鞅牛，笑声唯是说千秋。\n两边角子羊门裏，犹学容儿弄钵头。",
        "dynasty": "唐",
        "collection_info": null
    },
    {
        "uuid": "11c6fb22f771f39fdbad7b1e062868a1",
        "title": "热戏乐",
        "author": "张祜",
        "content": "热戏争心剧火烧，铜槌暗热不相饶。\n上皇失喜宁王笑，百尺幢竿果动摇。",
        "dynasty": "唐",
        "collection_info": null
    },
    {
        "uuid": "160089ea75d2f0d77e6c48b1ab7cdcd6",
        "title": "玉环琵琶",
        "author": "张祜",
        "content": "宫楼一曲琵琶声，满眼云山是去程。\n回顾段师非汝意，玉环休把恨分明。",
        "dynasty": "唐",
        "collection_info": null
    },
    {
        "uuid": "6dfd81109cba6b2eb715485cfd99e88f",
        "title": "题酸枣驿前碑",
        "author": "张祜",
        "content": "苍苔古涩自雕疎，谁道中郎笔力余。\n长爱当时遇王粲，每来碑下不关书。",
        "dynasty": "唐",
        "collection_info": null
    },
    {
        "uuid": "4baab8fd2d3824e31eba2eb0af6eb908",
        "title": "题朱兵曹山居",
        "author": "张祜",
        "content": "朱氏西斋万卷书，水门山阔自高疎。\n我来穿穴非无意，愿向君家作壁鱼。",
        "dynasty": "唐",
        "collection_info": null
    },
    {
        "uuid": "42607d1a9214859b4dc552165e0c6d03",
        "title": "题画僧二首 一",
        "author": "张祜",
        "content": "骨峭情高彼岸人，一杯长泛海为津。\n僧仪又入清流品，却恐前生是许询。",
        "dynasty": "唐",
        "collection_info": null
    },
    {
        "uuid": "a452d1b7317a41c8138bdf3c3510179a",
        "title": "题画僧二首 二",
        "author": "张祜",
        "content": "瘦颈隆肩碧眼生，翰林亲讚虎头能。\n终年不语看如意，似证禅心入大乘。",
        "dynasty": "唐",
        "collection_info": null
    },
    {
        "uuid": "b601d2af72e74b3b710158077632acf0",
        "title": "送走马使",
        "author": "张祜",
        "content": "新样花文配蜀罗，同心双带蹙金蛾。\n惯将喉舌传军好，马迹铃声遍两河。",
        "dynasty": "唐",
        "collection_info": null
    },
    {
        "uuid": "6066ccf2376e50c4fbcfebbb6acf996a",
        "title": "题御沟",
        "author": "张祜",
        "content": "万树垂杨拂御沟，溶溶漾漾遶神州。\n都缘济物心无阻，从此恩波处处流。",
        "dynasty": "唐",
        "collection_info": null
    },
    {
        "uuid": "affc720f4736c03c7e89104a36ea0610",
        "title": "题青龙寺",
        "author": "张祜",
        "content": "二十年沈沧海间，一游京国也应闲。\n人人尽到求名处，独向青龙寺看山。",
        "dynasty": "唐",
        "collection_info": null
    },
    {
        "uuid": "fef31bbcc9db5f50279ec644bf6b4931",
        "title": "硫黄",
        "author": "张祜",
        "content": "一粒硫黄入贵门，寝堂深处问玄言。\n时人尽说韦山甫，昨日余干弔子孙。",
        "dynasty": "唐",
        "collection_info": null
    },
    {
        "uuid": "bf28497458a11c5b8476af9a309f9c80",
        "title": "散花楼",
        "author": "张祜",
        "content": "锦江城外锦城头，回望秦川上轸忧。\n正值血魂来梦裏，杜鹃声在散花楼。",
        "dynasty": "唐",
        "collection_info": null
    },
    {
        "uuid": "346b890472a3a439c483608c1b070a1a",
        "title": "王家五弦",
        "author": "张祜",
        "content": "五条弦出万端情，捻拨间关漫态生。\n唯羡风流田太守，小金铃子耳边鸣。",
        "dynasty": "唐",
        "collection_info": null
    },
    {
        "uuid": "2f1ba815844edd1d6c4bbc0147fbd824",
        "title": "听薛阳陶吹芦管",
        "author": "张祜",
        "content": "紫清人下薛阳陶，末曲新笳调更高。\n无奈一声天外绝，百年已死断肠刀。",
        "dynasty": "唐",
        "collection_info": null
    },
    {
        "uuid": "bc662fbcd7c337749feec95a9b6a8777",
        "title": "过汾水关",
        "author": "张祜",
        "content": "千里南来背日行，关门无事一侯嬴。\n山根百尺路前去，十夜耳中汾水声。",
        "dynasty": "唐",
        "collection_info": null
    },
    {
        "uuid": "eb3c01f61e8dfe7d885c06f8fb1f9281",
        "title": "樱桃",
        "author": "张祜",
        "content": "石榴未拆梅犹小，爱此山花四五株。\n斜日庭前风嬝嬝，碧油千片漏红珠。",
        "dynasty": "唐",
        "collection_info": null
    },
    {
        "uuid": "678c35ba56b1c7ab4827d845b49da2a9",
        "title": "酬凌秀才惠枕",
        "author": "张祜",
        "content": "八寸黄杨惠不轻，虎头光照簟文清。\n空心想此缘成梦，拔剑灯前一夜行。",
        "dynasty": "唐",
        "collection_info": null
    },
    {
        "uuid": "d4b15cd74a3beb0fae0d09fe9423c082",
        "title": "感春申君",
        "author": "张祜",
        "content": "薄俗何心议感恩，谄容卑迹赖君门。\n春申还道三千客，寂寞无人杀李园。",
        "dynasty": "唐",
        "collection_info": null
    },
    {
        "uuid": "3f41e3361cc30b78e2acebbb3770e2c0",
        "title": "孟才人叹",
        "author": "张祜",
        "content": "偶因歌态咏娇嚬，传唱宫中十二春。\n却为一声河满子，下泉须弔旧才人。",
        "dynasty": "唐",
        "collection_info": null
    },
    {
        "uuid": "2ed47cc22c284e65e1eab2a8d5cdf3aa",
        "title": "听简上人吹芦管三首 一",
        "author": "张祜",
        "content": "蜀国僧吹芦一枝，陇西游客泪先垂。\n至今留得新声在，却为中原人不知。",
        "dynasty": "唐",
        "collection_info": null
    },
    {
        "uuid": "43fd211b73153fae3219667734405ffb",
        "title": "听简上人吹芦管三首 二",
        "author": "张祜",
        "content": "细芦僧管夜沈沈，越鸟巴猨寄恨吟。\n吹到耳边声尽处，一条丝断碧云心。",
        "dynasty": "唐",
        "collection_info": null
    },
    {
        "uuid": "f335a30989bc6493f05b5ee5752cc854",
        "title": "听简上人吹芦管三首 三",
        "author": "张祜",
        "content": "月落江城树绕鸦，一声芦管是天涯。\n分明西国人来说，赤佛堂西是汉家。",
        "dynasty": "唐",
        "collection_info": null
    },
    {
        "uuid": "2fa093d3cd0c5e53fa16cf94b705952e",
        "title": "听岳州徐员外弹琴",
        "author": "张祜",
        "content": "玉律潜符一古琴，哲人心见圣人心。\n尽日南风似遗意，九疑猨鸟满山吟。",
        "dynasty": "唐",
        "collection_info": null
    },
    {
        "uuid": "08835604fa73a7f65d5703ea0be96aef",
        "title": "钩弋夫人词",
        "author": "张祜",
        "content": "惆怅云陵事不迴，万金重更筑仙台。\n莫言天上无消息，犹是夫人作鸟来。",
        "dynasty": "唐",
        "collection_info": null
    },
    {
        "uuid": "c66a63d8155eda63beec46e66f146f8c",
        "title": "鸿沟",
        "author": "张祜",
        "content": "龙蛇百战争天下，各制雄心指此沟。\n宁似九州分国土，地图初割海中流。",
        "dynasty": "唐",
        "collection_info": null
    },
    {
        "uuid": "3a6ec3ace6be87bac520fbd8e8895378",
        "title": "悲纳铁",
        "author": "张祜",
        "content": "长闻为政古诸侯，使佩刀人尽佩牛。\n谁谓今来正耕垦，却销农器作戈矛。",
        "dynasty": "唐",
        "collection_info": null
    },
    {
        "uuid": "74ffcc07fb8f0525314e539cfe4094e5",
        "title": "胡渭州",
        "author": "张祜",
        "content": "亭亭孤月照行舟，寂寂长江万里流。\n乡国不知何处是，云山漫漫使人愁。",
        "dynasty": "唐",
        "collection_info": null
    },
    {
        "uuid": "1633ce024e7536ecef9651fbc892f6cd",
        "title": "破阵乐",
        "author": "张祜",
        "content": "秋风四面足风沙，塞外征人暂别家。\n千里不辞行路远，时光早晚到天涯。",
        "dynasty": "唐",
        "collection_info": null
    },
    {
        "uuid": "49126c50dbd4d61b3a7ddd084901e9b4",
        "title": "枫桥",
        "author": "张祜",
        "content": "长洲苑外草萧萧，却算游城岁月遥。\n唯有别时今不忘，暮烟疎雨过枫桥。",
        "dynasty": "唐",
        "collection_info": null
    },
    {
        "uuid": "f99a0715f5890e8b1cc2a4eb8fe2a860",
        "title": "句",
        "author": "张祜",
        "content": "万国见清道，一身成白头。\n此地荣辱盛，岂宜山中人。\n椿儿遶树春园裏，桂子寻花夜月中。\n一身扶杖二儿随。\n夏雨莲苞破，秋风桂子雕。\n杜鹃花发杜鹃叫，乌臼花生乌臼啼。\n茶风无奈笔，酒秃不胜簪。",
        "dynasty": "唐",
        "collection_info": null
    },
    {
        "uuid": "1db0494049a75ddd95ab8c1aa912e5a9",
        "title": "荅李昌期",
        "author": "杨洵美",
        "content": "三山载羣仙，峨峨咸浪中。\n云衣剪不得，此路安可从。\n我生亦何事，出门如飞蓬。\n白日又黄昏，所悲瑶草空。\n虫声故乡梦，枕上禾黍风。",
        "dynasty": "唐",
        "collection_info": null
    },
    {
        "uuid": "28f0af06fbae3cda6f12b108af0ad728",
        "title": "宫词",
        "author": "长孙翱",
        "content": "一道甘泉接御沟，上皇行处不曾秋。\n谁言水是无情物，也到宫前咽不流。",
        "dynasty": "唐",
        "collection_info": null
    },
    {
        "uuid": "7ae98f6255f5bfd624f2071d3c9c3eab",
        "title": "和于中丞登越王楼见寄",
        "author": "卢求",
        "content": "高情推谢守，善政属绵州。\n未落紫泥诏，闲登白雪楼。\n晴江如送日，寒岭镇迎秋。\n满壁朝天士，唯予不繫舟。",
        "dynasty": "唐",
        "collection_info": null
    },
    {
        "uuid": "6d7efbd1865e620c60ebfb462f35696c",
        "title": "雨",
        "author": "欧阳衮",
        "content": "细雨弄春阴，余寒入昼深。\n山姿轻薄雾，烟色澹幽林。\n鹿践莓苔滑，鱼牵水荇沈。\n怀情方未已，清酒漫须斟。",
        "dynasty": "唐",
        "collection_info": null
    },
    {
        "uuid": "2e5631a4fca5fe099fa1a81d9d7062c2",
        "title": "田家",
        "author": "欧阳衮",
        "content": "黯黯日将夕，牛羊村外来。\n岩阿青气发，篱落杏花开。\n草木应初感，鸧鹒亦已催。\n晚间春作好，行乐不须猜。",
        "dynasty": "唐",
        "collection_info": null
    },
    {
        "uuid": "89cfb5e4a04a437b5fbfaeb71c8c0ec4",
        "title": "神光寺",
        "author": "欧阳衮",
        "content": "香剎悬青磴，飞楼界碧空。\n石门栖怖鸽，慈塔绕归鸿。\n有法将心镜，无名属性通。\n从来乐幽寂，寻觅未能穷。",
        "dynasty": "唐",
        "collection_info": null
    },
    {
        "uuid": "099d40264dcc6f6492190fe5fcaa7b36",
        "title": "和项斯游头陀寺上方",
        "author": "欧阳衮",
        "content": "步入桃源裏，晴花更满枝。\n峰迴山意旷，林杳竹光迟。\n远寺寻龙藏，名香发雁池。\n间能将远语，况及上阳时。",
        "dynasty": "唐",
        "collection_info": null
    },
    {
        "uuid": "acfac9eedae02990427e11d640ddebd9",
        "title": "秦原道中",
        "author": "欧阳衮",
        "content": "分险架长澜，斜梁控夕峦。\n宿云依岭断，初月入江寒。\n缁化秦裘敝，尘惊汉策残。\n无言倦行旅，遥路属时难。",
        "dynasty": "唐",
        "collection_info": null
    },
    {
        "uuid": "2c37143aba85b1d72fcff74b86e90782",
        "title": "月峰寺忆理公",
        "author": "欧阳衮",
        "content": "共来江海上，清论一宵同。\n禅榻浑依旧，心期浩已空。\n惊春花落树，闻梵涧摇风。\n二谛欣咨启，还应梦寐通。",
        "dynasty": "唐",
        "collection_info": null
    },
    {
        "uuid": "01ab8fbd709651e266bba584ffcdebf3",
        "title": "寄陈去疾进士",
        "author": "欧阳衮",
        "content": "放迹疑辞垢，栖心亦道门。\n玄言萝幌馥，诗思竹炉温。\n解带摇花落，弹琴散鸟喧。\n江山兹夕意，唯有素交存。",
        "dynasty": "唐",
        "collection_info": null
    },
    {
        "uuid": "71a7a4f797bb1422359f8d6ecf934fd4",
        "title": "听郢客歌阳春白雪",
        "author": "欧阳衮",
        "content": "寂听郢中人，高歌已绝伦。\n临风飘白雪，向日奏阳春。\n调雅偏盈耳，声长杳入神。\n连连贯珠并，嬝嬝遏云频。\n度曲知难和，凝情想任真。\n周郎如赏羡，莫使滞芳晨。",
        "dynasty": "唐",
        "collection_info": null
    },
    {
        "uuid": "933d30797e86eaa0ac84fe1f85a1c51d",
        "title": "南涧寺",
        "author": "欧阳衮",
        "content": "春寺无人乱鸟啼，藤萝阴磴野僧迷。\n云藏古壁遗龙象，草没香台抱鹿麛。\n松籁泠泠疑梵呗，柳烟历历见招提。\n为耽寂乐亲禅侣，莫怪闲行费马蹄。",
        "dynasty": "唐",
        "collection_info": null
    },
    {
        "uuid": "747ee4934c218c613658f08a1f2387cb",
        "title": "献岁书情",
        "author": "裴夷直",
        "content": "白髮添双鬓，空宫又一年。\n音书鸿不到，梦寐兔空悬。\n地远星辰侧，天高雨露偏。\n圣期知有感，云海漫相连。",
        "dynasty": "唐",
        "collection_info": null
    },
    {
        "uuid": "2152c8345e101999ef3cfe4fd598d275",
        "title": "奉和大梁相公重九日军中宴会之什",
        "author": "裴夷直",
        "content": "今古同嘉节，欢娱但异名。\n陶公缘绿醑，谢傅为苍生。\n酒泛金英丽，诗通玉律清。\n何言辞物累，方繫万人情。",
        "dynasty": "唐",
        "collection_info": null
    },
    {
        "uuid": "7fcfb2c0f404fc8bce23fff79d3f516c",
        "title": "奉和大梁相公同张员外重九日宴集",
        "author": "裴夷直",
        "content": "重九思嘉节，追欢从谢公。\n酒清欺玉露，菊盛愧金风。\n不待秋蟾白，须沈落照红。\n更将门下客，酬和管弦中。",
        "dynasty": "唐",
        "collection_info": null
    },
    {
        "uuid": "2edf2b5ea3d7d41600dee0d7bac27270",
        "title": "同乐天中秋夜洛河翫月二首 一",
        "author": "裴夷直",
        "content": "清洛半秋悬璧月，綵船当夕泛银河。\n苍龙颔底珠皆没，白帝心边镜乍磨。\n海上几时霜雪积，人间此夜管弦多。\n须知天地为鑪意，尽取黄金铸作波。",
        "dynasty": "唐",
        "collection_info": null
    },
    {
        "uuid": "f9a85b115fe5b761f0251751d8e0244b",
        "title": "同乐天中秋夜洛河翫月二首 二",
        "author": "裴夷直",
        "content": "不热不寒三五夕，晴川明月正相临。\n千珠竞没苍龙颔，一镜高悬白帝心。\n几处凄凉缘地远，有时惆怅值云阴。\n如何清洛如清昼，共见初升又见沈。",
        "dynasty": "唐",
        "collection_info": null
    },
    {
        "uuid": "15537b125b39a10e73bde07f01edeb90",
        "title": "和邢郎中病中重阳强游乐游原",
        "author": "裴夷直",
        "content": "嘉晨令节共陶陶，风景牵情并不劳。\n晓日整冠兰室静，秋原骑马菊花高。\n晴光一一呈金剎，诗思浸浸逼水曹。\n何必销忧凭外物，祗将清韵敌春醪。",
        "dynasty": "唐",
        "collection_info": null
    },
    {
        "uuid": "85ccf4e3340df45022cde71d5cb8cb9e",
        "title": "观淬龙泉劒",
        "author": "裴夷直",
        "content": "欧冶将成器，风胡幸见逢。\n发硎思剸玉，投水化为龙。\n讵肯藏深匣，终朝用刜钟。\n莲花生宝锷，秋日励霜锋。\n炼质纔三尺，吹毛过百重。\n击磨如不倦，提握愿长从。",
        "dynasty": "唐",
        "collection_info": null
    },
    {
        "uuid": "9b9184fbce0117a7b8a5d0a78ac69cd2",
        "title": "春色满皇州",
        "author": "裴夷直",
        "content": "寒销山水地，春遍帝王州。\n北阙晴光动，南山喜气浮。\n夭红粧暖树，急绿走阴沟。\n思妇开香阁，王孙上玉楼。\n氛氲直城北，骀荡曲江头。\n今日灵台下，翻然却是愁。",
        "dynasty": "唐",
        "collection_info": null
    },
    {
        "uuid": "1a73d39a646d0eacb2a664d631d1917b",
        "title": "亚夫碎玉斗",
        "author": "裴夷直",
        "content": "雄谋竟不决，宝玉终不爱。\n倏尔霜刃挥，飒然春冰碎。\n飞光动旗帜，散响惊环佩。\n霜洒绣障前，星流锦筵内。\n图王业已失，为虏言空悔。\n独有青史中，英风观千载。",
        "dynasty": "唐",
        "collection_info": null
    },
    {
        "uuid": "f88f9673488a5ec3f87773674d77381c",
        "title": "水亭",
        "author": "裴夷直",
        "content": "岁律行将变，君恩竟未回。\n门前即潮水，朝去暮常来。",
        "dynasty": "唐",
        "collection_info": null
    },
    {
        "uuid": "0c73300cd06455cb5c2175a7c46482e5",
        "title": "扬州寄诸子",
        "author": "裴夷直",
        "content": "千里隔烟波，孤舟宿何处？遥思耿不眠，淮南夜风雨。",
        "dynasty": "唐",
        "collection_info": null
    },
    {
        "uuid": "903cb9e0bfcfa890b050f20d5af5a703",
        "title": "酬卢郎中游寺见招不遇",
        "author": "裴夷直",
        "content": "偶出送山客，不知游梵宫。\n秋光古松下，谁伴一仙翁。",
        "dynasty": "唐",
        "collection_info": null
    },
    {
        "uuid": "2a8bc0844921a09e933e66b87da46cbc",
        "title": "寓言",
        "author": "裴夷直",
        "content": "秋树却逢暖，未凋能几时。\n何须尚松桂，摇动暂青枝。",
        "dynasty": "唐",
        "collection_info": null
    },
    {
        "uuid": "2e6d4825fccae2ace86b7b8a6b10bf13",
        "title": "唁人丧侍儿",
        "author": "裴夷直",
        "content": "夜情河耿耿，春恨草绵绵。\n唯有嫦娥月，从今照墓田。",
        "dynasty": "唐",
        "collection_info": null
    },
    {
        "uuid": "d87d2a12096cfec460c8ac10bb5fc411",
        "title": "席上夜别张主簿",
        "author": "裴夷直",
        "content": "红烛剪还明，绿尊添又满。\n不愁前路长，只畏今宵短。",
        "dynasty": "唐",
        "collection_info": null
    },
    {
        "uuid": "dcc85cb90c76d330ca8e512d4471ae6a",
        "title": "方丈泉",
        "author": "裴夷直",
        "content": "循涯不知浅，见底似非深。\n永日无波浪，澄澄照我心。",
        "dynasty": "唐",
        "collection_info": null
    },
    {
        "uuid": "5f9c463f4baaa2b72b1ba2c16619de9b",
        "title": "晚望",
        "author": "裴夷直",
        "content": "日下夕阴长，前山凝积翠。\n白鸟一行飞，联联粉书字。",
        "dynasty": "唐",
        "collection_info": null
    },
    {
        "uuid": "f08da912f584826ce9d9452a61036bb9",
        "title": "前山",
        "author": "裴夷直",
        "content": "只谓一苍翠，不知犹数重。\n晚来云映处，更见两三峰。",
        "dynasty": "唐",
        "collection_info": null
    },
    {
        "uuid": "29ad56a3be16af01a9ab4fd573a729f2",
        "title": "发交州日留题解炼师房",
        "author": "裴夷直",
        "content": "久喜房廊接，今成道路赊。\n明朝回首处，此地是天涯。",
        "dynasty": "唐",
        "collection_info": null
    },
    {
        "uuid": "1f9bac10a25497194aceb435caa5570d",
        "title": "令和州买松",
        "author": "裴夷直",
        "content": "好觅凌霜质，仍须带雨栽。\n须知剖竹日，便是看松来。",
        "dynasty": "唐",
        "collection_info": null
    },
    {
        "uuid": "a596f19cf0f81cfccb912c8f4d9b7130",
        "title": "题断金集后",
        "author": "裴夷直",
        "content": "一览断金集，再悲埋玉人。\n牙弦千古绝，珠泪万行新。",
        "dynasty": "唐",
        "collection_info": null
    },
    {
        "uuid": "90d8a006b0bc7f7ccfde85d15835b753",
        "title": "晚凉",
        "author": "裴夷直",
        "content": "檐前蔽日多高树，竹下添池有小渠。\n山客野僧归去后，晚凉移案独临书。",
        "dynasty": "唐",
        "collection_info": null
    },
    {
        "uuid": "07728720d62087c0aa3df7f6a980df3b",
        "title": "和周侍御洛城雪",
        "author": "裴夷直",
        "content": "天街飞辔踏琼英，四顾全疑在玉京。\n一种相如抽秘思，兔园那比凤凰城。",
        "dynasty": "唐",
        "collection_info": null
    },
    {
        "uuid": "354fb533fc3148a46108a2b0703609ae",
        "title": "奉和大梁相公送人二首 一",
        "author": "裴夷直",
        "content": "谢公日日伤离别，又向西堂送阿连。\n想到越中秋已尽，镜河应羡月团圆。",
        "dynasty": "唐",
        "collection_info": null
    },
    {
        "uuid": "5805684144c12e87ca30edf370e4b213",
        "title": "奉和大梁相公送人二首 二",
        "author": "裴夷直",
        "content": "北津杨柳迎烟绿，南岸阑干映水红。\n君到襄阳渡江处，始应回首忆羊公。",
        "dynasty": "唐",
        "collection_info": null
    },
    {
        "uuid": "58467e6e573957590ee7f34543cd1d61",
        "title": "酬唐仁烈相别后喜阻风未发见寄",
        "author": "裴夷直",
        "content": "离心一起泪双流，春浪无情也白头。\n风若有知须放去，莫教重别又重愁。",
        "dynasty": "唐",
        "collection_info": null
    },
    {
        "uuid": "56ab9aa6bb2f93166e8c2f12871c372a",
        "title": "秦中卧病思归",
        "author": "裴夷直",
        "content": "索索凉风满树头，破窗残月五更秋。\n病身归处吴江上，一寸心中万里愁。",
        "dynasty": "唐",
        "collection_info": null
    },
    {
        "uuid": "201c5c3bba2bec80b156ffbb63338fd4",
        "title": "送王缋",
        "author": "裴夷直",
        "content": "翠羽长将玉树期，偶然飞下肯多时。\n翩翩一路岚阴晚，却入青葱宿旧枝。",
        "dynasty": "唐",
        "collection_info": null
    },
    {
        "uuid": "18e845715fa1ad964b3d3feb65395670",
        "title": "赠美人琴絃",
        "author": "裴夷直",
        "content": "应从玉指到金徽，万态千情料可知。\n今夜灯前湘水怨，殷勤封在七条丝。",
        "dynasty": "唐",
        "collection_info": null
    },
    {
        "uuid": "cb6ba25d2e792daf9341a460ad2fa66e",
        "title": "病中知皇子陂荷花盛发寄王缋",
        "author": "裴夷直",
        "content": "十里莲塘路不赊，病来帘外是天涯。\n烦君四句遥相寄，应得诗中便看花。",
        "dynasty": "唐",
        "collection_info": null
    },
    {
        "uuid": "2cf9c18ba426aeee3a81e6e10af401ca",
        "title": "戏唐仁烈",
        "author": "裴夷直",
        "content": "自知年几偏应少，先把屠苏不让春。\n傥更数年逢此日，还应惆怅羡他人。",
        "dynasty": "唐",
        "collection_info": null
    },
    {
        "uuid": "5fa1a9c763bbb487c5db3561d29542c2",
        "title": "上下七盘二首 一",
        "author": "裴夷直",
        "content": "斗回山路掩皇州，二载欢娱一望休。\n从此万重青嶂合，无因更得重回头。",
        "dynasty": "唐",
        "collection_info": null
    },
    {
        "uuid": "6bd5b5796be833cdca7d2d94f11ddb50",
        "title": "上下七盘二首 二",
        "author": "裴夷直",
        "content": "商山半月雨漫漫，偶值新晴下七盘。\n山似换来天似洗，可怜风日到长安。",
        "dynasty": "唐",
        "collection_info": null
    },
    {
        "uuid": "e6490f0285821df0b042bb8ab8220301",
        "title": "八月十五日夜",
        "author": "裴夷直",
        "content": "去年今夜在商州，还为清光上驿楼。\n宛是依依旧颜色，自怜人换几般愁。",
        "dynasty": "唐",
        "collection_info": null
    },
    {
        "uuid": "4449fe2215915b24b881d860102e18f7",
        "title": "南诏朱藤杖",
        "author": "裴夷直",
        "content": "六节南藤色似朱，拄行阶砌胜人扶。\n会须将入深山去，倚看云泉作老夫。",
        "dynasty": "唐",
        "collection_info": null
    },
    {
        "uuid": "6563a5d4802a365ef9f2dd42d6235dd1",
        "title": "夜意",
        "author": "裴夷直",
        "content": "萧疎尽地林无影，浩荡连天月有波。\n独立空亭人睡后，洛桥风便水声多。",
        "dynasty": "唐",
        "collection_info": null
    },
    {
        "uuid": "4348c093478a41ef90b959f09a9a18af",
        "title": "漫作",
        "author": "裴夷直",
        "content": "月色莫来孤寝处，春风又向别人家。\n梁园桃李虽无数，断定今年不看花。",
        "dynasty": "唐",
        "collection_info": null
    },
    {
        "uuid": "4f2a3c5a4aa72f06045e789b6c60bd9d",
        "title": "访刘君",
        "author": "裴夷直",
        "content": "扰扰驰蹄又走轮，五更飞尽九衢尘。\n灵芝破观深松院，还有斋时未起人。",
        "dynasty": "唐",
        "collection_info": null
    },
    {
        "uuid": "c6dfc355f577ff62f76b7361b9439a61",
        "title": "杨柳枝词",
        "author": "裴夷直",
        "content": "已作绿丝笼晓日，又成飞絮扑晴波。\n隋家不合栽杨柳，长遣行人春恨多。",
        "dynasty": "唐",
        "collection_info": null
    },
    {
        "uuid": "d6fe15b0757ce24f6cf10e38f4459151",
        "title": "寄杭州崔使君",
        "author": "裴夷直",
        "content": "朝下归来只闭关，羡君高步出人寰。\n三年不见尘中事，满眼江涛送雪山。",
        "dynasty": "唐",
        "collection_info": null
    },
    {
        "uuid": "3560c136d73a862941c5cec88fc192b1",
        "title": "穷冬曲江闲步",
        "author": "裴夷直",
        "content": "雪尽南坡鴈北飞，草根春意胜春晖。\n曲江永日无人到，独遶寒池又独归。",
        "dynasty": "唐",
        "collection_info": null
    },
    {
        "uuid": "1f4639e394ded2ed07178c0d4b225d06",
        "title": "省中题新植双松",
        "author": "裴夷直",
        "content": "端坐高宫起远心，云高水阔共幽沈。\n更堂寓直将谁语，自种双松伴夜吟。",
        "dynasty": "唐",
        "collection_info": null
    },
    {
        "uuid": "1e3c149ad0f1d1f06fea3df157601738",
        "title": "崇山郡",
        "author": "裴夷直",
        "content": "地尽炎荒瘴海头，圣朝今又放驩兜。\n交州已在南天外，更过交州四五州。",
        "dynasty": "唐",
        "collection_info": null
    },
    {
        "uuid": "01565de7cf95a74238dc190fe4ead00a",
        "title": "临水",
        "author": "裴夷直",
        "content": "一见心原断百忧，益知身世两悠悠。\n江亭独倚阑干处，人亦无言水自流。",
        "dynasty": "唐",
        "collection_info": null
    },
    {
        "uuid": "fbf9013bc4a059fd52c808e2a4321cbf",
        "title": "题江上柳寄李使君",
        "author": "裴夷直",
        "content": "桂江南渡无杨柳，见此令人眼暂明。\n应学郡中贤太守，依依相向许多情。",
        "dynasty": "唐",
        "collection_info": null
    },
    {
        "uuid": "fb4251f8a27a89b2a90f430ca68ac6b0",
        "title": "江上见月怀古",
        "author": "裴夷直",
        "content": "月上江平夜不风，伏波遗迹半成空。\n今宵倍欲悲陵谷，铜柱分明在水中。",
        "dynasty": "唐",
        "collection_info": null
    },
    {
        "uuid": "3f4d2c789bbd148dd7cf0f5c7d2d17d1",
        "title": "鹦鹉",
        "author": "裴夷直",
        "content": "劝尔莫移禽鸟性，翠毛红觜任天真。\n如今漫学人言巧，解语终须累尔身。",
        "dynasty": "唐",
        "collection_info": null
    },
    {
        "uuid": "5b797f0bbf5d710615881c67cd197f65",
        "title": "寄婺州李给事二首 一",
        "author": "裴夷直",
        "content": "心尽玉皇恩已远，迹留江郡宦应孤。\n不知壮气今何似，犹得凌云贯日无。",
        "dynasty": "唐",
        "collection_info": null
    },
    {
        "uuid": "9f7e537c2c2dbc8a4ebda0bd83c50bd8",
        "title": "寄婺州李给事二首 二",
        "author": "裴夷直",
        "content": "瘴鬼翻能念直心，五年相遇不相侵。\n目前唯有思君病，无底沧溟未是深。",
        "dynasty": "唐",
        "collection_info": null
    },
    {
        "uuid": "44e2143d369e563f5be236f238a5fdde",
        "title": "秋日",
        "author": "裴夷直",
        "content": "六眸龟北凉应早，三足乌南日正长。\n常记京关怨摇落，如今目断满林霜。",
        "dynasty": "唐",
        "collection_info": null
    },
    {
        "uuid": "e7c180135f077038de24447bda6841d7",
        "title": "遣意",
        "author": "裴夷直",
        "content": "梧桐坠露悲先朽，松桂凌霜倚后枯。\n不是世间长在物，蹔分贞脆竟何殊。",
        "dynasty": "唐",
        "collection_info": null
    },
    {
        "uuid": "8f06cccdb2940671426262854e20c420",
        "title": "戏酬惟赏上人",
        "author": "裴夷直",
        "content": "师是浮云无着身，我居尘网敢相亲。\n应从海上秋风便，偶自飞来不为人。",
        "dynasty": "唐",
        "collection_info": null
    },
    {
        "uuid": "fe964883278b7b5bdff077c79e91f119",
        "title": "寓言",
        "author": "裴夷直",
        "content": "流水颓阳不暂停，东流西落两无情。\n不是世间人自老，古来华髮此中生。",
        "dynasty": "唐",
        "collection_info": null
    },
    {
        "uuid": "862aae93acd91dab32e77b5a61a3c383",
        "title": "忆家",
        "author": "裴夷直",
        "content": "天海相连无尽处，梦魂来往尚应难。\n谁言南海无霜雪，试向愁人两鬓看。",
        "dynasty": "唐",
        "collection_info": null
    },
    {
        "uuid": "c6cb21b94607d34cff7472e14bd36068",
        "title": "留客",
        "author": "裴夷直",
        "content": "青梅欲熟笋初长，嫩绿新阴遶砌凉。\n湖馆翛然无俗客，白衣居士且匡床。",
        "dynasty": "唐",
        "collection_info": null
    },
    {
        "uuid": "e860ec239cb48005d0b14dd057e37181",
        "title": "别蕲春王判官",
        "author": "裴夷直",
        "content": "四十年来[真]久故，三千里外暂相逢。\n今日一杯成远别，烟波眇眇恨重重。",
        "dynasty": "唐",
        "collection_info": null
    },
    {
        "uuid": "5bc706b02358eaba1e018cb50d6de5f9",
        "title": "将发循州社日于所居馆宴送",
        "author": "裴夷直",
        "content": "浪花如雪迭江风，社过高秋万恨中。\n明日便随江燕去，依依俱是故巢空。",
        "dynasty": "唐",
        "collection_info": null
    },
    {
        "uuid": "a30e97b534f09a40311e7240d1f5c6f1",
        "title": "泛溪",
        "author": "朱庆余",
        "content": "曲渚迴花舫，生衣卧向风。\n鸟飞溪色裏，人语棹声中。\n余卉纔分影，新蒲自作丛。\n前湾更幽绝，虽浅去犹通。",
        "dynasty": "唐",
        "collection_info": null
    },
    {
        "uuid": "0a282fddef1a153f9c036f0138136bc7",
        "title": "宿陈处士书斋",
        "author": "朱庆余",
        "content": "结茅当此地，下马见高情。\n菰叶寒塘晚，杉阴白石明。\n向炉新茗色，隔雪远钟声。\n闲得相逢少，吟多寐不成。",
        "dynasty": "唐",
        "collection_info": null
    },
    {
        "uuid": "6e0ca5681270c363cbb01b52e0efd367",
        "title": "上宣州沈大夫",
        "author": "朱庆余",
        "content": "科名继世古来稀，高步何年下紫微。\n帝命几曾移重镇，时清犹望领春闱。\n登朝旧友常思见，开幕贤人併望归。\n今日得游风化地，却回沧海有光辉。",
        "dynasty": "唐",
        "collection_info": null
    },
    {
        "uuid": "fe04bab539765b7564722a3290e0d251",
        "title": "杭州送萧宝校书",
        "author": "朱庆余",
        "content": "马识青山路，人随白浪船。\n别君犹有泪，学道谩经年。",
        "dynasty": "唐",
        "collection_info": null
    },
    {
        "uuid": "774637b2c79cad55f54101ce9c7ad020",
        "title": "送盛长史",
        "author": "朱庆余",
        "content": "莫辞东路远，此别岂闲行。\n职处中军要，官兼上佐荣。\n野亭枫叶暗，秋水藕花明。\n拜省期将近，孤舟促去程。",
        "dynasty": "唐",
        "collection_info": null
    },
    {
        "uuid": "c34e42c4c174085f312d3def730a811d",
        "title": "宿道士观",
        "author": "朱庆余",
        "content": "堂闭僊人影，空坛月露初。\n闲听道家子，盥漱读灵书。",
        "dynasty": "唐",
        "collection_info": null
    },
    {
        "uuid": "588615a207621f1608b20bfe6f920e2d",
        "title": "湖州韩使君置宴",
        "author": "朱庆余",
        "content": "老大成名仍足病，纵听丝竹也无欢。\n高情太守容闲坐，借与青山尽日看。",
        "dynasty": "唐",
        "collection_info": null
    },
    {
        "uuid": "83127a4d1c835c11b4720ab6404fce0a",
        "title": "题僊游寺",
        "author": "朱庆余",
        "content": "石抱龙堂藓石干，山遮白日寺门寒。\n长松瀑布饶奇状，曾有仙人驻鹤看。",
        "dynasty": "唐",
        "collection_info": null
    },
    {
        "uuid": "3ac4eed1027a64c2f22754c17f00a6b6",
        "title": "宫词",
        "author": "朱庆余",
        "content": "寂寂花时闭院门，美人相并立琼轩。\n含情欲说宫中事，鹦鹉前头不敢言。",
        "dynasty": "唐",
        "collection_info": null
    },
    {
        "uuid": "b68df33dc75b2070e590e2dbf6aca61e",
        "title": "公子行",
        "author": "朱庆余",
        "content": "闲从结客冶游时，忘却红楼薄暮期。\n醉上黄金堤上去，马鞭捎断绿杨丝。",
        "dynasty": "唐",
        "collection_info": null
    },
    {
        "uuid": "c6c5425e754ce123710512919168abad",
        "title": "送陈摽",
        "author": "朱庆余",
        "content": "满酌劝童仆，好随郎马蹄。\n春风慎行李，莫上白铜鞮。",
        "dynasty": "唐",
        "collection_info": null
    },
    {
        "uuid": "fa266b5a8ade65723301ad1ace461498",
        "title": "寻古观",
        "author": "朱庆余",
        "content": "僊观曾过知不远，花藏石室杳难寻。\n泉边白鹿闻人语，看过天坛渐入深。",
        "dynasty": "唐",
        "collection_info": null
    },
    {
        "uuid": "40c13c8fdb134471fdd9749c3b057825",
        "title": "南岭路",
        "author": "朱庆余",
        "content": "越岭向南风景异，人人传说到京城。\n经冬来往不踏雪，尽在刺桐花下行。",
        "dynasty": "唐",
        "collection_info": null
    },
    {
        "uuid": "6044f52119f41a3d7506a5f136f50320",
        "title": "陪江州李使君重阳宴百花亭",
        "author": "朱庆余",
        "content": "闲携九日酒，共到百花亭。\n醉裏求诗境，回看岛屿青。",
        "dynasty": "唐",
        "collection_info": null
    },
    {
        "uuid": "67fabf973d89884136168b1c8e1ddd9b",
        "title": "上张水部",
        "author": "朱庆余",
        "content": "出入门阑久，儿童亦有情。\n不忘将姓字，常说向公卿。\n每许连床坐，仍容并马行。\n恩深转无语，怀抱甚分明。",
        "dynasty": "唐",
        "collection_info": null
    },
    {
        "uuid": "cfc286f6f40c30aa6b87952e4f4ff6ce",
        "title": "凤翔西池与贾岛纳凉",
        "author": "朱庆余",
        "content": "四面无炎气，清池阔復深。\n蝶飞逢草住，鱼戏见人沉。\n拂石安茶器，移床选树阴。\n几迴同到此，尽日得闲吟。",
        "dynasty": "唐",
        "collection_info": null
    },
    {
        "uuid": "64587c4f77fd6fdab10e80eff37e212b",
        "title": "上汴州令狐相公",
        "author": "朱庆余",
        "content": "罢相恩犹在，那容处静司。\n政严初领节，名重更因诗。\n公事巡营外，戎装拜勅时。\n恭闻长与善，应念出身迟。",
        "dynasty": "唐",
        "collection_info": null
    },
    {
        "uuid": "2e932aef72446b0eb0f514ceac36981f",
        "title": "送于中丞入蕃册立",
        "author": "朱庆余",
        "content": "上马生边思，戎装别众僚。\n双旌衔命重，空碛去程遥。\n迥没沙中树，孤飞雪外鵰。\n蕃庭过册礼，几日却回朝。",
        "dynasty": "唐",
        "collection_info": null
    },
    {
        "uuid": "22844cd5b5eb7e24e1a103046c2566f5",
        "title": "送淮阴丁明府",
        "author": "朱庆余",
        "content": "之官未入境，已有爱人心。\n遣吏回中路，停舟对远林。\n岛声淮浪静，雨色稻苗深。\n暇日公门掩，唯应伴客吟。",
        "dynasty": "唐",
        "collection_info": null
    },
    {
        "uuid": "f146d8e622df68ea869dfae26821d9ed",
        "title": "送韦校书佐灵州幕",
        "author": "朱庆余",
        "content": "共知行处乐，犹惜此时分。\n职已为书记，官曾校典坟。\n寒城初落叶，高戍远生云。\n边事何须问，深谋祗在君。",
        "dynasty": "唐",
        "collection_info": null
    },
    {
        "uuid": "21c752ca1244a762581024a179c3eb2b",
        "title": "上江州李史君",
        "author": "朱庆余",
        "content": "起家声望重，自古更谁过。\n得在朝廷少，还因谏诤多。\n经年愁瘴疠，几处遇恩波。\n入境无余事，唯闻父老歌。",
        "dynasty": "唐",
        "collection_info": null
    },
    {
        "uuid": "e5db2d036895dd83c68dae1963bbaf11",
        "title": "发凤翔后涂中怀田少府",
        "author": "朱庆余",
        "content": "识君春未半，意欲住经秋。\n见酒连诗句，逢花跋马头。\n别来唯独宿，梦裏尚同游。\n所在求飱过，无因离得愁。",
        "dynasty": "唐",
        "collection_info": null
    },
    {
        "uuid": "0a5d3cd44b74778744c3bba7e3367bee",
        "title": "雪夜与真上人宿韩协律宅",
        "author": "朱庆余",
        "content": "斜雪微霑砌，空堂夜语清。\n逆风听漏短，回烛向楼明。\n盥漱随禅伴，讴吟得野情。\n此欢那敢忘，世贵丈夫名。",
        "dynasty": "唐",
        "collection_info": null
    },
    {
        "uuid": "4bc8dd14639add8e683a4fe5dd84d360",
        "title": "与贾岛顾非熊无可上人宿万年姚少府宅",
        "author": "朱庆余",
        "content": "莫厌通宵坐，贫中会聚难。\n堂虚雪气入，灯在漏声残。\n役思因生病，当禅岂觉寒。\n开门各有事，非不惜余欢。",
        "dynasty": "唐",
        "collection_info": null
    },
    {
        "uuid": "17ed95538bb23a7b281a8bd14ee387d8",
        "title": "震为苍筤竹",
        "author": "朱庆余",
        "content": "为擢东方秀，修然异众筠。\n青苍纔映粉，蒙密正含春。\n嫩箨霑微雨，幽根绝细尘。\n乍怜分径小，偏觉带烟新。\n结实皆留凤，垂阴似庇人。\n顾唯竿在手，深水挂頳鳞。",
        "dynasty": "唐",
        "collection_info": null
    },
    {
        "uuid": "fc6da241f832548fb967de3b5b52e3ec",
        "title": "题青龙寺",
        "author": "朱庆余",
        "content": "寺好因岗势，登临值夕阳。\n青山当佛阁，红叶满僧廊。\n竹色连平地，虫声在上方。\n最怜东面静，为近楚城墙。",
        "dynasty": "唐",
        "collection_info": null
    },
    {
        "uuid": "29bd053dcfb41fbb025c7a1577f935f0",
        "title": "送滕庶子致仕归江南",
        "author": "朱庆余",
        "content": "常怀独往意，此日去朝簪。\n丹诏荣归骑，清风满故林。\n诸侯新起敬，遗老重相寻。\n在处饶山水，堪行慰所心。",
        "dynasty": "唐",
        "collection_info": null
    },
    {
        "uuid": "d6c6b18750fcb36f2d7b2e554c4c5954",
        "title": "夏日题武功姚主簿",
        "author": "朱庆余",
        "content": "亭午无公事，垂帘树色间。\n僧来茶竈动，吏去印床闲。\n傍竹行寻巷，当门立看山。\n吟诗老不倦，未省话官班。",
        "dynasty": "唐",
        "collection_info": null
    },
    {
        "uuid": "37711df7d9e90b018b7b8290e4ddcf33",
        "title": "送张景宣下第东归",
        "author": "朱庆余",
        "content": "归省值花时，闲吟落第诗。\n高情怜道在，公论觉才遗。\n春雨连淮暗，私船过马迟。\n离心可惆怅，为有入城期。",
        "dynasty": "唐",
        "collection_info": null
    },
    {
        "uuid": "8b0c3bf4f49ac7f81db0eb90e02ce3c3",
        "title": "送顾非熊下第归",
        "author": "朱庆余",
        "content": "但取诗名远，宁论下第频。\n惜为今日别，共受几年贫。\n听雨宿吴寺，过江逢越人。\n知从本府荐，秋晚又辞亲。",
        "dynasty": "唐",
        "collection_info": null
    },
    {
        "uuid": "ca8cf2f01c3dbafb9a381fcd9895df3c",
        "title": "送韦繇校书赴浙东幕",
        "author": "朱庆余",
        "content": "丞相辟书新，秋关独去人。\n官离芸阁早，名占甲科频。\n水驿迎船火，山城候骑尘。\n湖边寄家久，到日喜荣亲。",
        "dynasty": "唐",
        "collection_info": null
    },
    {
        "uuid": "5d8217f7b1dfaf28880c6979e6bc07aa",
        "title": "寻贾岛所居",
        "author": "朱庆余",
        "content": "求闲身未得，此日到京东。\n独在钟声外，相逢树色中。\n谁言人渐老，所向意皆同。\n月上因留宿，移床对药丛。",
        "dynasty": "唐",
        "collection_info": null
    },
    {
        "uuid": "9a5c5def64d05810da85c7a7c05b99b7",
        "title": "题毗陵上人院",
        "author": "朱庆余",
        "content": "院深终日静，落叶覆秋虫。\n盥漱新斋后，修行未老中。\n映松山色远，隔水磬声通。\n此处宜清夜，高吟永与同。",
        "dynasty": "唐",
        "collection_info": null
    },
    {
        "uuid": "50c04a7f0d061d4bc2c5ffa089384fc0",
        "title": "送李侍御入蕃",
        "author": "朱庆余",
        "content": "远使随双节，新官属外台。\n戎装非好武，书记本多才。\n移帐依泉宿，迎人带雪来。\n心知玉关道，稀见一花开。",
        "dynasty": "唐",
        "collection_info": null
    },
    {
        "uuid": "71df62cbf6a966704889799ecd985e7d",
        "title": "望萧关",
        "author": "朱庆余",
        "content": "渐见风沙暗，萧关欲到时。\n儿童能探火，妇女解缝旗。\n川绝衔鱼鹭，林多带箭麋。\n暂来戎马地，不敢苦吟诗。",
        "dynasty": "唐",
        "collection_info": null
    },
    {
        "uuid": "3012a58377fd89d2901d83621c2e24a2",
        "title": "送韩校书赴江西幕",
        "author": "朱庆余",
        "content": "从军五湖外，终是称诗人。\n酒后愁将别，涂中过却春。\n山桥槲叶暗，水馆燕巢新。\n驿舫迎应远，京书寄自频。\n野情随到处，公务日关身。\n久共趋名利，龙钟独滞秦。",
        "dynasty": "唐",
        "collection_info": null
    },
    {
        "uuid": "3ac693cbdde2be23657eba874ea48300",
        "title": "题寄王秘书",
        "author": "朱庆余",
        "content": "唯求买药价，此外更无机。\n扶病看红叶，辞官着白衣。\n断篱通野径，高树荫邻扉。\n时復留僧宿，余人得见稀。",
        "dynasty": "唐",
        "collection_info": null
    },
    {
        "uuid": "c28b854fd47b54a2a14c12629dcf7903",
        "title": "山居",
        "author": "朱庆余",
        "content": "归来青壁下，又见满篱霜。\n转觉琴斋静，闲从菊地荒。\n山泉共鹿饮，林果让僧尝。\n时復收新药，随云过石梁。",
        "dynasty": "唐",
        "collection_info": null
    },
    {
        "uuid": "5e841d7f0c5c975ba5cc799f62b0e7fe",
        "title": "重过惟贞上人院",
        "author": "朱庆余",
        "content": "老去唯求静，都忘外学名。\n扫床秋叶满，对客远云生。\n香閤闲留宿，晴阶暖共行。\n窗西暮山色，依旧入诗情。",
        "dynasty": "唐",
        "collection_info": null
    },
    {
        "uuid": "52072ed2a678dbcef0ef7f7828301fd1",
        "title": "与石昼秀才过普照寺",
        "author": "朱庆余",
        "content": "问人知寺路，松竹暗春山。\n潭黑龙应在，巢空鹤未还。\n经年为客倦，半日与僧闲。\n更共尝新茗，闻钟笑语间。",
        "dynasty": "唐",
        "collection_info": null
    },
    {
        "uuid": "cbcdb9fc72ec240908bdc9fcd5393c52",
        "title": "题任处士幽居",
        "author": "朱庆余",
        "content": "惜与幽人别，停舟对草堂。\n湖云侵卧位，杉露滴茶床。\n山月吟时在，池花觉后香。\n生涯无一物，谁与读书粮。",
        "dynasty": "唐",
        "collection_info": null
    },
    {
        "uuid": "1a8f4b193ec0cadf5fb0f058c6b9a144",
        "title": "送僧往太原谒李司空",
        "author": "朱庆余",
        "content": "已共邻房别，应无更住心。\n中时过野店，后夜宿寒林。\n寺去人烟远，城连塞雪深。\n禅余得新句，堪对上公吟。",
        "dynasty": "唐",
        "collection_info": null
    },
    {
        "uuid": "fa134ec3dd9d9b843b8bdde3c57def81",
        "title": "将之上京别淮南书记李侍御",
        "author": "朱庆余",
        "content": "心地偶相见，语多为别难。\n诗成公府晚，路入翠微寒。\n逢石自应坐，有花谁共看。\n身为当去鴈，云尽到长安。",
        "dynasty": "唐",
        "collection_info": null
    },
    {
        "uuid": "11073ad51492571982b7ca900f2e77ea",
        "title": "韩协律相送精舍读书四韵奉寄呈陆补阙",
        "author": "朱庆余",
        "content": "白鹤西山别，更看上去船。\n遥知寻寺路，应念宿江烟。\n到处无闲日，迴期已隔年。\n何因陪夜坐，清论谏臣边。",
        "dynasty": "唐",
        "collection_info": null
    },
    {
        "uuid": "1e04f3a2ace2a7214981e02952efed43",
        "title": "过苏州晓上人院",
        "author": "朱庆余",
        "content": "夏满律当清，无中景自生。\n移松不避远，取石亦亲行。\n经案离时少，绳床着处平。\n若将林下比，应只欠泉声。",
        "dynasty": "唐",
        "collection_info": null
    },
    {
        "uuid": "539ccd226c0a0aa6870c9f9de8dee79f",
        "title": "送僧游缙云",
        "author": "朱庆余",
        "content": "但望青山去，何山不是缘。\n寺幽堪讲律，月冷称当禅。\n水落无风夜，猨吟欲雨天。\n寻师若有路，终作缓归年。",
        "dynasty": "唐",
        "collection_info": null
    },
    {
        "uuid": "d32bc6b37e876378c9fa863fa6d4f122",
        "title": "赠道者",
        "author": "朱庆余",
        "content": "自识来清瘦，寻常语论真。\n药成休伏火，符验不传人。\n独有年过鹤，曾无病到身。\n潜教问弟子，居处与谁邻。",
        "dynasty": "唐",
        "collection_info": null
    },
    {
        "uuid": "1d06029a1d40c268479e0300d8d19f71",
        "title": "杭州卢录事山亭",
        "author": "朱庆余",
        "content": "山色满公署，到来诗景饶。\n解衣临曲榭，隔竹见红蕉。\n清漏焚香夕，轻岚视事朝。\n静中看锁印，高处见迎潮。\n曳履庭芜近，当身树叶飘。\n傍城余菊在，步入一僊瓢。",
        "dynasty": "唐",
        "collection_info": null
    },
    {
        "uuid": "34e400619f12804a869ab1a98a31823c",
        "title": "送品上人入秦",
        "author": "朱庆余",
        "content": "独去何人见，林塘共寂寥。\n生缘闻磬早，觉路出尘遥。\n江雪霑新草，秦园发故条。\n心知禅定处，石室对芭蕉。",
        "dynasty": "唐",
        "collection_info": null
    },
    {
        "uuid": "b1c8beded2d31002af82b2c04e173c1c",
        "title": "题蔷薇花",
        "author": "朱庆余",
        "content": "四面垂条密，浮阴入夏清。\n绿攒伤手刺，红堕断肠英。\n粉着蜂鬚腻，光凝蝶翅明。\n雨中看亦好，况復值初晴。",
        "dynasty": "唐",
        "collection_info": null
    },
    {
        "uuid": "94dc49775c3cde5d2084afae73fbb09c",
        "title": "题胡氏溪亭",
        "author": "朱庆余",
        "content": "亭与溪相近，无时不有风。\n涧松生便黑，野藓看多红。\n雨足秋声后，山沈夜色中。\n主人能守静，略与客心同。",
        "dynasty": "唐",
        "collection_info": null
    },
    {
        "uuid": "e0996c159920263e72e9b64053717873",
        "title": "看涛",
        "author": "朱庆余",
        "content": "不知来远近，但见白峨峨。\n风雨驱寒玉，鱼龙迸上波。\n声长势未尽，晓去夕还过。\n要路横天堑，其如造化何。",
        "dynasty": "唐",
        "collection_info": null
    },
    {
        "uuid": "df446eb1dff2664c95a20e9be54b8530",
        "title": "和刘补阙秋园寓兴之什十首 一",
        "author": "朱庆余",
        "content": "闲园清气满，新兴日堪追。\n隔水蝉鸣后，当檐鴈过时。\n雨余槐穟重，霜近药苗衰。\n不以朝簪贵，多将野客期。",
        "dynasty": "唐",
        "collection_info": null
    },
    {
        "uuid": "a8148c67046b2b5a30e27ad2e13ff603",
        "title": "和刘补阙秋园寓兴之什十首 二",
        "author": "朱庆余",
        "content": "谁言高静意，不异在衡茅。\n竹冷人离洞，天晴鹤出巢。\n深篱藏白菌，荒蔓露青匏。\n几见中宵月，清光坠树梢。",
        "dynasty": "唐",
        "collection_info": null
    },
    {
        "uuid": "05ff07f205322020dff8b737d3b867ef",
        "title": "和刘补阙秋园寓兴之什十首 三",
        "author": "朱庆余",
        "content": "逍遥人事外，杖屦入杉萝。\n草色寒犹在，虫声晚渐多。\n静逢山鸟下，幽称野僧过。\n几许新开菊，闲从落叶和。",
        "dynasty": "唐",
        "collection_info": null
    },
    {
        "uuid": "79d956e6c41dcdfefcde5ec65c39c1f8",
        "title": "和刘补阙秋园寓兴之什十首 四",
        "author": "朱庆余",
        "content": "留情清景宴，朝罢有余闲。\n蝶散红兰外，萤飞白露间。\n墙高微见寺，林静远分山。\n吟足期相访，残阳自掩关。",
        "dynasty": "唐",
        "collection_info": null
    },
    {
        "uuid": "8019d2f672fb7effb8e6f56ff57cfe70",
        "title": "和刘补阙秋园寓兴之什十首 五",
        "author": "朱庆余",
        "content": "深斋尝独处，讵肯厌秋声。\n翠篠寒愈静，孤花晚更明。\n每因逢石坐，多见抱书行。\n入夜听疎杵，遥知耿此情。",
        "dynasty": "唐",
        "collection_info": null
    },
    {
        "uuid": "848bbd087d88691e7cc9c19a7e20ae08",
        "title": "和刘补阙秋园寓兴之什十首 六",
        "author": "朱庆余",
        "content": "苍翠经宵在，园庐景自深。\n风凄欲去燕，月思向来砧。\n碧石当莎径，寒烟冒竹林。\n桮瓢闲寄咏，清绝是知音。",
        "dynasty": "唐",
        "collection_info": null
    },
    {
        "uuid": "bad0b08385429ed5b250d393365699ed",
        "title": "和刘补阙秋园寓兴之什十首 七",
        "author": "朱庆余",
        "content": "门巷唯苔藓，谁言不称贫。\n台闲人下晚，果熟鸟来频。\n石脉潜通井，松枝静离尘。\n残蔬得晴后，又见一番新。",
        "dynasty": "唐",
        "collection_info": null
    },
    {
        "uuid": "a367ce49366b8ef9a5e34fdebdf9b15b",
        "title": "和刘补阙秋园寓兴之什十首 八",
        "author": "朱庆余",
        "content": "捲帘天色静，近濑觉衣单。\n蕉叶犹停翠，桐阴已爽寒。\n云从高处望，琴爱静时弹。\n正去重阳近，吟秋意未阑。",
        "dynasty": "唐",
        "collection_info": null
    },
    {
        "uuid": "c678ed2309ec57c94ff7d6ac1e1dede3",
        "title": "和刘补阙秋园寓兴之什十首 九",
        "author": "朱庆余",
        "content": "竹径通邻圃，清深称独游。\n虫丝交影细，藤子坠声幽。\n积润苔纹厚，迎寒荠叶稠。\n闲来寻古画，未废执茶瓯。",
        "dynasty": "唐",
        "collection_info": null
    },
    {
        "uuid": "6a1d9df18725df09899cf721c9510367",
        "title": "和刘补阙秋园寓兴之什十首 十",
        "author": "朱庆余",
        "content": "风物已萧飒，晚烟生霁容。\n斜分紫陌树，远隔翠微钟。\n宿客论文静，闲灯落烬重。\n无穷林下意，真得古人风。",
        "dynasty": "唐",
        "collection_info": null
    },
    {
        "uuid": "939457ca538bd50eab0028b2a3dc37d0",
        "title": "上翰林蒋防舍人",
        "author": "朱庆余",
        "content": "清重可过知内制，从前礼绝外庭人。\n看花在处多随驾，召宴无时不及旬。\n马自赐来骑觉稳，诗缘得后意长新。\n应怜独在文场久，十有余年浪过春。",
        "dynasty": "唐",
        "collection_info": null
    },
    {
        "uuid": "34c837c0c84d8ec96174aefacc957520",
        "title": "上翰林李舍人",
        "author": "朱庆余",
        "content": "记得早年曾拜识，便怜孤进赏文章。\n免令汩没惭时辈，与作声名彻举场。\n一自凤池承密旨，今因世路接余光。\n云泥虽隔思长在，纵使无成也不忘。",
        "dynasty": "唐",
        "collection_info": null
    },
    {
        "uuid": "01a7cd61f89179faf09918be98f8a0ad",
        "title": "题章正字道正新居",
        "author": "朱庆余",
        "content": "独在御楼南畔住，生涯还似旧时贫。\n全无竹可侵行径，一半花犹属别人。\n吟处不妨嫌鼓闹，眼前唯称与僧邻。\n近来渐觉青莎巷，车马过从已有尘。",
        "dynasty": "唐",
        "collection_info": null
    },
    {
        "uuid": "6de7bb34fa32185fdfda7a916e4cacde",
        "title": "送李余及第归蜀",
        "author": "朱庆余",
        "content": "从得高科名转盛，亦言归去满城知。\n发时谁不开筵送，到处人争与马骑。\n剑路红蕉明栈阁，巴村绿树荫神祠。\n乡中后辈游门馆，半是来求近日诗。",
        "dynasty": "唐",
        "collection_info": null
    },
    {
        "uuid": "a75053c9452f23a02c02063fd812b4e4",
        "title": "送唐中丞开淘西湖夏日游泛因书示郡人",
        "author": "朱庆余",
        "content": "萍岸新淘见碧霄，中流相去忽成遥。\n空余孤屿来诗景，无復横槎碍柳条。\n红斾路幽山翠湿，锦帆风起浪花飘。\n共知浸润同雷泽，何虑川源有旱苗。",
        "dynasty": "唐",
        "collection_info": null
    },
    {
        "uuid": "6004549c5b84e6ceb477aeaa563ac497",
        "title": "过旧宅",
        "author": "朱庆余",
        "content": "古巷戟门谁旧宅，早曾闻说属官家。\n更无新燕来巢屋，唯有闲人去看花。\n空廐欲摧尘满枥，小池初涸草侵沙。\n荣华事歇皆如此，立马踟蹰到日斜。",
        "dynasty": "唐",
        "collection_info": null
    },
    {
        "uuid": "5ec5231c9750bbc7a374343321588244",
        "title": "鄂渚送白舍人赴杭州",
        "author": "朱庆余",
        "content": "岂知鹦鹉洲边路，得见凤皇池上人。\n从此不同诸客礼，故乡西与郡城邻。",
        "dynasty": "唐",
        "collection_info": null
    },
    {
        "uuid": "13b1f4d30999f4187254f02b586d7c64",
        "title": "题崔驸马林亭",
        "author": "朱庆余",
        "content": "选居幽近御街东，易得诗人聚会同。\n白练鸟飞深竹裏，朱弦琴在乱书中。\n亭开山色当高枕，楼静箫声落远风。\n何事宦涂犹寂寞，都缘清苦道难通。",
        "dynasty": "唐",
        "collection_info": null
    },
    {
        "uuid": "aa27c4ffbe7125103ba2696d1012b757",
        "title": "赠韩协律",
        "author": "朱庆余",
        "content": "永日微吟在竹前，骨清唯爱漱寒泉。\n门闲多有投文客，身病长无买药钱。\n岭寺听猨频独宿，湖亭避宴动经年。\n亲知尽怪疎荣禄，的是将心暗学禅。",
        "dynasty": "唐",
        "collection_info": null
    },
    {
        "uuid": "4e0f96923917c65d0b2adc41492eb0d7",
        "title": "自萧关望临洮",
        "author": "朱庆余",
        "content": "玉关西路出临洮，风卷边沙入马毛。\n寺寺院中无竹树，家家壁上有弓刀。\n惟怜战士垂金甲，不尚游人着白袍。\n日暮独吟秋色裏，平原一望戍楼高。",
        "dynasty": "唐",
        "collection_info": null
    },
    {
        "uuid": "c45f1ab265bb70e7a4b0f51afc34ac13",
        "title": "送崔约下第归淮南觐省",
        "author": "朱庆余",
        "content": "远忆拜亲留不住，出门行计与谁同。\n程涂半是依船上，请谒多愁值雨中。\n堰水静连堤树绿，村桥时映野花红。\n迴期须及来春事，莫便江边逐钓翁。",
        "dynasty": "唐",
        "collection_info": null
    },
    {
        "uuid": "d4c440a1811c9c86bcd3471e26635504",
        "title": "羽林郎",
        "author": "朱庆余",
        "content": "紫髯年少奉恩初，直閤将军尽不如。\n酒后引兵围百草，风前驻斾领边书。\n宅将公主同时赐，官与中郎共日除。\n大笑鲁儒年四十，腰间犹未识金鱼。",
        "dynasty": "唐",
        "collection_info": null
    },
    {
        "uuid": "6dfd5b4546101edaa4189a76ad8b0c7e",
        "title": "归故园",
        "author": "朱庆余",
        "content": "桑柘骈阗数亩间，门前五柳正堪攀。\n尊中美酒长须满，身外浮名总是闲。\n竹径有时风为扫，柴门无事日常关。\n于焉已是忘机地，何用将金别买山。",
        "dynasty": "唐",
        "collection_info": null
    },
    {
        "uuid": "75fc4f7859f7f4fc50c991edfab3310a",
        "title": "同友人看花",
        "author": "朱庆余",
        "content": "寻花不问春深浅，纵是残红也入诗。\n每箇树边行一匝，谁家园裏最多时。",
        "dynasty": "唐",
        "collection_info": null
    },
    {
        "uuid": "349456ae3da36e15882205bf85276962",
        "title": "种花",
        "author": "朱庆余",
        "content": "忆昔两京官道上，可怜桃李昼阴垂。\n不知谁作巡花使，空记玄宗遣种时。",
        "dynasty": "唐",
        "collection_info": null
    },
    {
        "uuid": "42bb5f0f9925268852f7a7cf9004b802",
        "title": "早发庐江涂中遇雪寄李侍御",
        "author": "朱庆余",
        "content": "芦苇声多雁满陂，湿云连野见山稀。\n遥知将吏相逢处，半是春城贺雪归。",
        "dynasty": "唐",
        "collection_info": null
    },
    {
        "uuid": "0e7e8f6932f02a743f0e092cdbfff9fe",
        "title": "登望云亭招友",
        "author": "朱庆余",
        "content": "日日恐无云可望，不辞逐静望来频。\n共知亭下眠云远，解到上头能几人。",
        "dynasty": "唐",
        "collection_info": null
    },
    {
        "uuid": "5c374f3f0e12cab8308b81c0f01a4a57",
        "title": "刘补阙西亭晚宴",
        "author": "朱庆余",
        "content": "虫声已尽菊花干，共立松阴向晚寒。\n对酒看山俱惜去，不知斜月下栏干。",
        "dynasty": "唐",
        "collection_info": null
    },
    {
        "uuid": "8bef03f3717e6477fa64e09e2afcf360",
        "title": "送长安罗少府",
        "author": "朱庆余",
        "content": "科名再得年犹少，今日休官更觉贤。\n去国已辞趋府伴，向家还入渡江船。\n雪晴新雁斜行出，潮落残云远色鲜。\n在处若逢山水住，到时应不及秋前。",
        "dynasty": "唐",
        "collection_info": null
    },
    {
        "uuid": "ae32976411ae15a800910f77a300bf65",
        "title": "林下招胡长官",
        "author": "朱庆余",
        "content": "语低清貌似休粮，称着朱衣入草堂。\n销暑近来无别物，桂阴当午满绳床。",
        "dynasty": "唐",
        "collection_info": null
    },
    {
        "uuid": "53993122fe1645c37ce0e93fcc3bf565",
        "title": "与真上人一二禅师题玢寺主院",
        "author": "朱庆余",
        "content": "杖屦相随任处便，不唯空寄上方眠。\n归时亦取湖边路，晚映枫林共上船。",
        "dynasty": "唐",
        "collection_info": null
    },
    {
        "uuid": "609b25e882cf4db804f44af5936e177e",
        "title": "寻僧",
        "author": "朱庆余",
        "content": "吟背春城出草迟，天晴紫阁赴僧期。\n山边树下行人少，一派新泉日午时。",
        "dynasty": "唐",
        "collection_info": null
    },
    {
        "uuid": "d766651aa8efde0326c3bab8335b9b95",
        "title": "题王丘长史宅",
        "author": "朱庆余",
        "content": "更无人吏在门前，不似居官似学僊。\n药气暗侵朝服上，花阴晚到簿书边。\n玉琴闲把看山坐，筒簟长铺与客眠。\n时见街中骑瘦马，低头只是为诗篇。",
        "dynasty": "唐",
        "collection_info": null
    },
    {
        "uuid": "b8f58b081ec43d688a0b6d4790677e8c",
        "title": "寄刘少府",
        "author": "朱庆余",
        "content": "唯爱图书兼古器，在官犹自未离贫。\n更闻县去青山近，称与诗人作主人。",
        "dynasty": "唐",
        "collection_info": null
    },
    {
        "uuid": "3af92c159a18c01a65025613dbf4f7b2",
        "title": "哭胡遇",
        "author": "朱庆余",
        "content": "寻僧昨日尚相随，忽见绯幡意可知。\n题处旧诗休更读，买来新马忆曾骑。\n不应随分空营奠，终拟求人与立碑。\n每向宣阳里中过，遥闻哭临泪先垂。",
        "dynasty": "唐",
        "collection_info": null
    },
    {
        "uuid": "793d3ed491bde495a45dea84aaf23151",
        "title": "自述",
        "author": "朱庆余",
        "content": "诗人甘寂寞，居处遍苍苔。\n后夜蟾光满，邻家树影来。\n岂知莲帐好，自爱草堂开。\n愿答相思意，援毫愧不才。",
        "dynasty": "唐",
        "collection_info": null
    },
    {
        "uuid": "e4fbe609c3a67858eae305d10a23c215",
        "title": "省试晦日与同志昆明池泛舟",
        "author": "朱庆余",
        "content": "故人同泛处，远色望中明。\n静见沙痕露，微思月魄生。\n周回余雪在，浩渺暮云平。\n戏鸟随兰棹，空波荡石鲸。\n劫灰难问理，岛树偶知名。\n自省曾追赏，无如此日情。",
        "dynasty": "唐",
        "collection_info": null
    },
    {
        "uuid": "6516dac0b41868c3efe2cf86cd1436f7",
        "title": "送崔拾遗赴阙",
        "author": "朱庆余",
        "content": "清貌凌寒玉，朝来拜拾遗。\n行承天子诏，去感主人知。\n劒佩分班日，风霜独立时。\n名高住不得，非与九霄期。",
        "dynasty": "唐",
        "collection_info": null
    },
    {
        "uuid": "5f61e120de022d692e24192d738cad59",
        "title": "酬李处士见赠",
        "author": "朱庆余",
        "content": "干上非无援，才多却累身。\n云霄未得路，江海作闲人。\n久别唯谋道，相逢不话贫。\n行藏一如此，可便老风尘。",
        "dynasty": "唐",
        "collection_info": null
    },
    {
        "uuid": "b7b9c43b4ed13ab2ca05b02ed41b7cb8",
        "title": "送僧游温州",
        "author": "朱庆余",
        "content": "夏满随所适，江湖非繫缘。\n卷经离峤寺，隔苇上秋船。\n水落无风夜，猨啼欲雨天。\n石门期独往，谢守有遗篇。",
        "dynasty": "唐",
        "collection_info": null
    },
    {
        "uuid": "1b3e798a2b7736c5fb5e29dfb144c1d6",
        "title": "梦谢亭",
        "author": "朱庆余",
        "content": "梦后何人见，孤亭似旧时。\n褰开诚得地，冥感竟因诗。\n不往过应少，悲来下独迟。\n顾惭非谢客，灵贶杳难追。",
        "dynasty": "唐",
        "collection_info": null
    },
    {
        "uuid": "d61bda3abd160e7cddfb77ecb1d392fe",
        "title": "河亭",
        "author": "朱庆余",
        "content": "孤亭临绝岸，猨鸟识幽蹊。\n花落曾谁到，诗成独未题。\n潮痕经雨在，石笋与杉齐。\n谢守便登陟，秋来屐齿低。",
        "dynasty": "唐",
        "collection_info": null
    },
    {
        "uuid": "2cc72e82f2df780609c27eef673ba02b",
        "title": "送吴秀才之山西",
        "author": "朱庆余",
        "content": "泽潞西边路，兰桡北去人。\n出门谁恨别，投分不缘贫。\n桮酒从年少，知音在日新。\n东湖发诗意，夏卉竟如春。",
        "dynasty": "唐",
        "collection_info": null
    },
    {
        "uuid": "7b1c934a9259a7f854013cd1b1b07a55",
        "title": "和处州严郎中游南溪",
        "author": "朱庆余",
        "content": "四望非人境，从前洞穴深。\n潭清蒲远岸，岚积树无阴。\n看草初移屐，扪萝忽并簪。\n世嫌山水僻，谁伴谢公吟。",
        "dynasty": "唐",
        "collection_info": null
    },
    {
        "uuid": "836339d1b19ad1683634a1e1d47ee7dd",
        "title": "秋宵讌别卢侍御",
        "author": "朱庆余",
        "content": "风亭弦管绝，玉漏一声新。\n绿茗香醒酒，寒灯静照人。\n清班无意恋，素业本来贫。\n明发青山道，谁逢去马尘。",
        "dynasty": "唐",
        "collection_info": null
    },
    {
        "uuid": "deddde031f14ac9daa28181ae3f203fa",
        "title": "酬于欣校书见贻",
        "author": "朱庆余",
        "content": "能□得从军，清嬴□□□。\n绮罗徒满目，山水不离心。\n暂别愁花老，相思倚竹阴。\n家贫无以养，未可话抽簪。",
        "dynasty": "唐",
        "collection_info": null
    },
    {
        "uuid": "72e71254e20d78187a67ea83eff78d89",
        "title": "送石协律归吴兴别业",
        "author": "朱庆余",
        "content": "识来无定居，此去復何如。\n一与耕者遇，转将朝客疎。\n资身唯药草，教子但诗书。\n曾许黄庭本，斯言岂合虚。",
        "dynasty": "唐",
        "collection_info": null
    },
    {
        "uuid": "5dd2ce1648801b64cdb9ce3fcc0aa43a",
        "title": "同卢校书游新兴寺",
        "author": "朱庆余",
        "content": "山深云景别，有寺亦堪过。\n才子将迎远，林僧气性和。\n潭清蒲影定，松老鹤声多。\n岂不思公府，其如野兴何。",
        "dynasty": "唐",
        "collection_info": null
    },
    {
        "uuid": "f8813d6ed01a0acd89be339adc3a7dc0",
        "title": "送马秀才",
        "author": "朱庆余",
        "content": "清貌不识睡，见来尝苦吟。\n风尘归省日，江海寄家心。\n与鹤期前岛，随僧过远林。\n相于竟何事，无语与知音。",
        "dynasty": "唐",
        "collection_info": null
    },
    {
        "uuid": "0bbb652f9553a1592bbc63f64fd1d3b3",
        "title": "赠律师院",
        "author": "朱庆余",
        "content": "粉壁通莲径，扁舟到不迷。\n苇声过枕上，湖色满窗西。\n但见修行苦，谁论夏腊低。\n闲看种来树，已觉与身齐。",
        "dynasty": "唐",
        "collection_info": null
    },
    {
        "uuid": "68793d7cd19a1ad43f5a335820dad8b7",
        "title": "送僧往台岳",
        "author": "朱庆余",
        "content": "五城初罢讲，海上忆闲行。\n触雪麻衣静，登山竹锡轻。\n天寒岳寺出，日晚岛泉清。\n坐与幽期遇，何人识此情。",
        "dynasty": "唐",
        "collection_info": null
    },
    {
        "uuid": "261d3efd5c26b686661932e59f2de678",
        "title": "送惠雅上人西游",
        "author": "朱庆余",
        "content": "五湖僧独往，此去与谁期。\n兴远常怜鹤，禅余肯废诗。\n望云回寺晚，为讲到城迟。\n还想安居日，应当后夏时。",
        "dynasty": "唐",
        "collection_info": null
    },
    {
        "uuid": "c5f2539e52a188829ff37191c8541c5e",
        "title": "将之上京留别淮南书记李侍御",
        "author": "朱庆余",
        "content": "半似无名位，门当静处开。\n人心皆向德，物色不供才。\n酒兴春边过，军谋意外来。\n取名荣相府，却虑诏书催。",
        "dynasty": "唐",
        "collection_info": null
    },
    {
        "uuid": "8bb6eb70b2e467fb1214435b11893182",
        "title": "送祝秀才归衢州",
        "author": "朱庆余",
        "content": "旧隐縠溪上，忆归年已深。\n学徒花下别，乡路雪边寻。\n骑吏陪春赏，江僧伴晚吟。\n高科如在意，当自惜光阴。",
        "dynasty": "唐",
        "collection_info": null
    },
    {
        "uuid": "50011f3a97369c056589a287cf5d876f",
        "title": "过孟浩然旧居",
        "author": "朱庆余",
        "content": "命合终山水，才非不称时。\n冢边空有树，身后独无儿。\n散尽诗篇本，长存道德碑。\n平生谁见重，应只是王维。",
        "dynasty": "唐",
        "collection_info": null
    },
    {
        "uuid": "6b0035acc69818efc90a5b3fcd3ef486",
        "title": "送虚上人游天台",
        "author": "朱庆余",
        "content": "青冥通去路，谁见独随缘。\n此地春前别，何山夜后禅。\n石桥隐深树，朱阙见晴天。\n好是修行处，师当住几年。",
        "dynasty": "唐",
        "collection_info": null
    },
    {
        "uuid": "b271a39d4d329b5fab4a8b79f3eea278",
        "title": "孔尚书致仕因而有寄赠",
        "author": "朱庆余",
        "content": "高人心易足，三表乞身闲。\n与世长疎索，唯僧得往还。\n直声留阙下，生事在林间。\n时復逢清景，乘车看远山。",
        "dynasty": "唐",
        "collection_info": null
    },
    {
        "uuid": "024fcd8cd5deb82a00eec8a660128464",
        "title": "和处州韦使君新开南溪",
        "author": "朱庆余",
        "content": "地里光图谶，樵人共说深。\n悠然想高躅，坐使变荒岑。\n疏凿因殊旧，亭台亦自今。\n静容猨暂下，闲与鹤同寻。\n转斾驯禽起，褰帷瀑溜侵。\n石稀潭见底，岚暗树无阴。\n跻险难通屐，攀栖称抱琴。\n云风开物意，潭水识人心。\n携榼巡花遍，移舟惜景沈。\n世嫌山水僻，谁伴谢公吟。",
        "dynasty": "唐",
        "collection_info": null
    },
    {
        "uuid": "1d2f452f0aceb5736271fa2dacf63af2",
        "title": "送罗先辈书记归后却还闽中留别",
        "author": "朱庆余",
        "content": "同是越人从小别，忽归乡里见皆惊。\n湖边访旧知谁在，幕下留欢但觉荣。\n望岭又生红槿思，登车岂倦白云程。\n况当季父承恩日，廉问南州政已成。",
        "dynasty": "唐",
        "collection_info": null
    },
    {
        "uuid": "5f7a53ceb8b71a77f95b9e8866fdc702",
        "title": "送浙东陆中丞",
        "author": "朱庆余",
        "content": "坐将文教镇藩维，花满东南圣主知。\n公务肯容私暂入，丰年长与德相随。\n无贤不是朱门客，有子皆如玉树枝。\n自爱此身居乐土，咏歌林下日忘疲。",
        "dynasty": "唐",
        "collection_info": null
    },
    {
        "uuid": "24cc1fdba19f21415e439e2f5ae06ab3",
        "title": "送元处士游天台",
        "author": "朱庆余",
        "content": "青冥路口绝人行，独与僧期上赤城。\n树列烟岚春更好，溪藏冰雪夜偏明。\n空山雉雊禾苗短，野馆风来竹气清。\n若过石桥看瀑布，不妨高处便题名。",
        "dynasty": "唐",
        "collection_info": null
    },
    {
        "uuid": "f895bb9b44d7de1174ce1cb0d536a289",
        "title": "吴兴新堤",
        "author": "朱庆余",
        "content": "春堤一望思无涯，树势还同水势斜。\n深映菰蒲三十里，晴分功利几千家。\n谋成既不劳人力，境远偏宜隔浪花。\n若与青山长作固，汀洲肯恨柳丝遮。",
        "dynasty": "唐",
        "collection_info": null
    },
    {
        "uuid": "5b2e531933092b85d9eef9cbd9b6b67d",
        "title": "酬萧员外见寄",
        "author": "朱庆余",
        "content": "麦风吹雨正徘徊，忽报书从郡閤来。\n道薄谬应宗伯选，诗成徒费谢公才。\n九霄示路空知感，十上惊魂尚未回。\n胜寄幸容溪馆宿，龙钟惭见妓筵开。\n傥期霁后陪新兴，一滴还须当一桮。",
        "dynasty": "唐",
        "collection_info": null
    },
    {
        "uuid": "826ba39c9b43adbbcf1a557eb416422e",
        "title": "台州郑员外郡斋双鹤",
        "author": "朱庆余",
        "content": "丹顶分明音响别，况闻来处隔云涛。\n情悬碧落飞何晚，立近清池意自高。\n向夜双栖惊玉漏，临轩对舞拂朱袍。\n仙郎为尔开笼早，莫虑回翔损羽毛。",
        "dynasty": "唐",
        "collection_info": null
    },
    {
        "uuid": "23b60dc70f0ab110e5265d74095d4fcc",
        "title": "送窦秀才",
        "author": "朱庆余",
        "content": "江南才子日纷纷，少有篇章得似君。\n清话未同山寺宿，离歌已向客亭闻。\n梅天马上愁黄鸟，泽国帆前见白云。\n通籍名高年又少，回头应笑晚从军。",
        "dynasty": "唐",
        "collection_info": null
    },
    {
        "uuid": "3ab969415b49896d82e04788a9808900",
        "title": "送邵州林使君",
        "author": "朱庆余",
        "content": "轩车此去也逢时，地近湘南颇入诗。\n一月计程那是远，中年出守未为迟。\n水边花气熏章服，岭上岚光照画旗。\n想得化行风土变，州人应为立生祠。",
        "dynasty": "唐",
        "collection_info": null
    },
    {
        "uuid": "57b87203f25936398a49eb5a9ca60a22",
        "title": "送饶州张使君",
        "author": "朱庆余",
        "content": "白头为郡清秋别，山水南行岂觉赊。\n楚老只应思入境，吴儿从此去移家。\n馆依高岭分樟叶，路出重江见苇花。\n务退唯当吟咏苦，留心曾不在生涯。",
        "dynasty": "唐",
        "collection_info": null
    },
    {
        "uuid": "c6dd07dd9f8ea812cb0c26a8ccbaf86f",
        "title": "题开元寺",
        "author": "朱庆余",
        "content": "西入山门十里程，粉墙书字甚分明。\n萧帝坏陵深虎迹，广师遗院闭松声。\n长廊画剥僧形影，石壁尘昏客姓名。\n何必更将空色遣，眼前人事是浮生。",
        "dynasty": "唐",
        "collection_info": null
    },
    {
        "uuid": "42ccb0ef603f32d19f543459c6704f95",
        "title": "与庞復言携酒望洞庭",
        "author": "朱庆余",
        "content": "南湖春色通平远，贪记诗情忘酒桮。\n帆自巴陵山下过，雨从神女峡边来。\n青蒲映水疎还密，白鸟飜空去復回。\n尽日与君同看望，了然胜见画屏开。",
        "dynasty": "唐",
        "collection_info": null
    },
    {
        "uuid": "032b0a2c57e086455756c88157028340",
        "title": "送浙东周判官",
        "author": "朱庆余",
        "content": "久闻从事沧江外，谁谓无官已白头。\n来备戎装嘶数骑，去持丹诏入孤舟。\n蝉鸣远驿残阳树，鹭起湖田片雨秋。\n到日重陪丞相宴，镜湖新月在城楼。",
        "dynasty": "唐",
        "collection_info": null
    },
    {
        "uuid": "7655c25650fec4b28c343cb6ec14c2fd",
        "title": "塞下曲",
        "author": "朱庆余",
        "content": "万里去长征，连年惯野营。\n入羣来择马，抛伴去擒生。\n箭捻雕翎阔，弓盘鹊角轻。\n问看行近远，西过受降城。",
        "dynasty": "唐",
        "collection_info": null
    },
    {
        "uuid": "847e0b8a5dfe642e546fc4d8eb5b2539",
        "title": "送僧",
        "author": "朱庆余",
        "content": "客行皆有为，师去是闲游。\n野望携金策，禅栖寄石楼。\n山深松翠冷，潭静菊花秋。\n几处题青壁，袈裟溅瀑流。",
        "dynasty": "唐",
        "collection_info": null
    },
    {
        "uuid": "8aca863c149a342777d065b75244c597",
        "title": "望早日",
        "author": "朱庆余",
        "content": "窗下闻鸡后，苍茫映远林。\n纔分天地色，便禁虎狼心。\n是处程涂远，何山洞府深。\n此时堪竚望，万象豁尘襟。",
        "dynasty": "唐",
        "collection_info": null
    },
    {
        "uuid": "f42a6ec03bee5ff89e87573dff7d9ec1",
        "title": "旅中秋月有怀",
        "author": "朱庆余",
        "content": "久客未还乡，中秋倍可伤。\n暮天飞旅鴈，故国在衡阳。\n岛外归云迥，林间坠叶黄。\n数宵千里梦，时见旧书堂。",
        "dynasty": "唐",
        "collection_info": null
    },
    {
        "uuid": "441a28af509aa24a46a2f6b0e3365198",
        "title": "十六夜月",
        "author": "朱庆余",
        "content": "昨夜忽已过，冰轮始觉亏。\n孤光犹不定，浮世更堪疑。\n影落澄江海，寒生静路岐。\n皎然银汉外，长有众星随。",
        "dynasty": "唐",
        "collection_info": null
    },
    {
        "uuid": "8283ecea489f49843341ce7a9f2d3175",
        "title": "行路难",
        "author": "朱庆余",
        "content": "世事浇浮后，艰难向此生。\n人心不自足，公道为谁平。\n德丧淳风尽，年荒蔓草盈。\n堪悲山下路，非祗客中行。",
        "dynasty": "唐",
        "collection_info": null
    },
    {
        "uuid": "cfbc6a21c45543274ad59e85bc7979f4",
        "title": "闲居冬末寄友人",
        "author": "朱庆余",
        "content": "短亭分袂后，倚槛思偏孤。\n雨雪落残腊，轮蹄在远涂。\n人情难故旧，草色易凋枯。\n共有男儿事，何年入帝都。",
        "dynasty": "唐",
        "collection_info": null
    },
    {
        "uuid": "c06d9a7cc4db789fca4035f7590dfec4",
        "title": "望九疑",
        "author": "朱庆余",
        "content": "浮生犹役役，未得便寻真。\n白日如无路，青山岂有人。\n烟收遥岫小，雨过晚川新。\n倚杖何凝望，中宵梦往频。",
        "dynasty": "唐",
        "collection_info": null
    },
    {
        "uuid": "fbb4a9f69b23014c956edc07836ba2b1",
        "title": "赠陈逸人",
        "author": "朱庆余",
        "content": "乐道辞荣禄，安居桂水东。\n得闲多事外，知足少年中。\n药圃无凡草，松庭有素风。\n朝昏吟步处，琴酒与谁同。",
        "dynasty": "唐",
        "collection_info": null
    },
    {
        "uuid": "abfee434b9c8c22b545e299d0742b642",
        "title": "湖中闲夜遣兴",
        "author": "朱庆余",
        "content": "钓艇同琴酒，良宵背水滨。\n风波不起处，星月尽随身。\n浦迥湘烟卷，林香岳气春。\n谁知此中兴，宁羡五湖人。",
        "dynasty": "唐",
        "collection_info": null
    },
    {
        "uuid": "7e4c18caad811e67e6a166486a1f9a7a",
        "title": "题娥皇庙",
        "author": "朱庆余",
        "content": "娥皇挥涕处，东望九疑天。\n往事难重问，孤峰尚惨然。\n夜深寒峒响，秋近碧萝鲜。\n未省明君意，遗踪万古传。",
        "dynasty": "唐",
        "collection_info": null
    },
    {
        "uuid": "86ad696f10468f1ebd0fdc3168b42fa8",
        "title": "送友人赴举",
        "author": "朱庆余",
        "content": "世路□□久，嗟君进取身。\n十年虽苦志，万里託何人。\n处困非乖道，求名本为亲。\n惟应□□意，先与化龙鳞。",
        "dynasty": "唐",
        "collection_info": null
    },
    {
        "uuid": "12834337fab3ab3fa0690c09507d4813",
        "title": "中秋月",
        "author": "朱庆余",
        "content": "自古分功定，唯应缺又盈。\n一宵当皎洁，四海尽澄清。\n静觉风微起，寒过雪乍倾。\n孤高稀此遇，吟赏倍牵情。",
        "dynasty": "唐",
        "collection_info": null
    },
    {
        "uuid": "54cbd7647d330cdc90498575f6f3a90b",
        "title": "宿山居",
        "author": "朱庆余",
        "content": "山店灯前客，醻身未有媒。\n乡关贫后别，风雨夜深来。\n上国求丹桂，衡门长绿苔。\n堪惊双鬓雪，不待岁寒催。",
        "dynasty": "唐",
        "collection_info": null
    },
    {
        "uuid": "be0f207e6e42e069a7a0f8bddd8c7285",
        "title": "夏末留别洞庭知己",
        "author": "朱庆余",
        "content": "清秋时节近，分袂独凄然。\n此地折高柳，何门听暮蝉。\n浪摇湖外日，山背楚南天。\n空感迢迢事，荣归在几年。",
        "dynasty": "唐",
        "collection_info": null
    },
    {
        "uuid": "7fbf94e110afade803310709bb433280",
        "title": "过洞庭",
        "author": "朱庆余",
        "content": "帆挂狂风起，茫茫既往时。\n波涛如未息，舟楫亦堪疑。\n旅鴈投孤岛，长天下四维。\n前程有平处，谁敢与心期。",
        "dynasty": "唐",
        "collection_info": null
    },
    {
        "uuid": "6000ea175d5fac1b48d7fe929152f423",
        "title": "旅中过重阳",
        "author": "朱庆余",
        "content": "一岁重阳至，羁游在异乡。\n登高思旧友，满目是穷荒。\n草际飞云片，天涯落鴈行。\n故山篱畔菊，今日为谁黄。",
        "dynasty": "唐",
        "collection_info": null
    },
    {
        "uuid": "2a2fe3537d01ad5be4f5fa12b714dfcc",
        "title": "送人下第归",
        "author": "朱庆余",
        "content": "独立身难达，新春与志违。\n异乡青草长，故国白头归。\n岸阔湖波溢，程遥楚岫微。\n高秋期再会，此去莫忘机。",
        "dynasty": "唐",
        "collection_info": null
    },
    {
        "uuid": "865cfaac4ec62aec55a1d0f5dea89c82",
        "title": "叙吟",
        "author": "朱庆余",
        "content": "雅道辛勤久，潜疑鬓雪侵。\n未能酬片善，难更免孤吟。\n有景皆牵思，无愁不到心。\n遥天一轮月，几夜见西沈。",
        "dynasty": "唐",
        "collection_info": null
    },
    {
        "uuid": "9676fcfe4c75dd9534ac5e923d44bb9b",
        "title": "塞下感怀",
        "author": "朱庆余",
        "content": "塞下闲为客，乡心岂易安。\n程涂过万里，身事尚孤寒。\n竟日风沙急，临秋草木残。\n何年方致主，时拂劒尘看。",
        "dynasty": "唐",
        "collection_info": null
    },
    {
        "uuid": "4a5112434fd1778573f74f575599b429",
        "title": "宿江馆",
        "author": "朱庆余",
        "content": "江馆迢遥处，知音信渐赊。\n夜深乡梦觉，窗下月明斜。\n起鴈看荒草，惊波尚白沙。\n那堪动乡思，故国在天涯。",
        "dynasty": "唐",
        "collection_info": null
    },
    {
        "uuid": "55cdb7975f0720944c5238a762b20cac",
        "title": "早梅",
        "author": "朱庆余",
        "content": "天然根性异，万物尽难陪。\n自古承春早，严冬鬬雪开。\n艳寒宜雨露，香冷隔尘埃。\n堪把依松竹，良涂一处栽。",
        "dynasty": "唐",
        "collection_info": null
    },
    {
        "uuid": "9a1c9de49c2acee75c2d2766cb485b0d",
        "title": "夏日访贞上人院",
        "author": "朱庆余",
        "content": "炎夏寻灵境，高僧澹荡中。\n命棊隈绿竹，尽日有清风。\n流水离经阁，闲云入梵宫。\n此时祛万虑，直似出尘笼。",
        "dynasty": "唐",
        "collection_info": null
    },
    {
        "uuid": "255bc95c190d06cee8fb63e2728cc8e1",
        "title": "春日旅次",
        "author": "朱庆余",
        "content": "林中莺又啭，为客恨因循。\n故里遥千里，青春过数春。\n弟兄来渐少，岁月去何频。\n早晚荣归计，中堂会所亲。",
        "dynasty": "唐",
        "collection_info": null
    },
    {
        "uuid": "ba525750e3852d6879e90b189b20eb3b",
        "title": "赠至寂禅师",
        "author": "朱庆余",
        "content": "处世唯披衲，禅门几岁寒。\n法空无所染，性悟不多看。\n竟日门长掩，相逢草自残。\n有时寻道侣，飞锡度峰峦。",
        "dynasty": "唐",
        "collection_info": null
    },
    {
        "uuid": "6e1f8c16fcffae024dfbba8bdf5ada56",
        "title": "闲居即事",
        "author": "朱庆余",
        "content": "深嶂多幽景，闲居野兴清。\n满庭秋雨过，连夜绿苔生。\n石面横琴坐，松阴采药行。\n超然尘事外，不似绊浮名。",
        "dynasty": "唐",
        "collection_info": null
    },
    {
        "uuid": "a3848dce757d939a4c051e09e4dbbc80",
        "title": "废宅花",
        "author": "朱庆余",
        "content": "数树荒庭上，芬芳映绿苔。\n自缘逢暖发，不是为人开。\n色艳莺犹在，香消蝶已回。\n相从无胜事，谁向此倾桮。",
        "dynasty": "唐",
        "collection_info": null
    },
    {
        "uuid": "2d9c315b964f02cf796c17a8ebe03855",
        "title": "寄友人",
        "author": "朱庆余",
        "content": "当代知音少，相思在此身。\n一分南北路，长问往来人。\n是处应为客，何门许扫尘。\n凭书正惆怅，蜀魄数声新。",
        "dynasty": "唐",
        "collection_info": null
    },
    {
        "uuid": "e9f36111e8faaed1ca4efc74233b7ea0",
        "title": "涂中感怀",
        "author": "朱庆余",
        "content": "世上名利牵，涂中意惨然。\n到家能几日，为客便经年。\n迹似萍随水，情同鹤在田。\n何当功业遂，归路下遥天。",
        "dynasty": "唐",
        "collection_info": null
    },
    {
        "uuid": "45f6b98d3721fd6e58853335c50ab452",
        "title": "赠道者",
        "author": "朱庆余",
        "content": "独住神仙境，门当瀑布开。\n地多临水石，行不惹尘埃。\n风起松花散，琴鸣鹤翅回。\n还归九天上，时有故人来。",
        "dynasty": "唐",
        "collection_info": null
    },
    {
        "uuid": "6bbb76e35921a20b89b723b4bbf63bbb",
        "title": "长安春日野中",
        "author": "朱庆余",
        "content": "青春思楚地，闲步出秦城。\n满眼是岐路，何年见弟兄。\n烟霞装媚景，霄汉指前程。\n尽日徘徊处，归鸿过玉京。",
        "dynasty": "唐",
        "collection_info": null
    },
    {
        "uuid": "c6b16fa113ca814f717d902663486cfe",
        "title": "长城",
        "author": "朱庆余",
        "content": "秦帝防胡虏，关心倍可嗟。\n一人如有德，四海尽为家。\n往事干坤在，荒基草木遮。\n至今徒者骨，犹自哭风沙。",
        "dynasty": "唐",
        "collection_info": null
    },
    {
        "uuid": "c23bd7c9fcbee8df8f0c70696213d423",
        "title": "酬李躔侍御",
        "author": "朱庆余",
        "content": "此去非关兴，君行不当游。\n无因两处马，共饮一溪流。",
        "dynasty": "唐",
        "collection_info": null
    },
    {
        "uuid": "d30a07f9dae62812bdbed1eb29df717e",
        "title": "别李侍御后亭夜坐却寄",
        "author": "朱庆余",
        "content": "已作亭下别，未忘灯下情。\n吟今欲就枕，更漏转分明。",
        "dynasty": "唐",
        "collection_info": null
    },
    {
        "uuid": "d4371d5c3ed5b16ac22376925f029539",
        "title": "题钱宇别墅",
        "author": "朱庆余",
        "content": "林居向晚饶清景，惜去非关恋酒桮。\n石净每因杉露滴，地幽渐觉水禽来。\n药蔬秋后供僧尽，竹杖吟中望月回。\n红叶闲飘篱落迥，行人远见草堂开。",
        "dynasty": "唐",
        "collection_info": null
    },
    {
        "uuid": "fc0044fc711a56b9b8b1fe10fa638510",
        "title": "近试上张籍水部",
        "author": "朱庆余",
        "content": "洞房昨夜停红烛，待晓堂前拜舅姑。\n[妆]罢低声问夫壻，画眉深浅入时无。",
        "dynasty": "唐",
        "collection_info": null
    },
    {
        "uuid": "d319d1e1baf122fa7d08b4b29efa6d53",
        "title": "留别卢玄休归荆门",
        "author": "朱庆余",
        "content": "江边离别心，言罢各霑襟。\n以我去帆远，知君离恨深。\n云开孤岛出，浪起白鸥沈。\n更作来年约，阳台许伴寻。",
        "dynasty": "唐",
        "collection_info": null
    },
    {
        "uuid": "3216aa56adda096807ee703d2801ef63",
        "title": "采莲",
        "author": "朱庆余",
        "content": "隔烟花草远蒙蒙，恨箇来时路不同。\n正是停桡相遇处，鸳鸯飞去急流中。",
        "dynasty": "唐",
        "collection_info": null
    },
    {
        "uuid": "2c8233bae5588f24f19b05206abe63a8",
        "title": "都门晚望",
        "author": "朱庆余",
        "content": "绿槐花堕御沟边，步出都门雨后天。\n日暮野人耕种罢，烽楼原上一条烟。",
        "dynasty": "唐",
        "collection_info": null
    },
    {
        "uuid": "0ef17175ce1e7124dc6d0ee39c5a5dbd",
        "title": "舜井",
        "author": "朱庆余",
        "content": "碧甃磷磷不记年，青萝锁在小山颠。\n向来下视千山水，疑是苍梧万里天。",
        "dynasty": "唐",
        "collection_info": null
    },
    {
        "uuid": "24e84e44bc8ffdf95274beebebbe9853",
        "title": "商州王中丞留吃枳壳",
        "author": "朱庆余",
        "content": "方物就中名最远，只应愈疾味偏佳。\n若交尽乞人人与，采尽商山枳壳花。",
        "dynasty": "唐",
        "collection_info": null
    },
    {
        "uuid": "ae292e09ffe228ad16a466e021f76ac4",
        "title": "登玄都阁",
        "author": "朱庆余",
        "content": "野色晴宜上阁看，树阴遥映御沟寒。\n豪家旧宅无人住，空见朱门锁牡丹。",
        "dynasty": "唐",
        "collection_info": null
    },
    {
        "uuid": "c668cee35440a536851029f05b7e7860",
        "title": "赠凤翔柳司录",
        "author": "朱庆余",
        "content": "杏园北寺题名日，数到如今四十年。\n点检生涯与官职，一茎野竹在身边。",
        "dynasty": "唐",
        "collection_info": null
    },
    {
        "uuid": "0d5e7731f24df7841b61b2c5d95f72c9",
        "title": "啄木儿",
        "author": "朱庆余",
        "content": "丁丁向晚急还稀，啄遍庭槐未肯归。\n终日与君除蠹害，莫嫌无事不频飞。",
        "dynasty": "唐",
        "collection_info": null
    },
    {
        "uuid": "340fc4473d21769c26998e5087135c97",
        "title": "榜曲",
        "author": "朱庆余",
        "content": "荷花明灭水烟空，惆怅来时径不同。\n欲到前洲堪入处，鸳鸯飞出碧流中。",
        "dynasty": "唐",
        "collection_info": null
    },
    {
        "uuid": "efa034c8d4d9275a5e22a5b95c5d1d11",
        "title": "逢山人",
        "author": "朱庆余",
        "content": "星月相逢现此身，自然无迹又无尘。\n秋来若向金天会，便是青莲叶上人。",
        "dynasty": "唐",
        "collection_info": null
    },
    {
        "uuid": "510b4559493e28b34a96d825e409d9bf",
        "title": "过耶溪",
        "author": "朱庆余",
        "content": "春溪缭绕出无穷，两岸桃花正好风。\n恰是扁舟堪入处，鸳鸯飞起碧流中。",
        "dynasty": "唐",
        "collection_info": null
    },
    {
        "uuid": "bf4deb6786b7a3d5798f5c8b2a95f02b",
        "title": "贺张水部员外拜命",
        "author": "朱庆余",
        "content": "省中官最美，无似水曹郎。\n前代佳名逊，当时重姓张。\n白鬚吟丽句，红叶吐朝阳。\n徒有归山意，君恩未可忘。",
        "dynasty": "唐",
        "collection_info": null
    },
    {
        "uuid": "36c9066fdf969ee0ead9e81fcff80803",
        "title": "送璧州刘使君",
        "author": "朱庆余",
        "content": "王府登朝后，巴乡典郡新。\n江分入峡路，山见采鞭人。\n旧业孤城梦，生祠几处身。\n知君素清俭，料得却来贫。",
        "dynasty": "唐",
        "collection_info": null
    },
    {
        "uuid": "bc5b116ef4f80cf285b4f7e951688d63",
        "title": "赠江夏卢使君",
        "author": "朱庆余",
        "content": "诗人中最屈，无与使君俦。\n白髮虽求退，明时合见收。\n登山犹自健，纵酒可多愁。\n好是能骑马，相逢见鄂州。",
        "dynasty": "唐",
        "collection_info": null
    },
    {
        "uuid": "efa4f80e5e5e0e562c3e44e847b4b311",
        "title": "送崔秀才游江陵",
        "author": "朱庆余",
        "content": "樽前荆楚客，云外思萦迴。\n秦野春已尽，商山花正开。\n鸥惊帆乍起，虹见雨初来。\n自有归期在，蝉声处处催。",
        "dynasty": "唐",
        "collection_info": null
    },
    {
        "uuid": "317ed3db1dfeca476605ab8e34c85927",
        "title": "观涛",
        "author": "朱庆余",
        "content": "木落霜飞天地清，空江百里见潮生。\n鲜飙出海鱼龙气，晴雪喷山雷鼓声。\n云日半阴川渐满，客帆皆过浪难平。\n高楼晓望无穷意，丹叶黄花绕郡城。",
        "dynasty": "唐",
        "collection_info": null
    },
    {
        "uuid": "50d36382be07be3a34008af7e80cdd8c",
        "title": "南湖",
        "author": "朱庆余",
        "content": "湖上微风小槛凉，翻翻菱荇满迴塘。\n野船着岸入春草，水鸟带波飞夕阳。\n芦叶有声疑露雨，浪花无际似潇湘。\n飘然蓬艇东归客，尽日相看忆楚乡。",
        "dynasty": "唐",
        "collection_info": null
    },
    {
        "uuid": "cb938a077d86d9140c6636103bb17d41",
        "title": "镜湖西岛言事",
        "author": "朱庆余",
        "content": "慵拙幸便荒僻地，纵闻猨鸟亦何愁。\n偶因药酒欺梅雨，却着寒衣过麦秋。\n岁计有余添橡实，生涯一半在渔舟。\n世人若便无知己，应向此溪成白头。",
        "dynasty": "唐",
        "collection_info": null
    },
    {
        "uuid": "a9f11dc6ca372de07fae988b5ae3ad99",
        "title": "送刘思復南河从军",
        "author": "朱庆余",
        "content": "七千里别宁无恨，且贵从军乐事多。\n不驻节旄先候发，偶逢山寺亦难过。\n蛮人独放畬田火，海兽羣游落日波。\n远作受恩身不易，莫抛书劒近笙歌。",
        "dynasty": "唐",
        "collection_info": null
    },
    {
        "uuid": "21db458aabcb7139774fb546f7f5edde",
        "title": "宣武军镇作",
        "author": "王彦威",
        "content": "天兵十万勇如貔，正是酬恩报国时。\n汴水波澜喧鼓角，隋堤杨柳拂旌旗。\n前驱红斾关西将，坐间青娥赵国姬。\n寄语长安旧冠盖，麤官到底是男儿。",
        "dynasty": "唐",
        "collection_info": null
    },
    {
        "uuid": "bc1e18d879ad7d2e26ccd6ca8547f21d",
        "title": "春雪映早梅",
        "author": "庾敬休",
        "content": "清晨凝雪彩，新候变庭梅。\n树爱春荣徧，窗惊曙色催。\n寒光添粉壁，积润履青苔。\n分明六出瑞，隐映几枝开。\n闻笛花疑落，挥琴兴转来。\n曲成非寡和，长使思悠哉。",
        "dynasty": "唐",
        "collection_info": null
    },
    {
        "uuid": "60bf4392e5b49b9fa22e966f807d2f0f",
        "title": "题雁塔",
        "author": "许玫",
        "content": "宝轮金地压人寰，独坐苍冥启玉关。\n北岭风烟开魏阙，南轩气象镇商山。\n灞陵车马垂杨裏，京国城池落照间。\n蹔放尘心游物外，六街钟鼓又催还。",
        "dynasty": "唐",
        "collection_info": null
    },
    {
        "uuid": "a510fdd798f965e6dd4a3f0a33c7a008",
        "title": "从军行",
        "author": "厉玄",
        "content": "边草旱不春，劒光增野尘。\n战场收骥尾，清瀚怯龙鳞。\n帆色起归越，松声厌避秦。\n几时逢范蠡，处处是通津。",
        "dynasty": "唐",
        "collection_info": null
    },
    {
        "uuid": "76aaf76f5a6e23f8d6d1491b431b8bc5",
        "title": "寄婺州温郎中",
        "author": "厉玄",
        "content": "积雪没兰溪，邻州望不迷。\n波中分鴈宿，树杪接猨啼。\n婺女家空在，星郎手未携。\n故山新寺额，掩泣荷重题。",
        "dynasty": "唐",
        "collection_info": null
    },
    {
        "uuid": "93551d0804cfe5b9070c9acde7f0f3fd",
        "title": "送顾非熊及第归茅山",
        "author": "厉玄",
        "content": "故山登第去，不似旧归难。\n帆卷江初夜，梅生洞少寒。\n采薇留客饮，折竹扫仙坛。\n名在仪曹籍，何人肯挂冠。",
        "dynasty": "唐",
        "collection_info": null
    },
    {
        "uuid": "8504e89180f765547303c509e4f89935",
        "title": "送黄晔明府岳州湘阴赴任",
        "author": "厉玄",
        "content": "恩霑谴雪几人同，归宰湘阴六月中。\n商岭马嘶残暑雨，席帆高挂早秋风。\n贡名频向书闱失，飞檄曾传朔漠空。\n西省尚嗟君宦远，水鸡啼处莫听鸿。",
        "dynasty": "唐",
        "collection_info": null
    },
    {
        "uuid": "35d5aeaef7d6982c4b249888ae58f4ac",
        "title": "缑山月夜闻王子晋吹笙",
        "author": "厉玄",
        "content": "缑山明月夜，岑寂隔尘氛。\n紫府参差曲，清宵次第闻。\n韵流多入洞，声度半和云。\n拂竹鸾惊侣，经松鹤对羣。\n蟾光听处合，仙路望中分。\n坐惜千岩曙，遗香过汝坟。",
        "dynasty": "唐",
        "collection_info": null
    },
    {
        "uuid": "5f2029eb2b880f730db7b863484735c3",
        "title": "和白敏中圣德和平致兹休运岁终功就合咏盛明呈上",
        "author": "魏扶",
        "content": "萧关新復旧山川，古戍秦原景象鲜。\n戎虏乞降归惠化，皇威渐被慑腥膻。\n穹庐远戍烟尘灭，神武光扬竹帛传。\n左袵尽知謌帝泽，从兹不更备三边。",
        "dynasty": "唐",
        "collection_info": null
    },
    {
        "uuid": "44a9bea44b3f885600143bbf9c41e72e",
        "title": "贡院题",
        "author": "魏扶",
        "content": "梧桐叶落满庭阴，锁闭朱门试院深。\n曾是昔年辛苦地，不将今日负初心。",
        "dynasty": "唐",
        "collection_info": null
    },
    {
        "uuid": "4007300e6f4177c401dab1c46fc64fc3",
        "title": "赋愁",
        "author": "魏扶",
        "content": "愁，逈野，深秋。\n生枕上，起眉头。\n闺閤危坐，风尘远游。\n巴猨啼不住，谷水咽还流。\n送客泊舟入浦，思乡望月登楼。\n烟波早晚长羁旅，絃管终年乐五侯。",
        "dynasty": "唐",
        "collection_info": null
    },
    {
        "uuid": "87847c10589b7b0d8260ed8a5dc736dc",
        "title": "登郡中销暑楼寄东川汝士",
        "author": "杨汉公",
        "content": "岧嶤下瞰霅溪流，极目烟波望梓州。\n虽有清风当夏景，只能销暑不销忧。",
        "dynasty": "唐",
        "collection_info": null
    },
    {
        "uuid": "5905118588c3dba25a9459ed39458718",
        "title": "明月楼",
        "author": "杨汉公",
        "content": "吴兴城阙水云中，画舫青帘处处通。\n溪上玉楼楼上月，清光合作水晶宫。",
        "dynasty": "唐",
        "collection_info": null
    },
    {
        "uuid": "9d817e59699f5c7c69f3c44a9b44571b",
        "title": "送阆州妓人归老",
        "author": "何扶",
        "content": "竹翠婵娟草径幽，佳人归老傍汀洲。\n玉蟾露冷梁尘暗，金凤花开云鬓秋。\n十亩稻香新绿野，一声歌断旧青楼。\n芭蕉半卷西池雨，日暮门前双白鸥。",
        "dynasty": "唐",
        "collection_info": null
    },
    {
        "uuid": "fe3caefde6dd90b8634c49ce59c1e379",
        "title": "寄旧同年",
        "author": "何扶",
        "content": "金榜题名墨尚新，今年依旧去年春。\n花间每被红妆问，何事重来只一人。",
        "dynasty": "唐",
        "collection_info": null
    },
    {
        "uuid": "5bc941a5cbaf42480bc7859684d927ca",
        "title": "望九华山",
        "author": "柴夔",
        "content": "九华如剑插云霓，青霭连空望欲迷。\n北截吴门疑地尽，南连楚界觉天低。\n龙池水蘸中秋月，石路人攀上汉梯。\n惆怅旧游无復到，会须登此出尘泥。",
        "dynasty": "唐",
        "collection_info": null
    },
    {
        "uuid": "05ef53d248187b4fad3ac44dd11c4d84",
        "title": "寄妾赵氏",
        "author": "房千里",
        "content": "鸾凤分飞海树秋，忍听钟鼓越王楼。\n只应霜月明君意，缓抚瑶琴送我愁。\n山远莫教双泪尽，雁来空寄八行幽。\n相如若返临邛市，画舸朱轩万里游。",
        "dynasty": "唐",
        "collection_info": null
    },
    {
        "uuid": "4baaf91ab9c607569e8faea01581d3c4",
        "title": "早行",
        "author": "刘郇伯",
        "content": "钟静人犹寝，天高月自凉。\n一星深戍火，残月半桥霜。\n客老愁尘下，蝉寒怨路傍。\n青山依旧色，宛是马卿乡。",
        "dynasty": "唐",
        "collection_info": null
    },
    {
        "uuid": "6db2ed950592ce398df75de58378fbde",
        "title": "句",
        "author": "刘郇伯",
        "content": "人生分外愁。",
        "dynasty": "唐",
        "collection_info": null
    },
    {
        "uuid": "20e4134a44796f54cf2c742dc64948de",
        "title": "赠成都僧",
        "author": "李章武",
        "content": "南宗尚许通方便，何处心中更有经？好去苾蒭云水畔，何山松栢不青青。",
        "dynasty": "唐",
        "collection_info": null
    },
    {
        "uuid": "fcf654b72157d8d1ce6ddbf2037eaa04",
        "title": "享太庙乐章",
        "author": "萧仿",
        "content": "圣祚无疆，庆传乐章。\n金枝繁茂，玉叶延长。\n海渎常晏，波涛不扬。\n汪汪美化，垂范今王。",
        "dynasty": "唐",
        "collection_info": null
    },
    {
        "uuid": "20ba812d2ee0082a87264d05a77924a8",
        "title": "享太庙乐章",
        "author": "萧仿",
        "content": "于铄丕嗣，惟帝之光。\n羽籥象德，金石荐祥。\n圣系无极，景命永昌。\n神降上哲，维天配长。",
        "dynasty": "唐",
        "collection_info": null
    },
    {
        "uuid": "a8e10e79289cffc6d2b99a431731d33d",
        "title": "荅杨尚书",
        "author": "柳棠",
        "content": "未向燕台逢厚礼，幸因社会接余欢。\n一鱼吃了终无媿，鵾化为鹏也不难。",
        "dynasty": "唐",
        "collection_info": null
    },
    {
        "uuid": "3ce702b67cfe1eec5d2d36718d48acf7",
        "title": "席上戏东川杨尚书",
        "author": "柳棠",
        "content": "莫言名位未相俦，风月何曾阻献酬。\n前辈不须轻后辈，靖安今日在衡州。",
        "dynasty": "唐",
        "collection_info": null
    },
    {
        "uuid": "b76150037a81249b2b09e8a0bcdc5a6a",
        "title": "缑山月夜闻王子晋吹笙",
        "author": "钟辂",
        "content": "月满缑山夜，风传子晋笙。\n初闻盈谷远，渐听入云清。\n杳异人间曲，遥分鹤上情。\n孤鸾惊欲舞，万籁寂无声。\n此夕留烟驾，何时返玉京？唯愁音响绝，晓色出都城。",
        "dynasty": "唐",
        "collection_info": null
    },
    {
        "uuid": "c4300166d9777d6bcf32c8b3b6705b03",
        "title": "南溪书院",
        "author": "杨发",
        "content": "茅屋住来久，山深不置门。\n草生垂井口，花发接篱根。\n入院将雏鸟，攀萝抱子猨。\n曾逢异人说，风景似桃源。",
        "dynasty": "唐",
        "collection_info": null
    },
    {
        "uuid": "3184306297c73a00fd4d639d5646c1b0",
        "title": "春园醉醒闲卧小斋",
        "author": "杨发",
        "content": "酣醉送余春，醒来恨更频。\n花残蜂蠹物，叶暗鸟欺人。\n帘闭高眠贵，斋空浩气新。\n从今北牕蝶，长是梦中身。",
        "dynasty": "唐",
        "collection_info": null
    },
    {
        "uuid": "451f1609747964ac319354cc07dfce81",
        "title": "小园秋兴",
        "author": "杨发",
        "content": "谁言帝城裏，独作野人居。\n石磴晴看迭，山苗晚自锄。\n相惭五秉粟，尚癖一车书。\n昔日扬雄宅，还无乡相舆。",
        "dynasty": "唐",
        "collection_info": null
    },
    {
        "uuid": "cfc92804b4794e6e030976ad78c470b8",
        "title": "与诸公池上待月",
        "author": "杨发",
        "content": "树密云萦岸，池遥水际空。\n芰开方吐镜，苹动欲含风。\n渐映沙汀白，微分渚叶红。\n金波宜共赏，仙棹一宵同。",
        "dynasty": "唐",
        "collection_info": null
    },
    {
        "uuid": "12b2d7a3fe279ab85f1a90127d0d3802",
        "title": "檐雀",
        "author": "杨发",
        "content": "弱羽怯孤飞，投檐幸所依。\n衔环唯报德，贺厦本知归。\n红觜休争顾，丹心自识机。\n从来攀凤足，生死恋光辉。",
        "dynasty": "唐",
        "collection_info": null
    },
    {
        "uuid": "57734bc6a3da96257b3074c2c311ebef",
        "title": "残花",
        "author": "杨发",
        "content": "已笑良时晚，仍悲别酒催。\n暖芳随日薄，残片逐风迴。\n黛敛愁歌扇，妆残泣镜台。\n繁阴莫矜衒，终是共尘埃。",
        "dynasty": "唐",
        "collection_info": null
    },
    {
        "uuid": "c6cdd30315cc58119335966215bee8d4",
        "title": "山泉",
        "author": "杨发",
        "content": "半空飞下水，势去响如雷。\n静彻啼猨寺，高陵坐客台。\n耳同经劒阁，身若到天台。\n溅树吹成冻，邻祠触作灰。\n深中试榔栗，浅处落莓苔。\n半夜重城闭，潺湲枕底来。",
        "dynasty": "唐",
        "collection_info": null
    },
    {
        "uuid": "89ac8b3e8857bcc33fcb3caaa71f28b4",
        "title": "秋晚日少陵原游山泉之什",
        "author": "杨发",
        "content": "喧浊侵肌性未沈，每来云外恣幽寻。\n尘衣更喜秋泉洁，倦迹方依竹洞深。\n暂过偶然应繫分，有期终去但劳心。\n唯怜一夜空山月，似许他年伴独吟。",
        "dynasty": "唐",
        "collection_info": null
    },
    {
        "uuid": "2f446c64654dacfd474f95e4b2a53c07",
        "title": "秋晴独立南亭",
        "author": "杨发",
        "content": "昼对南风独闭关，暗期幽鸟去仍还。\n如今有待终身贵，未若忘机尽日闲。\n心似蒙庄游物外，官惭许掾在人间。\n开襟自向清风笑，无限秋光为解颜。",
        "dynasty": "唐",
        "collection_info": null
    },
    {
        "uuid": "65cbaa9bf615e4bcb78c551d8f8f6981",
        "title": "宿黄花馆",
        "author": "杨发",
        "content": "孤馆萧条槐叶稀，暮蝉声隔水声微。\n年年为客路无尽，日日送人身未归。\n何处迷鸿离浦月，谁家愁妇捣霜衣。\n夜深不卧帘犹捲，数点残萤入户飞。",
        "dynasty": "唐",
        "collection_info": null
    },
    {
        "uuid": "ce7d443df67bec06532ddcf5f5f39503",
        "title": "南野逢田客",
        "author": "杨发",
        "content": "桑柘悠悠水蘸堤，晚风晴景不妨犂。\n高机犹织卧蚕子，下坂未饥逢饲妻。\n杏色满林羊酪熟，麦凉浮壠雉媒低。\n生时自乐死由命，万事在天管不迷。",
        "dynasty": "唐",
        "collection_info": null
    },
    {
        "uuid": "3a56d27fb96088d1e454d055c93526e6",
        "title": "东斋夜宴酬绍之起居见赠",
        "author": "杨发",
        "content": "龙门八上不知津，唯有君心困益亲。\n白社追游名自远，青袍相映道逾新。\n十年江海鱼缄尽，一夜笙歌凤吹频。\n渐老旧交情更重，莫将美酒负良辰。",
        "dynasty": "唐",
        "collection_info": null
    },
    {
        "uuid": "efd9268a04377ad0c55ef7fee8a29834",
        "title": "翫残花",
        "author": "杨发",
        "content": "十日浓芳一岁程，东风初急眼偏明。\n低枝似泥幽人醉，莫道无情似有情。",
        "dynasty": "唐",
        "collection_info": null
    },
    {
        "uuid": "b735149e12601fabd8d2177db0e581b0",
        "title": "咏蛙",
        "author": "杨收",
        "content": "兔边分玉树，龙底耀铜仪。\n会当同鼓吹，不復问官私。",
        "dynasty": "唐",
        "collection_info": null
    },
    {
        "uuid": "22b9b894dc22aff7b197517cdbdbccc0",
        "title": "笔",
        "author": "杨收",
        "content": "虽匪囊中物，何坚不可钻。\n一朝操政柄，定使冠三端。",
        "dynasty": "唐",
        "collection_info": null
    },
    {
        "uuid": "587b9c4cab393703ffda994400dcbc59",
        "title": "嘲吴人观者",
        "author": "杨收",
        "content": "尔幸无羸角，何用触吾藩。\n若是升堂者，还应自得门。",
        "dynasty": "唐",
        "collection_info": null
    },
    {
        "uuid": "7ad0622df298c6d3e285cbb2dde45ad0",
        "title": "甲子岁书事",
        "author": "杨乘",
        "content": "竖子未鼎烹，大君尚旰食。\n风雷随出师，云霞有战色。\n犒功椎万牛，募勇悬千帛。\n武士日曳柴，飞将竞执馘。\n喜气迎捷书，懽声送羽檄。\n天兵日雄强，桀犬稍离析。\n贼臂既已断，贼喉既已搤。\n乐祸但鲸鲵，同恶为肘腋。\n小大势难侔，逆顺初不敌。\n违命固天亡，恃险乖长策。\n虿毒久萌牙，狼顾非日夕。\n礼貌忽骄狂，疏奏遂指斥。\n动众岂佳兵，含忍恐无益。\n鸿恩既已孤，小效不足惜。\n腐儒一铅刀，投笔时感激。\n帝阍不敢干，恓恓坐长画。",
        "dynasty": "唐",
        "collection_info": null
    },
    {
        "uuid": "92d84705fd10eec69554a64a4e169aea",
        "title": "南徐春日怀古",
        "author": "杨乘",
        "content": "六代骄奢地，三春物象繁。\n灵湖通涨海，天堑隔中原。\n晓渡高帆驶，阴风巨舰翻。\n旌旗西日落，戈甲夏云屯。\n豹变资陈武，龙飞拥晋元。\n风流前事尽，文物旧仪存。\n邪侮尝移润，忠贞几度冤。\n兴亡山兀兀，今古水浑浑。\n露滴蜂偷蘂，莺啼日到轩。\n酒肠堆曲糵，诗思遶干坤。\n愁梦全无蝶，离忧每愧萱。\n形骸劳大块，玉石任炎昆。\n出处宁由己，升沈未足言。\n且应中圣乐，坐起任昏昏。",
        "dynasty": "唐",
        "collection_info": null
    },
    {
        "uuid": "66f77d8d6937a6b46bb257b668ace6cb",
        "title": "吴中书事",
        "author": "杨乘",
        "content": "十万人家天堑东，管弦台榭满春风。\n名归范蠡五湖上，国破西施一笑中。\n香径自生兰叶小，响廊深映月华空。\n尊前多暇但怀古，尽日愁吟谁与同。",
        "dynasty": "唐",
        "collection_info": null
    },
    {
        "uuid": "335fd71ef1198c1a5ec6691439a84477",
        "title": "建邺怀古",
        "author": "杨乘",
        "content": "故城故垒满江濆，尽是干戈旧苦辛。\n见此即须知帝力，生来便作太平人。",
        "dynasty": "唐",
        "collection_info": null
    },
    {
        "uuid": "a2e0b9750228b63fbdae9e9c2c2c703d",
        "title": "牓句",
        "author": "杨乘",
        "content": "伶俜乖拙两何如，昼泥琴声夜泥书。\n数拍胡笳弹未熟，故人新命画胡车。",
        "dynasty": "唐",
        "collection_info": null
    },
    {
        "uuid": "73e12119eb3b5ca12204a9fdadc17ff7",
        "title": "题杨收相公宅",
        "author": "尹璞",
        "content": "祸福从来路不遥，偶然平地上烟霄。\n烟霄未稳还平地，门对孤峯占寂寥。",
        "dynasty": "唐",
        "collection_info": null
    },
    {
        "uuid": "b856c0b6d4c43d7bac420479206dfddf",
        "title": "明月照高楼",
        "author": "雍陶",
        "content": "朗月何高高，楼中帘影寒。\n一妇独含叹，四坐谁成欢。\n时节屡已移，游旅杳不还。\n沧溟傥未涸，妾泪终不干。\n君若无定云，妾若不动山。\n云行出山易，山逐云去难。\n愿为边塞尘，因风委君颜。\n君颜良洗多，荡妾浊水间。",
        "dynasty": "唐",
        "collection_info": null
    },
    {
        "uuid": "353bff156fca61ee212f2cebd8603dd9",
        "title": "酬秘书王丞见寄",
        "author": "雍陶",
        "content": "朝下有闲思，南沟边水行。\n因来见寥落，转自嘆平生。\n白首丈夫气，赤心知己情。\n留诗本相慰，却忆苦吟声。",
        "dynasty": "唐",
        "collection_info": null
    },
    {
        "uuid": "befd8840aff916ad62e78100bee53a71",
        "title": "赠金河戍客",
        "author": "雍陶",
        "content": "惯猎金河路，曾逢雪不迷。\n射鵰青冢北，走马黑山西。\n戍远旌幡少，年深帐幕低。\n酬恩须尽敌，休说梦中闺。",
        "dynasty": "唐",
        "collection_info": null
    },
    {
        "uuid": "c39deb8941e744967f8c59425781ebad",
        "title": "孤桐",
        "author": "雍陶",
        "content": "疎桐余一干，风雨日萧条。\n岁晚琴材老，天寒桂叶凋。\n已悲根半死，復恐尾全焦。\n幸在龙门下，知音肯寂寥。",
        "dynasty": "唐",
        "collection_info": null
    },
    {
        "uuid": "e472cba5e28ad07e7dd1e16664296f2f",
        "title": "秋露",
        "author": "雍陶",
        "content": "白露暧秋色，月明清漏中。\n痕沾珠箔重，点落玉盘空。\n竹动时惊鸟，莎寒暗滴虫。\n满园生永夜，渐欲与霜同。",
        "dynasty": "唐",
        "collection_info": null
    },
    {
        "uuid": "a82a7f76be85d1f648213c951f359028",
        "title": "送徐使君赴岳州",
        "author": "雍陶",
        "content": "渺渺楚江上，风旗摇去舟。\n马归云梦晚，猨叫洞庭秋。\n别思满南渡，乡心生北楼。\n巴陵山水郡，应称谢公游。",
        "dynasty": "唐",
        "collection_info": null
    },
    {
        "uuid": "1e0ae70c56fd07afc17e9275bba725f4",
        "title": "送裴璋还蜀因亦怀归",
        "author": "雍陶",
        "content": "客在劒门外，新年音信稀。\n自为千里别，已送几人归。\n陌上月初落，马前花正飞。\n离言殊未尽，春雨满行衣。",
        "dynasty": "唐",
        "collection_info": null
    },
    {
        "uuid": "e05e9113b7a4384e1685d5a502b903f2",
        "title": "送前鄠县李少府",
        "author": "雍陶",
        "content": "近出圭峯下，还期又不赊。\n身闲多宿寺，官满未移家。\n罢钓临秋水，开尊对月华。\n自当蓬阁选，岂得卧烟霞。",
        "dynasty": "唐",
        "collection_info": null
    },
    {
        "uuid": "682ad948a52fafc80d5ed449170f43de",
        "title": "送宜春裴明府之任",
        "author": "雍陶",
        "content": "南行春已满，路半水茫然。\n楚望花当渡，湘阴橘满川。\n山横湖色上，帆出鸟行前。\n此任无辞远，亲人贵用还。",
        "dynasty": "唐",
        "collection_info": null
    },
    {
        "uuid": "2b0ca44a50713862072f02930e2e873d",
        "title": "赠宗静上人",
        "author": "雍陶",
        "content": "世上方传教，山中未得归。\n闲花飘讲席，驯鸽污禅衣。\n积雨谁过寺，残钟自掩扉。\n寒来垂顶帽，白髮剃应稀。",
        "dynasty": "唐",
        "collection_info": null
    },
    {
        "uuid": "0fbe89304d6aedcc304f810674546e27",
        "title": "同贾岛宿无可上人院",
        "author": "雍陶",
        "content": "何处销愁宿，携囊就远僧。\n中宵吟有雪，空屋语无灯。\n静境唯闻铎，寒床但枕肱。\n还因爱闲客，始得见南能。",
        "dynasty": "唐",
        "collection_info": null
    },
    {
        "uuid": "a22df7cc548a0b3143a45aa821aab219",
        "title": "和刘补阙秋园寓兴六首 一",
        "author": "雍陶",
        "content": "水木夕阴冷，池塘秋意多。\n庭风吹故叶，阶露净寒莎。\n愁燕窥灯语，情人见月过。\n砧声听已别，虫响復相和。",
        "dynasty": "唐",
        "collection_info": null
    },
    {
        "uuid": "bed449a9b4a076dcc6a026e9eec6a8d6",
        "title": "和刘补阙秋园寓兴六首 二",
        "author": "雍陶",
        "content": "闭门无事后，此地即山中。\n但觉鸟声异，不知人境同。\n晚花开为雨，残果落因风。\n独坐还吟酌，诗成酒已空。",
        "dynasty": "唐",
        "collection_info": null
    },
    {
        "uuid": "e6c3247d2bdb5af12b9a1dac22b34276",
        "title": "和刘补阙秋园寓兴六首 三",
        "author": "雍陶",
        "content": "自得家林趣，常时在外稀。\n对僧餐野食，迎客着山衣。\n雀鬬翻檐散，蝉惊出树飞。\n功成他日后，何必五湖归。",
        "dynasty": "唐",
        "collection_info": null
    },
    {
        "uuid": "fde9553c2e5833dceac7c92715fec75e",
        "title": "和刘补阙秋园寓兴六首 四",
        "author": "雍陶",
        "content": "秋色庭芜上，清朝见露华。\n疎篁抽晚笋，幽药吐寒芽。\n引水新渠净，登台小径斜。\n人来多爱此，萧爽似仙家。",
        "dynasty": "唐",
        "collection_info": null
    },
    {
        "uuid": "2e7b4f415b2919b73135ed256c1357f5",
        "title": "和刘补阙秋园寓兴六首 五",
        "author": "雍陶",
        "content": "禁掖朝回后，林园胜赏时。\n野人来辨药，庭鹤往看棊。\n晚日明丹枣，朝霜润紫棃。\n还因重风景，犹自有秋诗。",
        "dynasty": "唐",
        "collection_info": null
    },
    {
        "uuid": "ebd2771a465995aa95004e41455f2ce5",
        "title": "和刘补阙秋园寓兴六首 六",
        "author": "雍陶",
        "content": "圣代少封事，闲居方屏喧。\n漏寒云外阙，木落月中园。\n山鸟宿檐树，水萤流洞门。\n无人见清景，林下自开尊。",
        "dynasty": "唐",
        "collection_info": null
    },
    {
        "uuid": "df95914158754c062f140742f9d99e34",
        "title": "岳阳晚景",
        "author": "雍陶",
        "content": "汉阳无远寺，见说过汾城。\n云雨经春客，江山几日程。\n终随鸥鸟去，祗在海潮生。\n前路逢渔父，多愁问姓名。",
        "dynasty": "唐",
        "collection_info": null
    },
    {
        "uuid": "dbe568d4f8661fe08f1954664d99faf6",
        "title": "塞上宿野寺",
        "author": "雍陶",
        "content": "塞上蕃僧老，天寒疾上关。\n远烟平似水，高树暗如山。\n去马朝常急，行人夜始闲。\n更深听刁斗，时到磬声间。",
        "dynasty": "唐",
        "collection_info": null
    },
    {
        "uuid": "6575fa5605bb098a48b02c243a1a4e07",
        "title": "寒食夜池上对月怀友",
        "author": "雍陶",
        "content": "人间多别离，处处是相思。\n海内无烟夜，天涯有月时。\n跳鱼翻荇叶，惊鹊出花枝。\n亲友皆千里，三更独遶池。",
        "dynasty": "唐",
        "collection_info": null
    },
    {
        "uuid": "1860f18e3d18194ee32760e2c603ed69",
        "title": "自述",
        "author": "雍陶",
        "content": "万事谁能问，一名犹未知。\n贫当多累日，闲过少年时。\n灯下和愁睡，花前带酒悲。\n无谋常委命，转觉命堪疑。",
        "dynasty": "唐",
        "collection_info": null
    },
    {
        "uuid": "f7cd9edaa5b2f46d99591cf6d046b267",
        "title": "送契玄上人南游",
        "author": "雍陶",
        "content": "红叶落湘川，枫明映水天。\n寻钟过楚寺，拥锡上泷船。\n病客思留药，迷人待说禅。\n南中多古迹，应访虎溪泉。",
        "dynasty": "唐",
        "collection_info": null
    },
    {
        "uuid": "3bc890fe1be65b234c2eeea271f0675c",
        "title": "少年行",
        "author": "雍陶",
        "content": "不倚军功有侠名，可怜毬猎少年情。\n戴铃健鹘随声下，撼佩骄骢弄影行。\n觅匠重装燕客劒，对人新按越姬筝。\n岂知儒者心偏苦，吟向秋风白髮生。",
        "dynasty": "唐",
        "collection_info": null
    },
    {
        "uuid": "ccf2e5c6d1eb83e3e7d508e4b6210116",
        "title": "咏双白鹭",
        "author": "雍陶",
        "content": "双鹭应怜水满池，风飘不动顶丝垂。\n立当青草人先见，行傍白莲鱼未知。\n一足独拳寒雨裏，数声相叫早秋时。\n林塘得尔须增价，况与诗家物色宜。",
        "dynasty": "唐",
        "collection_info": null
    },
    {
        "uuid": "5dbd199f9b384dbe67328d6e657023a6",
        "title": "晴诗",
        "author": "雍陶",
        "content": "晚虹斜日塞天昏，一半山川带雨痕。\n新水乱侵青草路，残烟犹傍绿杨村。\n胡人羊马休南牧，汉将旌旗在北门。\n行子喜闻无战伐，闲看游骑猎秋原。",
        "dynasty": "唐",
        "collection_info": null
    },
    {
        "uuid": "b1ecbc8fa57596e9eb6a9444e7c64590",
        "title": "送徐山人归睦州旧隐",
        "author": "雍陶",
        "content": "君在桐庐何处住，草堂应与戴家邻。\n初归山犬翻惊主，久别江鸥却避人。\n终日欲为相逐计，临岐空羡独行身。\n秋风钓艇遥相忆，七里滩西片月新。",
        "dynasty": "唐",
        "collection_info": null
    },
    {
        "uuid": "da253714b892b8e3e1ea6588bd3e013c",
        "title": "到蜀后记途中经历",
        "author": "雍陶",
        "content": "劒峯重迭雪云漫，忆昨来时处处难。\n大散岭头春足雨，褒斜谷裏夏犹寒。\n蜀门去国三千里，巴路登山八十盘。\n自到成都烧酒熟，不思身更入长安。",
        "dynasty": "唐",
        "collection_info": null
    },
    {
        "uuid": "9a083899d8e7ff94f138e8de3410ab7f",
        "title": "忆山寄僧",
        "author": "雍陶",
        "content": "尘路谁知蹋雪踪，到来空认出云峯。\n天晴远见月中树，风便细听烟际钟。\n阅世数思僧并院，忆山长羡鹤归松。\n新愁旧恨多难说，半在眉间半在胸。",
        "dynasty": "唐",
        "collection_info": null
    },
    {
        "uuid": "dc8e14761a9fa6c96c50cca5d159ce43",
        "title": "赠玉芝观王尊师",
        "author": "雍陶",
        "content": "处处烟霞寻总遍，却来城市喜逢师。\n时流见说无人在，年纪唯应有鹤知。\n大药已成宁畏晚，小松初种不嫌迟。\n长忧一日归天去，未授灵方遣问谁。",
        "dynasty": "唐",
        "collection_info": null
    },
    {
        "uuid": "5621bf561cdce8f68f4448f4a2e4be9b",
        "title": "哭饶州吴谏议使君",
        "author": "雍陶",
        "content": "忽闻身谢满朝惊，俄感鄱阳罢市情。\n遗爱永存今似古，高名不朽死如生。\n神仙难见青骡事，谏议空留白马名。\n授馆曾为门下客，几迴垂泪过宣平。",
        "dynasty": "唐",
        "collection_info": null
    },
    {
        "uuid": "ece26b42086ab12110f440f4af216ab1",
        "title": "经杜甫旧宅",
        "author": "雍陶",
        "content": "浣花溪裏花多处，为忆先生在蜀时。\n万古只应留旧宅，千金无復换新诗。\n沙崩水槛鸥飞尽，树压村桥马过迟。\n山月不知人事变，夜来江上与谁期。",
        "dynasty": "唐",
        "collection_info": null
    },
    {
        "uuid": "1fbcdb6f33f3da5f7a44a5a9d0cc9b70",
        "title": "河阴新城",
        "author": "雍陶",
        "content": "高城新筑压长川，虎踞龙盘气色全。\n五里似云根不动，一重如月晕长圆。\n河流暗与沟池合，山色遥将睥睨连。\n自有此来当汴口，武牢何用锁风烟。",
        "dynasty": "唐",
        "collection_info": null
    },
    {
        "uuid": "73151586e9d24a6c0673856514ab276f",
        "title": "秋居病中",
        "author": "雍陶",
        "content": "幽居悄悄何人到，落日清凉满树梢。\n新句有时愁裏得，古方无效病来抛。\n荒檐数蝶悬蛛网，空屋孤萤入燕巢。\n独卧南窗秋色晚，一庭红叶掩衡茅。",
        "dynasty": "唐",
        "collection_info": null
    },
    {
        "uuid": "882d3451794b8d8e7282cff237763906",
        "title": "罢还边将",
        "author": "雍陶",
        "content": "白鬚虏将话边事，自失公权怨语多。\n汉主岂劳思李牧，赵王犹是用廉颇。\n新鹰饱肉唯闲猎，旧劒生衣懒更磨。\n百战无功身老去，羡他年少渡黄河。",
        "dynasty": "唐",
        "collection_info": null
    },
    {
        "uuid": "ce7a42ac83076ffed9e19f80bfeed7d2",
        "title": "永乐殷尧藩明府县池嘉莲咏",
        "author": "雍陶",
        "content": "青苹白石匝莲塘，水裏莲开带瑞光。\n露湿红芳双朵重，风飘绿蔕一枝长。\n同心栀子徒夸艳，合穗嘉禾岂解香。\n不独丰祥先有应，更宜花县对潘郎。",
        "dynasty": "唐",
        "collection_info": null
    },
    {
        "uuid": "5204389793d629641d92e5da89c6cd82",
        "title": "詶李绀岁除送酒",
        "author": "雍陶",
        "content": "岁尽贫生事事须，就中深恨酒钱无。\n故人充寿能分送，远客消愁免自沽。\n一夜四乘倾凿落，五更三点把屠苏。\n已供时节深珍重，况许今朝更挈壶。",
        "dynasty": "唐",
        "collection_info": null
    },
    {
        "uuid": "04c68856eba4e4df2adfa5119feb6d67",
        "title": "蜀路倦行因有所感",
        "author": "雍陶",
        "content": "乱峯碎石金牛路，过客应骑铁马行。\n白日欲斜催后乘，青云何处问前程？飞蝇一一皆先去，度鸟双双亦远鸣。\n蹇步不唯伤旅思，此中兼见宦途情。",
        "dynasty": "唐",
        "collection_info": null
    },
    {
        "uuid": "0daef3386cee6ba8c7de25322a4be9d2",
        "title": "寄永乐殷尧藩明府",
        "author": "雍陶",
        "content": "古县萧条秋景晚，昔年陶令亦如君。\n头巾漉酒临黄菊，手[板]支颐向白云。\n百里岂能容骥足，九霄终自别鸡羣。\n相思不恨书来少，佳句多从阙下闻。",
        "dynasty": "唐",
        "collection_info": null
    },
    {
        "uuid": "9721115910e52927b87209c708bfdc39",
        "title": "蜀中战后感事",
        "author": "雍陶",
        "content": "蜀道英灵地，山重水又回。\n文章四子盛，道路五丁开。\n词客题桥去，忠臣叱驭来。\n卧龙同骇浪，跃马比浮埃。\n已谓无妖土，那知有祸胎。\n蕃兵依𣾴柳，蛮斾指江梅。\n战后悲逢血，烧余恨见灰。\n空留犀厌怪，无復酒除灾。\n岁积苌弘怨，春深杜宇哀。\n家贫移未得，愁上望乡台。",
        "dynasty": "唐",
        "collection_info": null
    },
    {
        "uuid": "95eeb7e6fcfd348988438e13cbb10fc8",
        "title": "荅蜀中经蛮后友人马艾见寄",
        "author": "雍陶",
        "content": "茜马渡泸水，北来如鸟轻。\n几年朝凤阙，一日破龟城。\n此地有征战，谁家无死生。\n人悲还旧里，鸟喜下空营。\n弟侄意初定，交朋心尚惊。\n自从经难后，吟苦似猿声。",
        "dynasty": "唐",
        "collection_info": null
    },
    {
        "uuid": "e4727471a819d84cc3e1da9b1028c67f",
        "title": "卢岳闲居十韵",
        "author": "雍陶",
        "content": "扰扰走人寰，争如占得闲。\n防愁心付酒，求静力登山。\n见药芳时采，逢花好处攀。\n望云开病眼，临涧洗愁颜。\n春色流岩下，秋声碎竹间。\n锦文苔点点，钱样菊斑斑。\n路远朝无客，门深夜不关。\n鹤飞高缥缈，莺语巧绵蛮。\n养拙甘沈默，忘怀绝险艰。\n更怜云外路，空去又空还。",
        "dynasty": "唐",
        "collection_info": null
    },
    {
        "uuid": "bf6b4957a7e0335dfd25a3bc4440f457",
        "title": "送于中丞使北蕃",
        "author": "雍陶",
        "content": "朔将引双旌，山遥碛雪平。\n经年通国信，计日得蕃情。\n野次依泉宿，沙中望火行。\n远鵰秋有力，寒马夜无声。\n看猎临胡帐，思乡见汉城。\n来春拥边骑，新草满归程。",
        "dynasty": "唐",
        "collection_info": null
    },
    {
        "uuid": "e8dd4bb178098da2005359896de161b5",
        "title": "和河南白尹西池北新葺水斋招赏十二韵",
        "author": "雍陶",
        "content": "二室峯前水，三川府右亭。\n乱流深竹径，分遶小花汀。\n池角通泉脉，堂心豁地形。\n坐中寒瑟瑟，床下细泠泠。\n雨夜思巫峡，秋朝想洞庭。\n千年孤镜碧，一片远天青。\n鱼戏摇红尾，鸥闲退白翎。\n荷倾泻珠露，沙乱动金星。\n藤架如纱帐，苔墙似锦屏。\n龙门人少到，仙棹自多停。\n游忆高僧伴，吟招野客听。\n余波不能惜，便欲养浮萍。",
        "dynasty": "唐",
        "collection_info": null
    },
    {
        "uuid": "27cd0c6b3eebdea355a8b7489d6bef83",
        "title": "感兴",
        "author": "雍陶",
        "content": "贫女貌非丑，要须缘嫁迟。\n还似求名客，无媒不及时。",
        "dynasty": "唐",
        "collection_info": null
    },
    {
        "uuid": "3364722f526a4e75313a4d888c3a1f5c",
        "title": "长安客感",
        "author": "雍陶",
        "content": "日过千万家，一家非所依。\n不及行尘影，犹随马蹄归。",
        "dynasty": "唐",
        "collection_info": null
    },
    {
        "uuid": "96332682197c9519dda467b5fe00fa65",
        "title": "春怀旧游",
        "author": "雍陶",
        "content": "吟想旧经过，花时奈远何。\n别来长似见，春梦入关多。",
        "dynasty": "唐",
        "collection_info": null
    },
    {
        "uuid": "7257c047473e6cbb512e492f7b733ef8",
        "title": "离京城宿商山作",
        "author": "雍陶",
        "content": "山月吟声苦，春风引思长。\n无由及尘土，犹带杏花香。",
        "dynasty": "唐",
        "collection_info": null
    },
    {
        "uuid": "c10091a7a87dce568efa19239e3237b0",
        "title": "秋馆雨夜",
        "author": "雍陶",
        "content": "夜雨空馆静，幽人起裴回。\n长安醉眠客，岂知新鴈来。",
        "dynasty": "唐",
        "collection_info": null
    },
    {
        "uuid": "216cb4d8cffcaba61705322cac322859",
        "title": "闻子规",
        "author": "雍陶",
        "content": "百鸟有啼时，子规声不歇。\n春寒四邻静，独叫三更月。",
        "dynasty": "唐",
        "collection_info": null
    },
    {
        "uuid": "667e3cc54a1bc7ac8414e2d6902616d8",
        "title": "怀无可上人",
        "author": "雍陶",
        "content": "山寺秋时后，僧家夏满时。\n清凉多古迹，几处有新诗。",
        "dynasty": "唐",
        "collection_info": null
    },
    {
        "uuid": "f9ddc13365aefe8e184b6f2cf98232f9",
        "title": "长安客感",
        "author": "雍陶",
        "content": "客泪如危叶，长悬零落心。\n况是悲秋日，临风制不禁。",
        "dynasty": "唐",
        "collection_info": null
    },
    {
        "uuid": "49344459a538117731d5dc11846688ec",
        "title": "送客遥望",
        "author": "雍陶",
        "content": "别远心更苦，遥将目送君。\n光华不可见，孤鹤没秋云。",
        "dynasty": "唐",
        "collection_info": null
    },
    {
        "uuid": "04bb183f05558a1fcff714c7735d2b95",
        "title": "伤靡草",
        "author": "雍陶",
        "content": "靡草似客心，年年亦先死。\n无由伴花落，暂得因风起。",
        "dynasty": "唐",
        "collection_info": null
    },
    {
        "uuid": "14832f414f0d46a8e9c0a1b6db0f5b98",
        "title": "放鹤",
        "author": "雍陶",
        "content": "从今一去不须低，见说辽东好去栖。\n努力莫辞仙路远，白云飞处免羣鸡。",
        "dynasty": "唐",
        "collection_info": null
    },
    {
        "uuid": "2bcdd07d990d8f8cfe8ff531ed295241",
        "title": "早秋月夜",
        "author": "雍陶",
        "content": "身闲伴月夜深行，风触衣裳四体轻。\n为见近来天气好，几篇诗兴入秋成。",
        "dynasty": "唐",
        "collection_info": null
    },
    {
        "uuid": "19f53794e1891b4031be6e9ba02e552f",
        "title": "蝉",
        "author": "雍陶",
        "content": "高树蝉声入晚云，不唯愁我亦愁君。\n何时各得身无事，每到闻时似不闻。",
        "dynasty": "唐",
        "collection_info": null
    },
    {
        "uuid": "16c285bee1a1efc77bb520178addcbf2",
        "title": "公子行",
        "author": "雍陶",
        "content": "公子风流嫌锦绣，新裁白纻作春衣。\n金鞭留当谁家酒，拂柳穿花信马归。",
        "dynasty": "唐",
        "collection_info": null
    },
    {
        "uuid": "ee880eb6ba6e59e7eec3d9748ad142e4",
        "title": "题情尽桥",
        "author": "雍陶",
        "content": "从来只有情难尽，何事名为情尽桥。\n自此改名为折柳，任他离恨一条条。",
        "dynasty": "唐",
        "collection_info": null
    },
    {
        "uuid": "d390a79113bcabf4d8881b3517d209b5",
        "title": "峡中行",
        "author": "雍陶",
        "content": "两崖开尽水回环，一叶纔通石罅间。\n楚客莫言山势险，世人心更险于山。",
        "dynasty": "唐",
        "collection_info": null
    },
    {
        "uuid": "d4dffc94f991ee4d6b39f3621eee15e5",
        "title": "韦处士郊居",
        "author": "雍陶",
        "content": "满庭诗境飘红叶，绕砌琴声滴暗泉。\n门外晚晴秋色老，万条寒玉一溪烟。",
        "dynasty": "唐",
        "collection_info": null
    },
    {
        "uuid": "014e37a350bab968ed7e41f7cfa4c871",
        "title": "秋怀",
        "author": "雍陶",
        "content": "古槐烟薄晚鸦愁，独向黄昏立御沟。\n南国望中生远思，一行新鴈去汀洲。",
        "dynasty": "唐",
        "collection_info": null
    },
    {
        "uuid": "36b5d36a2d58c01f5198d388f67f9d6d",
        "title": "再下第将归荆楚上白舍人",
        "author": "雍陶",
        "content": "穷通应计一时间，今日甘从刖足还。\n长倚玉人心自醉，不辞归去哭荆山。",
        "dynasty": "唐",
        "collection_info": null
    },
    {
        "uuid": "7476e677e3e93272cd1112a31262c2da",
        "title": "春行武关作",
        "author": "雍陶",
        "content": "风香春暖展归程，全胜游仙入洞情。\n一路缘溪花覆水，不妨闲看不妨行。",
        "dynasty": "唐",
        "collection_info": null
    },
    {
        "uuid": "4250eab6ddbd459343995eefebfc392d",
        "title": "恨别二首 一",
        "author": "雍陶",
        "content": "知君饯酒深深意，图使行人涕不流。\n如今却恨酒中别，不得一言千里愁。",
        "dynasty": "唐",
        "collection_info": null
    },
    {
        "uuid": "bc474b80f5e5211bad7cdbbfd8a6a54d",
        "title": "恨别二首 二",
        "author": "雍陶",
        "content": "人言日远还疎索，别后都非未别心。\n唯我忆君千里意，一年不见一重深。",
        "dynasty": "唐",
        "collection_info": null
    },
    {
        "uuid": "3f865ebcf803699b94c5a35deb8ed634",
        "title": "送人归吴",
        "author": "雍陶",
        "content": "远爱春波正满湖，羡君东去是归途。\n吟诗好向月中宿，一叫水天沙鹤孤。",
        "dynasty": "唐",
        "collection_info": null
    },
    {
        "uuid": "3ff4fd52469111e1f269084cad6fa6a9",
        "title": "喜梦归",
        "author": "雍陶",
        "content": "旅馆岁阑频有梦，分明最似此宵希。\n觉来莫道还无益，未得归时且当归。",
        "dynasty": "唐",
        "collection_info": null
    },
    {
        "uuid": "ae8e58023c1710bf76fcf0e72c78f893",
        "title": "路中问程知欲达青云驿",
        "author": "雍陶",
        "content": "行愁驿路问来人，西去经过愿一闻。\n落日回鞭相指点，前程从此是青云。",
        "dynasty": "唐",
        "collection_info": null
    },
    {
        "uuid": "0c164bbf2237c23d93b6847efe7352fd",
        "title": "题君山",
        "author": "雍陶",
        "content": "风波不动影沈沈，翠色全微碧色深。\n应是水仙梳洗处，一螺青黛镜中心。",
        "dynasty": "唐",
        "collection_info": null
    },
    {
        "uuid": "8e16dcee9f1316619028eb57ecc134ac",
        "title": "离家后作",
        "author": "雍陶",
        "content": "世上无媒似我希，一身惟有影相随。\n出门便作焚舟计，生不成名死不归。",
        "dynasty": "唐",
        "collection_info": null
    },
    {
        "uuid": "2fb4bf87ff3fc2eaad4b98d8746115d1",
        "title": "寄题岘亭",
        "author": "雍陶",
        "content": "岘亭留恨为伤杯，未得醒醒看便回。\n却想醉游如梦见，直疑元本不曾来。",
        "dynasty": "唐",
        "collection_info": null
    },
    {
        "uuid": "b772c3ed98075d3d1f8ea0550b5148b4",
        "title": "病鹤",
        "author": "雍陶",
        "content": "忆得当时病未遭，身为仙驭雪为毛。\n今来沙上飞无力，羞见樯乌立处高。",
        "dynasty": "唐",
        "collection_info": null
    },
    {
        "uuid": "ebc5f2717c503ebcdd3037243f13d5a6",
        "title": "状春",
        "author": "雍陶",
        "content": "含春笑日花心艳，带雨牵风柳态妖。\n珍重两般堪比处，醉时红脸舞时腰。",
        "dynasty": "唐",
        "collection_info": null
    },
    {
        "uuid": "7fda2b86a09bcc87c2c95907c3fb370d",
        "title": "春咏",
        "author": "雍陶",
        "content": "风恼花枝不耐频，等闲飞落易愁人。\n殷勤最是章台柳，一树千条管带春。",
        "dynasty": "唐",
        "collection_info": null
    },
    {
        "uuid": "edbbb1a7338a8333142b70c466adbc03",
        "title": "非酒",
        "author": "雍陶",
        "content": "人人慢说酒消忧，我道翻为引恨由。\n一夜醒来灯火暗，不应愁事亦成愁。",
        "dynasty": "唐",
        "collection_info": null
    },
    {
        "uuid": "43310a470f815a70084d52e7ca2b8e5d",
        "title": "苦寒",
        "author": "雍陶",
        "content": "今年无异去年寒，何事朝来独忍难。\n应是渐为贫客久，锦衣着尽布衣单。",
        "dynasty": "唐",
        "collection_info": null
    },
    {
        "uuid": "4db676646a0fbba9e37e776951eeaee9",
        "title": "送客",
        "author": "雍陶",
        "content": "若论秋思人人苦，最觉愁多客又深。\n何况病来惆怅尽，不知争作送君心。",
        "dynasty": "唐",
        "collection_info": null
    },
    {
        "uuid": "80355da2c1d1caf4e96a41d3195c51db",
        "title": "人问应举",
        "author": "雍陶",
        "content": "莫惊西上独迟迴，只为衡门未有媒。\n惆怅赋成身不去，一名闲事逐秋回。",
        "dynasty": "唐",
        "collection_info": null
    },
    {
        "uuid": "e005aa15231b3909f728e27678ec0ce3",
        "title": "送客不及",
        "author": "雍陶",
        "content": "水阔江天两不分，行人两处更相闻。\n遥遥已失风帆影，半日虚销指点云。",
        "dynasty": "唐",
        "collection_info": null
    },
    {
        "uuid": "fa74ec84f78f55377609cb03b99bd178",
        "title": "闻杜鹃二首 一",
        "author": "雍陶",
        "content": "碧竿微露月玲珑，谢豹伤心独叫风。\n高处已应闻滴血，山榴一夜几枝红。",
        "dynasty": "唐",
        "collection_info": null
    },
    {
        "uuid": "79b7a099a1bad95e2ff20df0efe60e15",
        "title": "闻杜鹃二首 二",
        "author": "雍陶",
        "content": "蜀客春城闻蜀鸟，思归声引未归心。\n却知夜夜愁相似，尔正啼时我正吟。",
        "dynasty": "唐",
        "collection_info": null
    },
    {
        "uuid": "280e0751555cb4b9d533dc7a46ad277a",
        "title": "西归出斜谷",
        "author": "雍陶",
        "content": "行过险栈出褒斜，出尽平川似到家。\n万里客愁今日散，马前初见米囊花。",
        "dynasty": "唐",
        "collection_info": null
    },
    {
        "uuid": "0c0e1bd62f5231150f2addd58bf56013",
        "title": "宿嘉陵驿",
        "author": "雍陶",
        "content": "离思茫茫正值秋，每因风景却生愁。\n今宵难作刀州梦，月色江声共一楼。",
        "dynasty": "唐",
        "collection_info": null
    },
    {
        "uuid": "870edeeb985c25fff9976eb1be70aa20",
        "title": "旅怀",
        "author": "雍陶",
        "content": "旧里已悲无产业，故山犹恋有烟霞。\n自从为客归时少，旅馆僧房却是家。",
        "dynasty": "唐",
        "collection_info": null
    },
    {
        "uuid": "0ec1af39871d46f449eb31f6373dd10c",
        "title": "贫居春怨",
        "author": "雍陶",
        "content": "贫居尽日冷风烟，独向檐床看雨眠。\n寂寞春风花落尽，满庭榆荚似秋天。",
        "dynasty": "唐",
        "collection_info": null
    },
    {
        "uuid": "f3c282d6e0a5799d6fb8841d6fb8072c",
        "title": "忆江南旧居",
        "author": "雍陶",
        "content": "闲思往事在湖亭，亭上秋灯照月明。\n宿客尽眠眠不得，半牕窗残月带潮声。",
        "dynasty": "唐",
        "collection_info": null
    },
    {
        "uuid": "2420802c383b3f45a7edcd83e966fd5f",
        "title": "夷陵城",
        "author": "雍陶",
        "content": "世家曾览楚英雄，国破城荒万事空。\n唯有邮亭阶下柳，春来犹似细腰宫。",
        "dynasty": "唐",
        "collection_info": null
    },
    {
        "uuid": "fe871795d8eb795bf4c278e1e362ebe6",
        "title": "访友人幽居二首 一",
        "author": "雍陶",
        "content": "落花门外春将尽，飞絮庭前日欲高。\n深院客来人未起，黄鹂枝上啄樱桃。",
        "dynasty": "唐",
        "collection_info": null
    },
    {
        "uuid": "dcef12c70eea3066ddaf403e5139a0f2",
        "title": "访友人幽居二首 二",
        "author": "雍陶",
        "content": "莎深苔滑地无尘，竹冷花迟剩驻春。\n尽日弄琴谁共听，与君兼鹤是三人。",
        "dynasty": "唐",
        "collection_info": null
    },
    {
        "uuid": "4ac1dd03fb0b11b3a67323eda120ff0d",
        "title": "宿大彻禅师故院",
        "author": "雍陶",
        "content": "竹房谁继生前事，松月空悬过去心。\n秋磬数声天欲晓，影堂斜掩一灯深。",
        "dynasty": "唐",
        "collection_info": null
    },
    {
        "uuid": "2995b06c90b11b06b352366d3fc03f71",
        "title": "送蜀客",
        "author": "雍陶",
        "content": "劒南风景腊前春，山鸟江风得雨新。\n莫怪送君行较远，自缘身是忆归人。",
        "dynasty": "唐",
        "collection_info": null
    },
    {
        "uuid": "39836f78b11c75fbc5e603f0c65c35ec",
        "title": "题宝应县",
        "author": "雍陶",
        "content": "雪楼当日动晴寒，渭水梁山鸟外看。\n闻说德宗曾到此，吟诗不敢倚阑干。",
        "dynasty": "唐",
        "collection_info": null
    },
    {
        "uuid": "fa038892d846614c8f78b3375dd87e00",
        "title": "和孙明府怀旧山",
        "author": "雍陶",
        "content": "五柳先生本在山，偶然为客落人间。\n秋来见月多归思，自起开笼放白鷴。",
        "dynasty": "唐",
        "collection_info": null
    },
    {
        "uuid": "6379632bf19ec2f056506e41e3e9c269",
        "title": "城西访友人别墅",
        "author": "雍陶",
        "content": "澧水桥西小路斜，日高犹未到君家。\n村园门巷多相似，处处春风枳壳花。",
        "dynasty": "唐",
        "collection_info": null
    },
    {
        "uuid": "0805290955e9d1c6a203d35bf37e246f",
        "title": "题大安池亭",
        "author": "雍陶",
        "content": "幽岛曲池相隐映，小桥虚阁半高低。\n好风好月无人宿，夜夜水禽船上栖。",
        "dynasty": "唐",
        "collection_info": null
    },
    {
        "uuid": "c4fe2a18839fea609312b85c30894622",
        "title": "送春",
        "author": "雍陶",
        "content": "勿言春尽春还至，少壮看花復几回。\n今日已从愁裏去，明年更莫共愁来。",
        "dynasty": "唐",
        "collection_info": null
    },
    {
        "uuid": "ca7585b6072500accd82315da24c6879",
        "title": "武侯庙古柏",
        "author": "雍陶",
        "content": "密叶四时同一色，高枝千岁对孤峯。\n此中疑有精灵在，为见盘根似卧龙。",
        "dynasty": "唐",
        "collection_info": null
    },
    {
        "uuid": "fa5cae91f466f8d094744de43ab42f9b",
        "title": "哀蜀人为南蛮俘虏五章 初出成都闻哭声",
        "author": "雍陶",
        "content": "但见城池还汉将，岂知佳丽属蛮兵。\n锦江南度遥闻哭，尽是离家别国声。",
        "dynasty": "唐",
        "collection_info": null
    },
    {
        "uuid": "924e8493fc3c01d3820b6817cf1286ce",
        "title": "哀蜀人为南蛮俘虏五章 过大渡河蛮使许之泣望乡国",
        "author": "雍陶",
        "content": "大渡河边蛮亦愁，汉人将渡尽回头。\n此中剩寄思乡泪，南去应无水北流。",
        "dynasty": "唐",
        "collection_info": null
    },
    {
        "uuid": "5461ace82438cde9f5c74de29d7ff6fd",
        "title": "哀蜀人为南蛮俘虏五章 出青溪关有迟留之意",
        "author": "雍陶",
        "content": "欲出乡关行步迟，此生无復却回时。\n千冤万恨何人见，唯有空山鸟兽知。",
        "dynasty": "唐",
        "collection_info": null
    },
    {
        "uuid": "63497d8168ee72b64435928963ff057e",
        "title": "哀蜀人为南蛮俘虏五章 别巂州一时恸哭云日为之变色",
        "author": "雍陶",
        "content": "越巂城南无汉地，伤心从此便为蛮。\n冤声一恸悲风起，云暗青天日下山。",
        "dynasty": "唐",
        "collection_info": null
    },
    {
        "uuid": "4484afe877318b1319e767c1645f0130",
        "title": "哀蜀人为南蛮俘虏五章 入蛮界不许有悲泣之声",
        "author": "雍陶",
        "content": "云南路出陷河西，毒草长青瘴色低。\n渐近蛮城谁敢哭，一时收泪羡猨啼。",
        "dynasty": "唐",
        "collection_info": null
    },
    {
        "uuid": "0e85126bbfa0553b5c9a63c0d83a6006",
        "title": "宿石门山居",
        "author": "雍陶",
        "content": "牕灯欲灭夜愁生，萤火飞来促织鸣。\n宿客几回眠又起，一溪秋水枕边声。",
        "dynasty": "唐",
        "collection_info": null
    },
    {
        "uuid": "eeb92686ca8031dc23092e29191e0675",
        "title": "过旧宅看花",
        "author": "雍陶",
        "content": "山桃野杏两三栽，树树繁花去復开。\n今日主人相引看，谁知曾是客移来。",
        "dynasty": "唐",
        "collection_info": null
    },
    {
        "uuid": "6c1a3e4677d19d1b8b314cbaeb5ff13b",
        "title": "寄襄阳章孝标",
        "author": "雍陶",
        "content": "青油幕下白云边，日日空山夜夜泉。\n闻说小斋多野意，枳花阴裏麝香眠。",
        "dynasty": "唐",
        "collection_info": null
    },
    {
        "uuid": "539983a84925a7d9fdac6f1207004ed1",
        "title": "洛中感事",
        "author": "雍陶",
        "content": "洛城今古足繁华，最恨乔家似石家。\n行到窈娘身没处，水边愁见亚枝花。",
        "dynasty": "唐",
        "collection_info": null
    },
    {
        "uuid": "68f7124a0db26505bfed68b8520289f9",
        "title": "阴地关见入蕃公主石上手迹",
        "author": "雍陶",
        "content": "汉家公主昔和蕃，石上今余手迹存。\n风雨几年侵不灭，分明纤指印苔痕。",
        "dynasty": "唐",
        "collection_info": null
    },
    {
        "uuid": "a088454677e6b20228fb6b067ea8d071",
        "title": "美人春风怨",
        "author": "雍陶",
        "content": "澹荡春风满眼来，落花飞蝶共裴回。\n偏能飘散同心蔕，无那愁眉吹不开。",
        "dynasty": "唐",
        "collection_info": null
    },
    {
        "uuid": "54c72dfd6fed0f7b6c4420dcb2e4feaf",
        "title": "过南邻花园",
        "author": "雍陶",
        "content": "莫怪频过有酒家，多情长是惜年华。\n春风堪赏还堪恨，纔见开花又落花。",
        "dynasty": "唐",
        "collection_info": null
    },
    {
        "uuid": "b34614deff69618213dd56a8f0ece7b4",
        "title": "劝行乐",
        "author": "雍陶",
        "content": "老去风光不属身，黄金莫惜买青春。\n白头纵作花园主，醉折花枝是别人。",
        "dynasty": "唐",
        "collection_info": null
    },
    {
        "uuid": "a3b1aaef91de16ce40db4c6cbc8876ec",
        "title": "渡桑干河",
        "author": "雍陶",
        "content": "南客岂曾谙塞北，年年唯见鴈飞回。\n今朝忽渡桑干水，不似身来似梦来。",
        "dynasty": "唐",
        "collection_info": null
    },
    {
        "uuid": "617381d42ee285310ed437abfe70d18e",
        "title": "月下喜吕郎中除兵部",
        "author": "雍陶",
        "content": "北阙云间见碧天，南宫月似旧时圆。\n喜看列宿今朝正，休嘆参差十四年。",
        "dynasty": "唐",
        "collection_info": null
    },
    {
        "uuid": "743710de642726595f37ec069db85445",
        "title": "天津桥望春",
        "author": "雍陶",
        "content": "津桥春水浸红霞，烟柳风丝拂岸斜。\n翠辇不来金殿闭，宫莺衔出上阳花。",
        "dynasty": "唐",
        "collection_info": null
    },
    {
        "uuid": "3812765859481c1311ab960b085626d3",
        "title": "自蔚州南入真谷有似劒门因有归思",
        "author": "雍陶",
        "content": "我家蜀地身离久，忽见胡山似劒门。\n马上欲垂千里泪，耳边唯欠一声猨。",
        "dynasty": "唐",
        "collection_info": null
    },
    {
        "uuid": "4c932ea893c87c1c21889107233e88ae",
        "title": "再经天涯地角山",
        "author": "雍陶",
        "content": "每忆云山养短才，悔缘名利入尘埃。\n十年马足行多少，两度天涯地角来。",
        "dynasty": "唐",
        "collection_info": null
    },
    {
        "uuid": "b8ac7f658c447b3bee79db2852403e08",
        "title": "题等界寺二首 一",
        "author": "雍陶",
        "content": "吴蜀千年等界村，英雄无主岂长存。\n思量往事今何在，万里山中一寺门。",
        "dynasty": "唐",
        "collection_info": null
    },
    {
        "uuid": "94a97ac8093079e9e2fe2f66b7260f83",
        "title": "题等界寺二首 二",
        "author": "雍陶",
        "content": "两国道涂都万里，来从此地等平分。\n行人竞说东西利，事不关心耳不闻。",
        "dynasty": "唐",
        "collection_info": null
    },
    {
        "uuid": "4ad1d8c2c17a98d55b14edd2272fc0d8",
        "title": "洛源驿戏题",
        "author": "雍陶",
        "content": "柳阴春岭鸟新啼，暖色浓烟深处迷。\n如恨往来人不见，水声呦咽出花溪。",
        "dynasty": "唐",
        "collection_info": null
    },
    {
        "uuid": "ff2abd4d28f457baa557ac220f79490c",
        "title": "遣愁",
        "author": "雍陶",
        "content": "抛掷泥中一听沈，不能三嘆引愁深。\n莫言客子无愁易，须识愁多暗损心。",
        "dynasty": "唐",
        "collection_info": null
    },
    {
        "uuid": "f2e521ea793486fffecd608cd65085c9",
        "title": "送友人弃官归山居",
        "author": "雍陶",
        "content": "不爱人间紫与绯，却思松下着山衣。\n春郊雨尽多新草，一路青青蹋雨归。",
        "dynasty": "唐",
        "collection_info": null
    },
    {
        "uuid": "ecfe3f3a2f939f41356c03a608ca1d99",
        "title": "山行",
        "author": "雍陶",
        "content": "野花幽鸟几千般，头白山僧遍识难。\n世上游人无復见，一生唯向画图看。",
        "dynasty": "唐",
        "collection_info": null
    },
    {
        "uuid": "4fe420665506386b9f4106451bf47f60",
        "title": "送客二首 一",
        "author": "雍陶",
        "content": "与君同在少年场，知己萧条壮士伤。\n可惜报恩无处所，却提孤劒过咸阳。",
        "dynasty": "唐",
        "collection_info": null
    },
    {
        "uuid": "3b141357428d325c72a77b117467d352",
        "title": "送客二首 二",
        "author": "雍陶",
        "content": "行人立马强盘回，别字犹含未忍开。\n好去出门休落泪，不如前路早归来。",
        "dynasty": "唐",
        "collection_info": null
    },
    {
        "uuid": "9fef3d734335d5b51692f9b09945c905",
        "title": "安国寺赠广宣上人",
        "author": "雍陶",
        "content": "马急人忙尘路喧，几从朝出到黄昏。\n今来合掌听师语，一似敲冰清耳根。",
        "dynasty": "唐",
        "collection_info": null
    },
    {
        "uuid": "e81625d5a2e50fb480e60e9a5f2f58ba",
        "title": "初醒",
        "author": "雍陶",
        "content": "心中得胜暂抛愁，醉卧凉风拂簟秋。\n半夜觉来新酒醒，一条斜月到床头。",
        "dynasty": "唐",
        "collection_info": null
    },
    {
        "uuid": "4eb67322190a0b57a91bfbe359df2333",
        "title": "送客归襄阳旧居",
        "author": "雍陶",
        "content": "襄阳耆旧别来稀，此去何人共掩扉。\n唯有白铜鞮上月，水楼闲处待君归。",
        "dynasty": "唐",
        "collection_info": null
    },
    {
        "uuid": "1190fa7435a0dd44484a58637def9a17",
        "title": "夜闻方响",
        "author": "雍陶",
        "content": "方响闻时夜已深，声声敲着客愁心。\n不知正在谁家乐，月下犹疑是远砧。",
        "dynasty": "唐",
        "collection_info": null
    },
    {
        "uuid": "93025ae50186117362da2bd0f85a64cc",
        "title": "路逢有似亡友者恻然赋此",
        "author": "雍陶",
        "content": "吾友今生不可逢，风流空想旧仪容。\n朝来马上频回首，惆怅他人似蔡邕。",
        "dynasty": "唐",
        "collection_info": null
    },
    {
        "uuid": "9736340ff4aa9d4f529f348ae5611b1c",
        "title": "望月怀江上旧游",
        "author": "雍陶",
        "content": "往岁曾随江客船，秋风明月洞庭边。\n为看今夜天如水，忆得当时水似天。",
        "dynasty": "唐",
        "collection_info": null
    },
    {
        "uuid": "bf124447c81a76914b872ec3c01901cb",
        "title": "途中西望",
        "author": "雍陶",
        "content": "行行何处散离愁，长路无因暂上楼。\n唯到高原即西望，马知人意亦回头。",
        "dynasty": "唐",
        "collection_info": null
    },
    {
        "uuid": "c6d97f1334a8b7fbed0a238438227247",
        "title": "题友人所居",
        "author": "雍陶",
        "content": "亚尹故居经几主，只因君住有诗情。\n夜吟邻叟闻惆怅，七八年来无此声。",
        "dynasty": "唐",
        "collection_info": null
    },
    {
        "uuid": "9d871684d96e4eed65dca64cea7200dd",
        "title": "蔚州晏内遇新雪",
        "author": "雍陶",
        "content": "胡卢河畔逢秋雪，疑是风飘白鹤毛。\n坐客停杯看未定，将军已湿褐花袍。",
        "dynasty": "唐",
        "collection_info": null
    },
    {
        "uuid": "2ab8f89b4de77b1f18d98ced14b08230",
        "title": "蔚州晏内遇新雪 句",
        "author": "雍陶",
        "content": "古木闽州道，驱羸落照间。\n投村碍野水，问店隔荒山。",
        "dynasty": "唐",
        "collection_info": null
    },
    {
        "uuid": "ad6a62ce20fa670f79b953ebbe3c44aa",
        "title": "立春日",
        "author": "李远",
        "content": "暖日傍帘晓，浓春开箧红。\n钗斜穿綵燕，罗薄翦春虫。\n巧着金刀力，寒侵玉指风。\n娉婷何处戴，山鬓绿成藂。",
        "dynasty": "唐",
        "collection_info": null
    },
    {
        "uuid": "cd34bbb47240805f9f09027b0dd65cbf",
        "title": "翦綵",
        "author": "李远",
        "content": "翦綵赠相亲，银钗缀凤真。\n双双衔绶鸟，两两度桥人。\n叶逐金刀出，花随玉指新。\n愿君千万岁，无岁不逢春。",
        "dynasty": "唐",
        "collection_info": null
    },
    {
        "uuid": "0c267be2723094c92a5785a0eefc923b",
        "title": "题僧院",
        "author": "李远",
        "content": "不用问汤休，何人免白头。\n百年如过鸟，万事尽浮沤。\n别绪长牵梦，情由乱种愁。\n却嫌风景丽，窗外碧云秋。",
        "dynasty": "唐",
        "collection_info": null
    },
    {
        "uuid": "3d0eb9c6306c167f6fb7412e35d0f101",
        "title": "观廉女真葬",
        "author": "李远",
        "content": "玉窗抛翠管，轻袖掩银鸾。\n错落云车断，丁泠金磬寒。\n鹤寻深院宿，人借旧书看。\n寂寞焚香处，红花满石坛。",
        "dynasty": "唐",
        "collection_info": null
    },
    {
        "uuid": "5c6e854156bd43dc82cfe9a37910df9d",
        "title": "闲居",
        "author": "李远",
        "content": "尘事久相弃，沈浮皆不知。\n牛羊归古巷，燕雀遶疎篱。\n买药经年晒，留僧尽日棊。\n唯忧钓鱼伴，秋水隔波时。",
        "dynasty": "唐",
        "collection_info": null
    },
    {
        "uuid": "7d8541501773c06bfa39a25df845eac3",
        "title": "及第后送家兄游蜀",
        "author": "李远",
        "content": "人谁无远别，此别意多违。\n正鹄虽言中，冥鸿不共飞。\n玉京烟雨断，巴国梦魂归。\n若过严家濑，慇懃看钓矶。",
        "dynasty": "唐",
        "collection_info": null
    },
    {
        "uuid": "4cf07efdbb46ec76e1640bd914f3e3ea",
        "title": "送人入蜀",
        "author": "李远",
        "content": "蜀客本多愁，君今是胜游。\n碧藏云外树，红露驿边楼。\n杜魄呼名语，巴江作字流。",
        "dynasty": "唐",
        "collection_info": null
    },
    {
        "uuid": "cef8bd78e86d1af5a5f260349158522d",
        "title": "游故王驸马池亭",
        "author": "李远",
        "content": "花树杳玲珑，渔舟处处通。\n醉销罗绮艳，香暖芰荷风。\n野鸟翻萍绿，斜桥印水红。\n子猷箫管绝，谁爱碧鲜浓。",
        "dynasty": "唐",
        "collection_info": null
    },
    {
        "uuid": "1dc4d2f966988b14affb6b96ed5ab5d7",
        "title": "悲铜雀台",
        "author": "李远",
        "content": "西陵树已尽，铜雀思偏多。\n雪密疑楼阁，花开想绮罗。\n影销堂上舞，声断帐前歌。\n唯有漳河水，年年旧绿波。",
        "dynasty": "唐",
        "collection_info": null
    },
    {
        "uuid": "d1ebe0875cb6167129e8e5f0aadbfa8d",
        "title": "陪新及第赴同年会",
        "author": "李远",
        "content": "曾攀芳桂英，处处共君行。\n今日杏园宴，当时天乐声。\n柳浓堪繫马，花上未藏莺。\n满座皆仙侣，同年别有情。",
        "dynasty": "唐",
        "collection_info": null
    },
    {
        "uuid": "a9799ba34f0d345725df6f76ee759241",
        "title": "咏鴈",
        "author": "李远",
        "content": "早晚辞沙漠，南来处处飞。\n关山多雨雪，风水损毛衣。\n碧海魂应断，红楼信自稀。\n不知矰缴外，留得几行归。",
        "dynasty": "唐",
        "collection_info": null
    },
    {
        "uuid": "1282f2c51c735a22791cce6605c683a9",
        "title": "与碧溪上人别",
        "author": "李远",
        "content": "欲入凤城游，西溪别惠休。\n色随花旋落，年共水争流。\n客思偏来夜，蝉声觉送秋。\n明朝逢旧侣，唯拟上歌楼。",
        "dynasty": "唐",
        "collection_info": null
    },
    {
        "uuid": "cbbdd1cfe9cc49049feb49a2b7686229",
        "title": "赠殷山人",
        "author": "李远",
        "content": "有客抱琴宿，值予多怨怀。\n啼乌弦易断，啸鹤调难谐。\n曲罢月移幌，韵清风满斋。\n谁能将此妙，一为奏金阶。",
        "dynasty": "唐",
        "collection_info": null
    },
    {
        "uuid": "8268594357ee3475538c9a2d15a5e438",
        "title": "咏壁鱼",
        "author": "李远",
        "content": "鳞细粉光鲜，开书乱眼前。\n透窗疑漏网，落砚似流泉。\n潜穴河图内，吞钩乙字边。\n莫言鬐鬣小，食尽白苹篇。",
        "dynasty": "唐",
        "collection_info": null
    },
    {
        "uuid": "c4834b6674818da32c38f0cd3a80cc08",
        "title": "听话丛台",
        "author": "李远",
        "content": "有客新从赵地回，自言曾上古丛台。\n云遮襄国天边去，树绕漳河地裏来。\n弦管变成山鸟咔，绮罗留作野花开。\n金舆玉辇无行迹，风雨惟知长绿苔。",
        "dynasty": "唐",
        "collection_info": null
    },
    {
        "uuid": "e872c28fcc4b554d9f9e1586be0d01f3",
        "title": "失鹤",
        "author": "李远",
        "content": "秋风吹却九皋禽，一片闲云万里心。\n碧落有情应怅望，青天无路可追寻。\n来时白雪翎犹短，去日丹砂顶渐深。\n华表柱头留语后，更无消息到如今。",
        "dynasty": "唐",
        "collection_info": null
    },
    {
        "uuid": "64f247f152d92cb9cd8d4e5e6256662c",
        "title": "赠写御容李长史",
        "author": "李远",
        "content": "玉座尘消砚水清，龙髯不动綵毫轻。\n初分隆准山河秀，乍点重瞳日月明。\n宫女捲帘皆暗认，侍臣开殿尽遥惊。\n三朝供奉无人敌，始觉僧繇浪得名。",
        "dynasty": "唐",
        "collection_info": null
    },
    {
        "uuid": "78c8e7a668de2e49320ec91c34cdf8d1",
        "title": "赠潼关不下山僧",
        "author": "李远",
        "content": "与君同在苦空间，君得空门我爱闲。\n禁足已教修鴈塔，终身不拟下鸡山。\n窗中遥指三千界，枕上斜看百二关。\n香茗一瓯从此别，转蓬流水几时还。",
        "dynasty": "唐",
        "collection_info": null
    },
    {
        "uuid": "d2bd9e1d5e9d936e33d31a108d9df814",
        "title": "过旧游见双鹤怆然有怀",
        "author": "李远",
        "content": "谢公何岁掩松楸，双鹤依然傍玉楼。\n朱顶巑岏荒草上，雪毛零落小池头。\n蓬瀛路断君何在，云水情深我尚留。\n他日若来华表上，更添多少令威愁。",
        "dynasty": "唐",
        "collection_info": null
    },
    {
        "uuid": "178a3f984764d6155efc9303453b1cb8",
        "title": "赠友人",
        "author": "李远",
        "content": "凤城烟霭思偏多，曾向刘郎住处过。\n银烛焰前贪劝酒，玉箫声裏已闻歌。\n佳人惜别看嘶马，公子含情向翠蛾。\n今日重来门巷改，出墙桐树绿婆娑。",
        "dynasty": "唐",
        "collection_info": null
    },
    {
        "uuid": "a54ac606701b82deb49153998f4f9176",
        "title": "赠南岳僧",
        "author": "李远",
        "content": "曾住衡阳岳寺边，门开江水与云连。\n数州城郭藏寒树，一片风帆着远天。\n猨啸不离行道处，客来皆到卧床前。\n今朝惆怅红尘裏，惟忆闲陪尽日眠。",
        "dynasty": "唐",
        "collection_info": null
    },
    {
        "uuid": "3b5b71c3c25634b0cb2be987a97327b9",
        "title": "赠弘文杜校书",
        "author": "李远",
        "content": "高倚霞梯万丈余，共看移步入宸居。\n晓随鹓鹭排金锁，静对铅黄校玉书。\n漠漠禁烟笼远树，泠泠宫漏响前除。\n还闻汉帝亲词赋，好为从容奏子虚。",
        "dynasty": "唐",
        "collection_info": null
    },
    {
        "uuid": "3bf739acc490933e604f436d021dfb47",
        "title": "听王氏话归州昭君庙",
        "author": "李远",
        "content": "献之闲坐说归州，曾到昭君庙裏游。\n自古行人多怨恨，至今乡土尽风流。\n泉如珠泪侵阶滴，花似红妆满岸愁。\n河畔犹残翠眉样，有时新月傍帘钩。",
        "dynasty": "唐",
        "collection_info": null
    },
    {
        "uuid": "ae27fba1ad36473de7a1e5e8d750b4d1",
        "title": "过马嵬山",
        "author": "李远",
        "content": "金甲云旗尽日迴，仓皇罗袖满尘埃。\n浓香犹自飘銮辂，恨魄无因离马嵬。\n南内宫人悲帐殿，东溟方士问蓬莱。\n唯余坡上弯环月，时送残蛾入帝台。",
        "dynasty": "唐",
        "collection_info": null
    },
    {
        "uuid": "eb017480c11228737d6d730d0fa81e87",
        "title": "吴越怀古",
        "author": "李远",
        "content": "吴越千年奈怨何，两宫清吹作樵歌。\n姑苏一败云无色，范蠡长游水自波。\n霞拂故城疑转斾，月依荒树想嚬蛾。\n行人欲问西施馆，江鸟寒飞碧草多。",
        "dynasty": "唐",
        "collection_info": null
    },
    {
        "uuid": "ad901fb7d3a5675698345ede3cc47ca0",
        "title": "长安即事寄友人",
        "author": "李远",
        "content": "绮陌千年思断蓬，今来还宿凤城东。\n瑶台钟鼓长依旧，巫峡烟花自不同。\n千结故心为怨网，万条新景作愁笼。\n何时更伴刘郎去，却见夭桃满树红。",
        "dynasty": "唐",
        "collection_info": null
    },
    {
        "uuid": "d88e059e7484c2013bf7bbbf9556eaf4",
        "title": "闻明上人逝寄友人",
        "author": "李远",
        "content": "萧寺曾过最上方，碧桐浓叶覆西廊。\n游人缥缈红衣乱，座客从容白日长。\n别后旋成庄叟梦，书来忽报惠休亡。\n他时若更相随去，祗是含酸对影堂。",
        "dynasty": "唐",
        "collection_info": null
    },
    {
        "uuid": "f0efcba659104f859dcf3ae31d3ccb60",
        "title": "赠咸阳李少府",
        "author": "李远",
        "content": "美貌雄才已少齐，宝书仙简两看题。\n金刀片片裁新锦，玉步重重上旧梯。\n鹏到碧天排雾去，凤游琼树拣枝栖。\n蓬瀛宴罢试迴首，一望尘中路正迷。",
        "dynasty": "唐",
        "collection_info": null
    },
    {
        "uuid": "b7445322b59d4639c71348b4f5c78ab4",
        "title": "隣人自金仙观移竹",
        "author": "李远",
        "content": "移居新竹已堪看，斸破莓苔得几竿。\n圆节不教伤粉箨，低枝犹拟拂霜坛。\n墙头枝动如烟绿，枕上风来送夜寒。\n第一莫教渔父见，且从萧飒满朱栏。",
        "dynasty": "唐",
        "collection_info": null
    },
    {
        "uuid": "f653fe96f2bb1512a2aedbbf7b663c9e",
        "title": "慈恩寺避暑",
        "author": "李远",
        "content": "香荷疑散麝，风铎似调琴。\n不觉清凉晚，归人满柳阴。",
        "dynasty": "唐",
        "collection_info": null
    },
    {
        "uuid": "2db2ec0e56b20f2e262ba9544eb1ac92",
        "title": "读田光传",
        "author": "李远",
        "content": "秦灭燕丹怨正深，古来豪客尽沾襟。\n荆卿不了真闲事，辜负田光一片心。",
        "dynasty": "唐",
        "collection_info": null
    },
    {
        "uuid": "50daef4092e07a0f5620985d340a3c80",
        "title": "友人下第因以赠之",
        "author": "李远",
        "content": "刘毅虽然不掷卢，谁人不道解樗蒲。\n黄金百万终须得，只有挼莎更一呼。",
        "dynasty": "唐",
        "collection_info": null
    },
    {
        "uuid": "9ed4ed7aa41c6d0648a4c75b7a2d97e6",
        "title": "咏鸳鸯",
        "author": "李远",
        "content": "鸳鸯离别伤，人意似鸳鸯。\n试取鸳鸯看，多应断寸肠。",
        "dynasty": "唐",
        "collection_info": null
    },
    {
        "uuid": "584b44f5a67d0977cdeb9159247fcc1f",
        "title": "赠筝妓伍卿",
        "author": "李远",
        "content": "轻轻没后更无筝，玉腕红纱到伍卿。\n座客满筵都不语，一行哀鴈十三声。",
        "dynasty": "唐",
        "collection_info": null
    },
    {
        "uuid": "bb0228d505794281c19d568aab8acbfe",
        "title": "黄陵庙词",
        "author": "李远",
        "content": "黄陵庙前莎草春，黄陵女儿蒨裙新。\n轻舟小楫唱歌去，水远山长愁杀人。",
        "dynasty": "唐",
        "collection_info": null
    },
    {
        "uuid": "1f576a4298444a97b77c00976932f6ed",
        "title": "句",
        "author": "李远",
        "content": "人事三杯酒，流年一局棋。\n青山不厌三杯酒，长日惟消一局棋。",
        "dynasty": "唐",
        "collection_info": null
    },
    {
        "uuid": "ccb038a5652b00452e140402039148a0",
        "title": "感怀诗一首",
        "author": "杜牧",
        "content": "高文会隋季，提劒徇天意。\n扶持万代人，步骤三皇地。\n圣云继之神，神仍用文治。\n德泽酌生灵，沈酣熏骨髓。\n旄头骑箕尾，风尘蓟门起。\n胡兵杀汉兵，尸满咸阳市。\n宣皇走豪杰，谈笑开中否。\n蟠联两河间，烬萌终不弭。\n号为精兵处，齐蔡燕赵魏。\n合环千里疆，争为一家事。\n逆子嫁虏孙，西隣聘东里。\n急热同手足，唱和如宫征。\n法制自作为，礼文争僭拟。\n压阶螭鬬角，画屋龙交尾。\n署纸日替名，分财赏称赐。\n刳隍𣤮万寻，缭垣迭千雉。\n誓将付孱孙，血绝然方已。\n九庙仗神灵，四海为输委。\n如何七十年，汗赩含羞耻。\n韩彭不再生，英卫皆为鬼。\n凶门爪牙辈，穰穰如儿戏。\n累圣但日吁，阃外将谁寄。\n屯田数十万，堤防常慴惴。\n急征赴军须，厚赋资凶器。\n因隳画一法，且逐随时利。\n流品极蒙尨，网罗渐离弛。\n夷狄日开张，黎元愈憔悴。\n邈矣远太平，萧然尽烦费。\n至于贞元末，风流恣绮靡。\n艰极泰循来，元和圣天子。\n元和圣天子，英明汤武上。\n茅茨覆宫殿，封章绽帷帐。\n伍旅拔雄儿，梦卜庸真相。\n勃云走轰霆，河南一平荡。\n继于长庆初，燕赵终舁襁。\n携妻负子来，北阙争顿颡。\n故老抚儿孙，尔生今有望。\n茹鲠喉尚隘，负重力未壮。\n坐幄无奇兵，吞舟漏疎网。\n骨添蓟垣沙，血涨滹沱浪。\n秖云徒有征，安能问无状。\n一日五诸侯，奔亡如鸟往。\n取之难梯天，失之易反掌。\n苍然太行路，翦翦还榛莽。\n关西贱男子，誓肉虏杯羹。\n请数繫虏事，谁其为我听。\n荡荡干坤大，曈曈日月明。\n叱起文武业，可以豁洪溟。\n安得封域内，长有扈苗征。\n七十里百里，彼亦何尝争。\n往往念所至，得醉愁苏醒。\n韬舌辱壮心，叫阍无助声。\n聊书感怀韵，焚之遗贾生。",
        "dynasty": "唐",
        "collection_info": null
    },
    {
        "uuid": "9208a4a999ed897e763418195a7e68a4",
        "title": "杜秋娘诗",
        "author": "杜牧",
        "content": "京江水清滑，生女白如脂。\n其间杜秋者，不劳朱粉施。\n老濞即山铸，后庭千双眉。\n秋持玉斝醉，与唱金缕衣。\n濞既白首叛，秋亦红泪滋。\n吴江落日渡，灞岸绿杨垂。\n联裾见天子，盼眄独依依。\n椒壁悬锦幕，镜奁蟠蛟螭。\n低鬟认新宠，窈袅復融怡。\n月上白璧门，桂影凉参差。\n金阶露新重，闲捻紫箫吹。\n莓苔夹城路，南苑鴈初飞。\n红粉羽林仗，独赐辟邪旗。\n归来煮豹胎，餍饫不能饴。\n咸池昇日庆，铜雀分香悲。\n雷音后车远，事往落花时。\n燕禖得皇子，壮髪绿緌緌。\n画堂授傅姆，天人亲捧持。\n虎睛珠络褓，金盘犀镇帷。\n长杨射熊罴，武帐弄哑咿。\n渐抛竹马剧，稍出舞鸡奇。\n崭崭整冠佩，侍宴坐瑶池。\n眉宇俨图画，神秀射朝辉。\n一尺桐偶人，江充知自欺。\n王幽茅土削，秋放故乡归。\n觚棱拂斗极，回首尚迟迟。\n四朝三十载，似梦復疑非。\n潼关识旧吏，吏髪已如丝。\n却唤吴江渡，舟人那得知。\n归来四隣改，茂苑草菲菲。\n清血洒不尽，仰天知问谁。\n寒衣一匹素，夜借隣人机。\n我昨金陵过，闻之为歔欷。\n自古皆一贯，变化安能推。\n夏姬灭两国，逃作巫臣姬。\n西子下姑苏，一舸逐鸱夷。\n织室魏豹俘，作汉太平基。\n误置代籍中，两朝尊母仪。\n光武绍高祖，本系生唐儿。\n珊瑚破高齐，作婢舂黄糜。\n萧后去扬州，突厥为阏氏。\n女子固不定，士林亦难期。\n射钩后呼父，钓翁王者师。\n无国要孟子，有人毁仲尼。\n秦因逐客令，柄归丞相斯。\n安知魏齐首，见断箦中尸。\n给丧蹶张辈，廊庙冠峩危。\n珥貂七叶贵，何妨戎虏支。\n苏武却生返，邓通终死饥。\n主张既难测，翻覆亦其宜。\n地尽有何物，天外復何之。\n指何为而捉，足何为而驰。\n耳何为而听，目何为而窥。\n己身不自晓，此外何思惟。\n因倾一樽酒，题作杜秋诗。\n愁来独长咏，聊可以自怡。",
        "dynasty": "唐",
        "collection_info": null
    },
    {
        "uuid": "7a2b7da635ada5f29b9910a101ec89ce",
        "title": "郡斋独酌",
        "author": "杜牧",
        "content": "前年鬓生雪，今年鬚带霜。\n时节序鳞次，古今同鴈行。\n甘英穷西海，四万到洛阳。\n东南我所见，北可计幽荒。\n中画一万国，角角棊布方。\n地顽压不穴，天逈老不僵。\n屈指百万世，过如霹雳忙。\n人生落其内，何者为彭殇。\n促束自繫缚，儒衣宽且长。\n旗亭雪中过，敢问当垆娘。\n我爱李侍中，标标七尺强。\n白羽八扎弓，䏶压绿檀枪。\n风前略横阵，紫髯分两傍。\n淮西万虎士，怒目不敢当。\n功成赐宴麟德殿，猨超鹘掠广毬场。\n三千宫女侧头看，相排踏碎双明珰。\n旌竿幖幖旗㸌㸌，意气横鞭归故乡。\n我爱朱处士，三吴当中央。\n罢亚百顷稻，西风吹半黄。\n尚可活乡里，岂唯满囷仓。\n后岭翠扑扑，前溪碧泱泱。\n雾晓起凫鴈，日晚下牛羊。\n叔舅欲饮我，社瓮尔来尝。\n伯姊子欲归，彼亦有壶浆。\n西阡下柳坞，东陌绕荷塘。\n姻亲骨肉舍，烟火遥相望。\n太守政如水，长官贪似狼。\n征输一云毕，任尔自存亡。\n我昔造其室，羽仪鸾鹤翔。\n交横碧流上，竹映琴书床。\n出语无近俗，尧舜禹武汤。\n问今天子少，谁人为栋梁。\n我曰天子圣，晋公提纪纲。\n联兵数十万，附海正诛沧。\n谓言大义小不义，取易卷席如探囊。\n犀甲吴兵鬬弓弩，虵矛燕戟驰锋铓。\n岂知三载几百战，钩车不得望其墙。\n荅云此山外，有事同胡羌。\n谁将国伐叛，话与钓鱼郎。\n溪南重迴首，一径出修篁。\n尔来十三岁，斯人未曾忘。\n往往自抚己，泪下神苍茫。\n御史诏分洛，举趾何猖狂。\n阙下谏官业，拜疏无文章。\n寻僧解忧梦，乞酒缓愁肠。\n岂为妻子计，未去山林藏。\n平生五色线，愿补舜衣裳。\n弦歌教燕赵，兰芷浴河湟。\n腥膻一扫洒，凶狠皆披攘。\n生人但眠食，寿域富农桑。\n孤吟志在此，自亦笑荒唐。\n江郡雨初霁，刀好截秋光。\n池边成独酌，拥鼻菊枝香。\n醺酣更唱太平曲，仁圣天子寿无疆。",
        "dynasty": "唐",
        "collection_info": null
    },
    {
        "uuid": "78b405174a6f785e1b6f72d4fe3494ed",
        "title": "张好好诗",
        "author": "杜牧",
        "content": "君为豫章姝，十三纔有余。\n翠茁凤生尾，丹叶莲含跗。\n高阁倚天半，章江联碧虚。\n此地试君唱，特使华筵铺。\n主人顾四座，始讶来踟蹰。\n吴娃起引赞，低徊映长裾。\n双鬟可高下，纔过青罗襦。\n盼盼乍垂袖，一声雏凤呼。\n繁弦迸关纽，塞管裂圆芦。\n众音不能逐，褭褭穿云衢。\n主人再三叹，谓言天下殊。\n赠之天马锦，副以水犀梳。\n龙沙看秋浪，明月游朱湖。\n自此每相见，三日已为疎。\n玉质随月满，艳态逐春舒。\n绛唇渐轻巧，云步转虚徐。\n旌斾忽东下，笙歌随舳舻。\n霜凋谢楼树，沙暖句溪蒲。\n身外任尘土，罇前极欢娱。\n飘然集仙客，讽赋欺相如。\n聘之碧瑶佩，载以紫云车。\n洞闭水声远，月高蟾影孤。\n尔来未几岁，散尽高阳徒。\n洛城重相见，婥婥为当垆。\n怪我苦何事，少年垂白鬚。\n朋游今在否，落拓更能无。\n门馆恸哭后，水云秋景初。\n斜日挂衰柳，凉风生座隅。\n洒尽满襟泪，短歌聊一书。",
        "dynasty": "唐",
        "collection_info": null
    },
    {
        "uuid": "3b82cf4e46e1b7a3947a2af4ad6536e0",
        "title": "冬至日寄小侄阿宜诗",
        "author": "杜牧",
        "content": "小侄名阿宜，未得三尺长。\n头圆筋骨紧，两眼明且光。\n去年学官人，竹马遶四廊。\n指挥羣儿辈，意气何坚刚。\n今年始读书，下口三五行。\n随兄旦夕去，敛手整衣裳。\n去岁冬至日，拜我立我旁。\n祝尔愿尔贵，仍且寿命长。\n今年我江外，今日生一阳。\n忆尔不可见，祝尔倾一觞。\n阳德比君子，初生甚微茫。\n排阴出九地，万物随开张。\n一似小儿学，日就復月将。\n勤勤不自已，二十能文章。\n仕宦至公相，致君作尧汤。\n我家公相家，劒佩尝丁当。\n旧第开朱门，长安城中央。\n第中无一物，万卷书满堂。\n家集二百编，上下驰皇王。\n多是抚州写，今来五纪强。\n尚可与尔读，助尔为贤良。\n经书括根本，史书阅兴亡。\n高摘屈宋艳，浓熏班马香。\n李杜泛浩浩，韩柳摩苍苍。\n近者四君子，与古争强梁。\n愿尔一祝后，读书日日忙。\n一日读十纸，一月读一箱。\n朝廷用文治，大开官职场。\n愿尔出门去，取官如驱羊。\n吾兄苦好古，学问不可量。\n昼居府中治，夜归书满床。\n后贵有金玉，必不为汝藏。\n崔昭生崔芸，李兼生窟郎。\n堆钱一百屋，破散何披猖。\n今虽未即死，饿冻几欲僵。\n参军与县尉，尘土惊劻勷。\n一语不中治，笞棰身满疮。\n官罢得丝髪，好买百树桑。\n税钱未输足，得米不敢尝。\n愿尔闻我语，懽喜入心肠。\n大明帝宫阙，杜曲我池塘。\n我若自潦倒，看汝争翶翔。\n总语诸小道，此诗不可忘。",
        "dynasty": "唐",
        "collection_info": null
    },
    {
        "uuid": "5302315125537ea59140d2b919cf9efc",
        "title": "李甘诗",
        "author": "杜牧",
        "content": "太和八九年，训注极虓虎。\n潜身九地底，转上青天去。\n四海镜清澄，千官云片缕。\n公私各闲暇，追游日相伍。\n岂知祸乱根，枝叶潜滋莽。\n九年夏四月，天诫若言语。\n烈风驾地震，狞雷驱猛雨。\n夜于正殿阶，拔去千年树。\n吾君不省觉，二凶日威武。\n操持北斗柄，开闭天门路。\n森森明庭士，缩缩循墙鼠。\n平生负奇节，一旦如奴虏。\n指名为锢党，状迹谁告诉。\n喜无李杜诛，敢惮髡钳苦。\n时当秋夜月，日值曰庚午。\n喧喧皆传言，明晨相登注。\n予时与和鼎，官班各持斧。\n和鼎顾予言，我死知处所。\n当庭裂诏书，退立须鼎俎。\n君门晓日开，赭案横霞布。\n俨雅千官容，勃郁吾累怒。\n适属命鄜将，昨之传者误。\n明日诏书下，谪斥南荒去。\n夜登青泥坂，坠车伤左股。\n病妻尚在床，稚子初离乳。\n幽兰思楚泽，恨水啼湘渚。\n怳怳三闾魂，悠悠一千古。\n其冬二凶败，涣汗开汤罟。\n贤者须丧亡，谗人尚堆堵。\n予于后四年，谏官事明主。\n常欲雪幽冤，于时一裨补。\n拜章岂艰难，胆薄多忧惧。\n如何干斗气，竟作炎荒土。\n题此涕滋笔，以代投湘赋。",
        "dynasty": "唐",
        "collection_info": null
    },
    {
        "uuid": "4fba78f01e6e44a9d7a73e5075bd25c3",
        "title": "洛中送冀处士东游",
        "author": "杜牧",
        "content": "处士有儒术，走可挟车辀。\n坛宇宽帖帖，符彩高酋酋。\n不爱事耕稼，不乐干王侯。\n四十余年中，超超为浪游。\n元和五六岁，客于幽魏州。\n幽魏多壮士，意气相淹留。\n刘济愿跪履，田兴请建筹。\n处士拱两手，笑之但掉头。\n自此南走越，寻山入罗浮。\n愿学不死药，粗知其来由。\n却于童顶上，萧萧玄髪抽。\n我作八品吏，洛中如繫囚。\n忽遭冀处士，豁若登高楼。\n拂榻与之坐，十日语不休。\n论今星璨璨，考古寒飕飕。\n治乱掘根本，蔓延相牵钩。\n武事何骏壮，文理何优柔。\n颜回捧俎豆，项羽横戈矛。\n祥云遶毛髪，高浪开咽喉。\n但可感神鬼，安能为献酬。\n好入天子梦，刻像来尔求。\n胡为去吴会，欲浮沧海舟。\n赠以蜀马棰，副之胡罽裘。\n饯酒载三斗，东郊黄叶稠。\n我感有泪下，君唱高歌酬。\n嵩山高万尺，洛水流千秋。\n往事不可问，天地空悠悠。\n四百年炎汉，三十代宗周。\n二三里遗堵，八九所高丘。\n人生一世内，何必多悲愁。\n謌阕解携去，信非吾辈流。",
        "dynasty": "唐",
        "collection_info": null
    },
    {
        "uuid": "20789d44b30acf054f103eb27afc05c6",
        "title": "送沈处士赴苏州李中丞招以诗赠行",
        "author": "杜牧",
        "content": "山城树叶红，下有碧溪水。\n溪桥向吴路，酒旗夸酒美。\n下马此送君，高歌为君醉。\n念君苞材能，百工在城垒。\n空山三十年，鹿裘挂窓睡。\n自言陇西公，飘然我知己。\n举酒属吴门，今朝为君起。\n悬弓三百斤，囊书数万纸。\n战贼即战贼，为吏即为吏。\n尽我所有无，惟公之指使。\n予曰陇西公，滔滔大君子。\n常思抡羣材，一为国家治。\n譬如匠见木，碍眼皆不弃。\n大者麤十围，小者细一指。\n㨝橛与栋梁，施之皆有位。\n忽然竖明堂，一挥立能致。\n予亦何为者，亦受公恩纪。\n处士有常言，残虏为犬豕。\n常恨两手空，不得一马棰。\n今依陇西公，如虎傅两翅。\n公非刺史材，当坐岩廊地。\n处士魁奇姿，必展平生志。\n东吴饶风光，翠巘多名寺。\n疎烟亹亹秋，独酌平生思。\n因书问故人，能忘批纸尾。\n公或忆姓名，为说都憔悴。",
        "dynasty": "唐",
        "collection_info": null
    },
    {
        "uuid": "590308ca25cdac0a1f33d70988ebfae0",
        "title": "长安送友人游湖南",
        "author": "杜牧",
        "content": "子性剧弘和，愚衷深褊狷。\n相舍嚣譊中，吾过何由鲜。\n楚南饶风烟，湘岸苦萦宛。\n山密夕阳多，人稀芳草远。\n青梅繁枝低，斑笋新梢短。\n莫哭葬鱼人，酒醒且眠饭。",
        "dynasty": "唐",
        "collection_info": null
    },
    {
        "uuid": "34bcdc67a920b6f01bc29b6c0925b109",
        "title": "皇风",
        "author": "杜牧",
        "content": "仁圣天子神且武，内兴文教外披攘。\n以德化人汉文帝，侧身修道周宣王。\n迒蹊巢穴尽窒塞，礼乐刑政皆弛张。\n何当提笔侍巡狩，前驱白斾弔河湟。",
        "dynasty": "唐",
        "collection_info": null
    },
    {
        "uuid": "c7aeda9afa2313ec69b57f520e8a8574",
        "title": "雪中书怀",
        "author": "杜牧",
        "content": "腊雪一尺厚，云冻寒顽痴。\n孤城大泽畔，人疎烟火微。\n愤悱欲谁语，忧愠不能持。\n天子号仁圣，任贤如事师。\n凡称曰治具，小大无不施。\n明庭开广敞，才隽受羁维。\n如日月縆昇，若鸾凤葳蕤。\n人才自朽下，弃去亦其宜。\n北虏坏亭障，闻屯千里师。\n牵连久不解，他盗恐旁窥。\n臣实有长策，彼可徐鞭笞。\n如蒙一召议，食肉寝其皮。\n斯乃庙堂事，尔微非尔知。\n向来躐等语，长作陷身机。\n行当腊欲破，酒齐不可迟。\n且想春候暖，瓮间倾一巵。",
        "dynasty": "唐",
        "collection_info": null
    },
    {
        "uuid": "02959be56ebfa2f61359992b1dc57a3f",
        "title": "雨中作",
        "author": "杜牧",
        "content": "贱子本幽慵，多为隽贤侮。\n得州荒僻中，更值连江雨。\n一褐拥秋寒，小窗侵竹坞。\n浊醪气色严，皤腹瓶罂古。\n酣酣天地宽，怳怳嵇刘伍。\n但为适性情，岂是藏鳞羽。\n一世一万朝，朝朝醉中去。",
        "dynasty": "唐",
        "collection_info": null
    },
    {
        "uuid": "74a34d8ecef5f03ce6d8a6bc585150d5",
        "title": "偶游石盎僧舍",
        "author": "杜牧",
        "content": "敬岑草浮光，句沚水解脉。\n益郁乍怡融，凝严忽颓坼。\n梅颣暖眠酣，风绪和无力。\n凫浴涨汪汪，雏娇村幂幂。\n落日美楼台，轻烟饰阡陌。\n潋绿古津远，积润苔基释。\n孰谓汉陵人，来作江汀客。\n载笔念无能，捧筹惭所画。\n任辔偶追闲，逢幽果遭适。\n僧语淡如云，尘事繁堪织。\n今古几辈人，而我何能息。",
        "dynasty": "唐",
        "collection_info": null
    },
    {
        "uuid": "66920aaa42ab7056596397783a6a7bff",
        "title": "赴京初入汴口晓景即事先寄兵部李郎中",
        "author": "杜牧",
        "content": "清淮控隋漕，北走长安道。\n樯形栉栉斜，浪态迤迤好。\n初旭红可染，明河澹如扫。\n泽阔鸟来迟，村饥人语早。\n露蔓虫丝多，风蒲燕雏老。\n秋思高萧萧，客态长褭褭。\n因怀京洛间，宦游何戚草。\n什伍持津梁，澒涌争追讨。\n翾便讵可寻，几秘安能考。\n小人乏馨香，上下将何祷。\n唯有君子心，显豁知幽抱。",
        "dynasty": "唐",
        "collection_info": null
    },
    {
        "uuid": "e6057376cb68755949b51dc5e70c90dc",
        "title": "独酌",
        "author": "杜牧",
        "content": "长空碧杳杳，万古一飞鸟。\n生前酒伴闲，愁醉闲多少。\n烟深隋家寺，殷叶暗相照。\n独佩一壶游，秋毫泰山小。",
        "dynasty": "唐",
        "collection_info": null
    },
    {
        "uuid": "7349f10e70fa0cd817a169beb1d220a3",
        "title": "惜春",
        "author": "杜牧",
        "content": "春半年已除，其余强为有。\n即此醉残花，便同尝腊酒。\n怅望送春杯，殷勤扫花箒。\n谁为驻东流，年年长在手。",
        "dynasty": "唐",
        "collection_info": null
    },
    {
        "uuid": "d1a0e97c8de226d1d5a1f4270807d522",
        "title": "题安州浮云寺楼寄湖州张郎中",
        "author": "杜牧",
        "content": "去夏疎雨余，同倚朱阑语。\n当时楼下水，今日到何处？恨如春草多，事与孤鸿去。\n楚岸柳何穷，别愁纷若絮。",
        "dynasty": "唐",
        "collection_info": null
    },
    {
        "uuid": "bb680cc7182670a7400aed2179d93354",
        "title": "过骊山作",
        "author": "杜牧",
        "content": "始皇东游出周鼎，刘项纵观皆引颈。\n削平天下实辛勤，却为道傍穷百姓。\n黔首不愚尔益愚，千里函关囚独夫。\n牧童火入九泉底，烧作灰时犹未枯。",
        "dynasty": "唐",
        "collection_info": null
    },
    {
        "uuid": "35d2580bf5531c390e37bd7effc35283",
        "title": "池州送孟迟先辈",
        "author": "杜牧",
        "content": "昔子来陵阳，时当苦炎热。\n我虽在金台，头角长垂折。\n奉披尘意惊，立语平生豁。\n寺楼最鶱轩，坐送飞鸟没。\n一罇中夜酒，半破前峰月。\n烟院松飘萧，风廊竹交戛。\n时步郭西南，缭径苔圆折。\n好鸟响丁丁，小溪光汃汃。\n篱落见娉婷，机丝弄哑轧。\n烟湿树姿娇，雨余山态活。\n仲秋往历阳，同上牛矶歇。\n大江吞天去，一练横坤抹。\n千帆美满风，晓日殷鲜血。\n历阳裴太守，襟韵苦超越。\n鞔鼓画麒麟，看君击狂节。\n离袖飐应劳，恨粉啼还咽。\n明年忝谏官，绿树秦川阔。\n子提健笔来，势若夸父渴。\n九衢林马挝，千门织车辙。\n秦台破心胆，黥阵惊毛髪。\n子既屈一鸣，余固宜三刖。\n慵忧长者来，病怯长街喝。\n僧炉风雪夜，相对眠一褐。\n暖灰重拥瓶，晓粥还分钵。\n青云马生角，黄州使持节。\n秦岭望樊川，秖得回头别。\n商山四皓祠，心与樗蒲说。\n大泽蒹葭风，孤城狐兔窟。\n且復考诗书，无因见簪笏。\n古训屹如山，古风冷刮骨。\n周鼎列瓶罂，荆璧横抛摋。\n力尽不可取，忽忽狂歌发。\n三年未为苦，两郡非不达。\n秋浦倚吴江，去檝飞青鹘。\n溪山好画图，洞壑深闺闼。\n竹冈森羽林，花坞团宫缬。\n景物非不佳，独坐如鞴绁。\n丹鹊东飞来，喃喃送君札。\n呼儿旋供衫，走门空踏袜。\n手把一枝物，桂花香带雪。\n喜极至无言，笑余翻不悦。\n人生直作百岁翁，亦是万古一瞬中。\n我欲东召龙伯翁，上天揭取北斗柄。\n蓬莱顶上斡海水，水尽到底看海空。\n月于何处去，日于何处来？跳丸相趁走不住，尧舜禹汤文武周孔皆为灰。\n酌此一杯酒，与君狂且歌。\n离别岂足更关意，衰老相随可奈何。",
        "dynasty": "唐",
        "collection_info": null
    },
    {
        "uuid": "631fc56cf5a9bf33eb9b000f7ce0939b",
        "title": "重送",
        "author": "杜牧",
        "content": "手捻金仆姑，腰悬玉辘轳。\n爬头峰北正好去，系取可汗钳作奴。\n六宫虽念相如赋，其那防边重武夫。",
        "dynasty": "唐",
        "collection_info": null
    },
    {
        "uuid": "a6bc297314dd5cef168e28261e3c38fb",
        "title": "题池州弄水亭",
        "author": "杜牧",
        "content": "弄水亭前溪，飐滟翠绡舞。\n绮席草芊芊，紫岚峯伍伍。\n螭蟠得形势，翚飞如轩户。\n一镜奁曲堤，万丸跳猛雨。\n槛前燕鴈栖，枕上巴帆去。\n丛筠侍修廊，密蕙媚幽圃。\n杉树碧为幢，花骈红作堵。\n停樽迟晚月，咽咽上幽渚。\n客舟耿孤灯，万里人夜语。\n漫流罥苔槎，饥凫晒雪羽。\n玄丝落钩饵，冰鳞看吞吐。\n断霓天帔垂，狂烧汉旗怒。\n旷朗半秋晓，萧瑟好风露。\n光洁疑可揽，欲以襟怀贮。\n幽抱吟九歌，羁情思湘浦。\n四时皆异状，终日为良遇。\n小山浸石棱，撑舟入幽处。\n孤歌倚桂岩，晚酒眠松坞。\n纡余带竹村，蚕乡足砧杵。\n塍泉落环佩，畦苗差纂组。\n风俗知所尚，豪强耻孤侮。\n隣丧不相舂，公租无诟负。\n农时贵伏腊，簪瑱事礼赂。\n乡校富华礼，征行产强弩。\n不能自勉去，但媿来何暮。\n故园汉上林，信美非吾土。",
        "dynasty": "唐",
        "collection_info": null
    },
    {
        "uuid": "91943816b537d975be81eb1cc3e00e06",
        "title": "题宣州开元寺",
        "author": "杜牧",
        "content": "南朝谢眺城，东吴最深处。\n亡国去如鸿，遗寺藏烟坞。\n楼飞九十尺，廊环四百柱。\n高高下下中，风绕松桂树。\n青苔照朱阁，白鸟两相语。\n溪声入僧梦，月色晖粉堵。\n阅景无旦夕，凭阑有今古。\n留我酒一罇，前山看春雨。",
        "dynasty": "唐",
        "collection_info": null
    },
    {
        "uuid": "760738178fb4ebb5b94f32931fffb147",
        "title": "大雨行",
        "author": "杜牧",
        "content": "东垠黑风驾海水，海底卷上天中央。\n三吴六月忽悽惨，晚后点滴来苍茫。\n铮栈雷车轴辙壮，矫躩蛟龙爪尾长。\n神鞭鬼驭载阴帝，来往喷洒何顚狂。\n四面崩腾玉京仗，万里横互羽林枪。\n云缠风束乱敲磕，黄帝未胜蚩尤强。\n百川气势苦豪俊，坤关密鏁愁开张。\n太和六年亦如此，我时壮气神洋洋。\n东楼耸首看不足，恨无羽翼高飞翔。\n尽召邑中豪健者，阔展朱盘开酒场。\n奔觥槌鼓助声势，眼底不顾纤腰娘。\n今年阘茸鬓已白，奇游壮观唯深藏。\n景物不尽人自老，谁知前事堪悲伤。",
        "dynasty": "唐",
        "collection_info": null
    },
    {
        "uuid": "fbe612f9b5c73e597e15ac5dbc10d240",
        "title": "自宣州赴官入京路逢裴坦判官归宣州因题赠",
        "author": "杜牧",
        "content": "敬亭山下百顷竹，中有诗人小谢城。\n城高跨楼满金碧，下听一溪寒水声。\n梅花落径香缭绕，雪白玉珰花下行。\n萦风酒斾挂朱阁，半醉游人闻弄笙。\n我初到此未三十，头脑钐利筋骨轻。\n画堂檀板秋拍碎，一引有时联十觥。\n老闲腰下丈二组，尘土高悬千载名。\n重游鬓白事皆改，唯见东流春水平。\n对酒不敢起，逢君还眼明。\n云罍看人捧，波脸任他横。\n一醉六十日，古来闻阮生。\n是非离别际，始见醉中情。\n今日送君话前事，高歌引劒还一倾。\n江湖酒伴如相问，终老烟波不计程。",
        "dynasty": "唐",
        "collection_info": null
    },
    {
        "uuid": "987bf853aee9876170024eb17b0e83de",
        "title": "赠宣州元处士",
        "author": "杜牧",
        "content": "陵阳北郭隐，身世两忘者。\n蓬蒿三亩居，宽于一天下。\n罇酒对不酌，默与玄相话。\n人生自不足，爱叹遭逢寡。",
        "dynasty": "唐",
        "collection_info": null
    },
    {
        "uuid": "070816ed7e52fb104546869a1350fb0d",
        "title": "村行",
        "author": "杜牧",
        "content": "春半南阳西，柔桑过村坞。\n褭褭垂柳风，点点迴塘雨。\n蓑唱牧牛儿，篱窥蒨裙女。\n半湿解征衫，主人馈鸡黍。",
        "dynasty": "唐",
        "collection_info": null
    },
    {
        "uuid": "d4635daaa1312a56f9c29c48f1c894f1",
        "title": "史将军二首 一",
        "author": "杜牧",
        "content": "长鉟周都尉，闲如秋岭云。\n取蝥弧登垒，以骈隣翼军。\n百战百胜价，河南河北闻。\n今遇太平日，老去谁怜君。",
        "dynasty": "唐",
        "collection_info": null
    },
    {
        "uuid": "47ecbf1b6b240937d7af6b517858b024",
        "title": "史将军二首 二",
        "author": "杜牧",
        "content": "壮气盖燕赵，耽耽魁杰人。\n弯弧五百步，长戟八十斤。\n河湟非内地，安史有遗尘。\n何日武台坐，兵符授虎臣。",
        "dynasty": "唐",
        "collection_info": null
    },
    {
        "uuid": "763bfc7d97c46a7a014f1d2d0709e9f8",
        "title": "华清宫三十韵",
        "author": "杜牧",
        "content": "绣岭明珠殿，层峦下缭墙。\n仰窥丹槛影，犹想赭袍光。\n昔帝登封后，中原自古强。\n一千年际会，三万里农桑。\n几席延尧舜，轩墀接禹汤。\n雷霆驰号令，星斗焕文章。\n钓筑乘时用，芝兰在处芳。\n北扉闲木索，南面富循良。\n至道思玄圃，平居厌未央。\n钩陈裹岩谷，文陛压青苍。\n歌吹千秋节，楼台八月凉。\n神仙高缥缈，环佩碎丁当。\n泉暖涵窓镜，云娇惹粉囊。\n嫩岚滋翠葆，清渭照红粧。\n帖泰生灵寿，懽娱岁序长。\n月闻仙曲调，霓作舞衣裳。\n雨露偏金穴，干坤入醉乡。\n玩兵师汉武，迴手倒干将。\n黥鬣掀东海，胡牙揭上阳。\n喧呼马嵬血，零落羽林枪。\n倾国留无路，还魂怨有香。\n蜀峰横惨澹，秦树远微茫。\n鼎重山难转，天扶业更昌。\n望贤余故老，花萼旧池塘。\n往事人谁问，幽襟泪独伤。\n碧檐斜送日，殷叶半凋霜。\n迸水倾瑶砌，疎风罅玉房。\n尘埃羯鼓索，片段荔枝筐。\n鸟啄摧寒木，蜗涎蠹画梁。\n孤烟知客恨，遥起泰陵傍。",
        "dynasty": "唐",
        "collection_info": null
    },
    {
        "uuid": "303e01c91f7106c1368b4ca858c6db21",
        "title": "长安杂题长句六首 一",
        "author": "杜牧",
        "content": "觚棱金碧照山高，万国珪璋捧赭袍。\n舐笔和铅欺贾马，讚功论道鄙萧曹。\n东南楼日珠帘卷，西北天宛玉厄豪。\n四海一家无一事，将军携镜泣霜毛。",
        "dynasty": "唐",
        "collection_info": null
    },
    {
        "uuid": "8cbc5558f02a96c6aeb2c61c93122b29",
        "title": "长安杂题长句六首 二",
        "author": "杜牧",
        "content": "晴云似絮惹低空，紫陌微微弄袖风。\n韩嫣金丸莎覆绿，许公鞯汗杏粘红。\n烟生窈窕深东第，轮撼流苏下北宫。\n自笑苦无楼护智，可怜铅椠竟何功。",
        "dynasty": "唐",
        "collection_info": null
    },
    {
        "uuid": "80a7aeef4c02dd5104e34293bf680403",
        "title": "长安杂题长句六首 三",
        "author": "杜牧",
        "content": "雨晴九陌铺江练，岚嫩千峰迭海涛。\n南苑草芳眠锦雉，夹城云暖下霓旄。\n少年羁络青纹玉，游女花簪紫蒂桃。\n江碧柳深人尽醉，一瓢颜巷日空高。",
        "dynasty": "唐",
        "collection_info": null
    },
    {
        "uuid": "609df698749730c1fd507dff2d1532c9",
        "title": "长安杂题长句六首 四",
        "author": "杜牧",
        "content": "束带谬趋文石陛，有章曾拜皁囊封。\n期严无奈睡留癖，势窘犹为酒泥慵。\n偷钓侯家池上雨，醉吟隋寺日沈钟。\n九原可作吾谁与，师友琅琊邴曼容。",
        "dynasty": "唐",
        "collection_info": null
    },
    {
        "uuid": "649db6aa1bf504c802b98217d9f09319",
        "title": "长安杂题长句六首 五",
        "author": "杜牧",
        "content": "洪河清渭天池浚，太白终南地轴横。\n祥云辉映汉宫紫，春光绣画秦川明。\n草妬佳人钿朵色，风回公子玉衔声。\n六飞南幸芙蓉苑，十里飘香入夹城。",
        "dynasty": "唐",
        "collection_info": null
    },
    {
        "uuid": "a7dddca49c495ebbb0395279d87c05db",
        "title": "长安杂题长句六首 六",
        "author": "杜牧",
        "content": "丰貂长组金张辈，驷马文衣许史家。\n白鹿原头回猎骑，紫云楼下醉江花。\n九重树影连清汉，万寿山光学翠华。\n谁识大君谦让德，一毫名利鬬鼃蟇。",
        "dynasty": "唐",
        "collection_info": null
    },
    {
        "uuid": "92d17d94cced1716c99db142ebaa933b",
        "title": "河湟",
        "author": "杜牧",
        "content": "元载相公曾借箸，宪宗皇帝亦留神。\n旋见衣冠就东市，忽遗弓劒不西巡。\n牧羊驱马虽戎服，白髮丹心尽汉臣。\n唯有凉州歌舞曲，流传天下乐闲人。",
        "dynasty": "唐",
        "collection_info": null
    },
    {
        "uuid": "28fbc86fac9940d23cc18177738a222b",
        "title": "许七侍御弃官东归潇洒江南颇闻自适高秋企望题诗寄赠十韵",
        "author": "杜牧",
        "content": "天子绣衣吏，东吴美退居。\n有园同庾信，避事学相如。\n兰畹晴香嫩，筠溪翠影疎。\n江山九秋后，风月六朝余。\n锦帙开诗轴，青囊结道书。\n霜岩红薜荔，露沼白芙蕖。\n睡雨高梧密，棊灯小阁虚。\n冻醪元亮秫，寒鲙季鹰鱼。\n尘意迷今古，云情识卷舒。\n他年雪中棹，阳羡访吾庐。",
        "dynasty": "唐",
        "collection_info": null
    },
    {
        "uuid": "aa0b15263d86b9ab343d373c81a6f5a5",
        "title": "李给事中敏二首 一",
        "author": "杜牧",
        "content": "一章缄拜皁囊中，懔懔朝廷有古风。\n元礼去归缑氏学江充来见犬台宫。\n纷纭白昼惊千古，鈇锧朱殷几一空。\n曲突徙薪人不会，海边今作钓鱼翁。",
        "dynasty": "唐",
        "collection_info": null
    },
    {
        "uuid": "5dcb8d9cdd678a981d0bc1877f0585dd",
        "title": "李给事中敏二首 二",
        "author": "杜牧",
        "content": "晚髪闷还梳，忆君秋醉余。\n可怜刘校尉，曾讼石中书。\n消长虽殊事，仁贤每自如。",
        "dynasty": "唐",
        "collection_info": null
    },
    {
        "uuid": "7d1f432a6873567fa87d6363890abb9f",
        "title": "题永崇西平王宅太尉愬院六韵",
        "author": "杜牧",
        "content": "天下无双将，关西第一雄。\n授符黄石老，学劒白猿翁。\n矫矫云长勇，恂恂郄縠风。\n家呼小太尉，国号大梁公。\n半夜龙骧去，中原虎穴空。\n陇山兵十万，嗣子握琱弓。",
        "dynasty": "唐",
        "collection_info": null
    },
    {
        "uuid": "6a0f3bda2e00bddd2f84a5d2d94f1dd9",
        "title": "东兵长句十韵",
        "author": "杜牧",
        "content": "上党争为天下脊，邯郸四十万秦坑。\n狂童何者欲专地，圣主无私岂翫兵。\n玄象森罗摇北落，诗人章句咏东征。\n雄如马武皆弹劒，少似终军亦请缨。\n屈指庙堂无失策，垂衣尧舜待昇平。\n羽林东下雷霆怒，楚甲南来组练明。\n即墨龙文光照曜，常山蛇阵势纵横。\n落鵰都尉万人敌，黑矟将军一鸟轻。\n渐见长围云欲合，可怜穷垒带犹萦。\n凯歌应是新年唱，便逐春风浩浩声。",
        "dynasty": "唐",
        "collection_info": null
    },
    {
        "uuid": "a371afa34fa7db045340c12822e8c7a6",
        "title": "过勤政楼",
        "author": "杜牧",
        "content": "千秋令节名空在，承露丝囊世已无。\n唯有紫苔偏得意，年年因雨上金铺。",
        "dynasty": "唐",
        "collection_info": null
    },
    {
        "uuid": "e3c70e2f926f1c25adebd3a611bf8dcb",
        "title": "过魏文贞公宅",
        "author": "杜牧",
        "content": "蟪蛄宁与雪霜期，贤哲难教俗士知。\n可怜贞观太平后，天且不留封德彝。",
        "dynasty": "唐",
        "collection_info": null
    },
    {
        "uuid": "2bbf445adb5d9d034fdf0ef95b8819d2",
        "title": "早春阁下寓直萧九舍人亦直内署因寄书怀四韵",
        "author": "杜牧",
        "content": "御水初销冻，宫花尚怯寒。\n千峰横紫翠，双阙凭阑干。\n玉漏轻风顺，金茎淡日残。\n王乔在何处，清汉正骖鸾。",
        "dynasty": "唐",
        "collection_info": null
    },
    {
        "uuid": "4f1feed557985a3469a16f62537b7e3f",
        "title": "秋晚与沈十七舍人期游樊川不至",
        "author": "杜牧",
        "content": "邀侣以官解，泛然成独游。\n川光初媚日，山色正矜秋。\n野竹疎还密，岩泉咽復流。\n杜村连潏水，晚步见垂钩。",
        "dynasty": "唐",
        "collection_info": null
    },
    {
        "uuid": "fd676ed93500f4a00b1a51ba90811e46",
        "title": "念昔游三首 一",
        "author": "杜牧",
        "content": "十载飘然绳检外，罇前自献自为酬。\n秋山春雨闲吟处，倚徧江南寺寺楼。",
        "dynasty": "唐",
        "collection_info": null
    },
    {
        "uuid": "44b69ec1561a7a3ce3b950c4d3ce0ef6",
        "title": "念昔游三首 二",
        "author": "杜牧",
        "content": "云门寺外逢猛雨，林黑山高雨脚长。\n曾奉郊宫为近侍，分明羽林枪。",
        "dynasty": "唐",
        "collection_info": null
    },
    {
        "uuid": "af69181c1c5fb63f8592cbb629f9e5f2",
        "title": "念昔游三首 三",
        "author": "杜牧",
        "content": "李白题诗水西寺，古木回岩楼阁风。\n半醒半醉游三日，红白花开山雨中。",
        "dynasty": "唐",
        "collection_info": null
    },
    {
        "uuid": "b7dea25ce287b99bf7528d4a8b551853",
        "title": "今皇帝陛下一诏征兵不日功集河湟诸郡次第归降臣获覩圣功辄献歌咏",
        "author": "杜牧",
        "content": "捷书皆应睿谋期，十万曾无一镞遗。\n汉武惭夸朔方地，周宣休道太原师。\n威加塞外寒来早，恩入河源冻合迟。\n听取满城歌舞曲，凉州声韵喜参差。",
        "dynasty": "唐",
        "collection_info": null
    },
    {
        "uuid": "8e6e1285cc30adc7dfc8e929130578f0",
        "title": "奉和白相公圣德和平致兹休运岁终功就合咏盛明呈上三相公长句四韵",
        "author": "杜牧",
        "content": "行看腊破好年光，万寿南山对未央。\n黠戛可汗修职贡，文思天子復河湟。\n应须日驭西巡狩，不假星弧北射狼。\n吉甫裁诗歌盛业，一篇江汉美宣王。",
        "dynasty": "唐",
        "collection_info": null
    },
    {
        "uuid": "1da505d4852ddd27876175482f831a85",
        "title": "过华清宫绝句三首 一",
        "author": "杜牧",
        "content": "长安回望绣成堆，山顶千门次第开。\n一骑红尘妃子笑，无人知是荔枝来。",
        "dynasty": "唐",
        "collection_info": null
    },
    {
        "uuid": "6b788259b44b7803fc04ecef55f2d574",
        "title": "过华清宫绝句三首 二",
        "author": "杜牧",
        "content": "新丰绿树起黄埃，数骑渔阳探使回。\n霓裳一曲千峰上，舞破中原始下来。",
        "dynasty": "唐",
        "collection_info": null
    },
    {
        "uuid": "76e43dff42975f138913213df7c7621c",
        "title": "过华清宫绝句三首 三",
        "author": "杜牧",
        "content": "万国笙歌醉太平，倚天楼殿月分明。\n云中乱拍禄山舞，风过重峦下笑声。",
        "dynasty": "唐",
        "collection_info": null
    },
    {
        "uuid": "2916f63328e049a864ee46aa6ce4e812",
        "title": "登乐游原",
        "author": "杜牧",
        "content": "长空澹澹孤鸟没，万古销沈向此中。\n看取汉家何事业，五陵无树起秋风。",
        "dynasty": "唐",
        "collection_info": null
    },
    {
        "uuid": "35b51d3dacb11188e3b9c9ff5eee87c7",
        "title": "闻庆州赵纵使君与党项战中箭身死辄书长句",
        "author": "杜牧",
        "content": "将军独乘铁骢马，榆溪战中金仆姑。\n死绥却是古来有，骁将自惊今日无。\n青史文章争点笔，朱门歌舞笑捐躯。\n谁知我亦轻生者，不得君王丈二殳。",
        "dynasty": "唐",
        "collection_info": null
    },
    {
        "uuid": "862d0c5caaeac39876b616b247af049c",
        "title": "送容州唐中丞赴镇",
        "author": "杜牧",
        "content": "交阯同星座，龙泉佩斗文。\n烧香翠羽帐，看舞郁金裙。\n鹢首衝泷浪，犀渠拂岭云。\n莫教铜柱北，空说马将军。",
        "dynasty": "唐",
        "collection_info": null
    },
    {
        "uuid": "67a25674b1aab921d4b8397472f25cfb",
        "title": "夏州崔常侍自少常亚列出领麾幢十韵",
        "author": "杜牧",
        "content": "帝命诗书将，登坛礼乐卿。\n三边要高枕，万里得长城。\n对客犹褒博，填门已斾旌。\n腰间五绶贵，天下一家荣。\n野水差新燕，芳郊咔夏莺。\n别风嘶玉勒，残日望金茎。\n榆塞孤烟媚，银川绿草明。\n戈矛虓虎士，弓箭落鵰兵。\n魏绛言堪采，陈汤事偶成。\n若须垂竹帛，静胜是功名。",
        "dynasty": "唐",
        "collection_info": null
    },
    {
        "uuid": "3b89ec173730542548bacc14c465a0f0",
        "title": "街西长句",
        "author": "杜牧",
        "content": "碧池新涨浴娇鸦，分鏁长安富贵家。\n游骑偶同人鬬酒，名园相倚杏交花。\n银秋騕褭嘶宛马，绣鞅璁珑走钿车。\n一曲将军何处笛，连云芳草日初斜。",
        "dynasty": "唐",
        "collection_info": null
    },
    {
        "uuid": "519c409c59c8d0b416987796beccd53a",
        "title": "春申君",
        "author": "杜牧",
        "content": "烈士思酬国士恩，春申谁与快冤魂。\n三千宾客总珠履，欲使何人杀李园。",
        "dynasty": "唐",
        "collection_info": null
    },
    {
        "uuid": "50fc98dafece83c92f6468cac7d19bb6",
        "title": "奉陵宫人",
        "author": "杜牧",
        "content": "相如死后无词客，延寿亡来绝画工。\n玉颜不是黄金少，泪滴秋山入寿宫。",
        "dynasty": "唐",
        "collection_info": null
    },
    {
        "uuid": "d7e8035e38f31c055cb7f20979e595f4",
        "title": "读韩杜集",
        "author": "杜牧",
        "content": "杜诗韩集愁来读，似倩麻姑痒处抓。\n天外凤凰谁得髓，无人解合续弦胶。",
        "dynasty": "唐",
        "collection_info": null
    },
    {
        "uuid": "fedbc09173b3dac4527d9296492fbfa5",
        "title": "春日言怀寄虢州李常侍十韵",
        "author": "杜牧",
        "content": "岸藓生红药，岩泉涨碧塘。\n地分莲岳秀，草接鼎原芳。\n雨派潀漴急，风畦芷若香。\n织蓬眠舴艋，惊梦起鸳鸯。\n论吐开冰室，诗陈曝锦张。\n貂簪荆玉润，丹穴凤毛光。\n今日还珠守，何年执戟郎。\n且嫌游昼短，莫问积薪长。\n无计披清裁，唯持祝寿觞。\n愿公如卫武，百岁尚康强。",
        "dynasty": "唐",
        "collection_info": null
    },
    {
        "uuid": "02be05774f5e1e48918551e5b8c039d1",
        "title": "李侍郎于阳羡里富有泉石牧亦于阳羡粗有薄产叙旧述怀因献长句四韵",
        "author": "杜牧",
        "content": "冥鸿不下非无意，塞马归来是偶然。\n紫绶公卿今放旷，白头郎吏尚留连。\n终南山下抛泉洞，阳羡溪中买钓船。\n欲与明公操履杖，愿闻休去是何年。",
        "dynasty": "唐",
        "collection_info": null
    }
]