[
    {
        "title": "次韵彦光睡起病目",
        "author": "谢薖",
        "content": "蝶梦游扬卧碧纱，知君不赏玉钗斜。\n梦回起坐有佳思，乱触牙籤书五车。\n黑蝇着眼君勿嗟，学道乃得青莲华。\n商略此言当过我，樵青竹裏为煎茶。",
        "dynasty": "宋",
        "collection_info": null
    },
    {
        "title": "喜汪叔野见过",
        "author": "谢薖",
        "content": "大汪权奇汗血驹，小汪连翩鸑鷟雏。\n垂头未遇伯乐頋，览辉将下朝阳梧。\n岂知青衫埋朽壤，更令斑髩困泥涂。\n喜君翩翩过我庐，握手借问今何如。\n若云难遂白髪志，朅来翻作青衿徒。\n急呼欢伯置座侧，解颜谈笑聊相娱。\n语及阿兄平日事，往往屑涕长欷歔。\n怪君长不满六尺，高谭似是胆满躯。\n且宽是事饮此醑，逢人但作巩嗫嚅。\n苦留君住骑勿驱，明朝酒尽为君酤。\n更阑月落起浩嘆，四面宿鸟鸣相呼。",
        "dynasty": "宋",
        "collection_info": null
    },
    {
        "title": "追和柳子厚二诗 读书",
        "author": "谢薖",
        "content": "吾生后渊明，颇亦念黄虞。\n要知千载外，所学非殊涂。\n兀坐对圣贤，抚卷一长吁。\n彼智自明哲，惟狂益昏逾。\n一源同滥觞，派别乃差殊。\n我观载籍中，世事何所无。\n痴人不识古，谓与古人俱。\n相望何遥遥，清都视积苏。\n咄此不可献，讽诵聊相愉。\n嗟哉子柳子，文章盖群儒。\n速进自贻戚，南冠成絷拘。\n天孙不与巧，溪神亦为愚。\n读书虽满腹，何曾救饥劬。\n乃知伾文辈，要路难齐驱。",
        "dynasty": "宋",
        "collection_info": null
    },
    {
        "title": "追和柳子厚二诗 饮酒",
        "author": "谢薖",
        "content": "世故不料理，万事付一樽。\n呼宾陈肴蔌，乃尔不惮频。\n秩筵初严冷，稍稍笑语喧。\n有如邹子律，能回寒谷温。\n朱颜挽不住，雪髩日夜烦。\n人生行乐耳，恽也亦至言。\n哀哉独醒人，顦顇拾兰荪。\n宁知阿堵中，端有妙理存。",
        "dynasty": "宋",
        "collection_info": null
    },
    {
        "title": "寄题朱氏小隐园",
        "author": "谢薖",
        "content": "吾闻滑稽儿，避世向金马。\n刈草吉云鄊，探鳯芳城野。\n斯人玩世耳，岂必蒿庐下。\n墻东本侩牛，君平盖卜者。\n朝市亦堪隐，山林实潇洒。\n君居占深源，境物粲可写。\n老桧上干云，孙桐已拱把。\n雨窗修竹响，风磴寒泉泻。\n此翁少年日，射巧如注瓦。\n百金装宝刀，千金买流赭。\n晚歌紫芝曲，情性妙陶冶。\n蒲履谷皮巾，何取绶若若。\n嗟予亦旷荡，与世自藞苴。\n方期访桃源，更欲结莲社。",
        "dynasty": "宋",
        "collection_info": null
    },
    {
        "title": "次韵董之南见赠",
        "author": "谢薖",
        "content": "章甫不入越，夏虫多拘时。\n生无适俗韵，举世谁知之。\n钟嵘不并世，无人识丘迟。\n虽有落花句，知为何等诗。\n如逢贺宾客，方叹乌栖辞。\n我初出险语，俗子争唐嗤。\n俛眉欲从事，復恐遭文移。\n亦知适楚车，安可从北驰。\n董家名父子，平生所怀思。\n虽云识面晚，相闻已相知。\n君诗有古意，且结皓首期。\n端能啖杞菊，时復过天随。",
        "dynasty": "宋",
        "collection_info": null
    },
    {
        "title": "陈循中求赋高丽墨诗为作长句",
        "author": "谢薖",
        "content": "老松收烟琢玄玉，可试洮州鸭头绿。\n来从万里古乐浪，传到麻源第三谷。\n要须岱郡鹿角胶，捣成方解土炭嘲。\n请君摩硏写新作，一弄潺湲吊康乐。",
        "dynasty": "宋",
        "collection_info": null
    },
    {
        "title": "竹友轩",
        "author": "谢薖",
        "content": "畏夏苦执热，开轩除郁蒸。\n檐前鸟雀喧，朝旭上朱甍。\n席间裁函丈，诗书浩纵横。\n槃礴环堵间，幽独怀友生。\n古人在黄卷，千载使我倾。\n出门窥物变，草木各鲜荣。\n青青墻东竹，见汝忽眼明。\n爱玩不能忘，移根傍轩楹。\n俯仰与竹俱，定交见深情。\n不是无朋友，此君冰玉清。\n风吹万籁响，寒梢韵竽笙。\n我独哦其间，诗作秋虫鸣。\n琅玕亦有实，期汝向秋成。\n鳯凰何时来，翙翙翔我庭。",
        "dynasty": "宋",
        "collection_info": null
    },
    {
        "title": "贯时轩",
        "author": "谢薖",
        "content": "旧时王子猷，爱竹仅成癖。\n斯人向千载，论世心莫逆。\n吾轩谧竹友，寓意比三益。\n俗士旧雨来，今雨定扫迹。\n城北有陈侯，眉宇初未识。\n似闻臭味同，炯炯见胸臆。\n愿言登子轩，哦句呼阿客。\n看君阴森下，玉润映连璧。\n龙吟秋夜永，卧听风摵摵。\n或当命柴车，独咏此君侧。\n兴尽悠然反，谁能暖君席。",
        "dynasty": "宋",
        "collection_info": null
    },
    {
        "title": "读荘子内篇",
        "author": "谢薖",
        "content": "经春十日雨，却扫门无车。\n伏枕梦鸣毂，淙琤行溜渠。\n端坐发深省，妙香浮素裾。\n盥濯披陈编，讽诵临前除。\n陈编为何谁，漆园傲吏书。\n奇辞通諔诡，空语极虚无。\n得意荣辱境，脱身忧患余。\n胸中灌顶句，身上如意珠。\n逍遥有妙处，领略归一途。\n尘影阅千世，风波连九区。\n投足寄其间，鼎鼎一何愚。\n傥同蓬蒿鷃，勿笑溟海鱼。",
        "dynasty": "宋",
        "collection_info": null
    },
    {
        "title": "陶渊明写真图",
        "author": "谢薖",
        "content": "渊明归去浔阳曲，杖藜蒲鞋巾一幅。\n阴阴老树啭黄莺，艶艶东篱粲霜菊。\n世纷无尽过眼空，生事不丰随意足。\n庙廊之姿老蓬荜，环堵萧条仅容膝。\n大儿顽钝懒诗书，小儿娇痴爱梨栗。\n老妻日暮荷锄归，欣然一笑共蜗室。\n哦诗未遣愁肝肾，醉裏呼儿供纸笔。\n时时得句辄写之，五言平淡用一律。\n田家酒熟夜打门，头上自有漉酒巾。\n老农时问桑麻长，提壶挈榼来相亲。\n一尊径醉北窗卧，萧然自谓羲皇人。\n此公闻道穷亦乐，容貌不枯似丹渥。\n儒林纷纷随溷浊，山林高义久寂寞。\n假令九原今可作，举公蓝舆也不恶。",
        "dynasty": "宋",
        "collection_info": null
    },
    {
        "title": "斸苓轩",
        "author": "谢薖",
        "content": "万钟辞屠羊，五鼎贪主父。\n是间多毒腊，可茹亦可吐。\n缅怀陶隐居，朝服挂神武。\n饵苓期却老，旷荡适林莾。\n我家城西偏，有地一廛许。\n开轩俛长松，倒影荫庭庑。\n嵌空宿龙蛇，晻暧藏雾雨。\n流脂入地脉，凝结岁月古。\n长镵白木柄，生事聊付汝。\n想彼尘外人，迟暮肯同煮。\n但当稍兔丝，敢望擘麟脯。",
        "dynasty": "宋",
        "collection_info": null
    },
    {
        "title": "约诸人游罗坊观",
        "author": "谢薖",
        "content": "阳夏吾鼻祖，人物倾九州。\n间携东山妓，文靖极风流。\n屐齿步飞磴，快哉康乐游。\n耳孙牛马走，阘惰无匹俦。\n但有爱山趣，尚能继前修。\n颇厌城市尘，拘絷如楚囚。\n朅来龙泉上，杖履随沙鸥。\n幽寻风露静，江月动金虬。\n青山带长江，佳气日夕浮。\n旁有列仙家，丹楼连飞楼。\n琴书静无华，竹树烦更幽。\n约我云霞交，兹游及清秋。\n朱絃荡尘襟，芳尊写牢愁。\n道士如弥明，长颈高结喉。\n初无石鼎句，崄怪压刘侯。\n从渠倚壁睡，吾属足冥搜。",
        "dynasty": "宋",
        "collection_info": null
    },
    {
        "title": "无逸病目以诗戱问",
        "author": "谢薖",
        "content": "六根无牢强，万事有戕败。\n丹白岂不佳，能令眼根坏。\n溪堂老居士，学道入三昧。\n空花结空果，过眼了无碍。\n偶然幻翳侵，恼此清净界。\n道人不易得，定为天所爱。\n恐君堕尘劫，豫比小惩戒。\n病眸点空青，勿作儿女态。\n为君祷于天，君病立当瘥。\n未忘觑诗书，不敢窥粉黛。",
        "dynasty": "宋",
        "collection_info": null
    },
    {
        "title": "题戴崧石鼎联句图",
        "author": "谢薖",
        "content": "衡山道士熊豹姿，夜过刘生逢说诗。\n止于座隅初莫识，口不能言心自知。\n坐中清逸校书郎，新有诗声谁过之。\n岂知老子殊不浅，可但逐鬼囚蛟螭。\n须臾指鼎出佳句，脱略凡韵生新奇。\n二生得句不敢吐，鸣声强作秋虫悲。\n愯如窘兔避鹰隼，懔如败将收旌旗。\n借问舐笔摹者谁，定是盘礴真画师。\n退之斯文有妙处，丹青写尽初无遗。\n弥明学道如不死，应在衡山深处栖。\n端能过我挑诗敌，与君周旋吾敢辞。",
        "dynasty": "宋",
        "collection_info": null
    },
    {
        "title": "读葛洪传",
        "author": "谢薖",
        "content": "葛洪炼丹砂，却老得遐寿。\n鹤髪安在哉，岩穴遗井旧。\n劳生亦何为，荏苒度昏昼。\n煌煌昆丘芝，未暇撷三秀。\n寄谢浮丘翁，何由挹其袖。",
        "dynasty": "宋",
        "collection_info": null
    },
    {
        "title": "读三都赋",
        "author": "谢薖",
        "content": "汉遭阳九运，无復见中兴。\n不闻黄屋处，郊野蔽旗旌。\n三人已成虎，况阻三国兵。\n扬尘日月暗，喋血郊原腥。\n作都虽云美，其如九鼎轻。\n十年翰墨手，摸写费丹青。\n人与骨俱朽，山川空炳灵。\n吾怀鲍明远，寂莫赋芜城。",
        "dynasty": "宋",
        "collection_info": null
    },
    {
        "title": "田父招饮不赴",
        "author": "谢薖",
        "content": "万钱供食如嚼蜡，百壶载酒如饮水。\n要知自古穷达人，脱略世味皆如此。\n经旬不逢南邻伴，曲肱聊寄北窗底。\n田父剥喙扣我门，颇应昨夜灯花喜。\n殷勤揽衣谢父老，陶令爱酒今朝止。\n伏雌可杀葵可羮，他日薄饭招邻里。\n吾君恭俭似文帝，勿为酒醪伤谷米。",
        "dynasty": "宋",
        "collection_info": null
    },
    {
        "title": "喜雨",
        "author": "谢薖",
        "content": "涉冬无一雨，玄冥阻骄阳。\n上田尘沙飞，下田蒲稗荒。\n锄犁不入土，龙具挂壁墻。\n村居巷无井，抱瓮汲长江。\n汲多恐流绝，无以饮牛羊。\n昨宵天意动，浮云霾月光。\n洒然润物功，洗苏及枯杨。\n先帝剑弓冷，小臣涕泪滂。\n属闻建中号，讴歌腾路傍。\n雨从膏泽沛，风与和气翔。\n山林独何幸，预喜霑稻粱。\n尚能赋时雨，激烈歌阜康。",
        "dynasty": "宋",
        "collection_info": null
    },
    {
        "title": "余赋野香亭前木犀花二小诗盛称此花之妙而江迪彝赋梅花诗以反之往返唱和十数篇二花优劣未决故復长韵示之",
        "author": "谢薖",
        "content": "君不见杜陵布衾冷如鐡，朝来米尽炊烟绝。\n偶然乘兴江上行，无奈被花恼不彻。\n城南陋巷在江侯，读书蒲团生虮虱。\n吟成少陵七字诗，酷爱梅花似冰雪。\n竹友道人端可嗤，颔髭如棘手如龟。\n从来口业洗未尽，醉吐狂辞歌木犀。\n赏花自是少年事，出口未觉吾侪痴。\n我今束缚喙三尺，勿与世俗争妍媸。\n空花遍世不碍眼，淡如云水老禅师。",
        "dynasty": "宋",
        "collection_info": null
    },
    {
        "title": "寄题王立之赋归堂",
        "author": "谢薖",
        "content": "小官五斗米，达官五鼎食。\n均有怀禄心，细大各封殖。\n疾驱挽不还，此辈车毂击。\n王侯生绮纨，雅意在山泽。\n颇赋归去来，作堂慰休息。\n似闻一尊酒，醉眼分青白。\n何时上君堂，酌酒话畴昔。\n和君五字句，想望柴桑陌。",
        "dynasty": "宋",
        "collection_info": null
    },
    {
        "title": "亦爱轩",
        "author": "谢薖",
        "content": "漆园游濠梁，得意鯈鱼乐。\n渊明爱吾庐，感彼众鸟託。\n两贤俱达道，妙处要商略。\n夫子谁与归，潜也如可作。\n柴桑久无人，兹道竟寥落。\n颇能诵其诗，尚友亦不恶。\n世路多艰险，君轩可槃礴。\n但恐君出游，萧朱绶若若。",
        "dynasty": "宋",
        "collection_info": null
    },
    {
        "title": "求定斋",
        "author": "谢薖",
        "content": "吾观大梁城，九衢尘暗天。\n蛮触日交争，夔蚿互相怜。\n此心如慈幡，袅袅风中悬。\n王子闭门卧，守心长缚禅。\n能定乃能应，如镜别丑姸。\n吾岂匏瓜哉，孔子有至言。\n君看日月行，亦若磨蚁旋。\n涪翁已发药，此句不用传。",
        "dynasty": "宋",
        "collection_info": null
    },
    {
        "title": "寄饶次守",
        "author": "谢薖",
        "content": "我初丱角时，闻有饶进父。\n破衣下里舍，应书不得举。\n要是磊落人，白眼看法度。\n吹笙弹箜篌，余事能律吕。\n市人恶少年，往往争笑侮。\n掉头出里门，徒步大梁去。\n蒯缑谒王公，敝貂走风雨。\n十年不还乡，无人问死所。\n客从北方来，喜气满眉宇。\n探怀出君诗，字字粲玑珇。\n笔踪入颜掦，句法窥李杜。\n奇伟可畏人，我辈谁比数。\n借问从谁游，一一英俊侣。\n我家阿夷兄，诗有春草句。\n说君不离口，恨我识君暮。\n帝城十二衢，素衣染黄土。\n食贫出无车，羁旅亦良苦。\n束书早归来，隻鸡祭坟墓。\n况闻霍将军，尚有陈氏母。\n铜山郁嵯峨，其下原膴膴。\n我思结茆舍，带经学农圃。\n他日如买邻，定可连墻住。\n颇闻君卜昏，我亦未有妇。\n要如子柳子，各娶老农女。\n东市买杯杓，西市买筐筥。\n南市买绠缶，北市买甑釡。\n生理能稍稍，来往办鸡黍。\n两家如有子，男女互嫁娶。\n从来不识面，便作平生语。\n但缘臭味同，请君莫讶许。",
        "dynasty": "宋",
        "collection_info": null
    },
    {
        "title": "读潘邠老庐山纪行诗",
        "author": "谢薖",
        "content": "杜陵骨已朽，潘子今似之。\n欻观庐山作，乃类北征诗。\n是家好男子，札翰非凡儿。\n阿耶有新句，把笔如画锥。\n此诗落吾手，三復喜可知。\n有才如长卿，武帝思同时。\n不令歌天马，亦合赋灵芝。\n胡为鬂已凋，但作愁苦辞。\n锦囊勿妄发，恐为俗子嗤。",
        "dynasty": "宋",
        "collection_info": null
    },
    {
        "title": "汲古斋",
        "author": "谢薖",
        "content": "人言曲误周郎頋，岂谓周郎真好古。\n长歌短调各风流，说尽心招及眉语。\n颇闻汲古用修绠，乃知余事工律吕。\n君躯三尺胆如斗，欲窥唐虞探邹鲁。\n顷来长安阔画眉，时人半额相媚妩。\n天姿洁白恶丹铅，独有溪头浣纱女。\n要知学者用心处，不追时好乃如许。\n君家有井千尺深，容我时攀辘轳否。",
        "dynasty": "宋",
        "collection_info": null
    },
    {
        "title": "寄李商老",
        "author": "谢薖",
        "content": "所思定何方，渺然羌山麓。\n别来经一年，不寄书一幅。\n忆在元真馆，与君同饮缸。\n论文久未去，夜雪打寒窗。\n明朝款君门，箯舆踏残雪。\n尊前听君谈，意气排凛冽。\n雪中两相过，把酒俱留连。\n岂同剡溪去，兴尽回酒船。\n今年走东吴，无復相邂逅。\n遭回行路难，归已三月后。\n逢君所知人，颇尝问君安。\n犹闻卧苫块，毁棘今栾栾。\n君家所娇儿，闻已去怀抱。\n昔我尝见之，瑶环实娟好。\n我归卧衡门，愁君亦如君。\n淋雨子桑病，敝冠原宪贫。\n此怀其谁语，思君何能已。\n寄声劳苦君，兼问两季子。",
        "dynasty": "宋",
        "collection_info": null
    },
    {
        "title": "集庵摩勒园观李伯时画阳关图以不能舍余习偶被世人知为韵得人字赋六言",
        "author": "谢薖",
        "content": "摩诘句中有眼，龙眠笔下通神。\n佳篇与画张本，短纸为诗写真。\n渭城偶落吾手，小圃传观众宾。\n坐上宴如居士，暗中摸索离人。",
        "dynasty": "宋",
        "collection_info": null
    },
    {
        "title": "次韵董彦速送珍上座还漳江",
        "author": "谢薖",
        "content": "阿师身小胆能大，文字宁追权可游。\n寻山红叶半旬雨，过我黄花三径秋。\n随处庞公虽有偈，他年支遁恐难酬。\n经行若箇门风是，闻说漳江似赵州。",
        "dynasty": "宋",
        "collection_info": null
    },
    {
        "title": "招李成德",
        "author": "谢薖",
        "content": "妙年英伟定楩柟，老大如樗百不堪。\n黍饭奠孤元伯约，山夫岂有德公谈。\n棋无多算愧三北，诗要重论窥二南。\n只恐寻芳嗟较晚，夜来风蘂落毵毵。",
        "dynasty": "宋",
        "collection_info": null
    },
    {
        "title": "采金樱子",
        "author": "谢薖",
        "content": "三月花如薝卜香，霜中采实似金黄。\n煎成风味亦不浅，润色犹烦頋建康。",
        "dynasty": "宋",
        "collection_info": null
    },
    {
        "title": "读何易于传",
        "author": "谢薖",
        "content": "吏皆愁死自焚诏，农正勤耕身挽船。\n墨绶纷纷满天下，不知谁拍此渠肩。",
        "dynasty": "宋",
        "collection_info": null
    },
    {
        "title": "读严子陵祠堂记",
        "author": "谢薖",
        "content": "羊裘不见钓台倾，山到台边分外青。\n天上故人新黼黻，身前万事一笭箵。\n章侯笔法逼秦相，范子文章原易经。\n图画名臣久磨灭，此碑千古粲繁星。",
        "dynasty": "宋",
        "collection_info": null
    },
    {
        "title": "观渔二首  其一",
        "author": "谢薖",
        "content": "腹腴端可饱新欢，柳贯霜鳞照眼寒。\n莫惜宝刀烦玉腕，要看飞雪下金盘。",
        "dynasty": "宋",
        "collection_info": null
    },
    {
        "title": "观渔二首  其二",
        "author": "谢薖",
        "content": "活我波间双鲤鱼，待传千里故人书。\n娇蛾莫道留君扫，怕捲珠帘总不如。",
        "dynasty": "宋",
        "collection_info": null
    },
    {
        "title": "潘邠老尝作诗云满城风雨近重阳邠老亡后无逸兄用此句足成四篇今兹重阳只数日风两不止凄然有怀作二绝句念泉下二人不再作不觉流涕覆面也  其一",
        "author": "谢薖",
        "content": "地下修文两玉人，清诗传世墨犹新。\n却因风雨重阳近，独立苍茫泪一巾。",
        "dynasty": "宋",
        "collection_info": null
    },
    {
        "title": "潘邠老尝作诗云满城风雨近重阳邠老亡后无逸兄用此句足成四篇今兹重阳只数日风两不止凄然有怀作二绝句念泉下二人不再作不觉流涕覆面也  其二",
        "author": "谢薖",
        "content": "阿兄温润玉介导，我友淡薄朱丝絃。\n只疑蝉蜕游人世，醉插茱茰若箇边。",
        "dynasty": "宋",
        "collection_info": null
    },
    {
        "title": "隐居",
        "author": "谢薖",
        "content": "清时甘小隐，卜筑在山阿。\n家有传蚕室，机如凌行婆。\n閒看斩猫话，羞作扣牛歌。\n不出又三月，柴门生薜萝。",
        "dynasty": "宋",
        "collection_info": null
    },
    {
        "title": "秋日登拟岘台二首  其一",
        "author": "谢薖",
        "content": "步上溪边百尺台，斩新秋色正伤怀。\n千屏翳绕碧云合，一字倾欹鸿雁来。",
        "dynasty": "宋",
        "collection_info": null
    },
    {
        "title": "秋日登拟岘台二首  其二",
        "author": "谢薖",
        "content": "徘徊欣与赏心同，读遍碑词字字工。\n共叹黄垆封白壁，一时悲泪洒秋风。",
        "dynasty": "宋",
        "collection_info": null
    },
    {
        "title": "秋暑",
        "author": "谢薖",
        "content": "秋暑不可奈，秋风殊未来。\n何时疏画扇，无处觅凉台。\n谁谓月离毕，空惊山殷雷。\n愁闻老农语，南亩半黄埃。",
        "dynasty": "宋",
        "collection_info": null
    },
    {
        "title": "寄汪信民二首  其一",
        "author": "谢薖",
        "content": "泮水传经老，蓬山佐着才。\n宦游思引去，禄飬可归来。\n要路眼谁白，浮云心自灰。\n少年马何驶，君马独虺隤。",
        "dynasty": "宋",
        "collection_info": null
    },
    {
        "title": "寄汪信民二首  其二",
        "author": "谢薖",
        "content": "繫缆符离日，君行殊未归。\n寄书问毫杜，有梦向江西。\n不见挥犀柄，顿惊响马蹄。\n殷勤具鸡黍，多谢德公妻。",
        "dynasty": "宋",
        "collection_info": null
    },
    {
        "title": "喜董彦速自仙岩归",
        "author": "谢薖",
        "content": "钵囊高挂同僧夏，远寄岩门一把茅。\n地僻狙猴长作伴，食贫蕨笋不充庖。\n瘦藤拄下万峰顶，野鹤来归千岁巢。\n点检箧中诗几首，苍头时遣为君抄。",
        "dynasty": "宋",
        "collection_info": null
    },
    {
        "title": "莫莫堂新竹",
        "author": "谢薖",
        "content": "僻寂漏茅屋，萧梢新竹枝。\n径迷人不到，荫密鸟还知。\n绿色葱葱换，熏风细细吹。\n即看柯叶老，不受岁寒欺。",
        "dynasty": "宋",
        "collection_info": null
    },
    {
        "title": "夏夜对月",
        "author": "谢薖",
        "content": "扫月追凉清夜分，是间风露别干坤。\n山林畏佳地多籁，云汉昭回天不言。\n平野极瞻南纪阔，稀星遥拱北辰尊。\n时平万里无兵革，静爱鸡鸣犬吠村。",
        "dynasty": "宋",
        "collection_info": null
    },
    {
        "title": "煎罂粟汤二首  其一",
        "author": "谢薖",
        "content": "万粒匀圆剖罂子，作汤和蜜味尤宜。\n中年强饭却丹石，安用咄嗟成淖糜。",
        "dynasty": "宋",
        "collection_info": null
    },
    {
        "title": "煎罂粟汤二首  其二",
        "author": "谢薖",
        "content": "松黄浮椀色蒸栗，初味余甘如苦荼。\n粉粟为汤两奇绝，甚甘纯白胜醍醐。",
        "dynasty": "宋",
        "collection_info": null
    },
    {
        "title": "问刘世基疾",
        "author": "谢薖",
        "content": "君如寒涕懒瓉师，如何久苦造化儿。\n清漳婴疾古所叹，淋雨裹饭今其谁。\n探囊苦乏万金药，历眼畴为三世医。\n他年上疏恐不免，细君莫念眠牛衣。",
        "dynasty": "宋",
        "collection_info": null
    },
    {
        "title": "蔡师直画山水研屏二首  其一",
        "author": "谢薖",
        "content": "画翁元胜斵轮扁，喻子丹青如有神。\n平远还堪助诗思，故疑摩诘是前身。",
        "dynasty": "宋",
        "collection_info": null
    },
    {
        "title": "蔡师直画山水研屏二首  其二",
        "author": "谢薖",
        "content": "淡墨江山作小屏，碧纱烟裏护寒泓。\n蟾蜍写尽看倒影，身在山阴佳处行。",
        "dynasty": "宋",
        "collection_info": null
    },
    {
        "title": "观棋",
        "author": "谢薖",
        "content": "客憇茂林晚，风生凉簟秋。\n纵横飞碎玉，胜败决中流。\n北叟暂亡马，西风还覆舟。\n谁能关许事，寓目且忘忧。",
        "dynasty": "宋",
        "collection_info": null
    },
    {
        "title": "喜晴",
        "author": "谢薖",
        "content": "十日江村烟雨蒙，晓来初快日升东。\n挼莎蕉叶展新绿，纵臾榴花开晚红。\n得句又从山色裏，发机浑在鸟声中。\n披衣出户眄四野，好在良苗怀晚风。",
        "dynasty": "宋",
        "collection_info": null
    },
    {
        "title": "和李智伯病中书事四首  其一",
        "author": "谢薖",
        "content": "多病过嗟蒲柳弱，故交闻似曙星疏。\n逢人休问金篦术，杀简宜希石室书。",
        "dynasty": "宋",
        "collection_info": null
    },
    {
        "title": "和李智伯病中书事四首  其二",
        "author": "谢薖",
        "content": "训释虽工非世好，风流未减已形枯。\n固知商也真无罪，岂谓穹穹不可呼。",
        "dynasty": "宋",
        "collection_info": null
    },
    {
        "title": "和李智伯病中书事四首  其三",
        "author": "谢薖",
        "content": "应知露肘贫堪忍，只有哦诗兴未疏。\n莫遣木兰当户织，须烦阿买八分书。",
        "dynasty": "宋",
        "collection_info": null
    },
    {
        "title": "和李智伯病中书事四首  其四",
        "author": "谢薖",
        "content": "老去惊诗笔退，愁生唯怕酒肠枯。\n尊前学得新翻曲，早晚挥杯幸见呼。",
        "dynasty": "宋",
        "collection_info": null
    },
    {
        "title": "春寒",
        "author": "谢薖",
        "content": "冉冉云生岭，翻翻雨决渠。\n畏寒成墐户，恶湿问生鱼。\n始惬春衫薄，俄惊团扇疏。\n天怜憔悴骨，莫遣峭风梳。",
        "dynasty": "宋",
        "collection_info": null
    },
    {
        "title": "送香与董彦速二首  其一",
        "author": "谢薖",
        "content": "侯莎新补蔚宗传，藿燥詹粘疑可憎。\n试炷博山元不俗，小奁分供在家僧。",
        "dynasty": "宋",
        "collection_info": null
    },
    {
        "title": "送香与董彦速二首  其二",
        "author": "谢薖",
        "content": "窗间一炷结趺坐，万象森前应眼明。\n不印香严熏未歇，何妨人诮太僧生。",
        "dynasty": "宋",
        "collection_info": null
    },
    {
        "title": "暮春久雨",
        "author": "谢薖",
        "content": "季月何多雨，经旬不见山。\n云师工蔽塞，羲驭久间关。\n水已泽中满，寒应天际还。\n坏墻忧盗入，只益髩毛斑。",
        "dynasty": "宋",
        "collection_info": null
    },
    {
        "title": "晚春书事二首  其一",
        "author": "谢薖",
        "content": "春来畏病不饮酒，孤负山南山北花。\n有客款门惊剥啄，无人追韵得车斜。\n独酬砌下二三子，岂忆城南韦杜家。\n不畏诗穷嫌水厄，时时搜句煮新芽。",
        "dynasty": "宋",
        "collection_info": null
    },
    {
        "title": "晚春书事二首  其二",
        "author": "谢薖",
        "content": "未曾留客十觞醉，已是飞花三月时。\n忽悟病来真老矣，倘逢圣处亦中之。\n眼前用意半干没，世上忘形皆白痴。\n谁似陶翁有名酒，呼儿觅纸又题诗。",
        "dynasty": "宋",
        "collection_info": null
    },
    {
        "title": "和陈虚中与吕少逸唱酬口号",
        "author": "谢薖",
        "content": "霏霏玉唾胜三语，灔灔金荷倾十分。\n檐外催诗疑有雨，林间张幄岂须裙。\n临溪尚忆童时钓，问俗仍宽柱后文。\n珍重两公新句丽，落花依草竞纷纷。",
        "dynasty": "宋",
        "collection_info": null
    },
    {
        "title": "萤火",
        "author": "谢薖",
        "content": "日出知何许，宵行有底忙。\n自疑缘寸草，不敢近扶桑。\n琐碎岂堪数，神奇安得长。\n微风迹未扫，更待九秋霜。",
        "dynasty": "宋",
        "collection_info": null
    },
    {
        "title": "七夕书事",
        "author": "谢薖",
        "content": "烧烛留今夕，衔杯忆故年。\n风前失二士，句裏问三玄。\n随分瓜蔬设，占星古老传。\n不须文乞巧，只有直如絃。",
        "dynasty": "宋",
        "collection_info": null
    },
    {
        "title": "朱濠州挽词二首  其一",
        "author": "谢薖",
        "content": "俊轶金闺彦，风流粉署郎。\n忧民形玉色，治郡辍鹓行。\n籍甚闻前席，居然叹掩芒。\n何人杀青简，惠政在濠梁。",
        "dynasty": "宋",
        "collection_info": null
    },
    {
        "title": "朱濠州挽词二首  其二",
        "author": "谢薖",
        "content": "公才真霹雳，令德故从容。\n未锡九环带，俄倾千丈松。\n清香销燕寝，遗札陋登封。\n身后纍纍印，纡青已二龙。",
        "dynasty": "宋",
        "collection_info": null
    },
    {
        "title": "哭无逸兄三首  其一",
        "author": "谢薖",
        "content": "久客思乡社，长歌去国门。\n还家未偃息，树旐忽飞翻。\n苦泪不胜滴，悲怀谁与论。\n平生急难处，愁绝望鸰原。",
        "dynasty": "宋",
        "collection_info": null
    },
    {
        "title": "哭无逸兄三首  其二",
        "author": "谢薖",
        "content": "文章不用世，岁忽值龙蛇。\n遽使贤人陨，长兴志士嗟。\n有儿纔句读，无地可桑麻。\n赖有兴元尹，能赒孟氏家。",
        "dynasty": "宋",
        "collection_info": null
    },
    {
        "title": "哭无逸兄三首  其三",
        "author": "谢薖",
        "content": "溪堂载酒地，无復故人车。\n败壁龙衣委，荒畦马齿疏。\n凄凉闭关赋，沦落广微书。\n但有清风在，时时为扫除。",
        "dynasty": "宋",
        "collection_info": null
    },
    {
        "title": "题于逢辰画",
        "author": "谢薖",
        "content": "踏遍江南岸，归来试解衣。\n谁言物外赏，不与笔端为。\n石带苍苔瘦，风凋折苇稀。\n令人清兴发，欲问钓鱼矶。",
        "dynasty": "宋",
        "collection_info": null
    },
    {
        "title": "戱咏石榴晚开二首  其一",
        "author": "谢薖",
        "content": "靡靡江蓠只唤愁，眼前何物可忘忧。\n楝花净尽绿阴满，纔见一枝安石榴。",
        "dynasty": "宋",
        "collection_info": null
    },
    {
        "title": "戱咏石榴晚开二首  其二",
        "author": "谢薖",
        "content": "无復幽姿淡淡粧，胭脂深染薄罗裳。\n芙容影裏避三舍，石竹丛中许擅场。",
        "dynasty": "宋",
        "collection_info": null
    },
    {
        "title": "端午即事",
        "author": "谢薖",
        "content": "卯饮缘佳节，昌阳荐一巵。\n儿咨射团事，妻诵赐衣诗。\n懒检三闾传，争纒五綵丝。\n平生几端午，随分作儿嬉。",
        "dynasty": "宋",
        "collection_info": null
    },
    {
        "title": "书李元亮真牧堂赋后",
        "author": "谢薖",
        "content": "挥翰眼中元亮，牧牛何处癯仙。\n公择如今不冺，当家诸子俱贤。",
        "dynasty": "宋",
        "collection_info": null
    },
    {
        "title": "题陈阳树石二首  其一",
        "author": "谢薖",
        "content": "寒藤骨数百尺，枯木大七八围。\n挽取到公奇石，俱还数幅寒溪。",
        "dynasty": "宋",
        "collection_info": null
    },
    {
        "title": "题陈阳树石二首  其二",
        "author": "谢薖",
        "content": "解写枯松润石，陈阳笔意名家。\n弟子蔡规今老，古人王宰何加。",
        "dynasty": "宋",
        "collection_info": null
    },
    {
        "title": "哭汪信民二首  其一",
        "author": "谢薖",
        "content": "竟欲游梁苑，聊甘食楚萍。\n谈经谢纨袴，植髪愬槐庭。\n着镜髩毛改，横空烟雾冥。\n谁评贞曜谥，更谒退之铭。",
        "dynasty": "宋",
        "collection_info": null
    },
    {
        "title": "哭汪信民二首  其二",
        "author": "谢薖",
        "content": "徐穉生何陋，袁宏辈岂如。\n谁知十斛水，中有百金鱼。\n肘见贫非病，疽成愤不摅。\n铭旌返南国，寥落正愁予。",
        "dynasty": "宋",
        "collection_info": null
    },
    {
        "title": "杞菊",
        "author": "谢薖",
        "content": "雨洗幽丛清客襟，厨人采掇独何心。\n根苗扶老或名杖，蓓蕾舒黄无数金。",
        "dynasty": "宋",
        "collection_info": null
    },
    {
        "title": "络纬",
        "author": "谢薖",
        "content": "聒人长向井边啼，在宇丁宁戒授衣。\n织素尽输官事了，秋来工女正投机。",
        "dynasty": "宋",
        "collection_info": null
    },
    {
        "title": "倦夜",
        "author": "谢薖",
        "content": "山月斜临帐，山风细拂裳。\n萧萧碧烟静，炯炯白间凉。\n境寂万缘息，心灰千虑亡。\n无端催曙鸟，底事厌宵长。",
        "dynasty": "宋",
        "collection_info": null
    },
    {
        "title": "喜董之南归",
        "author": "谢薖",
        "content": "干鹊飞翻噪晚林，阿南归骑果骎骎。\n青衫黄绶霑新命，白石清泉是素心。\n金镊多情洗双鬂，葛巾从此避华簪。\n来年往献东巡颂，今日聊为梁父吟。",
        "dynasty": "宋",
        "collection_info": null
    },
    {
        "title": "怀祥首座",
        "author": "谢薖",
        "content": "师在羌庐西復东，无心还似鸟飞空。\n月鈎云幙今何处，禅板蒲团只眼中。\n未悟竹间鸣瓦砾，拟随童子问铃风。\n前身倘是胡居士，打破虚空对沼公。",
        "dynasty": "宋",
        "collection_info": null
    },
    {
        "title": "寄李商老兼简文若季弓",
        "author": "谢薖",
        "content": "有客春来传尺书，书词字字敌琼琚。\n经时伏枕沉绵甚，异县论交消息疏。\n物外高情想三鳯，眼中何物当双鱼。\n遥知小弟凄凉意，骑省归来正望庐。",
        "dynasty": "宋",
        "collection_info": null
    },
    {
        "title": "昼卧二首  其一",
        "author": "谢薖",
        "content": "书魔纔挽睡魔推，鼻息俄惊吼怒雷。\n梦到逍遥大庭馆，不堪檐外鸟惊回。",
        "dynasty": "宋",
        "collection_info": null
    },
    {
        "title": "昼卧二首  其二",
        "author": "谢薖",
        "content": "剥剥啄啄无俗客，清清泠泠多好风。\n一枕本无忧乐累，何须游宦大槐宫。",
        "dynasty": "宋",
        "collection_info": null
    },
    {
        "title": "青精饭三首  其一",
        "author": "谢薖",
        "content": "霍山王邓两真隐，驾鹤乘云飞九天。\n当时服饵定何物，同饭青精三十年。",
        "dynasty": "宋",
        "collection_info": null
    },
    {
        "title": "青精饭三首  其二",
        "author": "谢薖",
        "content": "从来见说青精饭，晚遇真人隐诀中。\n长恨闻名不相识，那知俚俗号乌桐。",
        "dynasty": "宋",
        "collection_info": null
    },
    {
        "title": "青精饭三首  其三",
        "author": "谢薖",
        "content": "南人虽号乌桐饭，过熟翻成作淖糜。\n太极真人方未试，茅山道士寄何迟。",
        "dynasty": "宋",
        "collection_info": null
    },
    {
        "title": "送酒与晏如居士二首  其一",
        "author": "谢薖",
        "content": "南人酿酒诧深红，注瓦真成琥珀浓。\n与药相投莫宜此，急分多病晏如翁。",
        "dynasty": "宋",
        "collection_info": null
    },
    {
        "title": "送酒与晏如居士二首  其二",
        "author": "谢薖",
        "content": "此翁宁把春偿酒，醉插姚黄更乞花。\n多病只今犹解饮，细倾聊为遣生涯。",
        "dynasty": "宋",
        "collection_info": null
    },
    {
        "title": "示李商老兄弟",
        "author": "谢薖",
        "content": "月夜宜披宫锦袍，定知公辈岂蓬嵩。\n文如修水波澜阔，人与庐山意气高。\n伯氏最于三虎怒，凡儿何翅九牛毛。\n相逢径欲倒家酿，莫厌尊前持蟹螯。",
        "dynasty": "宋",
        "collection_info": null
    },
    {
        "title": "夏日游南湖",
        "author": "谢薖",
        "content": "曲尘裙与草争绿，象鼻筩轻琼作杯。\n可惜小舟横两桨，无人催送莫愁来。",
        "dynasty": "宋",
        "collection_info": null
    },
    {
        "title": "咏金来禽",
        "author": "谢薖",
        "content": "枝上离离金弹丸，宜随玉食荐金盘。\n从来物以远为贵，酷爱闽中荔子丹。",
        "dynasty": "宋",
        "collection_info": null
    },
    {
        "title": "书怀",
        "author": "谢薖",
        "content": "赖有书遮眼，初无客就谈。\n身閒唯取醉，髪短仅胜簪。\n学僻今何用，囊空宝不贪。\n老师行驻锡，凖拟问前三。",
        "dynasty": "宋",
        "collection_info": null
    },
    {
        "title": "次李商老端字韵",
        "author": "谢薖",
        "content": "胸中磊磊夜光寒，霹雳惊飞在舌端。\n梦去幽寻遶山麓，诗来喜色上门阑。\n四时更运不停轨，万物并流皆疾湍。\n两髩凋零壮心在，忍穷怀抱若为宽。",
        "dynasty": "宋",
        "collection_info": null
    },
    {
        "title": "招汪叔野",
        "author": "谢薖",
        "content": "夜语僧窗雪载涂，别来夏木又扶疏。\n两牛鸣处地非远，万竹阴边吾所庐。\n儿能窃听从忘簟，子盍徐行可当车。\n莫讶南邻狂处士，掺挝倾坐一轩渠。",
        "dynasty": "宋",
        "collection_info": null
    },
    {
        "title": "投赠通守陈虚中",
        "author": "谢薖",
        "content": "前驱负弩斾旌忙，凛凛寒风挟晓霜。\n人道奸藏有三穴，公知民病极千疮。\n摇毫端是霹雳手，抵几还惊鳬鹜行。\n莫向琳宫坐閒冷，太阿何事匣中藏。",
        "dynasty": "宋",
        "collection_info": null
    },
    {
        "title": "晚晴步塘上",
        "author": "谢薖",
        "content": "漫踏斜阳堤上行，偶逢白叟问年登。\n去年禾干龟兆拆，今年雨多禾耳生。",
        "dynasty": "宋",
        "collection_info": null
    },
    {
        "title": "鸣鸠",
        "author": "谢薖",
        "content": "云阴解尽却残晖，屋上鸣鸠唤妇归。\n不见池塘烟雨裏，鸳鸯相并湿红衣。",
        "dynasty": "宋",
        "collection_info": null
    },
    {
        "title": "闻吕居仁病未差觅使寄问",
        "author": "谢薖",
        "content": "消渴文园苦病多，萧条子美卧江沱。\n士穷不遇古如此，天实欲为人谓何。\n忠义名家本申许，文章秀气望岷峨。\n期君炼玉煮白石，色比婴童何啻过。",
        "dynasty": "宋",
        "collection_info": null
    },
    {
        "title": "种竹",
        "author": "谢薖",
        "content": "闢地种修竹，得方缘秘经。\n成阴向北宇，倒影落中庭。\n直取内含素，岂唯枝鬬青。\n龙钟玉川子，犹拟抱添丁。",
        "dynasty": "宋",
        "collection_info": null
    },
    {
        "title": "次韵季智伯寄茶报酒三解  其一",
        "author": "谢薖",
        "content": "欢伯风流可解忧，疑君此外更无求。\n拣芽投我真抛却，不是能诗薛许州。",
        "dynasty": "宋",
        "collection_info": null
    },
    {
        "title": "次韵季智伯寄茶报酒三解  其二",
        "author": "谢薖",
        "content": "二生相逢妾换马，我今真成酒易茶。\n腐肠销膏亦可戒，与子服雾飱朝霞。",
        "dynasty": "宋",
        "collection_info": null
    },
    {
        "title": "次韵季智伯寄茶报酒三解  其三",
        "author": "谢薖",
        "content": "君如张籍学古淡，丽处往往凌阴何。\n长句短章时寄我，为君翻入竹枝歌。",
        "dynasty": "宋",
        "collection_info": null
    },
    {
        "title": "怀钟陵旧游",
        "author": "谢薖",
        "content": "五年三度过钟陵，马上春风醉梦醒。\n南浦江波迷眼绿，东湖烟柳半天青。\n从来地域叹卑薄，怪底山川终炳灵。\n又见徐家有高士，他年重作聘君亭。",
        "dynasty": "宋",
        "collection_info": null
    },
    {
        "title": "汤泉泉在法水寺后",
        "author": "谢薖",
        "content": "乱泉如沸出湾环，余燠犹霑野寺间。\n但与山僧洗尘垢，还胜涨腻在骊山。",
        "dynasty": "宋",
        "collection_info": null
    },
    {
        "title": "食蟹四首  其一",
        "author": "谢薖",
        "content": "端为怀黄取醢烹，岂缘多足恣旁横。\n焚脐未用集鼠辈，椎髓方嫌太瘦生。",
        "dynasty": "宋",
        "collection_info": null
    },
    {
        "title": "食蟹四首  其二",
        "author": "谢薖",
        "content": "分付厨人苦见嫌，十脐元有九脐尖。\n要知其中未必有，输与蛤蜊如蜜甜。",
        "dynasty": "宋",
        "collection_info": null
    },
    {
        "title": "食蟹四首  其三",
        "author": "谢薖",
        "content": "论功直与酒杯同，何事生憎在水中。\n不使落汤频下箸，终令骨醉耐春风。",
        "dynasty": "宋",
        "collection_info": null
    },
    {
        "title": "食蟹四首  其四",
        "author": "谢薖",
        "content": "有国尝忧以味亡，须知有毒味中藏。\n谁能不累口腹事，莫趁秋风衔稻芒。",
        "dynasty": "宋",
        "collection_info": null
    },
    {
        "title": "以牛胆渍槐子送董之南二首  其一",
        "author": "谢薖",
        "content": "雪霜无赖点君鬓，五十龙钟成老翁。\n急分槐实要脑满，伫见头青双颊红。",
        "dynasty": "宋",
        "collection_info": null
    },
    {
        "title": "以牛胆渍槐子送董之南二首  其二",
        "author": "谢薖",
        "content": "解牛得胆大如斗，投以元槐功更加。\n来岁青袍映绿髪，不妨看尽九衢花。",
        "dynasty": "宋",
        "collection_info": null
    },
    {
        "title": "送王坦夫由淮南入京",
        "author": "谢薖",
        "content": "王郎乘兴上扁舟，数遣书来写我忧。\n奏牍三千待金马，卷帘十里梦杨州。\n桃花水涨理归檝，莲叶杯香消客愁。\n白髪倚门长望子，细君应赋大刀头。",
        "dynasty": "宋",
        "collection_info": null
    },
    {
        "title": "游安乐寺陈妙音载酒",
        "author": "谢薖",
        "content": "遶郭寻春未见花，不知春在梵王家。\n林间新翠张裙幄，席上残红当脸霞。\n兴逸持杯睨云汉，饮酣挥翰走龙蛇。\n主人不是陈惊座，投辖归时日已斜。",
        "dynasty": "宋",
        "collection_info": null
    },
    {
        "title": "闻无逸兄下第归",
        "author": "谢薖",
        "content": "丰林分首各消魂，兄弟伤离况玉昆。\n初谓过都留虎脊，又令点额向龙门。\n往闻淮北雪花大，归值江南梅雨昏。\n欲寄短书无别语，年来花柳自村村。",
        "dynasty": "宋",
        "collection_info": null
    },
    {
        "title": "李簿家有侍儿妙丽善歌舞诸人惜其死为赋诗予亦赋二首  其一",
        "author": "谢薖",
        "content": "草头朝泣露漙漙，樵歌暮归丘陇寒。\n当时座上客半醉，琵琶不许近帘弹。",
        "dynasty": "宋",
        "collection_info": null
    },
    {
        "title": "李簿家有侍儿妙丽善歌舞诸人惜其死为赋诗予亦赋二首  其二",
        "author": "谢薖",
        "content": "郎子风流栖枳鸾，枳上单栖泣夜阑。\n窗前邂逅一笑粲，梦中犹作在时看。",
        "dynasty": "宋",
        "collection_info": null
    },
    {
        "title": "久旱喜雨",
        "author": "谢薖",
        "content": "谁言旱魃虐，敢夺雨师权。\n瀰漫溪流涨，澜翻屋溜悬。\n占年丰䆉稏，快意涤柈筵。\n疏懒知何幸，茅斋稳昼眠。",
        "dynasty": "宋",
        "collection_info": null
    },
    {
        "title": "植菊",
        "author": "谢薖",
        "content": "憔悴灵均老，萧条子美醒。\n餐英谋自洁，摘蘂恨犹青。\n事往成今古，人亡尚典刑。\n鄙夫今白髪，赖汝制頽龄。",
        "dynasty": "宋",
        "collection_info": null
    },
    {
        "title": "有怀如璧道人二首  其一",
        "author": "谢薖",
        "content": "道人诗思泻江湍，乞食侯门铗屡弹。\n铺褐卧云何处去，不应投老累儒冠。",
        "dynasty": "宋",
        "collection_info": null
    },
    {
        "title": "有怀如璧道人二首  其二",
        "author": "谢薖",
        "content": "每忆诗人贾阆仙，投冠去学祖师禅。\n尘埃不染心如镜，妙句何妨与世传。",
        "dynasty": "宋",
        "collection_info": null
    },
    {
        "title": "寄王立之二首  其一",
        "author": "谢薖",
        "content": "坎壈修门裏，萧条处士庐。\n憎人玉川子，愤世竹林书。\n家有来禽帖，门无载酒车。\n诸公生死隔，不是故人疏。",
        "dynasty": "宋",
        "collection_info": null
    },
    {
        "title": "寄王立之二首  其二",
        "author": "谢薖",
        "content": "舌本初传强，仍闻右臂枯。\n经春一旬卧，见客二儿扶。\n吾道何寥閴，夫君合洗苏。\n世无湔浣手，药味且时需。",
        "dynasty": "宋",
        "collection_info": null
    },
    {
        "title": "赠别董彦速四首  其一",
        "author": "谢薖",
        "content": "人间底处异蘧庐，莫莫堂中岂定居。\n我尚滞留君去速，荒园三亩梦归欤。",
        "dynasty": "宋",
        "collection_info": null
    },
    {
        "title": "赠别董彦速四首  其二",
        "author": "谢薖",
        "content": "多谢清风日扫庭，与君同种菊青青。\n开花烂熳君何在，莫忘萧条我独醒。",
        "dynasty": "宋",
        "collection_info": null
    },
    {
        "title": "赠别董彦速四首  其三",
        "author": "谢薖",
        "content": "欣同众鸟託吾庐，投杖行当欲索居。\n不是酸寒孟东野，吾言能听果谁欤。",
        "dynasty": "宋",
        "collection_info": null
    },
    {
        "title": "赠别董彦速四首  其四",
        "author": "谢薖",
        "content": "机事都捐忆大庭，茅檐相对眼俱青。\n期君别后文章健，往弔沅湘屈子醒。",
        "dynasty": "宋",
        "collection_info": null
    },
    {
        "title": "次韵无逸兄见寄",
        "author": "谢薖",
        "content": "憔悴谁能赋大招，会将菌桂杂申椒。\n巷南邻里频相过，水北山人讵可邀。\n细酌敢谋长袖舞，苦吟空咏寸岑遥。\n耕耘赖有陶潜妇，不羡孙郎对大桥。",
        "dynasty": "宋",
        "collection_info": null
    },
    {
        "title": "次汪信民寄无逸韵",
        "author": "谢薖",
        "content": "诗翁索莫闭门居，珍重山阳信不疏。\n但报七言当玉案，何须千里驾柴车。\n乐天官满应归早，扬子家贫只晏如。\n他日往来随二老，共甘盂饭与盘蔬。",
        "dynasty": "宋",
        "collection_info": null
    },
    {
        "title": "送酥鱼头醤菜与何之忱三首  其一",
        "author": "谢薖",
        "content": "和蜜煎膏学瓮酥，儿夸甘味比醍醐。\n老夫舌本不知味，强解嘲为羊酪奴。",
        "dynasty": "宋",
        "collection_info": null
    },
    {
        "title": "送酥鱼头醤菜与何之忱三首  其二",
        "author": "谢薖",
        "content": "放浪三江又五湖，头颅见醢亦何辜。\n世无刚者不用覆，往侑一觞随蜜酥。",
        "dynasty": "宋",
        "collection_info": null
    },
    {
        "title": "送酥鱼头醤菜与何之忱三首  其三",
        "author": "谢薖",
        "content": "瓮底寒蔬冬作葅，春来把酒必时须。\n庾郎鲑菜二十七，还得何郎下箸无。",
        "dynasty": "宋",
        "collection_info": null
    },
    {
        "title": "立夏日作四绝  其一",
        "author": "谢薖",
        "content": "雨脚连云苦未收，晓惊池面日光流。\n田家甑裏封蛛网，即渐歌謡麦有秋。",
        "dynasty": "宋",
        "collection_info": null
    },
    {
        "title": "立夏日作四绝  其二",
        "author": "谢薖",
        "content": "小簟含风六尺床，竹奴从此合专房。\n吾身匏落都无用，占得山间一味凉。",
        "dynasty": "宋",
        "collection_info": null
    },
    {
        "title": "立夏日作四绝  其三",
        "author": "谢薖",
        "content": "熨得絺衣一番新，幅巾轻软最宜人。\n花时气暖长愁夏，竹裏风微又胜春。",
        "dynasty": "宋",
        "collection_info": null
    },
    {
        "title": "立夏日作四绝  其四",
        "author": "谢薖",
        "content": "学作蒲葵扇未工，手挥聊有古人风。\n君王别用机中练，定被南来长飬功。",
        "dynasty": "宋",
        "collection_info": null
    },
    {
        "title": "寄刘世基用世基寄之忱韵",
        "author": "谢薖",
        "content": "斵垩谁能鼻不伤，虎贲何取似中郎。\n吾人身健间何阔，昨日书来喜欲狂。\n华屋不存长念昔，金蛇虽在莫干梁。\n几时烧烛留君语，更向东窗置一床。",
        "dynasty": "宋",
        "collection_info": null
    },
    {
        "title": "招李商老兄弟时闻权守陈公留之未听其来",
        "author": "谢薖",
        "content": "十年不见令兄弟，眉宇长怀元紫芝。\n栩栩梦魂成独往，翩翩书札慰相思。\n求船货马事应速，酌醴焚鱼吾岂辞。\n政恐孟公投辖饮，惜君高论解人颐。",
        "dynasty": "宋",
        "collection_info": null
    },
    {
        "title": "次刘世基韵",
        "author": "谢薖",
        "content": "孔世已传三十八，诸孙犹自见长身。\n试将后谢追前谢，岂料今人愧古人。\n华子冈头千迭秀，刘郎诗律一朝新。\n吾家碧涧红泉句，聊欲烦君作后尘。",
        "dynasty": "宋",
        "collection_info": null
    },
    {
        "title": "用前韵和董彦速",
        "author": "谢薖",
        "content": "得句可传千古意，搜奇攻苦百年身。\n河梁赠别初无对，锦里吟春復有人。\n我已汗颜惊手缩，君犹琼树赏朝新。\n从今习气须磨尽，二字唯当悟客尘。",
        "dynasty": "宋",
        "collection_info": null
    },
    {
        "title": "夏日书事二首  其一",
        "author": "谢薖",
        "content": "苍虬蟠础湿生云，翠竹摇风水有纹。\n凉卧北窗呼不省，虫飞遶髩梦中闻。",
        "dynasty": "宋",
        "collection_info": null
    },
    {
        "title": "夏日书事二首  其二",
        "author": "谢薖",
        "content": "云峰矗立驻金鸦，梦断槐宫影未斜。\n屏翳御风游不返，南山空转阿香车。",
        "dynasty": "宋",
        "collection_info": null
    },
    {
        "title": "余尝会李商老于海昏识吕居仁于符离今已五六年矣偶见二公倡和诗各次其韵一首 寄商老",
        "author": "谢薖",
        "content": "忆昔逢君夜雪中，高谈未了酒尊空。\n清涟绿篠今输我，白璧黄金政负公。\n渭水流清终异浊，池花变碧旧宁红。\n欲评此意君何在，长是苍茫立晚风。",
        "dynasty": "宋",
        "collection_info": null
    },
    {
        "title": "余尝会李商老于海昏识吕居仁于符离今已五六年矣偶见二公倡和诗各次其韵一首 寄居仁",
        "author": "谢薖",
        "content": "维舟浊汴偶相逢，弹铗归来四壁空。\n耕道十年常九潦，谋身一国自三公。\n似闻讽谕能知白，岂但诗词要比红。\n申国凛然生气在，故知郎子有家风。",
        "dynasty": "宋",
        "collection_info": null
    },
    {
        "title": "玉茗花二首  其一",
        "author": "谢薖",
        "content": "佳园昨夜变春容，清晓惊开玉一丛。\n素质定欺云液白，浅籹羞退鹤翎红。\n似闻金谷初无种，欲画鹅溪恐未工。\n底事余花避三舍，孤高元有史君风。",
        "dynasty": "宋",
        "collection_info": null
    },
    {
        "title": "玉茗花二首  其二",
        "author": "谢薖",
        "content": "骚人浪说麻源谷，本在风流刾史家。\n直与瑶林共高彻，可须梅影闘横斜。\n芳尊莫待红粧赏，幽艶长令烈士嗟。\n凴仗边鸾折枝手，应宜展障玉鸦叉。",
        "dynasty": "宋",
        "collection_info": null
    },
    {
        "title": "谩成",
        "author": "谢薖",
        "content": "年来任运学腾腾，爱酒还同醉李僧。\n痛饮亡何缘客至，时奇不惜遶村行。\n檐间燕雀新声好，门外池塘春水生。\n晓起坐窗无一事，捲书南望见高棱。",
        "dynasty": "宋",
        "collection_info": null
    },
    {
        "title": "饮酒示坐客",
        "author": "谢薖",
        "content": "身前不吝作虫臂，身后何须留豹皮。\n劬劳母氏生育我，造化小儿经纪之。\n牙筹在手彼为得，块石支头吾所师。\n偶逢名酒辄径醉，儿童拍手云公痴。",
        "dynasty": "宋",
        "collection_info": null
    },
    {
        "title": "和李智伯金石台不见旧题之作  其一",
        "author": "谢薖",
        "content": "瘗鹤书踪逸少齐，华阳长使后人迷。\n姓名不得芙蓉手，何用全牛捧砚题。",
        "dynasty": "宋",
        "collection_info": null
    },
    {
        "title": "和李智伯金石台不见旧题之作  其二",
        "author": "谢薖",
        "content": "復忆高人张季鹰，每将杯酒胜荣名。\n登临叔子缘何事，湮灭无闻一怆情。",
        "dynasty": "宋",
        "collection_info": null
    },
    {
        "title": "悼亡三首  其一",
        "author": "谢薖",
        "content": "旧闻林下趣，既见即心降。\n月冷同秋梦，灯寒对夜窗。\n孰知身是幻，深念涕如江。\n仰嘆朝飞雉，微禽亦有双。",
        "dynasty": "宋",
        "collection_info": null
    },
    {
        "title": "悼亡三首  其二",
        "author": "谢薖",
        "content": "三公吾岂敢，宁为忍饥寒。\n拟听笭箵雨，潜悲苜蓿盘。\n烟云昏壁月，霜露殒香兰。\n伫立东风泣，忘情良独难。",
        "dynasty": "宋",
        "collection_info": null
    },
    {
        "title": "悼亡三首  其三",
        "author": "谢薖",
        "content": "去作三泉隔，来归二载余。\n临风还念汝，伤女更怜渠。\n憔悴衣围减，漂零鬓髪疏。\n吾今多病久，谁付茂陵书。",
        "dynasty": "宋",
        "collection_info": null
    },
    {
        "title": "呈无逸兄",
        "author": "谢薖",
        "content": "汉儒章句文胜质，鲁国衣冠实愧名。\n但遣诗书长在眼，可令声利苦关情。\n咄嗟苟饮有时办，梦想溪堂何日成。\n舟泊寒沙卧明月，此期终欲与君盟。",
        "dynasty": "宋",
        "collection_info": null
    },
    {
        "title": "示舍弟",
        "author": "谢薖",
        "content": "萧然环堵独何有，自谓过人唯一丘。\n野性定为沧海客，妙龄须寄道山游。\n江寒沙静鹡鸰晚，云阔天低鸿雁秋。\n休叹乌衣成往事，一尊相对且忘忧。",
        "dynasty": "宋",
        "collection_info": null
    },
    {
        "title": "寄桃邻居士",
        "author": "谢薖",
        "content": "桃邻野客无消息，寄食招提岂定居。\n倘有庞公知德撡，何须程郑识相如。\n食鱼他日劳弹铗，舐痔今人剩得车。\n流落生涯俱寂寞，因风时遣一行书。",
        "dynasty": "宋",
        "collection_info": null
    },
    {
        "title": "寄无逸四首  其一",
        "author": "谢薖",
        "content": "三足祥乌曾集冠，平生菽水奉亲欢。\n从今五鼎应无补，不可奈何君自宽。",
        "dynasty": "宋",
        "collection_info": null
    },
    {
        "title": "寄无逸四首  其二",
        "author": "谢薖",
        "content": "闻说潘郎窘食贫，何年会面慰艰勤。\n北风如有齐安便，为报相思频梦君。",
        "dynasty": "宋",
        "collection_info": null
    },
    {
        "title": "寄无逸四首  其三",
        "author": "谢薖",
        "content": "故园风物长如旧，松柏参天六月凉。\n岑寂北窗风雨夜，独吟诗句遶胡床。",
        "dynasty": "宋",
        "collection_info": null
    },
    {
        "title": "寄无逸四首  其四",
        "author": "谢薖",
        "content": "浩荡漳江泻碧漪，西山清绝助新诗。\n好因归雁传佳句，要见羊何共和之。",
        "dynasty": "宋",
        "collection_info": null
    },
    {
        "title": "观李伯时阳关图二首  其一",
        "author": "谢薖",
        "content": "坐对丹青伤别离，泪和朝雨想频挥。\n道边垂柳年年在，看尽行人长不归。",
        "dynasty": "宋",
        "collection_info": null
    },
    {
        "title": "观李伯时阳关图二首  其二",
        "author": "谢薖",
        "content": "春草春波伤底事，青青柳色最消魂。\n龙眠自有离家恨，貎得阳关烟雨昏。",
        "dynasty": "宋",
        "collection_info": null
    },
    {
        "title": "秋兴",
        "author": "谢薖",
        "content": "雨隔千山暮，风惊一叶秋。\n朱颜伤露槿，青眼赖沙鸥。\n畏酒游扬梦，因诗点染愁。\n有怀谁与语，多病独登楼。",
        "dynasty": "宋",
        "collection_info": null
    },
    {
        "title": "听曹道士弹琴二首  其一",
        "author": "谢薖",
        "content": "淡泊綵絃谁与听，试开尘匣写幽情。\n琴中自有无穷怨，弹出离骚意外声。",
        "dynasty": "宋",
        "collection_info": null
    },
    {
        "title": "听曹道士弹琴二首  其二",
        "author": "谢薖",
        "content": "小窗疏箔列仙家，弹尽遗音晚景斜。\n贺老当年定场屋，虚将妙曲付琵琶。",
        "dynasty": "宋",
        "collection_info": null
    },
    {
        "title": "寒食出郊",
        "author": "谢薖",
        "content": "水晴鸥弄影，沙软马惊尘。\n密竹斜侵径，幽花乱逼人。\n深行听格磔，倦憇倚轮囷。\n往事悲青塜，年年芳草新。",
        "dynasty": "宋",
        "collection_info": null
    },
    {
        "title": "寄洪鸿父二首",
        "author": "谢薖",
        "content": "儿时访道漳江上，燕雀群中见阿鸿。\n南浦飞云看画栋，北窗欹枕飒凉风。\n读书长忆登山胜，作尉聊甘食荠穷。\n想见咏怀非一首，鈎章棘句定能工。",
        "dynasty": "宋",
        "collection_info": null
    },
    {
        "title": "有怀潘子真",
        "author": "谢薖",
        "content": "冲和庵裏潘居士，旅食京城久不还。\n玉唾银钩长在眼，瑶林琪树未承颜。\n大门曾是郑严辈，吾子却居夷惠间。\n想见红尘车马底，梦魂随雁过西山。",
        "dynasty": "宋",
        "collection_info": null
    },
    {
        "title": "食菜",
        "author": "谢薖",
        "content": "道人真是伊蒲塞，顿顿园蔬入馔来。\n紫芥寒葅参薤韭，黄橙苦酒伴盐梅。\n蒸豚不羡贮人乳，饭豆亦能羮芋魁。\n但恐酪奴不解事，搅令枵腹转春雷。",
        "dynasty": "宋",
        "collection_info": null
    },
    {
        "title": "暮春二首  其一",
        "author": "谢薖",
        "content": "溜渠鸣玉雨成霖，春草池塘数尺深。\n后院落花人不到，无聊独下海棠阴。",
        "dynasty": "宋",
        "collection_info": null
    },
    {
        "title": "暮春二首  其二",
        "author": "谢薖",
        "content": "晚雨墻东暗绿槐，清阴庭院鎻莓苔。\n委阶红药将春去，贴水青荷与夏来。",
        "dynasty": "宋",
        "collection_info": null
    },
    {
        "title": "春日黄梅花二首  其一",
        "author": "谢薖",
        "content": "腊梅初与雪争妍，素艶寒香亦可怜。\n政使北风吹得尽，一枝金蓓始嫣然。",
        "dynasty": "宋",
        "collection_info": null
    },
    {
        "title": "春日黄梅花二首  其二",
        "author": "谢薖",
        "content": "傍人如笑不胜姸，曾是寻芳向腊前。\n纵使游蜂能拂掠，含酸结子为谁圆。",
        "dynasty": "宋",
        "collection_info": null
    },
    {
        "title": "梅花四首  其一",
        "author": "谢薖",
        "content": "姑射神游阅九关，水精宫殿不胜寒。\n下窥人世生尘想，故作梅花与俗看。",
        "dynasty": "宋",
        "collection_info": null
    },
    {
        "title": "梅花四首  其二",
        "author": "谢薖",
        "content": "清晓微开浅浅黄，萧疏无奈北风凉。\n幽姿不许人窥见，故向寒林度暗香。",
        "dynasty": "宋",
        "collection_info": null
    },
    {
        "title": "梅花四首  其三",
        "author": "谢薖",
        "content": "蔷薇露染玉肌香，疏影寒光照野塘。\n长使诗人动幽兴，不妨桃李斗春粧。",
        "dynasty": "宋",
        "collection_info": null
    },
    {
        "title": "梅花四首  其四",
        "author": "谢薖",
        "content": "冷香零乱点寒莎，眼底愁生万种多。\n收拾余芳无处惜，只传佳句似阴何。",
        "dynasty": "宋",
        "collection_info": null
    },
    {
        "title": "送都仲献",
        "author": "谢薖",
        "content": "酒曹怀璧暂投閒，俄许朱轓未赐环。\n殿阁凉生应在眼，宫门驺唱合趋班。\n鳯皇观德翔千仞，虎豹窥人碍九关。\n只恐苍生倾望久，未容投绂老家山。",
        "dynasty": "宋",
        "collection_info": null
    },
    {
        "title": "寄题长沙高善时醉月堂",
        "author": "谢薖",
        "content": "乱山岑秀绕湘坟，君筑茅堂底处村。\n蛮国戈矛真梦幻，醉乡风露别干坤。\n平生不负南楼兴，何日能同北海尊。\n聊欲挥毫书楚些，凴君招取独醒魂。",
        "dynasty": "宋",
        "collection_info": null
    },
    {
        "title": "与江君佐游五福寺观竹二首  其一",
        "author": "谢薖",
        "content": "老子平生与竹群，清风洒濯胜三熏。\n江郎定自兴不浅，共打僧门寻此君。",
        "dynasty": "宋",
        "collection_info": null
    },
    {
        "title": "与江君佐游五福寺观竹二首  其二",
        "author": "谢薖",
        "content": "小池环插碧琅玕，气韵萧梢六月寒。\n一夜清霜群木落，独留孤节与君看。",
        "dynasty": "宋",
        "collection_info": null
    },
    {
        "title": "吴彩鸾写真",
        "author": "谢薖",
        "content": "天上鳯皇难独宿，人间翡翠本双栖。\n丹青不共文萧共，谁遣雉东迷雀西。",
        "dynasty": "宋",
        "collection_info": null
    },
    {
        "title": "戱咏鼠鬚笔",
        "author": "谢薖",
        "content": "编须将取猬毛磔，裁管縳成鸡距长。\n谁言鼠鬚不足齿，也復论功翰墨场。",
        "dynasty": "宋",
        "collection_info": null
    },
    {
        "title": "山间四首  其一",
        "author": "谢薖",
        "content": "篱落秋花未得霜，嫣然一笑媚秋阳。\n可人风味撩诗兴，不记姚家宫样黄。",
        "dynasty": "宋",
        "collection_info": null
    },
    {
        "title": "山间四首  其二",
        "author": "谢薖",
        "content": "野老缘冈拾堕樵，溪童收网度横桥。\n高怀尽在行歌裏，岂信人间有市朝。",
        "dynasty": "宋",
        "collection_info": null
    },
    {
        "title": "山间四首  其三",
        "author": "谢薖",
        "content": "未羡颜生乐一箪，一箪悬磬若为欢。\n有田如使扬雄足，亦学前贤在涧槃。",
        "dynasty": "宋",
        "collection_info": null
    },
    {
        "title": "山间四首  其四",
        "author": "谢薖",
        "content": "举案齐眉老孟光，隐居无计可须忙。\n残年但使糟床注，亦付生涯与醉乡。",
        "dynasty": "宋",
        "collection_info": null
    },
    {
        "title": "移松二首  其一",
        "author": "谢薖",
        "content": "古貎苍髯十八公，巍巍独出众材中。\n朝来挽致茅堂下，为我商量送好风。",
        "dynasty": "宋",
        "collection_info": null
    },
    {
        "title": "移松二首  其二",
        "author": "谢薖",
        "content": "河出昆崙派九州，屹然砥柱立中流。\n苍松若比丘山重，岂但回头费万牛。",
        "dynasty": "宋",
        "collection_info": null
    },
    {
        "title": "次韵吴民载告别觅酒二首  其一",
        "author": "谢薖",
        "content": "君诗起予者，百遍为君开。\n世俗唯何甚，予心不可谐。\n独思南去楚，众欲北之回。\n何处可休影，期君归去来。",
        "dynasty": "宋",
        "collection_info": null
    },
    {
        "title": "次韵吴民载告别觅酒二首  其二",
        "author": "谢薖",
        "content": "齐下老从事，相逢青眼开。\n有朋方悃款，得汝更诙谐。\n老兴此非浅，后车君与回。\n嘉蔬实空甒，併遣木奴来。",
        "dynasty": "宋",
        "collection_info": null
    },
    {
        "title": "偶书二首  其一",
        "author": "谢薖",
        "content": "大儒读书如布谷，小儿据几如王孙。\n道人竟日无一事，卧看前江烟雨昏。",
        "dynasty": "宋",
        "collection_info": null
    },
    {
        "title": "偶书二首  其二",
        "author": "谢薖",
        "content": "平生蹇吃不解语，终日坐窗从客嘲。\n它年若使登要路，定被人讥无口匏。",
        "dynasty": "宋",
        "collection_info": null
    },
    {
        "title": "题陈先生华山高卧图",
        "author": "谢薖",
        "content": "落叶开花秋復春，睡中荣悴岂关身。\n那知五起鸡三唱，亦有寒窗不寐人。",
        "dynasty": "宋",
        "collection_info": null
    },
    {
        "title": "和董彦光立春日二首  其一",
        "author": "谢薖",
        "content": "梅蕊飞翻柳色新，雪泥干尽已成尘。\n愁看节物独惊眼，醉吐诗词君可人。\n藜杖应门原宪病，鹴裘贳酒茂陵贫。\n朝来似有飞扬意，可但无情草木春。",
        "dynasty": "宋",
        "collection_info": null
    },
    {
        "title": "和董彦光立春日二首  其二",
        "author": "谢薖",
        "content": "交情自昔白头新，富贵移人或望尘。\n頋我喜求方外士，得君端是眼中人。\n谪仙诗富旧无敌，东野囊空今不贫。\n已遣掺掺缝古锦，共捜佳句赏新春。",
        "dynasty": "宋",
        "collection_info": null
    },
    {
        "title": "彦光示诗有释氏之语復次韵",
        "author": "谢薖",
        "content": "历眼浮荣逐日新，谁知澄寂本非尘。\n吾曹例作区中士，此味全输世外人。\n空裏华生均是病，衣中宝在却忧贫。\n是间枯淡君姑置，且办芳尊醉早春。",
        "dynasty": "宋",
        "collection_info": null
    },
    {
        "title": "何之忱用前韵示诗復次韵",
        "author": "谢薖",
        "content": "扬子牢愁更美新，贾生悲鵩在承尘。\n忘怀久已栽萱草，行乐尤欣见玉人。\n邂逅题诗聊可意，平生嗜酒岂忧贫。\n明年剩作颠茫计，剧饮狂歌莫负春。",
        "dynasty": "宋",
        "collection_info": null
    },
    {
        "title": "从陈妙音觅酒二首  其一",
        "author": "谢薖",
        "content": "雪窗痴坐拨寒灰，万斛清愁扫不开。\n排遣此怀将底物，凴君催送曲生来。",
        "dynasty": "宋",
        "collection_info": null
    },
    {
        "title": "从陈妙音觅酒二首  其二",
        "author": "谢薖",
        "content": "长恐闺人抱颈羞，何当更脱鹔鹴裘。\n试烦郎子倾家酿，不用平原老督邮。",
        "dynasty": "宋",
        "collection_info": null
    },
    {
        "title": "次韵董彦孚独卧逸堂之句",
        "author": "谢薖",
        "content": "遶舍檀栾五月凉，岁寒高节亦难忘。\n期君鸿鹄应高举，頋我蚍蜉岂自量。\n索价旧曾晞少室，荷锄犹可继柴桑。\n虚堂若许连床卧，待看风吹细细香。",
        "dynasty": "宋",
        "collection_info": null
    },
    {
        "title": "送黄柑与彦孚二首  其一",
        "author": "谢薖",
        "content": "残腊才经一番霜，青青三寸作金黄。\n故园兄弟怀思我，特地分甘到草堂。",
        "dynasty": "宋",
        "collection_info": null
    },
    {
        "title": "送黄柑与彦孚二首  其二",
        "author": "谢薖",
        "content": "手拆奇苞遗细君，更思特送逸堂人。\n甘寒定可锦绣口，看吐新诗泣鬼神。",
        "dynasty": "宋",
        "collection_info": null
    },
    {
        "title": "过金山下作",
        "author": "谢薖",
        "content": "扬子江中风浪生，小舟如叶任欹倾。\n桨摇齐指金山寺，雾暗初疑鐡瓮城。\n绝顶逈分双塔秀，层楼危立一僧清。\n他年来访结庵地，吾与此江春水盟。",
        "dynasty": "宋",
        "collection_info": null
    },
    {
        "title": "独登有美堂",
        "author": "谢薖",
        "content": "龟趺双跱日星悬，读罢凴阑心浩然。\n缭绕峰峦浮野色，参差楼阁起晴烟。\n湖光凈照山间寺，江浪遥连海外天。\n安得翰林风月手，一时摩写入诗篇。",
        "dynasty": "宋",
        "collection_info": null
    },
    {
        "title": "雨中漫成四首  其一",
        "author": "谢薖",
        "content": "东风浑作勒花寒，寂寞林塘不受看。\n玉版鹤翎俱未识，梨梢空有泪阑干。",
        "dynasty": "宋",
        "collection_info": null
    },
    {
        "title": "雨中漫成四首  其二",
        "author": "谢薖",
        "content": "向老逢春懒问花，恶风吹雨故斜斜。\n一城桃李应漂尽，不到城南韦杜家。",
        "dynasty": "宋",
        "collection_info": null
    },
    {
        "title": "雨中漫成四首  其三",
        "author": "谢薖",
        "content": "一树山矾宫样黄，晓风微送雨中香。\n鼻端空寂谁知许，莫怪雄蜂取次狂。",
        "dynasty": "宋",
        "collection_info": null
    },
    {
        "title": "雨中漫成四首  其四",
        "author": "谢薖",
        "content": "纔见花飞扫不开，只今青子落莓苔。\n当时一咲冰雪面，曾动扬州诗兴来。",
        "dynasty": "宋",
        "collection_info": null
    },
    {
        "title": "送王山人",
        "author": "谢薖",
        "content": "秋风萧瑟赋归欤，此去悬知金有鱼。\n我亦羡君无夺糈，长沙终负过秦书。",
        "dynasty": "宋",
        "collection_info": null
    },
    {
        "title": "滴滴金花",
        "author": "谢薖",
        "content": "满庭黄色抑何深，一滴梅霖一滴金。\n莫使贪夫来见此，闻名亦起觊觎心。",
        "dynasty": "宋",
        "collection_info": null
    },
    {
        "title": "洗墨池",
        "author": "谢薖",
        "content": "张芝学书池水黑，章草如芝古无敌。\n右军睥睨难抗衡，恨不临池作书痴。",
        "dynasty": "宋",
        "collection_info": null
    },
    {
        "title": "代柬仲彝索酒",
        "author": "谢薖",
        "content": "月色皎如许，其如无酒何。\n从君觅一斗，午夜泛金波。",
        "dynasty": "宋",
        "collection_info": null
    },
    {
        "title": "春闺",
        "author": "谢薖",
        "content": "曲栏干外柳垂垂，罗幕轻风燕子飞。\n独倚危槛思往事，落红撩乱点春衣。",
        "dynasty": "宋",
        "collection_info": null
    },
    {
        "title": "宿文殊寺",
        "author": "谢薖",
        "content": "踏破春云深万层，山灵放我作幽行。\n花香掠面不知处，鸟语可人如有情。\n风急远闻檐马响，月高清送木鱼声。\n禅床光滑氍毹软，曲臂支头听瀑倾。",
        "dynasty": "宋",
        "collection_info": null
    },
    {
        "title": "题括苍洞",
        "author": "林灵素",
        "content": "落石泉声寒遶宫，倚阑山色翠摩空。\n刘晨去后门长启，时见桃花满地红。",
        "dynasty": "宋",
        "collection_info": null
    },
    {
        "title": "颂",
        "author": "林灵素",
        "content": "四十五岁劳生，浮名满世峥嵘。\n只记神霄旧路，中秋月上三更。",
        "dynasty": "宋",
        "collection_info": null
    },
    {
        "title": "吕洞宾",
        "author": "林灵素",
        "content": "捻土为香事有因，世间宜假在宜真。\n洞宾却识林灵素，灵素何尝识洞宾。",
        "dynasty": "宋",
        "collection_info": null
    },
    {
        "title": "无题",
        "author": "林灵素",
        "content": "苏黄不作文章客，童蔡翻为社稷臣。\n三十年来无定论，不知奸党是何人。",
        "dynasty": "宋",
        "collection_info": null
    },
    {
        "title": "游天坛",
        "author": "林灵素",
        "content": "摆脱尘缨淡无欲，闲阅图经寻岳渎。\n林泉何处惬予心，收拾琴书将卜筑。\n崎岖不敢千里辞，东至太行人王屋。\n先探藏花坞裏春，蟠桃毕竟何时熟。\n燕萝故宅阳台宫，九龙戏珠画屏簇。\n丹井沉沉寝月明，丫髻仙童把参斸。\n昂头贪看华盖峰，蓦然悮入紫微谷。\n上方楼阁与云闲，金碧交辉射林麓。\n远尘沟有远尘人，夜半闻歌采芝曲。\n策杖穷跻瘦龙岭，险似剑阁西向蜀。\n扪参历井上冲冥，千剑断崖横独木。\n自辰及酉脚力穷，恰到紫金堂下宿。\n再拜新尝太乙泉，顿觉洒然消病骨。\n褰衣竟入南天门，回首干坤小蛮触。\n恍兮惚兮九霄间，万顷岚光醒醉目。\n银座金腰玉顶寒，帝遣仙官分部属。\n小有中藏万里地，都压洞大三十六。\n日精月华左右奇，黛色倚空如削玉。\n东观大海日轮红，西望穷边坛影绿。\n炼丹炉下土犹香，抱出神丹知几斛。\n巡山使者持太阿，保护神宫谁敢黩。\n王母洞深非可测，雷霆屡震蛟龙窟。\n遥指三官校勘台，樵人几度闻丝竹。\n抱朴岩前采药童，手捻金芝身薜服。\n北斗平联北斗星，自是天关通地轴。\n蔴笼药柜翠相连，瑞草灵苗香馥郁。\n一声长啸坐孤石，紫云悠悠送黄鹄。\n箇中煞是麻姑仙，冷笑世间光景促。",
        "dynasty": "宋",
        "collection_info": null
    },
    {
        "title": "句",
        "author": "林灵素",
        "content": "政和丁酉西风秋，天子赐以骑青牛。",
        "dynasty": "宋",
        "collection_info": null
    },
    {
        "title": "偈",
        "author": "释法灯",
        "content": "耳底泉声，眼前山色。\n檐头雨滴，篱畔黄华。\n嗈嗈新雁唳南云，片片亭梧红满地。",
        "dynasty": "宋",
        "collection_info": null
    },
    {
        "title": "句  其一",
        "author": "释法灯",
        "content": "云失溪月寒。",
        "dynasty": "宋",
        "collection_info": null
    },
    {
        "title": "句  其二",
        "author": "释法灯",
        "content": "岸柳含烟翠。",
        "dynasty": "宋",
        "collection_info": null
    },
    {
        "title": "句  其三",
        "author": "释法灯",
        "content": "永日翛然坐。",
        "dynasty": "宋",
        "collection_info": null
    },
    {
        "title": "句  其四",
        "author": "释法灯",
        "content": "未取负雪山。",
        "dynasty": "宋",
        "collection_info": null
    },
    {
        "title": "句  其五",
        "author": "释法灯",
        "content": "幽鸟语如簧。",
        "dynasty": "宋",
        "collection_info": null
    },
    {
        "title": "投海偈二首  其一",
        "author": "释凈元",
        "content": "我舍世间如梦，众人须我作颂。\n颂即语言边事，了取自家真梦。",
        "dynasty": "宋",
        "collection_info": null
    },
    {
        "title": "投海偈二首  其二",
        "author": "释凈元",
        "content": "世间人心易了，只为人多不晓。\n了即皎在目前，未了千般学道。",
        "dynasty": "宋",
        "collection_info": null
    },
    {
        "title": "辞众偈",
        "author": "释凈元",
        "content": "会得祖师真妙诀，无得无物又无说。\n喝散乌云千万重，一点灵心明皎洁。",
        "dynasty": "宋",
        "collection_info": null
    },
    {
        "title": "句",
        "author": "卢法原",
        "content": "若要少年并美貌，须还下部小尚书。",
        "dynasty": "宋",
        "collection_info": null
    },
    {
        "title": "题梵隐院方丈梅",
        "author": "晏敦復",
        "content": "桠槛欹檐一古梅，几番有意唤春回。\n开花自许清香入，布叶不容炎暑来。\n日射冷光侵几案，风摇翠影锁莓苔。\n游蜂野蝶休相顾，木性从来不染埃。",
        "dynasty": "宋",
        "collection_info": null
    },
    {
        "title": "句  其一",
        "author": "晏敦復",
        "content": "何用粉墙高百尺，任教墙外俗人看。",
        "dynasty": "宋",
        "collection_info": null
    },
    {
        "title": "句  其二",
        "author": "晏敦復",
        "content": "春风任花落，流水放杯行。",
        "dynasty": "宋",
        "collection_info": null
    },
    {
        "title": "同云叟道人季西弟宿祈泽寺晨起示以此诗",
        "author": "赵㠓",
        "content": "道人自捲衣，欲往夫子林。\n形瘦若鹳鹤，復作鹳鹤音。\n此音久不已，扰我清静心。\n听尔纵好语，鼎足三竹簪。\n松扃启虚晓，将见晨曦侵。\n霜风满招提，出望青烟岑从君行逾年，壮我方外吟。\n会须速招隐，脱身事幽寻。\n尚为城郭叟，愧尔壁间琴。",
        "dynasty": "宋",
        "collection_info": null
    },
    {
        "title": "云叟道人自夫子林骤款段先我而归口占一诗戏之",
        "author": "赵㠓",
        "content": "道人乘款段，辄尔驰山川。\n翻然两角巾，似与风争颠。\n左手不停勒，右手復争鞭。\n乌裙拍马腋，欲拟鹤升天。\n释耕观者人，莫知所以然。\n定疑云路阔，坠落骑鹿僊。",
        "dynasty": "宋",
        "collection_info": null
    },
    {
        "title": "偈",
        "author": "释清素",
        "content": "颠倒颠，颠倒颠，新妇骑驴阿家牵。\n便恁么，太无端，回头不觉布衫穿。",
        "dynasty": "宋",
        "collection_info": null
    },
    {
        "title": "临终偈",
        "author": "释清素",
        "content": "木人备舟，铁人备马。\n丙丁童子稳稳登，喝散白云归去也。",
        "dynasty": "宋",
        "collection_info": null
    },
    {
        "title": "集句  其一",
        "author": "闻人祥正",
        "content": "五夜漏声催晓箭，曈曈初日照楼台。\n九天阊阖开宫殿，玉帛朝元万国来。",
        "dynasty": "宋",
        "collection_info": null
    },
    {
        "title": "集句  其二",
        "author": "闻人祥正",
        "content": "春风院院落花堆，花气浓熏入酒杯。\n日千殿头宣索鲙，小舟撑出柳阴来。",
        "dynasty": "宋",
        "collection_info": null
    },
    {
        "title": "集句  其三",
        "author": "闻人祥正",
        "content": "清明时节好烟光，柳苑春深百草芳。\n一夜汉宫传蜡烛，柳边新火起严妆。",
        "dynasty": "宋",
        "collection_info": null
    },
    {
        "title": "集句  其四",
        "author": "闻人祥正",
        "content": "内人相续报花开，天子春游特地来。\n夜半宴归宫漏永，沸天宵鼓动瑶台。",
        "dynasty": "宋",
        "collection_info": null
    },
    {
        "title": "集句  其五",
        "author": "闻人祥正",
        "content": "绣衣鸂鶒浴回塘，风动荷花水殿香。\n坐对芳尊不知热，冰肌玉骨自清凉。",
        "dynasty": "宋",
        "collection_info": null
    },
    {
        "title": "集句  其六",
        "author": "闻人祥正",
        "content": "耿耿银河欲曙天，数声鸡唱锦楼前。\n君王晓坐金銮殿，绣被焚香独自眠。",
        "dynasty": "宋",
        "collection_info": null
    },
    {
        "title": "集句  其七",
        "author": "闻人祥正",
        "content": "月傍蓬莱汉阁残，玉阶仙杖拥千官。\n侍臣缓步归青琐，辨色争朝咫尺颜。",
        "dynasty": "宋",
        "collection_info": null
    },
    {
        "title": "集句  其八",
        "author": "闻人祥正",
        "content": "羯鼓声高众乐停，上林仙景似蓬真。\n轻云阁雨迎天仗，花外风飘万岁声。",
        "dynasty": "宋",
        "collection_info": null
    },
    {
        "title": "集句  其九",
        "author": "闻人祥正",
        "content": "牡丹移向苑中栽，借得东风一夜开。\n尽日君王看不足，芳尊宜命管弦来。",
        "dynasty": "宋",
        "collection_info": null
    },
    {
        "title": "集句  其一○",
        "author": "闻人祥正",
        "content": "月倚觚棱宿雾收，三千珠翠拥宸游。\n霓旌影乱箫声远，天子龙舆过玉楼。",
        "dynasty": "宋",
        "collection_info": null
    },
    {
        "title": "集句  其一一",
        "author": "闻人祥正",
        "content": "碧纱窗下水沈烟，香入熏炉禁火天。\n最是一年春好处，绿杨高映画秋千。",
        "dynasty": "宋",
        "collection_info": null
    },
    {
        "title": "集句  其一二",
        "author": "闻人祥正",
        "content": "连夜琼林散舞衣，披香新殿鬬腰肢。\n今朝却得君王顾，从此新承恩泽时。",
        "dynasty": "宋",
        "collection_info": null
    },
    {
        "title": "集句  其一三",
        "author": "闻人祥正",
        "content": "内人晓起怯春寒，惆怅阶前红牡丹。\n整了翠鬟匀了面，沈香亭北倚阑干。",
        "dynasty": "宋",
        "collection_info": null
    },
    {
        "title": "集句  其一四",
        "author": "闻人祥正",
        "content": "珠帘约住牡丹风，金殿香销翠绮栊。\n应作巫阳春梦句，日高犹睡绿窗中。",
        "dynasty": "宋",
        "collection_info": null
    },
    {
        "title": "集句  其一五",
        "author": "闻人祥正",
        "content": "淡淡梳妆薄薄脂，自然富贵出天姿。\n一朝选在君王侧，宫女三千尽妬伊。",
        "dynasty": "宋",
        "collection_info": null
    },
    {
        "title": "集句  其一六",
        "author": "闻人祥正",
        "content": "玉壶传箭咽铜龙，金殿当头紫阁重。\n阊阖开门朝百辟，未央月晓度疏钟。",
        "dynasty": "宋",
        "collection_info": null
    },
    {
        "title": "集句  其一七",
        "author": "闻人祥正",
        "content": "珠箔轻明拂玉墀，汉宫仙掌露淋漓。\n金钗坠鬓分行立，等候官家未出时。",
        "dynasty": "宋",
        "collection_info": null
    },
    {
        "title": "集句  其一八",
        "author": "闻人祥正",
        "content": "学画蛾眉独出群，越罗巴锦不胜春。\n承恩数上南熏殿，无奈宫中妬杀人。",
        "dynasty": "宋",
        "collection_info": null
    },
    {
        "title": "集句  其一九",
        "author": "闻人祥正",
        "content": "春风先发苑中梅，愿春君王万寿杯。\n舞罢霓裳归苑去，箫声犹绕凤皇台。",
        "dynasty": "宋",
        "collection_info": null
    },
    {
        "title": "集句  其二○",
        "author": "闻人祥正",
        "content": "帝宫三五戏春台，玉漏铜壶且莫催。\n百辟九霄环帝座，六鰲海上驾山来。",
        "dynasty": "宋",
        "collection_info": null
    },
    {
        "title": "集句  其二一",
        "author": "闻人祥正",
        "content": "东华金阙万重开，何处闻灯不看来。\n行幸未停歌未发，君王又进紫霞杯。",
        "dynasty": "宋",
        "collection_info": null
    },
    {
        "title": "集句  其二二",
        "author": "闻人祥正",
        "content": "朝光瑞气满宫楼，一例珠帘不下鈎。\n认得圣颜遥望见，香烟欲傍衮龙浮。",
        "dynasty": "宋",
        "collection_info": null
    },
    {
        "title": "集句  其二三",
        "author": "闻人祥正",
        "content": "清晓妆成寒食天，芙蓉深院鬬秋千。\n君王未起珠帘捲，房裏围棋懒自眠。",
        "dynasty": "宋",
        "collection_info": null
    },
    {
        "title": "集句  其二四",
        "author": "闻人祥正",
        "content": "长眉画了绣帘开，榆火新传蜡炬来。\n扑蝶西围随伴走，晚归多是看花回。",
        "dynasty": "宋",
        "collection_info": null
    },
    {
        "title": "集句  其二五",
        "author": "闻人祥正",
        "content": "翠髻高丛绿鬓虚，娉娉袅袅十三余。\n未央宫裏三千女，捲上珠帘总不如。",
        "dynasty": "宋",
        "collection_info": null
    },
    {
        "title": "集句  其二六",
        "author": "闻人祥正",
        "content": "道字娇讹苦未成，淡蛾羞敛不胜情。\n有时歌罢下阶砌，闲把宫花独自行。",
        "dynasty": "宋",
        "collection_info": null
    },
    {
        "title": "集句  其二七",
        "author": "闻人祥正",
        "content": "黄金阁子锁牙床，不是愁人也断肠。\n帘日已高三丈透，铜炉谩炷一铢香。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗  其一",
        "author": "韩肖胄",
        "content": "两持魁柄辅皇图，退隐林泉岁再除。\n勋烈早推戡难际，精神不减渡江初。\n遥知台岳灵仙窟，雅称磻溪将相居。\n好在先声震南楚，一堂风月暂踌躇。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗  其二",
        "author": "韩肖胄",
        "content": "煌煌衮绣竚归周，卜筑宁容便退休。\n济上风烟移仿佛，浙东山水占深幽。\n清樽□□□□□，□□□□□□□。\n□□□□□□□，知公志在復神州。",
        "dynasty": "宋",
        "collection_info": null
    },
    {
        "title": "偈",
        "author": "释慧素",
        "content": "一坏一不坏，笑杀观自在。\n师子蓦齩人，狂狗尽逐块。",
        "dynasty": "宋",
        "collection_info": null
    },
    {
        "title": "临终偈",
        "author": "释慧素",
        "content": "昨夜风雷忽尔，露柱生出两指。\n天明笑倒灯笼，拄杖依前扶起。\n拂子𨁝跳过流沙，夺转胡僧一隻履。",
        "dynasty": "宋",
        "collection_info": null
    },
    {
        "title": "偈",
        "author": "释惟足",
        "content": "奔流渡刃，疾焰过风，已是鹞子过新罗。\n倒拈蝎尾，逆捋虎鬚，作死马医了。\n移星换斗，倒岳倾湫，却较些子。",
        "dynasty": "宋",
        "collection_info": null
    },
    {
        "title": "偈",
        "author": "释德宏",
        "content": "上士相逢击石火，迸出流星眨眼过。\n是渠成佛已多时，堪笑痴禅黑处坐。\n阿呵呵，冥然作梦几时休，守却饭箩空忍饿。",
        "dynasty": "宋",
        "collection_info": null
    },
    {
        "title": "句",
        "author": "常某",
        "content": "水清讵免双螯黑，秋老难逃一背红。",
        "dynasty": "宋",
        "collection_info": null
    },
    {
        "title": "独山桥",
        "author": "俞𣓨",
        "content": "十里东郊正税骖，清泉白石路曾谙。\n野田水碓都舂雪，山市炊烟半杂岚。\n俗美儿童归塾读，时和父老趁墟谈。\n远游何事追禽向，便拟村中着草庵。",
        "dynasty": "宋",
        "collection_info": null
    },
    {
        "title": "参陪使骑祗谒真祠偶成小诗拜呈知府屯田",
        "author": "于巽",
        "content": "千骑骖驔出禁城，真祠款谒罄虔诚。\n袴襦载路歌仁政，箫鼓喧天乐太平。\n残雪未消山下路，和风先扬马前旌。\n为民祈祷多灵应，来岁丰穰定有成。",
        "dynasty": "宋",
        "collection_info": null
    },
    {
        "title": "次韵和于巽祗谒真祠",
        "author": "尚佐均",
        "content": "踏霜投晓赛祠廷，豪竹繁絃妙吐诚。\n嘉客满筵青眼看，远山数点白云平。\n浅霞漏日迎前骑，轻吹含烟猎后旌。\n好处画工传不尽，只凭诗笔为摹成。",
        "dynasty": "宋",
        "collection_info": null
    },
    {
        "title": "次韵和于巽祗谒真祠",
        "author": "王需",
        "content": "真人庙食占兹城，欲乞丰年在至诚。\n五马二车恭款谒，丰香烈火报登平。\n犬鸡仙去遗丹竈，鸾鹤飞来认翠旌。\n既就金方留世子，终闻玉帝录功成。",
        "dynasty": "宋",
        "collection_info": null
    },
    {
        "title": "次韵和于巽祗谒真祠",
        "author": "王允中",
        "content": "缥缈仙台俯郡城，躬修祠事表精诚。\n天边雾卷山峰出，涧下风轻水面平。\n不为寻春驰五马，聊因劝课驻双旌。\n风流别乘多才调，彩笔先挥秀句成。",
        "dynasty": "宋",
        "collection_info": null
    },
    {
        "title": "次韵和于巽祗谒真祠",
        "author": "张介夫",
        "content": "曈曈晓日照重城，车骑翩翩布德诚。\n绰约仙姿随世远，依俙楼观与云平。\n神灵响答歆香火，民庶欢呼拥旆旌。\n瑞雪呈祥和气洽，行看阖境报嘉成。",
        "dynasty": "宋",
        "collection_info": null
    },
    {
        "title": "次韵和于巽祗谒真祠",
        "author": "张鲂",
        "content": "仙翁旧隐寄岩扃，千里蒙休合荐诚。\n菽粟有余民暇逸，雨旸无爽气和平。\n箫笙缓缓陈觞豆，耆艾纷纷逐旆旌。\n灵迹欲知垂不朽，使君妙制刻初成。",
        "dynasty": "宋",
        "collection_info": null
    },
    {
        "title": "次韵和于巽祗谒真祠",
        "author": "高钧",
        "content": "二公祠事出重城，宜有休祥答至诚。\n林壑静深经雪后，楼台高下与云平。\n丰年箫鼓来仙宅，晴日烟霞上使旌。\n黎庶欢声自偕乐，但闻高廪颂周成。",
        "dynasty": "宋",
        "collection_info": null
    },
    {
        "title": "辞众颂",
        "author": "释了证",
        "content": "来时本无，去亦非有。\n珍重诸人，月明清昼。",
        "dynasty": "宋",
        "collection_info": null
    },
    {
        "title": "赠徐师川",
        "author": "王模",
        "content": "当日佥邪皆误国，先生奋髯叱昌奴。\n一门忠节凭孤立，千载纲常赖力扶。\n直道原来师柳下，高风久已属东湖。\n诗名四海犹余事，也入紫薇宗派图。",
        "dynasty": "宋",
        "collection_info": null
    },
    {
        "title": "跋四时景画 春",
        "author": "李錞",
        "content": "九江应共五湖连，尺素能开万里天。\n山杏野桃零落处，分明寒食晓风前。",
        "dynasty": "宋",
        "collection_info": null
    },
    {
        "title": "跋四时景画 夏",
        "author": "李錞",
        "content": "繁阴杂树映汀沙，三伏江天自一家。\n欲唤扁舟渡云锦，平铺明镜是荷花。",
        "dynasty": "宋",
        "collection_info": null
    },
    {
        "title": "跋四时景画 秋",
        "author": "李錞",
        "content": "舂鉏寂寞绕疏丛，霜后云生浦溆风。\n此处年年报秋色，只应衰柳与丹枫。",
        "dynasty": "宋",
        "collection_info": null
    },
    {
        "title": "跋四时景画 冬",
        "author": "李錞",
        "content": "翦水飞花细舞风，断芦洲外水连空。\n剡溪几曲知名处，何似今朝眼界中。",
        "dynasty": "宋",
        "collection_info": null
    },
    {
        "title": "雍丘怀古",
        "author": "李錞",
        "content": "雍丘西风鼓战尘，令狐抵死挠张巡。\n面当六矢无降色，惊讶雷公是木人。",
        "dynasty": "宋",
        "collection_info": null
    },
    {
        "title": "乌",
        "author": "李錞",
        "content": "城头老乌尾毕逋，呀呀飞来声相呼。\n未央宫殿夜方徂，红靴玉带开金铺。\n宝蟾吐水石芙蕖，日奉君王同欢虞。\n舞衣香坠红氍毹，漏声琤琤滴铜壶。\n乌啼未已星渐无，炯炯烛龙上天衢。\n万年枝影转扶疏，峨峨当殿群臣趋，请上当时无逸图。",
        "dynasty": "宋",
        "collection_info": null
    },
    {
        "title": "早梅  其一",
        "author": "李錞",
        "content": "雪径清寒蝶未知，暗香谁遣好风吹。\n野桥漏洩春光处，正为横斜一两枝。",
        "dynasty": "宋",
        "collection_info": null
    },
    {
        "title": "早梅  其二",
        "author": "李錞",
        "content": "雄蜂雌蝶两纷纷，梅子花香着莫人。\n风急落芙无藉在，已应先减几多春。",
        "dynasty": "宋",
        "collection_info": null
    },
    {
        "title": "消梅",
        "author": "李錞",
        "content": "曾看寒花弄寒月，月下横斜袅香雪。\n纔令诗眼散春愁，已见青青子争结。\n梦怀碧脆荐冰盘，细雨江南映远山。\n好事园林肯分我，不知尘土在长安。",
        "dynasty": "宋",
        "collection_info": null
    },
    {
        "title": "元夕",
        "author": "李錞",
        "content": "银花火树已春容，贝阙珠宫十二重。\n席有嘉宾樽有酒，车如流水马如龙。\n旌旗影暖烘宵烛，笳鼓声喧侵晓钟。\n行乐岂关吾辈事，梦回推枕起犹慵。",
        "dynasty": "宋",
        "collection_info": null
    },
    {
        "title": "句  其一",
        "author": "李錞",
        "content": "绿凈随时看上鱼。",
        "dynasty": "宋",
        "collection_info": null
    },
    {
        "title": "句  其二",
        "author": "李錞",
        "content": "散尽平生眼中客，暖风晴日闭门居。",
        "dynasty": "宋",
        "collection_info": null
    },
    {
        "title": "题颜鲁公画像",
        "author": "徐俯",
        "content": "公生开元间，壮及天宝乱。\n捐躯范阳兵，竟死蔡州叛。\n其贤似魏徴，天下非贞观。\n四帝数十年，一身逢百难。\n少时读书史，此事心已断。\n老来鬓髪衰，慨叹功名晚。\n嗟哉忠义徒，捷去不可缓。\n初无当年悲，只令后世叹。\n一朝绝霖雨，南亩常亢旱。\n小人计虽得，斯民盖涂炭。\n长歌永君节，千载勇夫愞。\n敬书子张绅，庶几古人半。",
        "dynasty": "宋",
        "collection_info": null
    },
    {
        "title": "滕王阁  其一",
        "author": "徐俯",
        "content": "一日逢王造，千年与客游。\n云边梅岭出，坐上赣江流。\n日落迴飞鸟，烟深失钓舟。\n蝉声枯柳外，天地晚风秋。",
        "dynasty": "宋",
        "collection_info": null
    },
    {
        "title": "滕王阁  其二",
        "author": "徐俯",
        "content": "云气浮高栋，波澜遶古城。\n雨余山更碧，叶下水逾清。\n燕语留秋色，鸦声落晚晴。\n昔王歌舞地，帆急见山行。",
        "dynasty": "宋",
        "collection_info": null
    },
    {
        "title": "同曾户部吴县尉张秀才北山僧房寻梅令客对棋",
        "author": "徐俯",
        "content": "处处已收南亩稻，閒閒还看北山梅。\n累觞聊尔酡颜在，对局怡然笑口开。\n扫径似知佳客至，杖藜惟可数君来。\n移松种树鄱阳老，章贡风帆岁一迴。",
        "dynasty": "宋",
        "collection_info": null
    },
    {
        "title": "庭中梅花正开用旧韵贻端伯",
        "author": "徐俯",
        "content": "羌笛何劳塞北吹，江南何处不寒梅。\n千秋寂寂无人看，独树亭亭对客开。\n偏为咨嗟惟尔念，是谁移种待君来。\n纵留一曲安能唱，恰似朝歌墨子迴。",
        "dynasty": "宋",
        "collection_info": null
    },
    {
        "title": "戊午山间对雪",
        "author": "徐俯",
        "content": "雪中出去雪边行，屋下吹来屋上平。\n积得重重那许重，飞来片片又何轻。\n檐间日暖重为雨，林下风吹再落晴。\n表裏江山应更好，溪山已復不胜清。",
        "dynasty": "宋",
        "collection_info": null
    },
    {
        "title": "咏史",
        "author": "徐俯",
        "content": "楚汉分争辨士忧，东归那復割鸿沟。\n郑君立义不名藉，项伯胡颜肯姓刘。",
        "dynasty": "宋",
        "collection_info": null
    },
    {
        "title": "游潜峰二首  其一",
        "author": "徐俯",
        "content": "昔年会稽探尚书，探得六甲开山图。\n载之潜南天柱山，上侵霄汉下渊泉。\n真人秘语世不传，但见绝顶蒙云烟。\n汉武射蛟浮九江，舳舻千里来枞阳。\n筑坛祈仙瞻杳茫，茂陵桧柱空青苍。\n石牛一卧叱不起，白鹿还归深洞裏。\n二月灵鹤有来时，洞口桃花泛流水。",
        "dynasty": "宋",
        "collection_info": null
    },
    {
        "title": "游潜峰二首  其二",
        "author": "徐俯",
        "content": "久留舒子国，惯作北门游。\n山远三峰出，溪长二水流。",
        "dynasty": "宋",
        "collection_info": null
    },
    {
        "title": "明皇夜游图",
        "author": "徐俯",
        "content": "歌吹开元曲，铅华天宝粧。\n苑风翠袖冷，宫露赭袍光。\n闺闼连阊阖，骅骝从骕骦。\n千门还欲晓，九陌乍闻香。",
        "dynasty": "宋",
        "collection_info": null
    },
    {
        "title": "李贺晚归图",
        "author": "徐俯",
        "content": "近代推名画，诸君作荐书。\n皇都开艺学，博士是新除。\n高柳长安道，乱云昌谷居。\n丹青聊至此，仆马晚归欤。",
        "dynasty": "宋",
        "collection_info": null
    },
    {
        "title": "饶守董尚书令画史绘释迦出山相及维摩居士使灵山香火之因不断復惠腊药数种皆病夫所欲也作此寄之",
        "author": "徐俯",
        "content": "示病毗耶金粟影，出山五祖金仙相。\n神妙通灵顾虎头，白莲香火空诸妄。\n腊中发药补衰朽，扶杖清风看花柳。\n捷书政用此时来，开颜正尔难忘酒。\n韩门弟子更谁如，即今犹有董安于。\n更有承明两学士，与公相对白髭鬚。",
        "dynasty": "宋",
        "collection_info": null
    },
    {
        "title": "成生山水画歌",
        "author": "徐俯",
        "content": "画水不画湿，画山不画坚。\n盈尺之纸数寸管，便有江湖万里天。\n成生貎古心亦古，造化为工笔端取。\n玄冬起雷夏造冰，翻手作云覆手雨。\n岭外荒山与野水，自昔不闻传画史。\n只画潇湘与洞庭，于今却在兵戈裏。\n翠峰碧嶂鬰然来，病眼愁心次第开。\n人家浦溆扁舟渡，何日真能到一迴。",
        "dynasty": "宋",
        "collection_info": null
    },
    {
        "title": "次韵可师题于逢辰画山水二首  其一",
        "author": "徐俯",
        "content": "江汉踰千里，阴晴自一川。\n故山黄叶下，梦境白鸥前。\n巫峡常云雨，香炉旧紫烟。\n布帆无恙在，速上钓鱼船。",
        "dynasty": "宋",
        "collection_info": null
    },
    {
        "title": "次韵可师题于逢辰画山水二首  其二",
        "author": "徐俯",
        "content": "席上浮三楚，毫端会百川。\n名今大年亚，意古惠崇前。\n竟日对秋色，无时散暝烟。\n知君不浪语，一眼认归船。",
        "dynasty": "宋",
        "collection_info": null
    },
    {
        "title": "单老画树石山水歌",
        "author": "徐俯",
        "content": "老树笔间生，奇石笔下出。\n浓淡高低远近山，阴晴朝暮烟云没。\n漠漠江天杳杳空，不劳施力自然中。\n便于沙际寻归路，却怪霜林叶不红。",
        "dynasty": "宋",
        "collection_info": null
    },
    {
        "title": "画虎行为吉州假守苏公作",
        "author": "徐俯",
        "content": "昔日何人画于菟，君家独有他家无。\n宣城老包骨已朽，纷纷俗子尚讙呼。\n大虎蹲踞小虎戏，目光注射百步外。\n名画多闻内府收，人间岂惜千金费。\n巉巉岩岩谷中石，老树穹枝拂秋色。\n锐头将军射不得，却挂江南使君壁。\n林间一啸四山风，麏惊狐号鸟堕空。\n不向南山随李广，只愁东海笑黄公。\n忆昔余顽少小时，先生教诵荆公诗。\n只今耆旧无新语，赖有庐山病可师。",
        "dynasty": "宋",
        "collection_info": null
    },
    {
        "title": "再次韵题于生画豹二首  其一",
        "author": "徐俯",
        "content": "耽酒丰城客子，醉画山崦人家。\n他日营丘伯仲，高名远出长沙。",
        "dynasty": "宋",
        "collection_info": null
    },
    {
        "title": "再次韵题于生画豹二首  其二",
        "author": "徐俯",
        "content": "彭蠡何限秋鴈，此君胸次为家。\n醉裏举羣飞出，着行排立平沙。",
        "dynasty": "宋",
        "collection_info": null
    },
    {
        "title": "春日登眺游宝胜诸寺且观名画",
        "author": "徐俯",
        "content": "护法俨神龙，诸天拥梵宫。\n楼台春日丽，海岳画图雄。\n浦树重重绿，园花灼灼红。\n微风吹细雨，只在夕阳中。",
        "dynasty": "宋",
        "collection_info": null
    },
    {
        "title": "次可师韵",
        "author": "徐俯",
        "content": "五湖出画师手，一叶浮渔父家。\n风裏芙蓉野色，雨中鸿鴈汀沙。",
        "dynasty": "宋",
        "collection_info": null
    },
    {
        "title": "白鹭洲",
        "author": "徐俯",
        "content": "金陵与庐陵，俱出白鹭洲。\n相望万里江，中同二水流。",
        "dynasty": "宋",
        "collection_info": null
    },
    {
        "title": "双庙",
        "author": "徐俯",
        "content": "开元天宝间，衮衮见诸公。\n不闻张与许，名在台省中。",
        "dynasty": "宋",
        "collection_info": null
    },
    {
        "title": "跋韩子苍代葛亚卿诗",
        "author": "徐俯",
        "content": "夏木阴阴欲放船，黄鹂啼了落花天。\n十诗尽说人间事，付与风流葛稚川。",
        "dynasty": "宋",
        "collection_info": null
    },
    {
        "title": "访邹道卿故居",
        "author": "徐俯",
        "content": "履霜颇强徤，晨兴恣所适。\n两儿休篮舆，呼客同蜡屐。\n危桥出隘巷，凭高聊物色。\n蒿然但林莽，芜废长荆棘。\n井灶那復移，江山依旧碧。\n要知千载下，怀贤求所历。",
        "dynasty": "宋",
        "collection_info": null
    },
    {
        "title": "诗一首",
        "author": "徐俯",
        "content": "人言春事已，我言未遽央。\n试向后湖去，菰叶如许长。",
        "dynasty": "宋",
        "collection_info": null
    },
    {
        "title": "陪李泰发登洪川南楼",
        "author": "徐俯",
        "content": "十年不復上南楼，直为干戈作远游。\n满地江湖春入望，连天章贡水争流。\n青云聊尔居金马，紫气还应射斗牛。\n公是主人身是客，举觞登望得无愁。",
        "dynasty": "宋",
        "collection_info": null
    },
    {
        "title": "昭州感梅公挚邹道乡遗蹟",
        "author": "徐俯",
        "content": "正言邹子独留名，法从梅公尚有亭。\n药是苦言能治瘴，竹生屈曲坐看经。\n风前云似秋前赤，雨后山能烧后青。\n恋土怀乡频作恶，怀贤感旧嘆飘零。",
        "dynasty": "宋",
        "collection_info": null
    },
    {
        "title": "上郡守",
        "author": "徐俯",
        "content": "尚书八座贵，大使十州雄。\n仁民兼爱物，时雨及春风。",
        "dynasty": "宋",
        "collection_info": null
    },
    {
        "title": "题画",
        "author": "徐俯",
        "content": "五日十日一水石，此言虽工盖其迹。\n请看天地开闢初，炼就日魂镕月魄。\n贵人费尽数寸管，中有江湖万里客。",
        "dynasty": "宋",
        "collection_info": null
    },
    {
        "title": "安庆府",
        "author": "徐俯",
        "content": "君过秋浦正逢秋，亦到枞阳皖水头。\n九派先将明月去，三峰少为白云留。",
        "dynasty": "宋",
        "collection_info": null
    },
    {
        "title": "喜王秀才见过小酌玩月",
        "author": "徐俯",
        "content": "君家近市，所见天咫。\n庭户之间，容光能几。\n莼蒲之中，江湖之涘。\n云碧万顷，长空千里。",
        "dynasty": "宋",
        "collection_info": null
    },
    {
        "title": "太平州二首  其一",
        "author": "徐俯",
        "content": "便风击鼓太平州，斜日落帆大信口。\n二年两见黄山塔，平生不饮姑孰酒。",
        "dynasty": "宋",
        "collection_info": null
    },
    {
        "title": "太平州二首  其二",
        "author": "徐俯",
        "content": "南人北人朝暮船，东梁西梁今古天。\n兹地何时復回首，遡流千里到家园。",
        "dynasty": "宋",
        "collection_info": null
    },
    {
        "title": "诗一首",
        "author": "徐俯",
        "content": "云洞看云坐，月岩和月留。\n元来是野老，强唤作知州。",
        "dynasty": "宋",
        "collection_info": null
    },
    {
        "title": "鄥子值风雨",
        "author": "徐俯",
        "content": "重湖浪正起，支川舟不行。\n急雨夜卧听，颠风昼眠惊。",
        "dynasty": "宋",
        "collection_info": null
    },
    {
        "title": "清逸楼",
        "author": "徐俯",
        "content": "冯高览章贡，登楼见吴楚。\n帆远行尽山，江长流入雾。",
        "dynasty": "宋",
        "collection_info": null
    },
    {
        "title": "庐陵中秋对月",
        "author": "徐俯",
        "content": "岭近山相属，江通水不流。\n无云方万里，有月正中秋。",
        "dynasty": "宋",
        "collection_info": null
    },
    {
        "title": "司空山",
        "author": "徐俯",
        "content": "主簿峰高昔所见，司空山深初未游。\n但愿承平无路梗，不惮登涉寻岩幽。",
        "dynasty": "宋",
        "collection_info": null
    },
    {
        "title": "舒州  其一",
        "author": "徐俯",
        "content": "昔为郡下客，曾借水边居。\n秋水月为昼，春风花作庐。",
        "dynasty": "宋",
        "collection_info": null
    },
    {
        "title": "舒州  其二",
        "author": "徐俯",
        "content": "林依玉照远，云为石盆留。\n春色年年好，溪山事事幽。",
        "dynasty": "宋",
        "collection_info": null
    },
    {
        "title": "昭州自强斋",
        "author": "徐俯",
        "content": "青芜且作弦歌地，白屋曾为将相家。\n莫倚田畴日富足，门标六戟自光华。",
        "dynasty": "宋",
        "collection_info": null
    },
    {
        "title": "春日游湖上",
        "author": "徐俯",
        "content": "双飞燕子几时回，夹岸桃花蘸水开。\n春雨断桥人不渡，小舟撑出柳荫来。",
        "dynasty": "宋",
        "collection_info": null
    },
    {
        "title": "渡彭蠡湖",
        "author": "徐俯",
        "content": "沙岸委蛇白，云林迤逦青。\n千山拥庐岳，百水会宫庭。\n旋食犹能饭，丛祠更乞灵。\n江湖万里浪，政尔片帆轻。",
        "dynasty": "宋",
        "collection_info": null
    },
    {
        "title": "章江晚望",
        "author": "徐俯",
        "content": "水面无波千里镜，日斜倒影一溪红。\n渔舟不动飞鸟急，淡淡碧烟苹末风。",
        "dynasty": "宋",
        "collection_info": null
    },
    {
        "title": "慈姥望夫二矶",
        "author": "徐俯",
        "content": "慈姥矶头秋雨声，望夫山下暮潮生。\n离鸾只说闺中事，舐犊谁知目下情。",
        "dynasty": "宋",
        "collection_info": null
    },
    {
        "title": "句  其一",
        "author": "徐俯",
        "content": "平生功名心，夜窗短檠灯。",
        "dynasty": "宋",
        "collection_info": null
    },
    {
        "title": "句  其二",
        "author": "徐俯",
        "content": "黄气远临天北极，紫宸位在殿中央。",
        "dynasty": "宋",
        "collection_info": null
    },
    {
        "title": "句  其三",
        "author": "徐俯",
        "content": "谁家竹可款，何处酒难忘。",
        "dynasty": "宋",
        "collection_info": null
    },
    {
        "title": "句  其四",
        "author": "徐俯",
        "content": "平生不喜刘蕡策，色色人中自有人。",
        "dynasty": "宋",
        "collection_info": null
    },
    {
        "title": "句  其五",
        "author": "徐俯",
        "content": "字得苏黄妙，文熏班马香。",
        "dynasty": "宋",
        "collection_info": null
    },
    {
        "title": "句  其六",
        "author": "徐俯",
        "content": "淮流涨后浊，汴水浅来清。",
        "dynasty": "宋",
        "collection_info": null
    },
    {
        "title": "句  其七",
        "author": "徐俯",
        "content": "诗如云态度，人似柳风流。",
        "dynasty": "宋",
        "collection_info": null
    },
    {
        "title": "句  其八",
        "author": "徐俯",
        "content": "字直千金师智永，句称八米继卢郎。",
        "dynasty": "宋",
        "collection_info": null
    },
    {
        "title": "句  其九",
        "author": "徐俯",
        "content": "细落李花那可数，偶行芳草步因迟。",
        "dynasty": "宋",
        "collection_info": null
    },
    {
        "title": "句  其一○",
        "author": "徐俯",
        "content": "四月麦穗如马尾，汤饼在眼粉可喜。",
        "dynasty": "宋",
        "collection_info": null
    },
    {
        "title": "句  其一一",
        "author": "徐俯",
        "content": "疑是隔墙窥宋玉，巧如施粉妬何郎。",
        "dynasty": "宋",
        "collection_info": null
    },
    {
        "title": "句  其一二",
        "author": "徐俯",
        "content": "金盏银台何足比。",
        "dynasty": "宋",
        "collection_info": null
    },
    {
        "title": "句  其一三",
        "author": "徐俯",
        "content": "诗名空復满世间，白髯萧萧今老矣。",
        "dynasty": "宋",
        "collection_info": null
    },
    {
        "title": "句  其一四",
        "author": "徐俯",
        "content": "江南旧时无腊梅，只是梅花对月开。",
        "dynasty": "宋",
        "collection_info": null
    },
    {
        "title": "句  其一五",
        "author": "徐俯",
        "content": "古来石可砚。",
        "dynasty": "宋",
        "collection_info": null
    },
    {
        "title": "句  其一六",
        "author": "徐俯",
        "content": "往事湖阴曲，浮生水上萍。",
        "dynasty": "宋",
        "collection_info": null
    },
    {
        "title": "句  其一七",
        "author": "徐俯",
        "content": "游客乍惊人外境，居僧初识面前山。",
        "dynasty": "宋",
        "collection_info": null
    },
    {
        "title": "句  其一八",
        "author": "徐俯",
        "content": "轻帆朝渡彭蠡泽，锦缆晚击松阳门。",
        "dynasty": "宋",
        "collection_info": null
    },
    {
        "title": "句  其一九",
        "author": "徐俯",
        "content": "夜雨急还急，客愁深復深。",
        "dynasty": "宋",
        "collection_info": null
    },
    {
        "title": "句  其二○",
        "author": "徐俯",
        "content": "青干霄外山千尺，碧入林间水一条。",
        "dynasty": "宋",
        "collection_info": null
    },
    {
        "title": "句  其二一",
        "author": "徐俯",
        "content": "湖风渡彭蠡，山月宿吴城。",
        "dynasty": "宋",
        "collection_info": null
    },
    {
        "title": "句  其二二",
        "author": "徐俯",
        "content": "鹤岭鸾冈空胜地，龙沙乌塔尽荒墟。",
        "dynasty": "宋",
        "collection_info": null
    },
    {
        "title": "句  其二三",
        "author": "徐俯",
        "content": "玉立竹千亩，金垂橘万头。",
        "dynasty": "宋",
        "collection_info": null
    },
    {
        "title": "句  其二四",
        "author": "徐俯",
        "content": "官事有时闲，江上每夷犹。",
        "dynasty": "宋",
        "collection_info": null
    },
    {
        "title": "句  其二五",
        "author": "徐俯",
        "content": "此邦富山水，自昔少园池。",
        "dynasty": "宋",
        "collection_info": null
    },
    {
        "title": "句  其二六",
        "author": "徐俯",
        "content": "竹暗乔公宅，林藏伍相祠。",
        "dynasty": "宋",
        "collection_info": null
    },
    {
        "title": "句  其二七",
        "author": "徐俯",
        "content": "白水十丈瀑，吴塘千顷波。",
        "dynasty": "宋",
        "collection_info": null
    },
    {
        "title": "句  其二八",
        "author": "徐俯",
        "content": "欲寻浙子水云客，共看皖江冰雪颜。",
        "dynasty": "宋",
        "collection_info": null
    },
    {
        "title": "句  其二九",
        "author": "徐俯",
        "content": "乔公宅下路已没，皖伯峰前云未开。",
        "dynasty": "宋",
        "collection_info": null
    },
    {
        "title": "句  其三○",
        "author": "徐俯",
        "content": "虎头玉照南北岭，麟角石盆三两峰。",
        "dynasty": "宋",
        "collection_info": null
    },
    {
        "title": "句  其三一",
        "author": "徐俯",
        "content": "三百六旬了无事，七十二峰常对门。",
        "dynasty": "宋",
        "collection_info": null
    },
    {
        "title": "句  其三二",
        "author": "徐俯",
        "content": "横舟千古枞阳水，一径沿容达观台。",
        "dynasty": "宋",
        "collection_info": null
    },
    {
        "title": "句  其三三",
        "author": "徐俯",
        "content": "岁别桐乡暮，家远皖水春。",
        "dynasty": "宋",
        "collection_info": null
    },
    {
        "title": "句  其三四",
        "author": "徐俯",
        "content": "北峡远连南峡险，小龙峻逼大龙高。",
        "dynasty": "宋",
        "collection_info": null
    },
    {
        "title": "句  其三五",
        "author": "徐俯",
        "content": "两岁昭潭无瘴疠，清秋鬰鬰望神冈。",
        "dynasty": "宋",
        "collection_info": null
    },
    {
        "title": "句  其三六",
        "author": "徐俯",
        "content": "遍地闲花草，乘春傍路生。",
        "dynasty": "宋",
        "collection_info": null
    },
    {
        "title": "句  其三七",
        "author": "徐俯",
        "content": "时时传破虏，日日问修门。",
        "dynasty": "宋",
        "collection_info": null
    },
    {
        "title": "句  其三八",
        "author": "徐俯",
        "content": "诸公宜努力，荆棘已千村。",
        "dynasty": "宋",
        "collection_info": null
    },
    {
        "title": "句  其三九",
        "author": "徐俯",
        "content": "一百五日寒食雨，二十四番花信风。",
        "dynasty": "宋",
        "collection_info": null
    },
    {
        "title": "句  其四○",
        "author": "徐俯",
        "content": "波倾三峡急。",
        "dynasty": "宋",
        "collection_info": null
    },
    {
        "title": "句  其四一",
        "author": "徐俯",
        "content": "松风知近寺。",
        "dynasty": "宋",
        "collection_info": null
    },
    {
        "title": "句  其四二",
        "author": "徐俯",
        "content": "烟树远昏昏。",
        "dynasty": "宋",
        "collection_info": null
    },
    {
        "title": "句  其四三",
        "author": "徐俯",
        "content": "阅世临观美。",
        "dynasty": "宋",
        "collection_info": null
    },
    {
        "title": "句  其四四",
        "author": "徐俯",
        "content": "飞花空片片。",
        "dynasty": "宋",
        "collection_info": null
    },
    {
        "title": "句  其四五",
        "author": "徐俯",
        "content": "復自竹中还。",
        "dynasty": "宋",
        "collection_info": null
    },
    {
        "title": "句  其四六",
        "author": "徐俯",
        "content": "开径东湖上。",
        "dynasty": "宋",
        "collection_info": null
    },
    {
        "title": "句  其四七",
        "author": "徐俯",
        "content": "绕舍绿周遭。",
        "dynasty": "宋",
        "collection_info": null
    },
    {
        "title": "句  其四八",
        "author": "徐俯",
        "content": "不知从此去。",
        "dynasty": "宋",
        "collection_info": null
    },
    {
        "title": "句  其四九",
        "author": "徐俯",
        "content": "江山如有味。",
        "dynasty": "宋",
        "collection_info": null
    },
    {
        "title": "句  其五○",
        "author": "徐俯",
        "content": "笋舆穿树色。",
        "dynasty": "宋",
        "collection_info": null
    },
    {
        "title": "句  其五一",
        "author": "徐俯",
        "content": "禅心真已静。",
        "dynasty": "宋",
        "collection_info": null
    },
    {
        "title": "句  其五二",
        "author": "徐俯",
        "content": "笑失昔时红。",
        "dynasty": "宋",
        "collection_info": null
    },
    {
        "title": "句  其五三",
        "author": "徐俯",
        "content": "朱门均白屋。",
        "dynasty": "宋",
        "collection_info": null
    },
    {
        "title": "句  其五四",
        "author": "徐俯",
        "content": "春风何忍作空城。",
        "dynasty": "宋",
        "collection_info": null
    },
    {
        "title": "句  其五五",
        "author": "徐俯",
        "content": "客裏唯君数往还。",
        "dynasty": "宋",
        "collection_info": null
    },
    {
        "title": "句  其五六",
        "author": "徐俯",
        "content": "故人特地为咨嗟。",
        "dynasty": "宋",
        "collection_info": null
    },
    {
        "title": "句  其五七",
        "author": "徐俯",
        "content": "日落相携上小舟。",
        "dynasty": "宋",
        "collection_info": null
    },
    {
        "title": "句  其五八",
        "author": "徐俯",
        "content": "无穷涧草纵横绿。",
        "dynasty": "宋",
        "collection_info": null
    },
    {
        "title": "句  其五九",
        "author": "徐俯",
        "content": "露重冰清风日暖。",
        "dynasty": "宋",
        "collection_info": null
    },
    {
        "title": "句  其六○",
        "author": "徐俯",
        "content": "篱落寒梅三两枝。",
        "dynasty": "宋",
        "collection_info": null
    },
    {
        "title": "句  其六一",
        "author": "徐俯",
        "content": "但愿一生长若此。",
        "dynasty": "宋",
        "collection_info": null
    },
    {
        "title": "句  其六二",
        "author": "徐俯",
        "content": "少不愁穷老岂愁。",
        "dynasty": "宋",
        "collection_info": null
    },
    {
        "title": "句  其六三",
        "author": "徐俯",
        "content": "从吾所好烟波上。",
        "dynasty": "宋",
        "collection_info": null
    },
    {
        "title": "句  其六四",
        "author": "徐俯",
        "content": "镜中老色日侵寻。",
        "dynasty": "宋",
        "collection_info": null
    },
    {
        "title": "句  其六五",
        "author": "徐俯",
        "content": "镜中嬴得鬓成丝。",
        "dynasty": "宋",
        "collection_info": null
    },
    {
        "title": "句  其六六",
        "author": "徐俯",
        "content": "临流谁復赋新诗。",
        "dynasty": "宋",
        "collection_info": null
    },
    {
        "title": "句  其六七",
        "author": "徐俯",
        "content": "颇知鹤胫缘诗瘦，早弃鱼须伴我闲。",
        "dynasty": "宋",
        "collection_info": null
    },
    {
        "title": "句  其六八",
        "author": "徐俯",
        "content": "向使不死贼，未必世能容。",
        "dynasty": "宋",
        "collection_info": null
    },
    {
        "title": "句  其六九",
        "author": "徐俯",
        "content": "今时习主簿，还是鲁诸王。",
        "dynasty": "宋",
        "collection_info": null
    },
    {
        "title": "次正平上座韵赠子充",
        "author": "李彭",
        "content": "吾宗大宛种，未入十二闲。\n膺门沬流赭，气已无燕山。\n何时黄金羁，鞍辔长楸閒。\n皎皎自空谷，待君当御还。",
        "dynasty": "宋",
        "collection_info": null
    },
    {
        "title": "戏赠兼简李翘叟",
        "author": "李彭",
        "content": "荆州有醉客，踏雪至我庐。\n缺月寒皎皎，挂在东南隅。\n索我五字句，惭非竞病徒。\n卖菜欲求益，故态发狂奴。\n寄声李夫人，聊为一笑娱。",
        "dynasty": "宋",
        "collection_info": null
    },
    {
        "title": "赠子充",
        "author": "李彭",
        "content": "阿充克家才，昭代真孝秀。\n白髪在板舆，色养侍昏昼。\n来营甘脆具，底事成宿留。\n到骨似我穷，黄钟满君脰。\n落帆哉生魄，步屧月成彀。\n幽园语更仆，莫遣双眉皱。\n觅句洗愁兵，河倾转箕斗。",
        "dynasty": "宋",
        "collection_info": null
    },
    {
        "title": "赠无着",
        "author": "李彭",
        "content": "萧萧玉涧翁，韵调实瓌朗。\n怀人修文去，音尘生逸想。\n岂唯招重客，我庐亦时枉。\n徽轸发妙言，幽园復清旷。\n飘忽下岩隈，岁月驶两桨。\n寒蝉久停号，新禽咔佳响。\n去者念履綦，方来惊蕙帐。\n伊予厌嚣尘，绝壑期自放。\n从君割半峰，披云同矫掌。",
        "dynasty": "宋",
        "collection_info": null
    },
    {
        "title": "送人游吴",
        "author": "李彭",
        "content": "朔风号木末，迫此岁时晏。\n驱车不停轨，客子老昏宦。\n平生蒋诩径，求羊毎娱玩。\n持觞送落日，抵掌河宿烂。\n胡为向吴会，雅意访亲串。\n亲串者谁欤，昂昂金闺彦。\n嘘枯由涵照，要津藉推挽。\n念子赴修涂，发轫在昧旦。\n娟娟所娇儿，嶷嶷赴门限。\n闺人密缝裳，遐征苦多绽。\n结束志千里，二事忘一眄。\n莫遣扊扅歌，愆期发长嘆。",
        "dynasty": "宋",
        "collection_info": null
    },
    {
        "title": "宿归宗赠轼老",
        "author": "李彭",
        "content": "平生丘壑心，祇园多幽趣。\n杖藜过悬崖，投足澄百虑。\n涓涓一滴泉，湛湛三危露。\n渊源自曹溪，甘腴胜牛乳。\n诸峰罗孙宁，一一尊鼻祖。\n法筵碧眼人，家世本鄠杜。\n紫枢与黄閤，去天纔尺五。\n不为世网婴，粲可叶心素。\n绳床作禅定，大音响韶濩。\n应梦先补陀，祝髪得玉斧。\n我来心眼明，意气谐律吕。\n金地雨曼殊，天香遶巾屦。\n明当整归鞍，天末蜚鸿度。",
        "dynasty": "宋",
        "collection_info": null
    },
    {
        "title": "奉赠正平上座",
        "author": "李彭",
        "content": "若人韵凝远，天资復敦厖。\n萧然出尘表，幽寺听逢逢。\n剑峰极天净，悬瀑声舂撞。\n心猿久调御，业白莹明缸。\n残河横晓钵，霁雾起寒窗。\n禅余觅佳句，鼎鼐笔能扛。\n我来孟冬月，望履尘心降。\n世纷剧羊负，是身如帝江。\n愿借三峡水，一滋陇头泷。\n永办桑门服，犹堪追老庞。",
        "dynasty": "宋",
        "collection_info": null
    },
    {
        "title": "和连雨独饮",
        "author": "李彭",
        "content": "力田胜巧宦，燕息自超然。\n懒觑竹素书，俯仰丘壑间。\n时时过祇园，亦復舞胎仙。\n偶然得欢趣，举觞望青天。\n六凿自无竞，歘见象帝先。\n羲皇隔晨炊，坐见淳风还。\n磨螘不少留，鼎鼎遂百年。\n但得会心侣，相对两忘言。",
        "dynasty": "宋",
        "collection_info": null
    },
    {
        "title": "次秦处度赠归宗老示中上座韵",
        "author": "李彭",
        "content": "夕霏催节往，槁叶径辞风。\n力疾招秦叔，望山扶老笻。\n泄云为卿霭，牵余来鹫峰。\n中有庞眉老，常持半圣弓。\n一席跨牛地，诛茅期此同。\n虚怀包朗月，意表得诗翁。\n远志是小草，慎在出处中。\n公莫厌苦相，岁晏长相从。",
        "dynasty": "宋",
        "collection_info": null
    },
    {
        "title": "嗣首座以老夫诗西岭障斜日为韵作五章见寄次韵答之  其一",
        "author": "李彭",
        "content": "寻春舍南北，呼酒玉东西。\n绝胜刘校尉，太乙持青藜。\n天边艺兰人，风光今几畦。\n胡为寂灭海，妙语纾虹霓。",
        "dynasty": "宋",
        "collection_info": null
    },
    {
        "title": "嗣首座以老夫诗西岭障斜日为韵作五章见寄次韵答之  其二",
        "author": "李彭",
        "content": "清霜熟柿栗，会面一俄顷。\n蕨拳渐紫苞，鸟语度诸岭。\n仰头占昏中，弧星光炳炳。\n何当听谈玄，令我发深省。",
        "dynasty": "宋",
        "collection_info": null
    },
    {
        "title": "嗣首座以老夫诗西岭障斜日为韵作五章见寄次韵答之  其三",
        "author": "李彭",
        "content": "我家二季子，风标荀令上。\n优孟何足求，慎勿作楚相。\n毛颜独摧颓，儿能缚篱障。\n摩挲茧栗姿，我老那復壮。",
        "dynasty": "宋",
        "collection_info": null
    },
    {
        "title": "嗣首座以老夫诗西岭障斜日为韵作五章见寄次韵答之  其四",
        "author": "李彭",
        "content": "争端起儒墨，春蚓兼秋蛇。\n笔研真浅事，専门自名家。\n但有香积饭，不妨熏毗耶。\n温风媚高柳，招客整还斜。",
        "dynasty": "宋",
        "collection_info": null
    },
    {
        "title": "嗣首座以老夫诗西岭障斜日为韵作五章见寄次韵答之  其五",
        "author": "李彭",
        "content": "欧峰压半天，阶除转晴日。\n落硙多雪芽，香草皆碧苾。\n嗣公释门老，眈眈虎而翼。\n我欲往叩之，藤萝迷石室。",
        "dynasty": "宋",
        "collection_info": null
    },
    {
        "title": "再和嗣首座五诗寄舒老微老  其一",
        "author": "李彭",
        "content": "在昔董仲舒，屈身相胶西。\n穷经着繁露，窥园废扶藜。\n而我异于是，清晨来灌畦。\n雨余聊自适，微吟看断蜺。",
        "dynasty": "宋",
        "collection_info": null
    },
    {
        "title": "再和嗣首座五诗寄舒老微老  其二",
        "author": "李彭",
        "content": "黄生牛医儿，襟量包万顷。\n称讥等梦事，缓带耳不领。\n公议如丹青，千载焕且炳。\n古人何必远，薄躬吾屡省。",
        "dynasty": "宋",
        "collection_info": null
    },
    {
        "title": "再和嗣首座五诗寄舒老微老  其三",
        "author": "李彭",
        "content": "堂堂一舒翁，道价融壑上。\n烟霞断尘缘，那復知苦相。\n会将超诸缘，夺我事理障。\n莫言霜满颐，矍铄一何壮。",
        "dynasty": "宋",
        "collection_info": null
    },
    {
        "title": "再和嗣首座五诗寄舒老微老  其四",
        "author": "李彭",
        "content": "嗣公丹凤羽，高笑破羣蛙。\n汲引后来秀，义侠如朱家。\n出语掩颜谢，游戏达摩耶。\n卧读春风句，飞鸿澹墨斜。",
        "dynasty": "宋",
        "collection_info": null
    },
    {
        "title": "再和嗣首座五诗寄舒老微老  其五",
        "author": "李彭",
        "content": "牧庵担板翁，锐气如平日。\n明璧不可瑕，崇兰有余苾。\n何尝疲津梁，苦铩垂天翼。\n索价无乃高，孤峰问少室。",
        "dynasty": "宋",
        "collection_info": null
    },
    {
        "title": "送杲上人復往荆南",
        "author": "李彭",
        "content": "荆州老居士，宁着进贤冠。\n似欲専一壑，其谁知孔鸾。\n苍苔门巷秋，不许造席客。\n世无王粲流，倒屣端不惜。\n上人宣城彦，俊气横九州。\n学道贫彻骨，与世初无求。\n马驹大道场，属者失宗匠。\n欲铭窣堵波，见此真汉相。\n行乞千里余，朔风枯叶颠。\n晓踏涧下雪，暝宿天边烟。\n赤手泛沧溟，笑此太草草。\n不为丞相嗔，乃得照乘宝。\n归来寂无闻，翠琰开险艰。\n精卫既填海，愚公果移山。\n力贫办行李，復作南郡去。\n游子多苦颜，开士淡无虑。\n霜风木飕飕，便当赋式微。\n日涉望烟霭，扶笻迟来归。",
        "dynasty": "宋",
        "collection_info": null
    },
    {
        "title": "奉赠归宗才首座",
        "author": "李彭",
        "content": "五着匡山屐，三息紫霄阴。\n龚闻耶舍塔，势吞天姥岑。\n俯窥雕鹗背，上聆钟梵音。\n未航萧梁苇，峻风先少林。\n灵骨化大璐，鉅名偕南金。\n松门欲牵叶，苦雨毎见临。\n才公三衢秀，古貌又古心。\n老胡即渠是，宴坐藏幽深。\n何用登紫霄，自足披烦襟。\n我过避秦客，茗椀来相寻。\n真成虎溪笑，稍宽梁甫吟。\n衲子叹雌伏，道师非陆沉。\n世多石窟病，须下鼓山针。",
        "dynasty": "宋",
        "collection_info": null
    },
    {
        "title": "送宁上人归净慈",
        "author": "李彭",
        "content": "之子远行迈，眷言款松门。\n云物起离色，况乃闻清猿。\n颇云吴会去，饱参南山禅。\n南山燕颔郎，气敌千人军。\n要当理断履，过我艺兰荪。",
        "dynasty": "宋",
        "collection_info": null
    },
    {
        "title": "寄珍首座",
        "author": "李彭",
        "content": "诗宁浅而静，不贵深而芜。\n观公秋怀作，峻洁仍纡余。\n譬之列华馔，陆海盈中厨。\n食蟹贵抱黄，食鱼先腹腴。\n多入出或少，我昔闻先儒。\n年来病蹇拙，意广材復疏。\n之子禅定起，焚香满晴虚。\n坐看氤氲处，绵绵诗思俱。\n应作牛腰束，能寄草堂无。",
        "dynasty": "宋",
        "collection_info": null
    },
    {
        "title": "题胡九龄画夏景牛",
        "author": "李彭",
        "content": "阴岑不造天，憩此老觳觫。\n辍耕垄上来，投闲慰心曲。\n养牲奉严禋，盖用茧栗犊。\n莫起陆沈悲，焉知果非福。",
        "dynasty": "宋",
        "collection_info": null
    },
    {
        "title": "送敦诗游临川",
        "author": "李彭",
        "content": "吕郎客秦淮，诗思翻秋涛。\n徐郎憩灊峰，句压天柱高。\n相此两公子，信是千人豪。\n叔也往从之，似欲诉不遭。\n探囊得长句，如取绥山桃。\n疗饥非蒸砂，御寒必绨袍。\n一簪未着身，所得不补劳。\n復为饥所驱，未许学卧陶。\n穷军敌孤客，如在皋兰鏖。\n几成刘文叔，须髪变二毛。\n搘笻蹑草鞋，进退似桔槔。\n引领长江西，沙头唤鱼舠。\n金溪有谢侯，胸多略与韬。\n天资类文靖，貌实中郎曹。\n叔也往从之，攻愁解鞬櫜。\n毋轻歌骊驹，不復吟畔牢。\n待公稇载归，为我携蒲萄。\n来赏傲霜菊，一尊浇老饕。",
        "dynasty": "宋",
        "collection_info": null
    },
    {
        "title": "和季敌戏书",
        "author": "李彭",
        "content": "短草被南陌，晴丝扬幽轩。\n心静境云寂，默居宣妙言。\n林深鸟乌乐，花繁蜂蝶喧。\n是中即真意，何须祇树园。",
        "dynasty": "宋",
        "collection_info": null
    },
    {
        "title": "元夕高卧",
        "author": "李彭",
        "content": "伊昔宅关辅，门闾萃冠盖。\n停杯邀明月，意气殊蔼蔼。\n春风堕江城，蒐狝颜鬓改。\n粪除二亩地，羊裘力薪采。\n矫首望舒圆，何由赏心在。\n烟村杂箫皷，丛祠响竽籁。\n谁能伴儿嬉，颇復偿睡债。\n初惊釡鸣雷，遽作涛捣海。\n非关骨相屯，长闲荷真宰。\n吾生计已决，无劳问蓍蔡。",
        "dynasty": "宋",
        "collection_info": null
    },
    {
        "title": "宿西林寺有先特进及先学士诗",
        "author": "李彭",
        "content": "渡江送行人，我行亦清兴。\n草木春路賖，斜斜復整整。\n独造此宝坊，深稳庭宇静。\n复阁衬烟霞，疏林泄钟磬。\n残僧涩对人，短童工汲井。\n杖屦若能神，迥知兹游胜。\n楹间盘硬语，怪底光炯炯。\n追还曾高风，熟復发深省。\n来归十阳秋，足不践斯境。\n猿鹤情未忘，拾松来煮茗。",
        "dynasty": "宋",
        "collection_info": null
    },
    {
        "title": "何生用韵见寄復答之兼示小何  其一",
        "author": "李彭",
        "content": "绕屋阴扶疏，空阶藓文皱。\n怀人殊未来，安得倾盖旧。\n好鸟政相呼，吟蛩俄应候。\n夜梦嵇阮辈，醉乡须少留。\n莫踏肥马尘，我自贫马痩。",
        "dynasty": "宋",
        "collection_info": null
    },
    {
        "title": "何生用韵见寄復答之兼示小何  其二",
        "author": "李彭",
        "content": "水部有耳孙，湖海胸中浩。\n小陆復何人，相逢岁亦早。\n并游苏黄门，我曹不容扫。\n梧桐生朝阳，要须闻鸣鸟。\n云中遣冯唐，据鞍未渠老。",
        "dynasty": "宋",
        "collection_info": null
    },
    {
        "title": "次韵答禹功兼简周国振时禹功一夕泛舟归郡不及话离  其一",
        "author": "李彭",
        "content": "攀萝委松宿，潄石看云行。\n松疏暝色漫，云度夕阴生。\n若人有高躅，领略遗世情。\n聊为公府步，冉冉復盈盈。",
        "dynasty": "宋",
        "collection_info": null
    },
    {
        "title": "次韵答禹功兼简周国振时禹功一夕泛舟归郡不及话离  其二",
        "author": "李彭",
        "content": "苍苔映槿墉，商飇薄庭树。\n方期着屐来，遽作张帆去。\n择交如择金，披沙歘相遇。\n慈明畏无双，伟节惭最怒。",
        "dynasty": "宋",
        "collection_info": null
    },
    {
        "title": "次韵答禹功兼简周国振时禹功一夕泛舟归郡不及话离  其三",
        "author": "李彭",
        "content": "公抱青田姿，俛啄家鷄羣。\n徽之拄颊外，遐瞩西山云。\n昔我藻鉴士，拱木蔽孤坟。\n讵意王子敬，晚乃知羊欣。",
        "dynasty": "宋",
        "collection_info": null
    },
    {
        "title": "次韵答禹功兼简周国振时禹功一夕泛舟归郡不及话离  其四",
        "author": "李彭",
        "content": "相望两牛鸣，顿觉千里别。\n未别如怀冰，别来三伏热。\n赖有清辉吟，当窗时玩阅。\n音尘在我前，悠然情话悦。",
        "dynasty": "宋",
        "collection_info": null
    },
    {
        "title": "次韵答禹功兼简周国振时禹功一夕泛舟归郡不及话离  其五",
        "author": "李彭",
        "content": "飃飃顾曲郎，恬愉仍静深。\n相逢何必早，但贵相知心。\n临博斯识道，闻韶真赏音。\n端须理三径，岁华多浸淫。",
        "dynasty": "宋",
        "collection_info": null
    },
    {
        "title": "王生以诗见贻次韵答之生视脊中环中实仲父",
        "author": "李彭",
        "content": "渠渠太火门，诸郎盖当世。\n大匠无弃材，知人亦未易。\n阿戎两云孙，骎骎遣人畏。\n难兄江南秀，美比尝託意。\n歘为修文郎，不作活国士。\n令弟老数奇，禅寂甘穷顇。\n时于翰墨场，往往见高致。\n扬州故时语，弈弈好风气。\n独识史君颜，周礼秉早岁。\n背城几借一，问学晚尤粹。\n相逢且班荆，十事欲九异。\n何须张女弹，端为建康醉。\n请抛高门竿，莫反鲁麟袂。\n花药聘君湖，暄风揽春思。\n人生行乐耳，余事栩栩寐。\n崇兰有国香，宁以不服废。\n虽无双南金，可报绿绮惠。\n此岂小物哉，吾言未渠弃。",
        "dynasty": "宋",
        "collection_info": null
    },
    {
        "title": "杜钦之次渊明答庞参军韵见送用韵答之",
        "author": "李彭",
        "content": "征南远韵度，诣绝皆妙言。\n银台陈谏疏，耻作赋兔园。\n手板聊拄颊，爽气来新萹。\n临窗无谢守，僧珍自超然。\n我游赤壁下，为君且延缘。\n周礼尽在鲁，惊嗟类韩宣。\n候雁响横河，游子念故山。\n行当理烟艇，相期醉余年。",
        "dynasty": "宋",
        "collection_info": null
    },
    {
        "title": "送润上人归宛陵",
        "author": "李彭",
        "content": "我昔游宣城，稚节等雏凤。\n稍知风物奇，未解入嘲弄。\n歘尔鬓负霜，岁月杂机综。\n唯有谢公亭，颇復到清梦。\n上人宛陵秀，禅余喜吟讽。\n胸中淡无畦，妙觉自能种。\n偶随欧峰云，悠然入茅栋。\n谈间无俗调，不应亭午供。\n谁云佳少年，意气极庄重。\n别我归故山，索我赠言送。\n邻邦古法窟，老衲妙擒纵。\n伽黎宴湖海，名字走梁宋。\n吾其从之游，射隼期必中。\n勿学汉阴人，终年徒抱瓮。",
        "dynasty": "宋",
        "collection_info": null
    },
    {
        "title": "蒲塘道中寄怀归宗逈中法阐法仁三僧",
        "author": "李彭",
        "content": "窗鷄唤晨炊，毂声转水辙。\n出遨得会稽，辨严未明发。\n朔气犯襟裾，露华袭毛髪。\n仿像滹沱河，幽事期可悦。\n旅雁起寒塘，疏林耿明月。\n挽彼岁寒姿，然萁共明灭。\n岂惟苏奚奴，政可烘履袜。\n黎明诣萧寺，饷糜随盥栉。\n风廊谑谈僧，蒲团寻老衲。\n堂堂大圜照，此渠亲记莂。\n缅怀汤惠休，妙理颇诣绝。\n超然宴法窟，胸次包禹穴。\n阐师远游孙，卓卓霜下杰。\n真成一角麟，笑我缘盎鼈。\n寂子延陵秀，晖映敌冰雪。\n渥洼真龙媒，作驹已汗血。\n刮膜藉金篦，嘉言霏玉屑。\n德星毎难聚，顾兔復易缺。\n紫霄上巑岏，石镜悬莹澈。\n幽期不嫌频，难遣芳岁歇。",
        "dynasty": "宋",
        "collection_info": null
    },
    {
        "title": "次韵谢朓观朝雨",
        "author": "李彭",
        "content": "凉飇起屋角，微云天际来。\n摵摵荷上雨，冉冉自阳台。\n轩窗积余润，竹树绝纤埃。\n懒放事幽屏，柴扉为谁开。\n肥遯病使然，黄门岂负哉。\n可怜南巷翁，携鱼柳贯腮。\n饷我共杯盏，眷焉久徘徊。\n凭虚耳热后，褰裳望蓬莱。",
        "dynasty": "宋",
        "collection_info": null
    },
    {
        "title": "奉同伯固驹甫师川圣功养直及阿虎寻春因赋问柳寻花到野亭分得野字",
        "author": "李彭",
        "content": "曜灵运行春，蘅若被原野。\n客子具归骖，暄风挽羸马。\n属国贤耳孙，当代豪长者。\n胜游参羊何，重客或屈贾。\n木末仲宣楼，华榱大兰若。\n徐步幽屡寻，销忧日聊假。\n手无垂露资，发兴为君写。\n晚过岱宗吏，寥阔存大雅。\n牺樽追三代，琴筑观九夏。\n粲粲悬牙籤，照眼不容舍。\n归酌顾建康，我实陪樽下。\n雄豪先竞病，迟遯濒喑哑。\n匪惟称行乐，性灵赖陶冶。\n他时傥重来，更结离骚社。",
        "dynasty": "宋",
        "collection_info": null
    },
    {
        "title": "里儒程君穷居教弟子员喜雨作诗见贻次韵谢之",
        "author": "李彭",
        "content": "柴门临江皋，炎蒸颇云极。\n金稚无壮心，火老有骄色。\n慈云办甘雨，电扫不容隙。\n劳生天边月，躔次饱更历。\n缅怀程夫子，热客难造席。\n涵濡被童蒙，肥瘠各有适。\n瓌材构露寒，挥斤由匠石。\n不邀里闾敬，人自观至德。\n鄙夫极荒芜，何能臻壸域。\n弱龄再皷衰，櫜弓避勍敌。\n萧然専一丘，非关与尘隔。\n董生悲不遇，而我异休戚。\n高林收晚霭，归鸟俱敛翼。\n诗成独微吟，长怀矫云翮。",
        "dynasty": "宋",
        "collection_info": null
    },
    {
        "title": "游同安寺",
        "author": "李彭",
        "content": "雨歇涨江急，野兴聊胥疏。\n漾舟拂林表，击汰惊飞鳬。\n云端僧坐夏，遂造林公庐。\n猊坐演妙理，法筵沧海珠。\n舌本落雄辩，奔放悬江湖。\n巽公庭宇净，炉烟堂晏如。\n略无客造请，杳黑耽毗卢。\n吾家大长者，惠光充太虚。\n着论役天女，宝笈负于莬。\n开图拜遗像，悲嘆随卷舒。\n归来掩关卧，念冷无赢余。\n譬如能櫜鞬，境界自于于。",
        "dynasty": "宋",
        "collection_info": null
    },
    {
        "title": "和苦雨韵",
        "author": "李彭",
        "content": "春归已獭祭，微绿先道周。\n衡门少灯火，征夫竭干糇。\n雨工挽九河，洊作南国忧。\n君诗形苦词，高义薄中州。\n歌声满天地，宰物能闻不。\n凡今世贤知，耄及谁不偷。\n唯我与之子，炯炯定寡求。\n安得习习风，冻枿新萌抽。\n遥山涤余霭，归云下岩幽。\n紫凤会骞翥，百鸟劳喧啾。\n苍生得税驾，王度日清休。\n醉眼眩章句，烦君为校雠。",
        "dynasty": "宋",
        "collection_info": null
    },
    {
        "title": "游简寂观",
        "author": "李彭",
        "content": "仲夏暑方壮，游子巾柴车。\n崖断眇空旷，遂造羣仙居。\n阔步烟霭外，追凉晚风余。\n泉声远逾响，猿挂时相呼。\n仙人翔寥廓，曾不念故庐。\n苍珉礼斗处，往往闻笙竽。\n我復恣云卧，悠然隘寰区。\n妄念鼓不作，长啸聊虚徐。",
        "dynasty": "宋",
        "collection_info": null
    },
    {
        "title": "奉酬萧子植",
        "author": "李彭",
        "content": "太丘廊庙具，活国方畅谋。\n虎豹阨九关，全躯荷灵修。\n元方开美度，奋舌同尊周。\n悠悠释峤云，亭亭留海陬。\n别时闺中女，娟娟未知愁。\n小襦绣烂漫，撷草鬬新柔。\n甲子歘流电，窈窕今好逑。\n择对得妙士，迈往气横秋。\n既逾绝尘到，復轶黄中刘。\n属者过我庐，并坐崖谷幽。\n高标极迥映，出语如冥捜。\n想当饱四库，那肯事五楼。\n回首问童稚，颇有此客不。\n分携月屡彀，好音俄见投。\n蛮笺落大句，豪润仍清遒。\n顾兹坦腹郎，信矣百不忧。\n侧闻奏云门，总章定咨诹。\n翁当乘安车，姓名覆金瓯。\n冰清遂赐环，德星聚中州。\n陋巷寡轮鞅，寒烟满林丘。\n涤耳听老语，余生復何求。\n哦诗聊送似，长怀付溟鸥。",
        "dynasty": "宋",
        "collection_info": null
    },
    {
        "title": "奉酬湖阴韦深道",
        "author": "李彭",
        "content": "淮南废沐浴，望汉三十秋。\n丞相发蒙耳，卫青奴虏俦。\n终藉汲长孺，毅然寝阴谋。\n正人国之纪，进退繫戚休。\n鹗立耸朝着，深藏耀岩幽。\n湖阴有真隐，趣尚协沧洲。\n奇胸饱风霜，大笔森戈矛。\n急贤甚渔猎，网罗英隽收。\n终南与少室，朝暮拔其尤。\n胡为卧江津，尚阻瞻冕旒。\n顾令茧栗犊，升禋荐圜丘。\n开轩榜独乐，高躅追前修。\n志士遗草泽，余波及汤流。\n益使山林尊，豪夺不可求。\n但恐赴陇书，未能逃大蒐。\n嗟余牛马走，鬓斑年亦遒。\n烟霞入种艺，松桂助飕飗。\n书来挟妙句，眷言颇绸缪。\n乃知气先感，臭味还相侔。\n诗成月生岭，迴溪上明楼。",
        "dynasty": "宋",
        "collection_info": null
    },
    {
        "title": "奉酬石元泾",
        "author": "李彭",
        "content": "往时万石君，诸郎皆孝秀。\n身自浣厕牏，已足垂不朽。\n君侯驱卉木，去病如涤垢。\n以兹寿白髪，不落西京后。\n新章来全楚，爽气起怀袖。\n觅句代寒温，惭非报琼玖。",
        "dynasty": "宋",
        "collection_info": null
    },
    {
        "title": "奉酬程子尚",
        "author": "李彭",
        "content": "彼美洛阳人，贻我柏梁句。\n艷雪敌清妍，春云多态度。\n忆昔郎官湖，秋风落烟树。\n使君出程门，萧萧髪垂素。\n平时仲尼履，尚可藏武库。\n不见扬子云，欣与侯芭遇。\n况兹得小阮，风流肖诸父。\n旷怀沧洲期，恊我尘外趣。\n尚无金玉音，归鸿来枉渚。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其一",
        "author": "李彭",
        "content": "鄱阳山水国，东南一都会。\n朗玉得斯人，骎骎越流辈。\n岛可不足吞，支许欲追配。\n新诗如絃簧，窈眇歌一再。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其二",
        "author": "李彭",
        "content": "璧公释门老，室有芝兰熏。\n昔为一逢掖，直谅颇多闻。\n枯禅百无染，静拥襄汉云。\n不随儿女曹，搴旗树功勲。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其三",
        "author": "李彭",
        "content": "蝉噪嗟齐梁，凤鸣推沈宋。\n诸人勤着脚，何尝窥妙用。\n独有杜参谋，变态无与共。\n绝唱冠古今，孤高追惜诵。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其四",
        "author": "李彭",
        "content": "嘉平送余运，丘园先欲春。\n东风堂堂来，不畏北风嗔。\n缅想萱芽动，高标压常珍。\n川岑互映彻，草木俱鲜新。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其五",
        "author": "李彭",
        "content": "吾友韩子苍，雾豹閟关钥。\n一朝出阴崖，蓬山真着作。\n绝伦共推让，痛扫凈瑕膜。\n行矣贰紫微，居然赋红药。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其六",
        "author": "李彭",
        "content": "材名参上流，徙薪知曲突。\n趣嚮期真源，悟悦须法窟。\n楚谣与汉风，要自非凡骨。\n幻药不可当，灵根贵英发。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其七",
        "author": "李彭",
        "content": "我生如艅艎，罅漏顿补过。\n涉世任风帆，唱予聊復和。\n髪短巾屡欹，食艰齿仍堕。\n自嗟叔夜懒，又疑武侯卧。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其八",
        "author": "李彭",
        "content": "田园本地着，耕耘不忘初。\n修桑復浴种，力作共征输。\n荣名愧八俊，典学欣三余。\n安敢望輓汲，云林当晏如。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其九",
        "author": "李彭",
        "content": "子居招隐岩，妙解招隐诗。\n济胜良有具，幽讨捷若驰。\n秀峙王郎子，斵句时相依。\n异世得岳湛，连璧真妍姿。",
        "dynasty": "宋",
        "collection_info": null
    },
    {
        "title": "庆上人以再闻诵新作突过黄初诗为韵作十诗见寄次韵酬之  其一○",
        "author": "李彭",
        "content": "札札寒女机，织素工流黄。\n何如风尘外，翠袖倚修篁。\n幽居渺天末，肯傍霍卫墻。\n饔人解鼋处，谁能染指尝。",
        "dynasty": "宋",
        "collection_info": null
    },
    {
        "title": "九日奉呈元亮兄",
        "author": "李彭",
        "content": "穷秋风落山，岁事几转轴。\n萧然四壁空，触眼困羁束。\n我尘已生甑，兄亦未有屋。\n少也不如人，自视真陆陆。\n北阮乌贺兰，绝影追风足。\n谁知荐圜丘，乃用茧栗犊。\n弃置勿復陈，万事蕉梦鹿。\n渺渺天界高，宫黄着畦菊。\n能来慰艰勤，浊醪巾可漉。\n虽无熊耳杯，要自尊中渌。\n属厌谢珍羞，无祸可当福。\n回观夸夺儿，往往加烦促。",
        "dynasty": "宋",
        "collection_info": null
    },
    {
        "title": "用前韵",
        "author": "李彭",
        "content": "离索未相逢，情亲在诗轴。\n归来两丹枫，诗作牛腰束。\n妙语挟风霜，劲气穿我屋。\n眼中识慈明，尊下惭小陆。\n念昔少年时，洞庭思濯足。\n援琴写将归，临河叹鸣犊。\n正尔巢一枝，何劳排五鹿。\n江阔洲渚寒，微风泛时菊。\n剧谈斗低昂，露草復淋漉。\n谁家酒杯宽，满引瓮头渌。\n何知程卫尉，未暇顾藉福。\n鼓柂牵牛河，顿觉沧溟促。",
        "dynasty": "宋",
        "collection_info": null
    },
    {
        "title": "农家三首  其一",
        "author": "李彭",
        "content": "力田徇所务，蓐食赴其劳。\n譬之贾欲赢，畴能恶喧嚣。\n逢年未前期，敢缓芟与薅。\n黔雷无偏颇，多稼埋牛尻。\n仓廪自兹实，含饴弄儿曹。",
        "dynasty": "宋",
        "collection_info": null
    },
    {
        "title": "农家三首  其二",
        "author": "李彭",
        "content": "自我曾高时，以有此土田。\n一朝均租赋，吏文沸相煎。\n南邻势炙手，北邻富熏天。\n啸聚乌合众，变诈挥金钱。\n本心抑兼并，瘠土赋委填。\n如闻下温诏，膏泽为洗湔。\n但愿多乐岁，鼓腹常便便。",
        "dynasty": "宋",
        "collection_info": null
    },
    {
        "title": "农家三首  其三",
        "author": "李彭",
        "content": "牛羊腯以肥，鸭鷄大且硕。\n里正少经过，谁能事烹击。\n年丰大作社，妇姑得纺绩。\n吾生本完肤，箴砭困无疾。\n十年遭追胥，翻倒徒四壁。\n从今得安眠，络纬鸣唧唧。",
        "dynasty": "宋",
        "collection_info": null
    },
    {
        "title": "闻官军已破贼巢",
        "author": "李彭",
        "content": "海内政不苛，民望罢危苦。\n剧贼藏祸心，全吴俄啸聚。\n僣号着赭黄，窃发遽如许。\n喧然大点兵，移檄插毛羽。\n推毂遣军容，壮士皆貔虎。\n府县调急夫，骚动烦里旅。\n富室赍金璧，细民携妇女。\n岩谷远遁逃，股栗畏刀锯。\n寒儒守松楸，效死安忍去。\n南风吹捷音，破竹闻吉语。\n圣朝干坤大，鼠辈敢予侮。\n妖氛已荡尽，和气满南土。\n但愿勤民瘼，治安每危惧。\n昨抱心腹疴，砭剂得良愈。\n要于匕筯间，毋忘伏枕虑。\n诸公颇皋夔，临轩跨尧禹。\n鄙夫刍荛言，庶或资小补。\n倚松一长吟，停云洒朝雨。",
        "dynasty": "宋",
        "collection_info": null
    },
    {
        "title": "吕信道以诗见遗作五字句报之",
        "author": "李彭",
        "content": "江州持月旦，严于亚夫营。\n君为倒屣客，濩落四坐惊。\n我从鄂沔来，会面邾子城。\n新诗照窗几，颇復深而清。\n作人有佳处，喜客家酿倾。\n幽花不遣赏，未免遭讥评。\n何当小拂掠，拚饮罄玉缾。",
        "dynasty": "宋",
        "collection_info": null
    },
    {
        "title": "有庆上人数以诗见赠庆始学诗于祖可尔来摆脱故步进而不已未可量也作短句以报之",
        "author": "李彭",
        "content": "昼公无恙时，句吐春空云。\n笔端敛万壑，中闻清夜猿。\n门生霑剩馥，派别自渊源。\n深岭萝月妙，纵观岚气昏。\n时蒙一顾重，腾骧空马羣。\n大师于越秀，幽气如芳荪。\n玉笈发金籥，阔步登词门。\n脱略尘外躅，摩霄郁飞翻。\n岂惟足风露，定復多皇坟。\n昨枉招隐句，深靓丽且温。\n挽我诱松桂，要移北山文。\n诸郎短兵接，此事独策勲。\n惭非钟嵘评，更休知音论。",
        "dynasty": "宋",
        "collection_info": null
    },
    {
        "title": "自武宁舍舟度岭投宿南山寺",
        "author": "李彭",
        "content": "水落晚滩涩，云生寒岭昏。\n舍舟步崎峰，郁萝陟松门。\n孤烟望墟落，浮林自一源。\n野杓方屡渡，槿篱时扣阍。\n弄孙何许翁，夷面復鸟言。\n问津了不解，路穷斜谷分。\n暝投古兰若，钟磬清尘根。\n犹疑武陵客，误宿桃花村。",
        "dynasty": "宋",
        "collection_info": null
    },
    {
        "title": "游真风观",
        "author": "李彭",
        "content": "缘云得支径，遂造幽人居。\n夕风冒梁栋，苍苔上庭除。\n仙崖衣襞积，玉磬韵虚徐。\n回首尘外躅，浩歌将焉如。",
        "dynasty": "宋",
        "collection_info": null
    },
    {
        "title": "归来堂为韩子苍题",
        "author": "李彭",
        "content": "出处无定在，阅世关盛衰。\n令德山林尊，昭代丘园非。\n达人解其趣，颇復择所归。\n渊明傲世故，葛巾风欹欹。\n偶随出岫云，戏作三径资。\n少日辞吏去，新菊亲风期。\n韩侯极简秀，早蒙当宁知。\n未吐五色綫，小试聊补遗。\n高咏少司命，乘风载云旗。\n一坐空无人，安能免深排。\n昨来天东壁，少欲乘泰阶。\n误随晓星去，流落天南陲。\n得县篁竹中，簿领颇沈迷。\n奈何训诰笔，反用催科为。\n度堂痛扫溉，胜气自尔随。\n风度窗户急，云生梁栋迟。\n不减田园居，归去将安之。\n窈窈青禁闼，沈沈黄金闺。\n至尊下温诏，羣公歌式微。\n行矣戒徂两，长吟收夕霏。",
        "dynasty": "宋",
        "collection_info": null
    },
    {
        "title": "晓发章水道中有怀伯固驹甫师川养直效何水部体以寄恨",
        "author": "李彭",
        "content": "幽窗未全曙，百鸟忽忽鸣。\n分袂会心侣，归艎章水平。\n寒温乍回互，适兹凋两蓂。\n水南花未放，水北柳浑青。\n春物几骀荡，浮云俄变更。\n念昨一笑适，愁分两地情。\n缥瓷举桑落，醒醉醉还醒。",
        "dynasty": "宋",
        "collection_info": null
    },
    {
        "title": "发故箧获端石蟾蜍研形模极小盖予幼小时几案间物对之肃然如与故人相遇感而赋诗",
        "author": "李彭",
        "content": "谁从浴日渊，得此赪虬卵。\n雕镌劳哲匠，皤腹目仍睅。\n良非铜雀渴，颇觉凤咮短。\n忆昔少年日，濡毫辄涂窜。\n苍苔时觅句，赋雪起为乱。\n麟经析凡例，羲易明象彖。\n冉冉桑榆交，忽忽颜鬂换。\n发囊逢故人，清梦聊为唤。\n李膺交北海，中郎识元叹。\n当时临所遇，与我意俱满。\n翻思辞学官，噉月復不浅。\n起予刚直胸，往往期并案。\n愿同恋栈马，作我郊园伴。\n新诗真类俳，破睡资一粲。",
        "dynasty": "宋",
        "collection_info": null
    },
    {
        "title": "宿开先",
        "author": "李彭",
        "content": "建业未焚榇，荪山实灵囿。\n推轮碧眼胡，笃老勤井臼。\n草树百经霜，往事如运帚。\n远怀一味禅，徒酌三昧酒。\n寻源彻河汉，窈窕出幽窦。\n卧看落山腰，双鸟起惊救。\n稍深藤萝昏，扶蓼入径取。\n伽陀古录鈎，殷勤牧羊叟。\n砺角烦羸牛，外苞藓纹皱。\n往者不可作，念切病躯痩。\n眼明逢岛可，秦度復畏友。\n俯手携阿连，冥搜逃折柳。\n竟亦不能奇，荒芜但如旧。\n更须寻紫霄，寒厅视牛斗。",
        "dynasty": "宋",
        "collection_info": null
    },
    {
        "title": "寄侍其云叟",
        "author": "李彭",
        "content": "建业有高士，幽栖閟岩扄。\n时从出岫云，缥缈来青冥。\n昨者修水头，伴我骑长鲸。\n貌古心更古，肤清神愈清。\n朝谈织乌坠，夜坐玉绳横。\n辩舌不挂壁，泊然忘讥评。\n峄琴孤风啸，鏖棋飞电鸣。\n慈明投祖去，霜风助扬舲。\n自我不见子，三占少微星。\n殷勤行沙鴈，素书毎丁宁。\n悠悠望尘友，变态鸿毛轻。\n盟血未曾干，飞语聊相倾。\n少闻高士风，汗下颜甚赪。\n吾言盖有激，因之见交情。",
        "dynasty": "宋",
        "collection_info": null
    },
    {
        "title": "宿云居十住轩",
        "author": "李彭",
        "content": "尘事起滥觞，汹汹涛头聚。\n对镜眼生花，寻幽心脱兔。\n欧峰阻跻攀，榆柳春再暮。\n维时春作夏，起我勤杖屦。\n扪萝惑去蹊，陟巘忘故步。\n大壑埋白云，阴崖崩老树。\n萦纡幽鸟道，突兀升洞府。\n厖眉老比丘，倒屣蒙顾遇。\n曾未契三关，遽已栖十住。\n晖晖天横参，稍稍窗送曙。\n华鲸破短梦，山禽唤新句。\n伊予羣念息，亦遭回俗驭。\n徒为三日留，復在邯郸路。",
        "dynasty": "宋",
        "collection_info": null
    },
    {
        "title": "雪夜戏玉侯",
        "author": "李彭",
        "content": "望舒离金虎，晚雨幻玉沙。\n触楹势颇疾，打窗风正斜。\n西家有胜士，梦回笔生花。\n孺人近行迈，章江驻云车。\n银屏拥绛桃，绣帐戏兰牙。\n暂停短辕驭，清欢春思賖。\n陋巷笑短李，柴门蓬藋遮。\n裋褐对孟光，冰柱吟刘义。\n想君独乐时，觅句剩欲夸。\n脉脉无由语，疏林集暝鸦。",
        "dynasty": "宋",
        "collection_info": null
    },
    {
        "title": "对雪",
        "author": "李彭",
        "content": "晏阴城郭昏，穷巷寒意冱。\n回飈卷玉尘，稍稍凝曙露。\n应烦阿香手，终日舂薄暮。\n独鸟避寒柯，惊麕迷故步。\n木冰达官怕，向来闻此语。\n拥絮卧北窗，鼻端从栩栩。",
        "dynasty": "宋",
        "collection_info": null
    },
    {
        "title": "遣兴",
        "author": "李彭",
        "content": "弥年倦行役，丘园旷幽寻。\n殷勤响晴咔，为我贻好音。\n梨花映皓月，犹作故时面。\n归来雪如花，坐看花如霰。\n中朝悬美禄，椎锋号能军。\n而我于此时，不武亦不文。\n平生严子陵，故自狂奴态。\n箕踞问君房，素痴宁小差。\n上马须不落，起居善何如。\n吾生行乐尔，何用明区区。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其一",
        "author": "李彭",
        "content": "严霜知劲柏，大节见固穷。\n怀人居白下，抱道立黄中。\n秦淮浩茫茫，楚山耿丛丛。\n胡为恡音素，过尽南归鸿。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其二",
        "author": "李彭",
        "content": "达士庶可慕，劳生良足悲。\n君看嘉宾黠，何如方回痴。\n荣衰等湛露，变更如剧棋。\n冥冥万事定，何用机心为。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其三",
        "author": "李彭",
        "content": "学诗如食蜜，甘芳无中边。\n陈言初务去，晚乃换骨仙。\n我昔实知此，老懒挽不前。\n儿曹喜吟讽，快意艷阳天。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其四",
        "author": "李彭",
        "content": "曩时阮步兵，埋照毎沉醉。\n是身託麯蘖，真若有所避。\n谁知名教中，固自多乐地。\n花气杂和风，相我曲肱睡。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其五",
        "author": "李彭",
        "content": "西京执戟郎，老嗜杯中物。\n观其所着书，涩读由蹇吃。\n剧秦见平生，何心窥彷佛。\n唯有四愁赋，至今犹炳蔚。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其六",
        "author": "李彭",
        "content": "孔融天下士，荀彧双南金。\n既为阿瞒用，復为阿瞒禽。\n独闻管幼安，龙蟠沧海深。\n难用固难杀，耿光垂古今。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其七",
        "author": "李彭",
        "content": "器博无近用，胸中要纵横。\n腐儒昧行藏，寒窗守一经。\n营营市道交，务利如兼并。\n无復典刑在，况当观老成。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其八",
        "author": "李彭",
        "content": "阳城海内豪，隐居晋之鄙。\n养此冰霰姿，谏官安足起。\n欲沮延龄相，悠悠自风靡。\n何以昭无穷，政赖有此尔。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其九",
        "author": "李彭",
        "content": "灌园如结庐，畦蔬如养雏。\n敏耘斯易壮，稍堕或攘羭。\n卖菜厌求益，得酒聊歌呼。\n醒来北窗下，解衣诵潜夫。",
        "dynasty": "宋",
        "collection_info": null
    },
    {
        "title": "谢灵运诗云中为天地物今成鄙夫有取以为韵遣兴作十章兼寄云叟  其一○",
        "author": "李彭",
        "content": "幽云生檐楹，落日挂户牖。\n茂树发华颠，归鸟鸣高柳。\n春风可怜人，举兹为我寿。\n行乐当及时，浮名竟何有。",
        "dynasty": "宋",
        "collection_info": null
    },
    {
        "title": "次韵吕居仁见寄",
        "author": "李彭",
        "content": "井锉澹疏烟，幽忧废寒暑。\n孤云起幽屿，泽物犹能雨。\n殷殷空裏雷，何曾濡厚土。\n燕鸿且长饥，谁能投枉渚。\n知心不识面，公子实楚楚。\n五叶活国谋，摩挲噤不吐。\n胜日觅羊何，幽期得支许。\n才高赋雌蜺，识远辩鼮鼠。\n兰荪无异县，臭味同此举。\n开岁欲问津，梦逐寒江橹。",
        "dynasty": "宋",
        "collection_info": null
    },
    {
        "title": "次九弟韵",
        "author": "李彭",
        "content": "观山如观画，入眼诗辄进。\n厌则收卷之，去留情不吝。\n老境喜平夷，落纸风雨迅。\n谁能肝贤愁，虚名媒疾疢。\n属闻殷国师，已发吴越轫。\n破竹擒诸偷，长缨收犯顺。\n官军将解严，胸怀俱朗润。\n小鴈读我诗，出语亦遒峻。\n流霞暾槁颜，如彼潮有信。\n但愿吉语闻，称觞兀斑鬓。",
        "dynasty": "宋",
        "collection_info": null
    },
    {
        "title": "次韵元亮行沙头",
        "author": "李彭",
        "content": "甘雪饯余运，行春慰清愁。\n旷怀万物表，妙趣寄沧洲。\n视我园中蔬，陈根发新柔。\n恨无清渭姿，入泾不同流。\n老鴈唼菰蒲，非忘稻梁谋。\n天涯网罗密，所以挽不留。\n倚杖一萧散，好鸟鸣林丘。\n谁同北山老，不动移文羞。\n仲兄傥能来，长啸狎鳬鸥。",
        "dynasty": "宋",
        "collection_info": null
    },
    {
        "title": "再次元亮韵",
        "author": "李彭",
        "content": "艇子打两桨，石城催莫愁。\n不嫌波浪阔，但惧水生洲。\n大堤多女儿，草暖復桑柔。\n盈盈成雅步，皎皎临清流。\n翠钗挂人冠，自作横陈谋。\n非无一时好，高怀讵能留。\n朝歌回墨翟，馈药逃东丘。\n此岂聊復尔，颇似怜包羞。\n长吟望烟际，飞来双白鸥。",
        "dynasty": "宋",
        "collection_info": null
    },
    {
        "title": "从弟用前韵作人日诗见寄復和以赠之",
        "author": "李彭",
        "content": "涉七日为人，眷言空復愁。\n既念襧处士，骨惊鹦鹉洲。\n更怜刘太孙，择乡得温柔。\n二儿千金躯，轻生随转流。\n樽中有欢伯，一笑为尔谋。\n白髪生如寄，时驶不可留。\n我有腾化术，长袂挹浮丘。\n若言可持饷，定免二子羞。\n烦君一来过，春色着汀鸥。",
        "dynasty": "宋",
        "collection_info": null
    },
    {
        "title": "次闲叟见寄之韵",
        "author": "李彭",
        "content": "王侯气迈往，青春颇干禄。\n任侠似朱家，窜身脱冤狱。\n甘随支遁游，不作子公牍。\n着鞭投前地，嗜山性尤酷。\n遗民卧江汉，无心谋半菽。\n数面遂成亲，开怀注醽醁。\n新闻倒青箱，谠论尊黄屋。\n禅参灵运前，庭列山阴竹。\n好乖当语离，作恶徒满腹。\n西风挂席归，清谈渴心足。\n汉庭今侧席，公道追黄鹄。\n莫作稻梁谋，营营辈鷄鹜。\n我自宴山川，坐啸临长谷。",
        "dynasty": "宋",
        "collection_info": null
    },
    {
        "title": "次瑛上人韵兼示驹父",
        "author": "李彭",
        "content": "营道烈心期，脱叶危欲霜。\n游子多苦颜，世故定未忘。\n解包祇园下，暎带瑶林旁。\n窈窕寄云鴈，万事炊黄粱。\n今君华亭姿，俛啄不得翔。\n相期紬金匮，妙趣诣方将。",
        "dynasty": "宋",
        "collection_info": null
    },
    {
        "title": "次韵谢吴国器见赠",
        "author": "李彭",
        "content": "眇然诗家流，谁能补其处。\n隽逸追莫还，芜漫推不去。\n譬彼玉花虬，绝尘须善御。\n越女动鸣机，纤纤工织素。\n吴侯勇于文，鋭气发眉宇。\n既度骅骝前，边幅时得覩。\n宁当缚微官，一掾妙三语。\n病夫樗栎姿，耄及那受斧。\n新诗欲招隐，便自忘劳苦。\n眷言谢心期，愿公毋矫举。",
        "dynasty": "宋",
        "collection_info": null
    },
    {
        "title": "三益斋",
        "author": "李彭",
        "content": "知人实未易，定交良独难。\n胜已谢容悦，有来期必端。\n明公迈往姿，劲气摩谏垣。\n确讱金石贯，博极溟渤宽。\n遗经起凡例，射策凌孔鸾。\n睥睨汉庭右，言激壮士肝。\n耻作子公书，肯弹贡禹冠。\n小试不尽妙，银章楚江干。\n抱牍鴈鹜行，欲作故时看。\n弹治非柱后，缩手心胆寒。\n何尝扰狱事，民自以不冤。\n如卿未惭老，此语垂不刊。\n虚怀望三益，阅此贤士关。\n要须得伟人，阔步未登坛。\n拜公丈人行，摄衣许跻攀。\n反蒙补我劓，况復亲芝兰。\n会心在简要，我言真觉烦。\n章成谢不敏，猥并劳一删。",
        "dynasty": "宋",
        "collection_info": null
    },
    {
        "title": "庐山道中望天池诸寺",
        "author": "李彭",
        "content": "篮舆造林口，暝色归暮田。\n槁木半摇落，羣峰翠回旋。\n翳翳云门塔，霏霏祇树烟。\n夕梵落云际，微钟下遥天。\n平时笑傲处，真成观辋川。\n岩壑事难必，赏心难舍旃。\n还将九节杖，踏月上危颠。",
        "dynasty": "宋",
        "collection_info": null
    },
    {
        "title": "游庐山怀叔粲季敌兼忆小子氓等次谢康乐寄惠连韵",
        "author": "李彭",
        "content": "诸峰霭遐瞩，上与箕斗近。\n西风吹人衣，萧然无畦畛。\n烟霞入诗句，欲吐初未忍。\n但恨数往来，幽栖愧真隐。\n真隐如虚舟，渺渺姑乘流。\n何须长卿慢，暮年称倦游。\n钟鸣起菌阁，天上隐琼楼。\n焉能诱松桂，旷怀且少留。\n少留平生欢，看云復长叹。\n芝兰念羯末，茧栗惟雍端。\n倚松聊停策，意远萦层峦。\n风驶烟尚积，雨歇云犹攅。\n攅云本无心，孤猿响山阴。\n俯瞰白鹿洞，仰窥紫霄岑。\n何时携诸少，清盟可重寻。\n仲子日边去，归鸦闻暮音。",
        "dynasty": "宋",
        "collection_info": null
    },
    {
        "title": "次环中韵兼示蔡安叔",
        "author": "李彭",
        "content": "征君遂偃蹇，乃復肯见过。\n清秋雨方阕，断蜺犹饮河。\n高论到正始，往往操吾戈。\n相期守雌一，功成乐婆娑。\n步出云雨上，长啸携羊何。",
        "dynasty": "宋",
        "collection_info": null
    },
    {
        "title": "观诸少移瑞香花诗皆属意不浅次转字韵戏之",
        "author": "李彭",
        "content": "託讽本寓辞，语亦要流转。\n歘观移花作，老眼顿忘倦。\n勿矜风露姿，未入麒麟殿。\n行将顾眄称，深衷自兹见。",
        "dynasty": "宋",
        "collection_info": null
    },
    {
        "title": "次韵并示刘四壮舆",
        "author": "李彭",
        "content": "浣衣起筮仕，钓璜辞碧湾。\n朝来玩西峰，聊答马曹閒。\n寂寥汉庭中，二疏勇自退。\n復有一子云，茅檐甘炙背。",
        "dynasty": "宋",
        "collection_info": null
    },
    {
        "title": "绝江遇大风",
        "author": "李彭",
        "content": "江流平两堤，艇子打双桨。\n西畴阅多稼，北风吹巨浪。\n诸峰忽低昂，飞鳬随下上。\n欲为舒啸期，兹焉废心赏。",
        "dynasty": "宋",
        "collection_info": null
    },
    {
        "title": "喜闻绳武元亮有归期",
        "author": "李彭",
        "content": "行云无定姿，况復出岫心。\n因风着孤屿，怅望故山岑。\n游子在天末，胡为成滞淫。\n巽坎浩难期，关河阻且深。\n向来一纸书，何啻万黄金。\n未射汉庭策，不妨梁甫吟。\n孤花春欲尽，裏许要同斟。",
        "dynasty": "宋",
        "collection_info": null
    },
    {
        "title": "赴邻舍招",
        "author": "李彭",
        "content": "虚舟纵逸棹，冉冉成老大。\n随食虫寄居，行年螘旋磨。\n来归修水头，视地不敢唾。\n俚言亦屡陪，灌畦常往佐。\n毎于休作时，弄笔聊顿挫。\n自谓老于斯，晏然歌楚些。\n年来尤屡空，非关学高卧。\n时节闾里欢，觞豆竞繁伙。\n我独蓬窗底，达曙发清饿。\n赖有竺干书，开颜真自贺。\n近局可怜人，鷄黍起颓堕。\n整冠礼甚修，坐客仍虚左。\n浩歌为之倾，樽为歌长破。",
        "dynasty": "宋",
        "collection_info": null
    },
    {
        "title": "题兰亭修禊图",
        "author": "李彭",
        "content": "商飈吹汉皋，水满郎官湖。\n狂策上秋兴，拂尘观画图。\n娟然春风面，觞咏聊欢娱。\n中有超绝人，髯髯多髭鬚。\n笔端吐奇胸，紫凤兼天吴。\n草木方变衰，安得兰蕙俱。\n生绢如无有，酣放间歌呼。\n可怜谢余杭，沾醉欹坐隅。\n诗悭遭重劾，罚酒输行厨。\n遥遥数千里，定交在须臾。\n金谷望尘友，鸾鸟何其愚。\n嗟彼许敬宗，握笔侍玉除。\n将图来此传，悬知不相如。\n画中见胜韵，真欲诛姦谀。\n临风增想像，候鴈度晴虚。",
        "dynasty": "宋",
        "collection_info": null
    },
    {
        "title": "将游云居中途得佛鑑师到日涉简径归",
        "author": "李彭",
        "content": "呼船凌曙江，江空渺黄雾。\n冥冥蜀魄啼，啧啧寒雀哺。\n道人大梁来，折简须晤语。\n为迴缘云策，小缓攀天路。\n元因会心期，非关排俗驭。\n青灯耿夜窗，高谈杂疏雨。",
        "dynasty": "宋",
        "collection_info": null
    },
    {
        "title": "东湖夜归赋诗二章呈驹甫师川  其一",
        "author": "李彭",
        "content": "春归土膏动，草际来和风。\n厉厉气又严，晏阴似穷冬。\n崇兰未含熏，蔽芾萧艾中。\n仲长久埋照，幽期得无功。\n湖光起遥裔，淑景復冲融。\n连山倒垂碧，落日半规红。\n不须劳意匠，物色自无穷。",
        "dynasty": "宋",
        "collection_info": null
    },
    {
        "title": "东湖夜归赋诗二章呈驹甫师川  其二",
        "author": "李彭",
        "content": "弱龄百不堪，寄傲及壮节。\n从人笑数奇，丘壑藏我拙。\n客梦漳水头，邻鷄鸣枯楬。\n荷鉏挟新诗，怀哉清夜月。\n野桃欲着花，几见堪黍雪。\n当还灌我园，终岁饱葵蕨。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其一",
        "author": "李彭",
        "content": "南风吹新竹，密密復疏疏。\n脱冠眠北窗，兴不减精庐。\n缅思西京事，聊开稚川书。\n千古纳眼界，恍若巾柴车。\n顿忘在墐墉，灌畦莳佳蔬。\n笔端真有口，妙处天壤俱。\n明如丹青手，百幅生绡图。\n举似儿子曹，矜夸还久如。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其二",
        "author": "李彭",
        "content": "恢恢乐游苑，游乐蠲苦颜。\n怀风森苯尊，吐花耀流年。\n秣骥无万里，鋭气陵天山。\n妙哉苜蓿盘，信矣非虚言。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其三",
        "author": "李彭",
        "content": "湛湛太液池，气接昆崙丘。\n雕葫紫箨辈，茂密谁能俦。\n鳬雏与鴈子，遡波还復流。\n偓佺倚黄鹄，往往乘风游。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其四",
        "author": "李彭",
        "content": "飞燕倾人国，専夜居昭阳。\n当时姊弟贵，坐阅岁月长。\n琉璃作窗扉，金翠粲以光。\n无復闻勤俭，敦朴追文皇。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其五",
        "author": "李彭",
        "content": "彼姝掖庭子，王嫱端可怜。\n咄嗟毛延寿，媚妩移远山。\n一朝聘绝域，艷丽復何言。\n画工戮几尽，遗恨抱当年。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其六",
        "author": "李彭",
        "content": "公孙发蒙耳，猥作支厦木。\n仲舒弃胶西，白驹在空谷。\n脱粟饭故人，安敢望熏沐。\n齐人固多诈，何由调玉烛。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其七",
        "author": "李彭",
        "content": "长卿还成都，埋玉昆山阴。\n谋醉鹔鹴裘，跫然遯丘林。\n卖醪着犊鼻，涤器扬巴音。\n谁知子虚赋，遽惬武皇心。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其八",
        "author": "李彭",
        "content": "子云识奇字，辨舌非所长。\n有宅纔一区，安贫固其常。\n深沉草玄腹，如裹万里粮。\n苦心梦吐凤，流传今未央。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其九",
        "author": "李彭",
        "content": "惠庄长安儒，驰骋盘珠走。\n廉蔺蠒栗犊，五鹿不当负。\n拊心困剧谈，此中固多有。\n口舌何足争，虚名千载后。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其一○",
        "author": "李彭",
        "content": "淮南学神仙，逸迹穷山海。\n着书名鸿烈，精爽凛然在。\n字中挟风霜，反躬忘寡悔。\n空余褭蹏金，万世将谁待。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其一一",
        "author": "李彭",
        "content": "韩嫣佞幸徒，骩曲承密旨。\n长安有成言，金丸不饿死。\n平生鵔鸃冠，于兹见操履。\n安陵泣前鱼，炙手何可恃。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其一二",
        "author": "李彭",
        "content": "侍中着貂珰，非无事君志。\n杂用儒家流，仕宦讥不止。\n汉代从行幸，亲近固其理。\n何尝裨衮职，所执玉虎子。",
        "dynasty": "宋",
        "collection_info": null
    },
    {
        "title": "读西京杂记十三首次渊明读山海经韵  其一三",
        "author": "李彭",
        "content": "马迁下蚕室，发愤见良才。\n伯夷观列传，冥报嗟从来。\n含悲復不逊，安能避嫌猜。\n高文垂箕斗，斯士今悠哉。",
        "dynasty": "宋",
        "collection_info": null
    },
    {
        "title": "读庐山记怀文若弟",
        "author": "李彭",
        "content": "茂树遶茅栋，鸣泉响屋除。\n胸中了无累，泛览匡山书。\n岩谷在眼界，风烟来座隅。\n时逢幽人语，似与仙者俱。\n昔在宗少文，壁间留画图。\n澄神可观道，卧游良不疏。\n嗟予何徒役，山腰转篮舆。\n瞻焉怀靡及，登临将不殊。\n聊凭西去鸟，殷勤问何如。",
        "dynasty": "宋",
        "collection_info": null
    },
    {
        "title": "陪赵传道都护饮拟岘台诗",
        "author": "李彭",
        "content": "平生羊荆州，雅意垂不朽。\n登临发浩叹，望秋怯蒲柳。\n谁知如湛者，自可弊宇宙。\n邹郎不领略，甘言发谀口。\n奈何千载余，卜筑拟岘首。\n我来胜气生，排霄峙山斗。\n何暇知许事，溪山揽明秀。\n都护贤王孙，为具扫愁箒。\n晴岚变晚霭，霞绮粲高牖。\n如开摩诘画，妙处落杯酒。\n长啸徙倚余，孤鸿没南岫。",
        "dynasty": "宋",
        "collection_info": null
    },
    {
        "title": "遂初堂为伸仲题",
        "author": "李彭",
        "content": "长卿四壁立，寥廓无赢余。\n子云英妙姿，有宅纔一区。\n东山文靖公，盛德压海隅。\n五亩几不保，翁仲泣遗墟。\n张融贫寄傲，非水船安居。\n是皆知名士，慷慨振古无。\n隻椽与寸梠，乃尔未昜图。\n顷年黄篾舫，赤壁藏菰蒲。\n尉曹得钱侯，孤柁吞平湖。\n自言家吴会，宁高结精庐。\n挟权彼何人，连茵列鼎徒。\n出奇斯无穷，怡颜享渠渠。\n理世无冤民，屡上黄屋书。\n竟尔完赵璧，幸免攘公羭。\n赤手缚于菟，几发壮士疽。\n草木初无情，和气匀嘘枯。\n寻盟贺燕雀，声乐闻鸟乌。\n获鼎名其年，作亭题遂初。\n如公已克家，得雄必充闾。\n我居日涉园，养疴聊自娱。\n卜筑颇清旷，风烟在衣裾。\n问舍经始难，觉公言不诬。\n诗成增想似，疏钟暝虚徐。",
        "dynasty": "宋",
        "collection_info": null
    },
    {
        "title": "晨起  其一",
        "author": "李彭",
        "content": "晨起眄庭柯，冲襟澹无营。\n犹疑夜来暑，幻作秋气清。\n蒨篱鸟雀语，各自谋其生。\n安能从物役，月落修渚横。",
        "dynasty": "宋",
        "collection_info": null
    },
    {
        "title": "晨起  其二",
        "author": "李彭",
        "content": "澹澹故园月，晖晖垂屋星。\n阑夕伴客语，已復过我庭。\n谁为旋其枢，未觉顾兔灵。\n要知本不动，莫作流转惊。",
        "dynasty": "宋",
        "collection_info": null
    },
    {
        "title": "宿康王观",
        "author": "李彭",
        "content": "流水赴大壑，孤云耿松门。\n风幡动林杪，步屧烟景昏。\n矫掌俟幽讨，高怀定谁论。\n浊醪有佳趣，溪鱼供晚飱。\n无名窗外鸟，催曙武陵原。",
        "dynasty": "宋",
        "collection_info": null
    },
    {
        "title": "重过康王观",
        "author": "李彭",
        "content": "忆昔寻远山，停策康王谷。\n烟昏钟韵微，林茂鸟归速。\n羽人虽稀少，落日见樵牧。\n徘徊临清溪，溪鱼白于玉。\n并游几何人，槁叶下乔木。\n回首十年梦，前尘那可復。\n欲去且少留，残霞带孤鹜。",
        "dynasty": "宋",
        "collection_info": null
    },
    {
        "title": "醉起",
        "author": "李彭",
        "content": "恋花歇昼眠，汲泉醒午醉。\n潜筠雅相携，侵阶那復避。\n微风过方塘，郁郁送荷气。\n丘园羣卉木，诠品识根柢。\n譬之足谷翁，赢缩在心计。\n借问有何好，是中固多味。",
        "dynasty": "宋",
        "collection_info": null
    },
    {
        "title": "豫章通守李侯苦痈痬卧舟中约予相见",
        "author": "李彭",
        "content": "云断夜来雨，傍舟渡前溪。\n波涨回汀没，林端远岫微。\n故人方抱瘵，有约吾忍违。\n夷犹理归棹，天末放朝晖。",
        "dynasty": "宋",
        "collection_info": null
    },
    {
        "title": "刘越石",
        "author": "李彭",
        "content": "苍岑玉峥嵘，寒林深窈窕。\n石如马鬛封，其中藏二岛。\n匡山尝款门，烟扉耿相照。\n瑶阶既肪截，侍女亦云缈。\n兹焉谐所求，蝉蜕出尘表。\n自尔绝问津，日月数过鸟。\n摩挲坐久如，藤萝歘猿啸。",
        "dynasty": "宋",
        "collection_info": null
    },
    {
        "title": "寄刘壮舆",
        "author": "李彭",
        "content": "曩者刘中允，悬车未华颠。\n骑牛涧谷底，终岁饱风烟。\n至今草木间，余光发幽姸。\n秘书百炼刚，凛凛森戈鋋。\n劲气睨汲黯，高文侪史迁。\n当时补衮流，气燄摩苍天。\n一语不合意，归来枕书眠。\n急流勇自退，已度二疏前。\n检讨少壮时，嗜学勘丹铅。\n微官裹黄绶，雄名敌青钱。\n聊为三径资，未减五柳贤。\n荐书到禁闼，信史多官聮。\n仙署得董狐，笔端直如絃。\n季札嬴博垠，归兴何翩翩。\n掉头不肯住，引帆黄篾船。\n昨来离山东，嗤点羣儿喧。\n一朝挂其冠，谤语无由宣。\n顾我牛马走，定交良有年。\n相期实高蹈，饮洁鸣风蝉。\n虽无元龙豪，问舍仍求田。\n同采阳岗薇，共酌阴崖泉。\n来往成二老，庶使万世传。",
        "dynasty": "宋",
        "collection_info": null
    },
    {
        "title": "宿慧日",
        "author": "李彭",
        "content": "幽窗着曙色，匆匆鸟乌啼。\n轸念在远壑，发轫离苔溪。\n泉声作好语，挽客来招提。\n老衲道机熟，空洞了无疑。\n霜钟耿晴空，上有垂露姿。\n暝随噌吰声，直与云汉齐。\n摩挲不及去，行云会东归。",
        "dynasty": "宋",
        "collection_info": null
    },
    {
        "title": "喜元亮归",
        "author": "李彭",
        "content": "念君赴修畛，值此春事晏。\n坐窗居人愁，木末游子远。\n平时乐羣心，亦起隔津叹。\n南风不解愠，执热要排遣。\n好鸟噪檐际，冰玉来照眼。\n岁华几何时，莫遣费牵挽。\n茂椒傥可人，勤来或忘返。",
        "dynasty": "宋",
        "collection_info": null
    },
    {
        "title": "修源",
        "author": "李彭",
        "content": "修源寒皎镜，湛湛有余地。\n居然起滩濑，无復保夷粹。\n人实不易知，出处非细事。\n悬知成小草，何苦辞远志。\n饥求仁者粟，不用滥乞米。\n清言岂置患，高谊世所韪。\n君看陆平原，华亭思鹤唳。\n季野虽不言，四时气亦备。\n一饱会有时，幽园动春意。",
        "dynasty": "宋",
        "collection_info": null
    },
    {
        "title": "宿翠岩",
        "author": "李彭",
        "content": "开门望西山，岁月已云积。\n及兹一登眺，风雨送行役。\n缘云路崎嵚，憩涧钟寂历。\n幽讨良独难，微吟夜寥閴。",
        "dynasty": "宋",
        "collection_info": null
    },
    {
        "title": "呼酒告竭不果饮徒饮浆因次渊明述酒韵",
        "author": "李彭",
        "content": "贫贱俯中岁，没齿甘无闻。\n藿食屡清饿，势与膏粱分。\n斯滥非我事，浊醪饯归云。\n槖饘从告竭，不废抱皇坟。\n啸歌夜漫漫，曜灵未能晨。\n岂非杜康绝，督邮那復驯。\n壶浆当觥饮，举白浇余唇。\n飞霜凝暑路，调齐何殷勤。\n不堪饷亲串，一笑贻文君。\n悠悠缺陷界，本无莸与熏。\n亡于天地间，而生经纬文。\n东丘终反鲁，仲淹世居汾。\n怀宝何必售，千载犹心亲。\n伊优与骯脏，荣衰本同伦。",
        "dynasty": "宋",
        "collection_info": null
    },
    {
        "title": "小轩前菊花玉雪可念今年忽变鹅黄作诗小话",
        "author": "李彭",
        "content": "幽轩种佳菊，得秋耀素华。\n颇与尘外客，特来当煮茶。\n赏尔贞洁姿，珂雪凈莫加。\n今年日在房，晖晖弄新葩。\n谁令色无主，稍稍作此花。\n长吟復三嗅，亦復长嘆嗟。\n汲泉莳根本，蓝田待琼芽。",
        "dynasty": "宋",
        "collection_info": null
    },
    {
        "title": "观访戴图",
        "author": "李彭",
        "content": "閒庭秋草积，满砌苍苔深。\n忽向冰纨上，聊窥访戴心。\n雪月俱皎皎，风林互森森。\n纵观停舻处，犹闻击汰音。\n终身剡溪曲，何尝返山阴。\n徒言兴已尽，真妄谁能寻。\n浮生同尽尔，慷慨为长吟。",
        "dynasty": "宋",
        "collection_info": null
    },
    {
        "title": "别何肃之",
        "author": "李彭",
        "content": "吾党何水曹，明窗饱书传。\n笔头梦缃桃，秀句出黄绢。\n胸中万壑冰，璧月共凝远。\n未受沈范知，苦乏崔魏见。\n效官三径资，立节九秋干。\n随牒修水濆，未减潘怀县。\n谁知舞文吏，抱牍进鳬鴈。\n烦苛困疲民，欲作抟沙散。\n谈笑罢追胥，老稚无遗患。\n春风吹城隅，花柳俱纷衍。\n胡为动归艎，径去不受挽。\n病夫卧幽园，念离情莫遣。\n营诗持送君，愁云横绝巘。",
        "dynasty": "宋",
        "collection_info": null
    },
    {
        "title": "游资圣庵遇明光明祖首座",
        "author": "李彭",
        "content": "久从招提游，妙趣崖谷逈。\n自谓颇造微，何由昧斯境。\n绛气霭秋空，白雪屯夜永。\n华屋荫修椽，皎月浮藻并。\n坏衲逢阿师，苯尊髪垂顶。\n简默近道要，虚夷发幽省。\n念昨分手初，霜飈虎溪冷。\n及兹再会面，老色藏秀整。\n属予妄缘息，值子尘事屏。\n循涧意无穷，扪萝度前岭。",
        "dynasty": "宋",
        "collection_info": null
    },
    {
        "title": "寄云居微首座",
        "author": "李彭",
        "content": "天星粲以繁，斗杓横復直。\n其谁移人间，罗列遍阡陌。\n绮纨沸笙竽，觞酌事几席。\n遥怜山阿人，听钟夜寥閴。\n孤峰最高寒，阴崖四时雪。\n许分一沠风，濯我朱夏热。\n江皋春事归，峰头犹凛冽。\n报子以迴飈，草木亦欣悦。",
        "dynasty": "宋",
        "collection_info": null
    },
    {
        "title": "客有以贋铜香炉见贶者感而赋诗",
        "author": "李彭",
        "content": "巧匠资妙手，斵泥冶金炉。\n云雷载皤腹，金石砻慢肤。\n外质荷润色，中扄嗟厚诬。\n岩岩金博山，水沉与之俱。\n青烟耿朱火，郁窈凝空虚。\n香色映华觞，喷薄满座隅。\n谬当二器间，颜泚意不舒。\n如闻厌浮僞，此物无赢余。\n勿云识真少，为谋良自疏。",
        "dynasty": "宋",
        "collection_info": null
    },
    {
        "title": "次徐十题承天壁韵",
        "author": "李彭",
        "content": "权门嗟来食，诸郎愿操瓢。\n独有聘君孙，诗裁九牛腰。\n南州翁仲泣，祖风端未遥。\n汉庭给扶人，进随退晚朝。\n凌烟在何许，潘镜二毛雕。\n抱瑟懒来齐，啜羮常见尧。\n与子同臭味，何时共仪韶。",
        "dynasty": "宋",
        "collection_info": null
    },
    {
        "title": "云芗阁为简寂赋",
        "author": "李彭",
        "content": "匡山苦雾裏，衝晓度前溪。\n定是柴桑老，来寻陆炼师。\n谁復餐霞客，天籁吹参差。\n泉妥岩崖白，云生梁栋迟。\n若忆辽东鹤，似听淮南鸡。\n西邻约惠远，同采此中薇。",
        "dynasty": "宋",
        "collection_info": null
    },
    {
        "title": "雨过清晓登邻宫钟阁",
        "author": "李彭",
        "content": "倦夜思重阁，曙登兴悠哉。\n殿古木亦老，江阔眼逾开。\n宿雨风前落，幽云镜裏来。\n高怀无一欠，客底悲徘徊。\n书空復长啸，乌雀莫相猜。",
        "dynasty": "宋",
        "collection_info": null
    },
    {
        "title": "泛舟",
        "author": "李彭",
        "content": "暄风吹天墟，淑景来日涉。\n繁花已舒颜，晴咔復缓颊。\n平生万斛愁，赖此短兵接。\n俯携诸少年，清江玩舟楫。\n波平罢牵挽，论高闢嚅嗫。\n缅怀荀慈明，冰霜胸中挟。\n食贫傍人门，官学居建业。\n向来疥遂痁，性命危脱叶。\n胜游夙昔共，大句常岌嶪。\n回头见小雁，颇恨暮山迭。\n何当奋飞去，碧云端可蹑。",
        "dynasty": "宋",
        "collection_info": null
    },
    {
        "title": "过渊明祠次还旧居韵",
        "author": "李彭",
        "content": "往者金华公，赐环僰道归。\n笋舆过柴桑，彷徨有余悲。\n荒庭尚如旧，物色人事非。\n寒风起虚林，木叶无復遗。\n榛丛傲霜菊，讵肯相因依。\n二事堕渺茫，兹理未易推。\n适堪作废朝，总芳俱不衰。\n当有旷达人，槖金烦一挥。",
        "dynasty": "宋",
        "collection_info": null
    },
    {
        "title": "北齐校书图",
        "author": "李彭",
        "content": "嫣然粉面郎，上马能据鞍。\n身非行秘书，亦復磨铅丹。\n六籍火攻余，渡河惑亥豕。\n毫端虽有神，颇能正朋字。",
        "dynasty": "宋",
        "collection_info": null
    },
    {
        "title": "自寰通巽桥寻幽",
        "author": "李彭",
        "content": "谷鸟唤暝姿，孤钟生晚听。\n危桥澹忘归，岩壑耿相映。\n潺湲见机泉，窈窕入云磴。\n遐瞩野寺门，忽尽山阴兴。",
        "dynasty": "宋",
        "collection_info": null
    },
    {
        "title": "醉中戏赠淳上人",
        "author": "李彭",
        "content": "上人汤休徒，肯顾亦云屡。\n衣上鳯栖云，辨我林壑雨。\n殊方怨别余，苦乏碧云句。\n禅间傥能来，聊用慰衰暮。",
        "dynasty": "宋",
        "collection_info": null
    },
    {
        "title": "到家用环中韵呈玉侯",
        "author": "李彭",
        "content": "客子倦行役，失席高轩过。\n胡床语清夜，皎皎天无河。\n勃窣自理窟，何劳触干戈。\n兰摧玉久折，萧艾空婆娑。\n强进忘忧物，无如作病何。",
        "dynasty": "宋",
        "collection_info": null
    },
    {
        "title": "游仙二首  其一",
        "author": "李彭",
        "content": "昔日汉公昉，畦瓜真人旁。\n试此尘外姿，持献分甘芳。\n神丹为之寿，千里还故乡。\n劾鼠得被具，妙处固难忘。\n云生五亩宅，鸡犬亦得将。\n应持八琼文，往醻九霞觞。",
        "dynasty": "宋",
        "collection_info": null
    },
    {
        "title": "游仙二首  其二",
        "author": "李彭",
        "content": "江叟冥寂士，邈非刍豢流。\n悠然扬舲去，路穷仍曲讴。\n野笛三美罢，变征荆卿愁。\n我怀乃昭旷，兴寄真沧洲。\n只应清夜鹤，时过缑山头。",
        "dynasty": "宋",
        "collection_info": null
    },
    {
        "title": "夜饮",
        "author": "李彭",
        "content": "公子敬爱客，高会不知疲。\n樽下殷勤劝，只以慰数奇。\n乐怜张女弹，舞倦秦王衣。\n持觞不作难，霑醉倒接䍦。\n客子歌言归，主称露未晞。",
        "dynasty": "宋",
        "collection_info": null
    },
    {
        "title": "七夕",
        "author": "李彭",
        "content": "儿时闻天孙，今夕聘河鼓。\n鸣机应暂停，飞鹊桥边渡。\n藁砧倦服箱，舍策息怨语。\n常时别经年，雪涕作零雨。\n念各非妙龄，无復啼着曙。\n痴儿去蹇拙，芳樽肴核具。\n颇怜柳柳州，文字稍夸诩。\n昔在台省时，模画秘莫覩。\n奈何吐愤辞，投荒犹未悟。\n性与是身俱，巧拙有常度。\n何能谒以获，讵有期而去。\n悠悠区中缘，当今爱体素。",
        "dynasty": "宋",
        "collection_info": null
    },
    {
        "title": "得六弟书有归期",
        "author": "李彭",
        "content": "茶鼎起松风，明窗共昏旭。\n孰令着征衣，贫病为推毂。\n畏途阻且长，况兹加烦促。\n忽传尺素书，欢喜三过读。\n蔽芾恶木荫，前修慎其独。\n缺月耿孤桐，归云赴深谷。\n吾拟诵招隐，残章留子读。",
        "dynasty": "宋",
        "collection_info": null
    },
    {
        "title": "晚登钟楼即事",
        "author": "李彭",
        "content": "幽栖无热客，地僻自鸣蛙。\n危楼一登眺，晚凉清兴賖。\n疏林方寂历，恶木半槎牙。\n五峰在北户，慰眼落玄花。\n危樯渡洲渚，暮帆收日斜。\n峦岗念徐稚，去及东吴瓜。\n雪山轻几许，高士正浮楂。\n南州苦牢落，秋鲈寒可义。\n愿怀张校尉，莫作贾长沙。\n何繇致叩叩，翠柏故啼鸦。",
        "dynasty": "宋",
        "collection_info": null
    },
    {
        "title": "夜听从弟荣绪琴",
        "author": "李彭",
        "content": "凉月耿茂树，微风薄疏林。\n令弟肯过我，清夜抚鸣琴。\n妙生徽轸外，虚夷有远心。\n哀猿山暝啸，凝笳霜霁吟。\n胡马惊朔吹，楚囚操南音。\n王嫱穹庐泣，校尉汉恩深。\n翻令旷士怀，数行下沾襟。\n曲中颇清壮，攫醳蠲烦淫。\n亚夫军细柳，令严夜沉沉。\n我友擅丘壑，颇遭鸡须侵。\n营诗貎烟霭，辞悭负幽寻。\n画师虽无如，沧浪一蹄涔。\n藉尔山水曲，轩豁穷上岑。\n勤来商略此，胜处要同斟。",
        "dynasty": "宋",
        "collection_info": null
    },
    {
        "title": "扫除尚书公冡下",
        "author": "李彭",
        "content": "平原令仆射，精锐畅人谋。\n当时焚谏草，安知即山丘。\n零落三十年，谁其追远猷。\n只今忠义风，夜夜鸣松楸。\n啼鸟劝行沽，催花生道周。\n遗墟泣翁仲，荒蹊风马牛。\n非无玉树郎，抱官在中州。\n悠悠生存子，那得不沉忧。",
        "dynasty": "宋",
        "collection_info": null
    },
    {
        "title": "读扬雄法言",
        "author": "李彭",
        "content": "子云老暗事，晚乃着一书。\n经营极浅易，艰深聊塈涂。\n终身作雕虫，出语嗟壮夫。\n苦笑屈原智，颇怜晁错愚。\n丹青果变玉，美新孰非谀。\n我麟不可覊，投阁将焉如。\n侯芭痛领略，见谓老易徒。\n小儿杨德祖，鉴裁自不虚。",
        "dynasty": "宋",
        "collection_info": null
    },
    {
        "title": "拟古",
        "author": "李彭",
        "content": "彼美如花人，如花復如玉。\n嫁作征人妻，别长欢日促。\n拂掠可怜粧，翠袖抱幽独。\n飞狐驿使断，交河无寸牍。\n春着巩梅繁，风吹秦树绿。\n草生森苯尊，谁能辨薋菉。\n啼裏花成子，愁间笋为竹。\n雨滴翡翠帷，月上寒蛩褥。\n稍知狭邪游，能忘窈窕淑。\n新人工参差，故人勤杼轴。\n慆堙为病媒，经纬有边幅。\n苦言饷夫君，夫君当熟復。\n告君君不知，我自蓺兰菊。",
        "dynasty": "宋",
        "collection_info": null
    },
    {
        "title": "题洪驹父徐师川诗后",
        "author": "李彭",
        "content": "籍甚洪崖孙，高寒欲无敌。\n徐郎聘君后，挺挺百夫特。\n堂堂无双公，户外满屦迹。\n虎豹雄牙须，侪流甘辟易。\n徐诗到平澹，反自穷艰极。\n周鼎无款识，赏音略岑寂。\n阴何不支梧，少陵颇前席。\n洪语自奇崄，余子伤剽贼。\n大似樊绍述，文字各识职。\n二子辨饤饾，鄙夫与下客。\n粢食荐铏羮，熊蹯杂象白。\n殿最付公议，吾言可以默。",
        "dynasty": "宋",
        "collection_info": null
    },
    {
        "title": "醉书",
        "author": "李彭",
        "content": "春风吹草木，苯尊换衰朽。\n亦復吹我颜，祇觉成老丑。\n速呼醒酒水，来袪扫愁帚。\n遣客我欲眠，深怜柴桑叟。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其一",
        "author": "李彭",
        "content": "孟夏树扶疏，绕屋郁青青。\n了无俗士驾，啸歌颇忘形。\n洩云閟前峰，泻雨自神屏。\n蔬盂有妙理，未减五侯鲭。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其二",
        "author": "李彭",
        "content": "清晨澹无营，按行瓜芋区。\n二雏能拜起，婴儿千里驹。\n抗颜捋髭鬚，酤酒提胡卢。\n幸非李元礼，何劳为楷模。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其三",
        "author": "李彭",
        "content": "潜筠穿屋头，幽草围舍后。\n手携东皋书，竟熟俱上口。\n诗无拟澄江，文不夸幼妇。\n婆娑丘壑底，藏此牛马走。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其四",
        "author": "李彭",
        "content": "丈夫志四海，抟风类鹏举。\n方其未遇时，洁身闺中女。\n昼伏夜动者，贪冒如仓鼠。\n炯炯抱名谊，所慎在出处。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其五",
        "author": "李彭",
        "content": "我有百衲琴，巴渝不同调。\n三迭太古音，那免世惊笑。\n彼哉遇嗾徒，睥睨追风骠。\n幼舆虽折齿，初不妨吟啸。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其六",
        "author": "李彭",
        "content": "谢公东山时，彻侯等尘雾。\n一朝畏桓温，摄衣忘雅素。\n忽着进贤冠，顿失沧州趣。\n勇退真难忘，天末横云度。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其七",
        "author": "李彭",
        "content": "昔者温简舆，王屋颇清旷。\n建封礼为罗，非復无度量。\n落胆劾权臣，笼街速官谤。\n舆栈胡不归，猿鹤俨惆怅。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其八",
        "author": "李彭",
        "content": "少室拾遗公，许身颍与箕。\n韩侯为作牙，俯交轩冕儿。\n献策荡淮寇，犯颜立丹墀。\n未免诱松桂，应遭北山移。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其九",
        "author": "李彭",
        "content": "寻壑逐飞鸟，持觞送归鸿。\n不解世俗书，稽古何所蒙。\n久矣川效珍，矧兹山不童。\n应容陶隐居，佳眠听松风。",
        "dynasty": "宋",
        "collection_info": null
    },
    {
        "title": "以形模妇女笑度量儿童轻为韵赋十诗  其一○",
        "author": "李彭",
        "content": "举世市道交，谁能保荣名。\n譬之多财贾，恶嚣安得赢。\n一身拱璧重，万事秋毫轻。\n向来冥寂士，飘然逐遐征。",
        "dynasty": "宋",
        "collection_info": null
    },
    {
        "title": "七月十九夜有大星殒于西北",
        "author": "李彭",
        "content": "迢迢天汉星，寂寂夜未艾。\n孰居无事中，差次若玑贝。\n向来西北隅，炜然独颠沛。\n彼苍既悠远，神理滋茫昧。\n岂君坐逐客，无乃勇自退。\n嘒彼亦何为，竟夕屹相对。\n络纬啼井栏，和我微吟内。",
        "dynasty": "宋",
        "collection_info": null
    },
    {
        "title": "五月二十四日晨起隔壁闻季敌营诗戏作此嘲之",
        "author": "李彭",
        "content": "阿敌觅新诗，踪迹真诡秘。\n如偷发关键，大惧惊邻里。\n微吟虫得秋，幽讨虫搜耳。\n排句归阵鸿，细字列行蚁。\n诗成胆力壮，巨轴书侧釐。\n远寄赏音人，稍欲见名字。\n但求皇甫序，何暇公荣醴。\n吾言可并案，嘲竟聊自洗。",
        "dynasty": "宋",
        "collection_info": null
    },
    {
        "title": "巢云亭",
        "author": "李彭",
        "content": "山柳排晴空，羣峰助高寒。\n危亭踞上游，不在世网间。\n晓窗飞鸟度，暮檐余雨还。\n兴多仲宣楼，势肩天姥山。\n落笔睨前辈，血指空汗颜。\n金华牧羊客，句回造物悭。\n眼界无一欠，辞源溟渤宽。\n会当践不朽，夜郎今赐环。",
        "dynasty": "宋",
        "collection_info": null
    },
    {
        "title": "芰香亭",
        "author": "李彭",
        "content": "束髪事明主，遇合诚独难。\n譬彼佩犊翁，穮蓘功贵完。\n明府真权奇，汗沟沫流丹。\n雅意独当御，未享苜蓿盘。\n诏许上紫殿，占对随孔鸾。\n底事寝不报，鼓船下风湍。\n顾兹未逢年，于我颇復安。\n治道贵清凈，稚耋家相欢。\n桁杨生木鷄，榛芜薙西园。\n方塘毎制芰，泽畔思纫兰。\n灵修方布席，下诏应赐环。\n勿堕逐臣泪，去蹑青云端。",
        "dynasty": "宋",
        "collection_info": null
    },
    {
        "title": "凈芗亭",
        "author": "李彭",
        "content": "校讐淇园姿，劲特傲霜雹。\n论交不满眼，入社难凑泊。\n赖有此檀栾，嫣然时解箨。\n风枝兼雨叶，调度固不恶。\n结实何离离，开花纷莫莫。\n鳯鸟当来过，岁华今异昨。",
        "dynasty": "宋",
        "collection_info": null
    },
    {
        "title": "夜坐食蛤蜊",
        "author": "李彭",
        "content": "紞紞寒鼓鸣，稍稍华月上。\n蒲蓐蔽幽斋，夜鼎惊暗浪。\n但见炰蛤蜊，许事付尘坱。\n犷殻虽外缄，甘腴实天相。\n霜脐贵抱黄，雀醢夸挟纩。\n江瑶初脱柱，蚝山怜迭嶂。\n盘飱得此生，风期特高亮。\n如跨大宛儿，凡马羞骏驵。\n嗟予鬓成丝，山林真独往。\n会心不在远，坐有濠濮想。",
        "dynasty": "宋",
        "collection_info": null
    },
    {
        "title": "敦好轩",
        "author": "李彭",
        "content": "会心诚独难，托契復何有。\n曩哲有遗言，定交于杵臼。\n此风颇沦胥，射利一相就。\n口血宁未干，转眄忽卖友。\n夙心何由敦，聊与眷眷偶。\n是中白头新，嘉德真耐久。\n恍如对华觞，心醉不在酒。\n誓言山若砺，此好那容朽。\n商颷振庭梧，明河挂箕斗。",
        "dynasty": "宋",
        "collection_info": null
    },
    {
        "title": "题范赞府觅先春亭",
        "author": "李彭",
        "content": "范叔老不衰，周礼素独秉。\n素标垂青衫，不厌官踪冷。\n抱牍鴈鳬行，色笑辨俄顷。\n园涉寒未饯，和气君先领。\n霜花吐幽香，烟柳发新颖。\n大钧无私酬，播物厚兹境。\n仁人所游居，寒威甘远屏。\n要当均此施，草木清昼永。",
        "dynasty": "宋",
        "collection_info": null
    },
    {
        "title": "钱伸仲乞静照轩诗取逸少所谓静照在忘求云",
        "author": "李彭",
        "content": "往者多逸想，山阴时见之。\n肯持圭组面，自尘丘壑姿。\n奇伟不少贷，确讱无纤遗。\n保全胜东山，出语曾未思。\n巢许逢稷契，何由致于斯。\n乃比石卫尉，此老端不为。\n观其誓墓作，岂復随家鸡。\n忘求在静照，定体发光辉。\n谁料百代下，领此无言师。\n元非折腰具，聊復尉河西。\n开轩延胜气，不许剩客随。\n凛然廉蔺风，坐用谈笑追。\n悬知杜武库，时与河阳期。\n持觞望天末，云树相参差。\n直恐永和日，未能相盛衰。\n径烦画幽处，公莫惜鹅溪。",
        "dynasty": "宋",
        "collection_info": null
    },
    {
        "title": "阻风涛湓浦舍舟由山北以归",
        "author": "李彭",
        "content": "自发郎官湖，挂席如江练。\n繫舟浔阳郭，风涛中夜变。\n携孥坐菰蒲，惊叹杂鳬鴈。\n明当度山椒，聊宽故园眼。",
        "dynasty": "宋",
        "collection_info": null
    },
    {
        "title": "诸人绝江游同安大风涛作予适病眩不能渡",
        "author": "李彭",
        "content": "平生湖海心，舟檝雅所便。\n扬舲欲寻山，风涛怒掀掀。\n中途得眩疾，跨马如乘船。\n谁能于此时，绝江歌叩舷。\n宁费赏心晤，归作瓮牖眠。\n壮哉二三子，嗤点懦不前。\n顾惭谢公啸，幸免季野怜。\n延目望斜照，归路山苍然。",
        "dynasty": "宋",
        "collection_info": null
    },
    {
        "title": "用陈观韵寄广心敦诗兼示陈  其一",
        "author": "李彭",
        "content": "卧疴春带賖，抱独眉宇皱。\n歘怀北阮贫，既亲亦有旧。\n归欤渺前期，骑气劳侍后。\n暄风揽客衣，胜处当宿留。\n遣我次公嘲，知君杜陵瘦。",
        "dynasty": "宋",
        "collection_info": null
    },
    {
        "title": "用陈观韵寄广心敦诗兼示陈  其二",
        "author": "李彭",
        "content": "陈侯探禹穴，辞源何浩浩。\n佳处似阴铿，丘里得名早。\n吾家习主簿，笔头妙挥扫。\n花繁汉署香，春事随花鸟。\n快裁两牛腰，何代无贺老。",
        "dynasty": "宋",
        "collection_info": null
    },
    {
        "title": "四月十八日过师贤留饮归用前韵寄师贤",
        "author": "李彭",
        "content": "避俗非避世，择交欣择乡。\n共泛忘忧物，听雨对胡床。\n江湖繫舴艋，夜窗灯火凉。\n论诗中鸣镝，辞源注方塘。\n韦杜骨已朽，谁焚更生香。\n我纔肩培塿，君自粲氐房。\n玉人能晓此，藻绘已埋藏。\n破涕欲为笑，横膺復怏怏。\n行矣勿復道，孽孤政为祥。",
        "dynasty": "宋",
        "collection_info": null
    },
    {
        "title": "离云居道中偶成寄微先驰恭首座",
        "author": "李彭",
        "content": "久乐岩中趣，未觉身世拙。\n冬暖愁云开，岁晏尘事歇。\n山灵招我游，草木亦欣悦。\n黄松少穉羔，苍崖对宿雪。\n山川谁断取，擎在仇池穴。\n恭公雨花手，微公傲霜节。\n唤起随粥鱼，谈余饯山月。\n两禅过虎溪，一笑颇清绝。\n归来武陵春，欲向幽人说。",
        "dynasty": "宋",
        "collection_info": null
    },
    {
        "title": "寄微先驰",
        "author": "李彭",
        "content": "云横暮钟微，窗含远山曙。\n卷祴正佳眠，候鴈送寒暑。\n观君弄泉手，岂是缝裳具。\n独鸟不西南，长怀天际树。",
        "dynasty": "宋",
        "collection_info": null
    },
    {
        "title": "寄徐圣功",
        "author": "李彭",
        "content": "暄风缘隙来，窈窕过我庐。\n新花已集目，弱柳復藏乌。\n故人怪音素，定知中密疏。\n客从西县来，问讯聊可娱。\n幽窗含暝色，亮月丽高隅。\n意逐前云去，微钟尚虚徐。",
        "dynasty": "宋",
        "collection_info": null
    },
    {
        "title": "以酒渴爱江清为韵寄秦廿四  其一",
        "author": "李彭",
        "content": "春风草际归，尔客向杯酒。\n观化发珍藏，俱为鄙夫有。\n虽无雅颂姿，櫜之维杨柳。\n赏春良独难，深怜鲁中叟。",
        "dynasty": "宋",
        "collection_info": null
    },
    {
        "title": "以酒渴爱江清为韵寄秦廿四  其二",
        "author": "李彭",
        "content": "倦游文园令，病肺尘消渴。\n句斡造化机，云霞互轇轕。\n慢世谁与俦，嗤议从夸夺。\n诚哉死诸葛，能走生仲达。",
        "dynasty": "宋",
        "collection_info": null
    },
    {
        "title": "以酒渴爱江清为韵寄秦廿四  其三",
        "author": "李彭",
        "content": "通籍金闺人，物望侔鼎鼐。\n醉卧古藤阴，一往无復再。\n卒业有刘歆，学富仍多爱。\n定持柯亭竹，遡日吹丹塞。",
        "dynasty": "宋",
        "collection_info": null
    },
    {
        "title": "以酒渴爱江清为韵寄秦廿四  其四",
        "author": "李彭",
        "content": "玄晖擅江左，远岫列云窗。\n佳句神其吐，律身未敦庞。\n胡为犯奇祸，双流带二江。\n将智嗟耄及，怀宝听迷邦。",
        "dynasty": "宋",
        "collection_info": null
    },
    {
        "title": "以酒渴爱江清为韵寄秦廿四  其五",
        "author": "李彭",
        "content": "隋河苦黄浊，不乱长淮清。\n秦郎久埋照，余子祇平平。\n词林得此士，隐若楚方城。\n风流不顿尽，惊人闻一鸣。",
        "dynasty": "宋",
        "collection_info": null
    },
    {
        "title": "用韵寄潘仲达",
        "author": "李彭",
        "content": "渊明解真意，欲辨斯忘言。\n我亦厌苦相，颇復参鷄园。\n潘侯隐于酒，早悟逍遥篇。\n两髯俱似戟，空洞復昭然。\n不作逐贫赋，共结贫中缘。\n临江弔公瑾，登楼怀仲宣。\n何须画麟阁，从渠定天山。\n君看持汉节，白首自丁年。",
        "dynasty": "宋",
        "collection_info": null
    },
    {
        "title": "寄甘露灭",
        "author": "李彭",
        "content": "疵贱楚江濆，真遭女嬃骂。\n自无交吕心，从猜追信诈。\n颇耽麯米春，寒柯一壶挂。\n戏逃苏晋禅，时赴拾遗社。\n念我眼中人，十烛九已灺。\n向来支道林，得祸不能嫁。\n解覊蜑雾中，万事顿高谢。\n奇胸挟风涛，吐句端可怕。\n何时织锦机，纬经聊一借。\n怀哉付短章，参旗耿寒夜。",
        "dynasty": "宋",
        "collection_info": null
    },
    {
        "title": "次韵寄钱伸仲",
        "author": "李彭",
        "content": "简秀叹真长，韶润思阮裕。\n眼中人物衰，政尔用金注。\n吴产尚父孙，思脱尘中屦。\n嗜学颇惊奇，于我实肺腑。\n高材堪遗补，伐冰非所慕。\n时于鼓吹间，自得鸣鹄句。\n妙语随霜飈，识我丘园路。\n赏音吾敢辞，当传太冲赋。",
        "dynasty": "宋",
        "collection_info": null
    },
    {
        "title": "次陶渊明赠羊长史韵寄李翘叟",
        "author": "李彭",
        "content": "遗民百念冷，中岁多囏虞。\n不希咸阳价，顿有旁行书。\n李侯妙德望，閒雅亦甚都。\n南郡此名流，闻声十年逾。\n披云落星湾，情留厌归舆。\n只今丘园梦，君与川岑俱。\n胸中书零乱，清言不踌躇。\n曩时僰道囚，风神颇相如。\n此翁蝉蜕去，词林遂榛芜。\n乃于羣忧中，孤笑成欢娱。\n冷官类逃禅，未减汉庭疏。\n何时招隐岩，追凉迟望舒。",
        "dynasty": "宋",
        "collection_info": null
    },
    {
        "title": "还日涉寄吴世良",
        "author": "李彭",
        "content": "白珩蓝田生，赤骥渥洼种。\n异产非其源，定自难入用。\n吴侯掌武孙，九鼎家世重。\n筮仕如挽强，妙手一一中。\n抱牍鳬鴈行，严惮安得纵。\n捐金购奇书，嗜学有余勇。\n邺侯空插架，而子颇成诵。\n昨日章水头，春风吹客梦。\n开筵置清醴，落月流画栋。\n念子不负丞，义士色为动。\n梯山贡楛矢，效珍出银瓮。\n胡为百僚底，岁月数宾送。\n天边赏音意，推毂亦云众。\n他年解组归，三径着求仲。",
        "dynasty": "宋",
        "collection_info": null
    },
    {
        "title": "次九弟游云居韵兼简郑禹功博士  其一",
        "author": "李彭",
        "content": "幽栖捐众累，尘事犹抗行。\n浮湛太古相，却扫何痴生。\n祇园有胜践，苍崖无俗情。\n笋舆度绝壑，雷雨下满盈。",
        "dynasty": "宋",
        "collection_info": null
    },
    {
        "title": "次九弟游云居韵兼简郑禹功博士  其二",
        "author": "李彭",
        "content": "矫首出岩幽，斜日耿烟树。\n玄蝉断续鸣，惊麏纵横去。\n未穷山海迹，兹焉赏心遇。\n绝胜驰康庄，车鲜马仍怒。",
        "dynasty": "宋",
        "collection_info": null
    },
    {
        "title": "次九弟游云居韵兼简郑禹功博士  其三",
        "author": "李彭",
        "content": "博士麟一角，旷世独秀羣。\n胸中藏箕颍，笔端生风云。\n平视楚倚相，陋矣知三坟。\n佛界饱游衍，草木俱欣欣。",
        "dynasty": "宋",
        "collection_info": null
    },
    {
        "title": "次九弟游云居韵兼简郑禹功博士  其四",
        "author": "李彭",
        "content": "阿彤荷衣时，乃与此山别。\n愿言奉巾屦，不復苦炎热。\n归来出新诗，老眼聊一阅。\n虽非天姥句，浅凈亦可悦。",
        "dynasty": "宋",
        "collection_info": null
    },
    {
        "title": "次九弟游云居韵兼简郑禹功博士  其五",
        "author": "李彭",
        "content": "病夫世味薄，野处随年深。\n以彼有限景，写我无穷心。\n缅怀太冲语，山水有清音。\n时寻松桂约，勿遣嘲书淫。",
        "dynasty": "宋",
        "collection_info": null
    },
    {
        "title": "次韵谢朓直中书省诗寄冯彦为",
        "author": "李彭",
        "content": "泰阶就平夷，风轨肃恢敞。\n内枢方畅谋，吴岫俄矫掌。\n富贵践危机，纷华婴世网。\n诸生经济心，缓带赤霄上。\n黄金买蛾眉，歌台争暖响。\n未闻舜九官，卖友变俯仰。\n重瞳垂衣裳，阊阖映荡荡。\n均劳当赐环，看公被嘉赏。",
        "dynasty": "宋",
        "collection_info": null
    },
    {
        "title": "次韵谢朓京路夜发寄六弟书因以督其归",
        "author": "李彭",
        "content": "问津实知津，阮屐穿几两。\n束装径巑岏，呼船凌泱漭。\n老余风埃颜，枯槁日日上。\n屏居二十载，寡求毎自广。\n眷言季行役，清音当见赏。\n声华慎交绥，物色易摇荡。\n得隽早归来，毋为勤掉鞅。",
        "dynasty": "宋",
        "collection_info": null
    },
    {
        "title": "寄郭循正",
        "author": "李彭",
        "content": "粲粲有道孙，丰姿復乱真。\n养气如晴虹，照映塞外春。\n好大有余韵，雨垫乌角巾。\n典学万人敌，谈笑五台宾。\n篆笔压秦相，翻笑蔡有邻。\n长袖果善舞，巨价藏百珍。\n岂繄寂寞中，见此妙入神。\n平生乐闻善，况我骨肉亲。\n孟坚赞炎汉，扬雄赋逐贫。",
        "dynasty": "宋",
        "collection_info": null
    },
    {
        "title": "次谢宣城出新林浦向板桥韵寄汪彦章",
        "author": "李彭",
        "content": "名郎摩霄翼，径逐先贤骛。\n奇胸如洞庭，中藏万烟树。\n忆昨易前期，寒暑亦云屡。\n虽聮台省班，未减江湖趣。\n老境専一丘，病着随所遇。\n何时过我来，尝柑噀香雾。",
        "dynasty": "宋",
        "collection_info": null
    },
    {
        "title": "寄陈无感",
        "author": "李彭",
        "content": "忆昔怅有违，平湖拍天涨。\n公乘美满风，乘兴破巨浪。\n我归茅屋底，念切情惝恍。\n中间忽抱瘵，此病最无妄。\n伏枕辞鸣蝉，秋风吹倚杖。\n缅怀醉夷门，啸咏真惬当。\n颇復持漫刺，曳裾谒丞相。\n曩者金石交，为子倾家醸。\n肤清神更清，年壮思亦壮。\n兰台要给札，抒写不流宕。\n谠言动主意，湛思慰人望。\n归帆拂五老，停舻当迭嶂。\n不忘茗果期，烟扉聊一访。",
        "dynasty": "宋",
        "collection_info": null
    },
    {
        "title": "余与刘壮舆先大父屯田父秘丞为契家壮舆又与予厚不数年皆下世今过其故居",
        "author": "李彭",
        "content": "刘郎平昔居，门巷草芊芊。\n念我眼中人，骨惊泪潺湲。\n中允实高蹈，倦游自丁年。\n问舍得匡庐，卜宅如涧瀍。\n悬车着屋山，骑牛弄寒泉。\n秘书极精锐，笔下走百川。\n口戈击姦佞，直声寰宇喧。\n诸郎排候鴈，一一落云天。\n独余漫郎叟，高名星斗聮。\n辟书日夜催，援毫录羣仙。\n几负丧明责，挂冠遂言旋。\n中河忽坠月，半岳遽摧巅。\n孤嫠俱幽愤，一仆无復痊。\n传家惟蔡琰，择壻得鲍宣。\n驱车官殊方，衡宇頽荒阡。\n坏壁蜗篆满，小窗蛛网悬。\n翠蔼远山暝，苍苔修竹连。\n往时所憩树，相与听鸣蝉。\n忽逢持斧翁，葆鬓青行纒。\n采薪收斜日，伐竹破疏烟。\n沉痛迫中肠，裴回不能前。\n高明鬼得瞰，岂弟神所捐。\n微吟復凄断，暮角西风传。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其一",
        "author": "李彭",
        "content": "剩客苦填委，神交多乖离。\n静言数存没，惊风邈难追。\n水清石自见，山高鸟鸣悲。\n一杯且相属，何庸记吾谁。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其二",
        "author": "李彭",
        "content": "久矣羌山游，幽讨无復遗。\n如观侏儒节，触类或可推。\n山灵厚相戏，傲以所不知。\n故放出岫云，变更无定姿。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其三",
        "author": "李彭",
        "content": "忆昨谢幼舆，宜着丘壑中。\n论交麯糵底，愁绝连樽空。\n自我失此士，清梦随归鸿。\n封胡与羯末，安知无余风。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其四",
        "author": "李彭",
        "content": "高台拟岘首，孤峰陵天姥。\n与子各壮年，车鲜马亦怒。\n岁月忽欺人，于迈不可补。\n讵知唤仍回，藜床同夜雨。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其五",
        "author": "李彭",
        "content": "谁其妙丹青，将军独曹霸。\n能开生面姿，拂绢貎照夜。\n伟哉千载后，万金不当价。\n吾欲评斯文，善学如善画。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其六",
        "author": "李彭",
        "content": "却老烦青精，度岁掘黄独。\n长乘下泽车，何烦挟丹毂。\n求我盛年非，常恐不可復。\n永结交旧欢，阿谟甘碌碌。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其七",
        "author": "李彭",
        "content": "吾怜阮嗣宗，口不挂臧否。\n是眼何亲疏，青白生誉毁。\n照邻殆庶者，颖脱当悟此。\n本心如虚空，何尝受尘滓。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其八",
        "author": "李彭",
        "content": "曩时太傅公，日下欲无对。\n富贵恐不免，大节在显晦。\n一朝出东山，勲业到鼎鼐。\n眷言固穷士，难进思易退。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其九",
        "author": "李彭",
        "content": "脂车离郊园，潜筠人许长。\n归来十亩阴，缥节已储霜。\n畦畛日将芜，况復病在床。\n亭亭望五老，烟云晚苍茫。",
        "dynasty": "宋",
        "collection_info": null
    },
    {
        "title": "予与谢幼槃董瞿老诸人往在临川甚昵幼槃已在鬼录后五年復与瞿老会宿于星渚是夕大风雨因诵苏州谁知风雨夜復此对床眠之句归赋十章以寄  其一○",
        "author": "李彭",
        "content": "渚蒲方蒨绚，汀草亦芊绵。\n扶藜数过鸟，荡桨看归船。\n董子有来约，要在秋风前。\n已办河朔饮，更哦陶令篇。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其一",
        "author": "李彭",
        "content": "万壑无定姿，胜处加风烟。\n爱山亦尤物，常怵他人先。\n凌厉矫云翮，酬酢含风蝉。\n终日松路永，冲襟颇萧然。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其二",
        "author": "李彭",
        "content": "故人隔秋水，梦往宁可到。\n山南会心处，不负干鹊噪。\n胸中如阴雨，百谷仰一膏。\n嘉德向来深，此事神所劳。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其三",
        "author": "李彭",
        "content": "明月出东壁，历井復扪参。\n如我饮欢伯，了无经世心。\n土膏富畦壠，浊醪有常斟。\n鸟语復见广，浩荡栖云林。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其四",
        "author": "李彭",
        "content": "游目霄壤间，禀生不可逾。\n企跃有定在，嗜好真殊途。\n超诣方独往，安然钟鼎娱。\n嗟彼强聒士，营营竟何如。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其五",
        "author": "李彭",
        "content": "老圃志沉郁，久哉宦悰冷。\n道广虽难周，恬愉境元静。\n着书雪明窗，垂老真隽永。\n诸郎汗血姿，一一皆绝影。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其六",
        "author": "李彭",
        "content": "窗上飞野马，酒中鸣山鸟。\n俯仰几何时，秋林风袅袅。\n高怀凡情尽，虚齐尘事少。\n卧读若耶诗，意寄在云表。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其七",
        "author": "李彭",
        "content": "绿髪嗜翰墨，颇徂成章程。\n耽思且傍讯，仅有能诗声。\n老语如冻芋，时时强抽萌。\n公等极英妙，毎闻鸾鳯鸣。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其八",
        "author": "李彭",
        "content": "禹金贡九牧，铸鼎知神姦。\n博学如地负，能发键与关。\n奇货只希价，妙语期藏山。\n要当继三代，何劳追二班。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其九",
        "author": "李彭",
        "content": "豺祭秋事归，蓐收遂为政。\n爽气挟曙来，风露颇辉映。\n祛我中夜懒，起予维摩病。\n回首问炎蒸，暴谑子难更。",
        "dynasty": "宋",
        "collection_info": null
    },
    {
        "title": "喜遇洪仲本于山南以蝉噪林逾静鸟鸣山更幽为韵作十诗寄之兼呈驹父  其一○",
        "author": "李彭",
        "content": "倚杖览清旷，江皋事事幽。\n战胜名义府，策勲逾彻侯。\n世故毎情得，尘缘成语偷。\n长吟抚孤松，濯足清江流。",
        "dynasty": "宋",
        "collection_info": null
    },
    {
        "title": "蔡州颜鲁公祠",
        "author": "李彭",
        "content": "孤云亦羣游，劲柏受远托。\n烈士怀贞心，肯劳常情度。\n堂堂颜太师，立朝独庄谔。\n太宗柱石衰，中夜悬六博。\n朝廷冠剑人，孤君资元恶。\n公当蔡州锋，活国立然诺。\n头颅危一叶，舌本未渠弱。\n耻为苏属国，华颠图麟阁。\n想当凶焰时，直气森喷薄。\n庙貌存典刑，社鼓追冥漠。\n我生当昭代，何憾涕横落。\n浩歌招游魂，白眼瞪寥廓。",
        "dynasty": "宋",
        "collection_info": null
    },
    {
        "title": "听了公孙弹琴",
        "author": "李彭",
        "content": "商飈吹菰蒲，船官双停桨。\n中有陈太丘，堂堂道弥广。\n容我拜床下，凛然增妙想。\n碧洞名家儿，侍立资开爽。\n取琴为我弹，襟怀自恢朗。\n兰芽弄徽絃，岩谷发佳响。\n乃翁琮璧姿，风气日豪上。\n一言犯台鼎，放逐金波涨。\n郎君翠眉低，沉忧杂悲壮。\n沧海连三山，攫醳共消长。\n生雏有如此，十年违色养。\n推手且罢休，夕岚横莽苍。",
        "dynasty": "宋",
        "collection_info": null
    },
    {
        "title": "倦夜",
        "author": "李彭",
        "content": "倦夜苦夜短，追凉卧前楹。\n清飈飒然至，滓秽开天经。\n月在房心间，木末相将明。\n频年困秔稌，何足糁藜羮。\n一饱吾可必，呼儿斟醁醽。\n酣歌几达曙，露下湿流萤。",
        "dynasty": "宋",
        "collection_info": null
    },
    {
        "title": "雨坐遣心",
        "author": "李彭",
        "content": "孟夏始三气，暑还自何乡。\n稍稍切肌骨，病着径卧床。\n云从瓯峰来，将雨送微凉。\n容与过朝市，殷勤洒林塘。\n幽窗多僧气，颇带山茶香。\n缥思随归云，冉冉列禅房。\n此物方料理，阴崖容伏藏。\n火老恐愈浊，熏煮犹未央。\n会当笺山灵，时来呵不祥。",
        "dynasty": "宋",
        "collection_info": null
    },
    {
        "title": "读左氏",
        "author": "李彭",
        "content": "麟经书王法，圣笔行天诛。\n丘明发其藴，磊磊照九隅。\n奈何蠒栗犊，命曰相斫书。\n世不足董狐，杀青议其覆。\n无烦家置喙，粲若夜占斗。\n舌本未暇浇，但自饮醇酎。",
        "dynasty": "宋",
        "collection_info": null
    },
    {
        "title": "送嗣行叟住云岩",
        "author": "李彭",
        "content": "昔在冯光禄，精兵伐莎车。\n大宛献象龙，权奇天马驹。\n朝趋不动尘，历块暮过都。\n银鞍香罗帕，晞骥行坦途。\n一朝伏辕下，局趣时长吁。\n霜蹄绕羊肠，翻思在垧娱。\n復闻郭槖驼，种蓺绝代无。\n擢秀土膏动，安恬肆纡余。\n侪流失妙理，静躁由来殊。\n木性不受触，剥肤验荣枯。\n柳侯为作传，临民真楷模。\n嗣公武夷秀，淡然云水徒。\n风期压支遁，渊源从老卢。\n膏肓在岩壑，浩浩不可污。\n屡辞公侯聘，烟霞閟团蒲。\n忽着垢墨衣，俯身蛙黾区。\n我本佛国净，示见秽土居。\n譬之喷玉姿，骧首径崎岖。\n虽怀万里气，讵可轻艰虞。\n亦如莳卉木，涵养须敷腴。\n根节藏蠹蝎，安忍不剔除。\n名驹即商鉴，种术毋令疏。\n邾蟊或蜂虿，三言成于菟。\n愿公置坐右，爱之良不诬。\n夜窗为长吟，霜飈响高梧。",
        "dynasty": "宋",
        "collection_info": null
    },
    {
        "title": "次九弟阻雪不得游云居",
        "author": "李彭",
        "content": "忆女垂九龄，寻幽非旧常。\n两鬓忽如棘，歌声类蒙庄。\n山色故无恙，老者鬚眉苍。\n载之着车后，谁言山路长。\n毎逢胜绝处，赋诗要难忘。\n大雪渺空旷，清境讵可望。\n烛龙何时来，衔曜发晖光。\n长怀亦云极，烟渚闻鹙鸧。",
        "dynasty": "宋",
        "collection_info": null
    },
    {
        "title": "雨后望云居",
        "author": "李彭",
        "content": "爱山勇成癖，岩壑罗心胸。\n政使诣幽绝，何如天际逢。\n春雨云断续，蔽亏欧岌峰。\n如我金石交，渺然旷音容。\n眼边出突兀，烟霞更葱茏。\n方营五字赏，鸟下醉吟中。",
        "dynasty": "宋",
        "collection_info": null
    },
    {
        "title": "闻苏大养直同李子充游云居作此诗招之",
        "author": "李彭",
        "content": "人心各如面，石交定难逢。\n吾观苏夫子，真有古人风。\n自开蒋生径，日望求羊踪。\n乃携李长吉，上我欧岌峰。\n羌山落君手，稍欲吞附庸。\n练练峰上云，萧萧岩际松。\n想当岸纶巾，啸傲惊归鸿。\n我有浣花竹，隔林闻曙钟。\n幽禽发佳响，亦足披心胸。\n何当小休辔，一尊聊此同。",
        "dynasty": "宋",
        "collection_info": null
    },
    {
        "title": "再次阿敌韵寄舒大士兼简微首座  其一",
        "author": "李彭",
        "content": "风窗生晚听，雨砌耀宵行。\n斜柯横吹度，缘阶细草生。\n片月悬屋角，婵娟有余情。\n世味了无取，虚怀浩难盈。",
        "dynasty": "宋",
        "collection_info": null
    },
    {
        "title": "再次阿敌韵寄舒大士兼简微首座  其二",
        "author": "李彭",
        "content": "欲念山阿人，临崖九秋树。\n袖手谢鼎来，属袂推不去。\n兀尔自忘缘，湛然随所遇。\n称讥汹涛波，渤澥恬喜怒。",
        "dynasty": "宋",
        "collection_info": null
    },
    {
        "title": "再次阿敌韵寄舒大士兼简微首座  其三",
        "author": "李彭",
        "content": "我亦乐清旷，颇甘去人羣。\n回观荫华轩，澹如秋空云。\n二桃杀三士，纍纍荡阴坟。\n吾庐蔽床席，有托众鸟欣。",
        "dynasty": "宋",
        "collection_info": null
    },
    {
        "title": "再次阿敌韵寄舒大士兼简微首座  其四",
        "author": "李彭",
        "content": "室迩会面稀，轫发分首别。\n缅思耐久交，不为翕翕热。\n祇夜在贝多，有怀时间阅。\n嚬伸三昩起，燕坐真适悦。",
        "dynasty": "宋",
        "collection_info": null
    },
    {
        "title": "再次阿敌韵寄舒大士兼简微首座  其五",
        "author": "李彭",
        "content": "吴产微开士，膏肓岩穴深。\n向来避小草，于今有远心。\n悬知轩辕律，定非桑濮音。\n寒藤且高阁，川涂多毒淫。",
        "dynasty": "宋",
        "collection_info": null
    },
    {
        "title": "端午",
        "author": "李彭",
        "content": "郑袖椒房宠，音容胜莫愁。\n多情上官郎，朝夕侍冕旒。\n从来秋水好，见谓绕指柔。\n何堪女嬃骂，竟与冯夷游。\n至今荆楚儿，奋舟竞长流。\n重华改前度，归翮起南州。\n莫作古时恨，静听羣謌讴。",
        "dynasty": "宋",
        "collection_info": null
    },
    {
        "title": "北窗睡起有怀吴世南",
        "author": "李彭",
        "content": "曩时谢仁祖，萧散北牗下。\n捍拨响鵾絃，天际颇閒暇。\n渊明曲肱卧，余事眼不挂。\n便欲俯羲皇，凉飈助矜诧。\n纵观两郎传，明如丹青画。\n独于避俗翁，英姿犹可借。\n此翁多新诗，天成妙风雅。\n不从人间来，句法殆神化。\n伊予绿髪时，奋舌谈王覇。\n中岁懒问津，锐意学耕稼。\n一往二十年，了不畏嘲骂。\n性初嗜清醥，病见杯勺怕。\n径作云窗眠，端回俗流驾。\n缅怀吴朝歌，南州满声价。\n虎脊天廐姿，未覆香罗帕。\n顾我乃神交，素书毎盈把。\n何时逐飞盖，西园乐清夜。\n微吟望天末，虚怀聊空写。",
        "dynasty": "宋",
        "collection_info": null
    },
    {
        "title": "病中有怀",
        "author": "李彭",
        "content": "江城春事还，温风搅清昼。\n花药粲以繁，好鸟俱应候。\n客中维摩病，何心折杨柳。\n黄鹂劝窥园，于我意颇厚。\n缅怀赵明府，倾盖真若旧。\n翩翩佳公子，弈弈名世胄。\n笔可扛龙文，识足辨虀臼。\n何当与若人，长啸向宇宙。",
        "dynasty": "宋",
        "collection_info": null
    },
    {
        "title": "有怀张掾师言",
        "author": "李彭",
        "content": "户牖烟霞积，池塘蒲稗深。\n幽鸟如交友，招唤出疏林。\n怀人隔湓浦，终朝梁父吟。\n别鹄太古澹，徽絃写瑶琴。\n谁能领斯妙，士贵相知心。\n僧弥非谢守，其谁能赏音。\n深衷若为寄，长啸看遥岑。",
        "dynasty": "宋",
        "collection_info": null
    },
    {
        "title": "有怀郑禹功",
        "author": "李彭",
        "content": "吏隐専一壑，才名横九州。\n袖手烟雨外，坐看江汉流。\n斯人美无度，孤标可镇浮。\n穷居白日静，苍苔门巷周。\n永怀不可见，台笠向西畴。",
        "dynasty": "宋",
        "collection_info": null
    },
    {
        "title": "夜坐怀师川戏效南朝沈炯体",
        "author": "李彭",
        "content": "鼠鏖触蛮兵，客梦寒窗短。\n牛斗挂阑干，起视夜参半。\n虎头丹青手，欲画涩回腕。\n兔尖渴陶泓，得句亦不漫。\n龙沙怀石友，羽觞旧无算。\n蛇飞梵王壁，络绎壮神观。\n醉踏吴沙归，转眄岁月换。\n羊肠自诘曲，驰道方晏晏。\n旋携古菱花，悟罢如冰泮。\n鸡园谈妙口，当我一笑粲。\n狗监浪延誉，凌云非吾愿。\n猪蹄祝污邪，举世良可叹。",
        "dynasty": "宋",
        "collection_info": null
    },
    {
        "title": "雪晚望怀子充宗弟",
        "author": "李彭",
        "content": "归云度山椒，木末留夕照。\n聮翩衔尾鸦，不復明楚调。\n安知牛尻没，便出丰年笑。\n南阮有伟人，领略造意表。\n端忧突不烟，岑寂有余妙。\n简远到安丰，迈往同逸少。\n颇教弟子员，铅椠发清奥。\n谁可相推毂，仅自免镌谯。\n阅月不传音，柴门迹如扫。\n藜床还睡债，瘿杯敦夙好。\n为君短长吟，扶笻送飞鸟。",
        "dynasty": "宋",
        "collection_info": null
    },
    {
        "title": "怀子充復次间字韵",
        "author": "李彭",
        "content": "弥年旷不接，耿耿心未阑。\n缘何税君鞅，饱看江西山。\n追凉故园树，待月房心间。\n君归有后约，怅望何时还。",
        "dynasty": "宋",
        "collection_info": null
    },
    {
        "title": "元亮诗次玉局翁过二李故居韵赏仆作草堂于故园同赋一章",
        "author": "李彭",
        "content": "兄家咸阳公，余泽被岩麓。\n怪底多珪璋，蓝田自生玉。\n我独出衰绪，嗜酒仍爱竹。\n昼眠殷晴雷，看云腰不束。\n作堂延野色，风吹草心绿。\n情间飞鸟亲，相呼暝投宿。\n往往辽东鹤，来栖手栽木。\n心期得幽子，浩歌去边幅。\n抱瓮同灌畦，牵萝来补屋。\n修文不无人，付渠调玉烛。",
        "dynasty": "宋",
        "collection_info": null
    },
    {
        "title": "董真人炼丹井",
        "author": "李彭",
        "content": "董子侯官秀，养真匡山阴。\n琼田蓺金糓，绛雪飞瑶林。\n种杏令虎守，偿稻见本心。\n淮南鸡犬仙，舐鼎昇瑶岑。\n寒泉冽旧井，遗风犹至今。\n我来澡鬚眉，凭虚欲骎骎。\n税驾不忍去，遂歌梁父吟。",
        "dynasty": "宋",
        "collection_info": null
    },
    {
        "title": "听侍其云叟琴",
        "author": "李彭",
        "content": "君家建邺城东头，捲帘卧对长淮流。\n除书谤书不到耳，空洞腹中无片愁。\n白浪从高瓦棺阁，清夜无人响猿鹤。\n琴声时復一挑之，北斗横天月将落。\n御风过我故山岑，一写太古之清音。\n当春风动为凄紧，波底时闻龙一吟。\n坐观人琴成二妙，觉来形秽颜枯槁。\n伯牙袖手意有余，请公临流一舒啸。",
        "dynasty": "宋",
        "collection_info": null
    },
    {
        "title": "听程道士琴",
        "author": "李彭",
        "content": "鵾絃鐡拨世多有，玉筝银甲嗟凡陋。\n平生绿绮醒心泉，凈洗耳根端不朽。\n炼师霜髭已满颐，履霜坐弹霜叶飞。\n腐儒冻馁非所惜，物物愿荷皇天慈。",
        "dynasty": "宋",
        "collection_info": null
    },
    {
        "title": "演上人以权诗示余归其卷演师系以长句",
        "author": "李彭",
        "content": "花县潘郎未白头，下从玉局仙翁游。\n平生四海饶次守，脱冠坏衲藏深幽。\n死生俱在天一角，句法不復阴梁州。\n眼明得此道人演，更遣权诗遮世眼。\n唤起蕲春十年梦，恍如神明还旧观。\n黑柏苍鹰饱欲飞，天马衔刍方来汉。\n演翁自是尘外客，笔端秀句应无敌。\n禅余轧轧弄鸣机，紫鳯天吴乱红碧。\n会当载月漾舟来，尽出公家金粟尺。",
        "dynasty": "宋",
        "collection_info": null
    },
    {
        "title": "观吕居仁诗",
        "author": "李彭",
        "content": "西风鏖暑功夫深，老火由来欺稚金。\n蛮花缺月午梦短，伐翳正尔开遥岑。\n忽看僧珍五字句，妙想寔与神明聚。\n清如明月东涧泉，壮如玄豹南山雾。\n抑扬顿挫百态随，鸷鸟欲举风迫之。\n莫言持此黄初诗，直恐竟亦不能奇。\n老怀凛凛受霜气，想见此郎冰雪姿。\n鄙夫好诗如好色，嫣然一笑可倾国。\n击节歌之侑欢伯，杯中安得着此客。\n此客不肯绁尘羁，况復世网如蛛丝。\n秋空横河鵰鹗上，不许蜂蝶同所归。\n汉家太尉死宗社，大鸟泣坟天所借。\n谢傅未吐活国谋，赍恨怀奇赴泉下。\n僧珍向来期此人，頽波砥柱妙入神。\n要当迭些湘水滨，唤起犹足张吾军。",
        "dynasty": "宋",
        "collection_info": null
    },
    {
        "title": "晓发琳山晚会于湖光亭",
        "author": "李彭",
        "content": "琳山寺前雨翻盆，辟邪渡头争渡喧。\n湖光主人敬爱客，解装咄嗟开酒樽。\n江城花尽柳亦老，薄暮欢娯怜草草。\n殷勤为唤两红颜，始知人好鸟还好。\n斑斑鬓间少黑丝，客中不復忧心捣。\n阻酒中圣少年时，江湖放浪真忘归。\n老来颇丧丈夫勇，心随暝鸟投林飞。",
        "dynasty": "宋",
        "collection_info": null
    },
    {
        "title": "谢人见过",
        "author": "李彭",
        "content": "门无褦襶轩车过，草庐寂寂南阳卧。\n夫君掀髯来扣关，不减昔日陈惊座。\n肉食者鄙无远谋，喜君义气横霜秋。\n已看献策尊王室，白笔应须上黑头。",
        "dynasty": "宋",
        "collection_info": null
    },
    {
        "title": "遭风祷神林浦",
        "author": "李彭",
        "content": "伐鼓放船落星渚，争曙鳬鸿集俦侣。\n干旋坤转风掀掀，阳侯就戮波臣怒。\n庐山孤巘政排空，复阁重楼欲无路。\n水虫琐细何足云，窃发凴陵敢予侮。\n长年吞声三老悲，老妻惊呼稚子啼。\n病躯不能自料理，袖手悬知虀粉期。\n谢公吟啸吾岂敢，兴公悲号差胜之。\n寒葅百瓮未渠尽，犹得余生见昏觐。\n归帆行将拂五老，要及霜风快雁隼。\n径须作笺寄鲂鱮，行路艰难公莫遽。",
        "dynasty": "宋",
        "collection_info": null
    },
    {
        "title": "南至日离同安舟中寄阿弓",
        "author": "李彭",
        "content": "去年阑冬亦戒涂，北风吹雪邾城隅。\n八字山头驾高浪，曙角更听吹单于。\n今年南至又行役，萧寺佛香僧饮俱。\n身在潇湘黄蔑舫，眼看惠崇归雁图。\n缅怀吾家之季子，细酌明窗愁欲无。\n诗肠定遭酒媒孽，语作晓霜催槁梧。\n漫将长句代作草，河冻难求双鲤鱼。\n归期不落蜡宾后，行李困来频寄书。",
        "dynasty": "宋",
        "collection_info": null
    },
    {
        "title": "夜宿宝岩寄寇李二炼师兼怀王环中",
        "author": "李彭",
        "content": "北风驱云度危峤，日下苍茫烟霭横。\n山灵唤客起杖屦，定自不凡为此行。\n山南冥搜未得妙，山阴问津向猿鸟。\n遥岑迭迭罗峻屏，溪流溅溅鸣楚调。\n眼明全椒道士家，丹砂入颊暾朝霞。\n谈间勃窣妙理窟，挽不听去犹欲遮。\n缥思右辖千丈松，眉宇中藏嵇阮风。\n放船云梦鬼作祟，磈磊仆卧洪涛中。\n此翁身大不及胆，引帆復逐天边鸿。\n渊宗堂中柱史裔，黄鹄作雏欺鹤唳。\n衣裾不着京洛尘，潜心涪翁哦五字。\n相逢俄顷復解携，韵胜遣人增想似。\n僧窗梦短夜復长，句挟寒霜聊可寄。",
        "dynasty": "宋",
        "collection_info": null
    },
    {
        "title": "寄崇书记",
        "author": "李彭",
        "content": "穷山岁晚满烟雨，欣逢支公会心侣。\n斵诗已度曹刘前，谈玄復恃殽函固。\n寒厅夜寂斗正横，衰怀径协沧洲趣。\n新章顿挫兵出奇，遥随归雁下烟渚。\n胸中书传要扶疏，笔端联翩将脱兔。\n渊渊挝就渔阳掺，遽作回帆听鸣鼓。\n明窗试翫老髯语，黄鹄看君响长阜。\n山阴傲吏有僧珍，水镜湛然当见许。",
        "dynasty": "宋",
        "collection_info": null
    },
    {
        "title": "寄甘露灭",
        "author": "李彭",
        "content": "道人欲居甘露灭，年来寄食温柔乡。\n开单展钵底事远，举案齐眉风味长。\n我衰日涉甘岑寂，颇遭霜刺颐长出。\n愿随鱼鼓供伊蒲，一堕尘网谁能力。\n要知在欲是行禅，久聚荷花颜色鲜。\n秋涛风怒何掀掀，莫倒危樯沈法船。",
        "dynasty": "宋",
        "collection_info": null
    },
    {
        "title": "寄何生",
        "author": "李彭",
        "content": "烂羊都尉本不恶，鬬鸡开府无处着。\n天禄诸君尽贵游，据鞍上马能不落。\n何郎未免儒生酸，于此政復不作难。\n但公剩着潜夫论，何须头上鵕鸃冠。",
        "dynasty": "宋",
        "collection_info": null
    },
    {
        "title": "怀秦处度復用山谷韵",
        "author": "李彭",
        "content": "秦髯昨首长沙路，舍舟来甘余霜兔。\n翻忆淮山鷄黍秋，二十年来穿几屦。\n衣如悬鹑气栩栩，足垢头脂藏妙处。\n欲买桑柘闾里欢，却乘舴艋江湖去。\n似寻剑客脱尘埃，北走南游未安堵。\n去年篱菊今又黄，安得同尝噀香雾。",
        "dynasty": "宋",
        "collection_info": null
    },
    {
        "title": "游云居歌",
        "author": "李彭",
        "content": "岷峨秀气凌太白，诸峰弹压流辈百。\n右军昔为怀祖困，此心勇往曾未识。\n羊家叔子端可人，岘山何为苦伤神。\n多情赖有邹从事，与山不磨有遗味。\n平生寻幽几屐穿，始知欧峰峰外天。\n扪参历井出鸟道，耳边河汉声潺湲。\n千古追怀同一律，神明还观悲节物。\n两郎凛凛安能来，定于何处埋尔骨。\n往时宏觉大道场，心净无尘闻妙香。\n幽禅寂寂师粲可，高韵卓卓凌羲黄。\n九原芜没那能作，胜日良游自不恶。\n灵云野桃初着花，鼻祖柏子僧前落。\n玉函贝叶渡流沙，法筵復雨曼殊花。\n充虚解战天皇饼，破魔惊睡赵州茶。\n世网婴人太烦促，桑下安眠戒三宿。\n柴扉草阁空归来，大梁推枕黄粱熟。",
        "dynasty": "宋",
        "collection_info": null
    },
    {
        "title": "玉花骢",
        "author": "李彭",
        "content": "杜陵绝唱骢马行，想见蹑云喷玉声。\n龙眠貌出姿态横，香罗覆背红汗透。\n如行沙苑秋风瘦，我羮芋魁乃饭豆。\n不爱金羁如此骢，深云一坞住山翁，朝霞入颊常暾红。",
        "dynasty": "宋",
        "collection_info": null
    },
    {
        "title": "胡少汲名直孺龙舒佳士清修可喜往岁见之金陵闻除侍御史因作此诗以见意",
        "author": "李彭",
        "content": "闻君往年客淮西，及见我公无恙时。\n潜山皖水德星聚，天下中庸人表仪。\n川行节往万事尽，我独流寓东南涯。\n协洽之岁秋九月，买船适诣秦淮湄。\n建康城头鷄欲曙，白下门前乌未飞。\n有客剥啄復剥啄，出门一见忘尘羁。\n戛然野鹤下孤屿，意定吾子初无疑。\n高谈确讱不跛踦，养此郁郁涧底姿。\n发蒙振落笑余子，招之不来不可麾。\n判司卑官果难屈，脱身遂与棰楚辞。\n行行且止避骢马，胆落于地非公谁。\n御炉烟动天颜喜，柱下云开春日迟。\n侧席爱民如爱子，愿达民病苏疮痍。\n要使英风触白兽，更遣直气生青规。\n鄙夫养疾江汉间，有如不信吾谁欺。",
        "dynasty": "宋",
        "collection_info": null
    },
    {
        "title": "范家所藏孙知微画彭祖女礼北斗图",
        "author": "李彭",
        "content": "晴空无尘月在房，松间博山沈水香。\n翠眉女子约略粧，两足亭亭如雪霜。\n步虚之声风度长，紫微北斗忽低昂。\n金钗何劳十二行，不羡卢家丹桂梁。\n凌云已復飞罗裳，生绢写照公家藏。\n应怜彩鸾翳鳯凰，未能割爱俱翱翔。",
        "dynasty": "宋",
        "collection_info": null
    },
    {
        "title": "戏答椶笋",
        "author": "李彭",
        "content": "髯翁落落缘坡竹，肥如瓠壶书满腹。\n好客勤炊烛代薪，中厨羮金仍脍玉。\n春风渺渺生微澜，欲向吴江把钓竿。\n引帆伐鼓阅三岁，候雁不来衣带宽。\n阿蛮虎子能哮吼，千金扫除似无帚。\n却甘杞菊侵我畦，固穷不障谈天口。\n剩夸椶笋馋生津，章就旁搜不厌频。\n锦綳娇儿直欲避，紫驼危峰何足陈。\n出为小草居远志，藜藿盘中长此味。\n客来不废董娇娆，安用凋胡见真意。\n年来我亦食无鱼，莫遣此老専怀羭。\n时时酒浇茶苯尊，乱我玄藳俱扶疏。",
        "dynasty": "宋",
        "collection_info": null
    },
    {
        "title": "送所借书还王生",
        "author": "李彭",
        "content": "邺侯家藏三万轴，牙籤新若手未触。\n此翁眼如九秋鹰，一过成诵不再读。\n愧非玄晏独峥嵘，復愧王郎着论衡。\n案头萤干太苦相，久假不归何痴生。\n开州公子好奇古，胸中宝笈森四库。\n安用邺候插架书，向来借我纸上语。\n频年多病百不如，凖拟传书学截蒲。\n还君一鸱细故尔，莫厌时时开锁鱼。",
        "dynasty": "宋",
        "collection_info": null
    },
    {
        "title": "题阎立本醉客图",
        "author": "李彭",
        "content": "酒有何好工作病，颇怪斯人喜中圣。\n藏身麯糵胜岩幽，寄愁天上呼不醒。\n春风吹开玉东西，月落参横斟酌之。\n吐茵脱帽有妙理，眩朱成碧浑忘归。\n右相丹青果驰誉，幻药调成疑笑语。\n便觉微绡古意生，似闻醉眠卿可去。\n半生忧患復萧条，瓮中肥遁何须邀。\n一樽桑落对公等，尽解平时藜苋嘲。",
        "dynasty": "宋",
        "collection_info": null
    },
    {
        "title": "包虎行",
        "author": "李彭",
        "content": "画师老包气如虹，解衣醉倒尘泥中。\n急呼生绡卧展转，笔追造化分奇功。\n须臾奋袂于菟出，绝壑阴崖啸风月。\n悬着高堂烟雾深，观者胆寒俱辟易。\n谁为彪子与虥孙，宛陵后叶诸仍昆。\n顾视雄姿亦遒紧，小犊茧栗何劳吞。\n通玄论成驮贝叶，大空小穴随老衲。\n何暇与汝同条生，玄豹丰狐要弹压。",
        "dynasty": "宋",
        "collection_info": null
    },
    {
        "title": "望吕道士庵居不果往",
        "author": "李彭",
        "content": "炼师精悍极了了，穹谷营巢若飞鸟。\n流泉涤尽化淄尘，明窗点存填血脑。\n停策微闻叔夜琴，叩关阻食安期枣。\n我方寻源上河汉，目送落日诸峰小。\n杪秋蜡屐要重来，与子相过拾瑶草。",
        "dynasty": "宋",
        "collection_info": null
    },
    {
        "title": "食鳆鱼戏呈夏侯",
        "author": "李彭",
        "content": "君不见吴良斋郡吏，敛板居高随掾史。\n诸郎元日寿府君，觞酒谀言败人意。\n口角击节五马贤，鳆鱼百辈为君赐。\n又不见江左之禇渊，此鱼一尾售数千。\n丈夫须髪果如戟，但知堪炙宁论钱。\n平生刚直卧江汉，非吴非禇何由羡。\n疗饥渐台亦可悲，味比疮痂良可贱。\n谓言此物不拟尝，饷我因君累十觞。\n汉阴槎头推不御，徐州秃尾甘走藏。\n藜苋觞中初未识，已觉盘餐惨无色。\n凭君遣使更函封，莫令子羽吟头责。",
        "dynasty": "宋",
        "collection_info": null
    },
    {
        "title": "重游草堂",
        "author": "李彭",
        "content": "德人昔游居寝处，一草一木可敬之。\n涪翁初释僰道縳，枉道过我临水湄。\n梵宫三託吉祥卧，悠悠东泛长淮涯。\n牵丝姑孰席未暖，鬼瞰高明俄解龟。\n鹦鹉洲前弄晴泚，祠宫寄食长江西。\n黄绢碑中发奇祸，播迁瘴海如湘纍。\n天生斯人意有在，世或不用将何疑。\n巫阳下招化黄鹄，不遣啄腐随家鷄。\n前年岁晏到萧寺，开眼适见邹松滋。\n涪翁故时得此客，今已改色嗟流离。\n大招泪湿缘坡竹，神观凛凛疑来归。\n今年森木挂秋暑，鹧鸪鈎辀向我啼。\n重来野僧零落尽，坏帐鼠囓非当时。\n过眉拄杖为小立，将暝西山含夕霏。",
        "dynasty": "宋",
        "collection_info": null
    },
    {
        "title": "黄冈尉钱绅种莲其上开轩榜曰起灵盖取鲍参军荷花赋超四照之灵本云",
        "author": "李彭",
        "content": "平吴利在获二陆，我得斯人一夔足。\n明光射策卷波澜，灞桥新诗挟冰玉。\n只因心赏鲍参军，种花欲招千载魂。\n笔端有口不倚辨，尽付此花生气存。\n一代风流几顿尽，汉官威仪聊復正。\n觅句何劳梦惠连，解颐未用呼匡鼎。\n秋风苹末助飕飗，花药应须让一头。\n何必嘉陵种嘉橘，始拟人间千户侯。",
        "dynasty": "宋",
        "collection_info": null
    },
    {
        "title": "东庵舒老出徐兔图障求诗章末兼戏行叟",
        "author": "李彭",
        "content": "宛陵包虎天下无，徐生之兔画作殊。\n眼明忽见此粲者，在笥不独藏于菟。\n平冈雄兔脚扑朔，草树深烟纷漠漠。\n悬知丹青相拂斫，不怕苍鹰头戴角。\n坡陀雌兔眼迷离，拊怜大儿携小儿。\n衔粟分甘且疗饥，学母由来无不为。\n东庵道人念俱寂，遣予不復嘲热客。\n生绡新图聊一出，便觉野风来四壁。\n缅怀中有衣褐徒，不牙不角真趺居。\n莫令举网拔豪族，汤沐管城还自娯。\n黑头归来能自了，岩壑犹堪伴猿鸟。",
        "dynasty": "宋",
        "collection_info": null
    },
    {
        "title": "题伯时所画邵平种瓜图",
        "author": "李彭",
        "content": "邵平汤沐故千户，解组投林如脱兔。\n勒铭鼎鼐属伊人，我方荷锄斸烟雨。\n瓜田鈎带盖阡陌，大者轮囷细旁午。\n殽函设险吾何补，日日青门自成趣。\n槿篱半破復牵萝，夕霏晼晚留疏树。\n娟然翠气出眉妩，喜得斯人慰迟暮。\n剧谈欲写块磊胸，尚恐轩昂作庄语。\n画师纷纷安足数，对此令人重豪素。\n阳陵公子傲雪林，洒落由来足风露。\n自言购取倾家赀，柴桑要伴归来赋。\n两郎后先千载余，粉墨相追叶风度。\n悬之素壁足丘壑，噭噭猿啼起寒雾。",
        "dynasty": "宋",
        "collection_info": null
    },
    {
        "title": "题卢鸿草堂图",
        "author": "李彭",
        "content": "丈室幽云织翠微，卢生草堂云作扉。\n阴崖绝壑鸟迹稀，扶藜纵观拂云霓。\n心知丹毂赤吾族，要须爱身如爱玉。\n三十六峰幽意足，何必鉴湖分一曲。\n老仙宁上登封坛，一夜蠒生双足间。\n不知此图笔笔妙，岩峦映带冰霜颜。\n集贤学士从省归，僧床卧观昼掩扉。\n绣鞍那补尘化缁，不如卢郎驾鸿飞。\n老色苍颜今采薇，故山风烟常满衣。\n眼明见此社中客，尽谢东阡与西陌。",
        "dynasty": "宋",
        "collection_info": null
    },
    {
        "title": "题包虎枕屏",
        "author": "李彭",
        "content": "两虎肉醉欲醒时，饥肠得饱恣游嬉。\n一虎当岩自哮吼，朝欲食子暮食妃。\n最后一虎绝长者，坐啸眼有百步威。\n豺狼当道正须汝，莫寻兔径问狐狸。",
        "dynasty": "宋",
        "collection_info": null
    },
    {
        "title": "列遵道以古铜爵见归",
        "author": "李彭",
        "content": "何年铜爵姿状古，如对高人开美度。\n重云结迭虺虺雷，遶腹循环危欲雨。\n廉问御风之子孙，世南秘书藏肺腑。\n纵釴欲炙真垂涎，举以寿卿吾所许。\n非无玉舟金叵罗，简素睨之如粪土。\n奈何赵璧復来归，知我怀兹会心侣。\n拂尘识面如故人，口不能言实庄语。\n细酌明窗旧索郎，伴我微吟度寒暑。",
        "dynasty": "宋",
        "collection_info": null
    },
    {
        "title": "吴熙老家风云图",
        "author": "李彭",
        "content": "秦人屈鼎真画师，胸蟠风云人得知。\n独无佳句自润色，未忍援毫时吐之。\n酒浇块磊遂倒槖，素练忽復翻淋漓。\n宛如盛怒生囊口，飈至霆击何由追。\n墨云霮䨴摧半岳，飞动殆莫穷端倪。\n征人解装马伏枥，居人墐户鸡亦栖。\n虚堂高挂髪为立，三伏凛凛无炎曦。\n吴侯怜我惨不乐，卷去随手俱清夷。\n乃知非独画工妙，妄念起灭分毫釐。\n想当在笥常汹汹，不与关河相蔽亏。\n会当一雨被八表，何用袐藏深密为。",
        "dynasty": "宋",
        "collection_info": null
    },
    {
        "title": "题伯时画莲社图",
        "author": "李彭",
        "content": "远公得名喧宇宙，如意举堕渠不知。\n何为啸聚野狐羣，依经解义真成痴。\n柴桑老翁挽不留，篮舆醉衝烟霭归。\n由来却具一隻眼，社中不着谢客儿。\n白业许时露消息，鼻观参取初自谁。\n饮光微笑总为此，至今留与后人疑。",
        "dynasty": "宋",
        "collection_info": null
    },
    {
        "title": "题吴成伯家文与可所画晚霭横春图",
        "author": "李彭",
        "content": "湖州手参造化鑪，墨君老稚俱扶疏。\n含毫回作晚霭戏，凴轩丹青浑欲无。\n雨声忽破鸟行急，木末尚挂穷猿呼。\n衰翁将雏来荡桨，挽引斜晖到渔网。\n岚昏那计目力长，厓倾欲陟天梯往。\n湖州虽仆妙相存，此画他年人更珍。\n但恐君家风雨夜，山川断取不无神。",
        "dynasty": "宋",
        "collection_info": null
    },
    {
        "title": "晨起",
        "author": "李彭",
        "content": "晨起按行瓜芋区，园竖畦丁争殿最。\n蹲鸱壠底未轮囷，蒲鸽藤间悬鈎带。\n锦里先生态度同，青门故侯风味在。\n肥家敢望李衡奴，击彊安用任棠薤。\n累人仅解口腹嘲，贳酒可免寻常债。\n含毫初不为矜奇，遣兴聊须风雨快。",
        "dynasty": "宋",
        "collection_info": null
    },
    {
        "title": "韩熙载宴客图",
        "author": "李彭",
        "content": "紫微华屋桂为梁，中有侍儿宫样粧。\n闭门投辖醉短舞，牛马因风两相忘。\n翠翘挂冠真细事，必能作贼无顾忌。\n堂上烛灭何足云，亦期羽林射鵰子。\n当年谁遣转鸿钧，终典哀荣厚恩礼。\n西风犹吹建业水，直恐姦魂污清泚。",
        "dynasty": "宋",
        "collection_info": null
    },
    {
        "title": "次山谷答范信中韵",
        "author": "李彭",
        "content": "范君胆勇如季路，三穴笑谈空狡兔。\n鋭头初无儒生酸，果呼下邳换双屦。\n往年风义公独许，药裹追攀险艰处。\n公随瘴叶落瘴乡，买舟反骨劳君去。\n少陵未筑耒阳坟，尚喜宗文有环堵。\n人生万事何所无，极目澄江锁寒雾。",
        "dynasty": "宋",
        "collection_info": null
    },
    {
        "title": "赋张邈所画山水图",
        "author": "李彭",
        "content": "异时颇爱宋元君，踏门画史如云屯。\n舐笔和墨太早计，解衣槃薄全天真。\n梦泽张侯饱閒暇，直疑胸中有成画。\n酒酣耳热呼不醒，澹墨淋漓疾挥洒。\n谁为右辖赋招魂，远过酸寒郑广文。\n怪底高堂见丘壑，欲攀松萝寻石门。\n咫尺终南与王屋，翩翩不下如黄鹄。\n水南水北索价高，放浪犹歌紫芝曲。\n张侯爱画入骨髓，脑脂遮眼良有以。\n笔端刻意写遗民，要似留侯赤松子。\n如闻可汲用王明，会须添作贡公喜。",
        "dynasty": "宋",
        "collection_info": null
    },
    {
        "title": "赋米芾所画金山图",
        "author": "李彭",
        "content": "忆昔扁舟帆正落，杨子江头风浪恶。\n江心楼台浑欲沈，不独能高瓦棺阁。\n晚山接天波面平，白鸥去边钟磬鸣。\n云昏上头不可到，往来余怀今未宁。\n楚狂澹墨扫绢素，澄神卧游知处所。\n欲披雾牖寻野僧，反向烟汀辨江树。\n新诗葱蒨工于画，川岑想像高堂挂。\n骅骝绝尘走千里，何劳远处幽并夜。\n渐到浔阳不復前，安得仙山来眼边。\n断非毗耶掌中取，直疑壶公谪处天。\n新诗妙画真有益，张衡南都能毕力。\n不如此诗气崷崒，却使丹青句中识。",
        "dynasty": "宋",
        "collection_info": null
    },
    {
        "title": "小憩琵琶亭呈环中养正",
        "author": "李彭",
        "content": "香山居士骨已冷，文采风流今未遥。\n捍拨何劳作胡语，寒江璧月想前朝。\n涛波竟夕相喧豗，吴樯楚柁争倾欹。\n老夫何暇知许事，但饮松醪炰蛤蜊。",
        "dynasty": "宋",
        "collection_info": null
    },
    {
        "title": "客有以戏鱼竹枕见饷作此谢之",
        "author": "李彭",
        "content": "蕲州笛竹含风漪，缥瓷斵月聊相依。\n白头苦风痴女问，岁晚乃知非所宜。\n公从何处得此枕，劲节储霜余凛凛。\n游戏真同赴壑鱼，小窗夕阳助酣寝。\n饵甘钓深安可图，长网横江嗟已疏。\n我宁低昂弄清泚，绝胜缕切太官厨。\n莫作枯鱼过河泣，寄声鲂鱮慎出入。\n长伴幽人蓑笠眠，梦破寒沙风雨急。",
        "dynasty": "宋",
        "collection_info": null
    },
    {
        "title": "同子苍放船南山石壁下",
        "author": "李彭",
        "content": "南山修源何所似，顾痴铺张侧釐纸。\n酒酣潄墨风雨来，咫尺烟昏生万里。\n韩侯静者妙英姿，乃呼扁舟共遨戏。\n我曹竟堕善幻中，叩舷歌呼但霑醉。\n寺下回潭凝不流，中有卧石如潜虬。\n孤峰已衔半规日，连山倒垂波底浮。\n韩侯风雅才甚优，胸中何止吞万牛。\n未向承明草莲烛，小留南国驯沙鸥。\n会须唤仗入天陛，尚忆溪边横小舟。\n但愿故人俱厚禄，平子不妨吟四愁。",
        "dynasty": "宋",
        "collection_info": null
    },
    {
        "title": "何生復用涂字韵喜予从东坡游作三篇见寄次韵答之后篇柬刘壮舆  其一",
        "author": "李彭",
        "content": "峤南将成金匮书，喜又赐环香拂涂。\n万钉围腰乃为祟，惯作臞仙多槁枯。\n元符相国泣前鱼，长流百粤復羌胡。\n周汉二宣果明哲，金玉王度復关渠。",
        "dynasty": "宋",
        "collection_info": null
    },
    {
        "title": "何生復用涂字韵喜予从东坡游作三篇见寄次韵答之后篇柬刘壮舆  其二",
        "author": "李彭",
        "content": "东坡十年作谤书，多情杖屦作归涂。\n雪堂公去颇削迹，来禽青李皆已枯。\n秋风醉索武昌鱼，脚敲两舷声函胡。\n只今诸生典刑在，他日明公游石渠。",
        "dynasty": "宋",
        "collection_info": null
    },
    {
        "title": "何生復用涂字韵喜予从东坡游作三篇见寄次韵答之后篇柬刘壮舆  其三",
        "author": "李彭",
        "content": "冰玉堂前十国书，君能读之行坦涂。\n一洗谈天千古舌，吕梁大壑何时枯。\n愿君不用校鲁鱼，亦须调笑酒家胡。\n玉局仙翁无浪语，大禹以来未有渠。",
        "dynasty": "宋",
        "collection_info": null
    },
    {
        "title": "喜二何从山谷游復用涂字韵诗",
        "author": "李彭",
        "content": "水部诸郎虿尾书，涪翁杖履傲当涂。\n斑斑束笋门下士，栀貎蜡言嚬笑枯。\n翰墨澜翻纵壑鱼，风采洒落鳯栖梧。\n寄语南州双白璧，从今价重百车渠。",
        "dynasty": "宋",
        "collection_info": null
    },
    {
        "title": "张僧繇画胡僧看经",
        "author": "李彭",
        "content": "苍崖倚天暝色起，风微槲叶藏猱子。\n老僧庞眉雪覆颧，梵音清远发皓齿。\n向来万法出此经，行行春蚓纡黄纸。\n觌面相呈事俨然，归云欲渡前溪水。",
        "dynasty": "宋",
        "collection_info": null
    },
    {
        "title": "题夏氏万赏亭",
        "author": "李彭",
        "content": "公家文庄佐县官，万国朝宗天不言。\n桂梁兰室治私第，鳷鹊建章争绝伦。\n昭华秾李态度新，绿尊翠杓罗缤纷。\n人归夜台金狄泣，一种风流今尚存。\n小君家声自阴后，五侯四贵印如斗。\n渠渠夏屋几百椽，谁能近前畏左右。\n去天尺五付此郎，诗豪酒圣復専场。\n锦鞯花骢折杨柳，霸陵恶少艾如张。\n危亭复阁来南州，佳客争门陪俊游。\n朱轓皂盖驻五马，叵罗醉掷高阳侯。\n青蛾皓齿动星眸，尊前舞罢锦纒头。\n参横月落了不问，四并在手吾何忧。\n腐儒萧然愧环堵，藜苋胸中扊扅句。\n頽然被酒烛如虹，戏效吴歌歌白纻。",
        "dynasty": "宋",
        "collection_info": null
    },
    {
        "title": "戏答赋蚊",
        "author": "李彭",
        "content": "江湖白鸟传自古，蛰蛰孙宁亦如许。\n聚雷岂解殷晴空，媒孽耳根良自苦。\n野人睡美不闻钟，草木苯尊森蟠胸。\n唼肤攻喙漫不省，跃跃自喜安足雄。\n若人才高乐讥评，滑稽能发古人兴。\n勾引西风鏖细虫，小丑何劳霍去病。",
        "dynasty": "宋",
        "collection_info": null
    },
    {
        "title": "游东园戏作长句",
        "author": "李彭",
        "content": "久客殊方无永味，排遣春愁逐遨戏。\n晓济吴榜访东园，欣欣草木多佳气。\n缥瓷竹叶沃春心，黑面酪奴驱昼睡。\n亲党诸郎意气豪，挽强对弈真能事。\n鄙夫鲁钝独长吟，一声望帝动归思。",
        "dynasty": "宋",
        "collection_info": null
    },
    {
        "title": "赠吴云叟",
        "author": "李彭",
        "content": "宛城居士如冰雪，大药亲逢悟禅悦。\n丹霞正印君得提，洞下灵源渠未绝。\n净名杜口涉言诠，口如布谷意莫传。\n心猿睡起六窗净，为君作戏弹无弦。",
        "dynasty": "宋",
        "collection_info": null
    },
    {
        "title": "赠张圣达",
        "author": "李彭",
        "content": "人言汝颍多奇士，秀润如君饱风味。\n两鞬驰射不作难，三峡倒流聊復尔。\n平生未识嵩少云，三十六峰岩壑春。\n因君便觉来眼界，翻作新诗持饷君。",
        "dynasty": "宋",
        "collection_info": null
    },
    {
        "title": "张子和子文以长句送朋壶次韵答之",
        "author": "李彭",
        "content": "下自成蹊艺桃李，此语聊持饷吾子。\n南风吹句落窗几，萧然出尘天下士。\n诗坛挑战生一秦，穷瞎水部好仍昆。\n气无万里照夜白，伏枥麒麟收惊魂。\n荆州但获一人半，二隽风流眼中见。\n机云空夸千里莼，如公笔端那復倦。\n我诵怀沙自疗饥，时时间出危苦词。\n鸣蛙两部颇娯听，鉅竹千竿端相持。\n督邮虽贱不勤置，俨然真辨绝交事。\n知君风味似建康，连璧顿来随俗吏。\n漫浇平时过秦胸，经醉咄咄成书空。\n儿曹为具明蠒纸，欲赋雌蜺吞晴虹。\n悬知在德不在酒，耳热清狂须酒后。\n客来举觞不得言，舌本因之忘可否。\n击柝相闻非路长，涛波隔津成两乡。\n待我营巢浣花了，过君更仆对绳床。",
        "dynasty": "宋",
        "collection_info": null
    },
    {
        "title": "用拟古韵答瑛上人",
        "author": "李彭",
        "content": "剧饮径须尊有瘿，搜搅新诗转遒紧。\n谁知云窗除馑男，燕坐微吟兼粲忍。\n吾衰霾雾满胸中，玩味甘腴真隽永。\n含毫觅句剩欲酬，时有寒泉汲旧井。",
        "dynasty": "宋",
        "collection_info": null
    },
    {
        "title": "先成都访故园得颜家断壠碑",
        "author": "李彭",
        "content": "我生性僻喜客卿，有练先书无復赢。\n墨池笔冡聊尔耳，春蛇秋蚓劳讥评。\n正书不数黄庭经，况復焦岩瘗鹤铭。\n永和题尾束高阁，酱瓿往往多兰亭。\n怒猊渇骥日远屏，严家饿隶当吞声。\n千金敝帚不自见，憎鸡爱骛何痴生。\n我家成都万人杰，向来古心冶金铁。\n颜公断石出粪壤，一落眼界清思发。\n政如令严亚夫军，中天夜寂悬明月。\n速须乞灵向若人，运斤成风万钧力。\n笔端写我刚直胸，復与颜公振遗烈。",
        "dynasty": "宋",
        "collection_info": null
    },
    {
        "title": "宴清心阁",
        "author": "李彭",
        "content": "马尾垂杨已堕绵，春风暴谑恼中年。\n驱车作意访花县，地主风流仍更贤。\n倦游不比长卿慢，自迎杰阁开清宴。\n高谈雄辨俯飞鸟，急管哀絃彻河汉。\n君侯笔端妙入神，百斛炳焕扛龙文。\n承明合受鸎花绕，何事敛板趋埃尘。\n清朝好士如好色，况兹卓绝流辈百。\n追锋看即朝日边，莫道垂纶在幽昃。",
        "dynasty": "宋",
        "collection_info": null
    },
    {
        "title": "阻风雨封家市",
        "author": "李彭",
        "content": "往时李成写骤雨，万里古色毫端聚。\n行人深藏鸟不度，便觉非復鹅溪素。\n龙眠老腕作阳关，北风低草云埋山。\n行人客子两愁绝，未信蒲萄能解颜。\n两郎了了解人意，似是画我封家市。\n戏作新诗排昼睡，忽有野雁鸣天际。",
        "dynasty": "宋",
        "collection_info": null
    },
    {
        "title": "赠中上座",
        "author": "李彭",
        "content": "粲可仍孙本吴产，万遍莲花亦遮眼。\n时时幻作文于菟，寂寥恨得斯人晚。\n我如叔夜七不堪，倦书羞学蠹书蟫。\n已约东湖徐孺子，招公山北復山南。",
        "dynasty": "宋",
        "collection_info": null
    },
    {
        "title": "赠宗绂上座",
        "author": "李彭",
        "content": "蒲萄不饮熊耳杯，熏炉甘作槖驼坐。\n胸中皎镜湛灵源，结习已空花自堕。\n眼明见此除馑男，妙语时时零玉唾。\n稻畦摩衲丈夫事，吾独知之胡不果。\n鈎章棘句竟何禆，徒遣诗人嘲饭颗。",
        "dynasty": "宋",
        "collection_info": null
    },
    {
        "title": "观法华牛鬬戏呈戒上座",
        "author": "李彭",
        "content": "鸡栖于埘晚山碧，两牛偃蹇万钧力。\n黄钟满脰鸣相欢，歘起缘何作勍敌。\n水牯败绩秋风前，穿林觳觫蹊人田。\n几无将军破燕虏，适堪衞尉驾车辕。\n碧眼山僧可人意，大牛小牛与穿鼻。\n更须宴坐三十年，直待无鞭更无辔。",
        "dynasty": "宋",
        "collection_info": null
    },
    {
        "title": "雪夜书怀",
        "author": "李彭",
        "content": "夜烹伏雌歌偪侧，泰山其颓吾道阨。\n天边奎壁殒苏公，诸君往往濒蛮貊。\n帝遣仙儒玉局翁，涕下悲吟夜萧索。\n冰姿玉立似平生，化作人间截肪白。\n黄屋久悟金縢书，豫行温诏归迁客。\n峤南华髪老先生，解羁来卜愚溪宅。\n枉遭越犬吠苍皇，莫吟冰柱要呵责。\n重瞳虽復达四聪，尚恐乘轩多令色。\n短檠花重寒不眼，南望犹嗟万山隔。",
        "dynasty": "宋",
        "collection_info": null
    },
    {
        "title": "蝴蝶诗",
        "author": "李彭",
        "content": "碧梧翠竹名家儿，今作栩栩蝴蝶飞。\n山川阻深网罗密，君从何处能来归。\n疑君枕肱作庄梦，误随秋风访天涯。\n大儿稍黠儿中虎，小儿初学绣帐语。\n青娥皓齿越中女，夜挑锦字停机杼。\n可叹不可思，可思不可见。\n君来翻作昧平生，看朱成碧非君面。\n耿兰作报断人肠，况復雀声哦洞房。\n不知真是玉人否，大钧刻雕不可量。\n君不闻蜀天子，化为杜鹃似老乌。\n悲啼清血百花尽，有恨不吐归黄垆。\n又不见湘纍平生女嬃骂，空遗离骚万钧价。\n楚些许时招不来，亦復穿花绕寒夜。\n愿君莫飞入兔园，青春粲粲花叶繁。\n雄蜂雌蝶闹如雨，于君一脚不可安。",
        "dynasty": "宋",
        "collection_info": null
    },
    {
        "title": "赠诜首座",
        "author": "李彭",
        "content": "上人鬚髪森如戟，年少宁为万人敌。\n父兄膏血染敌戈，晚作梵王门下客。\n西州白㲲烂生光，来逐鳯栖山寺凉。\n万遍莲花君自足，曹溪一滴定须尝。",
        "dynasty": "宋",
        "collection_info": null
    },
    {
        "title": "中秋遇雨夜将半素月流天可爱感予赋诗",
        "author": "李彭",
        "content": "云将长空斮絮晴，肤寸而合雨建瓴。\n阿香推车不知倦，雅意望舒无復明。\n地行贱臣未辨诉，斜汉左界俄无声。\n虽非西园清夜乐，起予缥瓷来酌醽。\n举觞婵娟听我语，樽下藉汝攻愁城。\n长令屏翳当令节，莫遣楚氛蔽明月。",
        "dynasty": "宋",
        "collection_info": null
    },
    {
        "title": "颂一百则  其一",
        "author": "释重显",
        "content": "圣谛廓然，何当辨的。\n对朕者谁，还云不识。\n因兹暗渡江，岂象生深棘。\n阖国人追不再来，千古万古空相忆。\n休相忆，清风匝地有何极。",
        "dynasty": "宋",
        "collection_info": null
    },
    {
        "title": "颂一百则  其二",
        "author": "释重显",
        "content": "至道无难，言端语端。\n一有多种，二无两般。\n天际日上月下，槛前山深水寒。\n髑髅识尽喜何立，枯木龙吟消未干。\n难难，拣择明白君自看。",
        "dynasty": "宋",
        "collection_info": null
    },
    {
        "title": "颂一百则  其三",
        "author": "释重显",
        "content": "日面佛，月面佛，五帝三皇是何物。\n二十年来曾苦辛，为君几下苍龙窟。\n屈堪述明眼，衲僧莫轻忽。",
        "dynasty": "宋",
        "collection_info": null
    },
    {
        "title": "颂一百则  其四",
        "author": "释重显",
        "content": "一勘破，二勘破，雪上加霜曾险堕。\n飞骑将军入虏庭，载得完全能几箇。\n急走过，不放过，孤峰顶上草裏坐。\n咄。",
        "dynasty": "宋",
        "collection_info": null
    },
    {
        "title": "颂一百则  其五",
        "author": "释重显",
        "content": "牛头没，马头迴，曹溪镜裏绝尘埃。\n打鼓看来君不见，百花春至为谁开。",
        "dynasty": "宋",
        "collection_info": null
    },
    {
        "title": "颂一百则  其六",
        "author": "释重显",
        "content": "去却一，拈得七，上下四维无等匹。\n徐行踏断流水声，纵观写出飞义迹。\n草茸茸，烟羃羃，空生岩畔花狼藉。\n弹指堪悲舜若多，莫动着，动着三十棒。",
        "dynasty": "宋",
        "collection_info": null
    },
    {
        "title": "颂一百则  其七",
        "author": "释重显",
        "content": "江国春风吹不起，鹧鸪啼在深花裏。\n三级浪高鱼化龙，痴人犹戽夜塘水。",
        "dynasty": "宋",
        "collection_info": null
    },
    {
        "title": "颂一百则  其八",
        "author": "释重显",
        "content": "翠岩示徒，千古无对。\n关字相酬，失钱遭罪。\n潦倒保福，仰扬难得。\n唠唠翠岩，分明是贼。\n白珪无玷，谁辨真假。\n长庆相谙，眉毛生也。",
        "dynasty": "宋",
        "collection_info": null
    },
    {
        "title": "颂一百则  其九",
        "author": "释重显",
        "content": "句裏呈机劈面来，烁迦罗眼绝纤埃。\n东南西北门相对，无限轮锤击不开。",
        "dynasty": "宋",
        "collection_info": null
    },
    {
        "title": "颂一百则  其一○",
        "author": "释重显",
        "content": "两喝与三喝，作者知机变。\n若谓骑虎头，二俱成瞎汉。\n谁瞎汉，拈来天下与人看。",
        "dynasty": "宋",
        "collection_info": null
    },
    {
        "title": "颂一百则  其一一",
        "author": "释重显",
        "content": "凛凛孤风不自夸，端居寰海定龙蛇。\n大中天子曾轻触，三度亲遭弄爪牙。",
        "dynasty": "宋",
        "collection_info": null
    },
    {
        "title": "颂一百则  其一二",
        "author": "释重显",
        "content": "金乌急，玉兔速，善应何曾有轻触。\n展事投机见洞山，跛鳌盲龟入空谷。\n花簇簇，锦簇簇，南地竹兮北地木。\n因思长庆陆大夫，解道合笑不合哭。\n咦。",
        "dynasty": "宋",
        "collection_info": null
    },
    {
        "title": "颂一百则  其一三",
        "author": "释重显",
        "content": "老新开，端的别，解道银碗裏盛雪。\n九十六箇应自知，不知却问天边月。\n提婆宗，提婆宗，赤幡之下起清风。",
        "dynasty": "宋",
        "collection_info": null
    },
    {
        "title": "颂一百则  其一四",
        "author": "释重显",
        "content": "对一说，太孤绝，无孔铁锤重下楔。\n阎浮树下笑呵呵，昨夜骊龙拗角折。\n别别，韶阳老人得一橛。",
        "dynasty": "宋",
        "collection_info": null
    },
    {
        "title": "颂一百则  其一五",
        "author": "释重显",
        "content": "倒一说，分一节，同死同生为君决。\n八万四千非凤毛，三十三人入虎穴。\n别别，扰扰匆匆水裏月。",
        "dynasty": "宋",
        "collection_info": null
    },
    {
        "title": "颂一百则  其一六",
        "author": "释重显",
        "content": "古佛有家风，对扬遭贬剥。\n子母不相知，是谁同啐啄。\n啄觉犹在，殻重遭扑，天下衲僧徒名邈。",
        "dynasty": "宋",
        "collection_info": null
    },
    {
        "title": "颂一百则  其一七",
        "author": "释重显",
        "content": "一箇两箇千万箇，脱却笼头缷角駄。\n左转右转随后来，紫胡要打刘铁磨。",
        "dynasty": "宋",
        "collection_info": null
    },
    {
        "title": "颂一百则  其一八",
        "author": "释重显",
        "content": "无缝塔，见还难，澄潭不许苍龙蟠。\n层落落，影团团，千古万古与人看。",
        "dynasty": "宋",
        "collection_info": null
    },
    {
        "title": "颂一百则  其一九",
        "author": "释重显",
        "content": "对扬深爱老俱胝，宇宙空来更有谁。\n曾向沧溟下浮木，夜涛相共接盲龟。",
        "dynasty": "宋",
        "collection_info": null
    },
    {
        "title": "颂一百则  其二○",
        "author": "释重显",
        "content": "龙牙山裏龙无眼，死水何曾振古风。\n禅板蒲团不能用，只应分付与卢公。",
        "dynasty": "宋",
        "collection_info": null
    },
    {
        "title": "颂一百则  其二一",
        "author": "释重显",
        "content": "卢公付了亦何凭，坐倚休将继祖怀。\n堪对暮云归未合，远山无限碧层层。",
        "dynasty": "宋",
        "collection_info": null
    },
    {
        "title": "颂一百则  其二二",
        "author": "释重显",
        "content": "莲花荷叶报君知，出水何如未出时。\n江北江南问王老，一狐疑了一狐疑。",
        "dynasty": "宋",
        "collection_info": null
    },
    {
        "title": "颂一百则  其二三",
        "author": "释重显",
        "content": "象骨岩高人不到，到者须是弄蛇手。\n棱师备师不奈何，丧身失命有多少。\n韶阳知，重拨草，南北东西无处讨。\n忽然突出拄杖头，抛对雪峰大张口。\n大张口兮同闪电，剔起眉毛还不见。\n如今藏在乳峰前，来者一一看方便。",
        "dynasty": "宋",
        "collection_info": null
    },
    {
        "title": "颂一百则  其二四",
        "author": "释重显",
        "content": "妙峰孤顶草离离，拈得分明付与谁。\n不是孙公辨端的，髑髅着地几人知。",
        "dynasty": "宋",
        "collection_info": null
    },
    {
        "title": "颂一百则  其二五",
        "author": "释重显",
        "content": "曾骑铁马入重城，敕下传闻六国清。\n犹握金鞭问归容，夜深谁共御街行。",
        "dynasty": "宋",
        "collection_info": null
    },
    {
        "title": "颂一百则  其二六",
        "author": "释重显",
        "content": "眼裏尘沙耳裏土，千峰万峰不肯住。\n落花流水太茫茫，剔起眉毛何处去。",
        "dynasty": "宋",
        "collection_info": null
    },
    {
        "title": "颂一百则  其二七",
        "author": "释重显",
        "content": "祖域交驰天马驹，化门舒卷不同途。\n电光石火存机变，堪笑人来捋虎鬚。",
        "dynasty": "宋",
        "collection_info": null
    },
    {
        "title": "颂一百则  其二八",
        "author": "释重显",
        "content": "问既有宗，答亦攸同。\n三句可辨，一镞辽空。\n大野兮凉飇飒飒，长天兮疏雨蒙蒙。\n君不见少林久坐未归客，静依熊耳一丛丛。",
        "dynasty": "宋",
        "collection_info": null
    },
    {
        "title": "颂一百则  其二九",
        "author": "释重显",
        "content": "祖佛从来不为人，衲僧今古竞头走。\n明镜当台列象殊，一一面南看北斗。\n斗柄垂，无处讨。\n拈得鼻孔失却口。",
        "dynasty": "宋",
        "collection_info": null
    },
    {
        "title": "颂一百则  其三○",
        "author": "释重显",
        "content": "劫火光中立问端，衲僧犹滞两重关。\n可怜一句随他语，万里区区独往还。",
        "dynasty": "宋",
        "collection_info": null
    },
    {
        "title": "颂一百则  其三一",
        "author": "释重显",
        "content": "镇州出大萝卜，天下衲僧取则。\n只知自古至今，争辨鹄白乌黑。\n贼贼，衲僧鼻孔曾拈得。",
        "dynasty": "宋",
        "collection_info": null
    },
    {
        "title": "颂一百则  其三二",
        "author": "释重显",
        "content": "此错彼错，切忌拈却。\n四海浪平，百川潮落。\n古策风高十二门，门门有路空萧索。\n非萧索，作者好求无病药。",
        "dynasty": "宋",
        "collection_info": null
    },
    {
        "title": "颂一百则  其三三",
        "author": "释重显",
        "content": "断际全机继后踪，持来何必在从容。\n巨灵抬手无多子，分破华山千万重。",
        "dynasty": "宋",
        "collection_info": null
    },
    {
        "title": "颂一百则  其三四",
        "author": "释重显",
        "content": "团团珠绕玉珊珊，马载驴驼上铁船。\n分付海山无事客，钓鳌时下一桊挛。",
        "dynasty": "宋",
        "collection_info": null
    },
    {
        "title": "颂一百则  其三五",
        "author": "释重显",
        "content": "出草入草，谁解寻讨。\n白云重重，红日杲杲。\n左顾无暇，右眄已老。\n君不见寒山子，行太早。\n十年归不得，忘却来时道。",
        "dynasty": "宋",
        "collection_info": null
    },
    {
        "title": "颂一百则  其三六",
        "author": "释重显",
        "content": "千峰盘屈色如蓝，谁谓文殊是对谭。\n堪笑清凉多少众，前三三与后三三。",
        "dynasty": "宋",
        "collection_info": null
    },
    {
        "title": "颂一百则  其三七",
        "author": "释重显",
        "content": "大地绝纤埃，何人眼不开。\n始随芳草去，又逐落花迴。\n羸鹤翘寒木，狂猿啸古台。\n长沙无限意。\n咄。",
        "dynasty": "宋",
        "collection_info": null
    },
    {
        "title": "颂一百则  其三八",
        "author": "释重显",
        "content": "三界无法，何处求心。\n白云为盖，流泉作琴。\n一曲两曲无人会，雨过夜堂秋水深。",
        "dynasty": "宋",
        "collection_info": null
    },
    {
        "title": "颂一百则  其三九",
        "author": "释重显",
        "content": "擒得卢陂跨铁牛，三玄戈甲未轻酬。\n楚王城畔朝宗水，喝下曾令却倒流。",
        "dynasty": "宋",
        "collection_info": null
    },
    {
        "title": "颂一百则  其四○",
        "author": "释重显",
        "content": "花药栏，莫颟顸，星在秤兮不在盘。\n便与么，太无端，金毛师子大家看。",
        "dynasty": "宋",
        "collection_info": null
    },
    {
        "title": "颂一百则  其四一",
        "author": "释重显",
        "content": "闻见觉知非一一，山河不在镜中观。\n霜天月落夜将半，谁共澄潭照影寒。",
        "dynasty": "宋",
        "collection_info": null
    },
    {
        "title": "颂一百则  其四二",
        "author": "释重显",
        "content": "活中有眼还同死，药忌何须鉴作家。\n古佛尚言曾未到，不知谁解撒尘沙。",
        "dynasty": "宋",
        "collection_info": null
    },
    {
        "title": "颂一百则  其四三",
        "author": "释重显",
        "content": "雪材打，雪材打，庞老机关没可把。\n天上人闲不自知，眼裏耳裏绝萧洒。\n萧洒绝，碧眼胡僧难辨别。",
        "dynasty": "宋",
        "collection_info": null
    },
    {
        "title": "颂一百则  其四四",
        "author": "释重显",
        "content": "垂手还同万仞崖，正偏何心在安排。\n琉璃古殿照明月，忍俊韩獹空上阶。",
        "dynasty": "宋",
        "collection_info": null
    },
    {
        "title": "颂一百则  其四五",
        "author": "释重显",
        "content": "一拽石，二般土，发机须是千钧弩。\n象骨老师曾辊毬，争似禾山解打鼓。\n报君知，莫莽卤，甜者甜兮苦者苦。",
        "dynasty": "宋",
        "collection_info": null
    },
    {
        "title": "颂一百则  其四六",
        "author": "释重显",
        "content": "编辟曾挨老古锥，七斤衫重几人知。\n如今抛掷西湖裏，下载清风付与谁。",
        "dynasty": "宋",
        "collection_info": null
    },
    {
        "title": "颂一百则  其四七",
        "author": "释重显",
        "content": "虚堂雨滴声，作者难酬对。\n若谓曾入流，依前还不会。\n会不会，南山北山转滂霈。",
        "dynasty": "宋",
        "collection_info": null
    },
    {
        "title": "颂一百则  其四八",
        "author": "释重显",
        "content": "一二三，四六六，碧眼胡僧数不足。\n少林谩道付神光，卷衣又说归天竺。\n天竺茫茫无处寻，夜来却对乳峰宿。",
        "dynasty": "宋",
        "collection_info": null
    },
    {
        "title": "颂一百则  其四九",
        "author": "释重显",
        "content": "来问若成风，应机非善巧。\n可悲独眼龙，曾未呈牙爪。\n牙爪开，生云雷，逆水之波经几迴。",
        "dynasty": "宋",
        "collection_info": null
    },
    {
        "title": "颂一百则  其五○",
        "author": "释重显",
        "content": "透网金鳞，休云滞水。\n摇干荡坤，振鬣摆尾。\n千尺鲸喷洪浪飞，一声雷振清飇起。\n清飇起，天上人间知几几。",
        "dynasty": "宋",
        "collection_info": null
    },
    {
        "title": "颂一百则  其五一",
        "author": "释重显",
        "content": "钵裏饭，桶裏水，多口阿师难下嘴。\n北斗南星位不殊，白浪滔天平地起。\n拟不拟，止不止，箇箇无裩长者子。",
        "dynasty": "宋",
        "collection_info": null
    },
    {
        "title": "颂一百则  其五二",
        "author": "释重显",
        "content": "末后句，为君说，明暗双双底时节。\n同条生也共相知，不同条死还殊绝。\n还殊绝，黄头碧眼须甄别。\n南北东西归去来，夜深同看千岩雪。",
        "dynasty": "宋",
        "collection_info": null
    },
    {
        "title": "颂一百则  其五三",
        "author": "释重显",
        "content": "孤危不立道方高，入海还须钓巨鳌。\n堪笑同时灌溪老，解云劈箭亦徒劳。",
        "dynasty": "宋",
        "collection_info": null
    },
    {
        "title": "颂一百则  其五四",
        "author": "释重显",
        "content": "野鸭子，知何许，马祖见来相共语。\n话尽山云海月情，依前不会还飞去。\n欲飞去，却把住道道。",
        "dynasty": "宋",
        "collection_info": null
    },
    {
        "title": "颂一百则  其五五",
        "author": "释重显",
        "content": "虎头虎尾一时收，凛凛威风四百州。\n却问不知何太险。",
        "dynasty": "宋",
        "collection_info": null
    },
    {
        "title": "颂一百则  其五六",
        "author": "释重显",
        "content": "兔马有角，牛羊无角。\n绝毫绝釐，如山如岳。\n黄金灵骨今犹在，白浪滔天何处着。\n无处着，隻履西归曾失却。",
        "dynasty": "宋",
        "collection_info": null
    },
    {
        "title": "颂一百则  其五七",
        "author": "释重显",
        "content": "与君放出关中主，放箭之徒莫莽卤。\n取箇眼兮耳必聋，舍箇耳兮目双瞽。\n可怜一镞破三关，的的分明箭后路。\n君不见玄沙有言兮，大丈夫先天为心祖。",
        "dynasty": "宋",
        "collection_info": null
    },
    {
        "title": "颂一百则  其五八",
        "author": "释重显",
        "content": "似海之深，如山之固。\n蚊虻弄空裏猛风，蝼蚁撼于铁柱。\n拣兮择兮，当轩布鼓。",
        "dynasty": "宋",
        "collection_info": null
    },
    {
        "title": "颂一百则  其五九",
        "author": "释重显",
        "content": "象王嚬呻，师子哮吼。\n无味之谭，塞断人口。\n南北东西，乌飞兔走。",
        "dynasty": "宋",
        "collection_info": null
    },
    {
        "title": "颂一百则  其六○",
        "author": "释重显",
        "content": "水洒不着，风吹不入。\n虎步龙行，鬼号神泣。\n头长三尺知是谁，相对无言独足立。",
        "dynasty": "宋",
        "collection_info": null
    },
    {
        "title": "颂一百则  其六一",
        "author": "释重显",
        "content": "拄杖子，吞干坤，徒说桃花浪奔。\n烧尾者不在拏云攫雾，曝鳃者何必丧胆设魂。\n拈了也，闻不闻，直须洒洒落落，休更纷纷纭纭。\n七十二棒且轻恕，一百五十难放君。",
        "dynasty": "宋",
        "collection_info": null
    },
    {
        "title": "颂一百则  其六二",
        "author": "释重显",
        "content": "野老从教不展眉，且图家国立雄基。\n谋臣猛将今何在，万里风清祇自知。",
        "dynasty": "宋",
        "collection_info": null
    },
    {
        "title": "颂一百则  其六三",
        "author": "释重显",
        "content": "看看，古岸何人把钓竿。\n云冉冉，水漫漫，明月芦花君自看。",
        "dynasty": "宋",
        "collection_info": null
    },
    {
        "title": "颂一百则  其六四",
        "author": "释重显",
        "content": "两堂俱是杜禅和，拨动烟尘不奈何。\n赖得南泉能举令，一刀两段任偏颇。",
        "dynasty": "宋",
        "collection_info": null
    },
    {
        "title": "颂一百则  其六五",
        "author": "释重显",
        "content": "公案圆来问赵州，长安城裏任闲游。\n草鞋闭戴无人会，归到家山便即休。",
        "dynasty": "宋",
        "collection_info": null
    },
    {
        "title": "颂一百则  其六六",
        "author": "释重显",
        "content": "机轮曾未转，转必两头走。\n明镜忽临台，当下分妍丑。\n妍丑分兮迷云开，慈门何处生尘埃。\n因思良马窥鞭影，千里追风唤得过。\n唤得迴，鸣指三下。",
        "dynasty": "宋",
        "collection_info": null
    },
    {
        "title": "颂一百则  其六七",
        "author": "释重显",
        "content": "问曾不知，答还不会。\n月冷风高，古岩寒桧。\n堪笑路逢达道人，不将语默对。\n手把白玉鞭，骊珠尽击碎。\n不击碎，增瑕颣，国有宪章，三千条罪。",
        "dynasty": "宋",
        "collection_info": null
    },
    {
        "title": "颂一百则  其六八",
        "author": "释重显",
        "content": "南山云，北山雨，四七二三面相睹。\n新罢国裏曾上堂，大唐国裏未打鼓。\n苦中乐，乐中苦，谁道黄金如粪土。",
        "dynasty": "宋",
        "collection_info": null
    },
    {
        "title": "颂一百则  其六九",
        "author": "释重显",
        "content": "黄巢过后曾收剑，大笑还应作者知。\n三十山藤且轻恕，得便宜是落便宜。",
        "dynasty": "宋",
        "collection_info": null
    },
    {
        "title": "颂一百则  其七○",
        "author": "释重显",
        "content": "不向双林寄此身，却于梁土惹埃尘。\n当时不得志公老，也是恓恓去国人。",
        "dynasty": "宋",
        "collection_info": null
    },
    {
        "title": "颂一百则  其七一",
        "author": "释重显",
        "content": "双收双放若为宗，骑虎由来要绝功。\n笑罢不知何处去，只应千古动悲风。",
        "dynasty": "宋",
        "collection_info": null
    },
    {
        "title": "颂一百则  其七二",
        "author": "释重显",
        "content": "由基箭射猿，遶树何太直。\n千箇与箇，是谁曾中的。\n相唤相呼归去来，曹溪路上休登陟。",
        "dynasty": "宋",
        "collection_info": null
    },
    {
        "title": "颂一百则  其七三",
        "author": "释重显",
        "content": "却请和尚道，虎头生角出荒草。\n十洲春尽花凋残，珊瑚树林日杲杲。",
        "dynasty": "宋",
        "collection_info": null
    },
    {
        "title": "颂一百则  其七四",
        "author": "释重显",
        "content": "和尚也併却，龙蛇阵上看谋略。\n令人长忆李将军，万里天边飞一鹗。",
        "dynasty": "宋",
        "collection_info": null
    },
    {
        "title": "颂一百则  其七五",
        "author": "释重显",
        "content": "和尚有也未，金毛师子不踞地。\n两两三三旧路行，大雄山上空弹指。",
        "dynasty": "宋",
        "collection_info": null
    },
    {
        "title": "颂一百则  其七六",
        "author": "释重显",
        "content": "藏头白，海头黑，明眼衲僧会不得。\n马驹踏杀天下人，临际者是白拈贼。\n离四句，绝百非，天上人间唯我知。",
        "dynasty": "宋",
        "collection_info": null
    },
    {
        "title": "颂一百则  其七七",
        "author": "释重显",
        "content": "白云影裏笑呵呵，两手持来付与他。\n若是金毛师子，三千里外见淆讹。",
        "dynasty": "宋",
        "collection_info": null
    },
    {
        "title": "颂一百则  其七八",
        "author": "释重显",
        "content": "前箭犹轻后箭深，谁云黄叶是黄金。\n曹溪波浪如相似，无限平人被陆沉。",
        "dynasty": "宋",
        "collection_info": null
    },
    {
        "title": "颂一百则  其七九",
        "author": "释重显",
        "content": "犀牛扇子用多时，问着元来总不知。\n无限清风与头角，尽同云雨去难追。",
        "dynasty": "宋",
        "collection_info": null
    },
    {
        "title": "颂一百则  其八○",
        "author": "释重显",
        "content": "列圣丛中作者知，法王法令不如斯。\n会中若有仙陀客，何必文殊下一搥。",
        "dynasty": "宋",
        "collection_info": null
    },
    {
        "title": "颂一百则  其八一",
        "author": "释重显",
        "content": "呼即易，遣即难，互换机锋子细看。\n劫石固来犹可坏，沧溟深处立须干。\n乌臼老，乌臼老，几何般，与他杓柄太无端。",
        "dynasty": "宋",
        "collection_info": null
    },
    {
        "title": "颂一百则  其八二",
        "author": "释重显",
        "content": "尽机不成瞎，按牛头吃草。\n四七二三诸祖师，宝器持来成过咎。\n过咎深，无处寻，天上人间同陆沉。",
        "dynasty": "宋",
        "collection_info": null
    },
    {
        "title": "颂一百则  其八三",
        "author": "释重显",
        "content": "超谭禅客问偏多，缝罅披离见也么。\n餬饼𡎺来犹不住，至今天下有淆讹。",
        "dynasty": "宋",
        "collection_info": null
    },
    {
        "title": "颂一百则  其八四",
        "author": "释重显",
        "content": "了事衲僧消一箇，长连床上展脚卧。\n梦中曾说悟圆通，香水洗来蓦面唾。",
        "dynasty": "宋",
        "collection_info": null
    },
    {
        "title": "颂一百则  其八五",
        "author": "释重显",
        "content": "投子投子，机轮无阻。\n放一得二，同彼同此。\n可怜无限弄潮人，毕竟还落潮中死。\n忽然活百川，倒流闹{洱舌}{洱舌}。",
        "dynasty": "宋",
        "collection_info": null
    },
    {
        "title": "颂一百则  其八六",
        "author": "释重显",
        "content": "六识无功伸一问，作家曾共辨来端。\n茫茫急水打毬子，落处不停谁解看。",
        "dynasty": "宋",
        "collection_info": null
    },
    {
        "title": "颂一百则  其八七",
        "author": "释重显",
        "content": "麈中麈，君看取。\n下一箭，走三步。\n五步若活，成羣趁虎，正眼从来付猎人。",
        "dynasty": "宋",
        "collection_info": null
    },
    {
        "title": "颂一百则  其八八",
        "author": "释重显",
        "content": "咄这维摩老，悲生空懊恼。\n卧疾毗耶离，全身太枯槁。\n七佛祖师来，一室且频扫。\n请问不二门，当时便靠倒。\n不靠倒，金毛师子无处讨。",
        "dynasty": "宋",
        "collection_info": null
    },
    {
        "title": "颂一百则  其八九",
        "author": "释重显",
        "content": "见之不取，思之千里。\n好箇班班，爪牙未备。\n君不见大雄山下忽相逢，落落声光皆振地。\n大丈夫，见也无，收虎尾兮捋虎鬚。",
        "dynasty": "宋",
        "collection_info": null
    },
    {
        "title": "颂一百则  其九○",
        "author": "释重显",
        "content": "自照列孤明，为君通一线。\n花谢树无影，看时谁不见。\n见不见，倒骑牛兮入佛殿。",
        "dynasty": "宋",
        "collection_info": null
    },
    {
        "title": "颂一百则  其九一",
        "author": "释重显",
        "content": "尽大地是药，古今何太错。\n闭门不造车，通途自寥廓。\n错错，鼻孔辽天亦穿却。",
        "dynasty": "宋",
        "collection_info": null
    },
    {
        "title": "颂一百则  其九二",
        "author": "释重显",
        "content": "盲聋音哑，杳绝机宜。\n天上天下，堪笑堪悲。\n离朱不辨正色，师旷岂识玄丝。\n争如独坐虚窗下，叶落花开自有时。",
        "dynasty": "宋",
        "collection_info": null
    },
    {
        "title": "颂一百则  其九三",
        "author": "释重显",
        "content": "徧身是，通身是，拈来犹较十万里。\n展翅崩腾六合云，搏风鼓荡四溟水。\n是何埃垲兮忽生，那箇毫釐兮未止。\n君不见网珠垂范影重重，棒头手眼从何起。\n喝。",
        "dynasty": "宋",
        "collection_info": null
    },
    {
        "title": "颂一百则  其九四",
        "author": "释重显",
        "content": "一片虚凝绝谓情，天人从此见空生。\n蚌含玄兔深深意，曾与禅家作战争。",
        "dynasty": "宋",
        "collection_info": null
    },
    {
        "title": "颂一百则  其九五",
        "author": "释重显",
        "content": "全象全牛翳不殊，从来作者共名模。\n如今要见黄头老，剎剎尘尘在半途。",
        "dynasty": "宋",
        "collection_info": null
    },
    {
        "title": "颂一百则  其九六",
        "author": "释重显",
        "content": "头兮第一，第二卧龙。\n不鉴止水，无处有月。\n波澄有处，无风浪起。\n棱禅客，棱禅客，三月禹门遭点额。",
        "dynasty": "宋",
        "collection_info": null
    },
    {
        "title": "颂一百则  其九七",
        "author": "释重显",
        "content": "泥佛不度水，神光照天地。\n立雪如未休，何人不雕僞。\n金佛不度炉，人来访紫胡。\n牌中数箇字，清风何处无。\n木佛不度火，常思破竈堕。\n杖子忽击着，方知辜负我。",
        "dynasty": "宋",
        "collection_info": null
    },
    {
        "title": "颂一百则  其九八",
        "author": "释重显",
        "content": "明珠在掌，有功者赏。\n胡汉不来，全无伎俩。\n伎俩既无，波旬失途。\n瞿昙瞿昙，识我也无。",
        "dynasty": "宋",
        "collection_info": null
    },
    {
        "title": "颂一百则  其九九",
        "author": "释重显",
        "content": "禅家流，爱轻薄，满肚参来用不着。\n堪悲堪笑天平老，却谓当初悔行脚。\n错错，西院清风顿销铄。",
        "dynasty": "宋",
        "collection_info": null
    },
    {
        "title": "颂一百则  其一○○",
        "author": "释重显",
        "content": "一国之师亦强名，南阳独许振嘉声。\n大唐扶得真天子，曾踏毗卢顶上行。",
        "dynasty": "宋",
        "collection_info": null
    },
    {
        "title": "颂一百则  其一○一",
        "author": "释重显",
        "content": "铁锤击碎黄金骨，天地之间更何物。\n三千剎海夜澄澄，不知谁入苍龙窟。",
        "dynasty": "宋",
        "collection_info": null
    },
    {
        "title": "颂一百则  其一○二",
        "author": "释重显",
        "content": "要平不平，大巧若拙。\n或指或掌，倚天照雪。\n大冶兮磨砻不下，良工兮拂拭未歇。\n别别，珊瑚枝枝撑着月。",
        "dynasty": "宋",
        "collection_info": null
    },
    {
        "title": "谢李兵部",
        "author": "蒋堂",
        "content": "黄菌诞邱园，灵贶贲醴泉。\n至和非我召，美化自公宣。\n秀色邻三径，幽光被一廛。\n时髦秉笔者，为我列羣编。",
        "dynasty": "宋",
        "collection_info": null
    },
    {
        "title": "前题",
        "author": "蒋堂",
        "content": "使君有意饰门闾，雅为灵芝揭表初。\n招隐溪边往还者，从兹认得野人居。",
        "dynasty": "宋",
        "collection_info": null
    },
    {
        "title": "隐圃",
        "author": "蒋堂",
        "content": "雅得莵裘地，清宜隐者心。\n绿葵才有甲，青桂渐成阴。\n独曳山筇往，无劳车驾寻。\n湛然常寂处，水月一庵深。",
        "dynasty": "宋",
        "collection_info": null
    },
    {
        "title": "溪馆二首  其一",
        "author": "蒋堂",
        "content": "年来纳组去，林下得身还。\n泚泚清流处，重重碧树间。\n渊鱼乐且静，庭鹤寿而闲。\n粗有淮安趣，谁同赋小山。",
        "dynasty": "宋",
        "collection_info": null
    },
    {
        "title": "溪馆二首  其二",
        "author": "蒋堂",
        "content": "野意本自遂，兹溪称独醒。\n云萝环静室，水石照疏櫺。\n杀竹编书古，纫兰作佩声。\n王通昔不遇，时亦坐汾亭。",
        "dynasty": "宋",
        "collection_info": null
    },
    {
        "title": "南湖台三首  其一",
        "author": "蒋堂",
        "content": "危台竹树间，湖水伴身闲。\n清浅采香径，方圆明月湾。\n放鱼随物性，载石作家山。\n自喜归休早，今胜贺老还。",
        "dynasty": "宋",
        "collection_info": null
    },
    {
        "title": "南湖台三首  其二",
        "author": "蒋堂",
        "content": "峣榭水中央，兹为隐遯乡。\n小园香寂寂，一派晓泱泱。\n烟草碧弥岸，霜桃红压墻。\n鸱夷倘在此，未必入沧浪。",
        "dynasty": "宋",
        "collection_info": null
    },
    {
        "title": "南湖台三首  其三",
        "author": "蒋堂",
        "content": "水次揭危亭，烟堤四面平。\n栽芦延宿鹭，种柳待啼莺。\n雪霁清流涨，风来夜艇横。\n轻肥莫临顾，我老懒逢迎。",
        "dynasty": "宋",
        "collection_info": null
    },
    {
        "title": "和梅挚北池十咏  其一",
        "author": "蒋堂",
        "content": "池上有虚阁，翚檐迅若翔。\n百壶多盛集，四座仰惟良。\n藓印文綦绿，莲依桂楫香。\n何由陪啸咏，敷袵纳微凉。",
        "dynasty": "宋",
        "collection_info": null
    },
    {
        "title": "和梅挚北池十咏  其二",
        "author": "蒋堂",
        "content": "池上有奇桂，青青岁纪深。\n旧枝怜茂植，时亦欠清吟。\n夕月漏孤影，秋霜滋劲心。\n今方遇真赏，风什播瑶音。",
        "dynasty": "宋",
        "collection_info": null
    },
    {
        "title": "和梅挚北池十咏  其三",
        "author": "蒋堂",
        "content": "池上有孤岛，影摇波底天。\n蓬壶欣彷佛，仙客得留连。\n岸草衬丹毂，滩芦隈画船。\n羡君休澣日，寄傲一尊前。",
        "dynasty": "宋",
        "collection_info": null
    },
    {
        "title": "和梅挚北池十咏  其四",
        "author": "蒋堂",
        "content": "池上有修竹，遥闻手自栽。\n几因风韵响，时感隼旟来。\n粉箨经梅脱，虬根遇石回。\n婵娟绿阴下，小阁为谁开。",
        "dynasty": "宋",
        "collection_info": null
    },
    {
        "title": "和梅挚北池十咏  其五",
        "author": "蒋堂",
        "content": "池上有垂柳，烟笼濯濯枝。\n芳根逢茂育，老翠胜平时。\n体弱因风舞，词清入笛吹。\n金城久不到，遥想叹羁离。",
        "dynasty": "宋",
        "collection_info": null
    },
    {
        "title": "和梅挚北池十咏  其六",
        "author": "蒋堂",
        "content": "池上有丛菊，繁英满旧蹊。\n金刀惜频翦，粉蜨得幽栖。\n醉卉谁同插，香笺手自题。\n遥思清赏处，野步岸东西。",
        "dynasty": "宋",
        "collection_info": null
    },
    {
        "title": "和梅挚北池十咏  其七",
        "author": "蒋堂",
        "content": "池上有时钓，闲忘侍从身。\n波平方浸月，吏退閴无人。\n藻映鲂鱼尾，风摇独茧纶。\n一亭容膝地，雅饰免荒蓁。",
        "dynasty": "宋",
        "collection_info": null
    },
    {
        "title": "和梅挚北池十咏  其八",
        "author": "蒋堂",
        "content": "池上有时宴，笙簧沸欲凝。\n欢多漏移刻，坐久月和灯。\n席客咏持蟹，女倡歌采菱。\n醉来忘万事，风静水波澄。",
        "dynasty": "宋",
        "collection_info": null
    },
    {
        "title": "和梅挚北池十咏  其九",
        "author": "蒋堂",
        "content": "池上有雏鹤，来从淮水壖。\n旧巢离海树，清唳入吴天。\n骨峭翘霜月，翎疏刷野泉。\n使君宜得伴，仙格本千年。",
        "dynasty": "宋",
        "collection_info": null
    },
    {
        "title": "和梅挚北池十咏  其一○",
        "author": "蒋堂",
        "content": "池上有驯鹿，亭台深处行。\n长随熊轼惯，且免兔罝惊。\n遥草眠多穏，流泉饮亦清。\n寸岑有灵囿，可使遂微生。",
        "dynasty": "宋",
        "collection_info": null
    },
    {
        "title": "咏金竹",
        "author": "蒋堂",
        "content": "百镒先寒一径深，潜疑造化铸成林。\n贪夫或有凭阑者，不见修篁但见金。",
        "dynasty": "宋",
        "collection_info": null
    },
    {
        "title": "吴淞江",
        "author": "蒋堂",
        "content": "江人见我谓谁何，行李无羁野意多。\n六幅青帆趁潮去，一罇白酒扣舷歌。\n沙边历历辨云树，岛外溅溅弄月波。\n兴尽归来还更喜，舞鸥相送入烟萝。",
        "dynasty": "宋",
        "collection_info": null
    },
    {
        "title": "题山亭",
        "author": "蒋堂",
        "content": "山亭深处枕清溪，万目回环尽翠微。\n梅蕚破香知腊近，柳梢含绿认春归。\n风前列嶂琴三迭，雪后羣山玉四围。\n顾我此来盘礴久，尘劳潇洒顿忘机。",
        "dynasty": "宋",
        "collection_info": null
    },
    {
        "title": "过葛墟读蒋冽大宗碑",
        "author": "蒋堂",
        "content": "天宝年中立此碑，轩裳鳞次美当时。\n自从寂绝牛头梦，力振家声合在兹。",
        "dynasty": "宋",
        "collection_info": null
    },
    {
        "title": "游松江  其一",
        "author": "蒋堂",
        "content": "曙光东向欲昽明，渔艇纵横暎远汀。\n涛面白烟昏落月，岭头残烧混疏星。\n鸣榔莫触蛟龙睡，举网时闻鱼鼈腥。\n我实宦游无况者，拟来随尔带笭箵。",
        "dynasty": "宋",
        "collection_info": null
    },
    {
        "title": "游松江  其二",
        "author": "蒋堂",
        "content": "月晃长江上下同，画桥横截冷光中。\n云头艶艶开金饼，水面沉沉卧彩虹。\n佛氏解为银色界，仙家多住玉壶中。\n地雄景胜言不尽，但欲追随乘晓风。",
        "dynasty": "宋",
        "collection_info": null
    },
    {
        "title": "尧峰新井歌",
        "author": "蒋堂",
        "content": "白云莽莽青山头，一穴四面飞泉流。\n其初山间旧井涸，枯肠燥吻海众羞。\n于时大士宝云者，颐指土脉智虑周。\n山灵所感道心爽，檀施聿来工力鸠。\n云锸齐下远雷动，石火内击飞星稠。\n百尺虚空廓地表，一泓清冽呀深幽。\n人疑从天随月窟，或问何处移龙湫。\n次则其徒骇殊胜，竞持应器尝甘柔。\n饥狖连臂喜跳掷，渴鸟引喙鸣钩辀。\n碧甃光中辘轳晓，银床侧畔梧桐秋。\n宝方金地互相映，谷鲋坎蛙难此留。\n傍睨江形小衣带，下窥湖面卑浮沤。\n何兹凿饮有功利，一掬入口醍醐优。\n热者濯之昏钝决，病者沃之沈痼瘳。\n而我时邀墨客去，松涧远挈都篮游。\n凈瓶汲引试香荈，雅具罗列无腥瓯。\n比之玉乳不差别，诮彼炼丹多谬悠。\n今兹泉眼在鲁坞，所喜云液邻莵裘。\n苎翁既往乏鉴者，水记未载予将修。\n此山此井永不废，此歌其庶传南州。",
        "dynasty": "宋",
        "collection_info": null
    },
    {
        "title": "再题半峰亭",
        "author": "蒋堂",
        "content": "何名半峰亭，尧峰路之半。\n游客趋层崖，斗上多股战。\n宝云构兹轩，接引心不倦。\n所冀冠盖来，少休松石畔。\n雄视金仙居，巍乎倚云汉。\n自此更攀缘，须臾迹彼岸。",
        "dynasty": "宋",
        "collection_info": null
    },
    {
        "title": "绝句",
        "author": "蒋堂",
        "content": "归来深隐太湖滨，天与扶持百岁身。\n虽是浮云隔双阙，丹心爱戴在君亲。",
        "dynasty": "宋",
        "collection_info": null
    },
    {
        "title": "吴江桥",
        "author": "蒋堂",
        "content": "雁翅桥横五湖北，翚飞亭屹大江心。\n鱼龙渊薮风月窟，若比广寒宫更深。",
        "dynasty": "宋",
        "collection_info": null
    },
    {
        "title": "闵山",
        "author": "蒋堂",
        "content": "东南亘羣山，形气成断续。\n兹山穷崭绝，孤峙越之腹。\n鬰苍瞰城闉，胜秀为民福。\n所宜禁樵苏，主者在严肃。\n不知平昔时，谁氏来班录。\n私庖计薪爨，无时伐良木。\n官膳利货财，弥年翦修竹。\n忽忽事斧斤，丁丁响川谷。\n万叶坏密幄，千竿倒寒玉。\n轮囷无完枝，檀栾鲜遗族。\n戕贼殊未厌，峰峦翠将秃。\n鹤侣怨且惊，云容惨以恶。\n非唯挫生意，仰乃伤雅俗。\n王者有仁恩，行苇亦沾沐。\n嗟嗟若人者，忍不思化育。\n今予剖信符，于兹憩丹毂。\n谓山岂无灵，胡为人所黩。\n呼吏对泉石，申禁护林麓。\n庶几养翘英，勿使罹残酷。\n来者贤使君，斯言愿为復。",
        "dynasty": "宋",
        "collection_info": null
    },
    {
        "title": "题曲水阁",
        "author": "蒋堂",
        "content": "危构跨大渊，沦清涤世纷。\n飞湍逢石转，漱玉隔山闻。\n影乱林花落，丛幽涧草熏。\n兹为禊饮地，何羡右将军。",
        "dynasty": "宋",
        "collection_info": null
    },
    {
        "title": "诸官诗成因书二韵于后",
        "author": "蒋堂",
        "content": "一派西园曲水声，水边终日会冠缨。\n几多诗笔无停缀，不似当年有罚觥。",
        "dynasty": "宋",
        "collection_info": null
    },
    {
        "title": "寄题望湖楼",
        "author": "蒋堂",
        "content": "城上危楼势孤峙，楼头尽见湖中水。\n水色澄明游者多，古来雅以鉴为比。\n家家画舫日斜归，处处菱歌烟际起。\n清涟蒙润一都会，碧底涵空三百里。\n溥哉利及镇东人，而我常嗟马臻死。\n今滋史君多感慨，所以望湖心不已。\n频登雉堞追古往，盛集宾朋为宴喜。\n楼南极目芙蓉花，万迭红英照千骑。",
        "dynasty": "宋",
        "collection_info": null
    },
    {
        "title": "寄题西园",
        "author": "蒋堂",
        "content": "西园昔日多游从，迴流屡泛卮酒空。\n前亭后亭草茵软，晓景晚景烟岚融。\n角巾萧洒竹林际，履綦来往花阴中。\n时方偃蕃适四体，不料游宦如孤蓬。\n数移五马临大屏，几怅二毛成老翁。\n昨去邻封亦甚迩，祇限一水无由通。\n锦城此举又远适，流觞雅会何时同。\n钱塘山色望不见，稽山况在钱塘东。",
        "dynasty": "宋",
        "collection_info": null
    },
    {
        "title": "棹歌",
        "author": "蒋堂",
        "content": "湖之水兮碧泱泱，环越境兮润吴疆。\n蒲蠃所萃兮雁鹜羣翔，朝有行舻兮暮有归艎。\n茭牧狎至兮渔采相望，溉我田畴兮生我稻粱。\n我岁穰熟兮我炼乐康，马侯之功兮其谁敢忘。\n莼丝紫兮箭笋黄，取其洁兮荐侯堂。\n醆斝具兮箫鼓张，日晻晻兮山苍苍。\n侯之来兮云飞扬，隔微波兮潜幽光。\n念山可为席兮湖不可荒，惟侯之灵一贫如洗与流比长。\n万斯年兮福吾乡，乐吾生兮徜徉。",
        "dynasty": "宋",
        "collection_info": null
    },
    {
        "title": "飞来山",
        "author": "蒋堂",
        "content": "有山昔飞来，神怪安可测。\n万壑鼓风雷，千岩为羽翼。\n胡为忽移徙，到此无倾侧。\n灵越得奇峰，琅琊失遗迹。\n烟云随而至，杉篁古所植。\n如何草创时，躺作瞿昙宅。\n闻之有苾蒭，岁久苦刓刻。\n凿声响深崖，火烬淬层壁。\n平为土木基，蔑有苍翠色。\n金粟千亿身，窣堵百余尺。\n回廊尽复迭，寸地无闲隙。\n一聚红尘中，万瓦青烟羃。\n成彼有为善，斯可长太息。\n我试来寻山，山形俱变易。\n方念此崭绝，安得如往昔。\n不谓山之足，下落言偃室。\n知是骞翥时，于兹堕岩石。\n屹尔画疆畔，其谁敢侵蚀。\n随宜得形胜，触目见崷崒。\n小桂结沈阴，清露有疏滴。\n巾履日可赏，琴樽雅成饰。\n多谢对幽岑，亦足开烦臆。\n若在祇园间，岂更存余碧。",
        "dynasty": "宋",
        "collection_info": null
    },
    {
        "title": "题妙喜庵",
        "author": "蒋堂",
        "content": "禅公览古意裴徊，偶结云庵向北来。\n满目沧洲围野景，一枝金策卓秋苔。\n沙边水鸟衔花至，月下渔人施供迴。\n或记稽山旧徒侣，樵风应为送浮杯。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "蒋堂",
        "content": "老被诗名繫此身，思山深去避人羣。\n宝台千尺隔江见，清磬一声归路闻。\n岩上开扉灯照月，庵前扫地雪和云。\n终焉此是清凉处，凈住无惭相国文。",
        "dynasty": "宋",
        "collection_info": null
    },
    {
        "title": "赠陈虞卿",
        "author": "蒋堂",
        "content": "宠秩拜春坊，归休识虑长。\n扫门卑魏勃，设醴谢元王。\n一水莼鲈国，羣山橘柚乡。\n喜君添老杜，烟驾尚徜徉。",
        "dynasty": "宋",
        "collection_info": null
    },
    {
        "title": "过叶道卿侍读小园",
        "author": "蒋堂",
        "content": "秀野亭连小隐堂，红蕖绿篠媚沧浪。\n卞山居士无归意，却借吴侬作醉乡。",
        "dynasty": "宋",
        "collection_info": null
    },
    {
        "title": "赠惟政禅师",
        "author": "蒋堂",
        "content": "禅客寻常入旧都，黄牛角上挂瓶盂。\n有时带笠穿云去，便好和云作画图。",
        "dynasty": "宋",
        "collection_info": null
    },
    {
        "title": "清阴馆种楠",
        "author": "蒋堂",
        "content": "手植楩楠二千树，时当庆历五年春。\n还期莫道空归去，留得清阴与后人。",
        "dynasty": "宋",
        "collection_info": null
    },
    {
        "title": "东斋",
        "author": "蒋堂",
        "content": "守土无留事，休居有静斋。\n文纔化僭陋，术未迨乖崖。\n古帙书参画，秋阴竹间槐。\n西人安枕外，聊此息筋骸。",
        "dynasty": "宋",
        "collection_info": null
    },
    {
        "title": "题月禅师方丈",
        "author": "蒋堂",
        "content": "我到云房是有缘，坐移莲刻听禅诠。\n江边异日人应记，吏部曾来见大颠。",
        "dynasty": "宋",
        "collection_info": null
    },
    {
        "title": "梅",
        "author": "蒋堂",
        "content": "玉骨绝纤尘，前身清凈身。\n无花能伯仲，得雪愈精神。\n冷淡溪桥晓，殷勤江路春。\n寒郊痩岛外，同气更何人。",
        "dynasty": "宋",
        "collection_info": null
    },
    {
        "title": "虎丘山  其一",
        "author": "蒋堂",
        "content": "虎丘何为山，鲸波涌而显。\n惟青镇一隅，峙秀状无限。\n遥峰乃众阴，四望拱孤巘。\n上有梵王家，高压长洲苑。\n游人接踵来，千里必重趼。\n奔走趋层巓，凌竞陟云栈。\n下瞰洞庭卑，傍睨灵岩浅。\n巍乎屹宝阁，仰之目睛眩。\n中有明光书，丽若日星烜。\n三朝所秘藏，百灵共幽赞。\n兹焉真福庭，瞻者皆色洒。\n敻觉尘世非，恍如化城现。\n塔顶拂彤霞，山脚环青甽。\n北崖宿雪寒，东阜晨曦暖。\n阴森岩腹空，诘屈廊腰转。\n秋磬落云端，宵灯耿天半。\n处者病恼蠲，来者钝根遣。\n予膺邦寄时，所历游屐遍。\n不领旌旗行，恐惊禽鹿散。\n扪萝穷邃深，据槛望平远。\n寻幽既欢欣，访古或兴嘆。\n葬金坟已隳，淬剑池犹漫。\n冰霰凋古杉，朱丹浮断简。\n珍重讲石存，讥评鬼诗诞。\n唐贤留风什，遗墨罗粉版。\n险语悉冥搜，清景不可逭。\n国朝有笔札，岩壁刻棱婉。\n刀矟君谟书，龙蛇不疑篆。\n二美贲禅扃，千古骇人眼。\n于时出世师，凈住日营缮。\n发缘善侣臻，毕力梓工僝。\n绀宇生光辉，胜概如采绚。\n海众咸安栖，宗风愈恢阐。\n迦陵觉音清，石室惊筹满。\n自惟挂缨归，心与纷拏断。\n每来寻香剎，常得峨野弁。\n久留莲漏移，相接犀谈款。\n露井汲云浆，冰甆试芳荈。\n最怜草树春，几爱烟岚晚。\n愿借一庵名，于兹修止观。",
        "dynasty": "宋",
        "collection_info": null
    },
    {
        "title": "虎丘山  其二",
        "author": "蒋堂",
        "content": "林端生色美新晴，栖阁依山若画屏。\n石坐最宜人选胜，剑池潜想地遗灵。\n僧窗松竹冬尤茂，寺路烟霞昼亦冥。\n自愧踰年假麾守，一迴方得扣禅扃。",
        "dynasty": "宋",
        "collection_info": null
    },
    {
        "title": "栀子花",
        "author": "蒋堂",
        "content": "庭前栀子树，四畔有桠杈。\n未结黄金子，先开白玉花。",
        "dynasty": "宋",
        "collection_info": null
    },
    {
        "title": "赠白云张少愚",
        "author": "蒋堂",
        "content": "聘命当年下益州，戋戋束帛礼偏忧。\n山人着出隐居报，使者赍还答诏牛。",
        "dynasty": "宋",
        "collection_info": null
    },
    {
        "title": "太伯庙",
        "author": "蒋堂",
        "content": "太伯何为者，不以身为身。\n逊避天下位，奔走勾吴滨。\n隐德照来世，遗祀传斯民。\n吁此廉让国，合生廉让民。",
        "dynasty": "宋",
        "collection_info": null
    },
    {
        "title": "望太湖",
        "author": "蒋堂",
        "content": "杳杳波涛阅古今，四边无际莫知深。\n润通晓月为清露，气入霜天作溟阴。\n笠泽鲈肥人鲙玉，洞庭柑熟客分金。\n风烟触目相招引，聊为停桡一楚吟。",
        "dynasty": "宋",
        "collection_info": null
    },
    {
        "title": "句  其一",
        "author": "蒋堂",
        "content": "离堆山外更西去，应入白云餐蕨薇。",
        "dynasty": "宋",
        "collection_info": null
    },
    {
        "title": "句  其二",
        "author": "蒋堂",
        "content": "深锁烟光在楼阁，旋移春色入门墙。",
        "dynasty": "宋",
        "collection_info": null
    },
    {
        "title": "句  其三",
        "author": "蒋堂",
        "content": "嚮日草青牛引犊，经秋田熟稻生孙。",
        "dynasty": "宋",
        "collection_info": null
    },
    {
        "title": "大谏诗笔因题绝句",
        "author": "魏闲",
        "content": "文如吐凤笔如龙，珍重华林墨尚浓。\n清气已销名迹在，世间谁復继仙翁。",
        "dynasty": "宋",
        "collection_info": null
    },
    {
        "title": "山居颂",
        "author": "振禅师",
        "content": "呵呵呵，瘦松寒竹锁清波。\n有时独坐盘陀上，无人共唱太平歌。\n朝看白云生洞口，暮观明月照娑婆。\n有人问我居山事，三尺杖子搅黄河。",
        "dynasty": "宋",
        "collection_info": null
    },
    {
        "title": "张相公祠",
        "author": "许申",
        "content": "铁胎重整英仪峻，燕厦新成暑气凉。\n韶石徧图辉壁落，荔枝分植映房廊。\n开元旧事丰碑在，家笥犹传故笏囊。",
        "dynasty": "宋",
        "collection_info": null
    },
    {
        "title": "如归亭  其一",
        "author": "许申",
        "content": "幅圆千里浸清流，苹叶微风为客收。\n画作一图何处设，煮茶闲看建溪头。",
        "dynasty": "宋",
        "collection_info": null
    },
    {
        "title": "如归亭  其二",
        "author": "许申",
        "content": "日脚青山晚半藏，水遥天远岸无厢。\n云边一叶来何处，认是宣州出浦航。",
        "dynasty": "宋",
        "collection_info": null
    },
    {
        "title": "如归亭  其三",
        "author": "许申",
        "content": "馆娃宫在西山下，游鹿台居西岭头。\n倒翠尽倾菱镜裏，夕阳平照满川流。",
        "dynasty": "宋",
        "collection_info": null
    },
    {
        "title": "如归亭  其四",
        "author": "许申",
        "content": "寻常高讽散人歌，傲睨天随奈尔何。\n即问松江旧庐舍，羽真来往洞庭波。",
        "dynasty": "宋",
        "collection_info": null
    },
    {
        "title": "句",
        "author": "朱正辞",
        "content": "地形吞七泽，山势压重湖。",
        "dynasty": "宋",
        "collection_info": null
    },
    {
        "title": "寄葛源",
        "author": "张铸",
        "content": "银铜坑冶是新差，职任催纲胜一阶。\n更使下官供脚色，下官踪迹转沈埋。",
        "dynasty": "宋",
        "collection_info": null
    },
    {
        "title": "道士",
        "author": "张铸",
        "content": "乘龙控鲤真吾偶，化石烧金即我曹。\n尘世混来名异迹，蓬山思去梦魂劳。\n吟依古栢天风断，啸近僊坛海月高。\n九转丹成颜愈少，髪胜纯漆脸胜桃。",
        "dynasty": "宋",
        "collection_info": null
    },
    {
        "title": "游虎邱",
        "author": "康孝基",
        "content": "虎邱天下名，胜概状难成。\n入寺登山险，开门见路平。\n云连松色翠，风度磬声清。\n好便称居士，安闲过一生。",
        "dynasty": "宋",
        "collection_info": null
    },
    {
        "title": "春游",
        "author": "康孝基",
        "content": "行春喜入虎邱山，按辔风和草色闲。\n寺内翠微松桧裏，空中绀宇水云间。\n桃花时作翻翻落，苔藓晴留点点斑。\n不为白公为太守，霓裳一曲暮迴还。",
        "dynasty": "宋",
        "collection_info": null
    },
    {
        "title": "寄题神山县玉兔寺",
        "author": "康孝基",
        "content": "国朝梵剎多新额，玉兔名存四百年。\n曾为皇唐称瑞应，得于炎宋保流传。\n荆山温润尝凝化，月窟精神主缺圆。\n寺记废兴书异事，丰碑采摭尽雕镌。",
        "dynasty": "宋",
        "collection_info": null
    },
    {
        "title": "咏瑞桧",
        "author": "林垧",
        "content": "右殿当年欲葺时，槎牙高桧碍檐榱。\n人间斤斧难容手，天上风雷为转枝。\n烟色併来春益重，月华饶得夜相宜。\n真皇一驻銮舆赏，从此声名四海知。",
        "dynasty": "宋",
        "collection_info": null
    },
    {
        "title": "续县令题雁诗",
        "author": "王奇",
        "content": "隻隻含芦背晓霜，尽随鸳鹭立寒塘。\n晚来渔棹惊飞去，书破遥天字一行。",
        "dynasty": "宋",
        "collection_info": null
    },
    {
        "title": "题修仁县羣峰驿",
        "author": "王奇",
        "content": "槛前流水面前山，幽鸟孤云自往还。\n农父不知佳景好，使车纔得片时闲。\n恍榔树暗寒溪上，踯躅花红暮雨间。",
        "dynasty": "宋",
        "collection_info": null
    },
    {
        "title": "通天岩",
        "author": "王奇",
        "content": "松罗石室中，清雅胜支公。\n地静无尘到，天高有穴通。",
        "dynasty": "宋",
        "collection_info": null
    },
    {
        "title": "旅中有感",
        "author": "王奇",
        "content": "泽国来游岂厌重，羁孤怀感自无穷。\n雁声不到歌楼上，秋色偏欺客路中。\n宿寺梦回莲叶雨，渡江衣冷荻花风。\n谁怜未得青云志，琴剑年年西復东。",
        "dynasty": "宋",
        "collection_info": null
    },
    {
        "title": "绿荫亭",
        "author": "王奇",
        "content": "创得幽亭近岭梅，绿阴名好称仙才。\n四围山色檐头出，一带泉声竹裏来。",
        "dynasty": "宋",
        "collection_info": null
    },
    {
        "title": "句",
        "author": "王奇",
        "content": "不拜春官为座主，亲逢天子作门生。",
        "dynasty": "宋",
        "collection_info": null
    },
    {
        "title": "广胜寺",
        "author": "张傅",
        "content": "亭险高登畏力微，放怀堪此养天机。\n下窥平野遥无际，仰视危檐势欲飞。\n常日羣猿偎槛戏，有时晴霭拂窗归。\n旌轩暂驻聊凝睇，应笑尘中万事非。",
        "dynasty": "宋",
        "collection_info": null
    },
    {
        "title": "句",
        "author": "朱頔",
        "content": "岳阳多丘山，城郭蜂房缀。",
        "dynasty": "宋",
        "collection_info": null
    },
    {
        "title": "留题灵岩寺",
        "author": "杜尧臣",
        "content": "四好处精蓝冠古今，千山影裏寺难寻。\n年来踪迹如萍梗，不得登临恨更深。",
        "dynasty": "宋",
        "collection_info": null
    },
    {
        "title": "句  其一",
        "author": "裴愈",
        "content": "东吴山色家家月，南楚江声浦浦风。",
        "dynasty": "宋",
        "collection_info": null
    },
    {
        "title": "句  其二",
        "author": "裴愈",
        "content": "杨柳影疏秋霁月，梧桐叶坠夕阳天。",
        "dynasty": "宋",
        "collection_info": null
    },
    {
        "title": "句",
        "author": "任布",
        "content": "田曹郎吏何多幸，亲见池中墨水生。",
        "dynasty": "宋",
        "collection_info": null
    },
    {
        "title": "句",
        "author": "朱巽",
        "content": "塞垣古木含秋色，祖帐行尘起夕阳。",
        "dynasty": "宋",
        "collection_info": null
    },
    {
        "title": "感怀",
        "author": "魏瓘",
        "content": "羸羸霜髪一衰翁，踪迹年来类断蓬。\n万里远归双阙下，一身闲在众人中。\n螭头赐对恩虽厚，雉堞论功事已空。\n淮上有山归未得，独挥清涕洒春风。",
        "dynasty": "宋",
        "collection_info": null
    },
    {
        "title": "句  其一",
        "author": "魏瓘",
        "content": "谁言岭外无霜雪，何事秋来亦满头。",
        "dynasty": "宋",
        "collection_info": null
    },
    {
        "title": "句  其二",
        "author": "魏瓘",
        "content": "铁冠诗白简，藩棘聚青蝇。",
        "dynasty": "宋",
        "collection_info": null
    },
    {
        "title": "送张无梦归天台山  其一",
        "author": "初暐",
        "content": "闲倚天台看曙霞，自然龙汉度无涯。\n暂来演道明光殿，归去乘蹻太上家。\n帝简赐歌旌火枣，世人何处访桃花。\n到山若赴昆崙会，还控青鸾白凤车。",
        "dynasty": "宋",
        "collection_info": null
    },
    {
        "title": "送张无梦归天台山  其二",
        "author": "初暐",
        "content": "紫皇宫阙罗高清，花虬玉凤围墉城。\n长生曲奏昇天行，神仙缥缈喧相迎。\n栖真何必抛尘网，飇轮万里时来往。\n张公结庐天台山，赤城霞起三千丈。\n天子好道思崆峒，欲使亿兆归庬鸿。\n凤台峨峨十二重，先生忽造明光宫。\n无为清凈化可守，能助羲轩致仁寿。\n共羡乘蹻归洞宫，他日骑龙却来否。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "赵况",
        "content": "振锡携瓶谒未央，薜萝衣湿惹天香。\n晓辞丹陛君恩重，笑指旧山归路长。\n何处漱泉吟夜月，几程闻雨宿云房。\n他年松下敲门去，应许尘襟拂石床。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "石羲叟",
        "content": "云房春锁赤城边，荣着兰芽谢胜缘。\n銮殿暂来趋玉陛，石桥重去埽金田。\n窗喷瀑布千岩雪，炉爇栴檀一炷烟。\n此处深居更谁见，腊高松偃旧峰前。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "赵世长",
        "content": "琼台卜幽隐，金液炼真精。\n冰雪形容古，烟霞意思清。\n谈玄通至道，养素达长生。\n被诏离仙窟，安居入帝京。\n唐虞迴圣眷，巢许让高名。\n抗节辞丹陛，归心恋赤城。\n再眠琪树影，重听瀑泉声。\n朝客多攀饯，天章復赠行。\n令猷光史策，逸态傲公卿。\n珍重青云外，逍遥乐太平。",
        "dynasty": "宋",
        "collection_info": null
    },
    {
        "title": "句  其一",
        "author": "赵世长",
        "content": "玉清仙子下云逵。",
        "dynasty": "宋",
        "collection_info": null
    },
    {
        "title": "句  其二",
        "author": "赵世长",
        "content": "莫恨东风翦拂迟。",
        "dynasty": "宋",
        "collection_info": null
    },
    {
        "title": "鹅羊山",
        "author": "毕田",
        "content": "羽客何年此炼丹，尚留空竈镇孱颜。\n云中鸡犬仙应远，山下鹅羊石转顽。\n湘渚几因沧海变，辽城无復令威还。\n何年仙驭还来此，尽遣飞腾上九关。",
        "dynasty": "宋",
        "collection_info": null
    },
    {
        "title": "醉乡",
        "author": "毕田",
        "content": "三宿酣神酎，乡名因此呼。\n山中千日者，自合是仙都。",
        "dynasty": "宋",
        "collection_info": null
    },
    {
        "title": "朱陵洞水帘",
        "author": "毕田",
        "content": "洞门千尺挂飞流，玉碎珠联冷喷秋。\n今古不知谁捲得，绿萝为带月为钩。",
        "dynasty": "宋",
        "collection_info": null
    },
    {
        "title": "凝碧亭",
        "author": "毕田",
        "content": "四面山屏迭万重，古岚浓翠锁寒空。\n清秋独倚危阑立，身在琉璃世界中。",
        "dynasty": "宋",
        "collection_info": null
    },
    {
        "title": "掷钵峰",
        "author": "毕田",
        "content": "应将钵渡鬬神通，掷去乘将赴帝宫。\n争似岭头提不起，于今相续阐真风。",
        "dynasty": "宋",
        "collection_info": null
    },
    {
        "title": "真霜寺",
        "author": "毕田",
        "content": "石上泉华喷猛霜，境奇因此闢禅坊。\n使君环笏留何用，枯木千余满一堂。",
        "dynasty": "宋",
        "collection_info": null
    },
    {
        "title": "大哀洲",
        "author": "毕田",
        "content": "玉辇南巡去不还，翠娥望断楚云间。\n波寒剩写哀絃怨，露冷偏滋泪篠斑。\n一水盈盈伤远目，九峰𡾼𡾼惨愁颜。\n荒洲千古凄凉地，半掩空祠向暮山。",
        "dynasty": "宋",
        "collection_info": null
    },
    {
        "title": "神鼎山",
        "author": "毕田",
        "content": "玉趾分明印绝巓，药成仙去几千年。\n深藏宝鼎今方出，合得丹经与世传。",
        "dynasty": "宋",
        "collection_info": null
    },
    {
        "title": "香水",
        "author": "毕田",
        "content": "坎上浮图已拂天，椒兰遗馥尚依然。\n九重无復修常贡，空有香名与邑传。",
        "dynasty": "宋",
        "collection_info": null
    },
    {
        "title": "罗汉縧",
        "author": "毕田",
        "content": "五百酰栖绝洞深，空留辙迹杳难寻。\n绿丝縧带何人施，长到春来挂满林。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "王得益",
        "content": "独上仙槎汴水湄，吟归旧隐赤城西。\n少微昨夜离丹阙，双舄何时到会稽。\n策杖再三麋鹿径，采芝重蹑薜萝梯。\n云横皓鹤翘松唳，月白孤猿倚树啼。\n象帝真源通阃域，玄元幽趣达筌啼。\n玉皇歌赐恩殊厚，好把贞珉刻圣题。",
        "dynasty": "宋",
        "collection_info": null
    },
    {
        "title": "送梵才大师归天台  其一",
        "author": "张友道",
        "content": "诗律密闻高九释，倦游归老旧烟霞。\n朝中半是名臣友，时寄新吟壁罩纱。",
        "dynasty": "宋",
        "collection_info": null
    },
    {
        "title": "送梵才大师归天台  其二",
        "author": "张友道",
        "content": "久陪译馆清流集，吟苦霜添相颔髭。\n厌驻王成思旧隐，年来却赴白云期。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "崔希范",
        "content": "孤云须信少常期，未作祯祥又欲归。\n霖雨只宜滋大旱，山川终称养沈机。\n夜寒放意文章险，春尽平心笋蕨肥。\n若是蒲轮重到日，让辞笺长莫重飞。",
        "dynasty": "宋",
        "collection_info": null
    },
    {
        "title": "赠丁和",
        "author": "白侍郎",
        "content": "步入罗湖石径斜，阴阴乔木锁烟霞。\n小桥流水君须记，便是丁和处士家。",
        "dynasty": "宋",
        "collection_info": null
    },
    {
        "title": "颂",
        "author": "释修演",
        "content": "未悟之日要参禅，一见石门便坦然。\n蒙师指箇真消息，方知盐咸醋是酸。",
        "dynasty": "宋",
        "collection_info": null
    },
    {
        "title": "观音诗  其一",
        "author": "释契适",
        "content": "金沙池袅玉莲馨，殿阁阶墀尽水精。\n云化路歧通万国，风飘舟楫济羣生。\n座粧珪璧霜犹暗，衣缀珠玑月不明。\n若向险途逢八难，只劳心念讽持名。",
        "dynasty": "宋",
        "collection_info": null
    },
    {
        "title": "观音诗  其二",
        "author": "释契适",
        "content": "渊智弘慈大辨才，端居波上绝纤埃。\n祥光射散千门病，甘露倾消万国灾。\n翠柳变成金世界，白莲涌出玉楼台。\n我今稽首焚香礼，愿向人间应念来。",
        "dynasty": "宋",
        "collection_info": null
    },
    {
        "title": "观音诗  其三",
        "author": "释契适",
        "content": "慧炬慈航在世间，除昏济险未尝闲。\n手擎一穗青丝柳，身倚千层碧玉山。\n声满诸天常讽诵，功圆十地绝跻攀。\n终求郢妙雕金相，时献香花礼粹颜。",
        "dynasty": "宋",
        "collection_info": null
    },
    {
        "title": "观音诗  其四",
        "author": "释契适",
        "content": "方珪座压五云端，修竹丛边舞玉鸾。\n施果狖离苍岫晚，献珠龙透碧波寒。\n琉璃瓶对珊瑚印，翡翠环摇玳瑁冠。\n百宝阶前文石上，天人瞻礼爇旃檀。",
        "dynasty": "宋",
        "collection_info": null
    },
    {
        "title": "观音诗  其五",
        "author": "释契适",
        "content": "水面红鲜耻绛唇，寻常侍从有天神。\n整齐绀髪云千缕，端丽慈容月一轮。\n素舸欲沉威济物，霜刀曾断福霑人。\n世间多少诚心者，智烛惟求照耀身。",
        "dynasty": "宋",
        "collection_info": null
    },
    {
        "title": "观音诗  其六",
        "author": "释契适",
        "content": "天花环绕瑞云随，整救湮沦万类时。\n贵贱若能勤行愿，死生常得睹容仪。\n狻猊番掷琼台角，鹦鹉回翔宝树枝。\n永劫只将权实化，有情皆使入无为。",
        "dynasty": "宋",
        "collection_info": null
    },
    {
        "title": "观音诗  其七",
        "author": "释契适",
        "content": "水精盘跃锦鳞鱼，閟宇渊沉海岸居。\n秀世竹鸣金鸑鷟，观空波涌说蟾蜍。\n轻明缨络垂身后，重迭芙蓉衬足初。\n曾向梦中潜佑我，烁人仪表降蓬庐。",
        "dynasty": "宋",
        "collection_info": null
    },
    {
        "title": "观音诗  其八",
        "author": "释契适",
        "content": "寂照慈威化不同，闻声清凈得殊功。\n指光远射神龙烛，眉彩修弯帝释弓。\n宝器晓凝兰穗露，珠衣秋响桂枝风。\n信知万里从人欲，何患周游鬼国中。",
        "dynasty": "宋",
        "collection_info": null
    },
    {
        "title": "观音诗  其九",
        "author": "释契适",
        "content": "宴坐琼瑶曲密都，感通宁肯择贤愚。\n遍分智慧灯开暗，尽洒清凉雨发枯。\n荷拥夕池鲜五色，树凝春砌莹三珠。\n波神天女相初从，虚白光中美丈夫。",
        "dynasty": "宋",
        "collection_info": null
    },
    {
        "title": "观音诗  其一○",
        "author": "释契适",
        "content": "觉源非有等差心，物性陶溶逐浅深。\n昏惑道中瞻月角，辨才门裏听潮音。\n彩云轻罩山辉玉，花雨斜飞地涌金。\n终拟龙绡图画看，供承香火老东林。",
        "dynasty": "宋",
        "collection_info": null
    },
    {
        "title": "歌  其一",
        "author": "王寂",
        "content": "人间冉冉混尘埃，身后身前事莫猜。\n早悟劳生皆是梦，当时悔向梦中来。",
        "dynasty": "宋",
        "collection_info": null
    },
    {
        "title": "歌  其二",
        "author": "王寂",
        "content": "当年壮气谩如虹，回首都归含笑中。\n羣玉峰前好归路，可怜三十二秋风。",
        "dynasty": "宋",
        "collection_info": null
    },
    {
        "title": "游黄山",
        "author": "石待问",
        "content": "轩皇曾把浮丘袂，驻跸兹山遂得名。\n迤逦乍登随步胜，巍峨一上觉身轻。\n烟云日变百千态，猿鹤时闻三两声。\n截断杳冥秋势隔，数州各自见阴晴。",
        "dynasty": "宋",
        "collection_info": null
    },
    {
        "title": "诗一首",
        "author": "石待问",
        "content": "平生无女只生儿，三万登科一子随。\n家在白云青嶂裏，不求闲散待何时。",
        "dynasty": "宋",
        "collection_info": null
    },
    {
        "title": "句",
        "author": "石待问",
        "content": "何常为柱石，同立太平基。",
        "dynasty": "宋",
        "collection_info": null
    },
    {
        "title": "答讲僧",
        "author": "朱炎",
        "content": "四大不须先后觉，六根还向用时空。\n难将语默呈师也，只在寻常语默中。",
        "dynasty": "宋",
        "collection_info": null
    },
    {
        "title": "句",
        "author": "朱炎",
        "content": "古人不到处，吾子独留心。",
        "dynasty": "宋",
        "collection_info": null
    },
    {
        "title": "过越",
        "author": "赵咨",
        "content": "地有千岩与万津，霸图无计老青春。\n抱冰漫刷栖山耻，争奈倾吴是归人。",
        "dynasty": "宋",
        "collection_info": null
    },
    {
        "title": "题黄敕背诗",
        "author": "陈彭年甥",
        "content": "彭年头脑太冬烘，眼似朱砂鬓似蓬。\n纰缪幸叨三字内，荒唐仍预四人中。\n放他权势欺明主，落却亲情卖至公。\n千百孤寒齐洒泪，斯言无路入尧聪。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "孙冲",
        "content": "天台山裏草堂低，一到都城识面稀。\n绮里冠裳遵汉命，许由风骨谢尧归。\n去时暑气蒸船滴，到日秋云伴鹤飞。\n谁向薜萝寻觅得，石桥侵汉见依微。",
        "dynasty": "宋",
        "collection_info": null
    },
    {
        "title": "过古夹寨城",
        "author": "孙冲",
        "content": "宋氏英声振，并门意气扬。\n两雄争裂土，百战竞图王。\n揣敌惟虞晋，躭颐已噬唐。\n大河分背面，上党扼咽吭。\n地利知为胜，人心彼未遑。\n重围夸壁立，夹寨逞虹张。\n埇道便轮馈，游兵劲绝粮。\n蒙衝窥女堞，鈎戟伺陑墙。\n踞峙培山峻，环围列堑长。\n力攻须陷没，坚拒倚金汤。\n墨带推才妙，班斤衒技良。\n万夫横剑刃，一噉堕夷伤。\n野草涂肝脑，贪心怒虎狼。\n嘶鸣宵遁马，感慨守陴郎。\n戈甲从谁息，功名漫自狂。\n逡巡称五代，合沓鬬干场。\n此后连吞併，于时旋覆亡。\n昔年劳战阵，今日旧城隍。\n耕涩枯骸白，风腥鬼火光。\n营基繫井室，濠坎密榆桑。\n忍杀天还厌，阴谋嗣昔昌。\n驱除期出震，草昧在开皇。\n真主临绵宇，华胥正乐康。\n廓然文轨至，海外截封疆。",
        "dynasty": "宋",
        "collection_info": null
    },
    {
        "title": "题桑子铺石壁",
        "author": "孙冲",
        "content": "峨峨溪畔石，迢迢石边路。\n寄言名利徒，清闲诚足慕。",
        "dynasty": "宋",
        "collection_info": null
    },
    {
        "title": "长平怀古",
        "author": "孙冲",
        "content": "邯郸无策信冯亭，上党须贪泽起兵。\n赵括母言犹不听，当时谁肯计长平。",
        "dynasty": "宋",
        "collection_info": null
    },
    {
        "title": "送别黄敬山",
        "author": "释志宣",
        "content": "紫藤花发送君行，惜别龙溪暗怅神。\n目断归帆何太疾，风吹柳絮正愁人。",
        "dynasty": "宋",
        "collection_info": null
    },
    {
        "title": "颂",
        "author": "释守芝",
        "content": "北斗挂须弥，杖头挑日月。\n林泉好商量，夏一秋风切。",
        "dynasty": "宋",
        "collection_info": null
    },
    {
        "title": "偈  其一",
        "author": "释守芝",
        "content": "一击响玲珑，喧轰宇宙通。\n知音纔侧耳，项羽过江东。",
        "dynasty": "宋",
        "collection_info": null
    },
    {
        "title": "偈  其二",
        "author": "释守芝",
        "content": "大愚相接大雄孙，五湖云水竞头奔。\n竞头奔，有何门，击箭宁知枯木存。\n枯木存，一年还曾两度春。\n两度春，帐裏真珠撒与人。\n撒与人，思量也是慕西秦。",
        "dynasty": "宋",
        "collection_info": null
    },
    {
        "title": "偈  其三",
        "author": "释守芝",
        "content": "翠岩路崄巇，举步涉千溪。\n更有洪源水，滔滔在岭西。\n沙裏无油事可哀，翠岩嚼饭餧婴孩。\n他时好恶知端的，始觉从前满面埃。",
        "dynasty": "宋",
        "collection_info": null
    },
    {
        "title": "纪事夏事  其一",
        "author": "范雍",
        "content": "七百里山界，飞沙与乱云。\n虏骑择虚至，戍兵常忌分。\n啸聚类宿鸟，奔败如惊麕。\n难稽守边法，应敌若丝棼。",
        "dynasty": "宋",
        "collection_info": null
    },
    {
        "title": "纪事夏事  其二",
        "author": "范雍",
        "content": "承平废边事，备预久已亡。\n万卒不知战，两城皆復隍。\n轻敌谓小丑，视地固大荒。\n愿因狂狡叛，从此葺边防。",
        "dynasty": "宋",
        "collection_info": null
    },
    {
        "title": "纪事夏事  其三",
        "author": "范雍",
        "content": "剧贼称中塞，驱驰甲铠精。\n昔惟矜突骑，今亦教攻城。\n伏险多邀击，驱羸每玩兵。\n拘俘询虏事，肉尽一无声。",
        "dynasty": "宋",
        "collection_info": null
    },
    {
        "title": "安陆",
        "author": "范雍",
        "content": "安陆号方镇，江边无事州。\n民淳讼词少，务简官政优。",
        "dynasty": "宋",
        "collection_info": null
    },
    {
        "title": "白兆山",
        "author": "范雍",
        "content": "车盖聊引步，浮云镇消忧。\n郧川梦泽地，古迹堪询求。\n白兆桃花岩，翰林栖此邱。",
        "dynasty": "宋",
        "collection_info": null
    },
    {
        "title": "句  其一",
        "author": "范雍",
        "content": "五老峰排连户色，万山寒耸入云株。",
        "dynasty": "宋",
        "collection_info": null
    },
    {
        "title": "句  其二",
        "author": "范雍",
        "content": "清凉万杉下，苍翠五峰前。",
        "dynasty": "宋",
        "collection_info": null
    },
    {
        "title": "句  其三",
        "author": "范雍",
        "content": "山奇号九嵕，名与雍州同。",
        "dynasty": "宋",
        "collection_info": null
    },
    {
        "title": "句  其四",
        "author": "范雍",
        "content": "日下涢川暮，烟横梦泽秋。",
        "dynasty": "宋",
        "collection_info": null
    },
    {
        "title": "呈法智大师",
        "author": "释本如",
        "content": "处处逢头路，头头是故乡。\n本来成现事，何必更思量。",
        "dynasty": "宋",
        "collection_info": null
    },
    {
        "title": "寓怀会稽吴道子遇因师",
        "author": "鲍当",
        "content": "隐沦与释子，时予久往还。\n览照不自认，况復思君颜。\n昨日山书至，乃梦云萝间。\n何必风韵息，始觉万境闲。",
        "dynasty": "宋",
        "collection_info": null
    },
    {
        "title": "孤雁",
        "author": "鲍当",
        "content": "天寒稻粱少，万里孤难进。\n不惜充君庖，为这边城信。",
        "dynasty": "宋",
        "collection_info": null
    },
    {
        "title": "松江夜泊",
        "author": "鲍当",
        "content": "舟闲人已息，林际月微明。\n一片清江水，中涵万古情。",
        "dynasty": "宋",
        "collection_info": null
    },
    {
        "title": "酬阮逸诗卷",
        "author": "鲍当",
        "content": "木有毫端水有源，渐成盘错始潺湲。\n右丞画笔多平浅，平浅应知近自然。",
        "dynasty": "宋",
        "collection_info": null
    },
    {
        "title": "寄西湖择栖公",
        "author": "鲍当",
        "content": "两信海潮喧晓夕，百年事过无遗迹。\n旧住招提有几人，春风苔长湖边石。",
        "dynasty": "宋",
        "collection_info": null
    },
    {
        "title": "送人南归",
        "author": "鲍当",
        "content": "凄凄杨柳暮，时復一蝉声。\n沧海不可极，风帆难计程。\n微烟生晚浦，斜日上孤城。\n欲寄相思札，谁传万里情。",
        "dynasty": "宋",
        "collection_info": null
    },
    {
        "title": "宿栖霞观",
        "author": "鲍当",
        "content": "一宵会清境，不悟世间忧。\n天共白云晓，水和明月流。\n碧烟生藻井，红日映花楼。\n顾我无道气，拂衣难少留。",
        "dynasty": "宋",
        "collection_info": null
    },
    {
        "title": "送天台进长老",
        "author": "鲍当",
        "content": "尝闻台岭秀，积翠倚南天。\n鹿下深溪饮，僧从绝岭禅。\n浮尘满浮世，流水逐流泉。\n人别归心切，瓶盂上客船。",
        "dynasty": "宋",
        "collection_info": null
    },
    {
        "title": "送白上人归天台",
        "author": "鲍当",
        "content": "梵译千篇广，归心一念生。\n浮杯识海岸，持钵去王城。\n雨彴春莓滑，香盆漏叶轻。\n遥知守庵虎，先辨锡环声。",
        "dynasty": "宋",
        "collection_info": null
    },
    {
        "title": "题和靖隐居",
        "author": "鲍当",
        "content": "湖水春来绿，山云忧亦繁。\n如何隐君子，长啸掩柴门。",
        "dynasty": "宋",
        "collection_info": null
    },
    {
        "title": "句",
        "author": "鲍当",
        "content": "更无声接续，空有影相随。",
        "dynasty": "宋",
        "collection_info": null
    },
    {
        "title": "游虎丘",
        "author": "富严",
        "content": "缭绕禅关锁翠微，游人到此便忘归。\n古今不尽春风恨，一剑清泉浸落晖。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "李咨",
        "content": "辇寺住对年，归心起浩然。\n传衣因世出，挥麈自弥天。\n海客分朝供，江灯照夜禅。\n赤城重到日，八桂老岩烟。",
        "dynasty": "宋",
        "collection_info": null
    },
    {
        "title": "句",
        "author": "李咨",
        "content": "空令抱恨归黄壤，不见崇山谪去时。",
        "dynasty": "宋",
        "collection_info": null
    },
    {
        "title": "句",
        "author": "柴宗庆",
        "content": "曾观大海难为水，除去梁园总是村。",
        "dynasty": "宋",
        "collection_info": null
    },
    {
        "title": "桐柏崇道观",
        "author": "李仲偃",
        "content": "妙道心期赤水求，隙驹光景任川流。\n朝真凈界琼台月，涤想鲜飈玉宇秋。\n芝茹荐盘香露散，茶腴烹鼎绿云浮。\n劳生可念荣华束，食顷邯郸枕上游。",
        "dynasty": "宋",
        "collection_info": null
    },
    {
        "title": "清隐岩",
        "author": "刘夔",
        "content": "地迥隔尘寰，石门云闭关。\n幽人澹无事，白鹤相往还。",
        "dynasty": "宋",
        "collection_info": null
    },
    {
        "title": "句  其一",
        "author": "刘夔",
        "content": "题诗人已贵，衮路冠三台。",
        "dynasty": "宋",
        "collection_info": null
    },
    {
        "title": "句  其二",
        "author": "刘夔",
        "content": "冷淡亭台偏种竹，清虚轩砌不栽花。",
        "dynasty": "宋",
        "collection_info": null
    },
    {
        "title": "如归亭",
        "author": "章侁",
        "content": "倚岸凌虚若冠鰲，湖光山色两相高。\n惊波杂沓闻千骑，远树微茫见一毫。\n娃馆已空人世隔，帝乡何许客心劳。\n吴门曳綵那曾睹，早觉霜华入髩毛。",
        "dynasty": "宋",
        "collection_info": null
    },
    {
        "title": "句",
        "author": "章侁",
        "content": "官中逐月催租税，不征谷帛只征银。",
        "dynasty": "宋",
        "collection_info": null
    },
    {
        "title": "句",
        "author": "胥偃",
        "content": "昔作树头花，今作冢下骨。",
        "dynasty": "宋",
        "collection_info": null
    },
    {
        "title": "句",
        "author": "刘若冲",
        "content": "闽川景物清宜画，萧寺楼台丽欲浮。",
        "dynasty": "宋",
        "collection_info": null
    },
    {
        "title": "七岁作",
        "author": "陈轸",
        "content": "昔时家住海三山，日月宫中屡往还。\n无事引来天女笑，谪来为吏在人间。",
        "dynasty": "宋",
        "collection_info": null
    },
    {
        "title": "赠真行大师",
        "author": "陈轸",
        "content": "语录传来久，所明机妙深。\n霜天七宝月，禅夕一真心。\n只有道为证，更无尘可侵。\n前溪鸥出没，谁自感浮沉。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "刘起",
        "content": "琼台东畔石桥西，三径无尘古木垂。\n囊裏歌编君相赐，腹中珠穴老庄知。\n风迴蕙帐过猿岭，月上茅堂透鸟枝。\n万载圣朝高士传，何人更得效依稀。",
        "dynasty": "宋",
        "collection_info": null
    },
    {
        "title": "句  其一",
        "author": "张逸",
        "content": "一夜碧澜堂上坐，直疑身在水晶宫。",
        "dynasty": "宋",
        "collection_info": null
    },
    {
        "title": "句  其二",
        "author": "张逸",
        "content": "遥看山水有云处，便是人心无事乡。",
        "dynasty": "宋",
        "collection_info": null
    },
    {
        "title": "题湖山立石",
        "author": "王汉",
        "content": "如碑卓水滨，磊落未名闻。\n藓駮琼姿出，蜗行篆字分。\n器浑犹抱璞，势迥已凌云。\n幸免随金锻，宁忧与玉焚。\n螭形徒岌岌，鸟迹欠云云。\n若使昌黎见，应摛逐鳄文。",
        "dynasty": "宋",
        "collection_info": null
    },
    {
        "title": "诗一首",
        "author": "王汉",
        "content": "金山独秀峰，千古压嶙峋。\n□□□□□，标奇世绝伦。\n形从天赋授，名自我推论。\n象岳犹前席，羣峰合望尘。\n不知居海郡，知己是何人。",
        "dynasty": "宋",
        "collection_info": null
    },
    {
        "title": "诗一首",
        "author": "陈伯孙",
        "content": "六合万籁息，秋林月正归。\n琴中弹不尽，石上坐忘归。",
        "dynasty": "宋",
        "collection_info": null
    },
    {
        "title": "句",
        "author": "张存",
        "content": "当时不葬曹横墓，千古犹存方茂山。",
        "dynasty": "宋",
        "collection_info": null
    },
    {
        "title": "书用师庵",
        "author": "李昭述",
        "content": "架泉龛石构幽栖，竹树阴森锁翠微。\n珍重支郎得高趣，一庵一榻自忘机。",
        "dynasty": "宋",
        "collection_info": null
    },
    {
        "title": "送张待制知越",
        "author": "李昭述",
        "content": "严助厌承明，东南抗使旌。\n箕裘汉相子，屏翰越王城。\n胜概须留赏，僊舟莫计程。\n湖光八百里，风月有余清。",
        "dynasty": "宋",
        "collection_info": null
    },
    {
        "title": "清明日赐新火",
        "author": "曾易简",
        "content": "令节传龙蜡，君恩赐近臣。\n乍燃烟尚短，初出焰犹新。\n照耀王侯第，欢呼里巷民。\n谁知蓬荜下，还有聚萤人。",
        "dynasty": "宋",
        "collection_info": null
    },
    {
        "title": "八识诗",
        "author": "徐天锡",
        "content": "兄弟八个一个痴，其中一个最跷蹊。\n五个向外能经纪，止留一个看家计。\n浩浩三藏不可穷，渊深七浪景为风。\n爱□特种根身立，去后先来作主翁。\n不动地边方舍藏，金刚道后毕然空。\n大圆镜智成无漏，普照十方尘剎中。",
        "dynasty": "宋",
        "collection_info": null
    },
    {
        "title": "留题浯溪",
        "author": "卢察",
        "content": "□后声名人始贵，真卿笔札次山文。\n二贤若使生同世，□□□悲不放君。",
        "dynasty": "宋",
        "collection_info": null
    },
    {
        "title": "再题浯溪",
        "author": "卢察",
        "content": "逆孽滔天乱大伦，忠邪淆杂竟何分。\n欲知二圣巍巍力，止在浯溪一首文。",
        "dynasty": "宋",
        "collection_info": null
    },
    {
        "title": "诗一首",
        "author": "晁宗悫",
        "content": "炼矿成金得宝珍，炼情成性合天真。\n相逢此理交谈者，千百人中无一人。",
        "dynasty": "宋",
        "collection_info": null
    },
    {
        "title": "赠喻化成",
        "author": "彭乘",
        "content": "不见陵阳喻化成，令人西望愈伤神。\n近闻养素多栽药，耕破青山十里春。",
        "dynasty": "宋",
        "collection_info": null
    },
    {
        "title": "句  其一",
        "author": "彭乘",
        "content": "汤汤散作家家惠，莫与贪泉一样看。",
        "dynasty": "宋",
        "collection_info": null
    },
    {
        "title": "句  其二",
        "author": "彭乘",
        "content": "最是萧萧句，无人继后尘。",
        "dynasty": "宋",
        "collection_info": null
    },
    {
        "title": "句",
        "author": "范仲温",
        "content": "新作春野亭。",
        "dynasty": "宋",
        "collection_info": null
    },
    {
        "title": "岳州众湖阻风  其一",
        "author": "王周",
        "content": "众湖湖口繫兰船，睡起中餐又却眠。\n风伯如何解迴怒，数宵樯倚碧芦烟。",
        "dynasty": "宋",
        "collection_info": null
    },
    {
        "title": "岳州众湖阻风  其二",
        "author": "王周",
        "content": "偶繫扁舟枕绿莎，旋移深处避惊波。\n晓来闲共渔人话，此去巴陵路几多。",
        "dynasty": "宋",
        "collection_info": null
    },
    {
        "title": "西塞山  其一",
        "author": "王周",
        "content": "西塞名山立翠屏，浓岚横入半江青。\n千寻铁锁无由问，石壁空存道者形。",
        "dynasty": "宋",
        "collection_info": null
    },
    {
        "title": "西塞山  其二",
        "author": "王周",
        "content": "匹妇顽然莫问因，匹夫何去望千春。\n翻思岵屺传诗什，举世曾无化石人。",
        "dynasty": "宋",
        "collection_info": null
    },
    {
        "title": "使风",
        "author": "王周",
        "content": "风起即千里，风回翻问津。\n沉思宦游者，何啻使风人。",
        "dynasty": "宋",
        "collection_info": null
    },
    {
        "title": "金口步",
        "author": "王周",
        "content": "两山闘咽喉，羣石矗牙齿。\n行客无限愁，横吞一江水。",
        "dynasty": "宋",
        "collection_info": null
    },
    {
        "title": "采桑女  其一",
        "author": "王周",
        "content": "渡水采桑归，蚕老催上机。\n札札得盈尺，轻素何人衣。",
        "dynasty": "宋",
        "collection_info": null
    },
    {
        "title": "采桑女  其二",
        "author": "王周",
        "content": "采桑知蚕饥，投梭惜夜迟。\n谁夸罗绮丛，新画学月眉。",
        "dynasty": "宋",
        "collection_info": null
    },
    {
        "title": "再经秭归  其一",
        "author": "王周",
        "content": "总角曾随上峡船，寻思如梦可悽然。\n夜来孤馆重来宿，枕底滩声似旧年。",
        "dynasty": "宋",
        "collection_info": null
    },
    {
        "title": "再经秭归  其二",
        "author": "王周",
        "content": "秭归城邑昔曾过，旧识无人奈老何。\n独有凄清难改处，月明闻唱竹枝歌。",
        "dynasty": "宋",
        "collection_info": null
    },
    {
        "title": "公居",
        "author": "王周",
        "content": "公居门馆静，旅寄万州城。\n山共秋烟紫，霜并夜月清。\n无愁干酒律，有句入诗评。\n何必须林下，方驰吏隐名。",
        "dynasty": "宋",
        "collection_info": null
    },
    {
        "title": "题厅壁",
        "author": "王周",
        "content": "永日无他念，孤清吏隐心。\n竹声并雪碎，溪色共烟深。\n数息闲凭几，缘情默寄琴。\n谁知同寂寞，相与结知音。",
        "dynasty": "宋",
        "collection_info": null
    },
    {
        "title": "过武宁县",
        "author": "王周",
        "content": "行过武宁县，初晴物景和。\n岸回惊水急，山浅见天多。\n细草浓蓝泼，轻烟疋练拖。\n晚来何处宿，一笛起渔歌。",
        "dynasty": "宋",
        "collection_info": null
    },
    {
        "title": "藕池阻风寄同行抚牧裘驾",
        "author": "王周",
        "content": "船樯相望荆江中，岸芦汀树烟蒙蒙。\n路间堤缺水如箭，未知何日生南风。",
        "dynasty": "宋",
        "collection_info": null
    },
    {
        "title": "无题  其一",
        "author": "王周",
        "content": "冰雪肌肤力不胜，落花飞絮遶风亭。\n不知何事秋韆下，蹙破愁眉两点青。",
        "dynasty": "宋",
        "collection_info": null
    },
    {
        "title": "无题  其二",
        "author": "王周",
        "content": "梨花如雪已相迷，更被惊乌半夜啼。\n帘捲玉楼人寂寂，一钩新月未沉西。",
        "dynasty": "宋",
        "collection_info": null
    },
    {
        "title": "泊巴东",
        "author": "王周",
        "content": "偶泊巴东古县前，宦情乡思两绵绵。\n不堪蜡炬烧残泪，雨打船窓半夜天。",
        "dynasty": "宋",
        "collection_info": null
    },
    {
        "title": "道中未开木杏花",
        "author": "王周",
        "content": "粉英香蕚一般般，无限行人立马看。\n村女浴蚕桑柘绿，枉将颜色忍春寒。",
        "dynasty": "宋",
        "collection_info": null
    },
    {
        "title": "和",
        "author": "王周",
        "content": "一片残阳景，朦胧淡月中。\n兰芽纡嫩紫，梨颊抹生红。\n琴阮资清格，冠簪养素风。\n烟霄半知己，吏隐少相同。",
        "dynasty": "宋",
        "collection_info": null
    },
    {
        "title": "齿落词",
        "author": "王周",
        "content": "己卯至庚辰，仲夏晦之暮。\n吾齿右排上，一齿脱而去。\n呼吸缺吾防，咀嚼欠吾助。\n年籥惜不返，日驭走为蠧。\n唇亡得无寒，舌在从何诉。\n辅车宜长依，髮肤可增惧。\n不须考前古，聊且为近喻。\n有如云中雨，雨散绝回顾。\n有如枝上叶，叶脱难再附。\n白髮非独愁，红颜岂私驻。\n何必郁九回，何必牵百虑。\n开尊復开怀，引笔作长句。",
        "dynasty": "宋",
        "collection_info": null
    },
    {
        "title": "赠怤师",
        "author": "王周",
        "content": "水中有片月，照耀婵娟姿。\n庭前有孤柏，竦秀岁寒期。\n坚然物莫迁，寂焉心为师。\n声发响必答，形存影即随。\n雪花安结子，雪叶宁附枝。\n兰死不改香，井寒岂生澌。\n晨鑪烟褭褭，病髮霜丝丝。\n丈室冰凛冽，一衲云离披。\n顾此名利场，得不惭冠绥。",
        "dynasty": "宋",
        "collection_info": null
    },
    {
        "title": "游仙都观",
        "author": "王周",
        "content": "冷杉枯柏路盘空，毛髮生寒略略风。\n两汉真仙在何处，巡香行遶蕊珠宫。",
        "dynasty": "宋",
        "collection_info": null
    },
    {
        "title": "志峡船具诗 梢",
        "author": "王周",
        "content": "制之居首尾，俾之辨斜正。\n首动尾聿随，斜取正为定。\n有如提吏笔，有如执时柄。\n有如秉师律，有如宣命令。\n守彼方与直，得其刚且劲。\n既能济险难，何畏涉辽夐。\n招招俾作主，泛泛实司命。\n风乌愧斟酌，画鹢空辉映。\n古人存丰规，猗欤聊引证。",
        "dynasty": "宋",
        "collection_info": null
    },
    {
        "title": "志峡船具诗 橹",
        "author": "王周",
        "content": "用之大曰橹，冠乎小者楫。\n通津既能济，巨浸即横涉。\n身之使者颊，虎之拏者爪。\n鱼之拨者鬛，弩之进者筴。\n此实为相须，相须航一叶。",
        "dynasty": "宋",
        "collection_info": null
    },
    {
        "title": "志峡船具诗 戙",
        "author": "王周",
        "content": "箭飞峡中水，锯立峡中石。\n峡与水为隘，水与石相击。\n濆为生险艰，声发甚霹雳。\n三老航一叶，百丈空千尺。\n苍黄徒尔为，倐忽何可测。\n篙之小难制，戙之独有力。\n猗嗟戙之为，彬彬坚且直。\n有如用武人，森森矗戈戟。\n有如敢言士，落落吐胸臆。\n拯危居坦夷，济险免兢愓。\n志彼哲匠心，俾其来者识。",
        "dynasty": "宋",
        "collection_info": null
    },
    {
        "title": "志峡船具诗 百丈",
        "author": "王周",
        "content": "少尝侍先君，余闲诵白氏。\n始得入峡诗，深味作诗旨。\n云有万仞山，云有千丈水。\n自念坎壈时，尤多兢慎理。\n山束峡如口，水潄石如齿。\n孤舟行其中，薄冰犹坦履。\n孱颜屹焉立，汹涌勃然起。\n百丈为前牵，万险即平砥。\n破之以篔筜，续之以麻枲。\n砺之坚以节，引之直如矢。\n杼轴连半空，长短随两涘。\n铁锁枉驰名，锦缆谩称美。\n长绳岂能繫，朽索何足拟。\n苟非𦁤之为，胡可力行此。",
        "dynasty": "宋",
        "collection_info": null
    },
    {
        "title": "早春西园",
        "author": "王周",
        "content": "引步携筇竹，西园小径通。\n雪攲梅蔕绿，春入杏梢红。\n静意崖穿溜，孤愁笛破空。\n如何将此景，收拾向图中。",
        "dynasty": "宋",
        "collection_info": null
    },
    {
        "title": "金盘草",
        "author": "王周",
        "content": "今春从南陵，得草名金盘。\n金盘有仁性，生在林一端。\n根节岁一节，食之甘而酸。\n风俗竞采掇，俾人防急难。\n巴中虵虺毒，解之如走丸。\n巨叶展六出，软干分长竿。\n摇摇绿玉活，褭褭香荷寒。\n世云暑酷月，郁有神物看。\n天之产于此，意欲生民安。\n今之为政者，何不反此观。\n知彼苛且猛，慎勿虐而残。\n一物苟失所，万金惟可叹。\n莫并蒿与莱，岂羡芝及兰。\n勤渠护根本，栽植当庭栏。\n寄言好生者，休说神仙丹。",
        "dynasty": "宋",
        "collection_info": null
    },
    {
        "title": "和程刑部三首 公会亭",
        "author": "王周",
        "content": "公事公言地，标名信必臧。\n江山如得助，谈笑若为妨。\n均赋乡原肃，详刑郡邑康。\n官箴居座右，夙夜算难忘。",
        "dynasty": "宋",
        "collection_info": null
    },
    {
        "title": "和程刑部三首 碧鲜亭",
        "author": "王周",
        "content": "飋飋笼清籁，萧萧锁翠阴。\n向高思尽节，从直羙虚心。\n迥砌滋苍藓，幽窓伴素琴。\n公余时引步，一径静中深。",
        "dynasty": "宋",
        "collection_info": null
    },
    {
        "title": "和程刑部三首 清涟阁",
        "author": "王周",
        "content": "照影翻窓绮，层纹滉额波。\n丝青迷岸柳，茸绿蘸汀莎。\n片雪翘饥鹭，孤香卷嫩荷。\n凭栏堪入画，时听竹枝歌。",
        "dynasty": "宋",
        "collection_info": null
    },
    {
        "title": "自喻",
        "author": "王周",
        "content": "予念天之生，生本空疏器。\n五岁禀慈训，愤悱读书志。\n七岁辨声律，勤苦会诗赋。\n九岁执公卷，倜傥干名意。\n乞荐乡老书，幸会春官试。\n折桂愧巍峨，依莲何气味。\n性拙绝不佞，才短无余地。\n前年会知己，荐章实非据。\n宁见民说平，空荷君恩寄。\n瞿塘抵巴渝，往来名揽辔。\n孤舟一水中，艰险实可畏。\n羣操百丈牵，临难无苟避。\n濆向江底发，水在石中沸。\n槌鼓称打寛，繫纫呼下纬。\n善恶胡可分，死生何足讳。\n骑衡与垂堂，非不知前喻。\n临渊与履冰，非不知深虑。\n我今縻搢绅，善地谁人致。\n城狐与社鼠，巧佞谁从庇。\n奴颜与婢膝，丑直谁从媚。\n妻儿夐限越，容颜几憔悴。\n致身霄汉人，呝嚱尽贤智。",
        "dynasty": "宋",
        "collection_info": null
    },
    {
        "title": "和杜运使巴峡地暖节物与中土异黯然有感诗三首  其一",
        "author": "王周",
        "content": "随柳参差破绿芽，此中依约欲飞花。\n春光是处伤离思，何况归期未有涯。",
        "dynasty": "宋",
        "collection_info": null
    },
    {
        "title": "和杜运使巴峡地暖节物与中土异黯然有感诗三首  其二",
        "author": "王周",
        "content": "始看菊蘂开篱下，又见梅花寄岭头。\n揽辔巴西官局冷，几凭春酒沃乡愁。",
        "dynasty": "宋",
        "collection_info": null
    },
    {
        "title": "和杜运使巴峡地暖节物与中土异黯然有感诗三首  其三",
        "author": "王周",
        "content": "花品姚黄冠洛阳，巴中春早羡孤芳。\n不知别有栽培力，流咏新诗与激昂。",
        "dynasty": "宋",
        "collection_info": null
    },
    {
        "title": "巫庙",
        "author": "王周",
        "content": "巴水走若箭，峡山开如屏。\n汹涌匹练白，𡷾崒浓蓝青。\n崖空蓄云雨，滩恶惊雷霆。\n神仙宅幽邃，庙貌横杳冥。\n隐约可一梦，缥缈余千龄。\n名利有所役，舟楫无暂停。\n悉窣垂肹蠁，祠祷希安宁。\n鵶鵶尔何物，飞飞来庙庭。\n纷纷扬寥泬，远近随虚舲。\n铁石砺觜爪，金碧辉光翎。\n翔集託阴险，鹐啄贪羶腥。\n日既恃威福，岁久为精灵。\n依草与附木，诬诡殊不经。\n城狐与社鼠，琐细何足听。\n况乎人假人，心阔吞沧溟。",
        "dynasty": "宋",
        "collection_info": null
    },
    {
        "title": "赤壁",
        "author": "王周",
        "content": "帐前斵案决大议，赤壁火船烧战旗。\n若使曹瞒忠汉室，周郎焉敢破王师。",
        "dynasty": "宋",
        "collection_info": null
    },
    {
        "title": "奉和御制看毛诗诗三章二章十二句一章八句  其一",
        "author": "夏竦",
        "content": "周道洽平，声动文成。\n周王弃善，俗移风变。\n哀乐异心，治乱殊音。\n心发言从，影响攸同。\n政行音类，埙箎靡异。\n实教化之所由，故能经乎天而纬乎地。",
        "dynasty": "宋",
        "collection_info": null
    },
    {
        "title": "奉和御制看毛诗诗三章二章十二句一章八句  其二",
        "author": "夏竦",
        "content": "生民尊祖，时迈告成。\n江汉拨乱，鳬鹥持盈。\n四诗之道，始于和平。\n五际之变，通于晦明。\n宣宥密之基命，扬遹骏之休声。\n或箴规于阙政，或叹咏于芳馨。",
        "dynasty": "宋",
        "collection_info": null
    },
    {
        "title": "奉和御制看毛诗诗三章二章十二句一章八句  其三",
        "author": "夏竦",
        "content": "温柔之教，政治之源。\n瞽能诵兮可以谏，士不学兮无以言。\n盖盛衰之所繫，故讽谕之攸存。\n惟圣心兮垂思，永大庇兮元元。",
        "dynasty": "宋",
        "collection_info": null
    },
    {
        "title": "奉和御制迎圣像中路获金龙送还茅山",
        "author": "夏竦",
        "content": "巍巍真像范金成，瑞节棠舟远导迎。\n精衷励翼符神贶，藻卫葳蕤率礼经。\n兰堤晓景涟猗静，神龙报降祥云映。\n双上琼干采质明，旁临旌栧灵辉盛。\n台臣祗肃荐华芗，承贺凝贞拜露章。\n羲氏官名高可拟，汉家年纪远难方。\n鳯盖分阴腾九色，蜿蜒共戏云裳侧。\n御天飞跃世空闻，瑞德萦盘今始识。\n骙骙矫首仰中宸，丹扆深嘉美应臻。\n纾礼既能畴圣日，为霖当使福蒸人。\n华阳翠壑贞灵地，星使送还彰睿志。\n更播云章入管絃，昭昭亿载传金匮。",
        "dynasty": "宋",
        "collection_info": null
    },
    {
        "title": "奉和御制崇政殿宴从臣",
        "author": "夏竦",
        "content": "青绮禁门符命锡，离珠御府天琛积。\n两仪流庆会休期，二圣诒谋归盛德。\n大礼修，真猷格，懿铄昭昭兮靡极。\n阜民财，形物力，圣志干干兮夕惕。\n金扉玉宇丽皇居，鳯藻鸾踪辉乐石。\n龟趺螭首建灵辰，鹊尾龙香奉至神。\n日转翠华临阁道，天旋丹仗復鈎陈。\n缙绅茂宠兮踰三接，羽卫鸿仪兮备九宾。\n琼觞传满兮均尧酒，柏殿赓扬兮洽汉臣。\n奉若灵心弥翼翼，布昭醲化愈淳淳。",
        "dynasty": "宋",
        "collection_info": null
    },
    {
        "title": "奉和御制为政歌",
        "author": "夏竦",
        "content": "黼帐夜分常监寐，鳯轩端委敷文治。\n肇建元封陟介丘，寖寻毖祀临汾水。\n茂烈馨香久际天，精心励翼弥恭已。\n体道推仁洽惠和，斵凋归厚蠲华侈。\n怀柔四貊尽来庭，边圉无尘似平砥。\n尧德钦明惇茂族，汉条寛大措祥刑。\n永观禹画同文轸，更伫虞巡审量衡。\n睿政无为犹日慎，布昭谟训掩汤铭。",
        "dynasty": "宋",
        "collection_info": null
    },
    {
        "title": "奉和御制奉先歌",
        "author": "夏竦",
        "content": "皇家兮仙祖，上世兮圣神。\n承云兮分治，驾羽兮临民。\n诞昭兮馨烈，高陟兮元真。\n载乘土运临三古，属象羲农振遐武。\n爰炳明灵陟上苍，绵绵圣绪庆悠长。\n既积仁兮累德，爰振耀兮流芳。\n罄二仪兮垂佑，弥万祀兮开祥。\n巍巍烈祖兮膺宸历，御瑶图兮建鳌极。\n东征西怨兮振羣黎，下舞上歌兮康庶国。\n优游亮直显敦仁，锡羡休嘉符拓迹。\n四貊名王尺组羁，九涯远道安车适。\n圣功耆定实登三，方賮骏奔惟旅百。\n赫赫神宗廓帝纮，昭广运兮洽和平。\n礼适素青兮沿夏子，化归醲粹兮復胥庭。\n宪六学兮昭地纬，事七庙兮奉天经。\n震迭威霆兮踰朔幕，汪洋惠露兮浃编氓。\n偃节灵台兮黜武，漏鱼寛网兮蠲刑。\n三叶缉熙兮隆绍继，皇穹右序兮隤繁祉。\n徘徊飇歘兮授元符，焜耀樵蒸兮修茂礼。\n思文成颂兮迪先谋，多黍申歌兮昭乐岁。\n参侔开阖已无为，虔巩盈成弥若厉。\n惟寤寐兮符通，实天人兮合契。\n降僊驭兮自三清，谕灵源兮踰百世。\n遐锡鸿休茂本枝，永符盛德昭明类。\n荐徽册，致清衷，斋明兮显至。\n款太空，告繁禧，监观兮斯暨。\n对越兮储精，聿怀兮忘寐。\n舄奕千龄播德芬，钦崇茂典协经纶。\n神化有开彰密命，庆基无际等高旻。",
        "dynasty": "宋",
        "collection_info": null
    },
    {
        "title": "奉和御制笔歌",
        "author": "夏竦",
        "content": "制之精兮汉宫之双管，锋之妙兮赵国之修毫。\n自承掌握济羣用，觚与椠兮难施劳。\n古今罔不达，淑慝将何逃。\n深仰玉蟾均砚滴，讵惭金马制书刀。\n颉皇观迹虫篆兴，纤端积润八体成。\n写图始告姬公瑞，错宝终传路扈名。\n上圣惟聪炳帝文，宸章奎画冠生民。\n洒翰翠珉垂睿式，珥彤丹地宠儒臣。",
        "dynasty": "宋",
        "collection_info": null
    },
    {
        "title": "奉和御制砚歌",
        "author": "夏竦",
        "content": "南方潜璞出寒溪，沉沉紫蔚凝坚姿。\n两仪肖象磨砻异，三趾承隅琢餙奇。\n银带参华贡双阙，玉蟾分滴润圆池。\n微波澄淡当晴景，旌旗半浸龙蛇影。\n轻浮春絮拂犀榦，微动日华明绮井。\n蘂简交辉九禁深，玉枝斜照中宵永。\n列璇台兮今得地，迩清光兮叶灵契。\n宣丝旨兮扬圣谟，赞云章兮熙睿志。\n弥彰盛德冠生民，务以文明化兆人。",
        "dynasty": "宋",
        "collection_info": null
    },
    {
        "title": "奉和御制墨歌",
        "author": "夏竦",
        "content": "昔造图书兮纪方志，铅黄丹漆兮初为贵。\n后世增华兮迈昔贤，松烟布色兮明且妍。\n一枝均赐官仪备，九子分形吉礼全。\n写功咏德盈缃帙，体物缘情徧绮笺。\n阴山潜璞兮琢金池，相须艺圃兮事攸宜。\n湘川青管兮束圆锋，并列璇台兮用本同。\n垂大训，述微言，孔墨之教兮长存。\n腾藻翰，赞仪形，渊云之妙兮惟精。\n上圣敦仁崇俭约，厥篚珍奇诏皆却。\n唯许隃糜岁贡臻，式彰文德化生民。",
        "dynasty": "宋",
        "collection_info": null
    },
    {
        "title": "奉祀礼毕还京",
        "author": "夏竦",
        "content": "先天密命启祯期，侯日灵文降紫闱。\n恭馆靖尊妙化，帝居斋祓拥纯禧。\n勒鸿昭姓增梁甫，报本祈年款魏脽。\n真御下临彰日监，嘉生诞降示天随。\n丕承宝绪增寅畏，惠迪灵猷务肃祇。\n国阳郊报尊天位，钦奉后祇将合祭。\n仁里爰瞻严父祠，徐銮式徇黎萌意。\n攸司经始兮载严，象物应斯兮绍至。\n荧煌先道兮珍符，焕衍参涂兮藻卫。\n真场合奏兮笙镛，灵阯钦柴兮圭币。\n三气晬容兮仰觌，八景飞舆兮降格。\n青祺简简兮渊冲，瑞命禳禳兮山积。\n合饮谯城洽睿慈，仁风溥畅宣和怿。\n制畿睢水焕先谟，惠露汪洋敷润泽。\n纳贾陈诗兮总旧章，念功继绝兮昭明德。\n近甸回衡景念新，太宫归格物华春。\n太和充郁层霄外，协气周流率土滨。\n穆穆天章腾圣域，巍巍道荫庇生民。\n体元化，叙彝伦，顺则兮穹旻。\n观秘奥，守精真，谨度兮声身。\n四貉兮来同，千龄兮应会。\n甘实兮积中，英蕤兮发外。\n皇哉曼寿保丕基，青简遐昭帝者仪。\n道冠周诗心翼翼，功踰夏载日孜孜。",
        "dynasty": "宋",
        "collection_info": null
    },
    {
        "title": "奉和御制玉清昭应宫甘露歌",
        "author": "夏竦",
        "content": "祝圣清场初展礼，鸿都向晓彰繁祉。\n郁郁纤枝正后凋，瀼瀼瑞采俄雰委。\n吉云五色比还疏，况是严冬岁律余。\n承以玉杯甘若蜜，凝于翠幄皎如珠。\n荐宸居，称寿酒，宣大庆兮仰归元首。\n香馥馥，斾央央，建灵坛兮茂对多祥。\n天心信与人心会，诞节将临遽霑霈。\n式昭真荫祚君王，永锡遐龄齐覆载。",
        "dynasty": "宋",
        "collection_info": null
    },
    {
        "title": "奉和御制宣读天书",
        "author": "夏竦",
        "content": "赫赫穹符迪庆基，巍巍真绪拥繁禧。\n控飈灵御传天意，候日珍文告帝期。\n奉诣乔丘彰锡祉，胙壤濑乡修茂礼。\n宸闱熏祓款云舆，戎候耕耘櫜象弭。\n纪号惟新岁历呈，三元初吉协休辰。\n徽册奉天熙事蒇，丕名尊祖皇仪展。\n太宫荐鬯孝思伸，阳位升烟鸿庆远。\n瑞应纷纶百福同，寅威宝命务尊崇。\n布宣精意诚明显，申饬攸司宪度隆。\n将披秘藴昭灵契，欲使万方知帝意。\n肆眚端门诏毕旋，灵场预启百枝燃。\n夙陈路寝敷瑶席，躬荐真香奏瑞烟。\n三辰淳耀居斋室，阶满祥蓂当望日。\n大裘陟降既登歌，羣后延登皆上笏。\n元辅披縢圣训扬，枢臣援翰宝文彰。\n有虞出洛龟休跃，唐氏衘图鳯罢翔。\n辞若洞章皆擿句，字如龙篆宛分行。\n森沉虎斾严真卫，肃穆珠旒增洁志。\n敬受丹书岂易侔，式旌玉刻诚难继。\n修修羽帐降星辰，杳杳飈斿驻圣真。\n庭际烟霞辉晔晔，天中鸾鹤羽兟兟。\n微密妙言爰备举，庞鸿盛则已宣臻。\n一一嘉猷保元后，谆谆深旨为含生。\n写成别笈缄藏密，荐献礼周弥袭吉。\n恍恍真心显道枢，穰穰景佑归宸历。\n升闻璇宙洽神欢，昭纪琅函为睿式。\n万灵潜卫极寅威，九序相趋皆励翼。\n绵宇弥隆清浄风，虚晨益鍳馨香德。\n岂独飞英冠百王，祗延道荫永欢康。\n熏絃浚发南风咏，丕显清衷报彼苍。",
        "dynasty": "宋",
        "collection_info": null
    },
    {
        "title": "奉和御制幸金明池",
        "author": "夏竦",
        "content": "朱辂乘时兮出晓烟，飞梁承幸兮斗城边。\n幔省荫堤兮杨叶闇，星旄藻岸兮物华妍。\n珠网金铺兮豫章馆，风樯桂楫兮木兰船。\n象潢仪汉兮澄波远，激水寻橦兮妙戏全。\n伫帝晖兮凝制跸，人焕衍兮欢心逸。\n嘉流景兮延迩臣，乐清明兮丽新曲。",
        "dynasty": "宋",
        "collection_info": null
    },
    {
        "title": "奉和御制七夕",
        "author": "夏竦",
        "content": "紫皇宴服出瑶台，仗下凉宵水殿开。\n初月上絃光泛灔，横河案户势徘徊。\n扇分兰露侵衣滴，帘捲天香拂帐来。\n阁道森沉飞绛节，龙璈鳯吹凌霄发。\n琥车缥缈际烟浔，扣砌迢遥望云阙。\n百子池深列宿分，九微灯淡纤尘绝。\n云屏轻箑贯双针，彩缕萦风势不任。\n露挹琼苏敷碧席，明霞照地光无极。\n西汉元封五叶时，猗兰云辇会真期。\n何如法坐嘉蕃熟，高振熏絃播缉熙。",
        "dynasty": "宋",
        "collection_info": null
    },
    {
        "title": "黄鹤楼歌",
        "author": "夏竦",
        "content": "城上危楼高缥缈，城下澄江復相绕。\n有时漾影入中流，俯看鱼游仰飞鸟。\n近楼多少未行舟，满江落花洒汀洲。\n人同江狎不怕浪，登楼对酒弹箜篌。\n大别山头白云起，金口渡边雨如洗。\n半鈎新月上孤城，还照高楼与江水。\n晴江依旧泻浔阳，黄鹤无由归故乡。\n一声玉笛起何处，燕扑阑干花影长。",
        "dynasty": "宋",
        "collection_info": null
    },
    {
        "title": "三月施州进金色小龟",
        "author": "夏竦",
        "content": "清江涵德泽，嘉瑞效灵龟。\n巢叶形偏小，如金色最奇。\n玉灵惭异质，绎属近幽姿。\n骑置遥承献，观图仰帝祺。",
        "dynasty": "宋",
        "collection_info": null
    },
    {
        "title": "大中祥符七年七月锦州奏天庆观修圣祖殿毕五色云三朵各方丈余见于殿上",
        "author": "夏竦",
        "content": "仙祠成秘殿，远郡在卢阳。\n旭日初流景，卿云忽降祥。\n三枝分玉叶，五色照琳房。\n元后成真荫，钦柴报上苍。",
        "dynasty": "宋",
        "collection_info": null
    },
    {
        "title": "八年正月天庆节上清宫行香锡庆院御筵日扬辉有非烟非雾之云",
        "author": "夏竦",
        "content": "宝箓标嘉节，需云锡惠筵。\n烈晖腾爱景，瑞彩拟非烟。\n焜耀璇霄外，轮囷绛阙前。\n居歆方屡告，伟兆溢祥编。",
        "dynasty": "宋",
        "collection_info": null
    },
    {
        "title": "明州进芝草并图",
        "author": "夏竦",
        "content": "四明开奥壤，三秀发灵芝。\n如盖殊形耸，无根瑞气滋。\n晨敷台岭异，日茂下房奇。\n善气方回復，充图献玉墀。",
        "dynasty": "宋",
        "collection_info": null
    },
    {
        "title": "奉和御制读史记诗  其一",
        "author": "夏竦",
        "content": "陶唐明历象，茂气与天通。\n举正分星度，归余定岁功。\n孟陬名不殄，南正道弥隆。\n自此垂三代，循环协大中。",
        "dynasty": "宋",
        "collection_info": null
    },
    {
        "title": "奉和御制读史记诗  其二",
        "author": "夏竦",
        "content": "昭昭齐鲁事，千载着良箴。\n欲辨为邦体，先观布政心。\n变民非远略，从简是徽音。\n北面无余意，诚因惠物深。",
        "dynasty": "宋",
        "collection_info": null
    },
    {
        "title": "奉和御制读史记诗  其三",
        "author": "夏竦",
        "content": "汉武将从禅，须如亟释兵。\n甘泉诚毖祀，乔岳纪尊名。\n加礼崇休祉，修封盖号荣。\n岂同承帝箓，肆觐正权衡。",
        "dynasty": "宋",
        "collection_info": null
    },
    {
        "title": "奉和御制读前汉书  其一",
        "author": "夏竦",
        "content": "酇侯依日月，天汉叙隆昌。\n迈德居三杰，观时定九章。\n过因王尉辩，功赖鄂君扬。\n终以同心美，清宁赞后王。",
        "dynasty": "宋",
        "collection_info": null
    },
    {
        "title": "奉和御制读前汉书  其二",
        "author": "夏竦",
        "content": "子房天授汉，不战道尤尊。\n秘法盈编受，危机借箸论。\n避封昭止足，辟谷厌尘喧。\n莫讶萧规茂，从容有绪言。",
        "dynasty": "宋",
        "collection_info": null
    },
    {
        "title": "奉和御制读前汉书  其三",
        "author": "夏竦",
        "content": "高祖寛仁主，淮阴变诈才。\n设坛诚有礼，推食本无猜。\n怀惠初颙若，夸功抑殆哉。\n何如中正者，千载仰高裁。",
        "dynasty": "宋",
        "collection_info": null
    },
    {
        "title": "奉和御制读后汉书诗  其一",
        "author": "夏竦",
        "content": "明帝章朝物，三雍復旧常。\n籝金赏西域，雅乐奏南阳。\n拜老鸿徽茂，祈农盛典彰。\n珍符昭美应，献寿表隆昌。",
        "dynasty": "宋",
        "collection_info": null
    },
    {
        "title": "奉和御制读后汉书诗  其二",
        "author": "夏竦",
        "content": "独行惩浇俗，嘉名动远荒。\n至诚祈夏雨，严意励冬霜。\n果行推陵险，丰规叹履方。\n孤高惟大逊，寿考茂祺祥。",
        "dynasty": "宋",
        "collection_info": null
    },
    {
        "title": "奉和御制读后汉书诗  其三",
        "author": "夏竦",
        "content": "昭公详汉律，求比礼三千。\n刻敝深文息，寛平治德全。\n芳猷宣辅弼，余庆茂忠贤。\n方验来嘉瑞，仁矜理最先。",
        "dynasty": "宋",
        "collection_info": null
    },
    {
        "title": "奉和御制读三国志诗  其一",
        "author": "夏竦",
        "content": "白马当涂兆，黄家得岁兴。\n金符威既重，玉版事堪凭。\n汉火承前运，谯龙合旧徴。\n青云开后叶，下武倍兢兢。",
        "dynasty": "宋",
        "collection_info": null
    },
    {
        "title": "奉和御制读三国志诗  其二",
        "author": "夏竦",
        "content": "许昌功未逞，江表地初平。\n汉帝居非远，吴侯志欲迎。\n壮图虽未遂，嘉虑实惟精。\n终阙尊崇礼，何关慎器名。",
        "dynasty": "宋",
        "collection_info": null
    },
    {
        "title": "奉和御制读三国志诗  其三",
        "author": "夏竦",
        "content": "家乘桑盖瑞，国富卧龙才。\n汉水神晖彻，灵图密命开。\n横天嘉气应，继日景云来。\n傥乏英雄器，三分亦殆哉。",
        "dynasty": "宋",
        "collection_info": null
    },
    {
        "title": "奉和御制读晋书  其一",
        "author": "夏竦",
        "content": "安石陵霞致，清言振玉音。\n鸿勋济世久，厚德感人深。\n朱组虽然袭，虚舟岂易沉。\n东山高志在，潇洒谢尘襟。",
        "dynasty": "宋",
        "collection_info": null
    },
    {
        "title": "奉和御制读晋书  其二",
        "author": "夏竦",
        "content": "李重推清雅，初传友爱名。\n嘉言为时发，大谊傅经明。\n崇德诚堪慕，修身岂易倾。\n留心众才举，千载仰铨衡。",
        "dynasty": "宋",
        "collection_info": null
    },
    {
        "title": "奉和御制读晋书  其三",
        "author": "夏竦",
        "content": "士行勤武力，机鉴信良哉。\n国赖桓文业，人推葛陆才。\n殊祥双鹤至，吉梦八门开。\n终始全高节，诚因左翼推。",
        "dynasty": "宋",
        "collection_info": null
    },
    {
        "title": "奉和御制读宋书  其一",
        "author": "夏竦",
        "content": "汉宗开圣绪，得岁与周同。\n金石终移律，山河始誓功。\n飞名传秘记，嘉谶起游童。\n能使姦豪詟，诚为一世雄。",
        "dynasty": "宋",
        "collection_info": null
    },
    {
        "title": "奉和御制读宋书  其二",
        "author": "夏竦",
        "content": "镇恶才明举，英雄想冠时。\n推锋平内侮，直指定西陲。\n向使鸿勋就，宁忧霸业衰。\n如何丧方召，遗烈漫伤咨。",
        "dynasty": "宋",
        "collection_info": null
    },
    {
        "title": "奉和御制读陈书  其一",
        "author": "夏竦",
        "content": "猛奴多勇槩，大矟事戎征。\n新蔡凶围陷，鱼梁寇垒倾。\n遡风轻古法，间道贵奇兵。\n懋赏宜开府，番禺已尽平。",
        "dynasty": "宋",
        "collection_info": null
    },
    {
        "title": "奉和御制读陈书  其二",
        "author": "夏竦",
        "content": "灵洗虽骁勇，忠规讵可轻。\n石城尝力战，黟歙本连盟。\n京口殊勋茂，临川叛寇惊。\n既能明号令，何惜务寛平。",
        "dynasty": "宋",
        "collection_info": null
    },
    {
        "title": "奉和御制读后魏书  其一",
        "author": "夏竦",
        "content": "伟哉登国世，灵武定戎兵。\n拓土能图大，求才实励精。\n公侯新爵重，台省旧风清。\n自匪谟长世，鸿图岂易成。",
        "dynasty": "宋",
        "collection_info": null
    },
    {
        "title": "奉和御制读后魏书  其二",
        "author": "夏竦",
        "content": "高祖寛仁主，哀矜信有余。\n严刑几尽措，黎庶获安居。\n旧法躬刊定，繁文再刬除。\n既平财谒路，清白励簪裾。",
        "dynasty": "宋",
        "collection_info": null
    },
    {
        "title": "奉和御制读后魏书  其三",
        "author": "夏竦",
        "content": "真君昭密命，纪号表兴隆。\n瑞着洪河外，文成翠石中。\n帝名传祖祢，历数感王公。\n三五方兴运，明符事亦同。",
        "dynasty": "宋",
        "collection_info": null
    },
    {
        "title": "奉和御制读北齐书  其一",
        "author": "夏竦",
        "content": "段氏推忠武，论兵特造微。\n历朝功并建，诸将令咸依。\n重位无矜色，高门有德辉。\n当时勋贵族，孰不仰家肥。",
        "dynasty": "宋",
        "collection_info": null
    },
    {
        "title": "奉和御制读北齐书  其二",
        "author": "夏竦",
        "content": "咸阳诚赳赳，倚任极维师。\n贵势隆门绪，忠诚翼帝基。\n享年常戒满，避宠或兴咨。\n不学良无愧，嘉名已自垂。",
        "dynasty": "宋",
        "collection_info": null
    },
    {
        "title": "奉和御制读后周书  其一",
        "author": "夏竦",
        "content": "思道怀廉慎，童年类老成。\n郡豪尝詟服，边寇亦清平。\n临难输忠节，辞荣保令名。\n贤哉蹈仁义，举世可为程。",
        "dynasty": "宋",
        "collection_info": null
    },
    {
        "title": "奉和御制读后周书  其二",
        "author": "夏竦",
        "content": "南荆推德厚，千里远从师。\n奥识通三教，清声冠一时。\n就招虽暂至，恋本固难移。\n故老称前事，儒宗道益滋。",
        "dynasty": "宋",
        "collection_info": null
    },
    {
        "title": "奉和御制读后周书  其三",
        "author": "夏竦",
        "content": "迁哲承华绪，深谋事战征。\n艰危思大节，慷慨得羣情。\n惠爱均戎旅，威名震敌城。\n江陵摧寇势，宵遁赖奇兵。",
        "dynasty": "宋",
        "collection_info": null
    },
    {
        "title": "奉和御制读隋书  其一",
        "author": "夏竦",
        "content": "里仁怀远度，大雅擅嘉名。\n制礼通时变，求书赞治平。\n推心清选举，从俭化黎氓。\n终始承恩遇，芳猷冠老成。",
        "dynasty": "宋",
        "collection_info": null
    },
    {
        "title": "奉和御制读隋书  其二",
        "author": "夏竦",
        "content": "荣定诚嘉器，攀鳞属盛时。\n赏劳恩特异，知足志惟熙。\n壮节承昭感，崇基保燕诒。\n但能思卫霍，自可比蓍龟。",
        "dynasty": "宋",
        "collection_info": null
    },
    {
        "title": "奉和御制读隋书  其三",
        "author": "夏竦",
        "content": "子盖怀英断，南荒久驻留。\n清通承眷奬，恭顺望巡游。\n异宠荣乡党，丹诚破寇仇。\n边民思旧爱，刻石在西州。",
        "dynasty": "宋",
        "collection_info": null
    },
    {
        "title": "奉和御制读唐书  其一",
        "author": "夏竦",
        "content": "天祚文皇德，元成雅道施。\n纳忠裨阙政，偃革致昌期。\n宴喜刀方解，人亡鑑遽隳。\n数行遗奏在，犹可动神祗。",
        "dynasty": "宋",
        "collection_info": null
    },
    {
        "title": "奉和御制读唐书  其二",
        "author": "夏竦",
        "content": "哲辅延清问，元和致治平。\n从人成庶务，求瘼济羣氓。\n务远能无怠，求材可倚成。\n乃知虞舜德，恭已固难名。",
        "dynasty": "宋",
        "collection_info": null
    },
    {
        "title": "奉和御制读唐书  其三",
        "author": "夏竦",
        "content": "贤哉段忠烈，振迹自邠宁。\n动必怀刚毅，何尝废典刑。\n英规方贯古，乐石谅难铭。\n密议初如用，艰危岂易形。",
        "dynasty": "宋",
        "collection_info": null
    },
    {
        "title": "奉和御制读五代梁史  其一",
        "author": "夏竦",
        "content": "李唐危汉祚，巢寇盛黄巾。\n嘉士逢多难，忠言变逆伦。\n决疑归大顺，定策戮姦臣。\n宜享崇高赠，千年道更新。",
        "dynasty": "宋",
        "collection_info": null
    },
    {
        "title": "奉和御制读五代梁史  其二",
        "author": "夏竦",
        "content": "赞贞怀武鸷，转鬬历炎凉。\n诚感泉源异，兵严士庶康。\n临危见忠愤，对敌擅威强。\n终始心无改，遗言更可伤。",
        "dynasty": "宋",
        "collection_info": null
    },
    {
        "title": "奉和御制读五代史后唐史  其一",
        "author": "夏竦",
        "content": "燕赵生奇士，仇方决志平。\n十年常竭节，一剑早知名。\n自取河南镇，终辞霸府兵。\n飞鹰昭庆路，穷达有高情。",
        "dynasty": "宋",
        "collection_info": null
    },
    {
        "title": "奉和御制读五代史后唐史  其二",
        "author": "夏竦",
        "content": "长兴秉钧者，子晦道攸隆。\n刚介昌言远，忠清茂泽丰。\n懿文常体道，妙略早从戎。\n可惜亏同德，当年阻建功。",
        "dynasty": "宋",
        "collection_info": null
    },
    {
        "title": "奉和御制读五代晋史  其一",
        "author": "夏竦",
        "content": "子文怀妙识，奥学洞天常。\n恬淡游莲幕，谦虚践玉堂。\n至仁周仆御，大雅变词章。\n慎默诚无怠，危机可尽防。",
        "dynasty": "宋",
        "collection_info": null
    },
    {
        "title": "奉和御制读五代晋史  其二",
        "author": "夏竦",
        "content": "大雅怀忠孝，当年效战征。\n询谋无败事，临敌有奇兵。\n安陆祅狂殄，宗城寇难平。\n察廉能恻下，何患政难成。",
        "dynasty": "宋",
        "collection_info": null
    },
    {
        "title": "奉和御制读五代汉史  其一",
        "author": "夏竦",
        "content": "危邦有贤哲，力战镇州平。\n革弊还疲庶，从寛悦众情。\n爱人惟责已，徇节几忘生。\n青史惟馨在，千年仰令名。",
        "dynasty": "宋",
        "collection_info": null
    },
    {
        "title": "奉和御制读五代汉史  其二",
        "author": "夏竦",
        "content": "求益诚贤牧，廉平致乐康。\n欢谣腾近辅，盛典茂徽章。\n旧相亲褒记，黎民竞感伤。\n丰碑应不朽，千载咏惟良。",
        "dynasty": "宋",
        "collection_info": null
    },
    {
        "title": "奉和御制读五代周史  其一",
        "author": "夏竦",
        "content": "文懿艰危际，虚心自晏宁。\n依违惭问战，闲淡贵无刑。\n镇俗惩浮躁，尊儒镂典经。\n忠诚亏美谥，良足愧幽灵。",
        "dynasty": "宋",
        "collection_info": null
    },
    {
        "title": "奉和御制读五代周史  其二",
        "author": "夏竦",
        "content": "文伯怀明识，英规世所推。\n济时陈策画，急用备论思。\n隘郭爰增广，烦音亦改为。\n温恭非不济，感遇志如兹。",
        "dynasty": "宋",
        "collection_info": null
    },
    {
        "title": "奉和御制中和节",
        "author": "夏竦",
        "content": "中春遘初吉，嘉节着芳名。\n习习微和扇，欣欣万物荣。\n云融纔化鹤，谷暖已迁莺。\n朝野多欢日，风谣会颂声。",
        "dynasty": "宋",
        "collection_info": null
    },
    {
        "title": "奉和御制会庆殿宴",
        "author": "夏竦",
        "content": "禁门乘晓会，宴豆示慈伸。\n激水龙腾久，仪韶鳯降频。\n云章流汉筑，衢酒洽尧民。\n百辟皆星拱，兢兢奉北辰。",
        "dynasty": "宋",
        "collection_info": null
    },
    {
        "title": "二月昭州奏正月一日设醮上玉皇表烧钱次有鹤一隻翱翔久之西北去",
        "author": "夏竦",
        "content": "平乐初正月，虚晨荐号时。\n瑞场燔碧币，僊骥驻霜仪。\n烟顶方遥辨，星精想下闚。\n天门俄翼去，杳霭瑞烟披。",
        "dynasty": "宋",
        "collection_info": null
    },
    {
        "title": "野步",
        "author": "夏竦",
        "content": "顾步方塘上，西郊日渐曛。\n归心临远渡，晚色在闲云。\n壠势蜂腰接，溪流鷰尾分。\n田歌知有意，丰美谢明君。",
        "dynasty": "宋",
        "collection_info": null
    },
    {
        "title": "秋晓",
        "author": "夏竦",
        "content": "半庭残月在，江郡鼓声初。\n秋气满南国，晓云高太虚。\n负霜鸿翼健，含雾橘花疏。\n此景无人共，朝阳入敝庐。",
        "dynasty": "宋",
        "collection_info": null
    },
    {
        "title": "灵溪",
        "author": "夏竦",
        "content": "剡东溪溜合，一派贯天台。\n白鸟蒙滩下，青山倚岸迴。\n波心晴景动，渡口晚烟开。\n咫尺通沧海，千帆自去来。",
        "dynasty": "宋",
        "collection_info": null
    },
    {
        "title": "马跑泉",
        "author": "夏竦",
        "content": "天骥何年往，龙泓此地存。\n空余曳练色，莫辨褭蹄痕。\n赴海妨苔甃，涵虚碍竹轩。\n会当逢禹凿，始可见鸿源。",
        "dynasty": "宋",
        "collection_info": null
    },
    {
        "title": "天台道中",
        "author": "夏竦",
        "content": "驱马天台路，悠悠渐向晨。\n云开忽见寺，山尽偶逢人。\n细雨疏篁长，微烟古木春。\n行行遥驿道，落吹起轻尘。",
        "dynasty": "宋",
        "collection_info": null
    },
    {
        "title": "石梁",
        "author": "夏竦",
        "content": "断涧横幽石，苍苔古木阴。\n欹危接山腹，迢逓过云心。\n峭壁峙千仞，飞流下万寻。\n秦人若驱策，蓬岛路非深。",
        "dynasty": "宋",
        "collection_info": null
    },
    {
        "title": "晚望",
        "author": "夏竦",
        "content": "雨霁吴城晚，溪泉四散流。\n禽归半峰树，人在夕阳楼。\n国望分江海，星躔次斗牛。\n堪嗟兴废地，千载有闲愁。",
        "dynasty": "宋",
        "collection_info": null
    },
    {
        "title": "鑑湖晚望",
        "author": "夏竦",
        "content": "新霜脱衰叶，寒日下疏篷。\n岸细低疑尽，波平阔似空。\n桥通越溪水，帆带剡川风。\n何处鸣箫鼓，丛祠杳霭中。",
        "dynasty": "宋",
        "collection_info": null
    },
    {
        "title": "舟行即事",
        "author": "夏竦",
        "content": "微阳下江树，秋叶泛残红。\n鴈背寒塘雨，帆争晚渡风。\n寺桥人倒影，渔径菊分丛。\n正是承平日，轻艘万派通。",
        "dynasty": "宋",
        "collection_info": null
    },
    {
        "title": "吴中怀古",
        "author": "夏竦",
        "content": "览古长江上，明时起嘆嗟。\n水流吴国苑，花入野人家。\n夜气销龙剑，秋星见客槎。\n凄凉馆娃树，西日映平沙。",
        "dynasty": "宋",
        "collection_info": null
    },
    {
        "title": "桐柏观",
        "author": "夏竦",
        "content": "鸟道寒藤结，洞门苍藓深。\n楼台在山畔，松桧出云心。\n土暖春长在，峰高月易沉。\n羽衣祠太乙，香冷石坛阴。",
        "dynasty": "宋",
        "collection_info": null
    },
    {
        "title": "喜种隐君授正言直馆",
        "author": "夏竦",
        "content": "鹤版招幽士，龙墀袭茜袍。\n道因闲上得，名向隐中高。\n密地栖芸阁，清涂历谏曹。\n终南明月夜，松桧自萧骚。",
        "dynasty": "宋",
        "collection_info": null
    },
    {
        "title": "赠海州使君",
        "author": "夏竦",
        "content": "天衢未得便，假道海边城。\n任大纔胜器，官闲不称名。\n劝农吟少暇，忧物睡常轻。\n见说行春处，和风满斾旌。",
        "dynasty": "宋",
        "collection_info": null
    },
    {
        "title": "赠县宰",
        "author": "夏竦",
        "content": "俸轻官且冷，君喜在亲民。\n村路不闻犬，县城长似春。\n架高书少蠧，厅静隙无尘。\n考满留碑去，清风励后人。",
        "dynasty": "宋",
        "collection_info": null
    },
    {
        "title": "赠逸人",
        "author": "夏竦",
        "content": "鳯鸟来为瑞，达人垂羽翰。\n语因希圣古，诗为惜名难。\n泰华僊标峻，江湖酒量寛。\n孤琴有舜曲，留我月中弹。",
        "dynasty": "宋",
        "collection_info": null
    },
    {
        "title": "送张学士赴阙",
        "author": "夏竦",
        "content": "东观尝联袂，南州各退飞。\n同倾就日恋，先喜赐环归。\n旧业怀铅笔，晨装振綵衣。\n离絃有余思，凄切寄南徽。",
        "dynasty": "宋",
        "collection_info": null
    },
    {
        "title": "送益州同理张殿丞",
        "author": "夏竦",
        "content": "远指三川路，初辞六尚班。\n占星度危栈，叱驭下灵关。\n职亚铜符重，兵销玉帐闲。\n汉台谁视草，应待长卿还。",
        "dynasty": "宋",
        "collection_info": null
    },
    {
        "title": "送人出牧",
        "author": "夏竦",
        "content": "圣主念元元，良臣选掖垣。\n紫墀分使节，红斾出都门。\n雪浅斜阳路，云深晚烧村。\n期年如报政，应许贺新恩。",
        "dynasty": "宋",
        "collection_info": null
    },
    {
        "title": "秋日送人南游",
        "author": "夏竦",
        "content": "几驿苏台路，轻装转塞蓬。\n夜船千棹月，寒酒一旗风。\n水闇菰蒲老，山明橘柚红。\n算君回首处，晓色五湖东。",
        "dynasty": "宋",
        "collection_info": null
    },
    {
        "title": "秋日送人西上",
        "author": "夏竦",
        "content": "旅程看驿道，西去兴何如。\n南国秋霖后，斜阳树影疏。\n野光飞翠羽，溪艶照红蕖。\n好去朝端客，人争草荐书。",
        "dynasty": "宋",
        "collection_info": null
    },
    {
        "title": "送人",
        "author": "夏竦",
        "content": "野色兼行色，长亭一送君。\n束书登古路，重茧踏寒云。\n山过天台小，溪临婺女分。\n流光须强学，当宁正崇文。",
        "dynasty": "宋",
        "collection_info": null
    },
    {
        "title": "留题友人郊居  其一",
        "author": "夏竦",
        "content": "羣书架寒壁，庶事得从容。\n花木移诸寺，云泉借数峰。\n积阴春作雨，瘦竹老成筇。\n应笑南阳士，明朝久卧龙。",
        "dynasty": "宋",
        "collection_info": null
    },
    {
        "title": "留题友人郊居  其二",
        "author": "夏竦",
        "content": "卜筑远朝市，着书成岁功。\n长云覆孤木，古道满清风。\n地胜花房异，山灵雨气通。\n纶巾不可恋，鹤版下关东。",
        "dynasty": "宋",
        "collection_info": null
    },
    {
        "title": "代村叟",
        "author": "夏竦",
        "content": "安居近幽谷，井赋籍良田。\n圣代无深隐，家山不直钱。\n候耕看土脉，祈谷赛豚肩。\n城市知何处，疏钟隔暮烟。",
        "dynasty": "宋",
        "collection_info": null
    },
    {
        "title": "国清寺",
        "author": "夏竦",
        "content": "穿松渡双涧，宫殿五峰围。\n小院分寒水，高楼半落晖。\n叶从金地下，云向玉京飞。\n欲问西来意，谁传智者衣。",
        "dynasty": "宋",
        "collection_info": null
    },
    {
        "title": "善慧师禅斋",
        "author": "夏竦",
        "content": "是谁名作佛，何法谓之禅。\n恍惚起无象，逍遥出自然。\n有修皆障碍，欲问即攀缘。\n寄语猊床客，心心不易传。",
        "dynasty": "宋",
        "collection_info": null
    },
    {
        "title": "虎丘僧舍闲望",
        "author": "夏竦",
        "content": "胜地访灵踪，层楼四槛风。\n远阴生旷野，午影转疏桐。\n涧水霞凝紫，溪烟日衬红。\n可怜秋思晚，相倚馆娃宫。",
        "dynasty": "宋",
        "collection_info": null
    },
    {
        "title": "奉和御制瑞雪",
        "author": "夏竦",
        "content": "朔吹凄寒序，繁英降美祥。\n润将膏露接，时契圣心彰。\n不夜蟾辉满，先春柳絮扬。\n龙沙度北野，鷴素失南乡。\n帝苑敷琼蘂，神池莹玉塘。\n熏絃俄发咏，风雅迈岐昌。",
        "dynasty": "宋",
        "collection_info": null
    },
    {
        "title": "宣赐翠芳亭双头并蒂牡丹仍令赋诗",
        "author": "夏竦",
        "content": "华景当凝煦，芳丛忽效奇。\n红房争并萼，缃叶竞骈枝。\n綵鳯双飞稳，霞冠对舞欹。\n游蜂时共翥，零露或交垂。\n胜赏回金跸，清香透黼帷。\n两宫昭瑞德，天意岂难知。",
        "dynasty": "宋",
        "collection_info": null
    },
    {
        "title": "奉和御制玉清昭应宫天书阁瑞应",
        "author": "夏竦",
        "content": "盛德灵谋协，元符宝字披。\n真宫肇高阁，精意感鸿禧。\n晓箭传初刻，朝阳吐半规。\n祥烟五色丽，嘉气九华滋。\n泛灔金光溢，扶疏玉叶垂。\n尧心膺眷佑，钦翼愈孜孜。",
        "dynasty": "宋",
        "collection_info": null
    },
    {
        "title": "奉和御制滋福殿清醮圣祖天尊大帝尊像瑞应",
        "author": "夏竦",
        "content": "宸闱启瑞场，祗畏感穹苍。\n紫幄威神格，清宵景曜彰。\n霓旌承宇列，僊骥度云翔。\n肸蠁停霞辔，歆馨挹鳯觞。\n萝图千叶固，山寿万龄昌。\n玉籥流宸唱，函蒙播美祥。",
        "dynasty": "宋",
        "collection_info": null
    },
    {
        "title": "奉和御制天书道场观神雀",
        "author": "夏竦",
        "content": "斋明尊宝箓，祇肃建真场。\n上帝灵心显，中宵瑞羽彰。\n入丰惭美应，上雍喜嘉祥。\n彩仗留轻迹，彤霞混葆章。\n乍衝香馥郁，高映缭荧煌。\n云汉敷宸唱，繁禧浃万方。",
        "dynasty": "宋",
        "collection_info": null
    },
    {
        "title": "奉和御制册府元龟了毕",
        "author": "夏竦",
        "content": "文德洽隆平，蓬山蠧简盈。\n汉金方尽购，秦石谅难程。\n稽古承先志，宣猷聚世英。\n刊修百家备，紬绎十年成。\n休沐当冬日，多欢奉相衡。\n岂期颁睿藻，何以报兹荣。",
        "dynasty": "宋",
        "collection_info": null
    },
    {
        "title": "奉和御制告玉清昭应宫太庙礼成",
        "author": "夏竦",
        "content": "时巡将顺豫，吉礼协休成。\n先道真文肃，徐銮瑞气平。\n密都嘉荐备，太室令芳呈。\n清越锵金奏，斋庄俨翠缨。\n矞云朝荟蔚，花雪夜萦盈。\n焕衍昭繁祉，千龄表盛明。",
        "dynasty": "宋",
        "collection_info": null
    },
    {
        "title": "奉和御制真游殿成诗",
        "author": "夏竦",
        "content": "宵晤灵猷显，彤庭藻卫臻。\n鳯舆回八景，龙斾驻三辰。\n太古仙仪接，虚皇密诲伸。\n天枝鸿绪远，殿翼旧规新。\n宝势承基壮，祥辉烛地频。\n丛楹虹带绕，彩制玉霄邻。\n致孝常尊祖，祈禠永庇民。\n巍巍扄禁内，亿载奉元真。",
        "dynasty": "宋",
        "collection_info": null
    },
    {
        "title": "奉和御制大酺",
        "author": "夏竦",
        "content": "瘗玉祠真畤，还衡格閟宫。\n策勋恩已盛，合醵庆弥隆。\n法坐临双起，清音奏六同。\n羽毛秋色丽，簪绂晓光融。\n宠宴均尧酒，宸章起汉风。\n羣生遂鳬藻，何以报层穹。",
        "dynasty": "宋",
        "collection_info": null
    },
    {
        "title": "赏花钓鱼应制",
        "author": "夏竦",
        "content": "上苑乘春启，奇花效祉新。\n连房红萼并，合榦绿枝匀。\n翦献尊长乐，分颁宠辅臣。\n从游过水殿，凝跸近龙津。\n黼座临雕槛，文竿引翠纶。\n波香投桂饵，萍暖漾金鳞。\n湛露芳尊酒，钧天广乐陈。\n多欢千载遇，何以报严宸。",
        "dynasty": "宋",
        "collection_info": null
    },
    {
        "title": "延福宫双头牡丹",
        "author": "夏竦",
        "content": "禁籞阳和异，华丛造化殊。\n两宫方共治，双蘤故联跗。\n嚮日檀心并，承烟翠榦孤。\n游蜂须并翼，凝露亦骈珠。\n晓槛香俱发，晴阶影对铺。\n君王重天贶，临写冠珍图。",
        "dynasty": "宋",
        "collection_info": null
    },
    {
        "title": "奉直园双头芍药",
        "author": "夏竦",
        "content": "奉帝名园丽，翻阶淑艶鲜。\n一丛芳蘤绽，四朵綘跗联。\n朱李应双结，兰釭忽并燃。\n异瓜缃蒂合，嘉木翠枝骈。\n映叶交霞袂，迎风迭绮钱。\n流祥在图素，千载冠嘉莲。",
        "dynasty": "宋",
        "collection_info": null
    },
    {
        "title": "讲彻礼记崇政殿开宴应制",
        "author": "夏竦",
        "content": "幄坐尊儒术，华光御讲筵。\n爰开柏梁宴，为毕曲台篇。\n法从飞緌接，藩房绮组联。\n赐花均綵萼，陪鼎杂冬鲜。\n甘润声诗洽，芳蕤注籍传。\n师臣咸拜手，归道黼帷前。",
        "dynasty": "宋",
        "collection_info": null
    },
    {
        "title": "皇帝听讲尚书彻太清楼锡宴",
        "author": "夏竦",
        "content": "洛书初罢讲，汉苑特开筵。\n将许陪旒扆，先容阅简编。\n神宗遗札启，真祖宝文宣。\n密坐瞻尧日，凝心听舜絃。\n赐花缃叶缀，劝酒玉巵传。\n恩重天难报，肌肤岂易镌。",
        "dynasty": "宋",
        "collection_info": null
    },
    {
        "title": "观唐明皇山水字流杯石应制",
        "author": "夏竦",
        "content": "开元留翠刻，昭代奉宸游。\n绿酒联杯泛，红泉满字流。\n澄清涵玉宇，潋灔转银鈎。\n霄堮奎躔布，龟图洛画浮。\n偃波分密坐，垂露直前旒。\n若许铭天德，圜青岂易俦。",
        "dynasty": "宋",
        "collection_info": null
    },
    {
        "title": "元真殿烧香观太宗真宗御书仁宗飞白书并瑞谷应制",
        "author": "夏竦",
        "content": "兰炷熏琳殿，霓旄映绿莎。\n九青真荫远，三母睿慈多。\n阁道陪銮往，唐中奉诏过。\n熙陵遗札启，祢庙宝文罗。\n继志颁宸翰，飞毫动偃波。\n史臣书绝瑞，鈎盾对嘉禾。",
        "dynasty": "宋",
        "collection_info": null
    },
    {
        "title": "奉观御飞白书应制",
        "author": "夏竦",
        "content": "圣德天攸纵，慈闱宝训崇。\n飞毫迈古法，方丈夺神功。\n轻素飘惊吹，长烟迭远空。\n点孤时戱蝶，波偃乍腾虹。\n洛画诚难并，奎躔或可同。\n猥叨宸笔赐，羽翼誓输忠。",
        "dynasty": "宋",
        "collection_info": null
    },
    {
        "title": "皇太后恭谢太庙",
        "author": "夏竦",
        "content": "法宫裁旧典，长乐奉春祠。\n牺象华樽设，旗常大路移。\n属车朱总备，亚祼翟章垂。\n瑶爵因周制，金根益汉仪。\n歆馨百禄委，斋祓六宫随。\n往训遵三母，何阶拟圣时。",
        "dynasty": "宋",
        "collection_info": null
    },
    {
        "title": "躬耕耤田诗",
        "author": "夏竦",
        "content": "广阼承严享，东廛错上仪。\n纁裳拂黛耜，綵缫映红縻。\n内宰登嘉种，余夫列缥陂。\n游场玉趾远，尽陇绀辕迟。\n藨蓘训农穑，馨香供帝粢。\n匪今方介祉，敢续载芟诗。",
        "dynasty": "宋",
        "collection_info": null
    },
    {
        "title": "晚晴",
        "author": "夏竦",
        "content": "万家充积望，千里绝纤埃。\n日辗云头上，风驱雨脚迴。\n乱帆争古渡，疏叶下高台。\n启户晴光入，卷帘秋气来。\n山心余霭散，地角乱烟堆。\n宿鸟幽丛闹，残虹远色开。\n脱簑人顾步，晒羽鹤徘徊。\n菌遶枯林下，萍翻曲岸隈。\n名园添旧笋，幽石长新苔。\n绮席谁相贺，繁絃拍屡催。",
        "dynasty": "宋",
        "collection_info": null
    },
    {
        "title": "和集贤相公摄事出郊",
        "author": "夏竦",
        "content": "台衮承严祀，传呼出禁城。\n扢坛将错事，总驷暂观耕。\n盈止踰周颂，康哉叶舜赓。\n满篝登大穟，首种达初萌。\n行馌家为黍，要朋户捧罂。\n川长应万耦，树密尽三荆。\n有相神休茂，多欢国誉荣。\n余粮充近甸，遗秉富陪京。\n碓罢舂粱熟，机闲织素成。\n休牛鸣笛起，会绩远灯明。\n路有遗金在，村无吠犬惊。\n熙熙难徧纪，徒仰泰阶平。",
        "dynasty": "宋",
        "collection_info": null
    },
    {
        "title": "送吴兴使君郎中分务归姑苏",
        "author": "夏竦",
        "content": "罢郡归南国，分曹在别京。\n江山适清尚，圭组谢浮名。\n桂楫乡人送，云浆旧吏迎。\n夕香熏径远，春溜敛池平。\n累去千忧尽，中恬四体轻。\n吟斋研赐墨，钓渚濯尘缨。\n玉树时方盛，金鈎庆已成。\n何妨过毂下，万寿集公卿。",
        "dynasty": "宋",
        "collection_info": null
    },
    {
        "title": "送鳯茶与记室燕学士诗",
        "author": "夏竦",
        "content": "绿荈圜规异，红縢篆印新。\n争先御府贡，初摘建溪春。\n腻滑重苍璧，娇黄聚曲尘。\n焙痕连井字，鳯刻迭龙鳞。\n玉座均芳旨，金华宠侍臣。\n斋心分一饼，持赠辋川人。",
        "dynasty": "宋",
        "collection_info": null
    },
    {
        "title": "奉和御制千叶黄牡丹",
        "author": "夏竦",
        "content": "千叶繁英吐异芳，中央瑞色蔼清香。\n密攅莺羽参差折，细迭霓裳次第黄。\n雾锁天衣临翠幄，露倾金醆沥霞浆。\n圣明盛事尊长乐，亲洒宸毫奉美祥。",
        "dynasty": "宋",
        "collection_info": null
    },
    {
        "title": "和御制赏花诗",
        "author": "夏竦",
        "content": "禁园清跸赏春时，水殿晴阳照翠緌。\n步辇乍衝僊杏叶，御衣频拂露桃枝。\n风摇蘂粉星星坠，日引芳阴寸寸移。\n帝所甚欢宫漏永，宴余仍奉柏梁诗。",
        "dynasty": "宋",
        "collection_info": null
    },
    {
        "title": "奉和御制雪",
        "author": "夏竦",
        "content": "寒风夜傍梁园积，花雪晨临宋殿飞。\n歌俪阳春争度曲，月承宵幌竞通辉。\n五车洛邑延神御，八骏黄台罢猎围。\n今日云章昭美应，眇观千载事还稀。",
        "dynasty": "宋",
        "collection_info": null
    },
    {
        "title": "奉和御制清心殿水清木再连理",
        "author": "夏竦",
        "content": "禁中迟日照南荣，瑞木联祥耀国经。\n合干旧临宫槛密，交柯重接帝梧青。\n华平对植行侵陛，若木相辉影满亭。\n况是斋心延贶地，愈昭天意答惟馨。",
        "dynasty": "宋",
        "collection_info": null
    },
    {
        "title": "奉和御制太清楼屏风柏连理",
        "author": "夏竦",
        "content": "禁园绮合羣芳茂，瑞柏屏开秀色呈。\n託植久依僊杏密，附枝俄接帝梧荣。\n非烟结翠和风细，滴露凝华晓日明。\n况是岁寒坚节异，亭亭千载表殊祯。",
        "dynasty": "宋",
        "collection_info": null
    },
    {
        "title": "四月昌州奏圣祖殿下生芝草一本四茎及面有红光如悦怿之状",
        "author": "夏竦",
        "content": "昌元远地凝和气，真祖僊宫发帝祺。\n穆穆睟客分喜色，煌煌宝座秀灵芝。\n已彰日监灵心显，更表晨敷协气滋。\n元后钦崇膺瑞命，殊庭荐号答繁禧。",
        "dynasty": "宋",
        "collection_info": null
    },
    {
        "title": "五月同州奏牡丹一枝开三花",
        "author": "夏竦",
        "content": "上圣德风驰率土，左冯嘉气袭鸿英。\n疏丛一榦迎春茂，繁艶三房表瑞呈。\n承献珍图昭美应，考祥花品见维祯。\n帝宸钦翼崇昭报，荐玉燔柴极至诚。",
        "dynasty": "宋",
        "collection_info": null
    },
    {
        "title": "闰六月眉州奏禾生九穗",
        "author": "夏竦",
        "content": "眉山远地蜀川西，九穗嘉禾忽效祺。\n东极龙枝人莫睹，环丘玉粒世空知。\n中和积粹名方异，繁蔚呈祥事更奇。\n自可增封齐北里，岂将同颖比繁禧。",
        "dynasty": "宋",
        "collection_info": null
    },
    {
        "title": "八月梓州奏广化寺池莲五茎各开二花",
        "author": "夏竦",
        "content": "梓潼名郡蜀川东，忽秀佳莲绀宇中。\n褭褭修茎孤引绿，盈盈双蘂对分红。\n绛跗相倚凝新露，紫菂交垂向晚风。\n爰考瑞图观美应，柳州嘉产实难同。",
        "dynasty": "宋",
        "collection_info": null
    },
    {
        "title": "奉和御制景灵宫迎牌",
        "author": "夏竦",
        "content": "紫馆成功属盛时，道迎金榜耀文思。\n沉沉殿翼弥增丽，矗矗圭棱尽中规。\n祗荐宝香清吹褭，下观飈御彩云随。\n羣心仰止兴谣诵，永见千龄播缉熙。",
        "dynasty": "宋",
        "collection_info": null
    },
    {
        "title": "奉和御制兖州景灵宫太极观牌登路",
        "author": "夏竦",
        "content": "崇丘紫馆集繁祯，躬勒璇题耀笔精。\n藻卫森沉登广路，彩云摇褭入层城。\n高侔曲密分都号，远法阳寥纪殿名。\n真祖览观鸿庆茂，寿山从此倍峥嵘。",
        "dynasty": "宋",
        "collection_info": null
    },
    {
        "title": "奉和御制甘雨应祈",
        "author": "夏竦",
        "content": "少皥九秋当季月，成汤六祷动灵心。\n中宵甘澍均丰浸，尽日层云结远阴。\n销去骄阳为瑞重，招来嘉应感人深。\n侧身修道殊千古，仍叔焉能播德音。",
        "dynasty": "宋",
        "collection_info": null
    },
    {
        "title": "奉和御制喜春雨",
        "author": "夏竦",
        "content": "太液冰销春水生，华林气暖暮烟横。\n忽闻甘澍中宵降，共庆丰年上瑞呈。\n拂地如丝笼北阙，映花疑雾霭南荣。\n原田脉起承甘润，自此嘉生永顺成。",
        "dynasty": "宋",
        "collection_info": null
    },
    {
        "title": "上元应制",
        "author": "夏竦",
        "content": "鱼龙曼衍六街呈，金鎻通宵启玉京。\n冉冉游尘生辇道，迟迟春箭入歌声。\n宝坊月皎龙灯淡，紫馆风微鹤燄平。\n宴罢南端天欲晓，迴瞻河汉尚盈盈。",
        "dynasty": "宋",
        "collection_info": null
    },
    {
        "title": "帝京春日",
        "author": "夏竦",
        "content": "景阳钟尽唱邻鷄，十二都门报启扉。\n一带楼台擎落月，万家桃李待朝辉。\n宫槐烟暖莺犹睡，僊掌云寒露未晞。\n算是五侯偏称意，游春车马早如飞。",
        "dynasty": "宋",
        "collection_info": null
    },
    {
        "title": "江南春日",
        "author": "夏竦",
        "content": "江北游人春未迴，江南春色傍人来。\n茶经谷雨依稀绿，花接清明次第开。\n场上斗鷄金作距，槛前粧鑑玉为台。\n六朝风物今何在，莫负流年酒百杯。",
        "dynasty": "宋",
        "collection_info": null
    },
    {
        "title": "寒食",
        "author": "夏竦",
        "content": "夹城烟淡草霏霏，晋俗相传禁火时。\n御苑梨繁花盛发，帝园桐嫩蘂初披。\n尘微蹴踘人将散，雨细秋韆索半垂。\n游骑寻芳还鬬酒，九门谣诵乐重熙。",
        "dynasty": "宋",
        "collection_info": null
    },
    {
        "title": "春游",
        "author": "夏竦",
        "content": "艳艶春风雨半收，少年疏诞称春游。\n将军雪散桥边市，骑省花开县外楼。\n草嫩玉堤藏堕珥，酒浓金盏滑歌喉。\n谁能借取瑶池马，乱踏红尘四百州。",
        "dynasty": "宋",
        "collection_info": null
    },
    {
        "title": "初夏有作",
        "author": "夏竦",
        "content": "玉管葭灰昨夜吹，日华光暖向阳枝。\n东君乱点丹青笔，真宰忙挥造化椎。\n红日暗长人不觉，好花偷发蝶先知。\n后园无限桃兼李，留待新恩得意时。",
        "dynasty": "宋",
        "collection_info": null
    },
    {
        "title": "江城秋思",
        "author": "夏竦",
        "content": "泽国迢迢枕海涯，眼前归思乱如麻。\n清秋泉石无多地，残日楼台有几家。\n两岸早霜红橘柚，半汀残雨老蒹葭。\n明时不见投簪客，落尽西风紫菊花。",
        "dynasty": "宋",
        "collection_info": null
    },
    {
        "title": "华山",
        "author": "夏竦",
        "content": "三峰森翠倚云棱，凝睇烟萝最上层。\n八水乱分秦帝国，四关空锁汉皇陵。\n僊羊未起眠春草，塞马初归放紫藤。\n堪惜圣朝无傲吏，夜来风月属闲僧。",
        "dynasty": "宋",
        "collection_info": null
    },
    {
        "title": "滕王阁",
        "author": "夏竦",
        "content": "面临漳水势凌霞，却倚重城十万家。\n当槛晓云生鹤岭，拂阶残雨下龙沙。\n辞人高宴文皆在，帝子欢游事未賖。\n好是良宵金鼓动，阑干牛斗逼檐斜。",
        "dynasty": "宋",
        "collection_info": null
    },
    {
        "title": "江南怀古",
        "author": "夏竦",
        "content": "六朝云物更风流，澹澹烟藏古寺楼。\n敌国漫轻江似带，史臣能视橘为侯。\n荒台有鹿姑苏晚，坏阁无香建业秋。\n到了贤明出中土，莫夸歌舞霸南州。",
        "dynasty": "宋",
        "collection_info": null
    },
    {
        "title": "金陵",
        "author": "夏竦",
        "content": "虎踞龙盘委薜萝，台城春雨长寒莎。\n梁家不觉市朝改，萧寺只闻钟磬多。\n云树暮堤攅剑戟，风篁虚谷转笙歌。\n须知王气随明主，不据金陵又若何。",
        "dynasty": "宋",
        "collection_info": null
    },
    {
        "title": "狼山渡口有作",
        "author": "夏竦",
        "content": "渡口人疏黯翠烟，登临犹喜夕阳天。\n残云右倚江都树，远水南迴建业船。\n山引乱猿嘷古寺，电驱甘雨过闲田。\n季鹰死后无归客，江上鲈鱼不直钱。",
        "dynasty": "宋",
        "collection_info": null
    },
    {
        "title": "感兴",
        "author": "夏竦",
        "content": "流年难驻且从容，莫厌多情事万重。\n深院晚因留客锁，小栏春为惜花封。\n家山久驻偷归梦，庭桧清含入夜钟。\n更有薄游长记得，翠钿遗处绿阴浓。",
        "dynasty": "宋",
        "collection_info": null
    },
    {
        "title": "洛中春旱祷龙门无畏塔得雨",
        "author": "夏竦",
        "content": "露盘金索出危岑，风卷惊尘扑翠林。\n五夜清场严佛事，一犁甘澍慰民心。\n圣君旰食忧应减，守吏斋诚祷更深。\n泛灔洛川皆帝力，好浮青鲤瑞烟寻。",
        "dynasty": "宋",
        "collection_info": null
    },
    {
        "title": "本宫投龙简中使",
        "author": "夏竦",
        "content": "醮罢层霄鹤吹分，夜坛香火镂真文。\n羽人月笔封瑶检，使者星驰下绛云。\n蘂简荐诚川后耸，金龙传信洞天闻。\n再三鹊尾添檀炷，为祝虚心佑圣君。",
        "dynasty": "宋",
        "collection_info": null
    },
    {
        "title": "僊姬怨",
        "author": "夏竦",
        "content": "洞口垂杨拂地垂，年来期约又依违。\n红桃不解留人住，白鹤何曾觅信归。\n雉扇对开春寂寂，绣衣双卷雨霏霏。\n无言尽日云边立，不许霓裳按羽衣。",
        "dynasty": "宋",
        "collection_info": null
    },
    {
        "title": "宫词",
        "author": "夏竦",
        "content": "柳带分阴接殿基，笙歌还拥翠华归。\n前宫晓赭匀粧脸，别馆春红晒舞衣。\n槐影对笼苔点细，桐花西倚夕阳稀。\n夜来梦上檀香阁，犹映珠帘避贵妃。",
        "dynasty": "宋",
        "collection_info": null
    },
    {
        "title": "秋日江馆喜弹琴羽人至",
        "author": "夏竦",
        "content": "水馆凄清天一涯，喜逢僊盖驻灵芝。\n烟霞初散海中会，风雨忽来江上期。\n琴轸玉寒弹宿露，酒巵金暖对朝曦。\n圯桥书在如相授，不独留侯是帝师。",
        "dynasty": "宋",
        "collection_info": null
    },
    {
        "title": "喜马少保致政",
        "author": "夏竦",
        "content": "世机无路恼天真，心地逍遥万象新。\n久戍金河归塞客，却浮鲸海到家人。\n静封药竈移文火，闲看花阴上舞茵。\n应笑公侯方内热，六街奔走利名尘。",
        "dynasty": "宋",
        "collection_info": null
    },
    {
        "title": "送江寜相公",
        "author": "夏竦",
        "content": "六朝台榭好山川，丞相遥分造化权。\n两府规模遵故事，二南风什听新篇。\n平反庶狱棠庐外，约束诸侯玉帐前。\n莫讶依依恋行色，寿藩书命最多年。",
        "dynasty": "宋",
        "collection_info": null
    },
    {
        "title": "送太傅相公居留洛宅",
        "author": "夏竦",
        "content": "梓泽芝田尊帝里，玉符金钥委台司。\n家传旧节居连帅，史作新书赞父师。\n留府櫜鞬分骑引，都门圭组鬬班辞。\n共惊河洛初开奥，一日龙光四海知。",
        "dynasty": "宋",
        "collection_info": null
    },
    {
        "title": "送济南杜郎中",
        "author": "夏竦",
        "content": "秋树参差堕叶红，剖符还过故乡东。\n星分北陆龟蛇内，位应哀乌太紫中。\n亭传宛如行部日，冠缨犹带触邪风。\n寒泉岂是无人塞，应待君侯立事功。",
        "dynasty": "宋",
        "collection_info": null
    },
    {
        "title": "送修撰杨学士留守南京",
        "author": "夏竦",
        "content": "画船椎鼓忽东浮，留幕宾从候舳舻。\n宫裏铜鱼勘门钥，府中银兔合军符。\n鸣驺苑路人千骑，送客河桥酒百壶。\n莫为文章还自苦，骛池龙岫且游娱。",
        "dynasty": "宋",
        "collection_info": null
    },
    {
        "title": "送王端公充荆湖北路转运",
        "author": "夏竦",
        "content": "锦衣骢马好还家，大别山边汉水斜。\n霜简位高增意气，金章恩重有光华。\n几程蛮徼云藏驿，一棹荆江月照沙。\n多少朝簪鬓成雪，愿君休访楚山茶。",
        "dynasty": "宋",
        "collection_info": null
    },
    {
        "title": "送李殿院知防州",
        "author": "夏竦",
        "content": "屈草联芳映法冠，亭亭风度耸朝端。\n一麾出守秦城近，千里班春汉诏寛。\n引道画旗迎马重，褰帷霜简照人寒。\n都门迴首多离绪，宝瑟凄风别酒阑。",
        "dynasty": "宋",
        "collection_info": null
    },
    {
        "title": "送苏台守受代归朝",
        "author": "夏竦",
        "content": "香案当衙拜凤书，使君旌节下姑苏。\n宾朋唱和诗千首，耆幼扶携酒百壶。\n野树遮藏过建业，乱山迎送出江都。\n西风不得同归去，红藕花边望舳舻。",
        "dynasty": "宋",
        "collection_info": null
    },
    {
        "title": "送新恩善济处士归玉笥",
        "author": "夏竦",
        "content": "蠲疴妙剂分黄阁，驻景僊山奉紫闱。\n太秀山川须长价，少微星宿已增辉。\n幅巾不被尘缨縳，别笈唯封赐药归。\n唳鹤鸣猿好相候，利名无染世还稀。",
        "dynasty": "宋",
        "collection_info": null
    },
    {
        "title": "送人游关右",
        "author": "夏竦",
        "content": "朝曦轻抺柳梢长，歌彻邮亭饬去装。\n鹑首右瞻秦分野，虎牢西入汉关防。\n温泉雨霁离宫碧，麟畤沙惊塞日黄。\n如访平戎最长策，不徒鞭马为诗忙。",
        "dynasty": "宋",
        "collection_info": null
    },
    {
        "title": "送人入越",
        "author": "夏竦",
        "content": "广陵江口柳疏疏，自领笙歌上舳舻。\n一片晓山迎越绝，数程春水背姑苏。\n莲供晚果蜂房细，鲙市朝餐线缕麤。\n他日功成待相访，谢家烟月借人无。",
        "dynasty": "宋",
        "collection_info": null
    },
    {
        "title": "送人之淮西",
        "author": "夏竦",
        "content": "五里亭前一送君，碧油红斾驻清尘。\n半轩晚日淮西路，数拍离歌江上春。\n杜宇有情移别树，野花无主傍行人。\n男儿多少醻恩地，不欲东风泪满巾。",
        "dynasty": "宋",
        "collection_info": null
    },
    {
        "title": "寄张相公",
        "author": "夏竦",
        "content": "台司金印护诸侯，冲气均和耐素秋。\n户牖旧谋方倚重，莬裘前计合迟留。\n岂同少傅轻辞汉，况有维师永佐周。\n秉烛家园且行乐，即应重起济川舟。",
        "dynasty": "宋",
        "collection_info": null
    },
    {
        "title": "春日寄陈舍人",
        "author": "夏竦",
        "content": "浓淡晴霞泛夕阳，重重烟蔼护流芳。\n花残远渡晓风急，路入层云春梦长。\n结蕙翠光留蝶舞，含桃红实驻莺尝。\n可怜得意文章客，扈跸西园月桂香。",
        "dynasty": "宋",
        "collection_info": null
    },
    {
        "title": "题东林寺",
        "author": "夏竦",
        "content": "昔帝先贤迹未消，森沉台殿锁嶕峣。\n新莲照水香空在，旧辇生尘翠已凋。\n夹道古藤看翳日，过溪苍藓半侵桥。\n远公前意无人会，空对清风望寂寥。",
        "dynasty": "宋",
        "collection_info": null
    },
    {
        "title": "崇胜寺",
        "author": "夏竦",
        "content": "山当庐阜五峰边，地占侯溪好习禅。\n杳蔼峰峦云蔽日，参差楼殿瓦生烟。\n僧房宿鸟栖帘外，客馆鸣泉过枕前。\n但可登临闲访古，西来无法与人传。",
        "dynasty": "宋",
        "collection_info": null
    },
    {
        "title": "观夜醮",
        "author": "夏竦",
        "content": "万条银烛间灵旗，一片清香匝玉墀。\n羽帐星辰来不觉，僊坛冠帔立多时。\n红桃裛露风初细，白鹤迎云月渐迟。\n试託东皇问萧史，凤箫应许借人吹。",
        "dynasty": "宋",
        "collection_info": null
    },
    {
        "title": "话道",
        "author": "夏竦",
        "content": "清净无营即自由，神僊何必待人求。\n秦皇多诈死犹讳，汉武穷兵老未休。\n巨费漫悲徐市药，怪书空验少翁牛。\n须知方寸真元意，不在层城十二楼。",
        "dynasty": "宋",
        "collection_info": null
    },
    {
        "title": "赤城",
        "author": "夏竦",
        "content": "丹壁排空迭綵虹，上真应此驻灵踪。\n烟沉晓日明孤顶，云破余霞出半峰。\n岩下法师曾伏虎，洞中僊客屡投龙。\n他年翠盖东巡狩，玉牒终须受大封。",
        "dynasty": "宋",
        "collection_info": null
    },
    {
        "title": "奉和御制龙图阁观书",
        "author": "夏竦",
        "content": "切云层阁倚龙城，霜素缇油聚壁经。\n严召近臣容侍从，载赓宸唱乐清寜。\n神宗燕翼垂贻训，地宝昭彰显瑞形。\n芬馥芸香飘紫禁，荧煌金刻照彤庭。\n龟陈洛画开瑶检，絃泛熏风出黼扃。\n自庆孤生逢旦暮，愧无嘉颂赞明馨。",
        "dynasty": "宋",
        "collection_info": null
    },
    {
        "title": "奉和御制奉祀礼成宴",
        "author": "夏竦",
        "content": "真场荐鬯方回跸，泰畤钦柴既受禧。\n璧散九行颁宠宴，翠緌三接庆昌期。\n露晞朝景彰慈渥，风扇微和表圣时。\n羽籥动容分广砌，旍旗交影上丹墀。\n琼跗拜赐承天意，綷羽来仪识凤姿。\n向晚柏梁传睿唱，帝台春箭更迟迟。",
        "dynasty": "宋",
        "collection_info": null
    },
    {
        "title": "奉和御制内苑嘉谷",
        "author": "夏竦",
        "content": "渊圣钦明抚庶氓，斋居励翼御彤庭。\n天田播种勤农事，云稼流祥耀国经。\n琼粒蕃滋争结穟，龙枝屈曲竞分形。\n摇风秀色交卿霭，垂颖余光近帝星。\n茂遂岂同蕖叶异，殊尤全掩凤冠灵。\n连茎五七踰成数，实表皇穹鉴德馨。",
        "dynasty": "宋",
        "collection_info": null
    },
    {
        "title": "奉和御制玉清昭应宫天书阁告成",
        "author": "夏竦",
        "content": "飈驭告期宵寤协，紫虚畴德秘符呈。\n诞膺顾諟营恭馆，仰悟威神奉太清。\n密石砻磨鸠郢匠，非烟腾瑞集周祯。\n上侔帝阙规模丽，远掩迎年宪度明。\n将閟玉文藏绿藴，载崇金阁对丹城。\n高升彩制修梁直，永据柔灵宝势贞。\n飞陛缘云弥岌嶪，重栾倚汉益峥嵘。\n良辰涓选繁禧茂，严跸临观懿礼成。\n庆赐春流均盛食，真香云涌荐明诚。\n熏絃浚发斯干咏，丕显鸿猷洽治平。",
        "dynasty": "宋",
        "collection_info": null
    },
    {
        "title": "奉和御制玉清昭应宫玉皇大殿告成",
        "author": "夏竦",
        "content": "三圣重熙鸿业茂，百灵申锡宝符彰。\n寅恭清凈函无象，顾諟高明顺秉阳。\n法驭省巡修废坠，真宫经始报祺祥。\n栋升文杏觚棱峻，殿启真琳玉瑱方。\n九帐盛仪陈宴衎，六茎清奏助欢康。\n开轩瑞气凝空碧，驻跸晴辉艷赭黄。\n珠树移阴从帝圃，霓旌分影自仙乡。\n宸游悦豫同襄野，睿藻昭回迈柏梁。\n黎庶纵观争嘆咏，侍臣嘉颂极游扬。\n灵休锡羡淳风振，永播声名浃四荒。",
        "dynasty": "宋",
        "collection_info": null
    },
    {
        "title": "奉和御制国学太宗皇帝御书阁告成",
        "author": "夏竦",
        "content": "神宗浚哲通三变，善继文思洽万方。\n高倚丛楹藏鳯缊，密砻温石镂云章。\n素风畅茂增鸿庆，景耀腾凌发美祥。\n迴据日畿分宝势，远承云路抗飞梁。\n推恩宥币班中帑，式宴朝缨集上庠。\n更仰紫宸敷睿唱，夏絃春诵永游扬。",
        "dynasty": "宋",
        "collection_info": null
    },
    {
        "title": "奉和御制九天司命降临",
        "author": "夏竦",
        "content": "缉熙绵宇肃边疆，蕃祉纷纶显阜昌。\n真驭告期通梦寐，严宸精意洁坛场。\n青烟漏上盈中禁，碧辇宵分下彼苍。\n照地辉光蒙鹤燄，霭人嘉气杂萧芗。\n峒山顺拜鸿仪展，太古灵源密命扬。\n载仰金姿唯睟穆，稍瞻云躅更辉煌。\n晓霞微动觚棱峻，絃月斜明玉瑱方。\n丹凤卷旗严藻衞，绿车旋轸向仙乡。\n春褀涣汗均流庆，睿唱昭迴纪降祥。\n万国颂声皆载路，巍巍馨烈迈成康。",
        "dynasty": "宋",
        "collection_info": null
    },
    {
        "title": "奉贺御制灵应瑞石",
        "author": "夏竦",
        "content": "沉潜毓粹生嘉石，宥密开祥契上穹。\n降圣远期真驭协，卜年遐祚宝符同。\n夐殊延喜灵珪上，讵比昭华瑞管中。\n隐起玉文非篆隶，混成环状岂磨砻。\n弥彰帝历休祺茂，永叶仙源统绪隆。\n钦翼春怀敷睿藻，巍巍千祀仰惟聪。",
        "dynasty": "宋",
        "collection_info": null
    },
    {
        "title": "奉和御制朝元殿朝谢玉皇大帝",
        "author": "夏竦",
        "content": "三清右序储繁祉，万乘钦明答上穹。\n圣化诞敷书轨混，僊游昭假地天通。\n灵辉熠煜充丹禁，瑞雾霏微翳碧空。\n积累有开鸿绪远，顾怀无际庆基隆。\n精心展彩威颜肃，法曲迎真睿藻融。\n象舞在庭功夐异，宝符先道古难同。\n奉朝嘉服祇羣后，赞帝鸿仪俨上公。\n神爵乍临香馥郁，矞云低映树青葱。\n洁粢禋荐升严陛，苍璧高蟠照晓风。\n宣室受釐均大赉，洋洋春泽浃区中。",
        "dynasty": "宋",
        "collection_info": null
    },
    {
        "title": "奉和御制朝谢玉皇大帝致斋夜天书道场观鹤下临",
        "author": "夏竦",
        "content": "紫皇斋祓感青冥，仙骥徊翔瑞气平。\n百和真香凝玉羽，九枝芳燄动星精。\n远辞金阙衔灵命，俯瞰瑶台效帝祯。\n矫翼乍侵龙斾影，扬音微杂凤箫声。\n应须置祀昭神异，岂止登歌纪圣明。\n藻衞仰观皆率舞，益知天意合三清。",
        "dynasty": "宋",
        "collection_info": null
    },
    {
        "title": "奉和御制奉安圣像礼成",
        "author": "夏竦",
        "content": "琳宫胥宇象清都，金阁丛楹閟宝符。\n昭假僊游彰胄绪，范镕真像极规模。\n精衷钦翼明威显，近辅恭迎茂典敷。\n美应荐臻书不绝，灵期先定日无渝。\n徘徊瑞羽临旌斾，夭矫飞龙上舳舻。\n斋幄接神珪璧异，景舆迎圣羽仪殊。\n荧煌宝座安三境，妪煦鸿恩下九衢。\n深庆小臣叨奉跸，翠緌华组耀微躯。",
        "dynasty": "宋",
        "collection_info": null
    },
    {
        "title": "奉和御制先天节上清宫道场香合内获金龙",
        "author": "夏竦",
        "content": "元真降治佑生民，紫馆空歌协吉辰。\n芬馥鹊鑪兰注褭，盘萦钿合翠龙臻。\n阴凝珠树飞鳞密，影拂霓旌瑞角新。\n月驷云螭徒骏逸，碧鷄金马谩璘彬。\n会骖虬辇昭灵异，终接飇轮奉圣神。\n愿復水官修豢御，纪年何足播芳尘。",
        "dynasty": "宋",
        "collection_info": null
    },
    {
        "title": "奉和御制恭谢天地礼成",
        "author": "夏竦",
        "content": "元真密诲惟畴德，耀魄灵猷务降衷。\n僊里肇禋尊妙道，国阳严配报层穹。\n百神右序储蕃祉，羣后寅威仰圣风。\n声震山渊踰日际，泽流根叶徧区中。\n考熙茂范登虞舜，积累遥源属帝鸿。\n柔远九垠书轨混，凝休千载帝天通。\n赓歌紫禁唐文盛，苐颂青缃汉德融。\n盛业巍巍心翼翼，古今能事集皇躬。",
        "dynasty": "宋",
        "collection_info": null
    },
    {
        "title": "奉和御制真游殿告成",
        "author": "夏竦",
        "content": "均和玉烛成冬夕，畴圣珍符纪瑞年。\n八景凤舆临紫禁，九微龙檠照祥烟。\n森沉藻衞僊游接，睟穆真仪圣诲宣。\n浚发璇源开物始，密敷鸿荫肇基先。\n良金肖像镕三品，宝殿新规度九筵。\n绮栋虹升初矫尔，丹楹丛倚倍森然。\n高侔帝所威神备，迥据坤灵势胜全。\n云雀嚮阳明翠羽，玉题承月灿珠躔。\n元龟协吉休符茂，盛藻迎祥睿志虔。\n璧散示慈恩正洽，斯千流咏降琼笺。",
        "dynasty": "宋",
        "collection_info": null
    },
    {
        "title": "奉和御制与天下臣庶恭上玉皇大帝天帝圣号",
        "author": "夏竦",
        "content": "皇皇至德召和平，茂烈馨香已告成。\n祇报元符营紫馆，钦崇上帝荐鸿名。\n夤威洁志通三境，宥密真游降九清。\n淳耀先期观道秘，休成协吉顺天正。\n琼干文彩云幡列，金简荧煌玉字呈。\n藻衞导迎扬盛则，灵场陟降极精诚。\n绵区率吁民胥悦，篆素铺观古未行。\n广乐乍兼箫籁响，仙风微动佩环声。\n扬烟层宙祥辉涌，称庆斋闱瑞气生。\n道荫符通嘉应集，中宸繁贶永充盈。",
        "dynasty": "宋",
        "collection_info": null
    },
    {
        "title": "奉和御制五岳观告成",
        "author": "夏竦",
        "content": "岳镇明神屡降康，圣心尊奉礼文扬。\n徽名祇荐昭殊典，秘宇钦崇报美祥。\n曲沼甘泉秋湛湛，浮荣嘉气晓苍苍。\n金釭衔壁流繁影，云雀踶甍耀采章。\n祇祓王灵涓吉日，密砻文杏架修梁。\n都人雾集鸿仪盛，帝御天临絜志彰。\n宸唱茂宣昭峻极，春祺纷委显蕃昌。\n升平更属西成日，击壤欢谣徧井疆。",
        "dynasty": "宋",
        "collection_info": null
    },
    {
        "title": "奉和御制玉清昭应宫成",
        "author": "夏竦",
        "content": "中宸夜驻飞廉辔，东阙朝迎绿错篇。\n祇建宝宫朝睟象，载崇金阁奉真铨。\n高侔紫极威神异，迥据柔灵胜势宣。\n矗矗端平规景叶，煌煌丰丽圣功全。\n承隅阳马层云隔，鸣磬花台晓色先。\n别笈箓缄龙印字，清坛香奏鹊鑪烟。\n流泉灌注通河汉，列馆回环接洞天。\n玉籁琅璈鸾竞舞，蘂书金简鹤争传。\n采梁虹指祺祥集，银榜星分庆赏延。\n永镇帝居资曼寿，五城奚取汉迎年。",
        "dynasty": "宋",
        "collection_info": null
    },
    {
        "title": "奉和御制会灵观甘露",
        "author": "夏竦",
        "content": "岳灵飞观耸神州，上圣钦崇德日休。\n嘉露霄零甘特异，贞条膏被势何稠。\n昆山宝器今初贮，汉苑仙盘昔未浮。\n自可纪年昭瑞应，更殊添海助洪流。\n堇荼变味承余润，图牒腾芳焕大猷。\n愿采朝华和美玉，仰资宸筭倍千秋。",
        "dynasty": "宋",
        "collection_info": null
    },
    {
        "title": "奉和御制冬至",
        "author": "夏竦",
        "content": "汉门候景嘉辰启，鲁观书云协气升。\n玉管飞灰新节应，璇霄合璧瑞华凝。\n阳芸初动犹兼雪，柔茘将芳尚隔冰。\n繁祉建元名已肇，殊庭备物礼将登。\n黄龙甘露诚难拟，泰畤甘泉岂足称。\n共庆帝辰延百福，巍巍千载庇黎蒸。",
        "dynasty": "宋",
        "collection_info": null
    },
    {
        "title": "奉和御制恭谢南郊",
        "author": "夏竦",
        "content": "高真降佑开鸿业，哲后祈禠福下民。\n靖馆斋心成鉅典，嘉坛报贶奉严禋。\n时遵夏历春当孟，礼宪周郊日在辛。\n图箓先登符命显，祖宗昭配孝思伸。\n侍祠卿士衣缨列，随兆星辰爼豆陈。\n穆穆苍灵潜扈跸，寥寥风伯豫清尘。\n再登午陛虔诚达，三烛奔精美应臻。\n万寿无疆增介祉，永蠲牲玉事神明。",
        "dynasty": "宋",
        "collection_info": null
    },
    {
        "title": "奉和御制庆先后升祔礼成",
        "author": "夏竦",
        "content": "事地有严彰至德，显亲为重化含生。\n永怀慈景心追孝，载举鸿仪月就盈。\n徽册钦崇昭懿铄，太宫祇祔极诚明。\n黄彝进裸精衷达，小吕登歌茂礼成。\n式宴外庭均大庆，受釐恭馆洽维祯。\n薫絃远播思齐颂，亿载垂鸿廓帝纮。",
        "dynasty": "宋",
        "collection_info": null
    },
    {
        "title": "奉和御制藉田诗",
        "author": "夏竦",
        "content": "绍休文祖盛仪陈，载耜东耕恊仲春。\n冕服远推踰古制，须知明主为生民。",
        "dynasty": "宋",
        "collection_info": null
    },
    {
        "title": "奉和御制皇太后恭谢太庙",
        "author": "夏竦",
        "content": "圣哲因心迈古先，亲裁礼乐定牺牷。\n祼成文母膺鸿佑，永指南山比寿年。",
        "dynasty": "宋",
        "collection_info": null
    },
    {
        "title": "奉和御制幸金明池",
        "author": "夏竦",
        "content": "睿藻昭回侔列纬，时龙顺豫体苍旻。\n岂同周穆临瑶水，凯乐雍容浃庶民。",
        "dynasty": "宋",
        "collection_info": null
    },
    {
        "title": "御阁春帖子  其一",
        "author": "夏竦",
        "content": "金盘晓日融春露，黼帐鲜云荫瑞香。\n圣寿永同天地久，南山何足比延长。",
        "dynasty": "宋",
        "collection_info": null
    },
    {
        "title": "御阁春帖子  其二",
        "author": "夏竦",
        "content": "冰消太液生春水，日上披香积瑞烟。\n乔岳告成鸿庆远，垂衣无事永千年。",
        "dynasty": "宋",
        "collection_info": null
    },
    {
        "title": "御阁春帖子  其三",
        "author": "夏竦",
        "content": "天人道洽真游降，禅祀功高帝业昌。\n迎气东郊风乍暖，受釐中禁日初长。",
        "dynasty": "宋",
        "collection_info": null
    },
    {
        "title": "御阁春帖子  其四",
        "author": "夏竦",
        "content": "九门和气衝鱼钥，层宙祥飇起鹤云。\n王泽下流慈煦远，万方歌舞戴明君。",
        "dynasty": "宋",
        "collection_info": null
    },
    {
        "title": "御阁春帖子  其五",
        "author": "夏竦",
        "content": "青逵布序韶晖盛，紫禁乘春乐事多。\n海域晏清无夕虑，斋居宣室顺天和。",
        "dynasty": "宋",
        "collection_info": null
    },
    {
        "title": "御阁春帖子  其六",
        "author": "夏竦",
        "content": "寒梅吐艷风初应，步辇宣游日渐迟。\n道荫无涯真绪远，永康寰海茂春祺。",
        "dynasty": "宋",
        "collection_info": null
    },
    {
        "title": "内阁春帖子  其一",
        "author": "夏竦",
        "content": "青逵布序和风扇，紫禁延禧瑞日长。\n伫看亲蚕临茧馆，永观彤管播声芳。",
        "dynasty": "宋",
        "collection_info": null
    },
    {
        "title": "内阁春帖子  其二",
        "author": "夏竦",
        "content": "椒花献岁良时启，彩鷰迎春淑气来。\n仰奉帝慈方秀出，吹箫看筑凤凰台。",
        "dynasty": "宋",
        "collection_info": null
    },
    {
        "title": "内阁春帖子  其三",
        "author": "夏竦",
        "content": "东郊候气迴青辂，北阙迎祥闢紫闱。\n大庇羣生承宝绪，永敷春泽播鸿徽。",
        "dynasty": "宋",
        "collection_info": null
    },
    {
        "title": "内阁春帖子  其四",
        "author": "夏竦",
        "content": "银箭初传暖律延，微和渐扇物华姸。\n彩幡红镂宜春字，永奉宸慈亿万年。",
        "dynasty": "宋",
        "collection_info": null
    },
    {
        "title": "内阁春帖子  其五",
        "author": "夏竦",
        "content": "青阳乍整苍龙驾，紫宙初凝白鹤云。\n曼寿无疆真荫远，九重嘉气日氤氲。",
        "dynasty": "宋",
        "collection_info": null
    },
    {
        "title": "内阁春帖子  其六",
        "author": "夏竦",
        "content": "缇室葭灰飞候管，彤闱天路起和风。\n六宫永被河洲化，穆穆芳猷佐圣功。",
        "dynasty": "宋",
        "collection_info": null
    },
    {
        "title": "内阁春帖子  其七",
        "author": "夏竦",
        "content": "三星分曜辉宸汉，九禁迎春启令辰。\n仰奉椒闱宣内治，湛恩鸿庆永如春。",
        "dynasty": "宋",
        "collection_info": null
    },
    {
        "title": "寿春郡王阁春帖子  其一",
        "author": "夏竦",
        "content": "穆穆韶华生紫禁，迟迟春箭下青宫。\n良辰已庆加元服，大国爰闻拜景风。",
        "dynasty": "宋",
        "collection_info": null
    },
    {
        "title": "寿春郡王阁春帖子  其二",
        "author": "夏竦",
        "content": "缇室葭灰飞律管，凤闱春色动年芳。\n仙源积庆诚无际，永戴宸慈袭美祥。",
        "dynasty": "宋",
        "collection_info": null
    },
    {
        "title": "寿春郡王阁春帖子  其三",
        "author": "夏竦",
        "content": "日上苑梅凝素艷，雪晴宫柳弄青条。\n已观寿土封东国，即看怀金奉内朝。",
        "dynasty": "宋",
        "collection_info": null
    },
    {
        "title": "寿春郡王阁春帖子  其四",
        "author": "夏竦",
        "content": "异表英奇非世出，惠心通敏尽生知。\n更当淑景承慈煦，永奉嘉祥茂本枝。",
        "dynasty": "宋",
        "collection_info": null
    },
    {
        "title": "御阁端午帖子  其一",
        "author": "夏竦",
        "content": "续命彩丝登茧馆，长生金箓献琳宫。\n百灵拱卫天居峻，万国欢康帝业隆。",
        "dynasty": "宋",
        "collection_info": null
    },
    {
        "title": "御阁端午帖子  其二",
        "author": "夏竦",
        "content": "金缕开辰分五色，长丝献寿祝千年。\n垂衣日月承嘉庆，真祖飇游正在天。",
        "dynasty": "宋",
        "collection_info": null
    },
    {
        "title": "御阁端午帖子  其三",
        "author": "夏竦",
        "content": "僊园采药回雕辇，禁殿迎祥启凤闱。\n四海乐康民富寿，穆清无事永垂衣。",
        "dynasty": "宋",
        "collection_info": null
    },
    {
        "title": "御阁端午帖子  其四",
        "author": "夏竦",
        "content": "彩丝祝寿芳辰启，紫禁凝旒瑞日长。\n亿兆归仁天佑德，绵绵真荫永无疆。",
        "dynasty": "宋",
        "collection_info": null
    },
    {
        "title": "御阁端午帖子  其五",
        "author": "夏竦",
        "content": "绛台丹笔书金箓，紫殿瑶箱献巧衣。\n亿载延鸿资睿算，百祥重沓拥宸闱。",
        "dynasty": "宋",
        "collection_info": null
    },
    {
        "title": "御阁端午帖子  其六",
        "author": "夏竦",
        "content": "太官角黍迎嘉节，上圣斋居袭美祥。\n金阙鉴观真绪远，永延鸿庆庇多方。",
        "dynasty": "宋",
        "collection_info": null
    },
    {
        "title": "御阁端午帖子  其七",
        "author": "夏竦",
        "content": "尚方绶带迎嘉节，中禁彤闱纳美祥。\n畴德珍符方瑞圣，后天宸寿永无疆。",
        "dynasty": "宋",
        "collection_info": null
    },
    {
        "title": "御阁端午帖子  其八",
        "author": "夏竦",
        "content": "太官角黍初晨启，法坐垂衣介福隆。\n亿载昌期方赫奕，九天真荫永延鸿。",
        "dynasty": "宋",
        "collection_info": null
    },
    {
        "title": "御阁端午帖子  其九",
        "author": "夏竦",
        "content": "赐羮佳事传青简，续寿长丝献紫宸。\n帝祉荐彰符盛德，圣心勤恤为生民。",
        "dynasty": "宋",
        "collection_info": null
    },
    {
        "title": "御阁端午帖子  其一○",
        "author": "夏竦",
        "content": "五色綵丝初献寿，九重嘉气颂长生。\n庇民精意方虔巩，垂拱仁风更穆清。",
        "dynasty": "宋",
        "collection_info": null
    },
    {
        "title": "御阁端午帖子  其一一",
        "author": "夏竦",
        "content": "浴兰袭祉良辰启，握纪无为圣道尊。\n舄奕嘉祥充九禁，冲融和气徧干门。",
        "dynasty": "宋",
        "collection_info": null
    },
    {
        "title": "御阁端午帖子  其一二",
        "author": "夏竦",
        "content": "八龙焜耀长生箓，五采葳蕤续命丝。\n亿载延长资睿算，万区康乐遇昌期。",
        "dynasty": "宋",
        "collection_info": null
    },
    {
        "title": "皇后阁端午帖子  其一",
        "author": "夏竦",
        "content": "迎祥竞献双条达，续寿初纒五色丝。\n共仰斋庄隆内训，永观蕃衍茂仙枝。",
        "dynasty": "宋",
        "collection_info": null
    },
    {
        "title": "皇后阁端午帖子  其二",
        "author": "夏竦",
        "content": "璧沼水嬉飞隼渡，瑶箱命缕彩丝新。\n亲蚕礼毕无余事，夙佩珩璜奉紫宸。",
        "dynasty": "宋",
        "collection_info": null
    },
    {
        "title": "皇后阁端午帖子  其三",
        "author": "夏竦",
        "content": "千门朱索迎嘉祉，九禁椒涂纳美祥。\n虔奉黼帷承渥惠，庆隆禖石美祥新。",
        "dynasty": "宋",
        "collection_info": null
    },
    {
        "title": "皇后阁端午帖子  其四",
        "author": "夏竦",
        "content": "千门袭吉萦朱索，九禁开晨闢紫闱。\n宫漏正长天睠重，永宣芳训率三妃。",
        "dynasty": "宋",
        "collection_info": null
    },
    {
        "title": "皇后阁端午帖子  其五",
        "author": "夏竦",
        "content": "日记采兰追楚俗，化孚流荇诵周诗。\n肃恭懿德垂彤管，九御归心百福宜。",
        "dynasty": "宋",
        "collection_info": null
    },
    {
        "title": "皇后阁端午帖子  其六",
        "author": "夏竦",
        "content": "中闺正肃鸣环节，吉日爰逢采术时。\n亿载繁禧同圣寿，百男鸿庆茂仙枝。",
        "dynasty": "宋",
        "collection_info": null
    },
    {
        "title": "皇后阁端午帖子  其七",
        "author": "夏竦",
        "content": "点画诸宫初献巧，裁缝中禁又迎祥。\n周南永播河洲化，仰佐鸿明烛万方。",
        "dynasty": "宋",
        "collection_info": null
    },
    {
        "title": "郡王阁端午帖子  其一",
        "author": "夏竦",
        "content": "对日惠心时共仰，沐兰嘉节庆长丝。\n仰承中绪隆天爱，永奉祥祺袭太熙。",
        "dynasty": "宋",
        "collection_info": null
    },
    {
        "title": "郡王阁端午帖子  其二",
        "author": "夏竦",
        "content": "彤闱永奉千年庆，金策将封一字王。\n伫向景风承异渥，预从佳节纳多祥。",
        "dynasty": "宋",
        "collection_info": null
    },
    {
        "title": "郡王阁端午帖子  其三",
        "author": "夏竦",
        "content": "五色彩丝颁禁殿，千龄嘉庆集藩房。\n玉堂絃诵依真馆，日日灵心降美祥。",
        "dynasty": "宋",
        "collection_info": null
    },
    {
        "title": "郡王阁端午帖子  其四",
        "author": "夏竦",
        "content": "昆山瑞玉题真篆，阆苑蟠桃刻印文。\n并献春闺延美庆，亿年嘉气永氤氲。",
        "dynasty": "宋",
        "collection_info": null
    },
    {
        "title": "淑妃阁端午帖子  其一",
        "author": "夏竦",
        "content": "蕤宾布序逢良月，条达延祥记令辰。\n仰奉椒涂宣内治，永昭芳誉冠虞嫔。",
        "dynasty": "宋",
        "collection_info": null
    },
    {
        "title": "淑妃阁端午帖子  其二",
        "author": "夏竦",
        "content": "芳园踏草迎嘉节，紫掖鸣环奉鞠衣。\n渥惠日新鸿庆远，永隆徽序耀层闱。",
        "dynasty": "宋",
        "collection_info": null
    },
    {
        "title": "淑妃阁端午帖子  其三",
        "author": "夏竦",
        "content": "万宇清和当圣日，千门采拾遘良辰。\n上真鸿绪宜蕃衍，从此高禖美应新。",
        "dynasty": "宋",
        "collection_info": null
    },
    {
        "title": "淑妃阁端午帖子  其四",
        "author": "夏竦",
        "content": "宴寝奉朝鸣采玉，良辰袭庆表长丝。\n仰承中壸垂芳裕，永播周南逮下诗。",
        "dynasty": "宋",
        "collection_info": null
    },
    {
        "title": "廷试",
        "author": "夏竦",
        "content": "殿上衮衣明日月，砚中旗影动龙蛇。\n纵横礼乐三千字，独对丹墀日未斜。",
        "dynasty": "宋",
        "collection_info": null
    },
    {
        "title": "和太师相公秋兴十首  其一",
        "author": "夏竦",
        "content": "原上西风马力生，折胶时候正凄清。\n功名未立头空白，却忆金徽万里行。",
        "dynasty": "宋",
        "collection_info": null
    },
    {
        "title": "和太师相公秋兴十首  其二",
        "author": "夏竦",
        "content": "亭皋危叶乍经霜，过尽惊鸿落吹长。\n闲上层楼待初月，方壶残漏下三商。",
        "dynasty": "宋",
        "collection_info": null
    },
    {
        "title": "和太师相公秋兴十首  其三",
        "author": "夏竦",
        "content": "萤光照水星星度，鴈阵横空字字移。\n何处佳人惜团扇，玉阶烟叶动轻飔。",
        "dynasty": "宋",
        "collection_info": null
    },
    {
        "title": "和太师相公秋兴十首  其四",
        "author": "夏竦",
        "content": "苑树残蝉送远愁，懒将衰鬓照清流。\n归来自扫东园叶，学灌寒蔬备晚秋。",
        "dynasty": "宋",
        "collection_info": null
    },
    {
        "title": "和太师相公秋兴十首  其五",
        "author": "夏竦",
        "content": "水榭凉生暑气销，疏萤点点漏迢迢。\n明河案户苍龙转，只有匏瓜缀碧霄。",
        "dynasty": "宋",
        "collection_info": null
    },
    {
        "title": "和太师相公秋兴十首  其六",
        "author": "夏竦",
        "content": "沉沉池阁乍凉天，坐爱莲熏夜不眠。\n却忆北门曾候对，半帘斜月玉堂前。",
        "dynasty": "宋",
        "collection_info": null
    },
    {
        "title": "和太师相公秋兴十首  其七",
        "author": "夏竦",
        "content": "相府新秋宴席开，西湖珠履践苍苔。\n白头旧吏方奔走，不得抽毫逐上才。",
        "dynasty": "宋",
        "collection_info": null
    },
    {
        "title": "和太师相公秋兴十首  其八",
        "author": "夏竦",
        "content": "遥思汉阙雨新晴，天际微云夕吹生。\n沆瀣气凉僊掌迥，满盘宵露结珠英。",
        "dynasty": "宋",
        "collection_info": null
    },
    {
        "title": "和太师相公秋兴十首  其九",
        "author": "夏竦",
        "content": "河汉西倾火渐流，露华微冷透轻裘。\n何当弄凤随惊吹，直上层城十二楼。",
        "dynasty": "宋",
        "collection_info": null
    },
    {
        "title": "和太师相公秋兴十首  其一○",
        "author": "夏竦",
        "content": "彤管少文堪约史，霜戈无艺可防边。\n孟诸苍莾平台远，坐对秋光又一年。",
        "dynasty": "宋",
        "collection_info": null
    },
    {
        "title": "青州",
        "author": "夏竦",
        "content": "日上西山舞鸾鹤，波翻碧海鬪蛟龙。\n直鈎到了成何事，消得君王四履封。",
        "dynasty": "宋",
        "collection_info": null
    },
    {
        "title": "江州琵琶亭",
        "author": "夏竦",
        "content": "年光过眼如车毂，职事羁人似马衔。\n若遇琵琶应大笑，何须涕泣满青衫。",
        "dynasty": "宋",
        "collection_info": null
    },
    {
        "title": "狎鸥亭诗  其一",
        "author": "夏竦",
        "content": "元化平分荷大钧，左符新刻玉为麟。\n南湖特地栽桃李，拟伴沙鸥过十春。",
        "dynasty": "宋",
        "collection_info": null
    },
    {
        "title": "狎鸥亭诗  其二",
        "author": "夏竦",
        "content": "海鴈桥边绿水深，绝无尘土近花阴。\n忘机不管人知否，自有溪鸥信此心。",
        "dynasty": "宋",
        "collection_info": null
    },
    {
        "title": "书怀",
        "author": "夏竦",
        "content": "黄阁有贤图国计，皂嚢无党害边功。\n河湟饮马无难事，一点沙尘在目中。",
        "dynasty": "宋",
        "collection_info": null
    },
    {
        "title": "到任后作",
        "author": "夏竦",
        "content": "功兼文武帝师臣，久厌崇高乐退身。\n任是东山无限好，谢公争忍负生民。",
        "dynasty": "宋",
        "collection_info": null
    },
    {
        "title": "西厅",
        "author": "夏竦",
        "content": "阶除尽日微风度，帘幕先秋暑气还。\n莫讶使君临案久，雨晴端正见南山。",
        "dynasty": "宋",
        "collection_info": null
    },
    {
        "title": "宫词  其一",
        "author": "夏竦",
        "content": "鬓拢春烟湿翠翘，石榴裙幔袅纤腰。\n绛唇不敢深深注，却怕香脂污玉箫。",
        "dynasty": "宋",
        "collection_info": null
    },
    {
        "title": "宫词  其二",
        "author": "夏竦",
        "content": "新染罗衣窣地红，喜迎天仗宴春风。\n歌词若入君王听，不惜新声教六宫。",
        "dynasty": "宋",
        "collection_info": null
    },
    {
        "title": "古意",
        "author": "夏竦",
        "content": "重上青楼拂蛛网，却匀愁黛对菱波。\n也知新旧争多少，敢话机头织素多。",
        "dynasty": "宋",
        "collection_info": null
    },
    {
        "title": "渔者",
        "author": "夏竦",
        "content": "读徧龙韬事可知，一竿闲把直鈎垂。\n秋来江上西风急，且繫扁舟卷钓丝。",
        "dynasty": "宋",
        "collection_info": null
    },
    {
        "title": "观藏珠",
        "author": "夏竦",
        "content": "敏手机心颇自安，遮藏有路巧千般。\n主公当面无因见，只怕旁人冷眼看。",
        "dynasty": "宋",
        "collection_info": null
    },
    {
        "title": "安抚状元内翰还朝復命再获候迎先附短章以代片幅",
        "author": "夏竦",
        "content": "两朝西掖旧词臣，蘖苦冰寒四十春。\n霜雪满头尘满袖，自惭重见玉堂人。",
        "dynasty": "宋",
        "collection_info": null
    },
    {
        "title": "送张逸人二首  其一",
        "author": "夏竦",
        "content": "上公诗笔千金重，逋客归装一棹轻。\n莫向青山更招隐，且留贤哲济苍生。",
        "dynasty": "宋",
        "collection_info": null
    },
    {
        "title": "送张逸人二首  其二",
        "author": "夏竦",
        "content": "徘徊独鹤翻清景，容曵孤云下绛霄。\n朝市山林本无异，前贤出处尽逍遥。",
        "dynasty": "宋",
        "collection_info": null
    },
    {
        "title": "到任泾州寄长安府学诸先辈",
        "author": "夏竦",
        "content": "半载秦川令始行，论文犹未款羣英。\n横戈且趁从军乐，不及期年待政成。",
        "dynasty": "宋",
        "collection_info": null
    },
    {
        "title": "闻劝农二使渡江访胡丞隐居",
        "author": "夏竦",
        "content": "宅临殷羡投书渚，门拥维摩问疾人。\n诏使舣舟应访道，雨花交影隔西津。",
        "dynasty": "宋",
        "collection_info": null
    },
    {
        "title": "咏凤",
        "author": "夏竦",
        "content": "千仞翱翔览德辉，成汤解网四灵归。\n梧桐欲下还惊去，悄悄饥鹰掠树飞。",
        "dynasty": "宋",
        "collection_info": null
    },
    {
        "title": "闻莺",
        "author": "夏竦",
        "content": "春光容与晓风高，花映金涂见羽毛。\n莫讶绿杨留不住，内园新雨熟含桃。",
        "dynasty": "宋",
        "collection_info": null
    },
    {
        "title": "咏鹰",
        "author": "夏竦",
        "content": "获自野罗知性巧，饲之鲜食已恩丰。\n下鞴未便随人意，须是经春更一笼。",
        "dynasty": "宋",
        "collection_info": null
    },
    {
        "title": "再徙西都咏青雀寄张昇谏院",
        "author": "夏竦",
        "content": "弱羽伤弓尚未完，孤飞谁敢拟鸳鸾。\n明珠自有千金价，莫为游人作弹丸。",
        "dynasty": "宋",
        "collection_info": null
    },
    {
        "title": "厩马",
        "author": "夏竦",
        "content": "万里无尘塞草秋，玉轮金轭未巡游。\n上林苜蓿天池水，饱食长鸣可自羞。",
        "dynasty": "宋",
        "collection_info": null
    },
    {
        "title": "蔷薇",
        "author": "夏竦",
        "content": "红房深浅翠条低，满架清香敌麝脐。\n攀折若无花底刺，岂教桃李独成蹊。",
        "dynasty": "宋",
        "collection_info": null
    },
    {
        "title": "槛竹",
        "author": "夏竦",
        "content": "广厦长廊四面围，小栏霜雪两三枝。\n帘帷壅蔽无人见，赖有中天日照知。",
        "dynasty": "宋",
        "collection_info": null
    },
    {
        "title": "花槛",
        "author": "夏竦",
        "content": "曲槛横栏百宝装，春风容冶看人狂。\n孤松瘦柏无颜色，只有青青待雪霜。",
        "dynasty": "宋",
        "collection_info": null
    },
    {
        "title": "题华严经诗",
        "author": "夏竦",
        "content": "黼幄思贤已再三，诏书将拆紫泥缄。\n嘉言一句利天下，何必金文更彻函。",
        "dynasty": "宋",
        "collection_info": null
    },
    {
        "title": "寄传法二大卿并简译席诸大士  其一",
        "author": "夏竦",
        "content": "译案多年润法音，性根虽钝信根深。\n无明不起冤亲等，应有龙天证此心。",
        "dynasty": "宋",
        "collection_info": null
    },
    {
        "title": "寄传法二大卿并简译席诸大士  其二",
        "author": "夏竦",
        "content": "润色金文数十函，清凉甘露洗尘凡。\n修行不作伊兰计，只愿三千尽宝严。",
        "dynasty": "宋",
        "collection_info": null
    },
    {
        "title": "雪后赠雪苑师  其一",
        "author": "夏竦",
        "content": "雪山修道六年成，云满长空雪满庭。\n便向箇中登觉地，何须腊月待明星。",
        "dynasty": "宋",
        "collection_info": null
    },
    {
        "title": "雪后赠雪苑师  其二",
        "author": "夏竦",
        "content": "玉界琼田万顷平，一年光景一番新。\n苑中又见梅花发，信手拈来总是春。",
        "dynasty": "宋",
        "collection_info": null
    },
    {
        "title": "雪后赠雪苑师  其三",
        "author": "夏竦",
        "content": "千嶂崔嵬雪裏看，东风一夜捲余寒。\n岩前溜玉知多少，涨起西江十八滩。",
        "dynasty": "宋",
        "collection_info": null
    },
    {
        "title": "雪后赠雪苑师  其四",
        "author": "夏竦",
        "content": "老去方知行路难，此心正要觅人安。\n室中半偈如闻得，便作当年立雪看。",
        "dynasty": "宋",
        "collection_info": null
    },
    {
        "title": "偶成  其一",
        "author": "夏竦",
        "content": "非才徧历清华地，悟佛方为止足身。\n浮名浮利莫相试，三千世界一微尘。",
        "dynasty": "宋",
        "collection_info": null
    },
    {
        "title": "偶成  其二",
        "author": "夏竦",
        "content": "保庇孤根逄圣主，矜修晚节顺天机。\n空门自有清凉地，不向红尘议是非。",
        "dynasty": "宋",
        "collection_info": null
    },
    {
        "title": "偶成  其三",
        "author": "夏竦",
        "content": "燕雀纷纷出乱麻，汉江西畔使君家。\n空堂自恨无金弹，任尔啾啾到日斜。",
        "dynasty": "宋",
        "collection_info": null
    },
    {
        "title": "九日登尧山书事",
        "author": "夏竦",
        "content": "满头黄菊鬓毛斑，曾议皇王对尔颜。\n今日临风轻霸迹，尧山应合胜牛山。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "夏竦",
        "content": "玉格功成碧诏迟，御风千里款黄扉。\n旋纡兰佩朝丹禁，却捧云章入翠微。\n绿藴星辰藏古篆，绛宫龙虎闭神扉。\n东山日暮余霞散，南国烟晴独鹤归。\n重结茅茨临乳窦，别裁荷芰换尘衣。\n鸾凤若有壶中志，从此高梧一见稀。",
        "dynasty": "宋",
        "collection_info": null
    },
    {
        "title": "登台州城楼",
        "author": "夏竦",
        "content": "楼压荒城见远村，倚阑衣袂拂苔纹。\n猿啼晓树枝枝雨，僧下秋山级级云。\n招客酒旗临岸挂，灌田溪水凿渠分。\n洞中应有神仙窟，缭乱红霞出紫氛。",
        "dynasty": "宋",
        "collection_info": null
    },
    {
        "title": "秋日村路",
        "author": "夏竦",
        "content": "落照明残菊，村亭路欲分。\n酒旗降远客，雁阵战秋云。\n断陇拳鳌足，轻波起鹤纹。\n田家逢乐岁，歌舞贺时君。",
        "dynasty": "宋",
        "collection_info": null
    },
    {
        "title": "咏牡丹",
        "author": "夏竦",
        "content": "云罩觚棱鬬影寒，一丛香压玉栏干。\n东皇用意交裁剪，留待君王驻跸看。",
        "dynasty": "宋",
        "collection_info": null
    },
    {
        "title": "句  其一",
        "author": "夏竦",
        "content": "孤馆明秋月，清砧韵霜风。",
        "dynasty": "宋",
        "collection_info": null
    },
    {
        "title": "句  其二",
        "author": "夏竦",
        "content": "横陈皆锦绣，器皿尽金玉。",
        "dynasty": "宋",
        "collection_info": null
    },
    {
        "title": "句  其三",
        "author": "夏竦",
        "content": "雪度维杨腊，花逢北国春。",
        "dynasty": "宋",
        "collection_info": null
    },
    {
        "title": "句  其四",
        "author": "夏竦",
        "content": "出没鱼龙聚，飞沉日月连。",
        "dynasty": "宋",
        "collection_info": null
    },
    {
        "title": "句  其五",
        "author": "夏竦",
        "content": "灯背翠帘人欲别，月斜烟柳马频嘶。",
        "dynasty": "宋",
        "collection_info": null
    },
    {
        "title": "句  其六",
        "author": "夏竦",
        "content": "密叶凝华承玉戺，附枝交影荫银塘。",
        "dynasty": "宋",
        "collection_info": null
    },
    {
        "title": "句  其七",
        "author": "夏竦",
        "content": "似法阴爻呈六穗，或符阳数效三岐。",
        "dynasty": "宋",
        "collection_info": null
    },
    {
        "title": "句  其八",
        "author": "夏竦",
        "content": "气凌云梦吞八九，欲与溟渤争雌雄。",
        "dynasty": "宋",
        "collection_info": null
    },
    {
        "title": "桃源图",
        "author": "冯信可",
        "content": "桃源东迴溪转长，桃花开时春日光。\n幽禽出树乱红落，游鱼吹花流水香。\n山人正住溪之浒，屋角花开自成坞。\n寻源未许武陵人，隐者但作桃花主。\n拄杖穿花来水头，禽鱼亦解识风流。\n往来况有樵云叟，何惜衔杯同唱酬。\n一尊如出桃花色，花落尊中已无迹。\n醉乡泠泠白日闲，黄尘滚滚青山隔。\n明年此日桃花开，何人凈扫溪阴苔。\n我亦天台约刘阮，春风一棹酒船来。",
        "dynasty": "宋",
        "collection_info": null
    },
    {
        "title": "如归亭",
        "author": "章傪",
        "content": "吴上江上客亭幽，地占姑苏最上游。\n万顷重湖朝夕浪，几声残橹往来舟。\n凉生领袖苹风晚，冷射杯盘桂魄秋。\n东道正闲时倒屣，笙歌谁惜一迟留。",
        "dynasty": "宋",
        "collection_info": null
    },
    {
        "title": "如归亭",
        "author": "何永锡",
        "content": "独临朱槛爱平波，安稳归舟两两过。\n数岛云霞栽橘社，一汀烟月采菱歌。\n湖心日定施青黛，砌下风恬展碧罗。\n好写仙源槎阁主，便教从此上银河。",
        "dynasty": "宋",
        "collection_info": null
    },
    {
        "title": "如归亭",
        "author": "陶伯宗",
        "content": "吾家本住洞庭西，烟雨生涯接钓矶。\n今日吴江亭上望，水光山色却如归。",
        "dynasty": "宋",
        "collection_info": null
    },
    {
        "title": "句",
        "author": "王渎",
        "content": "东湖富泉石。",
        "dynasty": "宋",
        "collection_info": null
    },
    {
        "title": "句",
        "author": "张观",
        "content": "保心如止水，为行见真书。",
        "dynasty": "宋",
        "collection_info": null
    },
    {
        "title": "登第后作",
        "author": "何拯",
        "content": "自古{宗/内}城继踵希，吾门多幸盛昌时。\n姮娥不惜蟾宫桂，从此何家第二枝。",
        "dynasty": "宋",
        "collection_info": null
    },
    {
        "title": "退居",
        "author": "詹中正",
        "content": "宦情文思竞阑珊，利户名枢莫我关。\n无可奈何新白髮，不如归去旧青山。\n须知百岁都为梦，未信千金买得闲。\n珍重樽中贤圣酒，非因风月亦开颜。",
        "dynasty": "宋",
        "collection_info": null
    },
    {
        "title": "香山",
        "author": "詹中正",
        "content": "浪兀孤舟一叶轻，香山登步觉神清。\n几多怪石全胜画，大半奇花不识名。\n猿狖尽当吟裏见，烟霞祇向眼前生。\n官身未约重来此，酒满螺杯月正明。",
        "dynasty": "宋",
        "collection_info": null
    },
    {
        "title": "山居苦",
        "author": "詹中正",
        "content": "未达且穷栖，寂寥难可为。\n雪窗灯焰短，茅屋雨声低。\n幽砌苔金锁，闲庭草半迷。\n江山无限意，时得入新题。",
        "dynasty": "宋",
        "collection_info": null
    },
    {
        "title": "句",
        "author": "詹中正",
        "content": "吟余妓散杯中酒，归去蝶随头上花。",
        "dynasty": "宋",
        "collection_info": null
    },
    {
        "title": "五更枕上",
        "author": "黄虚舟",
        "content": "睡觉愁无奈，难禁冬夜长。\n纔听晓钟动，又是世人忙。\n入市船撑月，朝天马踏霜。\n布衾绵样软，切莫笑寻常。",
        "dynasty": "宋",
        "collection_info": null
    },
    {
        "title": "蛾眉亭",
        "author": "黄虚舟",
        "content": "浩荡长流浪拍天，貔貅十万坐楼船。\n年年春满江南岸，夜夜风传塞北烟。\n中界灵祇藏水府，六朝废寝落山边。\n秋来留得唐时月，捉月今谁是谪仙。",
        "dynasty": "宋",
        "collection_info": null
    },
    {
        "title": "送李殿省赴任常熟",
        "author": "黄鑑",
        "content": "吴山紫翠倚晴空，潘令风流向此中。\n雨饱公田方稼稔，春生香径杂葩红。\n綵舻衔尾凌波驶，頳鲤骈头荐俎丰。\n玉季情深重暌索，南云延脰接飞鸿。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "黄鑑",
        "content": "城阙厌纷华，山泉乐清适。\n瞥然浮杯归，远思浩无极。\n珍篇蔼昼评，凈义留泰译。\n平生雾霞衣，倏变兰蒲色。\n美号宠弥天，端居馆香积。\n孤踪共鸟还，情愔避高弋。\n烟波一叶舟，风雨两镮锡。\n佛壠有幽栖，鹰房多善识。\n把尘话空无，百虑从此息。\n回瞻辇寺居，不及莓苔石。",
        "dynasty": "宋",
        "collection_info": null
    },
    {
        "title": "石门岩壁",
        "author": "黄鑑",
        "content": "峭壁矗云三峡裏，急湍翻雪五湖边。\n何年造物施神力，移到褒中小有天。",
        "dynasty": "宋",
        "collection_info": null
    },
    {
        "title": "句  其一",
        "author": "黄鑑",
        "content": "游鱼波上游。",
        "dynasty": "宋",
        "collection_info": null
    },
    {
        "title": "句  其二",
        "author": "黄鑑",
        "content": "远水涵空迷极目，落花如雾拥归轩。",
        "dynasty": "宋",
        "collection_info": null
    },
    {
        "title": "即事",
        "author": "王致",
        "content": "谷暗随呼应，禽春不速来。\n幽居逢令序，跬步且徘徊。",
        "dynasty": "宋",
        "collection_info": null
    },
    {
        "title": "辞本州教官",
        "author": "王致",
        "content": "年近古稀有，不易升此堂。\n他日留泉下，须留姓氏香。",
        "dynasty": "宋",
        "collection_info": null
    },
    {
        "title": "题袁学士像",
        "author": "王致",
        "content": "平生有志惜分阴，经济功夫着力深。\n一日高飞成远举，几回怀古作豪吟。\n春风频梦丹墀月，夏日长思玉馆琴。\n天下弦歌声已旧，化成都只在公心。",
        "dynasty": "宋",
        "collection_info": null
    },
    {
        "title": "舟中作偈",
        "author": "释楚圆",
        "content": "长江行不尽，帝里到何时。\n既得凉风便，休将舻棹施。",
        "dynasty": "宋",
        "collection_info": null
    },
    {
        "title": "访隐居孙明復山斋二首  其一",
        "author": "孔道辅",
        "content": "日观峰前访隐沦，岂同沮溺异人羣。\n轲能养浩雄能默，今復渊源见此君。",
        "dynasty": "宋",
        "collection_info": null
    },
    {
        "title": "访隐居孙明復山斋二首  其二",
        "author": "孔道辅",
        "content": "脱屐名场藴壮图，君方举逸待嘉谟。\n即期鹤版临岩室，万迭云山恋得无。",
        "dynasty": "宋",
        "collection_info": null
    },
    {
        "title": "题祖庙二首  其一",
        "author": "孔道辅",
        "content": "秦火自焚宁害圣，金丝堂壁閟家书。\n典坟启发皆天意，非谓共王好治居。",
        "dynasty": "宋",
        "collection_info": null
    },
    {
        "title": "题祖庙二首  其二",
        "author": "孔道辅",
        "content": "门有诗书不华彩，素王留得好生涯。\n行人莫讶频回首，天下文章第一家。",
        "dynasty": "宋",
        "collection_info": null
    },
    {
        "title": "山中作",
        "author": "释惟政",
        "content": "桥上山万重，桥下水千里。\n惟有白鹭鸶，见我常来此。",
        "dynasty": "宋",
        "collection_info": null
    },
    {
        "title": "辞侍郎蒋公讌客见招",
        "author": "释惟政",
        "content": "昨日曾将今日期，出门倚杖又思惟。\n为僧只合居岩谷，国土筵中甚不宜。",
        "dynasty": "宋",
        "collection_info": null
    },
    {
        "title": "自题像",
        "author": "释惟政",
        "content": "貌古形疏倚杖蔾，分明画出须菩提。\n解空不许离声色，似听孤猨月下啼。",
        "dynasty": "宋",
        "collection_info": null
    },
    {
        "title": "送僧偈",
        "author": "释惟政",
        "content": "山中何所有，岭上多白云。\n祇可自怡悦，不堪持赠君。",
        "dynasty": "宋",
        "collection_info": null
    },
    {
        "title": "惠州野吏亭",
        "author": "黄仲通",
        "content": "危亭治旧基，登览一何奇。\n万态罗浮景，三章宰辅诗。\n岚光如画处，霁色乍开时。\n味此休闲趣，惟予野吏知。",
        "dynasty": "宋",
        "collection_info": null
    },
    {
        "title": "送龙池寥先生开讲沙场诗",
        "author": "余湜",
        "content": "沙场诸子弟，少小尽晞颜。\n迎我五经笥，归来七岛山。\n朝游松子洞，暮宿惠人湾。\n讲罢西风裏，扁舟早送还。",
        "dynasty": "宋",
        "collection_info": null
    },
    {
        "title": "句",
        "author": "余湜",
        "content": "西母子回金殿冷，绿珠一坠玉楼空。",
        "dynasty": "宋",
        "collection_info": null
    },
    {
        "title": "诗一首",
        "author": "史温",
        "content": "曹娥庙貌枕江湄，南北行人合孝思。\n有智不争三十里，千年黄绢一厅碑。",
        "dynasty": "宋",
        "collection_info": null
    },
    {
        "title": "寄天台王炼师兼呈邑宰",
        "author": "张日损",
        "content": "百里凄清古县城，阮郎陶令自相应。\n非无柳影含彭泽，别有花光胜武陵。\n闲醉想同莎外石，冷吟知共夜深灯。\n红尘未得寻高兴，心过青山第几层。",
        "dynasty": "宋",
        "collection_info": null
    },
    {
        "title": "题广化寺阿育王塔",
        "author": "黄康弼",
        "content": "齐野非吴渚，支郎是子陵。\n钓台千古月，宝塔万年灯。",
        "dynasty": "宋",
        "collection_info": null
    },
    {
        "title": "海棠",
        "author": "高觌",
        "content": "锦里花中色最奇，妖娆天赋本来稀。\n绮霞忽照迷红障，縠露轻笼设翠帏。\n繁朵有情妆媚景，纤枝无力带残晖。\n好将绣向罗裙上，永作香闺楚楚衣。",
        "dynasty": "宋",
        "collection_info": null
    },
    {
        "title": "虎丘",
        "author": "苏耆",
        "content": "虎踞标灵迹，危楼杳霭间。\n剑池沉石壁，金池涌秋山。\n塔影松轩断，云迷藓径斑。\n磬随灵籁尽，鹤伴老僧闲。\n有句惭先哲，无辞愈厚颜。\n我来聊写望，顿觉离人寰。",
        "dynasty": "宋",
        "collection_info": null
    },
    {
        "title": "句",
        "author": "苏耆",
        "content": "上到天门最高处，不能容物只容身。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "祖士衡",
        "content": "雪中问法传宗印，日暮裁诗变楚骚。\n香积诸天修凈供，蒲葺三殿赐新袍。\n夜禅锡驻青鸳剎，晓渡杯陵白露涛。\n参罢虚堂惟宴坐，风松露桂海蟾高。",
        "dynasty": "宋",
        "collection_info": null
    },
    {
        "title": "寄李先生",
        "author": "黄晞",
        "content": "久不见泰伯，中心频损和。\n近闻束书卷，更卜好山阿。\n学古成儒癖，敦风荡俗讹。\n周公法已矣，原宪事如何。\n母老禄未及，身闲鬓不皤。\n新文海裔播，旧业钓竿拖。\n宁戚歌宁发，麻姑使屡过。\n时人一握小，吾道片云多。\n友弟俱游宦，池樊自摭莎。\n闻猿诗兴逸，敲户酒徒罗。\n乡里名光也，朝廷礼后么。\n年来鱼信至，怪我客蹉跎。",
        "dynasty": "宋",
        "collection_info": null
    },
    {
        "title": "诗一首",
        "author": "黄晞",
        "content": "福唐太守天下才，好事求奇竭中楮。\n有时劝我静祛怀，到处寻幽闲笑侣。\n一朝薏苡足人疑，万里珠玑同梦睹。\n树墓休提孤剑鐞，星垣忽见清絃古。\n好物终难寂寞留，高门即是从容所。\n几年何地各分飞，此地当歌忽胥遇。\n还记当头洒泪人，同是从前旧承顾。\n中郎一见厚难忘，柯亭有竹君知否。",
        "dynasty": "宋",
        "collection_info": null
    },
    {
        "title": "留题涪州石鱼",
        "author": "刘忠顺",
        "content": "七十二鳞波底镌，一衔蓂草一衔莲。\n出来非共贪芳饵，奏去因同报稔年。\n方客远书徒自得，牧人嘉梦合相先。\n前知上瑞宜频见，帝念民饥刺史贤。",
        "dynasty": "宋",
        "collection_info": null
    },
    {
        "title": "留题资圣寺宗己嘉遯居",
        "author": "刘忠顺",
        "content": "院幽庵更小，嘉遯称名尊。\n展榻殊无地，看山别有门。\n潮来供菜圃，云过隔城村。\n了毕如来藏，任他风动摇。",
        "dynasty": "宋",
        "collection_info": null
    },
    {
        "title": "龙泉秩满题",
        "author": "蔡用之",
        "content": "昨日新官对旧官，吏民一半冷相看。\n夜来惟有前滩水，依旧多情到枕寒。",
        "dynasty": "宋",
        "collection_info": null
    },
    {
        "title": "富顺",
        "author": "解旦",
        "content": "封疆莫嘆极西陲，景物尤堪着咏思。\n亭台处处垂杨影，街巷家家小酒旗。\n旧同吴楚分梅艷，新比戎泸有荔枝。\n凿井咸泉通海脉，靠山公署映江涯。",
        "dynasty": "宋",
        "collection_info": null
    },
    {
        "title": "句",
        "author": "解旦",
        "content": "便作武陵溪上看，春来何处不开花。",
        "dynasty": "宋",
        "collection_info": null
    },
    {
        "title": "赠张俞秀才游金华山",
        "author": "郑炎",
        "content": "凌晨别我将何适，鹤态飘然振霜翮。\n指点金华欲去游，骑驴直造烟霞宅。\n一片岚光凝不飞，数里松阴翠如滴。\n背腊山寒雪未消，迎春地暖花争拆。\n水潺潺兮风索索，帘卷虚堂正岑寂。\n高歌应有鬼神听，状物潜驱鸿化力。\n繄我浮生繫郡符，安得乘闲访灵迹。\n吟成一首送君诗，倩僧勒上岩边石。",
        "dynasty": "宋",
        "collection_info": null
    },
    {
        "title": "赠内臣孙可久",
        "author": "柳永",
        "content": "故侯幽隐直城东，草树扶疏一亩宫。\n曾珥貂珰为近侍，却纡绦褐作闲翁。\n高吟拥鼻诗怀壮，雅论持衡道气充。\n厌尽繁华天上乐，始将踪蹟学冥鸿。",
        "dynasty": "宋",
        "collection_info": null
    },
    {
        "title": "鬻海歌",
        "author": "柳永",
        "content": "鬻海之民何所营，妇无蚕织夫无耕。\n衣食之源太寥落，牢盆鬻就汝输征。\n年年春夏潮盈浦，潮退刮泥成岛屿。\n风干日曝咸咺加，始灌潮波塯成滷。\n滷浓咸淡未得闲，采樵深入无穷山。\n豹踪虎迹不敢避，朝阳出去夕阳还。\n船载肩擎未遑歇，投入巨竈炎炎热。\n晨烧暮烁堆积高，才得波涛变成雪。\n自从潴滷至飞霜，无非假贷充糇粮。\n秤入官中得微直，一缗往往十缗偿。\n周而復始无休息，官租未了私租逼。\n驱妻逐子课工程，虽作人形俱菜色。\n鬻海之民何苦辛，安得母富子不贫。\n本朝一物不失所，愿广皇仁到海滨。\n甲兵凈洗征输辍，君有余财罢盐铁。\n太平相业尔惟盐，化作夏商周时节。",
        "dynasty": "宋",
        "collection_info": null
    },
    {
        "title": "题中峰寺",
        "author": "柳永",
        "content": "攀萝蹑石落崔嵬，千万峰中梵室开。\n僧向半空为世界，眼看平地起风雷。\n猿偷晓果升松去，竹逗清流入槛来。\n旬月经游殊不厌，欲归回首更迟迴。",
        "dynasty": "宋",
        "collection_info": null
    },
    {
        "title": "句",
        "author": "柳永",
        "content": "分得天一角，织成山四围。",
        "dynasty": "宋",
        "collection_info": null
    },
    {
        "title": "小孤山  其一",
        "author": "蔡齐",
        "content": "大孤之石衡且修，青青长在湖之头。\n小孤之石锐以高，削立江崖当洪涛。\n滔滔逝水东流去，两石崔嵬屹天柱。\n蜀巴之源浩沄沄，壮哉此诚江海门。\n鸿庞稍见士宇广，疏凿方知夏禹勤。\n名山大川神所主，过者震惊谁敢侮。\n云何作庙向荒壖，抟土娉婷像龙女。\n篙师贾客尔何知，坎坎伐鼓持豚蹄。\n倚篷清坐渔歌起，日暮但见崖鹰飞。",
        "dynasty": "宋",
        "collection_info": null
    },
    {
        "title": "小孤山  其二",
        "author": "蔡齐",
        "content": "危峰屹立长江上，势折华胥限百蛮。\n鰲背孤撑青玉柱，斗杓斜插翠云鬟。\n月生西海初三夜，潮到东吴第一关。\n安得扁舟多载酒，放歌击楫浪花间。",
        "dynasty": "宋",
        "collection_info": null
    },
    {
        "title": "小孤索用黄士殷同赋",
        "author": "蔡齐",
        "content": "缆舟宿松县，我友爱奇观。\n爱登小孤山，千里瞰江岸。\n窄塞峡浪喧，微茫渚沙漫。\n临深看泳鱼，思归闻啼雁。\n茫茫吊千古，俯仰亦嗟嘆。\n君侯金玉章，贻我舟中玩。",
        "dynasty": "宋",
        "collection_info": null
    },
    {
        "title": "洋州",
        "author": "蔡交",
        "content": "武定新雄阃，丰宁旧奥墟。\n地兼秦蜀美，川会汉洋纡。\n翠垒环封岭，清流跃野渠。\n安知下斜谷，别得上华胥。\n干酒香村落，生金富里闾。\n晴轩迎螮蝀，夜管送蟾蜍。\n啼乌絃幽坞，芳花绣碧墟。\n路飞游女盖，巷曳隐人裾。\n陆会寻穿石，江遨揭聚鱼。\n缴将藤解坼，耗用谷驱除。\n双竹溪翁杖，柔芎坝户蔬。\n镇留僊婿恨，岩邃佛人居。\n照市成都锦，盈庠阙里书。\n采茶惊雉鹧，护橘趁狨狙。\n俗洽庭无讼，年丰廥有储。\n大资州将懒，藐与世贤疏。\n统总村何有，甘酣分有余。\n正宜心自怍，更有位谁如。\n未执归田耒，犹乘集事车。\n好于闲静处，积渐学樵渔。",
        "dynasty": "宋",
        "collection_info": null
    },
    {
        "title": "句",
        "author": "释居昱",
        "content": "松声和雨听，山色带云看。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "李遵勖",
        "content": "雷海谭音出世雄，台岩香社冠禅丛。\n红炉点雪灵机密，翠径斑苔道步通。\n珠水滤罗晨漱凈，豉莼萦筯午斋丰。\n当帆已应王臣供，金地天龙绕旧宫。",
        "dynasty": "宋",
        "collection_info": null
    },
    {
        "title": "游黄山",
        "author": "聂宗卿",
        "content": "陟冈寻胜蹟，小径遶危岑。\n高隐重云幕，闲游乱石林。\n因潜涤患水，如卧辟寒金。\n松老青姿怪，岩空紫气深。\n几宵惊客梦，半夜有猿吟。\n我本神僊裔，徘徊称道心。",
        "dynasty": "宋",
        "collection_info": null
    },
    {
        "title": "经照湖方干旧居",
        "author": "吴遵路",
        "content": "磻溪垂钓者，终得展其才。\n何事先生隐，不逢明主来。\n泉声秋雨歇，月色夜云开。\n对此空惆怅，吟魂早晚迴。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "吴遵路",
        "content": "高躅动京国，静缘怀故山。\n扁舟乘兴往，孤鸟倦飞还。\n社漏重湖外，霞城积霭闲。\n碧云聊寓意，即境自幽关。",
        "dynasty": "宋",
        "collection_info": null
    },
    {
        "title": "题三学山",
        "author": "王雍",
        "content": "五色琉璃白昼寒，当年佛脚万旃檀。\n藕丝织出三衣妙，贝叶经传一偈难。\n夜看圣灯红菡萏，晓惊飞石碧琅玕。\n更闻鹦鹉因缘塔，八十山僧试说看。",
        "dynasty": "宋",
        "collection_info": null
    },
    {
        "title": "兴庆池禊宴",
        "author": "张奎",
        "content": "公余连骑赏芳妍，柳重花明祓禊天。\n丝竹绕堤浮舴艋，绮罗照水戏秋韆。\n回头景物才三月，屈指光阴又一年。\n台旆行春暂均逸，凤凰池暖正思贤。",
        "dynasty": "宋",
        "collection_info": null
    },
    {
        "title": "和答刘夔咏茱萸  其一",
        "author": "程琳",
        "content": "霜枝雕翠雁横秋，莫倚危楼动旅愁。\n菊有清香樽有酒，茱萸不插也风流。",
        "dynasty": "宋",
        "collection_info": null
    },
    {
        "title": "和答刘夔咏茱萸  其二",
        "author": "程琳",
        "content": "秋风台上起高歌，把酒看花意已多。\n屈轶不生神豸死，结茱为佩欲如何。",
        "dynasty": "宋",
        "collection_info": null
    },
    {
        "title": "咏西湖",
        "author": "程琳",
        "content": "西湖多胜景，飞盖喜相陪。\n暑气迎秋尽，江声向夕来。",
        "dynasty": "宋",
        "collection_info": null
    },
    {
        "title": "海棠",
        "author": "程琳",
        "content": "海外移根灼灼奇，风情闲丽比应稀。\n晶莹宝萼排珠琲，旖旎芳丛簇绣帷。\n繁极只愁随暮雨，飘多何计驻春晖。\n浣花溪上年年意，露湿烟霞拂客衣。",
        "dynasty": "宋",
        "collection_info": null
    },
    {
        "title": "冬近",
        "author": "程琳",
        "content": "世间剥復每相寻，此理几几唤得譍。\n万木冻僵梅有信，黄河冰合井如蒸。",
        "dynasty": "宋",
        "collection_info": null
    },
    {
        "title": "窃闻集贤侍郎政成公暇时出游览因念青社境物之胜长句四韵奉寄",
        "author": "庞籍",
        "content": "政报公余称雅怀，两城烟树尽楼台。\n波通龙口春戏盛，云入山门晓望开。\n园馆有诗书命笔，海邦无寇破蛮才。\n当时不俟交符印，恨失岚亭展宴罍。",
        "dynasty": "宋",
        "collection_info": null
    },
    {
        "title": "到塞后有怀青社",
        "author": "庞籍",
        "content": "初到营陵春始回，泱泱风物接梧台。\n鱼盐利重通阛盛，筝瑟声和宴席开。\n天际肤云连岱色，海中灵药慕仙才。\n早知未许身闲去，悔舍尧田石涧来。",
        "dynasty": "宋",
        "collection_info": null
    },
    {
        "title": "送余姚知县陈最寺丞",
        "author": "庞籍",
        "content": "需头章荐重，方底诏除荣。\n人比鸣琴令，官参梦马卿。\n菰烟吴地景，涛鹭浙江程。\n美政应天报，姚虞旧俗清。",
        "dynasty": "宋",
        "collection_info": null
    },
    {
        "title": "记异",
        "author": "庞籍",
        "content": "冬至子时阳已生，道随阳长物将萌。\n星辰赐告铭心骨，愿以宽章辅至平。",
        "dynasty": "宋",
        "collection_info": null
    },
    {
        "title": "经严子陵钓台作四首  其一",
        "author": "庞籍",
        "content": "翠岫临寒濑，先生老此中。\n钓耕轻万乘，要领戒三公。\n入宿星躔动，归来世网空。\n何人知此意，千古激浇风。",
        "dynasty": "宋",
        "collection_info": null
    },
    {
        "title": "经严子陵钓台作四首  其二",
        "author": "庞籍",
        "content": "道闭宁濡足，时平亦括囊。\n故人登世帝，清濑自吾乡。\n渭叟非真钓，商奴是诈狂。\n先生不可问，天外一鸾翔。",
        "dynasty": "宋",
        "collection_info": null
    },
    {
        "title": "经严子陵钓台作四首  其三",
        "author": "庞籍",
        "content": "闻箇狂奴足，生平在草莱。\n不荣升帝腹，宁自蹋鱼台。\n步武中朝下，胼胝故国回。\n沧浪重一濯，京雒有尘埃。",
        "dynasty": "宋",
        "collection_info": null
    },
    {
        "title": "经严子陵钓台作四首  其四",
        "author": "庞籍",
        "content": "长天杳杳道冥冥，一士孤风达至精。\n云若有心应有着，鱼缘轻饵是轻生。\n何人楚泽三年放，此地家滩七里清。\n应宿将臣皆列士，未将烟水博功名。",
        "dynasty": "宋",
        "collection_info": null
    },
    {
        "title": "句  其一",
        "author": "庞籍",
        "content": "毗耶长者入街初。",
        "dynasty": "宋",
        "collection_info": null
    },
    {
        "title": "句  其二",
        "author": "庞籍",
        "content": "田园贫宰相，图史富书生。",
        "dynasty": "宋",
        "collection_info": null
    },
    {
        "title": "句  其三",
        "author": "庞籍",
        "content": "巢凤阁边劳远梦，繫龙桥下认前题。",
        "dynasty": "宋",
        "collection_info": null
    },
    {
        "title": "句  其四",
        "author": "庞籍",
        "content": "蜀道盘纡去不迷，故园犹在武阳西。",
        "dynasty": "宋",
        "collection_info": null
    },
    {
        "title": "题太平兴国宫",
        "author": "李受",
        "content": "香炉峰下宅天官，三界方知可往还。\n白石眼前分世路，紫云头上接天班。\n沧溟岂隔毫芒内，忆劫皆归瞬息间。\n但得心源到真境，凌虚鸾鹤会跻攀。",
        "dynasty": "宋",
        "collection_info": null
    },
    {
        "title": "题应天寺",
        "author": "齐廓",
        "content": "宝势耸如飞，檐牙照锦翚。\n路盘危磴出，僧触断云归。\n万井分尘界，千岩在目围。\n浮生枉多事，到此合忘机。",
        "dynasty": "宋",
        "collection_info": null
    },
    {
        "title": "如归亭",
        "author": "齐廓",
        "content": "翚飞绮构成，宾至得佳名。\n岫列千螺出，江涵匹练平。\n吟看客帆度，坐见钓舟横。\n独倚雕阑外，令人心骨清。",
        "dynasty": "宋",
        "collection_info": null
    },
    {
        "title": "句",
        "author": "齐廓",
        "content": "祖龙神兵驱不得，挥电成鞭有遗迹。",
        "dynasty": "宋",
        "collection_info": null
    },
    {
        "title": "石伞峰书堂",
        "author": "齐唐",
        "content": "伞峰一片崎危石，枕在青冥绝壁间。\n人作盐梅资世济，蹟留岩岫与云闲。\n露盘高出长年殿，羽盖斜临宛委山。\n藐矣诸孙愧前躅，但开三径掩柴关。",
        "dynasty": "宋",
        "collection_info": null
    },
    {
        "title": "题禹庙",
        "author": "齐唐",
        "content": "削断龙门剑力闲，遗祠终古鑑湖边。\n昆墟到海曾穷地，石穴藏书不记年。\n春色门墙花滴雨，晓光台殿水浮烟。\n涂山万国梯航集，告禅灵坛岂偶然。",
        "dynasty": "宋",
        "collection_info": null
    },
    {
        "title": "送张尊师监龙瑞宫",
        "author": "齐唐",
        "content": "阳明洞天三月春，桃花艷艷迎笑人。\n仙官瑶裾翠羽裾，直上非烟骖紫麟。\n手把赤书秘玉文，朝谒太素三元君。\n琳房窈窕出青云，众真啸语林际闻。\n山精木魅知有主，敛戢鬼火摧飈轮。\n崇岩绝壑足清放，抗迹万里无埃尘。\n物不疵疠年谷熟，绰约曾潜姑射神。\n祈师努力学此道，下济泽国穷鳏民。",
        "dynasty": "宋",
        "collection_info": null
    },
    {
        "title": "仙茅",
        "author": "齐唐",
        "content": "仙方上品夸灵种，忽怪灵芝拆紫苞。\n玉泽返婴看验术，少微山是小三茅。",
        "dynasty": "宋",
        "collection_info": null
    },
    {
        "title": "玉洞",
        "author": "齐唐",
        "content": "白石洞间路，吾家在其中。\n琴窗与书阁，一半是云封。",
        "dynasty": "宋",
        "collection_info": null
    },
    {
        "title": "披云楼",
        "author": "齐唐",
        "content": "元和文物盛羣贤，曾借蓬莱住列仙。\n画入帘栊烟外寺，鑑摇台榭水中天。",
        "dynasty": "宋",
        "collection_info": null
    },
    {
        "title": "越州通判厅事后新凿方井",
        "author": "齐唐",
        "content": "卧龙山脚寒岩底，沮洳泥涂不记年。\n疏引一朝逢智匠，坐令咫尺变璇渊。\n待时藏用怀灵德，济物施功假世贤。\n留作越人歌咏事，召棠阴下酌贪泉。",
        "dynasty": "宋",
        "collection_info": null
    },
    {
        "title": "题上虞南塔院",
        "author": "齐唐",
        "content": "雁级指高冥，登瞻地域灵。\n路寻沧海断，山带沃洲青。",
        "dynasty": "宋",
        "collection_info": null
    },
    {
        "title": "长葺圣寿寺",
        "author": "齐唐",
        "content": "建中天子寄弥纶，筑隐商岩旧叶存。\n麟笑有文藏册府，驷车流庆属衡门。\n金绳宝构新空界，剑树真游接古原。\n藐矣诸孙愧前躅，脱身仍谢北山猿。",
        "dynasty": "宋",
        "collection_info": null
    },
    {
        "title": "十咏  其一",
        "author": "齐唐",
        "content": "远适庐陵郡，经旬泛楚天。\n江山晴绕枕，星斗夜随船。",
        "dynasty": "宋",
        "collection_info": null
    },
    {
        "title": "十咏  其二",
        "author": "齐唐",
        "content": "远适庐陵郡，重江去不穷。\n全家片帆底，三月怒涛中。",
        "dynasty": "宋",
        "collection_info": null
    },
    {
        "title": "登狼山阁",
        "author": "齐唐",
        "content": "海腹藏吴楚，天枢转斗牛。\n夜分惊日浴，潮落见鲸游。",
        "dynasty": "宋",
        "collection_info": null
    },
    {
        "title": "乌江庙",
        "author": "齐唐",
        "content": "天意降时雨，山川潜出云。\n锄秦将授汉，此力半因君。",
        "dynasty": "宋",
        "collection_info": null
    },
    {
        "title": "南雄城楼",
        "author": "齐唐",
        "content": "汉初开郡出南夷，万壑千岩足崄巇。\n天上斗牛应共域，人间江岭自分岐。\n尉佗椎髻遗风俗，马援飞鸢堕水时。",
        "dynasty": "宋",
        "collection_info": null
    },
    {
        "title": "观潮",
        "author": "齐唐",
        "content": "何意滔天苦作威，狂驱海若走冯夷。\n因看平地波翻起，知是沧浪鼎沸时。\n初似长平万瓦震，忽如圆峤六鳌移。\n直应待得澄如练，会有安流往济时。",
        "dynasty": "宋",
        "collection_info": null
    },
    {
        "title": "句  其一",
        "author": "齐唐",
        "content": "戴水寒流对轩槛，桃源深径入渔樵。",
        "dynasty": "宋",
        "collection_info": null
    },
    {
        "title": "句  其二",
        "author": "齐唐",
        "content": "楩柟非给燎，鱮鲂必施罛。",
        "dynasty": "宋",
        "collection_info": null
    },
    {
        "title": "句  其三",
        "author": "齐唐",
        "content": "纤纶鱼罗尾，鸣镞雉摧班。",
        "dynasty": "宋",
        "collection_info": null
    },
    {
        "title": "句  其四",
        "author": "齐唐",
        "content": "新筑堤成号杜塘，结茅深稳占湖光。",
        "dynasty": "宋",
        "collection_info": null
    },
    {
        "title": "句  其五",
        "author": "齐唐",
        "content": "扫拂渔蓬出泾来。",
        "dynasty": "宋",
        "collection_info": null
    },
    {
        "title": "句  其六",
        "author": "齐唐",
        "content": "独坐涧边听水落，却来洞口看云生。",
        "dynasty": "宋",
        "collection_info": null
    },
    {
        "title": "句  其七",
        "author": "齐唐",
        "content": "飞栋新成蘸碧轩，会稽山脚照湖边。",
        "dynasty": "宋",
        "collection_info": null
    },
    {
        "title": "句  其八",
        "author": "齐唐",
        "content": "偃藩唯觉讼铃虚。",
        "dynasty": "宋",
        "collection_info": null
    },
    {
        "title": "句  其九",
        "author": "齐唐",
        "content": "唯有梅花报春早，雪中传信过江干。",
        "dynasty": "宋",
        "collection_info": null
    },
    {
        "title": "句  其一○",
        "author": "齐唐",
        "content": "剑水清凉梦笔山，戟衣照日启重关。",
        "dynasty": "宋",
        "collection_info": null
    },
    {
        "title": "句  其一一",
        "author": "齐唐",
        "content": "岁贵波然素，时珍蟹有箱。",
        "dynasty": "宋",
        "collection_info": null
    },
    {
        "title": "句  其一二",
        "author": "齐唐",
        "content": "身闲婚嫁毕，秋老蟹螯肥。",
        "dynasty": "宋",
        "collection_info": null
    },
    {
        "title": "句  其一三",
        "author": "齐唐",
        "content": "春波池上搘琴荐，秋月桐阴把蟹螯。",
        "dynasty": "宋",
        "collection_info": null
    },
    {
        "title": "歌一首",
        "author": "段谷",
        "content": "一间茅屋，尚自修治。\n信任风吹，连檐破碎。\n斗栱邪欹，看看倒也。\n墙壁作散土一堆，主人永不来归。",
        "dynasty": "宋",
        "collection_info": null
    },
    {
        "title": "九鲤湖",
        "author": "张式",
        "content": "半生漂落江湖外，此日登楼花正开。\n丹竈依然沈涧水，珠帘空自挂瑶台。\n昔年道士何时去，前度游人今又来。\n点检洞门题咏处，几多墨迹篆苍苔。",
        "dynasty": "宋",
        "collection_info": null
    },
    {
        "title": "谢黄惣太博见示文集",
        "author": "范仲淹",
        "content": "松桂有嘉色，不与众芳期。\n金石有正声，讵将羣响随。\n君子着雅言，以道不以时。\n仰止江夏公，大醇无小疵。\n孜孜经纬心，落落教化辞。\n上有帝皇道，下有人臣规。\n邈与圣贤会，岂以富贵移。\n谁言荆棘滋，独此生兰芝。\n谁言鼃黾繁，独此蟠龙龟。\n岂徒一时异，将为千古奇。\n愿此周召风，达我尧舜知。\n致之讽谏路，升之诰命司。\n二雅正得失，五典陈雍熙。\n颂声格九庙，王泽及四夷。\n自然天下文，不復迷宗师。",
        "dynasty": "宋",
        "collection_info": null
    },
    {
        "title": "四民诗 士",
        "author": "范仲淹",
        "content": "前王诏多士，咸以德为先。\n道从仁义广，名由忠孝全。\n美禄报尔功，好爵縻尔贤。\n黜陟金鑑下，昭昭媸与妍。\n此道日以疏，善恶何茫然。\n君子不斥怨，归诸命与天。\n术者乘其隙，异端千万惑。\n天道入指掌，神心出胸臆。\n听幽不听明，言命不言德。\n学者忽其本，仕者浮于职。\n节义为空言，功名思苟得。\n天下无所劝，赏罚几乎息。\n阴阳有变化，其神固不测。\n祸福有倚伏，循环亦无极。\n前圣不敢言，小人尔能臆。\n裨竈方激扬，孔子甘寂默。\n六经无光辉，反如日月蚀。\n大道岂復兴，此弊何时抑。\n末路竞驰骋，浇风扬羽翼。\n昔多松柏心，今皆桃李色。\n愿言造物者，回此天地力。",
        "dynasty": "宋",
        "collection_info": null
    },
    {
        "title": "四民诗 农",
        "author": "范仲淹",
        "content": "圣人作耒耜，苍苍民乃粒。\n国俗俭且淳，人足而家给。\n九载襄陵祸，比户犹安辑。\n何人变清风，骄奢日相袭。\n制度非唐虞，赋敛由呼吸。\n伤哉田桑人，常悲大絃急。\n一夫耕几垄，游堕如云集。\n一蚕吐几丝，罗绮如山入。\n太平不自存，凶荒亦何及。\n神农与后稷，有灵应为泣。",
        "dynasty": "宋",
        "collection_info": null
    },
    {
        "title": "四民诗 工",
        "author": "范仲淹",
        "content": "先王教百工，作为天下器。\n周旦意不朽，刊之考工记。\n嗟嗟远圣人，制度日以纷。\n窈窕阿房宫，万态横青云。\n荧煌甲乙帐，一朝那肯焚。\n秦汉骄心起，陈隋益其侈。\n鼓舞天下风，滔滔弗能止。\n可甚佛老徒，不取慈俭书。\n竭我百家产，崇尔一室居。\n四海竞如此，金碧照万里。\n茅茨帝者荣，今为庶人耻。\n宜哉老成言，欲攦般输指。",
        "dynasty": "宋",
        "collection_info": null
    },
    {
        "title": "商",
        "author": "范仲淹",
        "content": "尝闻商者云，转货赖斯民。\n远近日中合，有无天下均。\n上以利吾国，下以藩吾身。\n周官有常籍，岂云逐末人。\n天意亦何事，狼虎生贪秦。\n经界变阡陌，吾商苦悲辛。\n四民无常籍，茫茫僞与真。\n游者窃吾利，堕者乱吾伦。\n淳源一以荡，頽波浩无津。\n可堪贵与富，侈态日日新。\n万里奉绮罗，九陌资埃尘。\n穷山无遗宝，竭海无遗珍。\n鬼神为之劳，天地为之贫。\n此弊已千载，千载犹因循。\n桑柘不成林，荆棘有余春。\n吾商则何罪，君子耻为邻。\n上有尧舜主，下有周召臣。\n琴瑟愿更张，使我歌良辰。\n何日用此言，皇天岂不仁。",
        "dynasty": "宋",
        "collection_info": null
    },
    {
        "title": "寄题孙氏碧鲜亭",
        "author": "范仲淹",
        "content": "天地何风流，復生王子猷。\n黄金买碧鲜，绿玉排清秋。\n非木亦非草，东君岁寒宝。\n耿耿金石性，雪霜不能老。\n清风及故人，徘徊过此君。\n泠泠钧天音，千载犹得闻。\n应是圣贤魄，钟为此标格。\n高节见直清，灵心隐虚白。\n粉筠多体貌，锦箨见儿童。\n上交松桂枝，下结兰蕙丛。\n秀气蔼晴岚，翠光凝绿水。\n明月白露中，静如隐君子。\n不愿湘灵泣，不求伶伦吹。\n鳯皇得未晚，蛟龙起何时。\n萧萧云水间，良与主人宜。\n红尘满浮世，何当拂长袂。\n坐啸此亭中，行歌此亭际。\n逍遥復逍遥，不知千万岁。",
        "dynasty": "宋",
        "collection_info": null
    },
    {
        "title": "赠张先生",
        "author": "范仲淹",
        "content": "应是少微星，又云严君平。\n浩歌七十余，未尝识戈兵。\n康宁福已大，清静道自生。\n邈与神仙期，不犯宠辱惊。\n读易梦周公，大得天地情。\n养志学浮丘，久炼日月精。\n寿存金石性，啸作鸾鳯声。\n阴德不形言，一一在幽明。\n何当换金骨，五云朝玉京。\n有客淳且狂，少小爱功名。\n非谓钟鼎重，非谓箪瓢轻。\n素闻前哲道，欲向圣朝行。\n风尘三十六，未作万人英。\n乃闻头角者，五神长战争。\n祸福有倚伏，富贵多亏盈。\n金门不乏隽，白云宜退耕。\n人间有嵩华，栖之比蓬瀛。\n芝田春蔼蔼，玉涧昼铮铮。\n峰峦多秀色，杉桂一何清。\n月壑认瑶池，花岩列锦城。\n朱铉冉冉奏，金醴迟迟倾。\n相劝绮季徒，頽玉信纵横。\n此乐不寻常，何苦事浮荣。\n愿师先觉者，远远濯吾缨。",
        "dynasty": "宋",
        "collection_info": null
    },
    {
        "title": "明月谣",
        "author": "范仲淹",
        "content": "明月在天西，初如玉鈎微。\n一夕增一分，堂堂有余辉。\n不掩五星耀，不碍浮云飞。\n徘徊河汉间，秀色若可餐。\n清风起丛桂，白露生阶兰。\n高楼望君时，为君拂金徽。\n奏以尧舜音，此音天与稀。\n明月或可闻，顾我亦依依。\n月有万古光，人有万古心。\n此心良可歌，凭月为知音。",
        "dynasty": "宋",
        "collection_info": null
    },
    {
        "title": "上汉谣",
        "author": "范仲淹",
        "content": "真人累阴德，闻之三十天。\n一朝鸾鹤来，高举为神仙。\n冉冉去红尘，飘飘凌紫烟。\n下有修真者，望拜何拳拳。\n愿君银台上，侍帝玉案前。\n当有人间问，请为天下宣。\n自从混沌死，淳风日衰靡。\n百王道不同，万物情多诡。\n尧舜累代仁，絃歌始能治。\n桀纣一旦非，宗庙自然毁。\n是非既循环，兴亡亦继轨。\n福至在朱门，祸来先赤子。\n尝闻自天意，天意岂如此。\n何为治乱间，多言历数尔。\n愿天赐吾君，如天千万春。\n明与日月久，恩将雨露均。\n帝力何可见，物情自欣欣。\n人復不言天，天亦不伤人。\n天人两相忘，逍遥何有乡。\n吾当饮且歌，不知羲与黄。",
        "dynasty": "宋",
        "collection_info": null
    },
    {
        "title": "清风谣",
        "author": "范仲淹",
        "content": "清风何处来，先此高高台。\n兰丛国香起，桂枝天籁迥。\n飘飘度清汉，浮云安在哉。\n万古郁结心，一旦为君开。\n有客慰所思，临风久徘徊。\n神若游华胥，身疑立天台。\n极渇饮沆瀣，大暑执琼瓌。\n旷如携松丘，腾上烟霞游。\n熙如揖庄老，语人逍遥道。\n朱絃鼓其薫，可以解吾民。\n沧浪比其清，可以濯吾缨。\n愿此阳春时，勿使飘暴生。\n千灵无结愠，万卉不摧荣。\n庶几宋玉赋，聊广楚王情。",
        "dynasty": "宋",
        "collection_info": null
    },
    {
        "title": "书海陵滕从事文会堂",
        "author": "范仲淹",
        "content": "东南沧海郡，幕府清风堂。\n诗书对周孔，琴瑟亲羲黄。\n君子不独乐，我朋来远方。\n言兰一相接，岂特十步香。\n德星一相聚，直有千载光。\n道味清可挹，文思高若翔。\n笙磬得同声，精色皆激扬。\n栽培尽桃李，栖止皆鸾皇。\n琢玉作镇圭，铸金为干将。\n猗哉滕子京，此意久而芳。",
        "dynasty": "宋",
        "collection_info": null
    },
    {
        "title": "上都行送张伯玉",
        "author": "范仲淹",
        "content": "上都有圣人，日月一以新。\n晔晔天下才，西走尧舜宾。\n百谷望东浸，万星依北辰。\n直者为之辕，曲者为之轮。\n一材不復遗，况此席上珍。\n南山张公子，气象清且淳。\n怀有绮绣文，朝无瓜瓞亲。\n寸心如铁石，不羞贱与贫。\n买臣起白社，贾谊富青春。\n宝此金辘轳，去去延平津。",
        "dynasty": "宋",
        "collection_info": null
    },
    {
        "title": "鸣琴",
        "author": "范仲淹",
        "content": "思古理鸣琴，声声动金玉。\n何以报昔人，传此尧舜曲。",
        "dynasty": "宋",
        "collection_info": null
    },
    {
        "title": "驯鸥咏",
        "author": "范仲淹",
        "content": "万物有常性，性无不贵生。\n风翔与骏奔，一一远害情。\n鴥彼沙上鸥，皎皎霜雪明。\n月宿沧洲静，日浴沧浪清。\n何以狎溪人，溪人淡无营。\n循循自饮啄，往往相逢迎。\n徘徊两无猜，何慕亦何惊。\n客有怀依依，云水言将归。\n逐尔羣鸥乐，羣鸥尔勿飞。\n此心未忘者，天机非杀机。",
        "dynasty": "宋",
        "collection_info": null
    },
    {
        "title": "古鑑",
        "author": "范仲淹",
        "content": "磨此千年鑑，朱颜清可览。\n君看日月光，无求照人胆。",
        "dynasty": "宋",
        "collection_info": null
    },
    {
        "title": "赠樊秀才",
        "author": "范仲淹",
        "content": "五代云雷屯，九野皆龙战。\n闻国如棋枰，皇极何由建。\n太祖乘天飞，大发光华旦。\n樊公江表来，经纶速如电。\n微子入姬周，仓皇救涂炭。\n四海乃大同，万里闻薫风。\n礼乐与征伐，出自明光宫。\n大勋未大赏，积庆宜无穷。\n李广不封侯，继世多英雄。\n公有承家子，所至神明理。\n復有起家孙，一见知千里。\n和气十洲春，清流九江水。\n非有神笔梦，粲粲文何绮。\n天子青春朝，列鼎招英髦。\n明年桃李开，禹浪如霞高。\n之子可变化，咫尺登金鰲。\n始知祖德长，光辉传佩刀。",
        "dynasty": "宋",
        "collection_info": null
    },
    {
        "title": "赠棋者",
        "author": "范仲淹",
        "content": "何处逢神仙，传此棋上旨。\n静持生杀权，密照安危理。\n接胜如云舒，御敌如山止。\n突围秦师震，诸侯皆披靡。\n入险汉将危，奇兵翻背水。\n势应不可隳，关河常表裏。\n南轩春日长，国手相得喜。\n泰山不碍目，疾雷不经耳。\n一子贵千金，一路重千里。\n精思入于神，变化胡能拟。\n成败繫之人，吾当着棋史。",
        "dynasty": "宋",
        "collection_info": null
    },
    {
        "title": "岁寒堂三题 岁寒堂",
        "author": "范仲淹",
        "content": "我先本唐相，奕世天衢行。\n子孙四方志，有家在江城。\n双松俨可爱，高堂因以名。\n雅知堂上居，宛得山中情。\n目有千年色，耳有千年声。\n六月无炎光，长如玉壶清。\n于以聚诗书，教子修诚明。\n于以列钟鼓，邀宾乐昇平。\n绿烟亦何知，终日在檐楹。\n太阳无偏照，自然虚白生。\n不向揺落地，何忧岁峥嵘。\n勖哉肯构人，处之千万荣。",
        "dynasty": "宋",
        "collection_info": null
    },
    {
        "title": "岁寒堂三题 君子树",
        "author": "范仲淹",
        "content": "二松何年植，清风未尝息。\n夭矫向庭户，双龙思霹雳。\n岂无桃李姿，贱彼非正色。\n岂无兰菊芳，贵此有清德。\n万木怨揺落，独如春山碧。\n乃知天地威，亦向岁寒惜。\n有声若江湖，有心若金璧。\n雅为君子材，对之每前席。\n或当应自然，化为补天石。",
        "dynasty": "宋",
        "collection_info": null
    },
    {
        "title": "岁寒堂三题 松风阁",
        "author": "范仲淹",
        "content": "此阁宜登临，上有松风吟。\n非絃亦非匏，自起箫韶音。\n明月万里时，何必开绿琴。\n鳯皇下云霓，锵锵呜中林。\n淳如葛天歌，太古传于今。\n洁如庖羲易，洗人平生心。\n安得嘉宾来，当之共披襟。\n陶景若在僊，千载一相寻。",
        "dynasty": "宋",
        "collection_info": null
    },
    {
        "title": "赠都下隐者",
        "author": "范仲淹",
        "content": "梅福隐市门，严平居卜肆。\n乃知神仙徒，非必烟霞地。\n异哉西山人，逍遥京洛尘。\n门多长者车，察脉如有神。\n轩皇万余载，此术了然在。\n精意洞五行，飞名落四海。\n结舍拟沧洲，东池接御沟。\n兰芳披幽径，琴樽在小舟。\n清夜泛月华，宛是江湖游。\n他日上云去，兹为黄鹤楼。",
        "dynasty": "宋",
        "collection_info": null
    },
    {
        "title": "和人游嵩山十二题 公路涧",
        "author": "范仲淹",
        "content": "嵩高发灵源，北望洛阳注。\n清流引河汉，白气横云雾。\n英雄惜此地，百万曾相拒。\n近代无战争，常人自来去。",
        "dynasty": "宋",
        "collection_info": null
    },
    {
        "title": "和人游嵩山十二题 拜马涧",
        "author": "范仲淹",
        "content": "传闻王子仙，涧边遗一骥。\n当时青云路，鸡犬亦可致。\n未必真龙媒，悠悠在平地。",
        "dynasty": "宋",
        "collection_info": null
    },
    {
        "title": "和人游嵩山十二题 二室道",
        "author": "范仲淹",
        "content": "太室何森耸，少室欲飞动。\n相对起云霞，恍如游仙梦。\n何以宠此行，行歌降神颂。",
        "dynasty": "宋",
        "collection_info": null
    },
    {
        "title": "和人游嵩山十二题 自峻极中院步登太室中峰",
        "author": "范仲淹",
        "content": "白云随人来，翩翩疾如马。\n洪崖与浮丘，襟袂安足把。\n不来峻极游，何能小天下。",
        "dynasty": "宋",
        "collection_info": null
    },
    {
        "title": "和人游嵩山十二题 玉女窗",
        "author": "范仲淹",
        "content": "窈窕玉女窗，想像玉女粧。\n皎皎月为鑑，飘飘霓作裳。\n莫学阳台梦，无端惑楚王。",
        "dynasty": "宋",
        "collection_info": null
    },
    {
        "title": "和人游嵩山十二题 玉女捣衣石",
        "author": "范仲淹",
        "content": "但见岩前砧，谁闻月下杵。\n金文与铁色，璨璨知千古。\n试问捣衣仙，何如补天女。",
        "dynasty": "宋",
        "collection_info": null
    },
    {
        "title": "和人游嵩山十二题 天门",
        "author": "范仲淹",
        "content": "天门绝境游，熙然揖灏气。\n下顾莽苍间，云雷走平地。\n天威不远人，孰起欺天意。",
        "dynasty": "宋",
        "collection_info": null
    },
    {
        "title": "和人游嵩山十二题 天门泉",
        "author": "范仲淹",
        "content": "天门有灵泉，埃尘未尝至。\n日月自高照，云霞亦辉庇。\n惟抱夷齐心，饮之可无愧。",
        "dynasty": "宋",
        "collection_info": null
    },
    {
        "title": "和人游嵩山十二题 天池",
        "author": "范仲淹",
        "content": "岳顶见天池，神异安可度。\n勿谓无波涛，云雷有时恶。\n乘此澄清间，吾缨可以濯。",
        "dynasty": "宋",
        "collection_info": null
    },
    {
        "title": "和人游嵩山十二题 三醉石",
        "author": "范仲淹",
        "content": "巍巍八仙坛，上有三醉石。\n怜此高阳徒，如乐华胥域。\n憔悴泽边人，独醒良可惜。",
        "dynasty": "宋",
        "collection_info": null
    },
    {
        "title": "和人游嵩山十二题 峻极上寺",
        "author": "范仲淹",
        "content": "徘徊峻极寺，清意满烟霞。\n好风从天来，吹落桂树花。\n高高人物外，犹属梵王家。",
        "dynasty": "宋",
        "collection_info": null
    },
    {
        "title": "和人游嵩山十二题 中峰",
        "author": "范仲淹",
        "content": "嵩高最高处，逸客偶登临。\n迴看日月影，正得天地心。\n念此非常游，千载一披襟。",
        "dynasty": "宋",
        "collection_info": null
    },
    {
        "title": "听真上人琴歌",
        "author": "范仲淹",
        "content": "银潢耿耿霜棱棱，西轩月色寒如冰。\n上人一叩朱丝绳，万籁不起秋光凝。\n伏羲归天忽千古，我闻遗音泪如雨。\n嗟嗟不及郑卫儿，北里南邻竞歌舞。\n竞歌舞，何时休，师襄堂上心悠悠。\n击浮金，戞鸣玉，老龙秋啼苍海底，幼猿暮啸寒山曲。\n陇头琴瑟咽流泉，洞庭萧萧落寒木。\n此声感物何太灵，十二衔珠下仙鹄。\n为予再奏南风诗，神人和畅舜无为。\n为余试弹广陵散，鬼物悲哀晋方乱。\n乃知圣人情虑深，将治四海先治琴。\n兴亡哀乐不我遁，坐中可见天下心。\n感公遗我正始音，何以报之千黄金。",
        "dynasty": "宋",
        "collection_info": null
    },
    {
        "title": "和僧长吉湖居五题 湖山",
        "author": "范仲淹",
        "content": "湖山满清气，赏心甲吴越。\n晴岚起片云，晚水连初月。\n渔父得意归，歌诗等闲发。",
        "dynasty": "宋",
        "collection_info": null
    },
    {
        "title": "和僧长吉湖居五题 水月",
        "author": "范仲淹",
        "content": "千寻月脚寒，湖影浄于天。\n忽如嫦娥宫，俯仰见婵娟。\n更约中秋夕，长津无寸烟。",
        "dynasty": "宋",
        "collection_info": null
    },
    {
        "title": "和僧长吉湖居五题 筠亭",
        "author": "范仲淹",
        "content": "为爱碧鲜亭，入夏敂敂至。\n台榭竞生烟，独有清凉意。\n高冈鳯不来，幽人此沉醉。",
        "dynasty": "宋",
        "collection_info": null
    },
    {
        "title": "和僧长吉湖居五题 风笛",
        "author": "范仲淹",
        "content": "风引湖边笛，焉知非隐沦。\n一声裂云去，明月生精神。\n无为落梅调，留寄陇头人。",
        "dynasty": "宋",
        "collection_info": null
    },
    {
        "title": "和僧长吉湖居五题 渚莲",
        "author": "范仲淹",
        "content": "武陵谁家子，波面双双渡。\n空积心中丝，未成机上素。\n似共织女期，秋宵苦霜露。",
        "dynasty": "宋",
        "collection_info": null
    },
    {
        "title": "酬叶道卿学士见寄",
        "author": "范仲淹",
        "content": "世传学中禄，小子乃逢辰。\n一入谏诤司，鸿毛忽其身。\n可负万乘主，甘为三黜人。\n岂量尧舜心，如日照孤臣。\n薄责落善地，雅尚过朝伦。\n仅同龟在泥，敢冀蠖求伸。\n朱楼逼清江，下睨百丈鳞。\n羡此南鱼乐，不忍持鈎纶。\n为郡良优优，乏材止循循。\n恬愉弗扰外，何以慰远民。\n拙可存吾朴，静可逸吾神。\n渐得疏懒味，下车将四旬。\n嘉兴风雅来，观对如天宾。\n感兹韶夏音，佐我台上春。",
        "dynasty": "宋",
        "collection_info": null
    },
    {
        "title": "和章岷从事斗茶歌",
        "author": "范仲淹",
        "content": "年年春自东南来，建溪先暖冰微开。\n溪边奇茗冠天下，武夷仙人从古栽。\n新雷昨夜发何处，家家嬉笑穿云去。\n露牙错落一番荣，缀玉含珠散嘉树。\n终朝采掇未盈襜，唯求精粹不敢贪。\n研膏焙乳有雅制，方中圭兮圆中蟾。\n北苑将期献天子，林下雄豪先斗美。\n鼎磨云外首山铜，瓶携江上中泠水。\n黄金碾畔绿尘飞，紫玉瓯心雪涛起。\n斗余味兮轻醍醐，斗余香兮薄兰芷。\n其间品第胡能欺，十目视而十手指。\n胜若登仙不可攀，输同降将无穷耻。\n于嗟天产石上英，论功不愧阶前蓂。\n众人之浊我可清，千日之醉我可醒。\n屈原试与招魂魄，刘伶却得闻雷霆。\n卢仝敢不歌，陆羽须作经。\n森然万象中，焉知无茶星。\n商山丈人休茹芝，首阳先生休采薇。\n长安酒价减千万，成都药市无光辉。\n不如仙山一啜好，泠然便欲乘风飞。\n君莫羡花间女郎只斗草，赢得珠玑满斗归。",
        "dynasty": "宋",
        "collection_info": null
    },
    {
        "title": "和葛闳寺丞接花歌",
        "author": "范仲淹",
        "content": "江城有卒老且贫，憔悴抱关良苦辛。\n众中忽闻语声好，知是北来京洛人。\n我试问云何至是，欲语汍澜堕双泪。\n斯须收泪始能言，生自东都富贵地。\n家有城南锦绣园，少年止以花为事。\n黄金用尽无他能，却作琼林苑中吏。\n年年中使先春来，晓宣口勅修花台。\n奇芬异卉百余品，求新换旧争栽培。\n犹恐君王厌颜色，羣芳只似寻常开。\n幸有神仙接花术，更向都城求绝匹。\n梁王苑裏索妍姿，石氏园中搜淑质。\n金刀玉尺裁量妙，香膏腻壤弥缝密。\n迴得东皇造化工，五色敷华异平日。\n一朝宠爱归牡丹，千花相笑妖娆难。\n窃药嫦娥新换骨，婵娟不似人间看。\n太平天子春游好，金明柳色笼黄道。\n道南楼殿五云高，钧天捧上蓬莱岛。\n四边桃李不胜春，何况花王对玉宸。\n国色精明动韶景，天香旖旎飘芳尘。\n特奏霓裳羽衣曲，千官献寿罗星辰。\n兑悦临轩逾数刻，花吏此时方得色。\n白银红锦满牙床，拜赐仗前生羽翼。\n惟观风景不忧身，一心岁岁供春职。\n中途得罪情多故，刻木在前何敢诉。\n窜来江外知几年，骨肉无音鴈空度。\n北人情况异南人，萧洒溪山苦无趣。\n子规啼处血为花，黄梅熟时雨如雾。\n多愁多恨信伤人，今年不及去年身。\n目昏耳重精力减，復有乡心难具陈。\n我闻此语聊悒悒，近曾侍从班中立。\n朝违日下暮天涯，不学尔曹向隅泣。\n人生荣辱如浮云，悠悠天地胡能执。\n贾谊文才动汉家，当时不免来长沙。\n幽求功业开元盛，亦作流人过梅岭。\n我无一事逮古人，谪官却得神仙境。\n自可优优乐名教，曾不恓恓弔形影。\n接花之技尔则奇，江乡卑湿何能施。\n吾皇又诏还淳朴，组绣文章皆弃遗。\n上林将议赐民畋，似昔繁华徒尔为。\n西都尚有名园处，我欲抽身希白傅。\n一日天恩放尔归，相逐栽花洛阳去。",
        "dynasty": "宋",
        "collection_info": null
    },
    {
        "title": "天平山白云泉",
        "author": "范仲淹",
        "content": "灵泉在天半，狂波不能侵。\n神蛟穴其中，渇虎不敢临。\n隐照涵秋碧，泓然一勺深。\n游润腾龙飞，散作三日霖。\n天造岂无意，神化安可寻。\n挹之如醍醐，尽得清凉心。\n闻之异丝竹，不含哀乐音。\n月好羣籁息，涓涓度前林。\n子晋罢云笙，伯牙收玉琴。\n徘徊不拟去，復发沧浪吟。\n乃云尧汤岁，盈盈常若今。\n万里江海源，千秋松桂阴。\n兹焉如有价，北斗量黄金。",
        "dynasty": "宋",
        "collection_info": null
    },
    {
        "title": "留题常熟顶山僧居",
        "author": "范仲淹",
        "content": "平湖数百里，隐然一山起。\n中有白龙泉，可洗人间耳。\n吾师仁智心，爱兹山水音。\n结茅三十年，不道日月深。\n笑我名未已，来问无端理。\n却指岭边云，斯焉赠君子。",
        "dynasty": "宋",
        "collection_info": null
    },
    {
        "title": "江上渔者",
        "author": "范仲淹",
        "content": "江上往来人，但爱鲈鱼美。\n君看一叶舟，出没风波裏。",
        "dynasty": "宋",
        "collection_info": null
    },
    {
        "title": "送蔡挺代父之蜀",
        "author": "范仲淹",
        "content": "朔风岂不寒，蜀道岂不难。\n之子代亲行，万里心自安。\n剑阁雪犹明，锦江春未阑。\n到日必诗战，重登李杜坛。",
        "dynasty": "宋",
        "collection_info": null
    },
    {
        "title": "鄱阳酬泉州曹使君见寄",
        "author": "范仲淹",
        "content": "吾生岂不幸，所禀多刚肠。\n身甘一枝巢，心苦千仞翔。\n志意苟天命，富贵非我望。\n立谭万乘前，肝竭喉无浆。\n意君成大舜，千古闻羶香。\n寸怀如春风，思与天下芳。\n片玉弃且在，双足何辞伤。\n王章死于汉，韩愈逐诸唐。\n狱中与岭外，妻子不得将。\n义士抚卷起，眦血一霑裳。\n胡弗学掲厉，胡弗随低昂。\n干时宴安人，灭然已不扬。\n匹夫虎敢鬬，女子熊能当。\n况彼二长者，乌肯巧如簧。\n我爱古人节，皎皎明如霜。\n今日贬江徼，多惭韩与王。\n罪大祸不称，所损伤纤茫。\n尽室来官下，君恩大难忘。\n酒圣无隐量，诗豪有余章。\n秋来魏公亭，金菊何煌煌。\n登高发秘思，聊以摅吾狂。\n卓有梅圣俞，作邑郡之旁。\n矫首赋灵乌，拟彼歌沧浪。\n因成答客戏，移以赠名郎。\n泉南曹使君，诗源万里长。\n復我百余言，疑登孔子堂。\n闻之金石音，绳绳自宫商。\n念此孤鸣鹤，声应来远方。\n相期养心气，弥天浩无疆。\n铺之被万物，照之谐三光。\n此道果迂阔，陶陶吾醉乡。",
        "dynasty": "宋",
        "collection_info": null
    },
    {
        "title": "和谢希深学士见寄",
        "author": "范仲淹",
        "content": "天地久开泰，过言防结括。\n谁怜多出处，自省有本末。\n心焉介如石，可裂不可夺。\n尽室得江行，君恩与全活。\n迴头谏诤路，尚愿无壅遏。\n岂独世所非，千载成迂阔。",
        "dynasty": "宋",
        "collection_info": null
    },
    {
        "title": "庐山瀑布",
        "author": "范仲淹",
        "content": "灵源何太高，北斗想可挹。\n凌日五光直，逗云千仞急。\n白虹下涧饮，寒剑倚天立。\n阔电不得瞬，长雷无敢蛰。\n万丈岩崖坼，一道林峦湿。\n险逼飞鸟坠，冷束山鬼泣。\n须当截海去，独流不相入。",
        "dynasty": "宋",
        "collection_info": null
    },
    {
        "title": "滕子京魏介之二同年相访丹阳郡",
        "author": "范仲淹",
        "content": "长江天下险，涉者利名驱。\n二公访贫交，过之如坦途。\n风波岂不恶，忠信天所扶。\n相见乃大笑，命歌倒金壶。\n同年三百人，大半功名呼。\n没者草自绿，存者颜无朱。\n功名若在天，何必心区区。\n莫竞贵高路，休防谗疾夫。\n孔子作旅人，孟轲号迂儒。\n吾辈不饮酒，笑杀高阳徒。",
        "dynasty": "宋",
        "collection_info": null
    },
    {
        "title": "送刘牧推官之兖州",
        "author": "范仲淹",
        "content": "相国镇东鲁，开閤多英豪。\n羡子赋从军，壮思如波涛。\n当有非常遇，所得连六鳌。\n故人孙復之，卧云生二毛。\n或作梁甫吟，秋风共呼号。\n翩翩草檄外，可与相游遨。\n益以夫子心，万物都一毫。\n此行名与节，须似泰山高。",
        "dynasty": "宋",
        "collection_info": null
    },
    {
        "title": "和杨畋孤琴咏",
        "author": "范仲淹",
        "content": "爱此千里器，如见古人面。\n欲弹换朱丝，明月当秋汉。\n我愿宫商絃，相应声无间。\n自然召南风，莫起孤琴叹。",
        "dynasty": "宋",
        "collection_info": null
    },
    {
        "title": "绛州园池",
        "author": "范仲淹",
        "content": "绛台史君府，亭阁参园圃。\n一泉西北来，羣峰高下覩。\n池鱼或跃金，水帘长布雨。\n怪柏锁蛟虬，丑石斗貙虎。\n羣花相倚笑，垂杨自由舞。\n静境合通仙，清阴不知暑。\n每与风月期，可无诗酒助。\n登临问民俗，依旧陶唐古。",
        "dynasty": "宋",
        "collection_info": null
    },
    {
        "title": "晋祠泉",
        "author": "范仲淹",
        "content": "神哉叔虞庙，地胜出嘉泉。\n一源甚澄静，数步忽潺湲。\n此异孰可穷，观者增恭虔。\n锦鳞无敢钓，长生同水仙。\n千家溉禾稻，满目江乡田。\n我来动所思，致主愧前贤。\n大道果能行，时雨宜不愆。\n皆如晋祠下，生民无旱年。",
        "dynasty": "宋",
        "collection_info": null
    },
    {
        "title": "访陜郊魏疏处士",
        "author": "范仲淹",
        "content": "贤哉先处士，天书召不起。\n云夫嗣孤风，復为隐君子。\n有石砺其齿，有泉洗其耳。\n下瞰红尘路，荣利无穷已。\n孜孜朝市人，同在风波裏。\n大为高士笑，誓不拾青紫。\n我亦宠辱流，所幸无愠喜。\n进者道之行，退者道之止。\n矧今领方面，岂称长城倚。\n来访卧云人，而请益诸已。\n得无长者言，佩之玉非美。",
        "dynasty": "宋",
        "collection_info": null
    },
    {
        "title": "中元夜百花洲作",
        "author": "范仲淹",
        "content": "南阳太守清狂发，未到中秋先赏月。\n百花洲裏夜忘归，绿梧无声露光滑。\n天学碧海吐明珠，寒辉射空星斗疏。\n西楼下看人间世，莹然都在青玉壶。\n从来酷暑不可避，今夕凉生岂天意。\n一笛吹销万里云，主人高歌客大醉。\n客醉起舞逐我歌，弗舞弗歌如老何。",
        "dynasty": "宋",
        "collection_info": null
    },
    {
        "title": "览秀亭诗",
        "author": "范仲淹",
        "content": "南阳有绝胜，城下百花洲。\n谢公创危亭，屹在高城头。\n尽览洲中秀，历历销人忧。\n作诗刻金石，意垂千载休。\n我来亭蚤坏，何以待英游。\n试观荆棘繁，欲步瓦砾稠。\n嗟嗟命良工，美材肆尔求。\n曰基復日构，落成会中秋。\n开樽揖明月，席上皆应刘。\n敏速迭唱和，醺酣争献酬。\n老子素不浅，预兹年少俦。\n九日重登临，凉空氛气收。\n风来鴈声度，云去山色留。\n西郊有潭菊，满以金船浮。\n雅为君子寿，外物真悠悠。\n过则与春期，春时良更优。\n焰焰众卉明，衮衮新泉流。\n箫鼓动地喧，罗绮倾城游。\n五马不行乐，州人为之羞。\n亭焉讵可废，愿此多贤侯。",
        "dynasty": "宋",
        "collection_info": null
    },
    {
        "title": "祠风师酬提刑赵学士见贻",
        "author": "范仲淹",
        "content": "先王制礼经，祠为国大事。\n孟春祭风师，刺史敢有二。\n斋戒升于坛，拜手首至地。\n所祈动以时，生物得咸遂。\n勿鼓江海涛，害我舟檝利。\n昊天六七月，会有雷雨至。\n慎无吹散去，坐使百谷悴。\n高秋三五夕，明月生天际。\n乃可驱云烟，以喜万人意。\n愿君入薫絃，上副吾皇志。\n阜财復解愠，即为天下赐。\n八使重古礼，作诗歌祭义。\n诚欲通神明，非徒奬州吏。\n贤哉推此心，良以警有位。",
        "dynasty": "宋",
        "collection_info": null
    },
    {
        "title": "依韵和安陆孙司谏见寄",
        "author": "范仲淹",
        "content": "穰下故都今善藩，沃衍千里多丰年。\n孙公顷以清浄化，我来代之惭二天。\n人物高传卧龙里，神仙近接弄珠川。\n汉光旧烈山河在，徘徊弔古良依然。\n二十八将固不朽，风云一代皆忠贤。\n我亦明时得君者，出处十载功不前。\n尚得州麾养衰疾，优游岂减居林泉。\n因逢故人作宴喜，琴樽风月夕不眠。\n之翰诗来若金石，重于我辈何其偏。\n相其直道了无悔，宁争蠖屈与鹏骞。",
        "dynasty": "宋",
        "collection_info": null
    },
    {
        "title": "送郧乡尉黄通",
        "author": "范仲淹",
        "content": "少年好逸骥，老者重安车。\n争先尚逐逐，致远贵徐徐。\n勿言一尉卑，千户繫惨舒。\n外矜固不足，内乐则有余。\n子游与季路，作邑宁欷歔。\n五斗对万钟，所问道何如。",
        "dynasty": "宋",
        "collection_info": null
    },
    {
        "title": "依韵和襄阳王源叔龙图见寄",
        "author": "范仲淹",
        "content": "高车赴南岘，敝郊主东道。\n风采喜一见，布素情相好。\n屈指四十秋，于今岁寒保。\n我起为君寿，善颂復善祷。\n愿尽杯中物，薄言理可到。\n君子贵有终，功名非必早。\n朝端卿大夫，所尚贤而老。\n世虑久乃周，圣门深已造。\n与君誓许国，无忝于祖考。\n洁如鳯食竹，乐若鱼在藻。\n安得长相亲，时时一绝倒。\n不忘平生期，明月满怀抱。",
        "dynasty": "宋",
        "collection_info": null
    },
    {
        "title": "依韵答贾黯监丞贺雪",
        "author": "范仲淹",
        "content": "今之刺史古诸侯，孰敢不分天子忧。\n自秋徂冬渇雨雪，旬奏空文惭转邮。\n得非郡国政未洽，刺史闭閤当自尤。\n上赖天子仁且圣，神龙奔走不俟求。\n同云千里结雪意，一夕密下诚如羞。\n晓来赏心江海上，东望不见三神丘。\n浑祛厉气发和气，明年黍稷须盈畴。\n烟郊空阔猎者健，酒市暖热沽人稠。\n光精璨璨夺剑戟，清寒拂拂生衣裘。\n铃斋贺客有喜色，饮酣歌作击前筹。\n常愿帝力及南亩，尽使风俗如东邹。\n谁言吾子青春者，意在生民先发讴。",
        "dynasty": "宋",
        "collection_info": null
    },
    {
        "title": "依韵答提刑张太博尝新醖",
        "author": "范仲淹",
        "content": "南阳本佳处，偶得作守臣。\n地与汝坟近，古来风化纯。\n当官一无术，易易復循循。\n长使下情达，穷民奚不伸。\n此外更何事，优游欵嘉宾。\n时得一笑会，恨无千日醇。\n客有多闻者，密法为我陈。\n自言此灵物，尽心妙始臻。\n非徒水泉洁，大要曲糵均。\n暄凉体四时，日月周数旬。\n其气芳以烈，厥味和而辛。\n涓涓滴小槽，清光能照人。\n固可奉宗庙，宜能格天神。\n我姑酌金罍，驻此席上珍。\n况有百花洲，水木长时新。\n烟姿藏碧坞，柳杪见朱闉。\n两两鳬鴈侣，依依江海濒。\n晚光倒晚影，一川无一尘。\n悠悠乘画舸，坦坦解朝绅。\n绿阴承作盖，芳草就为茵。\n引此杯中物，献酬交错频。\n礼俗重三爵，今乃不记巡。\n大言出物表，本性还天真。\n或落孟嘉帽，或抛陶令巾。\n吾非葛天氏，谁为刘伯伦。\n大使达观者，与予日相亲。\n作诗美嘉会，调高继无因。\n但愿天下乐，一若樽前身。\n长戴尧舜主，尽作羲黄民。\n耕田与凿井，熙熙千万春。",
        "dynasty": "宋",
        "collection_info": null
    },
    {
        "title": "寄题岘山羊公祠堂",
        "author": "范仲淹",
        "content": "休哉羊叔子，辅晋功勋大。\n化行江汉间，恩被疆埸外。\n中国倚而安，治为天下最。\n开府多英僚，置酒每高会。\n徘徊临岘首，兴言何慷慨。\n此山自古有，游者千万辈。\n堙灭皆无闻，空悲岁月迈。\n公乎仁泽深，风采独不昧。\n于今堕泪碑，观之益钦戴。\n卓有王源叔，文学伟当代。\n借麾来襄阳，高怀极恬退。\n山姿列云端，江响拂天籁。\n行乐何逍遥，览古忽感概。\n不见叔子祠，芜没民畴内。\n千金赎故基，庙貌重营绘。\n襄人復其祀，水旱有攸赖。\n太守一兴善，比户皆欢快。\n源叔政可歌，又留千载爱。",
        "dynasty": "宋",
        "collection_info": null
    },
    {
        "title": "送河东提刑张太博",
        "author": "范仲淹",
        "content": "忆守姑苏日，见君已惊人。\n翩翩幕中画，落落席上珍。\n强记及敏力，一一精如神。\n洎余领西帅，密与羌夏邻。\n君来贰边郡，表裏还相亲。\n有如得四支，周旋衞其身。\n予始按万渠，兵行百物陈。\n而君主其事，进退皆有伦。\n羌酋八九百，醉歌喜龂龂。\n传告以号令，再拜罔不驯。\n作城大顺川，扼胡来路津。\n汉军始屯集，虏骑俄纷纶。\n诸将稍畏怯，偶语辞艰辛。\n君跃疋马去，入险将死滨。\n持檛画祸福，虎校靡不遵。\n呼兵就畚锸，悦使咸忻忻。\n昼夜战且役，城成未踰旬。\n虏乃急攻我，万众生烟尘。\n苍惶被矢石，遁走无逡巡。\n君驰奏阙下，感慨动中宸。\n是秋怀敏败，虏势侵泾原。\n天地正愁惨，关辅将迸奔。\n腹心苟不守，皮肤安得存。\n予召蕃汉兵，趋邠当北门。\n诸将切切议，谓宜守塞垣。\n惟君力赞我，咸镐为本根。\n全师遂鼓进，连城息惊喧。\n果释天子忧，奬诏垂明恩。\n予贰机衡重，君掌食货繁。\n岂敢懈夙夜，未尝摅笑言。\n今叨领南阳，会君乘使轩。\n携手百花洲，无时不开樽。\n语论极今古，情契及子孙。\n气同若兰芝，声应如篪埙。\n浩歌忘物我，剧饮无凉暄。\n自问平生心，此乐曾几番。\n一旦改使节，怱怱指并汾。\n惜别固不忍，赠行当有云。\n从来宿兵地，北与胡汉分。\n长河出紫塞，太行入青云。\n天然作雄屏，览者怀忠勋。\n行府在平阳，山川秀氤氲。\n尧民击壤歌，千古犹得闻。\n君有经济心，润以金石文。\n揽辔问风俗，坐堂精典坟。\n此道日益大，行行思致君。",
        "dynasty": "宋",
        "collection_info": null
    },
    {
        "title": "依韵和提刑太博嘉雪",
        "author": "范仲淹",
        "content": "南阳风俗常苦耕，太守忧民敢不诚。\n今秋与冬数月旱，二麦无望愁编氓。\n龙遁云藏不肯起，荒祠巫鼓徒轰轰。\n昨宵天意骤回復，繁阴一布飘寒英。\n裁成片片尽六出，化工造物何其精。\n散乱狂飞若倚势，徘徊缓舞如含情。\n千门竞扫明月色，万木都拆寒梅英。\n天上风流忽尔在，人间险阻无不平。\n因松偶作琴瑟调，过竹徐闻环佩声。\n江天鸣鴈畏相失，龙庭奔马豪如惊。\n丞相沙堤初踏练，将军紫髯浑缀璎。\n岩前饥杀啸风虎，海上冻死吞舟鲸。\n我有高楼擘云上，双瞳一开千里明。\n羣阎逐去疫疠远，长逵压下尘埃清。\n当知有年可坐致，东皋父老休营营。\n因招大使赏天瑞，醉把羲黄向上评。\n穷通得丧了无事，庄老器宇何难并。\n君起作歌我作和，天地和气须充盈。\n当年此乐不可得，与雪对舞摅平生。\n共君学取雪好处，平施万物如权衡。",
        "dynasty": "宋",
        "collection_info": null
    },
    {
        "title": "阅古堂诗",
        "author": "范仲淹",
        "content": "中山天下重，韩公兹镇临。\n堂上缋昔贤，阅古以儆今。\n牧师六十人，冠剑竦若林。\n既瞻古人像，必求古人心。\n彼或所存远，我将所得深。\n仁与智可尚，忠与义可钦。\n吾爱古贤守，馨德神祗歆。\n典法曾弗泥，劝沮良自斟。\n跻民在春台，熙熙乐不淫。\n耕夫与樵子，饱暖相讴吟。\n王道自此始，然后张薫琴。\n吾爱古名将，毅若武库森。\n其重如山安，其静如渊沉。\n有令凛如霜，有谋密如阴。\n敌城一朝拔，戎首万里擒。\n虎豹卷韬畧，鲸鲵投釡鬵。\n皇威彻西海，天马来骎骎。\n留侯武侯者，将相俱能任。\n决胜神所启，受託天所谌。\n披开日月光，振起雷霆音。\n九关支一柱，万宇覆重衾。\n前人何赫赫，后人岂愔愔。\n所以作此堂，公意同坚金。\n仆思宝元初，叛羌弄千镡。\n王师生太平，苦战诚未禁。\n赤子餵犬彘，塞翁泪涔涔。\n中原固为辱，天子动宸襟。\n乃命公与仆，聨使御外侵。\n历历革前弊，拳拳扫妖祲。\n二十四万兵，抚之若青衿。\n惟以人占天，不问昴与参。\n相彼形胜地，指掌而蹄涔。\n復我横山疆，限尔长河浔。\n此得喉可扼，彼宜肉就椹。\n上前同定策，奸谋俄献琛。\n枭巢不忍覆，异日生凶禽。\n仆已白髪翁，量力欲投簪。\n公方青春期，抱道当作霖。\n四夷气须夺，百代病可鍼。\n河湟议始行，汉唐功必寻。\n復令千载下，景仰如高岑。\n因赋阅古篇，为公廊庙箴。",
        "dynasty": "宋",
        "collection_info": null
    },
    {
        "title": "送谢景初廷评宰余姚",
        "author": "范仲淹",
        "content": "世德践甲科，青紫信可拾。\n故乡特荣辉，高门復树立。\n余姚二山下，东南最名邑。\n烟水万人家，熙熙自翔集。\n又得贤大夫，坐堂恩信敷。\n春风为君来，绿波满平湖。\n乘兴访隐沦，今逢贺老无。\n文藻凌云处，定喜江山助。\n未能同仙舟，离樽少留驻。\n行行道不孤，明月相随去。",
        "dynasty": "宋",
        "collection_info": null
    },
    {
        "title": "睢阳学舍书怀",
        "author": "范仲淹",
        "content": "白云无赖帝乡遥，汉苑谁人奏洞箫。\n多难未应歌鳯鸟，薄才犹可赋鹪鹩。\n瓢思颜子心还乐，琴遇钟君恨即销。\n但使斯文天未丧，涧松何必怨山苗。",
        "dynasty": "宋",
        "collection_info": null
    },
    {
        "title": "咏史五首 陶唐氏",
        "author": "范仲淹",
        "content": "纯衣黄冕历星辰，白马彤车一百春。\n莫道茅茨无復见，古今时有致尧人。",
        "dynasty": "宋",
        "collection_info": null
    },
    {
        "title": "咏史五首 有虞氏",
        "author": "范仲淹",
        "content": "成都成邑即天开，终践尧基咏起哉。\n但得四门元凯至，九韶何必鳯皇来。",
        "dynasty": "宋",
        "collection_info": null
    },
    {
        "title": "咏史五首 夏后氏",
        "author": "范仲淹",
        "content": "景命还将伯益传，九川功大若为迁。\n讴歌终在吾君子，岂是当时不让贤。",
        "dynasty": "宋",
        "collection_info": null
    },
    {
        "title": "咏史五首 商人",
        "author": "范仲淹",
        "content": "履癸昆吾祸莫移，应天重造帝王基。\n子孙何事为炮烙，不念嘻吁祝网时。",
        "dynasty": "宋",
        "collection_info": null
    },
    {
        "title": "咏史五首 周人",
        "author": "范仲淹",
        "content": "斧钺为藩忍内侵，商人涂炭奈何深。\n不烦鱼火明天意，自有诸侯八百心。",
        "dynasty": "宋",
        "collection_info": null
    },
    {
        "title": "次韵和刘夔判官对雪",
        "author": "范仲淹",
        "content": "蔌蔌楼台外，新辉溢四遐。\n云中凋玉叶，星际落榆花。\n岳色参差露，松声彷佛加。\n风流裁赋苑，清苦读书家。\n霜女惭轻格，蟾娥让素华。\n孤鸿迷鸟道，万马忆龙沙。\n浄拂王恭氅，香滋陆羽茶。\n载歌劳郢谢，一奏待钟牙。\n几处和梅赏，何人为鬓嗟。\n含毫看不足，诗社好生涯。",
        "dynasty": "宋",
        "collection_info": null
    },
    {
        "title": "河朔吟",
        "author": "范仲淹",
        "content": "太平燕赵许闲游，三十从知壮士羞。\n敢话诗书为上将，犹怜仁义对诸侯。\n子房帷幄方无事，李牧耕桑合有秋。\n民得袴襦兵得帅，御戎何必问严尤。",
        "dynasty": "宋",
        "collection_info": null
    },
    {
        "title": "和黄惣太博上知郡杜少卿",
        "author": "范仲淹",
        "content": "万石君贤再出麾，犹龙川上五歌时。\n九重执宪清规在，十镇分忧白髪知。\n环禁申威星拱极，铃斋舒啸月侵帷。\n金台下客思何报，愿上中和乐职诗。",
        "dynasty": "宋",
        "collection_info": null
    },
    {
        "title": "过太清宫",
        "author": "范仲淹",
        "content": "丑石危松半绿萝，函关真相玉嵯峨。\n谁言仙道求难至，自愧阴功积未多。\n渺渺云霞开绛节，雝雝鸾鳯答空歌。\n几时身退琼坛畔，荣利匆匆奈老何。",
        "dynasty": "宋",
        "collection_info": null
    },
    {
        "title": "寄余杭全安石段少连二从事",
        "author": "范仲淹",
        "content": "分携俱是佐高牙，两地光尘自等差。\n荣事日趋丞相府，道情时过老君家。\n双鸿得侣知风便，一鹤思鸣对露华。\n早晚相将云汉外，重为龙友免天涯。",
        "dynasty": "宋",
        "collection_info": null
    },
    {
        "title": "送江南运使张传度支",
        "author": "范仲淹",
        "content": "刑措东南始诏迴，重分邦计命钦哉。\n于公已积充闾庆，萧相还施富国才。\n十郡甘棠歌未歇，一方流马路初开。\n启心知有嘉谟在，足乱云霓忆帝台。",
        "dynasty": "宋",
        "collection_info": null
    },
    {
        "title": "尧庙",
        "author": "范仲淹",
        "content": "千古如天日，巍巍与善功。\n禹终平洚水，舜亦致薫风。\n江海生灵外，干坤揖让中。\n乡人不知此，箫鼓谢年丰。",
        "dynasty": "宋",
        "collection_info": null
    },
    {
        "title": "西溪见牡丹",
        "author": "范仲淹",
        "content": "阳和不择地，海角亦逢春。\n忆得上林色，相看如故人。",
        "dynasty": "宋",
        "collection_info": null
    },
    {
        "title": "寄秦州幕明化基寺丞",
        "author": "范仲淹",
        "content": "同时辟命新，中道改丝纶。\n沧海人归楚，清风子在秦。\n共居卿月下，独得将星邻。\n耸动军前檄，峥嵘席上珍。\n烽烟边信息，金鼓武精神。\n猎度天山雪，歌逢陇树春。\n燕台无限好，西向自霑巾。",
        "dynasty": "宋",
        "collection_info": null
    },
    {
        "title": "鵰鹗在秋天",
        "author": "范仲淹",
        "content": "秋汉寥寥迥，雄心肯木栖。\n人间正揺落，天外绝攀跻。\n月兔精应丧，阳乌影欲齐。\n长河匹练小，太华一拳低。\n下眄羣毛遁，横过百鸟睽。\n乘风俊未巳，空阔玉关西。",
        "dynasty": "宋",
        "collection_info": null
    },
    {
        "title": "观猎",
        "author": "范仲淹",
        "content": "鹰犬一何骄，霜明远近郊。\n鸾皇不触网，狐兔自充庖。\n熠熠流鸣镝，纷纷过绿髾。\n雄飞侵汉下，杀气与云交。\n翦棘争探穴，摧林竞覆巢。\n惟开三面者，盛德播絃匏。",
        "dynasty": "宋",
        "collection_info": null
    },
    {
        "title": "鹦鹉",
        "author": "范仲淹",
        "content": "堂上每云云，金笼久受恩。\n思山诚有意，对主忍无言。\n性比孤鸾洁，声殊百舌繁。\n云林如一去，应喜谢朱门。",
        "dynasty": "宋",
        "collection_info": null
    },
    {
        "title": "归鴈",
        "author": "范仲淹",
        "content": "稻粱留不得，一一起江天。\n带雪南离楚，和春北入燕。\n依依前伴侣，历历旧山川。\n木叶程犹远，梅花信可传。\n子规啼到晓，鹦鹉锁经年。\n应羡冥冥者，东风羽翼全。",
        "dynasty": "宋",
        "collection_info": null
    },
    {
        "title": "青郊",
        "author": "范仲淹",
        "content": "青郊鸣锦雉，绿水漾金鳞。\n愿得郢中客，共歌台上春。",
        "dynasty": "宋",
        "collection_info": null
    },
    {
        "title": "射阳湖",
        "author": "范仲淹",
        "content": "渺渺指平湖，烟波极望初。\n纵横皆钓者，何处得嘉鱼。",
        "dynasty": "宋",
        "collection_info": null
    },
    {
        "title": "舟中",
        "author": "范仲淹",
        "content": "珠彩耀前川，归来一扣舷。\n微风不起浪，明月自随船。",
        "dynasty": "宋",
        "collection_info": null
    },
    {
        "title": "寄欧静秀才",
        "author": "范仲淹",
        "content": "君归一水遥，魂断木兰桡。\n赖有南轩竹，清风慰寂寥。",
        "dynasty": "宋",
        "collection_info": null
    },
    {
        "title": "和韩布殿丞三首 泛湖中",
        "author": "范仲淹",
        "content": "平湖万顷碧，谢客一开颜。\n待得临清夜，徘徊载月还。",
        "dynasty": "宋",
        "collection_info": null
    },
    {
        "title": "和韩布殿丞三首 琴酒",
        "author": "范仲淹",
        "content": "絃上万古意，樽中千日醇。\n清心向流水，醉貌发阳春。",
        "dynasty": "宋",
        "collection_info": null
    },
    {
        "title": "和韩布殿丞三首 渔父",
        "author": "范仲淹",
        "content": "月色满沧波，吾生乐事多。\n何人独醒者，试听濯缨歌。",
        "dynasty": "宋",
        "collection_info": null
    },
    {
        "title": "送识上人游金山寺",
        "author": "范仲淹",
        "content": "空半簇楼台，红尘安在哉。\n山分江色破，潮带海声来。\n烟景诸邻断，天光四望开。\n疑师得仙去，白日上蓬莱。",
        "dynasty": "宋",
        "collection_info": null
    },
    {
        "title": "野色",
        "author": "范仲淹",
        "content": "非烟亦非雾，羃羃映楼台。\n白鸟忽点破，夕阳还照开。\n肯随芳草歇，疑逐远帆来。\n谁谓山公意，登高醉始迴。",
        "dynasty": "宋",
        "collection_info": null
    },
    {
        "title": "杂咏四首  其一",
        "author": "范仲淹",
        "content": "梓人一笑白云乡，杞桂森森遇豫章。\n闻道周公绳墨在，天庭谁此遇明堂。",
        "dynasty": "宋",
        "collection_info": null
    },
    {
        "title": "杂咏四首  其二",
        "author": "范仲淹",
        "content": "有客蓝田得意归，溪光冉冉白虹蜺。\n玉人岂忍言环佩，留取天王尺二圭。",
        "dynasty": "宋",
        "collection_info": null
    },
    {
        "title": "杂咏四首  其三",
        "author": "范仲淹",
        "content": "铿铿千古峄山桐，金石声来造化中。\n谁道元和无復致，为君堂上起薫风。",
        "dynasty": "宋",
        "collection_info": null
    },
    {
        "title": "杂咏四首  其四",
        "author": "范仲淹",
        "content": "岭上英英向日开，帝乡情态自徘徊。\n如何一施阳春雨，依旧无心归去来。",
        "dynasty": "宋",
        "collection_info": null
    },
    {
        "title": "书事呈韩布殿丞",
        "author": "范仲淹",
        "content": "南宫曾荐牧之文，失足徒劳忽十春。\n天上云龙期际会，山中猿鹤愧因循。\n无功岂不孤黄石，有道何堪忆紫莼。\n少壮由来须努力，篆铭钟鼎古何人。",
        "dynasty": "宋",
        "collection_info": null
    },
    {
        "title": "西溪书事",
        "author": "范仲淹",
        "content": "卑栖曾未託椅梧，敢议雄心万里途。\n蒙叟自当齐黒白，子牟何必怨江湖。\n秋天响亮频闻鹤，夜海朣胧每见珠。\n一醉一吟疏懒甚，溪人能信解嘲无。",
        "dynasty": "宋",
        "collection_info": null
    },
    {
        "title": "得李四宗易书",
        "author": "范仲淹",
        "content": "秋风海上忆神交，江外书来慰寂寥。\n松柏旧心当化石，埙篪新韵似闻韶。\n须期管鲍垂千古，不学张陈负一朝。\n三復荆州无限意，王孙芳草路遥遥。",
        "dynasty": "宋",
        "collection_info": null
    },
    {
        "title": "欧伯起相访",
        "author": "范仲淹",
        "content": "海涯牢落若为怀，惟子相过未忍迴。\n劲草不随风偃去，孤桐何意鳯飞来。\n罇藏金醴迟迟进，匣锁云和特特开。\n万古功名有天命，浩然携手上春台。",
        "dynasty": "宋",
        "collection_info": null
    },
    {
        "title": "寄赠林逋处士",
        "author": "范仲淹",
        "content": "唐虞重逸人，束帛降何频。\n风俗因君厚，文章至老淳。\n玉田耕小隐，金阙梦高真。\n罢钓轮生蠧，慵冠鑑积尘。\n饵莲攀鹤顶，歌雪扣琴身。\n墨妙青囊秘，丹灵绿髪新。\n岭霞明四望，岩笋入诸邻。\n几姓簪裾盛，诸生礼乐循。\n朝廷唯荐鹗，乡党不伤麟。\n弔古夫差国，怀贤伍相津。\n剧谈来剑侠，腾啸骇山神。\n有客瞻冥翼，无端预荐绅。\n未能忘帝力，犹待补天均。\n早晚功名外，孤云可得亲。",
        "dynasty": "宋",
        "collection_info": null
    },
    {
        "title": "酬滕子京同年",
        "author": "范仲淹",
        "content": "谢家风雅若为酬，散吏方耽海上游。\n疏懒几忘传笔梦，寂寥仍有负薪忧。\n欲歌兰雪归真隐，敢向簪轩竞急流。\n如共茂先瞻气象，莫言神物在南州。",
        "dynasty": "宋",
        "collection_info": null
    },
    {
        "title": "赠余杭唐异处士",
        "author": "范仲淹",
        "content": "名动公卿四十秋，相逢仍作旅人游。\n青山欲买难开口，白髪思归易满头。\n厌入市廛如海燕，可堪云水属江鸥。\n故乡知己方都督，千树春浓种橘休。",
        "dynasty": "宋",
        "collection_info": null
    },
    {
        "title": "和沈书记同访林处士",
        "author": "范仲淹",
        "content": "山中宰相下岩扃，静接游人笑傲行。\n碧嶂浅深骄晚翠，白云舒卷看春晴。\n烟潭共爱鱼方乐，樵爨谁欺鴈不鸣。\n莫道隐君同德少，樽前长揖圣贤清。",
        "dynasty": "宋",
        "collection_info": null
    },
    {
        "title": "诸暨道中作",
        "author": "范仲淹",
        "content": "林下提壶招客醉，溪边杜宇劝人归。\n可怜白酒青山在，不醉不归多少非。",
        "dynasty": "宋",
        "collection_info": null
    },
    {
        "title": "题翠峰院",
        "author": "范仲淹",
        "content": "翠峰高与白云闲，吾祖曾居水石间。\n千载家风应未坠，子孙还解爱青山。",
        "dynasty": "宋",
        "collection_info": null
    },
    {
        "title": "与人约访林处士阻雨因寄",
        "author": "范仲淹",
        "content": "闲约诸公扣隐扃，江天风雨忽飘零。\n方怜春满王孙草，可忍云遮处士星。\n蕙帐未容登末席，兰舟无赖寄前汀。\n湖山早晚逢晴霁，重待寻仙入翠屏。",
        "dynasty": "宋",
        "collection_info": null
    },
    {
        "title": "寄西湖林处士",
        "author": "范仲淹",
        "content": "萧索遶家云，清歌独隐沦。\n巢由不愿仕，尧舜岂遗人。\n一水无涯静，羣峰满眼春。\n何当伴闲逸，尝酒过诸邻。",
        "dynasty": "宋",
        "collection_info": null
    },
    {
        "title": "越上闻子规",
        "author": "范仲淹",
        "content": "夜入翠烟啼，昼寻芳树飞。\n春山无限好，犹道不如归。",
        "dynasty": "宋",
        "collection_info": null
    },
    {
        "title": "送李纮殿院赴阙  其一",
        "author": "范仲淹",
        "content": "寂寥门巷每相过，亲近贤人所得多。\n今日九重天上去，濉阳孤客奈愁何。",
        "dynasty": "宋",
        "collection_info": null
    },
    {
        "title": "送李纮殿院赴阙  其二",
        "author": "范仲淹",
        "content": "霜露丘园不忍违，三年月日速如飞。\n金门乍入应垂泪，因挂朝衣忆彩衣。",
        "dynasty": "宋",
        "collection_info": null
    },
    {
        "title": "送邢昂处士南游",
        "author": "范仲淹",
        "content": "落落崆峒一大儒，四方心逸忆江湖。\n东南赖有林君復，万里清风去不孤。",
        "dynasty": "宋",
        "collection_info": null
    },
    {
        "title": "送丁司理赴明州",
        "author": "范仲淹",
        "content": "仙家枝叶令威孙，南去司刑庇越民。\n金阙道书微旨在，狱多阴德是真人。",
        "dynasty": "宋",
        "collection_info": null
    },
    {
        "title": "送鄞江窦尉",
        "author": "范仲淹",
        "content": "片帆飞去若轻鸿，一霎春潮过浙东。\n王谢江山久萧索，子真今为起清风。",
        "dynasty": "宋",
        "collection_info": null
    },
    {
        "title": "送常熟钱尉",
        "author": "范仲淹",
        "content": "姑苏台下水如蓝，天赐仙乡奉旨甘。\n梅淡柳黄春不浅，王孙归思满江南。",
        "dynasty": "宋",
        "collection_info": null
    },
    {
        "title": "试笔",
        "author": "范仲淹",
        "content": "偶缘疏拙得天真，岂问前途屈与伸。\n车马纵能欺倦客，江山犹可助骚人。\n懒如叔夜书盈几，狂似渊明酒满巾。\n况有南窗姬易在，此心那更起纤尘。",
        "dynasty": "宋",
        "collection_info": null
    },
    {
        "title": "送真元二上人归吴中",
        "author": "范仲淹",
        "content": "归心不可夺，千里故园春。\n及见市朝事，却思江海人。\n烟波方得伴，松月定为邻。\n愿结虎溪社，休休老此身。",
        "dynasty": "宋",
        "collection_info": null
    },
    {
        "title": "寄题许州钱相公信美亭",
        "author": "范仲淹",
        "content": "华构高轩敞，名湖一面分。\n星辰居上相，鼓吹燕中军。\n山色来嵩室，风光彻汝坟。\n杉篁涵晚翠，兰茝荐时薫。\n坐啸频乘月，归怀几望云。\n迥临黄霸俗，远味仲宣文。\n万户方开国，三阶復致君。\n斯亭比棠树，千载颂清芬。",
        "dynasty": "宋",
        "collection_info": null
    },
    {
        "title": "送何白节推宰晋原二首  其一",
        "author": "范仲淹",
        "content": "盛府兼名邑，荣归指故林。\n多年望乡泪，万里倚门心。\n江馆春寒薄，山程晚翠深。\n板舆迎侍日，桃李正芳阴。",
        "dynasty": "宋",
        "collection_info": null
    },
    {
        "title": "送何白节推宰晋原二首  其二",
        "author": "范仲淹",
        "content": "此行深惜别，所喜是宁亲。\n祖帐千门晓，乡关锦国春。\n鸟歌疑劝酒，山态似迎人。\n我绝南陔望，因兄泪满巾。",
        "dynasty": "宋",
        "collection_info": null
    },
    {
        "title": "送刁纺户掾太常下第",
        "author": "范仲淹",
        "content": "精鉴本非深，英僚暂此沉。\n火炎方试玉，沙密偶遗金。\n岂累青云器，犹孤白雪音。\n敢希苏季子，潜有激仪心。",
        "dynasty": "宋",
        "collection_info": null
    },
    {
        "title": "忆杭州西湖",
        "author": "范仲淹",
        "content": "长忆西湖胜鑑湖，春波千顷绿如铺。\n吾皇不让明皇美，可赐疏狂贺老无。",
        "dynasty": "宋",
        "collection_info": null
    },
    {
        "title": "寄林处士",
        "author": "范仲淹",
        "content": "片心高与月徘徊，岂为千钟下钓台。\n犹笑白云多事在，等闲为雨出山来。",
        "dynasty": "宋",
        "collection_info": null
    },
    {
        "title": "依韵酬毋湜推官",
        "author": "范仲淹",
        "content": "圣门非入室，文阵敢争盟。\n不意栖云阁，何才隷月卿。\n珍羣怜未至，霄鹗引修程。\n直舍有仙味，秘庭无俗声。\n午阴宫树绿，宵刻禁钟清。\n奉制歌三秀，称觞听六英。\n恩辉孤易感，交结淡难成。\n新髪鑑中改，旧山天际横。\n缨思渔父濯，春伴隼旟行。\n桃浪观秦塞，薫风省舜城。\n几多兴废迹，重迭古今情。\n进退思先觉，蹉跎畏后生。\n见诒如美衮，欲报乏英琼。\n浄揖澄江练，高窥擢露茎。\n復惊闻正始，终仰辅登闳。\n好励图南志，翱翔览四瀛。",
        "dynasty": "宋",
        "collection_info": null
    },
    {
        "title": "送石曼卿",
        "author": "范仲淹",
        "content": "河光岳色过秦关，英气飘飘酒满颜。\n贾谊书成动西汉，谢安人笑起东山。\n亨途去觉云天近，旧隐回思水石闲。\n此道圣朝如不坠，疏封宜在立谭间。",
        "dynasty": "宋",
        "collection_info": null
    },
    {
        "title": "送何涉秀才",
        "author": "范仲淹",
        "content": "蜀道归来万里身，上堂嘉庆动诸邻。\n贤良诏下先生起，休向成都问卜人。",
        "dynasty": "宋",
        "collection_info": null
    },
    {
        "title": "八月十四夜月",
        "author": "范仲淹",
        "content": "光华岂不盛，赏宴尚迟迟。\n天意将圆夜，人心待满时。\n已知千里共，犹讶一分亏。\n来夕如澄霁，清风不负期。",
        "dynasty": "宋",
        "collection_info": null
    },
    {
        "title": "送吴安道学士知崇州",
        "author": "范仲淹",
        "content": "一麾轻去奉兰羞，共惜清贤岂易求。\n筮易暗惊鸣鹤远，赋诗深望白驹留。\n古来经纬心皆晓，闲处光阴髪半秋。\n长孺之才同吏隐，相寛频上海边楼。",
        "dynasty": "宋",
        "collection_info": null
    },
    {
        "title": "谪守睦州作",
        "author": "范仲淹",
        "content": "重父必重母，正邦必正家。\n一心回主意，十口向天涯。\n铜虎恩犹厚，鲈鱼味復佳。\n圣明何以报，没齿愿无邪。",
        "dynasty": "宋",
        "collection_info": null
    },
    {
        "title": "赴桐庐郡淮上遇风三首  其一",
        "author": "范仲淹",
        "content": "圣宋非强楚，清淮异汨罗。\n平生仗忠信，尽室任风波。\n舟楫颠危甚，蛟鼋出没多。\n斜阳幸无事，沽酒听渔歌。",
        "dynasty": "宋",
        "collection_info": null
    },
    {
        "title": "赴桐庐郡淮上遇风三首  其二",
        "author": "范仲淹",
        "content": "妻子休相咎，劳生险自多。\n商人岂有罪，同我在风波。",
        "dynasty": "宋",
        "collection_info": null
    },
    {
        "title": "赴桐庐郡淮上遇风三首  其三",
        "author": "范仲淹",
        "content": "一棹危于叶，傍观亦损神。\n他时在平地，无忽险中人。",
        "dynasty": "宋",
        "collection_info": null
    },
    {
        "title": "送韩渎殿院出守岳阳",
        "author": "范仲淹",
        "content": "仕宦自飘然，君恩岂欲偏。\n纔归剑门道，忽上洞庭船。\n坠絮伤春目，舂涛废夜眠。\n岳阳楼上月，清赏浩无边。",
        "dynasty": "宋",
        "collection_info": null
    },
    {
        "title": "出守桐庐道中十绝  其一",
        "author": "范仲淹",
        "content": "陇上带经人，金门齿谏臣。\n雷霆日有犯，始可报君亲。",
        "dynasty": "宋",
        "collection_info": null
    },
    {
        "title": "出守桐庐道中十绝  其二",
        "author": "范仲淹",
        "content": "君恩泰山重，尔命鸿毛轻。\n一意惧千古，敢怀妻子荣。",
        "dynasty": "宋",
        "collection_info": null
    },
    {
        "title": "出守桐庐道中十绝  其三",
        "author": "范仲淹",
        "content": "妻子屡牵衣，出门投祸机。\n宁知白日照，犹得虎符归。",
        "dynasty": "宋",
        "collection_info": null
    },
    {
        "title": "出守桐庐道中十绝  其四",
        "author": "范仲淹",
        "content": "分符江外去，人笑似骚人。\n不道鲈鱼美，还堪养病身。",
        "dynasty": "宋",
        "collection_info": null
    },
    {
        "title": "出守桐庐道中十绝  其五",
        "author": "范仲淹",
        "content": "有病甘长废，无机苦直言。\n江山藏拙好，何敢望天阍。",
        "dynasty": "宋",
        "collection_info": null
    },
    {
        "title": "出守桐庐道中十绝  其六",
        "author": "范仲淹",
        "content": "天阍变化地，所好必真龙。\n轲意正迂阔，悠然轻万钟。",
        "dynasty": "宋",
        "collection_info": null
    },
    {
        "title": "出守桐庐道中十绝  其七",
        "author": "范仲淹",
        "content": "万钟谁不慕，意气满堂金。\n必若枉此道，伤哉非素心。",
        "dynasty": "宋",
        "collection_info": null
    },
    {
        "title": "出守桐庐道中十绝  其八",
        "author": "范仲淹",
        "content": "素心爱云水，此日东南行。\n笑解尘缨处，沧浪无限清。",
        "dynasty": "宋",
        "collection_info": null
    },
    {
        "title": "出守桐庐道中十绝  其九",
        "author": "范仲淹",
        "content": "沧浪清可爱，白鸟鑑中飞。\n不信有京洛，风尘化客衣。",
        "dynasty": "宋",
        "collection_info": null
    },
    {
        "title": "出守桐庐道中十绝  其一○",
        "author": "范仲淹",
        "content": "风尘日已远，郡枕子陵溪。\n始见神龟乐，优优尾在泥。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其一",
        "author": "范仲淹",
        "content": "萧洒桐庐郡，乌龙山霭中。\n使君无一事，心共白云空。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其二",
        "author": "范仲淹",
        "content": "萧洒桐庐郡，开轩即解颜。\n劳生一何幸，日日面青山。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其三",
        "author": "范仲淹",
        "content": "萧洒桐庐郡，全家长道情。\n不闻歌舞事，遶舍石泉声。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其四",
        "author": "范仲淹",
        "content": "萧洒桐庐郡，公余午睡浓。\n人生安乐处，谁復问千钟。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其五",
        "author": "范仲淹",
        "content": "萧洒桐庐郡，家家竹隐泉。\n令人思杜牧，无处不潺湲。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其六",
        "author": "范仲淹",
        "content": "萧洒桐庐郡，春山半是茶。\n新雷还好事，惊起雨前芽。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其七",
        "author": "范仲淹",
        "content": "萧洒桐庐郡，千家起画楼。\n相呼采莲去，笑上木兰舟。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其八",
        "author": "范仲淹",
        "content": "萧洒桐庐郡，清潭百丈余。\n钓翁应有道，所得是嘉鱼。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其九",
        "author": "范仲淹",
        "content": "萧洒桐庐郡，身闲性亦灵。\n降真香一炷，欲老悟黄庭。",
        "dynasty": "宋",
        "collection_info": null
    },
    {
        "title": "萧洒桐庐郡十绝  其一○",
        "author": "范仲淹",
        "content": "萧洒桐庐郡，严陵旧钓台。\n江山如不胜，光武肯教来。",
        "dynasty": "宋",
        "collection_info": null
    },
    {
        "title": "新定感兴五首  其一",
        "author": "范仲淹",
        "content": "数仞黄堂上，题名仅百贤。\n孤高宋开府，千载可拳拳。",
        "dynasty": "宋",
        "collection_info": null
    },
    {
        "title": "新定感兴五首  其二",
        "author": "范仲淹",
        "content": "山水真名郡，恩多补谏官。\n中间好田锡，风月亦盘桓。",
        "dynasty": "宋",
        "collection_info": null
    },
    {
        "title": "新定感兴五首  其三",
        "author": "范仲淹",
        "content": "风物皆堪喜，民灵独可哀。\n稀逢贤太守，多是谪官来。",
        "dynasty": "宋",
        "collection_info": null
    },
    {
        "title": "新定感兴五首  其四",
        "author": "范仲淹",
        "content": "去国三千里，风波岂不赊。\n迴思洞庭险，无限胜长沙。",
        "dynasty": "宋",
        "collection_info": null
    },
    {
        "title": "新定感兴五首  其五",
        "author": "范仲淹",
        "content": "江上多嘉客，清歌进白醪。\n灵均良可笑，终日着离骚。",
        "dynasty": "宋",
        "collection_info": null
    },
    {
        "title": "游乌龙山寺",
        "author": "范仲淹",
        "content": "高岚指天近，远溜出山迟。\n万事不到处，白云无尽时。\n异花啼鸟乐，灵草隐人知。\n信是栖真地，林僧半雪眉。",
        "dynasty": "宋",
        "collection_info": null
    },
    {
        "title": "江干闲望",
        "author": "范仲淹",
        "content": "江干日清旷，寓目一搘笻。\n落叶信流水，归云识旧峰。\n兰荪谁共采，鳬鴈自相从。\n莫爱苹风起，波来千万重。",
        "dynasty": "宋",
        "collection_info": null
    },
    {
        "title": "和章岷推官同登承天寺竹阁",
        "author": "范仲淹",
        "content": "僧阁倚寒竹，幽襟聊一开。\n清风曾未足，明月可重来。\n晚意烟垂草，秋姿露滴苔。\n佳宾何以伫，云瑟与霞杯。",
        "dynasty": "宋",
        "collection_info": null
    },
    {
        "title": "斋中偶书",
        "author": "范仲淹",
        "content": "狂愚多苦口，幽远独甘心。\n言路有余责，权门无去音。\n忘忧曾扣易，思古即援琴。\n此意谁相和，寥寥鹤在阴。",
        "dynasty": "宋",
        "collection_info": null
    },
    {
        "title": "留题江秀才旧居",
        "author": "范仲淹",
        "content": "结舍近沧洲，江山不外求。\n我来明月夜，更得主人留。",
        "dynasty": "宋",
        "collection_info": null
    },
    {
        "title": "依韵酬周骙太博同年",
        "author": "范仲淹",
        "content": "孰敢先怀富贵图，良时须惜几嗟吁。\n众心可致巍巍主，上意思平两两符。\n不称内朝裨耳目，多惭外补救皮肤。\n子陵滩畔观渔钓，无限残阳媚绿蒲。",
        "dynasty": "宋",
        "collection_info": null
    },
    {
        "title": "依韵答胡侍郎见寄",
        "author": "范仲淹",
        "content": "千年风采逢明主，一寸襟灵慕昔贤。\n待看朝廷兴礼让，天衢何敢鬬先鞭。",
        "dynasty": "宋",
        "collection_info": null
    },
    {
        "title": "桐庐郡斋书事",
        "author": "范仲淹",
        "content": "千峰秀处白云骄，吏隐云边岂待招。\n数仞堂高谁富贵，一枝巢隐自逍遥。\n杯中好物闲宜进，林下幽人静可邀。\n莫道官清无岁计，满山芝朮长灵苖。",
        "dynasty": "宋",
        "collection_info": null
    },
    {
        "title": "留题方干处士旧居",
        "author": "范仲淹",
        "content": "风雅先生旧隐存，子陵台下白云村。\n唐朝三百年冠盖，谁聚诗书到远孙。",
        "dynasty": "宋",
        "collection_info": null
    },
    {
        "title": "依韵酬章推官见赠",
        "author": "范仲淹",
        "content": "姑苏从古号繁华，却恋岩边与水涯。\n重入白云寻钓濑，更随明月宿诗家。\n山人惊戴乌纱出，溪女笑偎红杏遮。\n来蚤又抛泉石去，范茫荣利一吁嗟。",
        "dynasty": "宋",
        "collection_info": null
    },
    {
        "title": "苏州十咏 泰伯庙",
        "author": "范仲淹",
        "content": "至德本无名，宣尼一此评。\n能将天下让，知有圣人生。\n南国奔方远，西山道始亨。\n英灵岂不在，千古碧江横。",
        "dynasty": "宋",
        "collection_info": null
    },
    {
        "title": "苏州十咏 木兰堂",
        "author": "范仲淹",
        "content": "堂上列歌钟，多惭不如古。\n却羡木兰花，曾见霓裳舞。",
        "dynasty": "宋",
        "collection_info": null
    },
    {
        "title": "苏州十咏 洞庭山",
        "author": "范仲淹",
        "content": "吴山无此秀，乘暇一游之。\n万顷湖光裏，千家橘熟时。\n平看月上早，远觉鸟归迟。\n近古谁真赏，白云应得知。",
        "dynasty": "宋",
        "collection_info": null
    },
    {
        "title": "苏州十咏 虎丘山",
        "author": "范仲淹",
        "content": "昔见虎耽耽，今为佛子岩。\n云寒不出寺，剑静未离潭。\n幽步萝垂径，高禅雪闭庵。\n吴都十万户，烟瓦亘西南。",
        "dynasty": "宋",
        "collection_info": null
    },
    {
        "title": "苏州十咏 阊门",
        "author": "范仲淹",
        "content": "吴门耸阊阖，迎送毎跻攀。\n一水帝乡路，片云师子山。\n落鸿渔钓外，斜柳别离间。\n白傅归休处，盘桓几厚颜。",
        "dynasty": "宋",
        "collection_info": null
    },
    {
        "title": "苏州十咏 灵岩寺",
        "author": "范仲淹",
        "content": "古来兴废一愁人，白髪僧归掩寺门。\n越相烟波空去鴈，吴王宫阙半啼猿。\n春风似旧花犹笑，往事多遗石不言。\n唯有延陵逃遁去，清名高节满干坤。",
        "dynasty": "宋",
        "collection_info": null
    },
    {
        "title": "苏州十咏 太湖",
        "author": "范仲淹",
        "content": "有浪即山高，无风还练静。\n秋宵谁与期，月华三万顷。",
        "dynasty": "宋",
        "collection_info": null
    },
    {
        "title": "苏州十咏 伍相庙",
        "author": "范仲淹",
        "content": "胥也应无憾，至哉忠孝门。\n生能酬楚怨，死可报吴恩。\n直气海涛在，片心江月存。\n悠悠当日者，千载秪惭魂。",
        "dynasty": "宋",
        "collection_info": null
    },
    {
        "title": "苏州十咏 观风楼",
        "author": "范仲淹",
        "content": "高压郡西城，观风不浪名。\n山川千里色，语笑万家声。\n碧寺烟中静，红桥柳际明。\n登临岂刘白，满目见诗情。",
        "dynasty": "宋",
        "collection_info": null
    },
    {
        "title": "苏州十咏 南园",
        "author": "范仲淹",
        "content": "西施台下见名园，百草千花特地繁。\n欲问吴王当日事，后来桃李若为言。",
        "dynasty": "宋",
        "collection_info": null
    },
    {
        "title": "依韵奉酬晏尚书见寄",
        "author": "范仲淹",
        "content": "徽音来景亳，盛事耸吴乡。\n上象三台照，高文五色章。\n纯如登乐府，渊若测天潢。\n寒谷春重煦，幽宫草特芳。\n感知心似血，思报鬓成霜。\n新定惭无惠，姑苏惜未康。\n尧汤余水旱，刘白旧风光。\n北阙云霓远，南园橘柚荒。\n愿闻歌画一，敢议赋长杨。\n碌碌嘲须解，循循教弗忘。\n迹甘荣路外，情寄圣门傍。\n几託为鱼梦，江湖尚渺茫。",
        "dynasty": "宋",
        "collection_info": null
    },
    {
        "title": "又用前韵谢晏尚书以近着示及",
        "author": "范仲淹",
        "content": "祖述贤人业，何因降玄乡。\n周公旧才美，夫子近文章。\n逸气弥衝斗，雄源甚决潢。\n月中灵桂老，春外宝芝芳。\n远似天无翳，清如塞有霜。\n日星图舜禹，金石颂成康。\n涡曲风骚盛，营丘学校光。\n至精含变化，大手凿洪荒。\n崧岳词欺甫，甘泉价掩扬。\n满朝当讽诵，终古岂遗忘。\n恍若探龙际，森疑履虎傍。\n半生游此道，观海特茫茫。",
        "dynasty": "宋",
        "collection_info": null
    },
    {
        "title": "陈质殿丞挽歌词",
        "author": "范仲淹",
        "content": "贤者逝如斯，皇天岂易知。\n众人皆堕泪，君子欲安碑。\n几世传清白，满乡称孝慈。\n贤哉生令嗣，遗秀在兰芝。",
        "dynasty": "宋",
        "collection_info": null
    },
    {
        "title": "送僧文光",
        "author": "范仲淹",
        "content": "一品山前识，迢迢三十春。\n多惭画戟裏，重见白云人。",
        "dynasty": "宋",
        "collection_info": null
    },
    {
        "title": "依韵酬府判庞醇之见寄  其一",
        "author": "范仲淹",
        "content": "二十年前已定交，而今鹏鷃各逍遥。\n但能贾傅亲前席，何必萧生意本朝。\n直节羡君如指佞，孤根怜我异凌霄。\n莫将富贵移平昔，彼此清心髪半凋。",
        "dynasty": "宋",
        "collection_info": null
    },
    {
        "title": "依韵酬府判庞醇之见寄  其二",
        "author": "范仲淹",
        "content": "吴门歉岁减繁华，萧索专城未足夸。\n柳色向秋迎使馆，水声终夜救田车。\n丘山在负思朝寄，毫髪经心愧道家。\n不似桐庐人事少，子陵台畔乐无涯。",
        "dynasty": "宋",
        "collection_info": null
    },
    {
        "title": "依韵酬吴安道学士见寄",
        "author": "范仲淹",
        "content": "圣君贤相正弥纶，谏诤臣微敢徇身。\n但得葵心长向日，何妨骛足未离尘。\n岂辞云水三千里，犹济疮痍十万民。\n宴坐黄堂愧无限，陇头元是带经人。",
        "dynasty": "宋",
        "collection_info": null
    },
    {
        "title": "依韵酬吴春卿二首 鹤",
        "author": "范仲淹",
        "content": "华亭孤立病时身，终日徘徊尚海滨。\n露掌思高还警夜，芝田音断欲伤春。\n千年灵气何求药，八变奇姿已过人。\n莫厌在阴犹寡和，九皋非晚见精神。",
        "dynasty": "宋",
        "collection_info": null
    },
    {
        "title": "依韵酬吴春卿二首 松",
        "author": "范仲淹",
        "content": "亭亭百尺栋梁身，寂寞云根与涧滨。\n寒冒雪霜宁是病，静期风月不须春。\n萧萧远韵和于乐，密密清阴意在人。\n高节直心时勿伐，千秋为石乃知神。",
        "dynasty": "宋",
        "collection_info": null
    },
    {
        "title": "应制赏花钓鱼",
        "author": "范仲淹",
        "content": "万彙嘉亨日，皇心豫宴辰。\n华林新濯雨，灵沼正涵春。\n帝幄纷仙蘤，天鈎掷锦鳞。\n洋洋颁睿唱，赓颂浃簪绅。",
        "dynasty": "宋",
        "collection_info": null
    },
    {
        "title": "过余杭白塔寺",
        "author": "范仲淹",
        "content": "登临江上寺，迁客特依依。\n远水欲无际，孤舟曾未归。\n乱峰藏好处，幽鹭得闲飞。\n多少天真趣，遥心结翠微。",
        "dynasty": "宋",
        "collection_info": null
    },
    {
        "title": "西湖筵上赠胡侍郎",
        "author": "范仲淹",
        "content": "官秩文昌贵，功名信史褒。\n朝廷三老重，乡党二疏高。\n涯业尽图籍，子孙皆俊髦。\n西湖天下绝，今日盛游遨。",
        "dynasty": "宋",
        "collection_info": null
    },
    {
        "title": "江城对月",
        "author": "范仲淹",
        "content": "南国风波远，东门冠盖回。\n多情是明月，相逐过江来。",
        "dynasty": "宋",
        "collection_info": null
    },
    {
        "title": "送向综国博通判桂州",
        "author": "范仲淹",
        "content": "通籍三公后，监州五岭深。\n欲知明主意，将慰远人心。\n岁计多藏药，舟行不废琴。\n归书清白最，宁问槖中金。",
        "dynasty": "宋",
        "collection_info": null
    },
    {
        "title": "芝山寺",
        "author": "范仲淹",
        "content": "楼殿观崔嵬，灵芝安在哉。\n云飞过江去，花落入城来。\n得食鵶朝聚，闻经虎夜回。\n偶临西阁望，五老夕阳开。",
        "dynasty": "宋",
        "collection_info": null
    },
    {
        "title": "昇上人碧云轩",
        "author": "范仲淹",
        "content": "爱此诗家好，幽轩绝世纷。\n澄宵半床月，淡晓数峰云。\n远意经年就，微吟并舍闻。\n只应虚静处，所得自兰芬。",
        "dynasty": "宋",
        "collection_info": null
    },
    {
        "title": "郡斋即事",
        "author": "范仲淹",
        "content": "三出专城鬓似丝，斋中萧洒过禅师。\n近疏歌酒缘多病，不负云山赖有诗。\n半雨黄花秋赏健，一江明月夜归迟。\n世间荣辱何须道，塞上衰翁也自知。",
        "dynasty": "宋",
        "collection_info": null
    },
    {
        "title": "同年魏介之会上作",
        "author": "范仲淹",
        "content": "寒苦同登甲乙科，天涯相对合如何。\n心存阙下还忧畏，身在樽前且笑歌。\n闲上碧江游画鹢，醉留红袖舞鸣鼍。\n与君今日真良会，自信麤官乐事多。",
        "dynasty": "宋",
        "collection_info": null
    },
    {
        "title": "依韵酬黄灏秀才",
        "author": "范仲淹",
        "content": "再贬鄱川信不才，子规相爱劝归来。\n客心但感江山助，天意难期日月迴。\n白雪孤琴弥冷淡，浮云双阙自崔嵬。\n南方岁宴犹能乐，醉尽黄花见早梅。",
        "dynasty": "宋",
        "collection_info": null
    },
    {
        "title": "赠钟道士",
        "author": "范仲淹",
        "content": "人间无復动机心，挂了儒冠岁已深。\n惟有诗家风味在，一坛松月伴秋吟。",
        "dynasty": "宋",
        "collection_info": null
    },
    {
        "title": "道士程用之为余传神因题",
        "author": "范仲淹",
        "content": "貌古神疏画本难，因师心妙发毫端。\n无功可上凌云阁，留取云山静处看。",
        "dynasty": "宋",
        "collection_info": null
    },
    {
        "title": "送魏介之江西提点",
        "author": "范仲淹",
        "content": "旌旗如火浪如鸥，一路春城次第游。\n江上高楼欲千尺，便从今日望归舟。",
        "dynasty": "宋",
        "collection_info": null
    },
    {
        "title": "游庐山作",
        "author": "范仲淹",
        "content": "五老闲游倚舳舻，碧梯岚径好程途。\n云开瀑影千门挂，雨过松黄十里铺。\n客爱往来何所得，僧言荣辱此间无。\n从今愈识逍遥旨，一听升沉造化鑪。",
        "dynasty": "宋",
        "collection_info": null
    },
    {
        "title": "瀑布",
        "author": "范仲淹",
        "content": "迥与众流异，发源高更孤。\n下山犹直在，到海得清无。\n势斗蛟龙恶，声吹雨雹麤。\n晚来云一色，诗句自成图。",
        "dynasty": "宋",
        "collection_info": null
    },
    {
        "title": "赠广宣大师",
        "author": "范仲淹",
        "content": "忆昔同游紫阁云，别来三十二迴春。\n白头相见双林下，犹是清朝未退人。",
        "dynasty": "宋",
        "collection_info": null
    },
    {
        "title": "移丹阳郡先游茅山作",
        "author": "范仲淹",
        "content": "丹阳太守意何如，先谒茅卿始下车。\n展节事君三黜后，收心奉道五旬初。\n偶寻灵草逢芝圃，欲扣真关借玉书。\n不更从人问通塞，天教吏隐接山居。",
        "dynasty": "宋",
        "collection_info": null
    },
    {
        "title": "赠茅山张道者",
        "author": "范仲淹",
        "content": "有客生平爱白云，无端年老尚红尘。\n只应金简名犹在，得见仙岩种玉人。",
        "dynasty": "宋",
        "collection_info": null
    },
    {
        "title": "京口即事",
        "author": "范仲淹",
        "content": "突兀立孤城，诗中别有情。\n地深江底过，日大海心生。\n甘露楼台古，金山气象清。\n六朝人薄命，不见此昇平。",
        "dynasty": "宋",
        "collection_info": null
    },
    {
        "title": "怀庆朔堂",
        "author": "范仲淹",
        "content": "庆朔堂前花自栽，便移官去未曾开。\n年年忆着成离恨，只託清风管勾来。",
        "dynasty": "宋",
        "collection_info": null
    },
    {
        "title": "依韵酬叶道卿中秋对月二首  其一",
        "author": "范仲淹",
        "content": "天遣今宵无寸云，故开秋碧挂冰轮。\n诗人不悔衣霑露，为惜清光岂易亲。",
        "dynasty": "宋",
        "collection_info": null
    },
    {
        "title": "依韵酬叶道卿中秋对月二首  其二",
        "author": "范仲淹",
        "content": "孤光千里与君逢，最爱无云四望通。\n处处楼台竞歌宴，的能爱月几人同。",
        "dynasty": "宋",
        "collection_info": null
    },
    {
        "title": "赠叶少卿",
        "author": "范仲淹",
        "content": "退也天之道，东南事了人。\n风波抛旧路，花月伴闲身。\n湖外扁舟远，门中驷马新。\n心从今日泰，家似昔时贫。\n见子登西掖，携孙过北邻。\n白云高阁曙，渌水后池春。\n樽酒呼前辈，鑪香扣上真。\n只应阴德在，八十富精神。",
        "dynasty": "宋",
        "collection_info": null
    },
    {
        "title": "依韵答梁坚运判见寄",
        "author": "范仲淹",
        "content": "蔽野旌旗色，满山笳吹声。\n功名早晚就，裴度亦书生。",
        "dynasty": "宋",
        "collection_info": null
    },
    {
        "title": "城大顺迴道中作",
        "author": "范仲淹",
        "content": "三月二十七，羌山始见花。\n将军了边事，春老未还家。",
        "dynasty": "宋",
        "collection_info": null
    },
    {
        "title": "依韵和延安庞龙图柳湖",
        "author": "范仲淹",
        "content": "种柳穿湖后，延安盛可游。\n远怀忘泽国，真赏即瀛洲。\n江景来秦塞，风情属庾楼。\n刘琨增坐啸，王粲乍销忧。\n秀发千丝堕，光揺匹练柔。\n双双翔乳鷰，两两睡驯鸥。\n折翠赠归客，濯清招隐流。\n宴回银烛夜，吟度玉关秋。\n胜处千场醉，劳生万事浮。\n王公多雅故，思去共仙舟。",
        "dynasty": "宋",
        "collection_info": null
    },
    {
        "title": "和延安庞龙图寄岳阳滕同年",
        "author": "范仲淹",
        "content": "优游滕太守，郡枕洞庭边。\n几处云藏寺，千家月在船。\n疏鸿秋浦外，长笛晚楼前。\n旋拨醅头酒，新炰缩项鳊。\n宦情须淡薄，诗意定连绵。\n迥是偷安地，仍当饱事年。\n只应天下乐，无出日高眠。\n岂信忧边处，干戈隔一川。",
        "dynasty": "宋",
        "collection_info": null
    },
    {
        "title": "与张焘太博行忻代间因话江山作",
        "author": "范仲淹",
        "content": "数年风土塞门行，说着江山意暂清。\n求取罢兵南国去，满楼苍翠是平生。",
        "dynasty": "宋",
        "collection_info": null
    },
    {
        "title": "过长安醉别资政郑侍郎",
        "author": "范仲淹",
        "content": "乡关交復亲，把酒且逡巡。\n共上青云路，相看白髪人。\n有为须报国，无事即頥神。\n故素几云在，风音莫厌频。",
        "dynasty": "宋",
        "collection_info": null
    },
    {
        "title": "依韵酬光化李简夫屯田",
        "author": "范仲淹",
        "content": "老来难得旧交游，莫叹樽前两鬓秋。\n少日苦辛名共立，晚年恬退语相投。\n龚黄政事聊牵强，元白邻封且唱酬。\n附郭田园能置否，与君乘健早归休。",
        "dynasty": "宋",
        "collection_info": null
    },
    {
        "title": "依韵酬太傅张相公见赠",
        "author": "范仲淹",
        "content": "出处曾无致主功，南阳为守地犹雄。\n醉醒往日惭渔父，得失今朝贺塞翁。\n七里河边归带月，百花洲上啸生风。\n卧龙乡曲多贤达，愿预逍遥九老中。",
        "dynasty": "宋",
        "collection_info": null
    },
    {
        "title": "依韵酬益利钤辖马端左藏",
        "author": "范仲淹",
        "content": "滥登清显遇公朝，岂有才谋可致尧。\n拙守自惭成木强，宦游谁叹仅蓬飘。\n醉来多谢提壶劝，归去宁烦杜宇招。\n好乐当年开口笑，此心无事愧重霄。",
        "dynasty": "宋",
        "collection_info": null
    },
    {
        "title": "依韵酬邠州通判王稷太博",
        "author": "范仲淹",
        "content": "南豳日日接英标，公外追随岂待招。\n恶劝酒时图共醉，痛赢棋处肯相饶。\n一抛言笑如何遣，频得音书似不遥。\n独上西楼为君久，满城明月会云销。",
        "dynasty": "宋",
        "collection_info": null
    },
    {
        "title": "依韵酬李光化见寄",
        "author": "范仲淹",
        "content": "南阳偃息养衰颜，天暖风和近楚关。\n欲少祸时当止足，得无权处始安闲。\n心怜好鸟来幽院，目送微云过别山。\n此景此情聊自慰，是非何极任循环。",
        "dynasty": "宋",
        "collection_info": null
    },
    {
        "title": "寄安素高处士",
        "author": "范仲淹",
        "content": "吏隐南阳味日新，幕中文雅尽交宾。\n满轩明月清谭夜，共忆诗书万卷人。",
        "dynasty": "宋",
        "collection_info": null
    },
    {
        "title": "酬李光化见寄二首  其一",
        "author": "范仲淹",
        "content": "交亲莫笑出麾频，不任纤机只任真。\n远护玉关犹竭力，入陪金铉敢周身。\n素心直拟圭无玷，晚节当如竹有筠。\n道本逍遥惟所适，吾生何用蠖求伸。",
        "dynasty": "宋",
        "collection_info": null
    },
    {
        "title": "酬李光化见寄二首  其二",
        "author": "范仲淹",
        "content": "万里承平尧舜风，使君尺素半空空。\n庭中无事吏归早，野外有歌民意丰。\n石鼎斗茶浮乳白，海螺行酒灎波红。\n宴堂未尽嘉宾兴，移下秋光月色中。",
        "dynasty": "宋",
        "collection_info": null
    },
    {
        "title": "依韵酬李光化叙怀",
        "author": "范仲淹",
        "content": "列宿専城且自娱，清名善最即前途。\n江山乐国诚难会，风月诗家的不辜。\n未必晚成输早达，好将高笑代长吁。\n公余更励经邦业，思为清朝赞禹谟。",
        "dynasty": "宋",
        "collection_info": null
    },
    {
        "title": "和李光化秋咏四首 晓",
        "author": "范仲淹",
        "content": "墙外辘轳响，楼前江汉欹。\n曙光和月色，犹记早朝时。",
        "dynasty": "宋",
        "collection_info": null
    },
    {
        "title": "和李光化秋咏四首 昼",
        "author": "范仲淹",
        "content": "日色清如照，前林叶未零。\n海东新隼至，一点在青冥。",
        "dynasty": "宋",
        "collection_info": null
    },
    {
        "title": "和李光化秋咏四首 晚",
        "author": "范仲淹",
        "content": "晚色动边思，去年犹未归。\n戍楼人已冷，目断望征衣。",
        "dynasty": "宋",
        "collection_info": null
    },
    {
        "title": "和李光化秋咏四首 夜",
        "author": "范仲淹",
        "content": "春色人皆醉，秋光独不眠。\n君看明月下，何似落花前。",
        "dynasty": "宋",
        "collection_info": null
    },
    {
        "title": "送黄灏员外",
        "author": "范仲淹",
        "content": "三十余年交旧心，相逢那復议升沉。\n卑飞尘土味诚薄，达宦风波忧更深。\n自古荣华浑一梦，即时欢笑敌千金。\n追陪未久还离索，早晚轩车重见寻。",
        "dynasty": "宋",
        "collection_info": null
    },
    {
        "title": "和并州大资政郑侍郎秋晚书事",
        "author": "范仲淹",
        "content": "太原兵重压强胡，莫对秋风忆鲙鲈。\n万里天声扬紫塞，十年人望在黄枢。\n定应松柏心无改，自信云龙道不孤。\n应笑病夫何所补，独能安坐养桑榆。",
        "dynasty": "宋",
        "collection_info": null
    },
    {
        "title": "和提刑赵学士探梅三绝  其一",
        "author": "范仲淹",
        "content": "萧条臈后復春前，雪压霜欺未放妍。\n昨日倚栏枝上看，似留芳意入新年。",
        "dynasty": "宋",
        "collection_info": null
    },
    {
        "title": "和提刑赵学士探梅三绝  其二",
        "author": "范仲淹",
        "content": "静映寒林晚未芳，人人欲看寿阳粧。\n玉颜须傍韶春笑，莫斗严风与恶霜。",
        "dynasty": "宋",
        "collection_info": null
    },
    {
        "title": "和提刑赵学士探梅三绝  其三",
        "author": "范仲淹",
        "content": "百花争早孰过梅，天与芳时岂待催。\n莫惜黄金置清赏，隔年春色为君开。",
        "dynasty": "宋",
        "collection_info": null
    },
    {
        "title": "和太傅邓公归游武当见寄",
        "author": "范仲淹",
        "content": "三提相印代天工，邓国归来耀本封。\n此日神仙丁令鹤，几年霖雨武侯龙。\n酬恩定得祠黄石，谈道须期会赤松。\n莫虑故乡陵谷变，武当依旧碧重重。",
        "dynasty": "宋",
        "collection_info": null
    },
    {
        "title": "即席呈太傅相公",
        "author": "范仲淹",
        "content": "鳯池三入冠台躔，致了昇平一品闲。\n白傅歌诗传海外，晋公桃李满人间。\n上都云远经时别，故国春浓几度还。\n太史占天应有奏，寿星光彩近南山。",
        "dynasty": "宋",
        "collection_info": null
    },
    {
        "title": "纪送太傅相公归阙",
        "author": "范仲淹",
        "content": "搢绅谁敢望差肩，独向昌期协半千。\n首会云龙游少海，亲扶日月上中天。\n碧油两就元戎镇，黄阁三提冢宰权。\n坐致唐虞成大化，退居师傅养高年。\n闲披丹诀开鑪竈，醉度清歌被管絃。\n同牓几人登将相，满朝今日羡神仙。\n松楸薙草思纯孝，里巷挥金过昔贤。\n归赴诞辰知兑说，轻安拜舞寿觞前。",
        "dynasty": "宋",
        "collection_info": null
    },
    {
        "title": "谢佛鑑大师寄韫玉鑪",
        "author": "李彭",
        "content": "道人力参具正眼，古庙香炉心已灰。\n平生厚我习气在，索书常逐征鸿来。\n深藏山谷实高蹈，下视万象遗尘埃。\n遣奴饷我此长物，不比珍簟余嫌猜。\n摩娑温润侔玉德，荆山抱璞真良材。\n妙香起处侑茶鼎，媒孽万壑生风雷。\n忽言与君隔千里，对此了了闻谈谐。",
        "dynasty": "宋",
        "collection_info": null
    },
    {
        "title": "谢王成可惠鼎炉",
        "author": "李彭",
        "content": "王郎笔若追风骠，历块过都愈奇峭。\n胸中好古类古人，铸鼎为鑪亦臻妙。\n禹金九牧知神姦，周定郏鄏垂不刊。\n据耳向来为上客，折足遥怜空汗颜。\n颜率游谈聊贳患，纳郜臧孙贻直谏。\n沦亡泗水盖厚诬，得自汾阴乱真贋。\n孰如此鼎形瓌奇，皤腹云雷差次之。\n上有苍虬肉倔强，隐映么么微螽斯。\n明窗净几香氤氲，蔼如黄云覆晏温。\n拜嘉讵意获此宝，子孙父已传仍昆。",
        "dynasty": "宋",
        "collection_info": null
    },
    {
        "title": "次九弟中秋韵",
        "author": "李彭",
        "content": "楚江微波鸣盎酒，脱叶萧然坐来久。\n仰头看月落乌纱，无復纤云汉津口。\n顾兔之灵态度深，捣药长生传至今。\n风前急管闻三弄，泓下苍龙时一吟。\n逸兴俄生缥粉壶，携幼近局无劳呼。\n坐中白髪饮輙醉，鼻雷发声聊据梧。\n异舍羣鸡皆误唱，舍下鸣蛩亦清壮。\n低昂北斗挂柴扉，不眠尚倚过眉杖。",
        "dynasty": "宋",
        "collection_info": null
    },
    {
        "title": "归舟",
        "author": "李彭",
        "content": "旌阳峰头千仞石，溪光却照楚天碧。\n归客操舟暝色时，怒雷溅雪多滩碛。\n夜榜时惊乌鹊喧，星光破碎月映门。\n访戴人归剡溪曲，问津客出桃花村。\n香醪独酌吾静寄，万事不理端復细。\n俗交从来薄于纸，小黠大痴聊一戏。",
        "dynasty": "宋",
        "collection_info": null
    },
    {
        "title": "正月二十六日寇顺之饮仆以醽渌酒径醉闻横笛音李仲先顺之有苍头能作龙吟三弄偶不果戏成此诗",
        "author": "李彭",
        "content": "髯奴不及缘坡竹，柱车守闾各有局。\n苟不上券吾不欲，僮约卒音几恸哭。\n劣于郄公常奴尔，性不茹荤少陵喜。\n吐茵西曹第忍之，封侯骨相多小史。\n苍头乃復在琳房，柯亭横吹节饱霜。\n炊饭作糜缘底事，心写泉声风韵长。\n寇谦酌我次翁狂，如鱼听曲首低昂。\n恨不临风作三弄，不减当时桓野王。",
        "dynasty": "宋",
        "collection_info": null
    },
    {
        "title": "舟中戏作杂言",
        "author": "李彭",
        "content": "昨日观画筴，李成山水真难忘。\n寒林远近烟暗澹，绝壑稠迭云微茫。\n忽看清溪下野艇，惊残鸥鸟不成行。\n我尝指此语座客，安得仙骨来中央。\n此事数日尔，忽落图上鸣渔榔。\n山重水复滩濑急，雅飞不过吴天长。\n嗟予老矣两鬓苍，放浪自得宜深藏。\n烦于画筴试检校，恐我割取附益欧峰旁。",
        "dynasty": "宋",
        "collection_info": null
    },
    {
        "title": "次晖书记韵",
        "author": "李彭",
        "content": "平生迈往回万牛，晚着坏衲乘虚舟。\n僧中那得贾长头，对语亹亹连不休。\n作夏深藏白莲裏，心如此花映秋水。\n梦随归云欲访之，邻垣华鲸喧枕底。",
        "dynasty": "宋",
        "collection_info": null
    },
    {
        "title": "次韵陈无己拟古",
        "author": "李彭",
        "content": "说桓佐宣项垂瘿，鋭头将军风骨紧。\n病夫面带丘壑姿，白薤绿葵穷可忍。\n忠风辉映义骨香，苦事何须味方永。\n夜歌商颂出金石，猿啸寒柯挂参井。",
        "dynasty": "宋",
        "collection_info": null
    },
    {
        "title": "病目宴坐",
        "author": "李彭",
        "content": "脑脂遮目乏风味，宴坐禅床真得计。\n赤眼归宗近似之，面壁少林聊復尔。\n东坡妙语久犹新，治目常存如治民。\n但学曹参相齐法，清夷王度不无人。",
        "dynasty": "宋",
        "collection_info": null
    },
    {
        "title": "连日大雪",
        "author": "李彭",
        "content": "春风吹雪塞寒门，饥乌暮啼寒雀喧。\n此中要是难测地，材堪令仆无复裈。\n引帆上樯中繫轭，烧车与船復延客。\n平生四十二年非，顿悟前尘头半白。\n愿随溪支水云乡，簑衣负雪时鸣榔。\n不知许事付欢伯，醉着寒滩清梦长。",
        "dynasty": "宋",
        "collection_info": null
    },
    {
        "title": "喜得师质消息",
        "author": "李彭",
        "content": "南国柳花合，淮壖麦秀初。\n数声传喜鹊，一纸故人书。\n君出理烟艇，侬还荷雨锄。\n天高风浪恶，归兴不应疏。",
        "dynasty": "宋",
        "collection_info": null
    },
    {
        "title": "漫兴",
        "author": "李彭",
        "content": "鴈带秋声满，鸥将暝色归。\n打窗红叶乱，裁句碧云飞。\n好饮酒储尽，少眠茶梦稀。\n眷言方外侣，时送北山薇。",
        "dynasty": "宋",
        "collection_info": null
    },
    {
        "title": "宿同安寺",
        "author": "李彭",
        "content": "山暝客初到，雨余云尚屯。\n长廊响僧呗，凉月耿松门。\n践境知心远，背尘惟佛尊。\n道人暗不语，真觉我言烦。",
        "dynasty": "宋",
        "collection_info": null
    },
    {
        "title": "游藏山寺",
        "author": "李彭",
        "content": "招提虽负郭，菌阁暗藏幽。\n春涨桃花水，风回沙际鸥。\n含烟朝日丽，择路晚云愁。\n淡墨呻吟内，非萱可疗忧。",
        "dynasty": "宋",
        "collection_info": null
    },
    {
        "title": "久不得潘髯书",
        "author": "李彭",
        "content": "八字山头鴈，武昌江上鱼。\n略无千里远，不寄一行书。\n度鸟愈清旷，晴云时卷舒。\n河阳应好在，有底苦相疏。",
        "dynasty": "宋",
        "collection_info": null
    },
    {
        "title": "书龙寿寺煮泉亭壁  其一",
        "author": "李彭",
        "content": "病马繫乔木，携笻到上方。\n江花迷枉渚，野竹乱鸣榔。\n石竈怀桑苎，漥尊忆漫郎。\n吾生真寄傲，佛地欲深藏。",
        "dynasty": "宋",
        "collection_info": null
    },
    {
        "title": "书龙寿寺煮泉亭壁  其二",
        "author": "李彭",
        "content": "客裏多岑寂，寻春兴独賖。\n擎来妙喜叶，尽属法王家。\n不见青鞋士，来煎黑面茶。\n幽怀在天末，落日更鸣鸦。",
        "dynasty": "宋",
        "collection_info": null
    },
    {
        "title": "昙珠昙规二禅者归湖外乞诗二首  其一",
        "author": "李彭",
        "content": "淑气纷花药，喧风乐鸟乌。\n山僧来访别，稚子竟传呼。\n喷玉渥洼种，行沙沧海珠。\n湘天多过雁，能寄尺书无。",
        "dynasty": "宋",
        "collection_info": null
    },
    {
        "title": "昙珠昙规二禅者归湖外乞诗二首  其二",
        "author": "李彭",
        "content": "独秀峰前见，林间忆语离。\n游观如昨梦，换谢若晨炊。\n柳絮飞千尺，残阳隐半规。\n打包湖外去，探道就钳搥。",
        "dynasty": "宋",
        "collection_info": null
    },
    {
        "title": "西塔",
        "author": "李彭",
        "content": "秋山何秀整，风磴颇峥嵘。\n寺古残僧病，门深旧犬迎。\n崖蜂将割蜜，涧鸟自呼名。\n毳衲典刑在，萧然物外情。",
        "dynasty": "宋",
        "collection_info": null
    },
    {
        "title": "病起过邻寺",
        "author": "李彭",
        "content": "惯作招提客，应非拖玉身。\n一年强半病，十畞未全贫。\n孝秀乡闾盛，朝颁符瑞频。\n不妨幽仄裏，高卧姓庞人。",
        "dynasty": "宋",
        "collection_info": null
    },
    {
        "title": "封氏野老留饮看白兔是晚微雪",
        "author": "李彭",
        "content": "封老朱颜在，髯髯已白鬚。\n酌醪招倦客，唤妇煮肥鲈。\n玉兔君家有，银罂客舍无。\n醉余看舞雪，未觉客情孤。",
        "dynasty": "宋",
        "collection_info": null
    },
    {
        "title": "登无相绝顶旧有东坡题字今不復见",
        "author": "李彭",
        "content": "深云蒙无相，斜日照崔嵬。\n惨澹天梯往，苍茫地势开。\n巾裾拂河汉，谈话杂风雷。\n惆怅银鈎处，归来首重回。",
        "dynasty": "宋",
        "collection_info": null
    },
    {
        "title": "次九弟韵兼怀师川二首  其一",
        "author": "李彭",
        "content": "抱瘵便秋晚，加餐喜岁丰。\n幽怀乌鸟乐，世故马牛风。\n坯户寒虫急，安巢野老同。\n年来百念冷，顿悟众缘空。",
        "dynasty": "宋",
        "collection_info": null
    },
    {
        "title": "次九弟韵兼怀师川二首  其二",
        "author": "李彭",
        "content": "鸡回落雁渚，菊带傲霜华。\n稍过郊墟雨，犹鸣官地蛙。\n层空听隼击，俯杖看蜂衙。\n妙趣谁能解，怀人天一涯。",
        "dynasty": "宋",
        "collection_info": null
    },
    {
        "title": "次文虎韵戏晖书记",
        "author": "李彭",
        "content": "孤舟泛湛水，心法已圜融。\n诗律期三昩，庵居役二空。\n住山须拙斧，阅世任寒蓬。\n慢着寻幽履，雪泥殊未通。",
        "dynasty": "宋",
        "collection_info": null
    },
    {
        "title": "次九弟韵后篇戏奉世十一弟二首  其一",
        "author": "李彭",
        "content": "少成怜季子，拔俗似安丰。\n逸气期公干，鈎深似国风。\n未须轻小伎，着意要参同。\n聊语诗家病，尘窗研滴空。",
        "dynasty": "宋",
        "collection_info": null
    },
    {
        "title": "次九弟韵后篇戏奉世十一弟二首  其二",
        "author": "李彭",
        "content": "莫学中郎将，休怀阴丽华。\n三余游竹素，两部有鸣蛙。\n乃肻亲庞老，多情过押衙。\n吾衰那復此，羡尔乐无涯。",
        "dynasty": "宋",
        "collection_info": null
    },
    {
        "title": "戏赠",
        "author": "李彭",
        "content": "王谢风流在，星星映角巾。\n属文无少尽，结社有迂轮。\n颇作餐霞侣，愿充观国宾。\n径须呼伯雅，且入醉乡春。",
        "dynasty": "宋",
        "collection_info": null
    },
    {
        "title": "赠邹中美",
        "author": "李彭",
        "content": "盛汉数邹阳，云孙復擅场。\n笋舆逢鹿苑，蜡屐绕羊膓。\n囊有壶公药，炉多荀令香。\n麻姑在乡国，期子共徜佯。",
        "dynasty": "宋",
        "collection_info": null
    },
    {
        "title": "赠晖书记晖有伯时所画马甚奇",
        "author": "李彭",
        "content": "脱尽膏粱气，秖余云壑姿。\n囊中支遁马，笔下惠休诗。\n木末鸟还语，花边蝶浪窥。\n平章赖公等，吾病不能奇。",
        "dynasty": "宋",
        "collection_info": null
    },
    {
        "title": "闻官军已临贼境",
        "author": "李彭",
        "content": "闻道官军至，戈鋋压贼壕。\n鼎鱼犹未腐，穴兔竟何逃。\n鋭气连全楚，皇恩贷尔曹。\n洗兵无復用，欢喜荐春醪。",
        "dynasty": "宋",
        "collection_info": null
    },
    {
        "title": "次韵九弟游云居",
        "author": "李彭",
        "content": "禁足同僧夏，秋风倚杖前。\n扪萝怀鸟道，着屐到壶天。\n霜月悬崖腹，参旗落枕边。\n营诗嗟锦尽，老语不须传。",
        "dynasty": "宋",
        "collection_info": null
    },
    {
        "title": "夜坐闻橹",
        "author": "李彭",
        "content": "日斜喧急雨，雨夜候虫秋。\n宴坐游三昩，因人吟四愁。\n疏林月色好，别渚橹声幽。\n却忆秦淮上，寒更渡小舟。",
        "dynasty": "宋",
        "collection_info": null
    },
    {
        "title": "自云居归欲到瑶田作",
        "author": "李彭",
        "content": "稍上参云汉，中藏祗树园。\n烟横迷远屿，鸟度失孤村。\n一岭分晴雨，半山纔晏温。\n回头听梵呗，真是欲忘言。",
        "dynasty": "宋",
        "collection_info": null
    },
    {
        "title": "绝章水",
        "author": "李彭",
        "content": "春水静游浪，晚吹怒生涛。\n归兴催舟楫，惊魂寄桔橰。\n留髠忽忘故，访戴敢辞劳。\n推挽柁师力，令人愧尔曹。",
        "dynasty": "宋",
        "collection_info": null
    },
    {
        "title": "哭李少微三首  其一",
        "author": "李彭",
        "content": "应刘玉山陨，之子尚玙璠。\n未握论交臂，俄招去干魂。\n茂陵有遗藁，健妇解持门。\n何日生刍奠，人琴恐或存。",
        "dynasty": "宋",
        "collection_info": null
    },
    {
        "title": "哭李少微三首  其二",
        "author": "李彭",
        "content": "评阙汝南旦，穷嗟校尉途。\n故交非浪哭，吾道恐成孤。\n往在谈文处，还能步屧无。\n秋风聊倚杖，草树日疏芜。",
        "dynasty": "宋",
        "collection_info": null
    },
    {
        "title": "哭李少微三首  其三",
        "author": "李彭",
        "content": "我客齐安岁，君官汾上春。\n安知濒鬼录，不作定交人。\n炀竈中郎满，鬬鸡开府频。\n如何令王济，清血染衣巾。",
        "dynasty": "宋",
        "collection_info": null
    },
    {
        "title": "次韵东坡五更山吐月  其一",
        "author": "李彭",
        "content": "一更山吐月，修木莹澄澜。\n全胜西园夜，金覊带笑看。\n团栾照坐好，倚徙冰人寒。\n缥瓷倾竹叶，何必办狼残。",
        "dynasty": "宋",
        "collection_info": null
    },
    {
        "title": "次韵东坡五更山吐月  其二",
        "author": "李彭",
        "content": "二更山吐月，寂寂山家夜。\n衰翁葆鬓湿，衡移復露下。\n泠泠泉可潄，冉冉云可藉。\n相携尘外人，共说无生话。",
        "dynasty": "宋",
        "collection_info": null
    },
    {
        "title": "次韵东坡五更山吐月  其三",
        "author": "李彭",
        "content": "三更山吐月，无睡客还起。\n风微一铎鸣，历历正谈此。\n此身如传舍，幽怀湛秋水。\n兹游共昔游，定非聊尔尔。",
        "dynasty": "宋",
        "collection_info": null
    },
    {
        "title": "次韵东坡五更山吐月  其四",
        "author": "李彭",
        "content": "四更山吐月，月是故园明。\n三峡笙簧起，紫霄星斗横。\n林猿霜后啸，山鬼夜深行。\n託宿耆阇寺，真游王舍城。",
        "dynasty": "宋",
        "collection_info": null
    },
    {
        "title": "次韵东坡五更山吐月  其五",
        "author": "李彭",
        "content": "五更山吐月，梦回人更幽。\n风来虎溪寺，江动庾公楼。\n鸡唤楚江曙，河残淮上秋。\n倚梧成短句，仅欲不胜讴。",
        "dynasty": "宋",
        "collection_info": null
    },
    {
        "title": "不宿开先道中口占",
        "author": "李彭",
        "content": "穉菊含佳色，苔痕上老笻。\n了山已埋玉，卢老自鸣钟。\n但饮东溪水，休看双剑峰。\n斜阳空翠合，犹听隔溪舂。",
        "dynasty": "宋",
        "collection_info": null
    },
    {
        "title": "雪",
        "author": "李彭",
        "content": "瑞木辞天汉，因风响触楹。\n光催晓鸡误，素失白鷴惊。\n冰柱随门见，瑶林逐径成。\n南州多疠鬼，藉汝胜鏖兵。",
        "dynasty": "宋",
        "collection_info": null
    },
    {
        "title": "王子张数以诗见过",
        "author": "李彭",
        "content": "午梦蛮花湿，晚凉衣带秋。\n愁来倚柱啸，诗到击盘讴。\n律熟无谁敌，词悭不拟酬。\n苏州语犹在，五字为君休。",
        "dynasty": "宋",
        "collection_info": null
    },
    {
        "title": "同云叟游欧峰",
        "author": "李彭",
        "content": "远墅春辞木，空山晚着花。\n幽怀生蜡屐，稍上问星槎。\n屡共普熏饭，仍烹圆梦茶。\n期君未衰白，烂漫饱烟霞。",
        "dynasty": "宋",
        "collection_info": null
    },
    {
        "title": "书怀",
        "author": "李彭",
        "content": "未作终焉计，怀哉兴不疏。\n逢人问息耗，阅岁叹乘除。\n老境来颜面，归家识此渠。\n攀缘俱断绝，何暇羡严徐。",
        "dynasty": "宋",
        "collection_info": null
    },
    {
        "title": "游石镜溪",
        "author": "李彭",
        "content": "石镜溪边树，金轮峰上云。\n贪看鱼弄影，不觉鸟迷曛。\n山态迤迤好，泉声细细分。\n银鈎怀柱史，谁復振斯文。",
        "dynasty": "宋",
        "collection_info": null
    },
    {
        "title": "怀秦处度",
        "author": "李彭",
        "content": "淮海紫髯叟，长吟独倚风。\n稍将芸辟蠹，应罢手书空。\n拄策旧寒涧，含毫余老松。\n观云毎怅望，苦念小安丰。",
        "dynasty": "宋",
        "collection_info": null
    },
    {
        "title": "留题壁间",
        "author": "李彭",
        "content": "远意在丘壑，篮舆同此寻。\n干云绝壁秀，落涧幽泉音。\n卷祴尽开士，听法多珍禽。\n烟横半峰暝，信是忘归心。",
        "dynasty": "宋",
        "collection_info": null
    },
    {
        "title": "过蕲州故居",
        "author": "李彭",
        "content": "繫马金沙树，衡茅俨暝途。\n沾襟问邻老，携手忆于菟。\n意逐前云远，情随归路迂。\n霜风吹晓角，梦听小单于。",
        "dynasty": "宋",
        "collection_info": null
    },
    {
        "title": "寄文若",
        "author": "李彭",
        "content": "仲氏客淮上，蓬窗忆聚星。\n云从望中密，雨逐去边零。\n赤壁念存没，怡亭几醉醒。\n归欤勤着脚，莫负读书萤。",
        "dynasty": "宋",
        "collection_info": null
    },
    {
        "title": "用韦苏州神静师院韵寄微公",
        "author": "李彭",
        "content": "云卧衣裳冷，岩幽钟磬微。\n秋虫留雾牖，夕鸟下烟扉。\n无人瀹茗椀，坐我语斜晖。\n分携復经岁，长嗟志愿违。",
        "dynasty": "宋",
        "collection_info": null
    },
    {
        "title": "将到九江先寄王环中",
        "author": "李彭",
        "content": "鹿门真大隐，不减远人村。\n净供维摩室，邻居祗树园。\n秦淮挥别泪，楚岸倒芳樽。\n牢落还相见，定能颜色温。",
        "dynasty": "宋",
        "collection_info": null
    },
    {
        "title": "新篘浊醪味严劲饮数盏大醉醉中作此诗",
        "author": "李彭",
        "content": "我生怜曲蘖，刚置自中年。\n破屋鸣春溜，阴崖响夜泉。\n兴来犹味着，饮罢剩狂颠。\n但病无风韵，聊堪栩栩眠。",
        "dynasty": "宋",
        "collection_info": null
    },
    {
        "title": "佚老堂为柳仲辉题",
        "author": "李彭",
        "content": "小隐寄岩谷，堂成笑傲中。\n虽无黄阁相，不羡黑头翁。\n倚杖鸥边雨，营诗鴈背风。\n好闲多病处，清兴略相同。",
        "dynasty": "宋",
        "collection_info": null
    },
    {
        "title": "自宝峰还过长坑涧谷胜绝处",
        "author": "李彭",
        "content": "㶁㶁水循涧，悠悠山放云。\n关河元未远，境界有谁分。\n幽树花无赖，轻鸥声念羣。\n箇中须着句，传与世间闻。",
        "dynasty": "宋",
        "collection_info": null
    },
    {
        "title": "蓺玉轩",
        "author": "李彭",
        "content": "短李江南秀，虬鬚让帝孙。\n开怀仍好客，爱画復堪论。\n蓺玉风烟外，蓝溪气象存。\n他年多结绿，会看有乘轩。",
        "dynasty": "宋",
        "collection_info": null
    },
    {
        "title": "豫章董瞿老求诗",
        "author": "李彭",
        "content": "珍重胶西相，风流后叶孙。\n退藏羞射策，旷远颇窥园。\n韵绝五峰秀，句奇三峡喧。\n羌山多胜践，周礼鲁俱存。",
        "dynasty": "宋",
        "collection_info": null
    },
    {
        "title": "漫书",
        "author": "李彭",
        "content": "欧峰秋色外，一上一回高。\n践华谁云险，扪参未觉劳。\n云扉留野客，雾牖卧方袍。\n拄頬非吾事，何须似马曹。",
        "dynasty": "宋",
        "collection_info": null
    },
    {
        "title": "钱盱眙赴上因乞诗",
        "author": "李彭",
        "content": "君自金张侣，从予嵇阮游。\n祗园分客袂，星渚繫归舟。\n楚国烟霞晚，隋河榆柳秋。\n中州多汲引，行矣亦封侯。",
        "dynasty": "宋",
        "collection_info": null
    },
    {
        "title": "次瑛上人韵",
        "author": "李彭",
        "content": "鼻祖真消息，风流出当家。\n观门亲杜顺，蹙指悟玄沙。\n顾我晚闻道，参同今未涯。\n悬知饮光笑，初不为拈花。",
        "dynasty": "宋",
        "collection_info": null
    },
    {
        "title": "题吴少冯听雨堂",
        "author": "李彭",
        "content": "碧涧寒侵屋，幽云夜度墻。\n贪看山入坐，惯听雨鸣廊。\n苦乏阴铿句，聊登孺子床。\n君非无汲引，寄傲学潜郎。",
        "dynasty": "宋",
        "collection_info": null
    },
    {
        "title": "喜得京师书信",
        "author": "李彭",
        "content": "檐间噪乌鹊，窗下集邕渠。\n喜有大梁使，能携小陆书。\n南烹饱薇蕨，北馔到庭除。\n得隽传消息，更看双鲤鱼。",
        "dynasty": "宋",
        "collection_info": null
    },
    {
        "title": "追凉对酒",
        "author": "李彭",
        "content": "袢暑晚来歇，追凉聊解颜。\n星移团扇底，月动缥瓷间。\n蝉噪断仍续，鸟喧栖復还。\n幽人嗜清旷，只合卧湖山。",
        "dynasty": "宋",
        "collection_info": null
    },
    {
        "title": "上黄太史鲁直诗",
        "author": "李彭",
        "content": "扈圣当元佑，雄名独擅长。\n羣公调玉烛，延阁近扶桑。\n挥洒惊雷雨，观瞻列堵墻。\n密云来北苑，珍菓出明光。\n柱下惟青史，银台无露章。\n胡为随逐客，不作瑞斋房。\n岑寂金华省，萧条玉笋行。\n长庚万里去，大雅百夫望。\n老觉丹心壮，闲知清画长。\n珍蔬时入馔，荔子喜传芳。\n世故跏趺远，生涯啸傲傍。\n甘为剑外客，谁念太官羊。\n宣室二天诏，遗弓万国伤。\n老臣还召毕，陛下过成康。\n泽笏皆忠谠，弹冠多俊良。\n力辞佳吏部，直作老潜郎。\n忆在金华日，宁扶八座床。\n未能窥绛帐，颇识戏罗囊。\n候雁随阳去，奔驹度隙忙。\n千秋铜狄泣，万古玉人藏。\n诸阮衅犹在，蕲春痛未央。\n羣雏极鹅雁，众口叹蛩螀。\n恨乏一廛地，归来屡择乡。\n亲交标鬼录，卜筑近僧坊。\n宿鸟频窥牖，行蜗毎画梁。\n着渠上麟阁，耻学赋高唐。\n勤我十年梦，持公一瓣香。\n聊堪比游夏，何敢似班扬。\n尚愧管中见，应须肘后方。\n他时解颜笑，何止获升堂。",
        "dynasty": "宋",
        "collection_info": null
    },
    {
        "title": "观画山水",
        "author": "李彭",
        "content": "不爱边鸾爱李成，胸中成画自峥嵘。\n数行岛屿随人去，一段风烟向腕生。\n猨啼巫峡殷勤啸，雁到衡阳嘹唳鸣。\n我与羣山成保社，直疑俱是旧经行。",
        "dynasty": "宋",
        "collection_info": null
    },
    {
        "title": "远明阁饮",
        "author": "李彭",
        "content": "百尺游丝入座来，浮岚空翠入樽罍。\n谈谐自得江山助，觞咏不劳丝管催。\n滕阁风流今未远，南楼气味唤仍回。\n城鸦欲曙众客醉，木末阑干悬斗魁。",
        "dynasty": "宋",
        "collection_info": null
    },
    {
        "title": "城上",
        "author": "李彭",
        "content": "城上栖乌尾毕逋，寒塘乌影过相呼。\n一天欲放山阴雪，六幅如观栗里图。\n问老自应师粲忍，扶衰初喜得封胡。\n香醪已熟糟床注，唤客无劳满眼酤。",
        "dynasty": "宋",
        "collection_info": null
    },
    {
        "title": "宿万松兼示庆首座",
        "author": "李彭",
        "content": "步屧欣逢释梵宫，余霞尚带日归红。\n峰前晚霭晚来积，岫外秋天秋满空。\n独鸟深藏欹牖树，幽花香逐下山风。\n青灯耿耿照无睡，赖有能诗老赞公。",
        "dynasty": "宋",
        "collection_info": null
    },
    {
        "title": "邹天锡见过",
        "author": "李彭",
        "content": "议郎梁狱坐口语，置散投閒今放回。\n令节由来迫吹帽，幽园寻胜独登台。\n共歌昭代得银瓮，何暇着书名玉杯。\n此口惟堪饮醇酎，人间万事要寒灰。",
        "dynasty": "宋",
        "collection_info": null
    },
    {
        "title": "次驹父游孺子亭韵",
        "author": "李彭",
        "content": "平居懒与慢相亲，寄傲行歌似隐沦。\n水退荷花饥残暑，秋来山色挽幽人。\n从雌鸂鶒窥黄帽，旁母鳬雏映白苹。\n兴罢归来去高卧，诗成聊復寄雷陈。",
        "dynasty": "宋",
        "collection_info": null
    },
    {
        "title": "余久不饮酒偶饮殊适因和九弟韵",
        "author": "李彭",
        "content": "年侵畏病酒尊空，矧復听歌盛小丛。\n烟际鸟呼云际雨，花边蝶舞柳边风。\n向来怀抱愁眉外，今日懽娱醉眼中。\n何用花奴鸣羯鼓，新诗解秽思无穷。",
        "dynasty": "宋",
        "collection_info": null
    },
    {
        "title": "游云居三首  其一",
        "author": "李彭",
        "content": "山林投老更疏慵，尚有跻攀兴不穷。\n绝壑久忘蛇起陆，寒窗聊食雁来红。\n人方嵇阮似无愧，诗比阴何或未工。\n永夜不眠茶作祟，一灯明暗鸟呼风。",
        "dynasty": "宋",
        "collection_info": null
    },
    {
        "title": "游云居三首  其二",
        "author": "李彭",
        "content": "故岁新芽约略黄，重来败叶带飞霜。\n寻幽少脱尘劳梦，访旧颇熏知见香。\n深谷鸣钟云暗淡，半峰斜照树微茫。\n去天尺五今应是，璧月珠星挂上方。",
        "dynasty": "宋",
        "collection_info": null
    },
    {
        "title": "游云居三首  其三",
        "author": "李彭",
        "content": "羣峰罗立紫崔嵬，无復市声蚊聚雷。\n远峤云屯飞鸟没，寒江烟敛健帆开。\n暖眠犊子阳关草，香逐蜂鬚阴谷梅。\n散策扪萝觅归路，摩挲苍石更裵回。",
        "dynasty": "宋",
        "collection_info": null
    },
    {
        "title": "次韵答董彦速",
        "author": "李彭",
        "content": "疏山翠气连眉妩，云外飞鸿点点愁。\n只在吴头并楚尾，非关张掖至幽州。\n着书繁露想成癖，待诏公车安足求。\n何日芒鞵寻旧约，兰旌荪楫共优游。",
        "dynasty": "宋",
        "collection_info": null
    },
    {
        "title": "过鹅湖怀师川",
        "author": "李彭",
        "content": "宝峰嵚﨑青未了，枕下滩声走白沙。\n谷口不应无小隐，桃源真恐有人家。\n寒猨饮水避帆影，槁叶随波上桨牙。\n苦忆南州徐孺子，归舟天际暮云遮。",
        "dynasty": "宋",
        "collection_info": null
    },
    {
        "title": "春夜奉怀苏仲豫次陈无己韵赠仲豫",
        "author": "李彭",
        "content": "云外头陀是去年，已看汀草涨晴川。\n梦中未觉关河远，枕底忽闻钟鼓传。\n但可马曹聊拄頬，看渠鳯阁竞加鞭。\n蓬窗想得司春瓮，一夜糟床酒注泉。",
        "dynasty": "宋",
        "collection_info": null
    },
    {
        "title": "春日怀秦髯",
        "author": "李彭",
        "content": "山雨萧萧作快晴，郊园物物近清明。\n花如解语迎人笑，草不知名随意生。\n晚节渐于春事懒，病躯却怕酒壶倾。\n睡余若忆旧交友，应在日边听晓莺。",
        "dynasty": "宋",
        "collection_info": null
    },
    {
        "title": "季敌检校南村田",
        "author": "李彭",
        "content": "风吹䆉稏半传黄，凖拟中厨云子香。\n潮水忽生添野水，山光便可接湖光。\n难求尘外餐霞侣，未试囊中辟谷方。\n径遣阿连聊检校，饥雷已復殷枯膓。",
        "dynasty": "宋",
        "collection_info": null
    },
    {
        "title": "自豫章归书斋题壁",
        "author": "李彭",
        "content": "鸟乌声乐客还家，僮仆懽迎日未斜。\n小径潜筠新长笋，幽斋茂树晚多花。\n深惭麯蘖留春住，尚觉年颜老去賖。\n出处由来非细事，弄泉莫忘饱烟霞。",
        "dynasty": "宋",
        "collection_info": null
    },
    {
        "title": "泮宫曝书恭览御书故事行乡饮酒礼诸老率诸生皆在杨先生病足独不至赋诗见寄次韵答之",
        "author": "李彭",
        "content": "云汉昭回泮水边，诸生拜舞鳣堂前。\n老翁七十荷衣绿，弟子三千桂魄圆。\n乐正足伤何必虑，伏生口授尚能传。\n墨池载酒容他日，门外侯芭也可怜。",
        "dynasty": "宋",
        "collection_info": null
    },
    {
        "title": "寒食日",
        "author": "李彭",
        "content": "幽人衣带病余宽，终日萧然懒正冠。\n柳絮野莺春向晚，榆羮杏粥食犹寒。\n倦于杯杓生新兴，频有邻仪救老残。\n试把一尊招近友，放歌聊復罄交懽。",
        "dynasty": "宋",
        "collection_info": null
    },
    {
        "title": "李成德求乃翁挽诗",
        "author": "李彭",
        "content": "养疴丘壑玩寒藤，领略鸡园最上乘。\n射虎已惊生李广，登龙行復见元膺。\n九原烟雨悲埋玉，一代功名定伐冰。\n安得董狐南史笔，发扬潜德到云仍。",
        "dynasty": "宋",
        "collection_info": null
    },
    {
        "title": "戏次居仁见寄韵",
        "author": "李彭",
        "content": "长芦老人半圣号，眉毛不惜为谈空。\n静委耽禅如缚律，悬知选佛胜封公。\n影沉寒水雁无意，春入幽园花自红。\n欲向池阳参百问，却惭勾贼乱家风。",
        "dynasty": "宋",
        "collection_info": null
    },
    {
        "title": "寄如壁上人",
        "author": "李彭",
        "content": "平生刚直隐长虹，收卷波澜说苦空。\n翰墨场中无李广，苾蒭园裏有支公。\n未应雪浪侵头白，想见丹砂入頬红。\n骢马他年焚谏草，看君妙手试宗风。",
        "dynasty": "宋",
        "collection_info": null
    },
    {
        "title": "次韵寄居仁二弟",
        "author": "李彭",
        "content": "老觉余生如过鸟，何宁留迹寄长空。\n一丘一壑应还我，三沐三熏尽付公。\n病懒自知玄尚白，醉余贪看碧成红。\n荀家兄弟俱奇绝，时听淮南好国风。",
        "dynasty": "宋",
        "collection_info": null
    },
    {
        "title": "次韵寄山伯萧老二弟",
        "author": "李彭",
        "content": "平原翁仲草蒙茸，种竹当年语竟空。\n羣从嗟予真漫叟，象贤期女继汧公。\n别来江草唤愁碧，书到山阴称意红。\n瘗鹤银鈎光照坐，行书正欲乞杨风。",
        "dynasty": "宋",
        "collection_info": null
    },
    {
        "title": "卜居",
        "author": "李彭",
        "content": "有宅一区聊解嘲，清风历历自鸣瓢。\n买山作隐吾无取，为黍杀鸡何用招。\n鱼托么荷障斜日，箨随新竹上层霄。\n箇中已了一生事，倒屣安能求度辽。",
        "dynasty": "宋",
        "collection_info": null
    },
    {
        "title": "寄刘壮舆将赴唐州仪曹",
        "author": "李彭",
        "content": "五柳先生同旧科，壶觞终日盼庭柯。\n一行作吏事皆废，三径就荒君若何。\n问字有谁堪载酒，谈经许我或操戈。\n平生独自赏音者，听此殷勤劳者歌。",
        "dynasty": "宋",
        "collection_info": null
    },
    {
        "title": "奉赠瑛明发",
        "author": "李彭",
        "content": "上人霜鹘气横秋，法界重重幻笔头。\n已泛毗卢真觉海，戏裁佳句比汤休。\n云开鹤岭露兰若，波起洞庭霜橘洲。\n华髪萧骚濒老境，多情猿鸟替人愁。",
        "dynasty": "宋",
        "collection_info": null
    },
    {
        "title": "驹父次予旧韵见贻復次韵",
        "author": "李彭",
        "content": "玉人皮裏有阳秋，句入丹青顾虎头。\n压倒何劳讥陆陆，老衰得懒欲休休。\n支床梦破严城角，决眦风回落雁洲。\n遣兴竟须桑落酒，谈间莫着畔牢愁。",
        "dynasty": "宋",
        "collection_info": null
    },
    {
        "title": "用韵戏呈仲诚",
        "author": "李彭",
        "content": "蒲萄政復得凉州，底事微官章水头。\n早岁已能交北海，高怀乃肯顾韩休。\n手妙他时扫银夏，胸蟠佳处协沧州。\n谁言京兆画眉妩，后院悬知多莫愁。",
        "dynasty": "宋",
        "collection_info": null
    },
    {
        "title": "寄何斯举",
        "author": "李彭",
        "content": "传诗句句烂生光，妙手殷红入象床。\n本自奉常参定脉，定从儋耳悟神方。\n玉花自合归天廐，黄鹄应须下建章。\n见说年来真欲隐，转身一路直须强。",
        "dynasty": "宋",
        "collection_info": null
    },
    {
        "title": "寄张圣源",
        "author": "李彭",
        "content": "豪气向来回万牛，笔端衮衮楚江流。\n拾遗已见传三赋，平子不应吟四愁。\n柱后许时淹阔步，石渠看即副旁求。\n老夫病着苍崖底，细和尧民击壤讴。",
        "dynasty": "宋",
        "collection_info": null
    },
    {
        "title": "还家寄吴世长兼简潘子真",
        "author": "李彭",
        "content": "江头杨柳曲尘姿，弄日晴空百尺丝。\n骑省风流还有赋，吴筠英妙更能诗。\n杀鸡为黍相期处，问雁呼卿政此时。\n下榻深惭徐孺子，非关劳者作歌辞。",
        "dynasty": "宋",
        "collection_info": null
    },
    {
        "title": "赠九峰长老",
        "author": "李彭",
        "content": "已透韶阳向上关，蔬盂茗椀毎开颜。\n头颅无意扫残雪，毳衲徒来着坏山。\n瘦节直疑青嶂立，道心常与白鸥闲。\n归来天末一回首，应在孤峰烟霭间。",
        "dynasty": "宋",
        "collection_info": null
    },
    {
        "title": "次韵答宝峰仁书记",
        "author": "李彭",
        "content": "袖手脱鞋悲太白，搴旗缚敌笑光颜。\n自知日面与月面，莫问南山与北山。\n独秀峰前云不隔，莲花洲下水长閒。\n还乡一曲真奇绝，与子终朝谈笑间。",
        "dynasty": "宋",
        "collection_info": null
    },
    {
        "title": "寄抚州谢幼槃",
        "author": "李彭",
        "content": "别去鹧鸪思日寒，书来鹎鵊语林端。\n我怀求仲径方扫，君向山阴兴已阑。\n细读清诗如艶雪，何时痛饮剧奔湍。\n悬知作草非卖菜，要自心期礼数宽。",
        "dynasty": "宋",
        "collection_info": null
    },
    {
        "title": "赋高明大使神功妙济真君祠",
        "author": "李彭",
        "content": "杨柳江头星宿疏，呼船梢子散林乌。\n烟横云捲树出没，天澹波平山有无。\n稚子摠参三洞箓，病躯长佩五灵符。\n步虚声裏瞻风马，颇觉神清到蘂珠。",
        "dynasty": "宋",
        "collection_info": null
    },
    {
        "title": "代虚中作",
        "author": "李彭",
        "content": "晓悟无生贝叶经，起宗真喜得人英。\n风流定自压全楚，文物由来继两京。\n谢传平生处华屋，滕公俄忽掩佳城。\n哀荣赠典他年在，翁仲何知泪满缨。",
        "dynasty": "宋",
        "collection_info": null
    },
    {
        "title": "听王散人琴",
        "author": "李彭",
        "content": "花边犹舞旧时蝶，屋角还鸣他日禽。\n但讶镜中颜色改，讵知门外岁华侵。\n一杯相属步兵酒，三迭共听中散琴。\n有慨余怀聊復写，雨余汀草自青深。",
        "dynasty": "宋",
        "collection_info": null
    },
    {
        "title": "南至",
        "author": "李彭",
        "content": "邻鸡戒晓暮钟催，老境俱从裏许来。\n但喜书云占嗣岁，讵知缇室暗飞灰。\n和风欲上千门柳，协气先传五岭梅。\n弟劝兄酬真乐事，灯前细酌莫停杯。",
        "dynasty": "宋",
        "collection_info": null
    },
    {
        "title": "葺茅屋戏成",
        "author": "李彭",
        "content": "朔风卷我屋间茅，乌鹊含将去作巢。\n执扑鸠工课奴客，巡檐长啸望江郊。\n谢公五畞似能保，扬子一区聊解嘲。\n欲学参谋怀广厦，苦无鳯觜续弦胶。",
        "dynasty": "宋",
        "collection_info": null
    },
    {
        "title": "鷄冠",
        "author": "李彭",
        "content": "景纯机上为裁剪，浅碧深藏称意红。\n要与飞鸿同保社，肻随凡鸟在樊笼。\n鸣阶鼓翼何劳尔，介羽登场略未工。\n赤帻漫多安足数，尸乡反笑祝鸡翁。",
        "dynasty": "宋",
        "collection_info": null
    },
    {
        "title": "七夕用东坡韵",
        "author": "李彭",
        "content": "老火微微迹已陈，稚金稍稍欲亲人。\n蛛丝曲缀当时态，旧叶频浇见在身。\n女隶不堪严侍立，天孙谁识靓粧新。\n柳州太巧何须乞，怜汝题诗正角巾。",
        "dynasty": "宋",
        "collection_info": null
    },
    {
        "title": "早发开先入城至中道亲旧约予復还薄晚復自归宗入郡中",
        "author": "李彭",
        "content": "细听㶁㶁水流涧，静看悠悠山放云。\n涧底游鱼随叶下，岩间独树藉云分。\n残星已发招隐寺，落日愿仾耶舍坟。\n却背孤村入城市，沙边深愧白鸥羣。",
        "dynasty": "宋",
        "collection_info": null
    },
    {
        "title": "过广济",
        "author": "李彭",
        "content": "不到梅川已十年，市桥官柳尚依然。\n追寻耆旧知谁在，触拨清愁不欲眠。\n兰若霜钟犹唤睡，平阳宰木上参天。\n倦游客子心无际，眼尽岗原起暮烟。",
        "dynasty": "宋",
        "collection_info": null
    },
    {
        "title": "种仙茅",
        "author": "李彭",
        "content": "闻说仙茅胜钟乳，移根远自西山阿。\n岂独客来尘意少，更觉夜眠幽气多。\n避谤何须求薏苡，去家不减食藦萝。\n候门稚子成羣后，矍铄仍看马伏波。",
        "dynasty": "宋",
        "collection_info": null
    },
    {
        "title": "王子张以诗见报次其韵",
        "author": "李彭",
        "content": "卧看云生舍北篱，起来临镜慰衰迟。\n欲投未落鹤盘屿，将去还留鹊遶枝。\n天上汉庭劳梦寐，峤南殷鉴恐覊縻。\n蓝田丘壑仍孙在，胜日勤来赋好诗。",
        "dynasty": "宋",
        "collection_info": null
    },
    {
        "title": "七夕怀徐十用去年所赋东坡清凉韵",
        "author": "李彭",
        "content": "幽人喜雨静无尘，雨罢幽虫料理人。\n顾我维摩方卧病，忆君徐稚是前身。\n钟鸣祗树年华隔，潮上吴江月色新。\n共看牵牛渡河汉，月残露脚湿纶巾。",
        "dynasty": "宋",
        "collection_info": null
    },
    {
        "title": "戏次人韵",
        "author": "李彭",
        "content": "人言鼓吹来诗思，鸣鹤遂闻长阜音。\n细读一犁新句好，始知三语用功深。\n自甘散木傲霜节，懒作幽云出岫心。\n茗盌炉芬清昼永，流莺捎蝶过墻阴。",
        "dynasty": "宋",
        "collection_info": null
    },
    {
        "title": "送果上人坐兜率夏",
        "author": "李彭",
        "content": "落絮霏霏搅客心，鸣鸠历历唤春阴。\n未于莲社添宗炳，已向兰亭减道林。\n远峤烟横钟磬晚，禅天目断薜萝深。\n诗缘酒废苦无思，为子送将聊一吟。",
        "dynasty": "宋",
        "collection_info": null
    },
    {
        "title": "舟中次珍书记韵",
        "author": "李彭",
        "content": "沙头作别数峰暝，意逐屯云愁晏阴。\n雨打船篷藏枉渚，钟残客梦忆禅林。\n山重水复归棹远，鱼跃鹭飞寒苇深。\n何日支郎访玄度，倚松停策伴微吟。",
        "dynasty": "宋",
        "collection_info": null
    },
    {
        "title": "用师川题驹甫诗卷后韵",
        "author": "李彭",
        "content": "梦中逐客幻中归，荆楚瓯闽好赋诗。\n谁谓涪翁呼不起，细看宅相力能追。\n太冲文价轻皇甫，籍也辞源怯退之。\n丘壑同盟从已定，莫令鬼祟作愁眉。",
        "dynasty": "宋",
        "collection_info": null
    },
    {
        "title": "即事",
        "author": "李彭",
        "content": "槐火煎茶气味新，东园肯让兔园春。\n鸟摧秾李霑衣袂，蝶遶夭桃傍鬓唇。\n迴策如萦峻仪范，好诗转弹绝风尘。\n颇胜袁粲饮无偶，步屧白杨要恶宾。",
        "dynasty": "宋",
        "collection_info": null
    },
    {
        "title": "贻王充道隐士",
        "author": "李彭",
        "content": "忆昨涪翁虎溪别，雁来一字不宁收。\n劳君为传三月信，遣我少宽千斛愁。\n烟艇方游建业水，玉人犹在仲宣楼。\n何时挂席西湖去，藜杖青鞋鹦鹉洲。",
        "dynasty": "宋",
        "collection_info": null
    },
    {
        "title": "潮州木龟有堂旧在天庆观北极殿之左近为道流窃取而去今莫知所在矣",
        "author": "李彭",
        "content": "长生要自食山藓，妙语宁闻葛稚川。\n忽见灵龟藏六用，定巢莲叶阅千年。\n刳膓已笑清江使，曵尾聊同修水边。\n悬想偷儿难卜夜，守闾黄耳得安眠。",
        "dynasty": "宋",
        "collection_info": null
    },
    {
        "title": "宿侍其云叟书斋",
        "author": "李彭",
        "content": "高斋解榻留我宿，破梦惊涛翻疾雷。\n水鸟时呼山鸟语，朝帆纔去暮帆来。\n百年荣落真堕甑，一世称讥同死灰。\n珍重秦淮隐君子，只今风月且衔杯。",
        "dynasty": "宋",
        "collection_info": null
    },
    {
        "title": "竹枕",
        "author": "李彭",
        "content": "湘江翠竹斩云根，偃月初无刻削痕。\n尚想繁柯俱笨尊，宁经綵鳯屡飞翻。\n佳眠时有池塘梦，避暑不劳河朔樽。\n殷殷晴雷喧白昼，儿童走报雨翻盆。",
        "dynasty": "宋",
        "collection_info": null
    },
    {
        "title": "过林子幽居",
        "author": "李彭",
        "content": "卧听山城罢击柝，策蹇过君霜满鬚。\n窗间山好天欲曙，庭下菜肥人愈臞。\n我非当世可领袖，君合于今称楷模。\n谢公小草恐未免，怀宝要令真不沽。",
        "dynasty": "宋",
        "collection_info": null
    },
    {
        "title": "同安即事",
        "author": "李彭",
        "content": "摇落霜林秋兴新，舍舟寻壑自冥尘。\n云光山色解迎客，松气竹氛俱着人。\n汉上营诗多累句，孟生题壁欲伤神。\n频伽依旧丁宁语，应笑华颠映角巾。",
        "dynasty": "宋",
        "collection_info": null
    },
    {
        "title": "怡颜堂",
        "author": "李彭",
        "content": "心远由来地自偏，有琴何必问无弦。\n新醪清浊动秋兴，老树扶疏可昼眠。\n失学已从儿辈懒，哦诗常苦后生传。\n此腰倔强应难折，尚愧颜公二万钱。",
        "dynasty": "宋",
        "collection_info": null
    },
    {
        "title": "周明府国镇寄诗有招隐之意次韵以报之",
        "author": "李彭",
        "content": "绝壑平生深遯逃，相期推毂敌英豪。\n绿葵白薤堪扶老，黄帽青鞋非养高。\n熏浴悬知惭管葛，经纶何敢望崔毛。\n新诗如对故人面，清夜不眠鸡屡号。",
        "dynasty": "宋",
        "collection_info": null
    },
    {
        "title": "予以王褒僮约授嗣行叟叟有书抵予并求跛奚移文且云要与僮约作伉俪以此诗戏之",
        "author": "李彭",
        "content": "髯奴上劵归公许，跛奚移文犹见催。\n臧获要令成伉俪，文章相与挟风雷。\n目成眉语似真尔，足蹑心邀安在哉。\n大士好奇聊一戏，不应禅寂便寒灰。",
        "dynasty": "宋",
        "collection_info": null
    },
    {
        "title": "戏何人表",
        "author": "李彭",
        "content": "示疾维摩难共语，谁堪问疾坐绳床。\n也知世乏长桑手，尽用枕中鸿宝方。\n马价不须劳广汉，牛衣何用泣王章。\n清凉心地俱安稳，特访名园顾辟疆。",
        "dynasty": "宋",
        "collection_info": null
    },
    {
        "title": "仲豫买侍儿作小诗戏之",
        "author": "李彭",
        "content": "霜鹗横空河汉秋，聊随鸡鹜稻梁谋。\n却将属国旧长剑，换得石城新莫愁。\n要遣短辕无復驭，定看遥集解忘忧。\n匡山醉客时相访，莫下疏帘作障羞。",
        "dynasty": "宋",
        "collection_info": null
    },
    {
        "title": "溪上",
        "author": "李彭",
        "content": "门前浑是浣花溪，坊裏深疑号碧鸡。\n短艇波横随暮霭，遥岑雨歇看朝隮。\n髯奴便了能沽酒，稚子添丁解灌畦。\n欲赋郊居追沈约，只愁误读作雌霓。",
        "dynasty": "宋",
        "collection_info": null
    },
    {
        "title": "扇上画雪景戏书",
        "author": "李彭",
        "content": "醉余澹墨写生绡，咫尺真成万里遥。\n短棹船归剡溪曲，披蓑人渡浣花桥。\n暑中松雪俄辉映，月裏山河俱动摇。\n凛凛寒生立毛髪，从今褦襶不须嘲。",
        "dynasty": "宋",
        "collection_info": null
    },
    {
        "title": "二月二日大雪",
        "author": "李彭",
        "content": "天公长作狡狯戏，舍北舍南无限春。\n密密疏疏桃着糁，娉娉袅袅柳含尘。\n老人已老难復少，故衣虽故昔经新。\n岸荠未花汤饼滑，何劳象白间猩唇。",
        "dynasty": "宋",
        "collection_info": null
    },
    {
        "title": "得了翁书",
        "author": "李彭",
        "content": "都司宁拂御炉香，严谴归来鬓未霜。\n麟阁他年看赫弈，兽樽今日久凄凉。\n楚氛闻说行将弭，汉道真成喜再昌。\n莫作湘纍吟泽畔，锋车促召据南床。",
        "dynasty": "宋",
        "collection_info": null
    },
    {
        "title": "庐山道中见梅花",
        "author": "李彭",
        "content": "江头细草已摇春，幽谷疏梅尚着人。\n未许扬州动诗兴，却嫌戚里妬粧新。\n范郎鄙枣不同传，汉省含香可买邻。\n蝶翅蜂鬚莫浪喜，元无一物涴香尘。",
        "dynasty": "宋",
        "collection_info": null
    },
    {
        "title": "苦雨",
        "author": "李彭",
        "content": "陵陂麦熟晚云黄，妇姑当穫相扶将。\n溪山作雨水漂屦，芝菌对床蜗篆梁。\n宴坐翻疑谷帘下，梦回恐在漏天旁。\n何时晴岚来入户，撩我浩歌倾一觞。",
        "dynasty": "宋",
        "collection_info": null
    },
    {
        "title": "江梅",
        "author": "李彭",
        "content": "江梅疏雨弄晴曛，割取江东一信春。\n剩得耐寒惊蛱蝶，竟来占醉倒纶巾。\n未容作赋重招屈，岂敢含毫论过秦。\n何日大梅梅子熟，从渠高浪白如银。",
        "dynasty": "宋",
        "collection_info": null
    },
    {
        "title": "睡起",
        "author": "李彭",
        "content": "鸟鸟声乐报新晴，睡罢南窗午醉醒。\n恶客从讥玄尚白，斯人相向眼终青。\n渚蒲汀草垂垂发，幕燕林莺续续听。\n日籴太仓真细事，安寻佳句遣沉冥。",
        "dynasty": "宋",
        "collection_info": null
    },
    {
        "title": "次妙明观韵",
        "author": "李彭",
        "content": "春岸波平汀草深，野航荡桨恣幽寻。\n星坛香转来真侣，菌阁钟鸣生道心。\n忆昨霓旌归紫府，尚余鸿宝作黄金。\n肩吾戏吐烟霞语，缥缈欲仙难陆沈。",
        "dynasty": "宋",
        "collection_info": null
    },
    {
        "title": "次韵答仲兄元亮",
        "author": "李彭",
        "content": "杨柳江头人迹稀，心随钟度远山迟。\n忽传忆弟看云句，想见流觞曲水时。\n人比封胡终有恨，韵低徐庾敢言诗。\n青春欲谢子规呌，莫惜归帆赴后期。",
        "dynasty": "宋",
        "collection_info": null
    },
    {
        "title": "用元亮韵寄驹甫",
        "author": "李彭",
        "content": "才名绿髪斗牛垂，天禄讐书何太迟。\n却扫未尝嗟半菽，养疴不是傲当时。\n铺张大对明光手，收卷裁成邺下诗。\n见底冰壶最清澈，何时照眼会心期。",
        "dynasty": "宋",
        "collection_info": null
    },
    {
        "title": "用元亮韵答师川篇末见寄",
        "author": "李彭",
        "content": "蚤岁闻君万人敌，定交已悔十年迟。\n中间会面无虚日，底事分携用此时。\n不隔南云无过雁，犹因北阮着新诗。\n征车欲作日边去，傥赴幽园茗菓期。",
        "dynasty": "宋",
        "collection_info": null
    },
    {
        "title": "復用迟字韵呈元亮",
        "author": "李彭",
        "content": "去日关河雪打围，缝裳密密恐归迟。\n忽看高笋成筠处，始见残樽下马时。\n暮雨萧萧聊洗恨，东园物物总宜诗。\n莫言心赏随年薄，勤赴幽人林下期。",
        "dynasty": "宋",
        "collection_info": null
    },
    {
        "title": "东台",
        "author": "李彭",
        "content": "门巷依依称意苔，杖藜野色逐人开。\n马驹卓锡今应在，康乐翻经那復来。\n云物苍茫山远近，波声宛转水萦回。\n风流赖有潘怀县，一洗从前猿鹤哀。",
        "dynasty": "宋",
        "collection_info": null
    },
    {
        "title": "次韵徐师川喜洪驹父归自临汀之作",
        "author": "李彭",
        "content": "赤壁烟波翻渺溟，长沙卑湿重行行。\n一觞一咏劳清梦，三沐三熏慰别情。\n不作畔牢愁执戟，共吟哀郢哭初平。\n生来竞病几牢落，漫兴安能学背城。",
        "dynasty": "宋",
        "collection_info": null
    },
    {
        "title": "度章水道中戏用城字韵呈驹甫师川",
        "author": "李彭",
        "content": "楚波不动晚山青，顾兔西来照我行。\n野鸟鈎辀如有意，渔歌欸乃亦多情。\n湖边倒载思山简，机上回纹念始平。\n欲觅澄江如练句，乞灵须向谢宣城。",
        "dynasty": "宋",
        "collection_info": null
    },
    {
        "title": "次韵答季智伯弟",
        "author": "李彭",
        "content": "废诗不復匠苏州，蠹简于人风马牛。\n喜有丘明能撰次，极知水部愈风流。\n句分竞病应难敌，家有封胡可解忧。\n共叹宣城游岱早，剩招去干不能收。",
        "dynasty": "宋",
        "collection_info": null
    },
    {
        "title": "赠苏仲豫",
        "author": "李彭",
        "content": "平生照眼玉壶冰，解向朝阳续鳯鸣。\n黄鹄楼前重会面，白莲社裏定交情。\n疏才我亦怜文举，大雅君应笑正平。\n贳酒临卭聊復尔，莫令狗监污高明。",
        "dynasty": "宋",
        "collection_info": null
    },
    {
        "title": "赠王环中",
        "author": "李彭",
        "content": "拄策前年访草堂，挂帆烟际在西江。\n诗随鸿雁来春渚，梦逐蟾蜍入夜窗。\n辞聘知君追孺子，屡空嗟我似穷庞。\n菟裘欲买为邻并，岁晚相期倒百缸。",
        "dynasty": "宋",
        "collection_info": null
    },
    {
        "title": "赠张仲义",
        "author": "李彭",
        "content": "春衫试吏楚江濆，真以文昌思不羣。\n未暇等陶辞小秩，何妨慕谢始精文。\n壁间妙句流黄素，松下英姿大壑云。\n但恐承明赖公等，不容蛮府作参军。",
        "dynasty": "宋",
        "collection_info": null
    },
    {
        "title": "奉赠介然",
        "author": "李彭",
        "content": "弹压诸方化城老，聊同懒瓒恣佳眠。\n云随雷下雨归壑，竹引窗间风动烟。\n昼静冥捜徒觅句，道安高论愧弥天。\n丛林良药今无有，绝影须公为着鞭。",
        "dynasty": "宋",
        "collection_info": null
    },
    {
        "title": "宿同安用旧韵呈云叟",
        "author": "李彭",
        "content": "蒲柳望秋今復衰，遥岑雨罢抹修眉。\n寒林要使入方尺，妙笔悬知愧画师。\n不见扬雄草玄手，细看束晳补亡诗。\n何时共饮建业水，更把北山烟雨犂。",
        "dynasty": "宋",
        "collection_info": null
    },
    {
        "title": "游同安寺",
        "author": "李彭",
        "content": "郭内那知草色新，道人庭宇别藏春。\n高榆风度青含荚，艶杏雨余红退唇。\n茗盌熏炉清有致，禅天金地夐无尘。\n裁诗得句如拱璧，不费咸阳设九宾。",
        "dynasty": "宋",
        "collection_info": null
    },
    {
        "title": "游昭德观",
        "author": "李彭",
        "content": "晓随归雁影联翩，来访仇池小有天。\n万籁虚徐杂钟磬，一源淳朴异山川。\n云霾大壑真游远，风扫石楠佳句传。\n司命峰前徐孺子，几时风雪对床眠。",
        "dynasty": "宋",
        "collection_info": null
    },
    {
        "title": "夏牛卿用韵见贻次韵答之夏先君子与先平阳厚善",
        "author": "李彭",
        "content": "君合雍容供奉班，彤墀紫仗近天颜。\n悮随手板落趋走，却望家山思燕閒。\n使君铜狄悲游岱，令尹玉棺今赐环。\n樽前回首二十载，更话幽禅未易攀。",
        "dynasty": "宋",
        "collection_info": null
    },
    {
        "title": "客有和予颜字韵诗者答之",
        "author": "李彭",
        "content": "蛮花初捲簟文斑，苦被秋风吹老颜。\n慰眼既亲还有旧，起予多病復思閒。\n暮年倚仗心三径，看子着鞭腰九环。\n小屈尉曹吴会去，莫因横槊废跻攀。",
        "dynasty": "宋",
        "collection_info": null
    },
    {
        "title": "送规老住虔之慈云",
        "author": "李彭",
        "content": "禅翁竟补栖禅处，兔角龟毛杖佛僧。\n久厌宗雷同保社，却凴章贡浊埃尘。\n定携天上苍鹰爪，去接西江白业宾。\n大庾岭头梅正好，同风千里一枝春。",
        "dynasty": "宋",
        "collection_info": null
    },
    {
        "title": "郊外书事",
        "author": "李彭",
        "content": "郊原野老带经锄，童稚何知竞挽鬚。\n我亦弥年躬井臼，儿能终日课樵苏。\n颇思鸥阁仍虬户，那似松醪伴酪奴。\n志大才疏苦多累，真须鹿鹿效周谟。",
        "dynasty": "宋",
        "collection_info": null
    },
    {
        "title": "和何思举韵寄元亮兼简性之",
        "author": "李彭",
        "content": "避冷幽窗歌扊扅，鸦啼疏柳把南枝。\n长鬚勿送平安报，满眼仍看竞病诗。\n稚子毎嗟檐隙短，波臣常梗客行迟。\n应贪左辖蓝田会，落雪官梅动兴时。",
        "dynasty": "宋",
        "collection_info": null
    },
    {
        "title": "和许秀才见赠许病目良苦",
        "author": "李彭",
        "content": "木末鸦啼负郭村，无人白昼掩柴门。\n诗来或作破客梦，语妙直堪排帝阍。\n抱瘵端如叔夜懒，幽怀思对阮生论。\n何时还子读书眼，解脱无根须返元。",
        "dynasty": "宋",
        "collection_info": null
    },
    {
        "title": "和冯仲宣韵",
        "author": "李彭",
        "content": "秋风寂寞仲宣楼，金狄伤嗟卧一丘。\n喜有斯人出淮海，追还旧观极风流。\n莫将起草明光手，去伴诸郎肉食谋。\n我欲清江理烟艇，寻君楚尾及吴头。",
        "dynasty": "宋",
        "collection_info": null
    },
    {
        "title": "奉酬谢幼槃",
        "author": "李彭",
        "content": "窗间远岫谢玄晖，人物煌煌三秀芝。\n黄耳来时得佳句，碧云合处起幽思。\n深闺復见解围手，胜日应多赠妇辞。\n念我庞婆最痴绝，只能举案解支颐。",
        "dynasty": "宋",
        "collection_info": null
    },
    {
        "title": "次韵奉酬幼槃",
        "author": "李彭",
        "content": "结庐不入遗民社，好客初无仲蔚蒿。\n度鸟冥冥与心远，孤峰峭峭伴名高。\n樽前着我醉千日，镜裏缘君减二毛。\n安得买邻挥百万，拍浮左手更持螯。",
        "dynasty": "宋",
        "collection_info": null
    },
    {
        "title": "再次韵呈之忱彦先彦达兼呈幼槃",
        "author": "李彭",
        "content": "割据溪山天下豪，长松独许倚青蒿。\n小巫政自雄河朔，浅器从来鄙奉高。\n烂醉何劳愤田窦，淳风相与继崔毛。\n不知底事真奇语，且向窗前嚼二螯。",
        "dynasty": "宋",
        "collection_info": null
    },
    {
        "title": "次驹甫涵虚阁韵",
        "author": "李彭",
        "content": "梦中占梦偶相逢，山上有山随转篷。\n我自持觞酹玄酒，君应临水洗蛮风。\n行参鹓鹭峨冠客，岂是江湖把钓翁。\n暇日频来裁锦句，要看玉手乱殷红。",
        "dynasty": "宋",
        "collection_info": null
    },
    {
        "title": "紫霄道中",
        "author": "李彭",
        "content": "山行积石路逶迤，村径成门逐处移。\n一点炊烟生虎穴，四来暝色到牛衣。\n畏人沙鸟飞南陇，傍母山猿恋北枝。\n鴈塔崔嵬临画峤，墨云霮䨴起方池。\n髯秦昔别留奇画，病可虽亡余好诗。\n羊祜不如铜雀妓，蔡邕尚有虎贲儿。\n开颜欲效东篱醉，真隐惭无谷口姿。\n安得膏腴盈二顷，雍雍唤取共扶犂。",
        "dynasty": "宋",
        "collection_info": null
    },
    {
        "title": "唤渡亭",
        "author": "李彭",
        "content": "草风兼沙雨，依约渭河边。\n昔人宁唤渡，绝唱颇清绵。",
        "dynasty": "宋",
        "collection_info": null
    },
    {
        "title": "戏书山水枕屏四段  其一",
        "author": "李彭",
        "content": "遥岑天南端，野彴垂杨下。\n萧散策寒藤，绿云復观化。",
        "dynasty": "宋",
        "collection_info": null
    },
    {
        "title": "戏书山水枕屏四段  其二",
        "author": "李彭",
        "content": "澄江真皎镜，短艇戏鸣榔。\n无復机心动，不惊鸥鸟行。",
        "dynasty": "宋",
        "collection_info": null
    },
    {
        "title": "戏书山水枕屏四段  其三",
        "author": "李彭",
        "content": "孤峰上排霄，羣木尽生意。\n持竿坐石矶，高怀在云际。",
        "dynasty": "宋",
        "collection_info": null
    },
    {
        "title": "戏书山水枕屏四段  其四",
        "author": "李彭",
        "content": "复阁耿苍烟，斜晖挂木末。\n卷帆何处船，危樯待明发。",
        "dynasty": "宋",
        "collection_info": null
    },
    {
        "title": "大雪投宿圜通以野雪盖精庐为韵赋五诗并书涂中所见  其一",
        "author": "李彭",
        "content": "寒雪尽垂空，玉色粲万瓦。\n默默行五牙，郁霭望黄野。",
        "dynasty": "宋",
        "collection_info": null
    },
    {
        "title": "大雪投宿圜通以野雪盖精庐为韵赋五诗并书涂中所见  其二",
        "author": "李彭",
        "content": "昔我游山阴，杂花纷似雪。\n重来雪作团，远树皓已结。",
        "dynasty": "宋",
        "collection_info": null
    },
    {
        "title": "大雪投宿圜通以野雪盖精庐为韵赋五诗并书涂中所见  其三",
        "author": "李彭",
        "content": "山翁雪垂素，相逢乃倾盖。\n同看艷雪舞，尽此威迟态。",
        "dynasty": "宋",
        "collection_info": null
    },
    {
        "title": "大雪投宿圜通以野雪盖精庐为韵赋五诗并书涂中所见  其四",
        "author": "李彭",
        "content": "借问佩苍玉，何如煮黄精。\n古来涧谷槃，价自重连城。",
        "dynasty": "宋",
        "collection_info": null
    },
    {
        "title": "大雪投宿圜通以野雪盖精庐为韵赋五诗并书涂中所见  其五",
        "author": "李彭",
        "content": "马疲如客饥，税鞅文公庐。\n人好雪亦好，何啻射洪乌。",
        "dynasty": "宋",
        "collection_info": null
    },
    {
        "title": "迎阳阁",
        "author": "李彭",
        "content": "扶桑有玉书，郁仪善相保。\n朝暾到颓檐，危坐填血脑。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其一",
        "author": "李彭",
        "content": "西岭障斜日，澄江来遶门。\n归鸦千万点，暝色入远村。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其二",
        "author": "李彭",
        "content": "燕坐修白业，焚香观黄庭。\n清霄降真侣，弭节或见聆。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其三",
        "author": "李彭",
        "content": "境静轮鞅寡，阶空络纬多。\n萧然正遐瞩，脱叶下庭柯。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其四",
        "author": "李彭",
        "content": "我初卧病时，桑麻翳负郭。\n扶杖延秋风，山川俱黄落。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其五",
        "author": "李彭",
        "content": "寒温机中素，荣歇洞庭叶。\n发兴鸥鸟行，风烟理舟楫。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其六",
        "author": "李彭",
        "content": "平生老骥心，伏枥端有在。\n华月生夜凉，南窗歌慷慨。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其七",
        "author": "李彭",
        "content": "园中有奇货，雨满瓜芋田。\n一饱吾已足，望山思悠然。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其八",
        "author": "李彭",
        "content": "结交何用早，士贵心相知。\n苟合殊真味，咄咄成乖离。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其九",
        "author": "李彭",
        "content": "林庐亦云乐，欲语輙復已。\n取琴抚徽絃，妙不在宫征。",
        "dynasty": "宋",
        "collection_info": null
    },
    {
        "title": "予夏中卧病起已见落叶因取渊明诗门庭多落叶慨然知已秋赋十章遣兴  其一○",
        "author": "李彭",
        "content": "沅湘歌九辩，梁父吟四愁。\n虚斋无一事，坐对楚江秋。",
        "dynasty": "宋",
        "collection_info": null
    },
    {
        "title": "太平小寺",
        "author": "李彭",
        "content": "行尽斜峰急涧，忽看化寺神居。\n云琐沉沉复阁，旁看贝叶遗书。",
        "dynasty": "宋",
        "collection_info": null
    },
    {
        "title": "昌书记画梅",
        "author": "李彭",
        "content": "花柳春风纷衍，禅窗晚放横枝。\n虢国生憎粉黛，晚粧淡扫蛾眉。",
        "dynasty": "宋",
        "collection_info": null
    },
    {
        "title": "夜坐兼戏环上人  其一",
        "author": "李彭",
        "content": "蠹简聊宽岑寂，榴花颇慰榛芜。\n莫问草玄上白，须令看碧成朱。",
        "dynasty": "宋",
        "collection_info": null
    },
    {
        "title": "夜坐兼戏环上人  其二",
        "author": "李彭",
        "content": "毛髪早惊蒲柳，衣裾又变风烟。\n我是一丘一壑，君应三要三玄。",
        "dynasty": "宋",
        "collection_info": null
    },
    {
        "title": "夜坐兼戏环上人  其三",
        "author": "李彭",
        "content": "落木霜猿到耳，风高候雁横空。\n觅句深凭料理，解围俄听晨钟。",
        "dynasty": "宋",
        "collection_info": null
    },
    {
        "title": "昌书记画驯猿",
        "author": "李彭",
        "content": "巫峡猿啼向曙，云何却在樊笼。\n想见珍羞豢养，翻思槲叶微风。",
        "dynasty": "宋",
        "collection_info": null
    },
    {
        "title": "庭梅",
        "author": "李彭",
        "content": "春风日日下丘园，绿到萱芽蕨破拳。\n莫怪庭梅晚来好，尚堪桃李与争妍。",
        "dynasty": "宋",
        "collection_info": null
    },
    {
        "title": "寄赠择言两绝句  其一",
        "author": "李彭",
        "content": "忆昨同倾三昧酒，论文时掇百家衣。\n他年准拟兰亭会，好画高人支遁师。",
        "dynasty": "宋",
        "collection_info": null
    },
    {
        "title": "寄赠择言两绝句  其二",
        "author": "李彭",
        "content": "逍遥儒墨两専场，万遍莲花嫁马郎。\n心若死灰诗欲尽，乞侬西国更生香。",
        "dynasty": "宋",
        "collection_info": null
    },
    {
        "title": "舍弟彤检校南庄刈稻中秋日作三绝句见寄醉后偶次其韵答之  其一",
        "author": "李彭",
        "content": "天南云破玉绳横，上有蟾蜍云外明。\n共把一杯怀少雁，新诗深悉未归情。",
        "dynasty": "宋",
        "collection_info": null
    },
    {
        "title": "舍弟彤检校南庄刈稻中秋日作三绝句见寄醉后偶次其韵答之  其二",
        "author": "李彭",
        "content": "呼邻贳酒酒如冰，以酒攻愁愁有城。\n醉舞不须看短舞，神清便觉映肤清。",
        "dynasty": "宋",
        "collection_info": null
    },
    {
        "title": "舍弟彤检校南庄刈稻中秋日作三绝句见寄醉后偶次其韵答之  其三",
        "author": "李彭",
        "content": "珍重江南庾子山，诗名晚岁满江关。\n应须剩读书千卷，始在班扬伯仲间。",
        "dynasty": "宋",
        "collection_info": null
    },
    {
        "title": "答徐十赠诗三绝句  其一",
        "author": "李彭",
        "content": "东湖高士有云孙，句梦池塘论过秦。\n海内故人流落尽，病夫杯渡不嫌频。",
        "dynasty": "宋",
        "collection_info": null
    },
    {
        "title": "答徐十赠诗三绝句  其二",
        "author": "李彭",
        "content": "窗中山色扑衣襟，户外江声醒客心。\n我在山阴君在剡，思君行坐短长吟。",
        "dynasty": "宋",
        "collection_info": null
    },
    {
        "title": "答徐十赠诗三绝句  其三",
        "author": "李彭",
        "content": "炉熏细细绕禅房，竹日晖晖映短墙。\n安得买邻同岁晚，钵盂分饭共绳床。",
        "dynasty": "宋",
        "collection_info": null
    },
    {
        "title": "答谢迈秀才三绝句  其一",
        "author": "李彭",
        "content": "饱闻玉树阶庭长，今见凭虚意欲仙。\n遣我池塘梦春草，阿连风味剧堪怜。",
        "dynasty": "宋",
        "collection_info": null
    },
    {
        "title": "答谢迈秀才三绝句  其二",
        "author": "李彭",
        "content": "短李门前无宁馨，书淫诗痴类天成。\n多情喜有谢康乐，步屧同寻鸥鸟盟。",
        "dynasty": "宋",
        "collection_info": null
    },
    {
        "title": "答谢迈秀才三绝句  其三",
        "author": "李彭",
        "content": "平生抱瑟齐门立，不比吴宫夸靓粧。\n周鼎商盘甚淳古，君来独慰九迴肠。",
        "dynasty": "宋",
        "collection_info": null
    },
    {
        "title": "答黄直夫二首  其一",
        "author": "李彭",
        "content": "红颜绿髪花映肉，别去年颜存语音。\n秉烛相看真梦寐，细听存没欲熏心。",
        "dynasty": "宋",
        "collection_info": null
    },
    {
        "title": "答黄直夫二首  其二",
        "author": "李彭",
        "content": "笔底澜翻走百川，胸中书传作丰年。\n自怜疲马老伏枥，绝影如公更着鞭。",
        "dynasty": "宋",
        "collection_info": null
    },
    {
        "title": "次韵答九弟首夏郊园即事  其一",
        "author": "李彭",
        "content": "疏泉方作薜萝深，月落参横要共斟。\n径醉逃禅真粲可，冥搜得隽近韩岑。",
        "dynasty": "宋",
        "collection_info": null
    },
    {
        "title": "次韵答九弟首夏郊园即事  其二",
        "author": "李彭",
        "content": "阿连句裏欲回春，早慎论交思不羣。\n莫愿才堪任遗补，来参折臂大冯君。",
        "dynasty": "宋",
        "collection_info": null
    },
    {
        "title": "次韵答九弟首夏郊园即事  其三",
        "author": "李彭",
        "content": "营巢燕子语犹新，接叶莺雏已晚春。\n催晓鸟乌声更乐，直疑料理废诗人。",
        "dynasty": "宋",
        "collection_info": null
    },
    {
        "title": "次韵答九弟首夏郊园即事  其四",
        "author": "李彭",
        "content": "何须痛诋程不识，未用亲摩史谒居。\n昔时万事愁眉外，顿觉幽怀常晏如。",
        "dynasty": "宋",
        "collection_info": null
    },
    {
        "title": "再次韵  其一",
        "author": "李彭",
        "content": "懒觅新诗劝春住，只愁尘爵每空斟。\n余酣晚潄沙汀外，未羡明登天姥岑。",
        "dynasty": "宋",
        "collection_info": null
    },
    {
        "title": "再次韵  其二",
        "author": "李彭",
        "content": "陈恬老作中州客，少室晓猿声念羣。\n通籍金闺成底事，看取九原冥漠君。",
        "dynasty": "宋",
        "collection_info": null
    },
    {
        "title": "再次韵  其三",
        "author": "李彭",
        "content": "古木千章夏阴合，瓮头别作醉乡春。\n草玄不是扬雄事，定自免为投阁人。",
        "dynasty": "宋",
        "collection_info": null
    },
    {
        "title": "再次韵  其四",
        "author": "李彭",
        "content": "种葵艺瓠成畦壠，奇货由来果可居。\n汉代封君浑未称，故侯风韵拟相如。",
        "dynasty": "宋",
        "collection_info": null
    },
    {
        "title": "元亮次韵四绝相撩和答  其一",
        "author": "李彭",
        "content": "枕中鸿宝褭蹄金，火候宁经手自斟。\n瓠子河倾那可塞，忍令清饿首阳岑。",
        "dynasty": "宋",
        "collection_info": null
    },
    {
        "title": "元亮次韵四绝相撩和答  其二",
        "author": "李彭",
        "content": "少陵独见阮生论，我乐同乡独乐羣。\n两阮八龙浑可拟，操戈披靡独输君。",
        "dynasty": "宋",
        "collection_info": null
    },
    {
        "title": "元亮次韵四绝相撩和答  其三",
        "author": "李彭",
        "content": "久知瓮底堪肥遯，近觉樽中每着春。\n狗窦相呼竟何补，献酬故属画眉人。",
        "dynasty": "宋",
        "collection_info": null
    },
    {
        "title": "元亮次韵四绝相撩和答  其四",
        "author": "李彭",
        "content": "仲子酒狂言语疏，文章敢比茂陵居。\n未见远山堪病渇，直愁涤器枉相如。",
        "dynasty": "宋",
        "collection_info": null
    },
    {
        "title": "清明  其一",
        "author": "李彭",
        "content": "汀草汀鸥解唤愁，舍南舍北度鸣鸠。\n深凭竹叶留春住，未信桃花逐水流。",
        "dynasty": "宋",
        "collection_info": null
    },
    {
        "title": "清明  其二",
        "author": "李彭",
        "content": "高柳半天浑欲眠，二毛苦上接篱边。\n兴深杯杓怀山简，勾梦池塘忆惠连。",
        "dynasty": "宋",
        "collection_info": null
    },
    {
        "title": "清明  其三",
        "author": "李彭",
        "content": "晚将曲蘖寄吾真，不道公当恕醉人。\n欲学少年花压帽，却疑花笑及花嗔。",
        "dynasty": "宋",
        "collection_info": null
    },
    {
        "title": "登耶舍塔",
        "author": "李彭",
        "content": "五峰罗列斗南垂，百代堂堂歌紫芝。\n一老去为西伯用，四翁应笑北山移。",
        "dynasty": "宋",
        "collection_info": null
    },
    {
        "title": "春意三绝  其一",
        "author": "李彭",
        "content": "屋角鸟呼春意回，江花江柳自相催。\n废诗诗思涩如棘，勾引无劳酒作媒。",
        "dynasty": "宋",
        "collection_info": null
    },
    {
        "title": "春意三绝  其二",
        "author": "李彭",
        "content": "裁云为柳雪为花，恼乱中年春意赊。\n庭宇风微教驯鹤，池塘日暖浴娇鸦。",
        "dynasty": "宋",
        "collection_info": null
    },
    {
        "title": "春意三绝  其三",
        "author": "李彭",
        "content": "日日映阶春草香，春风到处着胡床。\n梅梢何许蜂酿蜜，来采幽园宫样黄。",
        "dynasty": "宋",
        "collection_info": null
    },
    {
        "title": "题温泉",
        "author": "李彭",
        "content": "能使时平四十春，开元圣主得贤臣。\n当时姚宋并燕许，尽是骊山从驾人。",
        "dynasty": "宋",
        "collection_info": null
    },
    {
        "title": "晖上人画梅乞诗",
        "author": "李彭",
        "content": "微风正尔送荷气，忽见巩梅冰霰姿。\n元是道人三昧力，明窗潄墨发南枝。",
        "dynasty": "宋",
        "collection_info": null
    },
    {
        "title": "西塔",
        "author": "李彭",
        "content": "峰前日出雾初散，溪上雨来禽乱啼。\n欲记宁游三峡处，诗成赖有董胶西。",
        "dynasty": "宋",
        "collection_info": null
    },
    {
        "title": "睡起  其一",
        "author": "李彭",
        "content": "林间穉竹犹含箨，柳下孙枝屡放绵。\n午梦不知清昼永，娇莺啼破晚窗前。",
        "dynasty": "宋",
        "collection_info": null
    },
    {
        "title": "睡起  其二",
        "author": "李彭",
        "content": "奕奕柔桑霜后繁，缲丝无復蠒盆翻。\n愿同园客蠒如罋，忍使疲民无复裈。",
        "dynasty": "宋",
        "collection_info": null
    },
    {
        "title": "睡起  其三",
        "author": "李彭",
        "content": "鸟雀雄猜作伴飞，机心还復堕危机。\n何如绚练堂前燕，拂面衔泥点客衣。",
        "dynasty": "宋",
        "collection_info": null
    },
    {
        "title": "睡起  其四",
        "author": "李彭",
        "content": "穱麦翻畦雉羽斑，郊园贳酒有余欢。\n奈何苦雨倾沧海，坐遣南翁衣带宽。",
        "dynasty": "宋",
        "collection_info": null
    },
    {
        "title": "睡起  其五",
        "author": "李彭",
        "content": "石阙林端昼夜啼，罗生芳草绿成蹊。\n扶笻携幼出门巷，雨过舟横水满溪。",
        "dynasty": "宋",
        "collection_info": null
    },
    {
        "title": "戏赠行密上人",
        "author": "李彭",
        "content": "东风未解北风愠，腊雪半消春雪深。\n欲向僧房觅清昼，细听山暝孤猿吟。",
        "dynasty": "宋",
        "collection_info": null
    },
    {
        "title": "次李仪中韵送杲上人归龙安",
        "author": "李彭",
        "content": "不作郊原雉应媒，心随山色翠成堆。\n翩然一钵自归去，有意杖藜还復来。",
        "dynasty": "宋",
        "collection_info": null
    },
    {
        "title": "访僧",
        "author": "李彭",
        "content": "茗碗熏炉久不来，晓猿夜鹤总相猜。\n故将野老扶衰杖，踏破僧家称意苔。",
        "dynasty": "宋",
        "collection_info": null
    },
    {
        "title": "戏赠嗣誉二首坐  其一",
        "author": "李彭",
        "content": "谈禅高出沩仰右，着论耻居生肇傍。\n更有新诗堪抵罪，与君约法定三章。",
        "dynasty": "宋",
        "collection_info": null
    },
    {
        "title": "戏赠嗣誉二首坐  其二",
        "author": "李彭",
        "content": "僧中君是玉花骢，气逸浑将入古风。\n欲向松窗翻妙语，愧无笔力到方融。",
        "dynasty": "宋",
        "collection_info": null
    },
    {
        "title": "病中即事  其一",
        "author": "李彭",
        "content": "懒慢经时不出门，秋风藜杖稍相亲。\n念羣属玉鸣碕岸，作伴蜻蜓上角巾。",
        "dynasty": "宋",
        "collection_info": null
    },
    {
        "title": "病中即事  其二",
        "author": "李彭",
        "content": "病厌鹅儿酒色黄，蔬盂终日似僧房。\n驯猿时復攘新果，夕鸟飞来啄蠹床。",
        "dynasty": "宋",
        "collection_info": null
    },
    {
        "title": "病中即事  其三",
        "author": "李彭",
        "content": "初无勾漏为丹砂，何必青门始种瓜。\n口腹累人吾岂敢，深劳溪友饷鱼虾。",
        "dynasty": "宋",
        "collection_info": null
    },
    {
        "title": "病中即事  其四",
        "author": "李彭",
        "content": "啼乌引子来衣桁，野鹭衔鱼堕屋除。\n百念已忘余习在，手持叔夜养生书。",
        "dynasty": "宋",
        "collection_info": null
    },
    {
        "title": "病中即事  其五",
        "author": "李彭",
        "content": "利口毁誉本无嫌，空洞腹中须属厌。\n何用灞陵嗔尉醉，未劳汉署叹郎潜。",
        "dynasty": "宋",
        "collection_info": null
    },
    {
        "title": "病中即事  其六",
        "author": "李彭",
        "content": "畦间魁芋敌蹲鸱，木末深悬大谷梨。\n小摘已堪充米价，煨尝聊用补朝饥。",
        "dynasty": "宋",
        "collection_info": null
    },
    {
        "title": "病中即事  其七",
        "author": "李彭",
        "content": "络纬井干空復啼，萧然脱叶望秋衰。\n最怜庭下婆娑桧，郁郁已含梁栋姿。",
        "dynasty": "宋",
        "collection_info": null
    },
    {
        "title": "失题  其一",
        "author": "李彭",
        "content": "草阁柴扉旧逐凉，苹风一曲洒迴塘。\n尚余新月张敞画，无復么荷韩寿香。",
        "dynasty": "宋",
        "collection_info": null
    },
    {
        "title": "失题  其二",
        "author": "李彭",
        "content": "篱边日出抚孤松，户外云生遮数峰。\n避冷随阳闻过雁，催昏唤曙听疏钟。",
        "dynasty": "宋",
        "collection_info": null
    },
    {
        "title": "失题  其三",
        "author": "李彭",
        "content": "寒鸦衔枝欲定巢，近同客食上林梢。\n能逃岁德安门户，出处悬应不浪交。",
        "dynasty": "宋",
        "collection_info": null
    },
    {
        "title": "失题  其四",
        "author": "李彭",
        "content": "纷纷眼界秃居士，却着云山坏衲衣。\n箴孔綫蹊无量义，谁能于此顿知归。",
        "dynasty": "宋",
        "collection_info": null
    },
    {
        "title": "失题  其五",
        "author": "李彭",
        "content": "秦郎本是金闺彦，撰次宁为仙董狐。\n西狩获麟虽绝笔，道山今日要真儒。",
        "dynasty": "宋",
        "collection_info": null
    },
    {
        "title": "失题  其六",
        "author": "李彭",
        "content": "韩侯数奇亦云极，奈此风流英妙何。\n传闻东观已着作，即看西掖与銮坡。",
        "dynasty": "宋",
        "collection_info": null
    },
    {
        "title": "庐山道中  其一",
        "author": "李彭",
        "content": "无復春风绿髪前，索花共笑过年年。\n只今老境花无赖，媒蘖幽人作醉眠。",
        "dynasty": "宋",
        "collection_info": null
    },
    {
        "title": "庐山道中  其二",
        "author": "李彭",
        "content": "崇桃灼灼昡清昼，细柳依依迷远村。\n似听渊明赋归去，柴桑幽鸟语黄昏。",
        "dynasty": "宋",
        "collection_info": null
    },
    {
        "title": "庐山道中  其三",
        "author": "李彭",
        "content": "三年不饮虎溪水，一笑来尝鹰爪芽。\n岑寂仲堪谈易地，祇余苍藓藉残花。",
        "dynasty": "宋",
        "collection_info": null
    },
    {
        "title": "庐山道中  其四",
        "author": "李彭",
        "content": "董仙种杏令虎守，只今但见莲花峰。\n炼师欲作小隐计，余力犹堪追祖风。",
        "dynasty": "宋",
        "collection_info": null
    },
    {
        "title": "庐山道中  其五",
        "author": "李彭",
        "content": "忆昨山阴峰上头，山腰云雨半含愁。\n苍崖壁立题名处，光怪时时射斗牛。",
        "dynasty": "宋",
        "collection_info": null
    },
    {
        "title": "庐山道中  其六",
        "author": "李彭",
        "content": "萧杌斋中天马驹，追风未试且幽居。\n剧谈挽我留三日，不费一鸱传异书。",
        "dynasty": "宋",
        "collection_info": null
    },
    {
        "title": "庐山道中  其七",
        "author": "李彭",
        "content": "不识西湖林处士，饱闻阴木叫鈎辀。\n茂陵遗藁今应在，索价虽高未肯酬。",
        "dynasty": "宋",
        "collection_info": null
    },
    {
        "title": "庐山道中  其八",
        "author": "李彭",
        "content": "英姿秀骨徐尚书，忠义丹青那可图。\n褒鄂真成毛髪动，犹将生气压曹蜍。",
        "dynasty": "宋",
        "collection_info": null
    },
    {
        "title": "北斋两绝句  其一",
        "author": "李彭",
        "content": "芭蕉叶大雨声催，叶底繁花菌蠢开。\n欲据胡床呼作炙，膳夫何用探心来。",
        "dynasty": "宋",
        "collection_info": null
    },
    {
        "title": "北斋两绝句  其二",
        "author": "李彭",
        "content": "烟沙茂密小池塘，注水枯荷馥晚凉。\n何许蜻蜓立荷盖，惊飞作伴过东墙。",
        "dynasty": "宋",
        "collection_info": null
    },
    {
        "title": "对雪有怀庐山道中",
        "author": "李彭",
        "content": "傍窗幽鸟语匆匆，云阵羣山雪辊风。\n信有农谈四邻久，隔篱烟火醉眠中。",
        "dynasty": "宋",
        "collection_info": null
    },
    {
        "title": "自和六绝句  其一",
        "author": "李彭",
        "content": "丽日暄风下大荒，百花气暖汉宫香。\n携幼来寻竹间寺，游丝寂寂绕迴廊。",
        "dynasty": "宋",
        "collection_info": null
    },
    {
        "title": "自和六绝句  其二",
        "author": "李彭",
        "content": "金屑琵琶刺绣裙，絃絃软语怨昭君。\n仍年病着屏杯盎，酒兴多于出岫云。",
        "dynasty": "宋",
        "collection_info": null
    },
    {
        "title": "自和六绝句  其三",
        "author": "李彭",
        "content": "水荇芦芽相纬经，倦飞翠碧暂来停。\n含毫未下无新句，安得毫端飞迅霆。",
        "dynasty": "宋",
        "collection_info": null
    },
    {
        "title": "自和六绝句  其四",
        "author": "李彭",
        "content": "蛙鸣废沼弄妍姿，破梦起看星斗垂。\n度曲安能当鼓吹，洒灰那復计官私。",
        "dynasty": "宋",
        "collection_info": null
    },
    {
        "title": "自和六绝句  其五",
        "author": "李彭",
        "content": "边腹从来不贮愁，归鸿目送颇悠悠。\n三吴何用忧狼顾，一战行看擒狗偷。",
        "dynasty": "宋",
        "collection_info": null
    },
    {
        "title": "自和六绝句  其六",
        "author": "李彭",
        "content": "二季苍颜催我老，年过四十眼犹明。\n细字未能妨老读，每逢佳处胜専城。",
        "dynasty": "宋",
        "collection_info": null
    },
    {
        "title": "再和  其一",
        "author": "李彭",
        "content": "清朝画省得名郎，嚼麝高谈百和香。\n水镜欣传佳吏部，更须端委侍岩廊。",
        "dynasty": "宋",
        "collection_info": null
    },
    {
        "title": "再和  其二",
        "author": "李彭",
        "content": "仇池仙伯烟霄外，妙出湖州写墨裙。\n昼永虚斋风动壁，枝枝叶叶欲生云。",
        "dynasty": "宋",
        "collection_info": null
    },
    {
        "title": "再和  其三",
        "author": "李彭",
        "content": "刘侯白髪续羣经，原夜怜渠不少停。\n赍恨沈王今已矣，那知为电復为霆。",
        "dynasty": "宋",
        "collection_info": null
    },
    {
        "title": "再和  其四",
        "author": "李彭",
        "content": "珪璋挺特晁夫子，家法文章万代垂。\n却袖当年医国手，磨铅起例只营私。",
        "dynasty": "宋",
        "collection_info": null
    },
    {
        "title": "再和  其五",
        "author": "李彭",
        "content": "且復持觞歌莫愁，点衣柳絮晚悠悠。\n要知境静自心远，不是年衰成语偷。",
        "dynasty": "宋",
        "collection_info": null
    },
    {
        "title": "再和  其六",
        "author": "李彭",
        "content": "平生爱花被花恼，况復杂花川上明。\n剑外参谋诗满眼，乞灵何必锦官城。",
        "dynasty": "宋",
        "collection_info": null
    },
    {
        "title": "同季敌弟过南岸野寺",
        "author": "李彭",
        "content": "杨花糁径雪缤纷，短艇横江烟草昏。\n小雁俱来觅春事，情知春过水南村。",
        "dynasty": "宋",
        "collection_info": null
    },
    {
        "title": "数日阴雨怀李生  其一",
        "author": "李彭",
        "content": "衣裾兰茝有余清，风骨冰霜照眼明。\n欲共阿戎谈绝倒，亦憎暮雨滴阶声。",
        "dynasty": "宋",
        "collection_info": null
    },
    {
        "title": "数日阴雨怀李生  其二",
        "author": "李彭",
        "content": "文楸玉子知无敌，愧我元非王积薪。\n愿赋烟茶不堪剪，风流文物不无人。",
        "dynasty": "宋",
        "collection_info": null
    },
    {
        "title": "数日阴雨怀李生  其三",
        "author": "李彭",
        "content": "燕颔应须游玉关，归来绿髪看峨冠。\n他时烂醉红鹦鹉，更跨追风乌贺兰。",
        "dynasty": "宋",
        "collection_info": null
    },
    {
        "title": "戏刻真牧堂竹间",
        "author": "李彭",
        "content": "风微雨细花梢动，日落钟鸣雀语多。\n未有池塘春草句，戏成户外竹枝歌。",
        "dynasty": "宋",
        "collection_info": null
    },
    {
        "title": "小憇琵琶亭呈环中养正  其一",
        "author": "李彭",
        "content": "南楼岑绝冠湖外，举扇每避元规尘。\n庾公楼下落帆处，掀簸定为公所嗔。",
        "dynasty": "宋",
        "collection_info": null
    },
    {
        "title": "小憇琵琶亭呈环中养正  其二",
        "author": "李彭",
        "content": "超超迈俗郭有道，育孤事嫠如古人。\n莫言壁立贫至骨，鸡黍自是延嘉宾。",
        "dynasty": "宋",
        "collection_info": null
    },
    {
        "title": "小憇琵琶亭呈环中养正  其三",
        "author": "李彭",
        "content": "山南濩落苏季子，饮作江潮雪阵来。\n想到诗肠应作祟，挽回妙语如琼瑰。",
        "dynasty": "宋",
        "collection_info": null
    },
    {
        "title": "戏呈子苍",
        "author": "李彭",
        "content": "一杯相属步兵酒，三迭共听中散琴。\n有慨余心成独写，雨余汀草晚来深。",
        "dynasty": "宋",
        "collection_info": null
    },
    {
        "title": "山郭遇郑禹功行县",
        "author": "李彭",
        "content": "广文官冷饭不足，行县符移秖屡催。\n邂逅班荆作吴语，风姿峭峭绝纤埃。",
        "dynasty": "宋",
        "collection_info": null
    },
    {
        "title": "清晓登无相浮屠上有东坡书",
        "author": "李彭",
        "content": "窈窈龙蛇穴窟宽，淮山楚水绕栏干。\n儋州宰木应摇落，八法犹参星斗寒。",
        "dynasty": "宋",
        "collection_info": null
    },
    {
        "title": "舟中戏作俳体  其一",
        "author": "李彭",
        "content": "皎齿青娥倚柁楼，楚波微动晚风秋。\n不辞自去迎桃叶，两桨还须送莫愁。",
        "dynasty": "宋",
        "collection_info": null
    },
    {
        "title": "舟中戏作俳体  其二",
        "author": "李彭",
        "content": "目成可意亦不浅，思是罗敷旧姓秦。\n莫道使君自有妇，愿为解佩汉皋人。",
        "dynasty": "宋",
        "collection_info": null
    },
    {
        "title": "茯苓",
        "author": "李彭",
        "content": "忆昨舍边松雪明，于今偃盖入青冥。\n何时容我携长镵，翻动龙蛇取茯苓。",
        "dynasty": "宋",
        "collection_info": null
    },
    {
        "title": "老坡自海外归为书简寂观云卿閤榜今为煞风景者毁之",
        "author": "李彭",
        "content": "笔底飓风吹海波，牓悬郁郁照岩阿。\n十年呵禁烦神物，奈尔焚琴煮鹤何。",
        "dynasty": "宋",
        "collection_info": null
    },
    {
        "title": "戏书  其一",
        "author": "李彭",
        "content": "虐雪饕风春事晚，轻红未放入夭桃。\n即看倚杖花经眼，便许堆盘黍雪毛。",
        "dynasty": "宋",
        "collection_info": null
    },
    {
        "title": "戏书  其二",
        "author": "李彭",
        "content": "晴檐已復听提壶，浊酒聊堪释荷锄。\n短短长长爱园柳，三三两两数溪鱼。",
        "dynasty": "宋",
        "collection_info": null
    },
    {
        "title": "戏书  其三",
        "author": "李彭",
        "content": "渫井寒泉彻底清，不容私地有蛙鸣。\n修除何独充庖易，要看箨龙将雨行。",
        "dynasty": "宋",
        "collection_info": null
    },
    {
        "title": "戏书  其四",
        "author": "李彭",
        "content": "止酒废诗春昼长，颇知易戒復难忘。\n戏于窗下还诗债，便欲花前唤索郎。",
        "dynasty": "宋",
        "collection_info": null
    },
    {
        "title": "次韵文潜立春三绝  其一",
        "author": "李彭",
        "content": "腊前漏泄有官梅，春色悬知裏许回。\n日涉园中聊步屧，黄菘早韭復争开。",
        "dynasty": "宋",
        "collection_info": null
    },
    {
        "title": "次韵文潜立春三绝  其二",
        "author": "李彭",
        "content": "后皇司春生意还，无知草木亦班班。\n顾怜绿髪添华髪，羞插耐寒花上幡。",
        "dynasty": "宋",
        "collection_info": null
    },
    {
        "title": "次韵文潜立春三绝  其三",
        "author": "李彭",
        "content": "举酒徴贤且合姻，盘飱野菜鬬尝新。\n阳春有脚今谁是，始觉前朝贵老身。",
        "dynasty": "宋",
        "collection_info": null
    },
    {
        "title": "延福寺",
        "author": "李彭",
        "content": "寻尽云山发兴多，稍知兰若在岩阿。\n不以姬姜弃憔悴，杖藜聊復一来过。",
        "dynasty": "宋",
        "collection_info": null
    },
    {
        "title": "齐安江头别何氏兄弟舟中得四绝句  其一",
        "author": "李彭",
        "content": "疏星牢落散江东，怅望夷犹醉眼中。\n长年三老相欺得，故将短棹指西风。",
        "dynasty": "宋",
        "collection_info": null
    },
    {
        "title": "齐安江头别何氏兄弟舟中得四绝句  其二",
        "author": "李彭",
        "content": "八字山头阅世故，周郎赤壁断人肠。\n玉鱼金枕皆冥寞，鐡骑楼船堕渺茫。",
        "dynasty": "宋",
        "collection_info": null
    },
    {
        "title": "齐安江头别何氏兄弟舟中得四绝句  其三",
        "author": "李彭",
        "content": "乐羣野鹜巧相依，旁母鳬雏肯浪飞。\n怪底相连若耆旧，无人花鸟自忘机。",
        "dynasty": "宋",
        "collection_info": null
    },
    {
        "title": "齐安江头别何氏兄弟舟中得四绝句  其四",
        "author": "李彭",
        "content": "岩岩五老古鬚眉，似对幽人歌采薇。\n汉事烦公即调护，蒲轮飞诏盍来归。",
        "dynasty": "宋",
        "collection_info": null
    },
    {
        "title": "留别小庆",
        "author": "李彭",
        "content": "风催万壑雨归去，云闭连峰不放晴。\n门外从教春水阔，杖藜准拟听江声。",
        "dynasty": "宋",
        "collection_info": null
    },
    {
        "title": "二绝  其一",
        "author": "李彭",
        "content": "过尽柳花无復绵，几畦麦浪涨晴川。\n幽禽唤起醉乡梦，疑在故园茅屋边。",
        "dynasty": "宋",
        "collection_info": null
    },
    {
        "title": "二绝  其二",
        "author": "李彭",
        "content": "生绡他日写荒寒，咫尺浑如万里宽。\n我据笋舆烟雾裏，有人应作画图看。",
        "dynasty": "宋",
        "collection_info": null
    },
    {
        "title": "对酒二首  其一",
        "author": "李彭",
        "content": "颇欲持觞为上顿，直疑买醪成大偷。\n盎中曲蘖可肥遯，不比终南猿鸟愁。",
        "dynasty": "宋",
        "collection_info": null
    },
    {
        "title": "对酒二首  其二",
        "author": "李彭",
        "content": "雄猜刻薄王处中，不饮思欲诛蛾眉。\n何如一醉睨万物，小黠向来成大痴。",
        "dynasty": "宋",
        "collection_info": null
    },
    {
        "title": "梦秦处度持生绢画山水图来语予此画刘随州诗也君为我作诗书其上梦中赋此诗",
        "author": "李彭",
        "content": "随州句法自无敌，写作无声绝妙词。\n谁料长城千载下，秦郎復出用偏师。",
        "dynasty": "宋",
        "collection_info": null
    },
    {
        "title": "岁晚四首  其一",
        "author": "李彭",
        "content": "天长候雁作行远，沙晚浴鳬相对眠。\n松醪朝醉復暮醉，江月下弦仍上弦。",
        "dynasty": "宋",
        "collection_info": null
    },
    {
        "title": "岁晚四首  其二",
        "author": "李彭",
        "content": "汪侯胸次阔潇湘，秀润清时符宝郎。\n谢宇窗间仍发兴，敬亭山下屡成章。",
        "dynasty": "宋",
        "collection_info": null
    },
    {
        "title": "岁晚四首  其三",
        "author": "李彭",
        "content": "苦忆中州向子期，微官镌尽赋新诗。\n清班未许联天仗，直指聊看着绣衣。",
        "dynasty": "宋",
        "collection_info": null
    },
    {
        "title": "岁晚四首  其四",
        "author": "李彭",
        "content": "眼看杨柳涨春风，忽復山明雪映松。\n但把一尊扶醉病，何须三揖送文穷。",
        "dynasty": "宋",
        "collection_info": null
    },
    {
        "title": "茅堂清坐有怀元亮",
        "author": "李彭",
        "content": "不到青园三月余，行间茂密见新蔬。\n最怜鼠迹生尘案，復有潜筠穿我庐。",
        "dynasty": "宋",
        "collection_info": null
    },
    {
        "title": "有怀雪堂旧游  其一",
        "author": "李彭",
        "content": "雪堂杨柳三五株，堂裏先生万世无。\n伐树何人成粪土，如闻筑屋復栖乌。",
        "dynasty": "宋",
        "collection_info": null
    },
    {
        "title": "有怀雪堂旧游  其二",
        "author": "李彭",
        "content": "柱史秦郎无检幅，笔端真有大夫辞。\n追怀耆旧谁能继，况復赏音黄绢碑。",
        "dynasty": "宋",
        "collection_info": null
    },
    {
        "title": "有怀雪堂旧游  其三",
        "author": "李彭",
        "content": "张侯赡蔚气如虹，字字追还西汉风。\n歆向俱为泉下士，辞林正派绝流通。",
        "dynasty": "宋",
        "collection_info": null
    },
    {
        "title": "有怀雪堂旧游  其四",
        "author": "李彭",
        "content": "陈子真成病乘黄，圜丘一仆殆堪伤。\n苦吟幽语多奇涩，未免人讥急就章。",
        "dynasty": "宋",
        "collection_info": null
    },
    {
        "title": "有怀雪堂旧游  其五",
        "author": "李彭",
        "content": "柯陂潘子骨已冷，文采风流付陆云。\n不见十年应好在，酒浇边腹贮皇坟。",
        "dynasty": "宋",
        "collection_info": null
    },
    {
        "title": "有怀雪堂旧游  其六",
        "author": "李彭",
        "content": "珍重何家大小山，高文丽赋敌扬班。\n书来慰藉江头别，想见园林人外闲。",
        "dynasty": "宋",
        "collection_info": null
    },
    {
        "title": "离曲池憇巾口  其一",
        "author": "李彭",
        "content": "小泊曲池桑柘阴，远墙岑寂伴高吟。\n孤云两角真在梦，一抹寒林古木深。",
        "dynasty": "宋",
        "collection_info": null
    },
    {
        "title": "离曲池憇巾口  其二",
        "author": "李彭",
        "content": "野僧亦復稻畦衣，两两三三巾口归。\n拂拭涪翁刑部句，晚风吹泪对斜晖。",
        "dynasty": "宋",
        "collection_info": null
    },
    {
        "title": "离曲池憇巾口  其三",
        "author": "李彭",
        "content": "物色真成行画图，十年对面不供书。\n才悭更着李商隐，无復重讥獭祭鱼。",
        "dynasty": "宋",
        "collection_info": null
    },
    {
        "title": "林占处士和靖先生之孙也与予厚善今死矣作雨绝句弔之  其一",
        "author": "李彭",
        "content": "爱君浑似金华客，谓我犹堪供奉班。\n萧寺愚溪两冥寞，一尊聊復对西山。",
        "dynasty": "宋",
        "collection_info": null
    },
    {
        "title": "林占处士和靖先生之孙也与予厚善今死矣作雨绝句弔之  其二",
        "author": "李彭",
        "content": "危脆芭蕉何足道，姓名今不减西湖。\n茂陵遗藳他年在，宁有书言封禅无。",
        "dynasty": "宋",
        "collection_info": null
    },
    {
        "title": "久不得六弟消息二绝  其一",
        "author": "李彭",
        "content": "去日么荷拳未舒，水花高盖已扶疏。\n大医法窟应寻遍，有底能忘一纸书。",
        "dynasty": "宋",
        "collection_info": null
    },
    {
        "title": "久不得六弟消息二绝  其二",
        "author": "李彭",
        "content": "平生大敌刘文叔，每发一兵鬓为苍。\n不得淮南近消息，萧然添我鬓毛霜。",
        "dynasty": "宋",
        "collection_info": null
    },
    {
        "title": "游云居寺三绝  其一",
        "author": "李彭",
        "content": "茗椀熏炉久不来，晓猿夜鹤总相猜。\n故将野老扶衰杖，踏破山家称意苔。",
        "dynasty": "宋",
        "collection_info": null
    },
    {
        "title": "游云居寺三绝  其二",
        "author": "李彭",
        "content": "去年重失洪崖约，今日又寒徐稚盟。\n胜日幽期无恶客，寻僧银色界中行。",
        "dynasty": "宋",
        "collection_info": null
    },
    {
        "title": "游云居寺三绝  其三",
        "author": "李彭",
        "content": "燕坐身游水晶城，梦回心净玉壶冰。\n更听夜雨檐花落，却是细泉幽窦倾。",
        "dynasty": "宋",
        "collection_info": null
    },
    {
        "title": "代二螯解嘲",
        "author": "李彭",
        "content": "臞儒他日倦龟殻，蛤蜊自可破愁颜。\n不似二螯风韵好，那堪把酒对西山。",
        "dynasty": "宋",
        "collection_info": null
    },
    {
        "title": "解嘲  其一",
        "author": "李彭",
        "content": "平生痴绝百无忧，党友相嘲顾虎头。\n痴黠胸中各相半，要之与我不同流。",
        "dynasty": "宋",
        "collection_info": null
    },
    {
        "title": "解嘲  其二",
        "author": "李彭",
        "content": "丘林久矣自耘锄，罕识心劳瓜芋区。\n不復论文传幼妇，安能索笔着潜夫。",
        "dynasty": "宋",
        "collection_info": null
    },
    {
        "title": "西隐观",
        "author": "李彭",
        "content": "书籤无復梁萧统，像设空余谭紫霄。\n驯鹿将麑眠药圃，归云带雨度山椒。",
        "dynasty": "宋",
        "collection_info": null
    },
    {
        "title": "离豫章进贤道中",
        "author": "李彭",
        "content": "春在江村桑柘中，多情十日雨兼风。\n杜鹃北向劝归去，我为故人聊復东。",
        "dynasty": "宋",
        "collection_info": null
    },
    {
        "title": "招隐亭",
        "author": "李彭",
        "content": "袅袅秋风生桂枝，小山岩壑石逶迤。\n王孙归去岁将晏，莫学臞儒炊扊扅。",
        "dynasty": "宋",
        "collection_info": null
    },
    {
        "title": "邻鸡",
        "author": "李彭",
        "content": "邻鸡午唱静中譁，挟雨苍苔傲落花。\n已觉星星鬓边出，真成一倍惜年华。",
        "dynasty": "宋",
        "collection_info": null
    },
    {
        "title": "醉中戏次师言韵兼简少逸  其一",
        "author": "李彭",
        "content": "不觉庞公隐鹿门，逢场作戏任吾真。\n风烟久着双蓬鬓，脱帽公应恕醉人。",
        "dynasty": "宋",
        "collection_info": null
    },
    {
        "title": "醉中戏次师言韵兼简少逸  其二",
        "author": "李彭",
        "content": "笔下疾雷惊四邻，勒兵小试颂声新。\n司空城旦余波尔，六籍纷纶井大春。",
        "dynasty": "宋",
        "collection_info": null
    },
    {
        "title": "醉中戏次师言韵兼简少逸  其三",
        "author": "李彭",
        "content": "往日风流京兆眉，却穿习薄败荷衣。\n新诗浑作莺花语，只欠天街便面归。",
        "dynasty": "宋",
        "collection_info": null
    },
    {
        "title": "醉中戏次师言韵兼简少逸  其四",
        "author": "李彭",
        "content": "愧乏金椎控颐手，偷儿何苦向人来。\n囊空四壁亦云静，祇有丹铅勘玉杯。",
        "dynasty": "宋",
        "collection_info": null
    },
    {
        "title": "次韵九弟过炭妇兼怀微公之句  其一",
        "author": "李彭",
        "content": "阿连衝晓绝江濆，惊起江汀鸥鹭羣。\n不为营巢祇觅句，真成拄颊玩幽云。",
        "dynasty": "宋",
        "collection_info": null
    },
    {
        "title": "次韵九弟过炭妇兼怀微公之句  其二",
        "author": "李彭",
        "content": "头陀云外见遥岑，争似欧峰云物深。\n想见伊蒲欲为供，波生茗盌憩墙阴。",
        "dynasty": "宋",
        "collection_info": null
    },
    {
        "title": "次韵九弟幽园即事  其一",
        "author": "李彭",
        "content": "万事向来元不理，非关轩傲故相违。\n幽园把菊初无恙，未叹将芜胡不归。",
        "dynasty": "宋",
        "collection_info": null
    },
    {
        "title": "次韵九弟幽园即事  其二",
        "author": "李彭",
        "content": "孰知卜筑野人居，饱听邻钟与粥鱼。\n便觉悠悠云入座，只无㶁㶁水鸣除。",
        "dynasty": "宋",
        "collection_info": null
    },
    {
        "title": "次韵正平见赠道予游山北胜处  其一",
        "author": "李彭",
        "content": "山南山北似壶天，雨宿风餐近日边。\n噭噭猿啼石门路，此身浑是谢临川。",
        "dynasty": "宋",
        "collection_info": null
    },
    {
        "title": "次韵正平见赠道予游山北胜处  其二",
        "author": "李彭",
        "content": "佳句全胜顾虎头，千岩万壑斩新秋。\n归来把玩无穷意，始信遥天寄客愁。",
        "dynasty": "宋",
        "collection_info": null
    },
    {
        "title": "次韵九弟五绝句  其一",
        "author": "李彭",
        "content": "远韵会须真迈往，高怀那用太分明。\n病夫阅世盖多矣，说病由来非妄情。",
        "dynasty": "宋",
        "collection_info": null
    },
    {
        "title": "次韵九弟五绝句  其二",
        "author": "李彭",
        "content": "草际窗间蟋蟀鸣，愁来无路敌方城。\n却怜郢客悲秋赋，强使微云滓太清。",
        "dynasty": "宋",
        "collection_info": null
    },
    {
        "title": "次韵九弟五绝句  其三",
        "author": "李彭",
        "content": "谷水为帘映暮山，珂珠贝玉妥天关。\n传闻小陆同支遁，游戏苍崖鉅壑间。",
        "dynasty": "宋",
        "collection_info": null
    },
    {
        "title": "次韵九弟五绝句  其四",
        "author": "李彭",
        "content": "沙鸥日日满苹汀，白髪忘机不復惊。\n何处暮帆来浦口，背人飞带唤雏声。",
        "dynasty": "宋",
        "collection_info": null
    },
    {
        "title": "次韵九弟五绝句  其五",
        "author": "李彭",
        "content": "橘花漠漠玉花深，屡起微霜落瓜心。\n喜有青黄着篱落，千头未羡满寒林。",
        "dynasty": "宋",
        "collection_info": null
    },
    {
        "title": "哭尚书墓  其一",
        "author": "李彭",
        "content": "过家上冢非无子，宿草孤坟独可悲。\n赖有立朝庄语在，不劳谀墓作铭诗。",
        "dynasty": "宋",
        "collection_info": null
    },
    {
        "title": "哭尚书墓  其二",
        "author": "李彭",
        "content": "种竹当年语尚新，藏山万卷总成尘。\n牙籤知落谁家去，往事凄凉欲损神。",
        "dynasty": "宋",
        "collection_info": null
    },
    {
        "title": "游云居四首  其一",
        "author": "李彭",
        "content": "鸡林磨衲度帻沟，海外风烟在上头。\n箴孔线蹊谁善幻，千岩万壑斩新秋。",
        "dynasty": "宋",
        "collection_info": null
    },
    {
        "title": "游云居四首  其二",
        "author": "李彭",
        "content": "悬崖怒瀑落龙湫，恰似王师破蔡州。\n续蔓沈竿空莫测，石鱼酒舫未应求。",
        "dynasty": "宋",
        "collection_info": null
    },
    {
        "title": "游云居四首  其三",
        "author": "李彭",
        "content": "坏衲槃跚玉涧翁，负霜秃鬓颊暾红。\n时时口占东坡语，顿觉曹刘力未工。",
        "dynasty": "宋",
        "collection_info": null
    },
    {
        "title": "游云居四首  其四",
        "author": "李彭",
        "content": "冉冉山云低度墙，涓涓流水响长廊。\n不缘抱病关鬲冷，早赋式微缘底忙。",
        "dynasty": "宋",
        "collection_info": null
    },
    {
        "title": "寄郑禹功魏虞卿  其一",
        "author": "李彭",
        "content": "杖藜徐步倚柴扉，园柳青青马尾垂。\n日暖游丝萦落絮，黄鹂衔得上高枝。",
        "dynasty": "宋",
        "collection_info": null
    },
    {
        "title": "寄郑禹功魏虞卿  其二",
        "author": "李彭",
        "content": "众草风来俱掩冉，惊红骇绿鬬年芳。\n崇兰秀发北窗下，燕坐时闻自在香。",
        "dynasty": "宋",
        "collection_info": null
    },
    {
        "title": "寄郑禹功魏虞卿  其三",
        "author": "李彭",
        "content": "苦忆苕溪郑广文，足惊豪翰独超羣。\n山南饱看懒行县，笑杀无心出岫云。",
        "dynasty": "宋",
        "collection_info": null
    },
    {
        "title": "寄郑禹功魏虞卿  其四",
        "author": "李彭",
        "content": "虞卿再见封万户，三语掾曹驹伏辕。\n北海会须加慰荐，横空一鹗看腾骞。",
        "dynasty": "宋",
        "collection_info": null
    },
    {
        "title": "萧子植寄建茗石铫石脂潘衡墨且求近日诗作四绝句  其一",
        "author": "李彭",
        "content": "宝犀新胯面岩冷，碾出壑源春雪花。\n何用纤纤捧渠椀，绝胜片片勺流霞。",
        "dynasty": "宋",
        "collection_info": null
    },
    {
        "title": "萧子植寄建茗石铫石脂潘衡墨且求近日诗作四绝句  其二",
        "author": "李彭",
        "content": "良工刻削类方城，煮茗细看秋浪惊。\n未许儿曹轻度量，岂容奴辈笑彭亨。",
        "dynasty": "宋",
        "collection_info": null
    },
    {
        "title": "萧子植寄建茗石铫石脂潘衡墨且求近日诗作四绝句  其三",
        "author": "李彭",
        "content": "苍崖绝壁长琼腴，灵府烦蒸藉扫除。\n老楮羣鸡甘下筯，乖龙左耳避珍蔬。",
        "dynasty": "宋",
        "collection_info": null
    },
    {
        "title": "萧子植寄建茗石铫石脂潘衡墨且求近日诗作四绝句  其四",
        "author": "李彭",
        "content": "远竈积烟烟更多，绝人妙手不同科。\n萧郎饷我客卿辈，远愧山阴书换鹅。",
        "dynasty": "宋",
        "collection_info": null
    },
    {
        "title": "寄临川诸旧兼悲二谢  其一",
        "author": "李彭",
        "content": "晏如雅赡志沈郁，诗语松风万壑哀。\n皮裏阳秋能刺举，眼边青白兔嫌猜。",
        "dynasty": "宋",
        "collection_info": null
    },
    {
        "title": "寄临川诸旧兼悲二谢  其二",
        "author": "李彭",
        "content": "董侯本是古沈冥，风味澹然云水深。\n见说修门和气满，何用涉江歌采菱。",
        "dynasty": "宋",
        "collection_info": null
    },
    {
        "title": "寄临川诸旧兼悲二谢  其三",
        "author": "李彭",
        "content": "何侯嗜学黄鹄举，谢客哦诗丹凤鸣。\n急雪异时登拟岘，放歌何日酌宣城。",
        "dynasty": "宋",
        "collection_info": null
    },
    {
        "title": "寄临川诸旧兼悲二谢  其四",
        "author": "李彭",
        "content": "半岳摧峰怜二谢，孤坟宿草已蒙茸。\n自叹蔡邕今老矣，铭言独不愧林宗。",
        "dynasty": "宋",
        "collection_info": null
    },
    {
        "title": "寄何氏兄弟  其一",
        "author": "李彭",
        "content": "病语无心復惜秦，护持白业五台宾。\n往时赤壁好风月，俱助两郎诗句新。",
        "dynasty": "宋",
        "collection_info": null
    },
    {
        "title": "寄何氏兄弟  其二",
        "author": "李彭",
        "content": "青州从事懒行县，白水真人不造门。\n时作药山遮眼计，寻僧煮茗过祇园。",
        "dynasty": "宋",
        "collection_info": null
    },
    {
        "title": "次韵山谷寄贺铸  其一",
        "author": "李彭",
        "content": "平生贺监毛髪古，风流啸咏付衔杯。\n赖尔云孙亦不恶，山阴气味唤仍回。",
        "dynasty": "宋",
        "collection_info": null
    },
    {
        "title": "次韵山谷寄贺铸  其二",
        "author": "李彭",
        "content": "淮海维扬万人杰，松吟宰上不能杯。\n虽无横州过秦论，犹有清歌慰九回。",
        "dynasty": "宋",
        "collection_info": null
    },
    {
        "title": "客庐山道中寄中上座  其一",
        "author": "李彭",
        "content": "溪山轩豁逐时新，草树欣欣雨后春。\n弄水看山添野兴，可怜鱼鸟自相亲。",
        "dynasty": "宋",
        "collection_info": null
    },
    {
        "title": "客庐山道中寄中上座  其二",
        "author": "李彭",
        "content": "着行官柳拂人低，勾引风光挽客衣。\n正是斜川春事起，翻思戴月荷锄归。",
        "dynasty": "宋",
        "collection_info": null
    },
    {
        "title": "客庐山道中寄中上座  其三",
        "author": "李彭",
        "content": "紫霄独立冠遥岑，静爱云无出岫心。\n见说危梁耿大壑，欲招惠远与同寻。",
        "dynasty": "宋",
        "collection_info": null
    },
    {
        "title": "颜鲁公祠",
        "author": "李彭",
        "content": "心正能令笔不欹，银鈎犹冠古今奇。\n凛然一代英灵气，犹似当年骂贼时。",
        "dynasty": "宋",
        "collection_info": null
    },
    {
        "title": "邻寺遣兴三绝句  其一",
        "author": "李彭",
        "content": "蛮花簟冷春气分，午醉醒寻野寺门。\n黄落远林供倚杖，却疑残照是朝暾。",
        "dynasty": "宋",
        "collection_info": null
    },
    {
        "title": "邻寺遣兴三绝句  其二",
        "author": "李彭",
        "content": "映阶駮藓漫层层，古柏连蜷上老藤。\n梵鼓粥鱼今落莫，半归官焙半残僧。",
        "dynasty": "宋",
        "collection_info": null
    },
    {
        "title": "邻寺遣兴三绝句  其三",
        "author": "李彭",
        "content": "修源一带碧湾环，上有江西淡竚山。\n便觉心尘双寂寞，不愁骑省鬓毛斑。",
        "dynasty": "宋",
        "collection_info": null
    },
    {
        "title": "遣兴兼寄豫章二弟  其一",
        "author": "李彭",
        "content": "国士无双有山谷，斗南独步忆秦郎。\n鹦鹉洲前多胜日，古藤阴下夜何长。",
        "dynasty": "宋",
        "collection_info": null
    },
    {
        "title": "遣兴兼寄豫章二弟  其二",
        "author": "李彭",
        "content": "独持杯杓酹先酒，遗我此物忘百忧。\n乞灵鲍谢共倾倒，况復隔窗悬玉鈎。",
        "dynasty": "宋",
        "collection_info": null
    },
    {
        "title": "遣兴兼寄豫章二弟  其三",
        "author": "李彭",
        "content": "龙沙季子在原乐，不肯附书黄耳来。\n滕王阁上觅佳句，鐡柱观头行几迴。",
        "dynasty": "宋",
        "collection_info": null
    },
    {
        "title": "即事  其一",
        "author": "李彭",
        "content": "倦听戍鼓击铜龙，卧待当轩叶底风。\n暝鸟忽穿明月去，直疑便面写归鸿。",
        "dynasty": "宋",
        "collection_info": null
    },
    {
        "title": "即事  其二",
        "author": "李彭",
        "content": "左界明河夜未央，轻风洒面作微凉。\n藏舟枉渚者谁子，欸乃歌声短復长。",
        "dynasty": "宋",
        "collection_info": null
    },
    {
        "title": "即事  其三",
        "author": "李彭",
        "content": "纷纷着作能上马，衮衮紫微俱斵窗。\n韩侯遽绾铜章去，岂坐双流带二江。",
        "dynasty": "宋",
        "collection_info": null
    },
    {
        "title": "即事  其四",
        "author": "李彭",
        "content": "我觏之子秉周礼，要使诸儒识汉仪。\n侧席求贤天子圣，未容泽畔弔湘纍。",
        "dynasty": "宋",
        "collection_info": null
    },
    {
        "title": "即事  其五",
        "author": "李彭",
        "content": "眼看花雾共衣霏，已有羣莺窗上飞。\n心事但随春事尽，钟声更伴鸟声微。",
        "dynasty": "宋",
        "collection_info": null
    },
    {
        "title": "醉书  其一",
        "author": "李彭",
        "content": "酴醿夺目表春余，閒雅雍容亦甚都。\n睥睨园林众芳歇，持觞耐久作欢娱。",
        "dynasty": "宋",
        "collection_info": null
    },
    {
        "title": "醉书  其二",
        "author": "李彭",
        "content": "稚子满林春笋生，残花老境尚多情。\n潇洒封侯真有自，奇姿未让惑阳城。",
        "dynasty": "宋",
        "collection_info": null
    },
    {
        "title": "醉书  其三",
        "author": "李彭",
        "content": "湛湛胸中万顷陂，翻疑浅器是牛医。\n从来未许愁知处，顾肯因愁移面皮。",
        "dynasty": "宋",
        "collection_info": null
    },
    {
        "title": "送淳轼二上座  其一",
        "author": "李彭",
        "content": "密掩柴门断还往，道人履迹破苍苔。\n青灯相对语离夜，况復打窗风雨来。",
        "dynasty": "宋",
        "collection_info": null
    },
    {
        "title": "送淳轼二上座  其二",
        "author": "李彭",
        "content": "上人定自有佳处，眉宇翠气连湖山。\n烟边候雁着行急，力挽不留相与还。",
        "dynasty": "宋",
        "collection_info": null
    },
    {
        "title": "漫兴  其一",
        "author": "李彭",
        "content": "真牧堂前花草新，舍南移就一番春。\n非关瘠鲁欲肥杞，直恐强齐将弱秦。",
        "dynasty": "宋",
        "collection_info": null
    },
    {
        "title": "漫兴  其二",
        "author": "李彭",
        "content": "梅花冷蘂发疏枝，云断天南放日晖。\n乱折寒柯有双鹊，衔将缀作百家衣。",
        "dynasty": "宋",
        "collection_info": null
    },
    {
        "title": "翻经台",
        "author": "李彭",
        "content": "五千余卷在高台，内史翻时腊屐来。\n梦断池塘人不见，年年春草绿成堆。",
        "dynasty": "宋",
        "collection_info": null
    },
    {
        "title": "幽园风雨",
        "author": "李彭",
        "content": "妙手春工如画史，鹅溪百幅挂城隅。\n却将李成骤雨笔，掩映边鸾花鸟图。",
        "dynasty": "宋",
        "collection_info": null
    },
    {
        "title": "竹间两绝句  其一",
        "author": "李彭",
        "content": "鸟声催得青春老，花气浑忘白髪新。\n谁復能寻三径友，信知真是五台宾。",
        "dynasty": "宋",
        "collection_info": null
    },
    {
        "title": "竹间两绝句  其二",
        "author": "李彭",
        "content": "何许晚钟烟雨余，花间蛱蝶舞蘧蘧。\n莫将绝壑潄流齿，戏诵文园封禅书。",
        "dynasty": "宋",
        "collection_info": null
    },
    {
        "title": "自西林投宿归宗",
        "author": "李彭",
        "content": "江都着足写余酣，颇怪朝晖变夕岚。\n我与诸峰俱是画，解随归鸟过山南。",
        "dynasty": "宋",
        "collection_info": null
    },
    {
        "title": "魏炼师四松画轴",
        "author": "李彭",
        "content": "四松在涧壑，岁晚乃更奇。\n萧然如黄绮，傲岸不可追。\n谁将谈天口，掉舌聊见移。\n由来拂东绢，写此霜雪姿。\n便有松上雨，催我窗间诗。\n翻思斸青冥，采药堪扶衰。\n当年丹青手，开闢造化随。\n既有圯下约，子行何后期。",
        "dynasty": "宋",
        "collection_info": null
    },
    {
        "title": "徐叔明校书篆笔奇古復善丹青为予作汉江暮霭扇材极妙力求鄙句作此以赠",
        "author": "李彭",
        "content": "曩时徐骑省，篆古逼秦相。\n后来得仍孙，毫端溟渤壮。\n能回顿挫姿，丹青生意匠。\n余酣写便面，万里烟莽苍。\n何许捕鱼郎，落日荡双桨。\n无劳翦吴淞，安用买迭嶂。\n真欲老是间，尘境孰非妄。\n怜君俱入妙，简远復清旷。\n定为造物嗔，觅句聊分谤。",
        "dynasty": "宋",
        "collection_info": null
    },
    {
        "title": "梦访友生",
        "author": "李彭",
        "content": "少年结客长安城，妄喜纵酒同章程。\n支离老去一茅屋，枕书卧闻长短更。\n友生相望止百里，寒夜寥閴无微声。\n梦中乘兴輙见戴，剡溪聊尔扁舟行。\n觉来蘧蘧一榻上，不用僮仆争驩迎。\n吹灯弄笔欲书寄，窗前白月方亭亭。",
        "dynasty": "宋",
        "collection_info": null
    },
    {
        "title": "唐明皇夜游图",
        "author": "李彭",
        "content": "开元御极垂衣裳，登三咸五凌羲皇。\n白环重译银瓮出，卜夜遨游离未央。\n香车鬬风秦与虢，罗帕覆鞍真乘黄。\n赭袍错落缀北斗，步辇优游含缕觞。\n寜王玉笛上霄汉，御路花光争月光。\n汝阳羯鼓绢帽稳，打彻参旌低建章。\n太真霑醉玉欹侧，力士传呼声渺茫。\n翠钗挂冠红粉粧，金貂贳酒白面郎。\n君臣玩狎乐莫比，清禁喜闻宫漏长。\n若令姚宋坐庙堂，袖中谏疏神扬扬。\n万里桥边行幸处，后世龟鑑怀苞桑。",
        "dynasty": "宋",
        "collection_info": null
    },
    {
        "title": "题驹父家江干秋老图",
        "author": "李彭",
        "content": "江风飕飗江水寒，芦洲雁下生微澜。\n渔翁夫妇不能语，津吏醉倒船着滩。\n其旁病夫坐箕踞，持竿万事那復顾。\n悬知宁断娇儿乳，不及冥鸿及飞鹭。",
        "dynasty": "宋",
        "collection_info": null
    },
    {
        "title": "都城元夜",
        "author": "李彭",
        "content": "斜阳尽处荡轻烟，辇路东西入管絃。\n五夜好春随步暖，一年明月打头圎。\n香尘掠粉翻罗带，密炬笼绡鬬玉钿。\n人影渐稀花露冷，蹋歌吹度晓云边。",
        "dynasty": "宋",
        "collection_info": null
    },
    {
        "title": "望西山怀驹父",
        "author": "李彭",
        "content": "去岁湖湘赋凛秋，闻君江国大刀头。\n百年会面知几遇，十事欲言还九休。\n照眼遥岑落怀袖，过眉拄杖立汀洲。\n莫言青山淡吾虑，谁料却能生许愁。",
        "dynasty": "宋",
        "collection_info": null
    },
    {
        "title": "次韵谢朓登三山还望京邑寄六弟",
        "author": "李彭",
        "content": "驱车背郊园，殊乡復异县。\n春色满上都，杂沓眩闻见。\n危楼日辉辉，绛阙云练练。\n那思赴修畛，岂復忆遥甸。\n佳人戛鸣瑟，开怀具芳宴。\n但愿酒如渑，讵计花如霰。\n缅怀弃繻志，彬蔚期豹变。",
        "dynasty": "宋",
        "collection_info": null
    },
    {
        "title": "食蟹",
        "author": "李彭",
        "content": "溪友提携紫蟹肥，形模郭索就羁縻。\n抱黄斫雪老饕事，看碧成朱露醉时。\n大嚼故知羞海镜，嗜甘易误食蟛蜞。\n欲将磊落轻周雅，委顿深怜蔡克儿。",
        "dynasty": "宋",
        "collection_info": null
    },
    {
        "title": "弔贾氏园池",
        "author": "李彭",
        "content": "瑶房锦树曲相通，能几番春事已空。\n惆怅旧时吹笛处，坏窗风雨剥青红。",
        "dynasty": "宋",
        "collection_info": null
    },
    {
        "title": "谨次高韵酬禹功司录博士",
        "author": "李彭",
        "content": "烟霞痼疾自藏身，刮膜频窥佳句新。\n学博还同杜侯库，才悭深愧庾郎珍。\n倚风终日扫松径，披雾何时对玉人。\n西掖銮坡须妙手，如公那復困无津。",
        "dynasty": "宋",
        "collection_info": null
    },
    {
        "title": "挽诗",
        "author": "李彭",
        "content": "周南留滞登封日，鲁国逍遥曳杖时。\n海内时流今略尽，不知谁作蔡邕碑。",
        "dynasty": "宋",
        "collection_info": null
    },
    {
        "title": "读山谷文",
        "author": "李彭",
        "content": "折玉摧兰事竟空，贮云含雾思无穷。\n仙阶忽列通明观，人世犹称太史公。\n绛帐老生悲湜籍，传灯嫡子有徐洪。\n以那为首聊披拂，三绝韦编对晚风。",
        "dynasty": "宋",
        "collection_info": null
    },
    {
        "title": "东翻经台",
        "author": "李彭",
        "content": "枉渚映寒林，野航飞鸟急。\n不见康乐侯，衡门烟际人。",
        "dynasty": "宋",
        "collection_info": null
    },
    {
        "title": "句  其一",
        "author": "李彭",
        "content": "满朝以诗鸣，何独遗大雅。\n平生黄叶句，摸索便知价。",
        "dynasty": "宋",
        "collection_info": null
    },
    {
        "title": "句  其二",
        "author": "李彭",
        "content": "却笑思鲈脍，应须持蟹螯。",
        "dynasty": "宋",
        "collection_info": null
    },
    {
        "title": "句  其三",
        "author": "李彭",
        "content": "紫荷虫篆霜叶枯，褭蹄垂房裂青肤。",
        "dynasty": "宋",
        "collection_info": null
    },
    {
        "title": "句  其四",
        "author": "李彭",
        "content": "相望唇亡齿寒国，书来莫惜剡溪藤。",
        "dynasty": "宋",
        "collection_info": null
    },
    {
        "title": "句  其五",
        "author": "李彭",
        "content": "芝山云物故如在，鄱水波澜何似生。",
        "dynasty": "宋",
        "collection_info": null
    },
    {
        "title": "句  其六",
        "author": "李彭",
        "content": "湖平可爱西南水，石美堪邻上下钟。",
        "dynasty": "宋",
        "collection_info": null
    },
    {
        "title": "句  其七",
        "author": "李彭",
        "content": "章江之水抱城流。",
        "dynasty": "宋",
        "collection_info": null
    },
    {
        "title": "句  其八",
        "author": "李彭",
        "content": "兹意与谁传。",
        "dynasty": "宋",
        "collection_info": null
    },
    {
        "title": "句  其九",
        "author": "李彭",
        "content": "此身南復北。",
        "dynasty": "宋",
        "collection_info": null
    },
    {
        "title": "句  其一○",
        "author": "李彭",
        "content": "春去花无色。",
        "dynasty": "宋",
        "collection_info": null
    },
    {
        "title": "句  其一一",
        "author": "李彭",
        "content": "崖倾洞有门。",
        "dynasty": "宋",
        "collection_info": null
    },
    {
        "title": "句  其一二",
        "author": "李彭",
        "content": "落拓无生计。",
        "dynasty": "宋",
        "collection_info": null
    },
    {
        "title": "句  其一三",
        "author": "李彭",
        "content": "洩云分迭巘。",
        "dynasty": "宋",
        "collection_info": null
    },
    {
        "title": "句  其一四",
        "author": "李彭",
        "content": "繁花的的开。",
        "dynasty": "宋",
        "collection_info": null
    },
    {
        "title": "句  其一五",
        "author": "李彭",
        "content": "知君颇有奇章病。",
        "dynasty": "宋",
        "collection_info": null
    },
    {
        "title": "句  其一六",
        "author": "李彭",
        "content": "幽寻胜事鸟窥牖。",
        "dynasty": "宋",
        "collection_info": null
    },
    {
        "title": "句  其一七",
        "author": "李彭",
        "content": "鸦啼古木乱云深。",
        "dynasty": "宋",
        "collection_info": null
    },
    {
        "title": "句  其一八",
        "author": "李彭",
        "content": "高吟大醉三千首。",
        "dynasty": "宋",
        "collection_info": null
    },
    {
        "title": "句  其一九",
        "author": "李彭",
        "content": "微风披拂香来去。",
        "dynasty": "宋",
        "collection_info": null
    },
    {
        "title": "句  其二○",
        "author": "李彭",
        "content": "风流尽付小园春。",
        "dynasty": "宋",
        "collection_info": null
    },
    {
        "title": "句  其二一",
        "author": "李彭",
        "content": "皎月句添光陆离。",
        "dynasty": "宋",
        "collection_info": null
    },
    {
        "title": "句  其二二",
        "author": "李彭",
        "content": "苦无疏影横斜句。",
        "dynasty": "宋",
        "collection_info": null
    },
    {
        "title": "句  其二三",
        "author": "李彭",
        "content": "供奉班中须此贤。",
        "dynasty": "宋",
        "collection_info": null
    },
    {
        "title": "句  其二四",
        "author": "李彭",
        "content": "已失装怀万斛愁。",
        "dynasty": "宋",
        "collection_info": null
    },
    {
        "title": "句  其二五",
        "author": "李彭",
        "content": "相思甲乙翻遗稿，力斛珠玑得贯穿。",
        "dynasty": "宋",
        "collection_info": null
    },
    {
        "title": "睿谟殿曲宴诗",
        "author": "王安中",
        "content": "上帝通明阙，神霄广爱天。\n九光环日月，五色丽云烟。\n紫宙开三极，琼璈列万仙。\n希夷尘境断，彷佛玉经传。\n妙道逢昌运，真王抚契贤。\n龟图规大壮，龙位正纯干。\n穹昊亲无间，皇居掇自然。\n刚风同变化，梵气共陶甄。\n层观星潢上，重闉斗柄边。\n摩空七雉峻，冠峤六鳌连。\n梦想何尝到，阶升信有缘。\n昕朝初放仗，密燕忽闻宣。\n清禁来鸣佩，修廊列并肩。\n兽铺金半阖，鸾障绣微褰。\n霁景流庭砌，雷文绘桷梴。\n宫帘波锦漾，殿榜字金填。\n花拥巍巍座，香浮秩秩筵。\n嵩呼称万亿，韶奏侍三千。\n华岁称尧历，元玑候舜璇。\n冰霜知腊后，梅柳认春前。\n造化应呈巧，芳菲已鬬妍。\n樛枝琱槛小，多叶露桃鲜。\n错落飞杯斝，锵洋杂管絃。\n承云歌历历，回雪舞翩翩。\n黼幄祥氛合，铜壶永漏延。\n镐京方置醴，羲驭自停鞭。\n乃圣情弥渥，诸臣意更虔。\n宗藩亲鲁衞，相芾拱闳颠。\n侧弁恩光浃，中觞诏跸旋。\n宝熏携满袖，御果得加笾。\n要赏嬉游盛，俄追步武遄。\n腾身复道表，送目夹城堧。\n仰揖苍龙象，旁临艮岳巅。\n讴謡纷广陌，箫鼓乐丰年。\n赫弈攒轮幰，珍奇集市鄽。\n博卢多袒跣，饮肆竞蹁蹮。\n蕃衍开朱邸，崔嵬照彩椽。\n桥虹弯矗矗，江练泮溅溅。\n击柝周庐晚，张灯别院先。\n余霞摇绮晕，列宿泻珠躔。\n浩荡三山岛，棱层十丈莲。\n再趋天北极，却立榻东偏。\n既用家人礼，仍占圣制篇。\n兕觥从酩酊，蟾魄待婵娟。\n转盼随亲指，环观得纵穿。\n曲屏红浪蹙，巨柱赤虬缠。\n光透垂葩井，晶衔带璧钱。\n萧台千级峻，重屋八窗全。\n就席花墩匝，行尊紫袖揎。\n交辉方烁烁，起立復阗阗。\n邃宇会宁过，中宵胜赏专。\n铺陈尤有韵，清雅不相沿。\n户箔明琼串，栏釭水碧桊。\n规模商甗铸，款识鲁壶镌。\n秦曲移筝雁，唐粧俨鬓蝉。\n窄襟珠缀领，高朵翠为钿。\n喜气排寒冱，轻飔洒静便。\n层床藉玑组，方鼎炷龙涎。\n玛瑙供盘大，玻瓈琢琖圆。\n暖金倾小榼，屑玉酿新泉。\n帝子天材异，英姿棣萼联。\n频看挥斗盌，端是吸鲸川。\n推食俱均逮，攘餐及堕捐。\n海螯初破殻，江柱乍离渊。\n宁数披绵雀，休论缩项鳊。\n南珍夸饤饾，北馔厌烹煎。\n赐橘怀頳卵，酡颜釂宝船。\n言归荷慈惠，末节笑拘挛。\n放钥严扉启，笼纱逸足牵。\n冰轮挂银汉，夜色映华鞯。\n人识重熙象，功繄独断权。\n五辰今不忒，六气永无愆。\n天纪承三古，时雍变八埏。\n比闾增版籍，疆埸罢戈鋋。\n文轨包夷夏，弦歌遍幅员。\n恢儒荣藻茅，作士极鱼鸢。\n肯构诒谋显，多男景祚绵。\n迓衡常穆穆，遵路益平平。\n亭障今踰陇，耕耘久际燕。\n恩渐鲸海涨，威窜犬戎羶。\n东拟封云岱，西将款涧瀍。\n琳科宣蕊笈，玉府下云軿。\n帝籍勤初播，宫蚕长自眠。\n茧丝登六寝，稃米秀中田。\n庙鹤垂昭假，坛光监吉蠲。\n灵芝滋菌蠢，甘醴涌潺湲。\n合教庞风革，颁经众疾痊。\n雨随亲祷降，河避上流迁。\n执契皇猷洽，披图福物骈。\n太和输橐籥，妙用绝蹄筌。\n此会君臣悦，应光简册编。\n雅称鱼罩罩，颂述鼓咽咽。\n讵比千龄遇，犹闻四始笺。\n羁臣起韦布，陋质愧驽铅。\n骤俾陪机政，由来出眷怜。\n恩方拜纶綍，报未效尘涓。\n密席叨临劝，凡踪第曲拳。\n虽无三峡水，曾步八花塼。\n圣谕知难称，才悭合勉旃。\n钧天思尽赋，剩续白云笺。",
        "dynasty": "宋",
        "collection_info": null
    },
    {
        "title": "宣和七年九月二十三日睿谟殿赏橘曲燕诗",
        "author": "王安中",
        "content": "赤伏符兴运，长生帝应期。\n骏功光祖考，大道仰君师。\n皇极三才建，春台四海熙。\n高高天辅德，荡荡物由仪。\n政叶阴阳叙，恩均雨露施。\n机缄神不测，橐籥化无私。\n黄道星循轨，璇玑日转规。\n农祥朝自正，膏泽夜还滋。\n耕首天田稼，蚕先茧馆丝。\n云谁知帝力，初弗夺民时。\n嘉种今仍降，来牟此独贻。\n上方轻赋敛，人益劝耘耔。\n陆播颜宁汗，溪秧手任龟。\n雨旸常不过，高下两俱宜。\n壠静无稂莠，场登足秬秠。\n地腴从再易，仓富必千斯。\n已觉饶储偫，何妨饱滞遗。\n滴珠香社酿，舂玉滑晨炊。\n廪廥连淮上，帆樯塞汴湄。\n人和通斔斛，家积等京坻。\n岁事丰如此，天心喜可知。\n肃霜时既届，夷则律初吹。\n坐弛输边粟，先共飨帝粢。\n遂蠲阳馆荐，将迓泰坛釐。\n要与民同乐，还开宴示慈。\n紫清三境邃，玉府九重披。\n仙掌擎宵露，宫楼上晓曦。\n明河临睥睨，魁斗下罘罳。\n鳌负蓬莱殿，鲸喷太液池。\n隔城花隐隐，夹路竹猗猗。\n帝所迷从嚮，壶中入并随。\n睿谟深宝构，延福表云楣。\n象纬层霄逼，堪舆一气移。\n风帘珠的皪，霜瓦碧参差。\n流步来清跸，飘香度赤墀。\n袍光明霁色，扇影弄凉飔。\n御坐花巾拥，云韶紫袖垂。\n仙音锵杳眇，颢气变融怡。\n师保周兼召，钧衡稷与夔。\n万几当暇豫，一笑奉畴咨。\n介弟荣华鄂，多男茂本支。\n维城扶庆运，联璧秀英姿。\n嘉橘争先睹，瓌橙復共持。\n琼浆封盎盎，金弹间纍纍。\n禹服分三壤，湘江接九嶷。\n移根来上苑，荐瑞自柔祇。\n託质依天咫，怀馨脱海涯。\n生成因道荫，造化岂人为。\n严靓侔衣鞠，鲜浓类染栀。\n阳乌飞啄卵，崖蜜熟凝脾。\n不数千头富，应容四老嬉。\n桃嗤西母献，萍辨楚人疑。\n沆瀣漙凉叶，琅玕折晓枝。\n雾霏先噀鼻，香润已熏肌。\n君赐来相续，皇恩厚不赀。\n觞行筵秩秩，乐阕漏迟迟。\n户响铿铜兽，庭阴过玉螭。\n画廊寻宛转，杂佩步逶迤。\n预许留关钥，重升促履綦。\n再中占汉日，八彩望尧眉。\n器宝森罗列，虹辉粲陆离。\n截肪传琖斝，盈尺捧舟彝。\n碧落天之秘，蓝田地所奇。\n连城宁復贵，旷代未尝窥。\n冰莹玻瓈瓮，云承翡翠巵。\n万丝萦玛瑙，五色碾琉璃。\n起立纷行缀，环观略等衰。\n欢悰溟渤隘，饮兴岱嵩卑。\n御手飱频辍，宫缾酒屡酾。\n翠钿来婉娈，珠袂列葳蕤。\n阆苑花常烂，姑山物不疵。\n流鸎歌缓缓，么凤舞僛僛。\n别按新传曲，仍听绝妙词。\n共看宾醉止，那问夜何其。\n莲炬光相属，星联弁欲欹。\n酡颜回紫闼，归路跃金羁。\n讴咏声盈耳，铺张说解颐。\n肇从书契数，卓冠简编推。\n天纪承轩后，河图受宓羲。\n文心仍翼翼，舜善益孳孳。\n圣治宁人继，淳风邃古追。\n飞轮诸福至，投札九州驰。\n震迭汤声赫，威怀武烈丕。\n款金符誓牧，篆鼓兆蒐岐。\n神力天山箭，祥飈太一旗。\n燕云恢北落，灵夏慑西陲。\n曩岁蒙推择，新邦往抚绥。\n宸篇丽云汉，儒服拥旌麾。\n乘鄣逾千里，留屯阅再朞。\n丹衷忘险阻，白首分捐糜。\n井邑今安业，衣冠颇变夷。\n买牛从汉吏，牧马绝胡儿。\n田熟营平老，兵休定远疲。\n钧天犹梦到，魏阙倐来思。\n紫诏遄三节，红尘踏九逵。\n载前宣室席，復侍迩英帷。\n饮御陪胥乐，勤归独念兹。\n喜霑鱼藻惠，许赋柏梁诗。\n愧乏凌云笔，徒倾向日葵。\n扬休称万寿，永御太平基。",
        "dynasty": "宋",
        "collection_info": null
    },
    {
        "title": "进和御制艮岳曲宴诗",
        "author": "王安中",
        "content": "柳暗宫城晕曲尘，行穿飞观认敷春。\n天垂千尺银河外，云涌三山碧海濵。\n地胜烟霞开浩劫，花浓雨露近中宸。\n曲江弭棹归侵夜，争看升平际遇人。",
        "dynasty": "宋",
        "collection_info": null
    },
    {
        "title": "艮岳进和御制二诗  其一",
        "author": "王安中",
        "content": "云峰面面巧随人，渌净兼无一点尘。\n开尽岩英并涧蕊，君王自与物为春。",
        "dynasty": "宋",
        "collection_info": null
    },
    {
        "title": "艮岳进和御制二诗  其二",
        "author": "王安中",
        "content": "南苞雒艷贡惊春，造化争先物物新。\n镂管裁诗天语妙，翠罂颁醴圣恩频。",
        "dynasty": "宋",
        "collection_info": null
    },
    {
        "title": "重和春宴口号",
        "author": "王安中",
        "content": "政布青阳左个边，春回太极五门前。\n琳宫就讲三千士，琼箓联名八百仙。\n午夜雷霆来艮岳，东风耒耜出天田。\n颁觞紫殿君臣乐，万纪重和第二年。",
        "dynasty": "宋",
        "collection_info": null
    },
    {
        "title": "进和圣制元夕诗",
        "author": "王安中",
        "content": "斗城云接始青天，汴水浮春放洛川。\n缯巘千峰延璧月，珠帘十里晃灯莲。\n五门端阙初元夕，万历宣和第二年。\n圣世亲逢叨四近，颁觞连日缀羣贤。",
        "dynasty": "宋",
        "collection_info": null
    },
    {
        "title": "进和御制幸太学秘书省诗",
        "author": "王安中",
        "content": "九译何难致越裳，太平声教陋成康。\n千年文物储天禄，四海英髦聚国庠。\n册府缓留清跸响，儒斋深映赭袍光。\n侍臣谁草宣和颂，落笔争看立堵墙。",
        "dynasty": "宋",
        "collection_info": null
    },
    {
        "title": "进和御制芸馆二诗  其一",
        "author": "王安中",
        "content": "路转阳华许纵游，南山松竹夏幽幽。\n云来天半苍龙阙，波涨溪心白鹭洲。\n隔坞黄知林杏熟，连冈青认摽梅稠。\n绛霄楼观身频到，独愧君恩久未酬。",
        "dynasty": "宋",
        "collection_info": null
    },
    {
        "title": "进和御制芸馆二诗  其二",
        "author": "王安中",
        "content": "芸馆修篁静绝尘，渭川那足比封君。\n清阴密覆林间石，翠色寒摇水底云。\n风好知从宫扇动，茶香宜入御瓯分。\n裴回永昼人霑醉，归踏青青径草熏。",
        "dynasty": "宋",
        "collection_info": null
    },
    {
        "title": "进和御制撷芳园二诗  其一",
        "author": "王安中",
        "content": "仙风吹袂到壶天，池馆新晴日正妍。\n罨画溪边初纵棹，笼松花底缓回船。\n金鳞跃跃依春藻，绣羽飞飞掠晚烟。\n醉眼重窥云汉作，明朝万口想争传。",
        "dynasty": "宋",
        "collection_info": null
    },
    {
        "title": "进和御制撷芳园二诗  其二",
        "author": "王安中",
        "content": "西城春色静年芳，灵沼文禽暖在梁。\n岸舣轻舟泛鹢首，路寻飞栈转羊肠。\n杯心衬锦花留影，波面镕银月迸光。\n曾倚披霄高阁望，清都自有水云乡。",
        "dynasty": "宋",
        "collection_info": null
    },
    {
        "title": "和御制白莲诗  其一",
        "author": "王安中",
        "content": "十丈层檐日脚留，香风吹滟曲江秋。\n石梁架海三山近，玉井移莲八月稠。\n白雪高盘初缕鲙，青天露坐晚临流。\n夹城飞观烟云合，端觉身从物外游。",
        "dynasty": "宋",
        "collection_info": null
    },
    {
        "title": "和御制白莲诗  其二",
        "author": "王安中",
        "content": "华堂起江沚，璇榜塞门楣。\n眈如垂天云，始与烟水宜。\n圆荷盖千顷，高柳排四涯。\n娟娟初芙蓉，濯濯清沦漪。\n造物与奇胜，冰姿焕相差。\n唐昌玉蕊仙，流步光入扉。\n霜寒挈青女，夜永过月妃。\n纫佩杂琼华，施朱笑红滋。\n但熏百和香，不染六铢衣。\n新篇来帝所，天语妙莫窥。\n徜徉洞庭野，九奏惊咸池。\n恩隆许赓续，万漏敢固辞。",
        "dynasty": "宋",
        "collection_info": null
    },
    {
        "title": "进和御制上巳锡宴诗",
        "author": "王安中",
        "content": "三月昆明浩荡春，芙蓉新殿压池濵。\n香飘花外流觞宴，云拥波心捧剑人。\n别苑连冈晴纵目，重门飞鞚夜生尘。\n共欣鱼藻千龄遇，拜舞昕朝整韠绅。",
        "dynasty": "宋",
        "collection_info": null
    },
    {
        "title": "进和御制幸池诗",
        "author": "王安中",
        "content": "神霄玉阙敞黎明，芝盖琱舆下穆清。\n风挟龙舟横太液，人从鳌背上东瀛。\n赭黄袍接天光近，鸭绿波摇槛影平。\n持橐此时陪燕豫，岸花汀草共欣荣。",
        "dynasty": "宋",
        "collection_info": null
    },
    {
        "title": "进和御制大明殿御画屏风诗",
        "author": "王安中",
        "content": "琳阙灵游恍驭风，曲屏亲画孝心通。\n越禽翠射宫檐外，闽果红垂御扆中。\n阶影近留金琐碎，林光遥映玉青葱。\n万年原庙钦崇极，更识君王继序功。",
        "dynasty": "宋",
        "collection_info": null
    },
    {
        "title": "次韵赵承之赴穆清殿秋宴",
        "author": "王安中",
        "content": "楼殿云端拥万灵，新规重构帝居成。\n彤庭收雾干坤静，玉座中天斗极明。\n宣劝声传龙尾逈，醉归尘逐马蹄轻。\n小儒未预金闺籍，广乐因风耳屡倾。",
        "dynasty": "宋",
        "collection_info": null
    },
    {
        "title": "朵楼侍宴",
        "author": "王安中",
        "content": "东阙年年曲宴颁，御尊宣劝醉春寒。\n衮衣密似魁三象，阁道高于蜀五盘。\n一气已从调鼎顺，八方今比覆盂安。\n君王礼貌超前古，辅弼须铭座右看。",
        "dynasty": "宋",
        "collection_info": null
    },
    {
        "title": "瑞雪应制",
        "author": "王安中",
        "content": "瑶坛亲祷夜如何，雪逐青华玉仗过。\n翦水乍铺重屋早，吹花偏入上林多。\n昕朝披雾闻天笑，燕序惊春诵帝歌。\n已卜丰年连四海，康衢还解誉尧么。",
        "dynasty": "宋",
        "collection_info": null
    },
    {
        "title": "进和御制喜雪诗  其一",
        "author": "王安中",
        "content": "呼龙种玉夜相先，亲祷那凭太史占。\n天借春容装苑木，晓催风片舞宫檐。\n胜游独许梁宾友，高卧谁寻汉孝廉。\n壠麦青青无近远，三农知自帝恩霑。",
        "dynasty": "宋",
        "collection_info": null
    },
    {
        "title": "进和御制喜雪诗  其二",
        "author": "王安中",
        "content": "云车初近紫坛阴，报享星光照羽林。\n万乘欲祠琳馆邃，九衢先雨玉花深。\n海山出日迎天步，花木催春悦圣心。\n帝与来牟兴嗣岁，三农呼舞仰君临。",
        "dynasty": "宋",
        "collection_info": null
    },
    {
        "title": "乙巳岁喜雪御筵即席和御制诗",
        "author": "王安中",
        "content": "九衢歌舞醉为乡，共庆飞霙报岁穰。\n花趁小春飘宴席，天回和气入雕觞。\n三银阙涌云潢外，万玉妃朝月殿旁。\n圣旦亲逢赓帝藻，不同梁苑召邹阳。",
        "dynasty": "宋",
        "collection_info": null
    },
    {
        "title": "进和御制南郊礼成喜雪诗",
        "author": "王安中",
        "content": "竣事觚坛万玉趋，缤纷密雪告休符。\n云随太极飞晨盖，天在浮黎大宝珠。\n喜色生春临魏阙，恩书掣电过幽都。\n愿将上帝居歆意，写作宣和吉礼图。",
        "dynasty": "宋",
        "collection_info": null
    },
    {
        "title": "比在阜城寺中韵所得语还里任伯首和之因併录传冀有相广者  其一",
        "author": "王安中",
        "content": "縠纹春雾轻，簟理秋涛平。\n天风一披拂，全体有余清。\n是中自不恶，我怀陶渊明。",
        "dynasty": "宋",
        "collection_info": null
    },
    {
        "title": "比在阜城寺中韵所得语还里任伯首和之因併录传冀有相广者  其二",
        "author": "王安中",
        "content": "层城填华屋，政尔无好风。\n沉沉古殿闭，一洗万浊空。\n端知黄面老，真有清凈功。",
        "dynasty": "宋",
        "collection_info": null
    },
    {
        "title": "比在阜城寺中韵所得语还里任伯首和之因併录传冀有相广者  其三",
        "author": "王安中",
        "content": "风襟得清泠，世味增淡薄。\n委蝉观四大，缚虎视六凿。\n中肠过饥雷，益悟非妄作。",
        "dynasty": "宋",
        "collection_info": null
    },
    {
        "title": "比在阜城寺中韵所得语还里任伯首和之因併录传冀有相广者  其四",
        "author": "王安中",
        "content": "炎曦正流金，凉风在何许。\n障袂日中来，逃暑真得暑。\n晶莹玉壶冰，终不落尘土。",
        "dynasty": "宋",
        "collection_info": null
    },
    {
        "title": "比在阜城寺中韵所得语还里任伯首和之因併录传冀有相广者  其五",
        "author": "王安中",
        "content": "日月行天机，无意作炎夏。\n百巧求一凉，勤我晨及夜。\n君子有四时，盍归扫吾舍。",
        "dynasty": "宋",
        "collection_info": null
    },
    {
        "title": "比在阜城寺中韵所得语还里任伯首和之因併录传冀有相广者  其六",
        "author": "王安中",
        "content": "便凉即嗜眠，煮茗还破睡。\n不为蚁穴战，犹寻蟹眼沸。\n果欲梦何梦，应知味非味。",
        "dynasty": "宋",
        "collection_info": null
    },
    {
        "title": "比在阜城寺中韵所得语还里任伯首和之因併录传冀有相广者  其七",
        "author": "王安中",
        "content": "小学倚在门，大学升在堂。\n众星自伏见，两曜常晖光。\n伊我思古人，踽踽復凉凉。",
        "dynasty": "宋",
        "collection_info": null
    },
    {
        "title": "比在阜城寺中韵所得语还里任伯首和之因併录传冀有相广者  其八",
        "author": "王安中",
        "content": "我观扬子云，不解子舆语。\n浩然天地间，忍事草玄苦。\n烛龙临太空，鉴火君自取。",
        "dynasty": "宋",
        "collection_info": null
    },
    {
        "title": "读真诰  其一",
        "author": "王安中",
        "content": "吾宗桐柏君，冰采极少整。\n吹笙缑氏山，策辔金庭岭。\n阿香侍紫清，眉寿亦秀颖。\n仙门定得仙，道荫及遐永。",
        "dynasty": "宋",
        "collection_info": null
    },
    {
        "title": "读真诰  其二",
        "author": "王安中",
        "content": "清娥阿母娇，飞軿来羽野。\n八龙云篆章，肯向人间写。\n南真苦论道，声气觉殊下。\n却携九华妃，共诣修仙者。",
        "dynasty": "宋",
        "collection_info": null
    },
    {
        "title": "读真诰  其三",
        "author": "王安中",
        "content": "云林授玉书，妙语真达道。\n心中翦荆棘，一一种梨枣。\n琼轩驾灵风，歘下沧浪岛。\n有待政何妨，众真恶怀抱。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其一",
        "author": "王安中",
        "content": "俗尘云海涨，客虑风旌摇。\n还从不了处，坐以一念超。\n深居炷炉熏，翛然带忘腰。\n养生置莫论，吾已陋松乔。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其二",
        "author": "王安中",
        "content": "宿昔未闻道，十年醉幽读。\n睥睨天壤间，万事真破竹。\n今来知自笑，逢场罢竿木。\n犹余劝缘心，留宾与更仆。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其三",
        "author": "王安中",
        "content": "学道办何等，日用四时行。\n梦寻汤饼到，风入茶瓯生。\n忘机心坦坦，诣理言平平。\n谁同坐清夜，笼灯对微明。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其四",
        "author": "王安中",
        "content": "出门趁鸡晨，还舍结僧夏。\n缘随香火惯，迹涉林塘乍。\n便恐住山侣，麾手谢俗驾。\n悠然指此心，是中有余暇。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其五",
        "author": "王安中",
        "content": "玫瑰红被径，薜荔绿走墻。\n风埃林籁起，中有楸花香。\n纬萧隔云雾，乌鵶自回翔。\n听下辘轳声，心与古井凉。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其六",
        "author": "王安中",
        "content": "枕玉褭蹄琢，簟波人字流。\n冰瓮贮清泚，意境已生秋。\n睡余弄徽轸，山高水幽幽。\n试作文王操，若人还见不。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其七",
        "author": "王安中",
        "content": "一勺淡薄味，三生知见熏。\n兹游聊忝耳，翩若出岫云。\n弋有孔翠羽，寝有虎豹文。\n吾宁不堪用，渠亦何所闻。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其八",
        "author": "王安中",
        "content": "魔环凈名床，嫠纳柳季户。\n由来道力胜，婉娈莫予侮。\n菱花百炼精，炯炯寒光吐。\n森罗万象交，过即不得睹。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其九",
        "author": "王安中",
        "content": "成亏繫轩冕，心地生眼花。\n极知一饷静，可扫两鬓华。\n琴雪同卧起，风月通贷賖。\n高哉彭泽柳，不比邵平瓜。",
        "dynasty": "宋",
        "collection_info": null
    },
    {
        "title": "刘无损欲书十扇以韦苏州乔木生夏凉流云吐华月句作韵  其一○",
        "author": "王安中",
        "content": "柘浆工析酲，卉醴可消暍。\n客至亦不疏，沃此荫清樾。\n道人有眼句，翰墨相应发。\n勿随标指看，举似团扇月。",
        "dynasty": "宋",
        "collection_info": null
    },
    {
        "title": "春怀赋得冰雪莺来晚春寒花较迟十字  其一",
        "author": "王安中",
        "content": "深居足移气，熏炉坐晨兴。\n春来独何觉，汤饼梦腾腾。\n永怀山中人，遣花破寒冰。\n一枝便有余，经眼知吾曾。",
        "dynasty": "宋",
        "collection_info": null
    },
    {
        "title": "春怀赋得冰雪莺来晚春寒花较迟十字  其二",
        "author": "王安中",
        "content": "春寒殊未休，春事不堪说。\n阳谷溜微綫，阴崖削精鐡。\n森然十八公，鬚髯满残雪。\n非无料峭风，翠色已可悦。",
        "dynasty": "宋",
        "collection_info": null
    },
    {
        "title": "春怀赋得冰雪莺来晚春寒花较迟十字  其三",
        "author": "王安中",
        "content": "寒雀随山影，哀鸿带边声。\n花迟社酒薄，春工了无情。\n东风好池馆，芳草语流莺。\n不必笑枯索，拥书轻百城。",
        "dynasty": "宋",
        "collection_info": null
    },
    {
        "title": "春怀赋得冰雪莺来晚春寒花较迟十字  其四",
        "author": "王安中",
        "content": "幽窗鎻云雾，无人谁与开。\n燕燕尾涏涏，知寻帘户来。\n春风到书律，溪藤照山煤。\n任尔择家舍，梁尘飘砚台。",
        "dynasty": "宋",
        "collection_info": null
    },
    {
        "title": "春怀赋得冰雪莺来晚春寒花较迟十字  其五",
        "author": "王安中",
        "content": "种梓期十年，萟兰盈九畹。\n河清会有时，岁月坐成晚。\n向来忝闻道，及此且求本。\n行乐未渠央，何以语羌謇。",
        "dynasty": "宋",
        "collection_info": null
    },
    {
        "title": "春怀赋得冰雪莺来晚春寒花较迟十字  其六",
        "author": "王安中",
        "content": "文王有遗操，朱絃韵青春。\n无言独下拜，颀然见长人。\n道丧向千载，诗书绝逼真。\n逼真犹不尽，试语老斵轮。",
        "dynasty": "宋",
        "collection_info": null
    },
    {
        "title": "春怀赋得冰雪莺来晚春寒花较迟十字  其七",
        "author": "王安中",
        "content": "渊明苦长饥，中年求一官。\n归来莳松菊，颇觉生理难。\n我恐须出仕，未出心已寒。\n好谢山巨源，作吏废游观。",
        "dynasty": "宋",
        "collection_info": null
    },
    {
        "title": "春怀赋得冰雪莺来晚春寒花较迟十字  其八",
        "author": "王安中",
        "content": "赵公丈人行，佛隐踏朝靴。\n风流汉北海，人物鲁东家。\n同行得刘子，过门抵昏鸦。\n临分无长语，进德除空花。",
        "dynasty": "宋",
        "collection_info": null
    },
    {
        "title": "春怀赋得冰雪莺来晚春寒花较迟十字  其九",
        "author": "王安中",
        "content": "吾宗有子明，粉泽乏外貎。\n白衣罢秋赋，深林藏雾豹。\n谈经亦微诙，乐实在名敎。\n拟之金马生，笑云恐差较。",
        "dynasty": "宋",
        "collection_info": null
    },
    {
        "title": "同郡李达之贡辟廱偶试不利还乡及河不得济作二诗凄然读之殆难为怀因为次韵极其悲苦卒少纾之当烦刘元忠彭少逸同赋  其一",
        "author": "王安中",
        "content": "客行天雨霜，屦穿敢留迹。\n欲济河冰凘，蛟龙情不测。\n去住两更难，凄寒断消息。",
        "dynasty": "宋",
        "collection_info": null
    },
    {
        "title": "同郡李达之贡辟廱偶试不利还乡及河不得济作二诗凄然读之殆难为怀因为次韵极其悲苦卒少纾之当烦刘元忠彭少逸同赋  其二",
        "author": "王安中",
        "content": "颠风无安巢，堕翼思故林。\n谁回太阳惠，照此穷谷阴。\n扶持孔鸾辈，矫矫翔千寻。",
        "dynasty": "宋",
        "collection_info": null
    },
    {
        "title": "用大名诸公唱和韵送别少逸  其一",
        "author": "王安中",
        "content": "宵济汹涛波，晨征犯霜露。\n倐来忽语别，何所见而去。\n疑君略奉高，或我愧叔度。\n慨然陪节传，邂逅莫忘故。",
        "dynasty": "宋",
        "collection_info": null
    },
    {
        "title": "用大名诸公唱和韵送别少逸  其二",
        "author": "王安中",
        "content": "初欢记邺城，往还数如织。\n抟风回銮阁，相赏垂天翼。\n君席今未暖，我井久不食。\n驾言又何之，游交请绝息。",
        "dynasty": "宋",
        "collection_info": null
    },
    {
        "title": "用大名诸公唱和韵送别少逸  其三",
        "author": "王安中",
        "content": "当仁语卒吐，仗义身不谋。\n所贤我者远，甚薄物之尤。\n不荘醉曲蘖，欲收醉乡侯。\n微辞致责备，近颇学春秋。",
        "dynasty": "宋",
        "collection_info": null
    },
    {
        "title": "用大名诸公唱和韵送别少逸  其四",
        "author": "王安中",
        "content": "迩来走笔吟，别后随手散。\n收拾亦安用，半是谐谑间。\n不能所作工，要解风水涣。\n莫以人废言，遂忽博士谩。",
        "dynasty": "宋",
        "collection_info": null
    },
    {
        "title": "和李达之庚寅秋雨三首  其一",
        "author": "王安中",
        "content": "闰余气先寒，久雨愁更剧。\n丈夫固远虑，奈此朝不夕。\n恐泥有危行，扶欹无安宅。\n我思补天漏，试炼五色石。\n横空收洩云，屏翳敢停迹。\n还我阳秋恩，与子两相适。",
        "dynasty": "宋",
        "collection_info": null
    },
    {
        "title": "和李达之庚寅秋雨三首  其二",
        "author": "王安中",
        "content": "客舍无晴阴，日赴折简唤。\n家居跬步隔，心念旌旗乱。\n釡空雨生鱼，遽敢议薪爨。\n衾裯我自抱，更为子三叹。",
        "dynasty": "宋",
        "collection_info": null
    },
    {
        "title": "和李达之庚寅秋雨三首  其三",
        "author": "王安中",
        "content": "邻僧雨不出，粥饭听钟鱼。\n事与吾辈异，一身易赢余。\n而我千指家，食此半编书。\n饥驱欲何之，投瓜望琼琚。\n侧闻州祷晴，早愿光景舒。\n祠官莫惮烦，霑湿秪台舆。",
        "dynasty": "宋",
        "collection_info": null
    },
    {
        "title": "再和  其一",
        "author": "王安中",
        "content": "长安贵公子，对雨饮正剧。\n明釭艶华屋，今夕知何夕。\n岂同扬子云，反闭一廛宅。\n稍醒问予酒，已復忧甔石。\n贤愚置莫论，俛仰共陈迹。\n世路日参差，咄哉随所适。",
        "dynasty": "宋",
        "collection_info": null
    },
    {
        "title": "再和  其二",
        "author": "王安中",
        "content": "霖霪连十日，茗盌阙招唤。\n寒虀味独辛，秋茧绪仍乱。\n凭将苦雨诗，商絃韵余爨。\n果无真赏音，落魄不须叹。",
        "dynasty": "宋",
        "collection_info": null
    },
    {
        "title": "再和  其三",
        "author": "王安中",
        "content": "向来天不雨，啜泣歌枯鱼。\n今来雨弥旬，粒食还无余。\n两家各四壁，但聚古人书。\n羣争声利场，欲趋顾璜琚。\n岂敢丧所贵，我行自安舒。\n寒饥两未救，杯水沃薪舆。",
        "dynasty": "宋",
        "collection_info": null
    },
    {
        "title": "郊行感兴",
        "author": "王安中",
        "content": "边风吹鴈寒，雨宿黄芦下。\n家鷄饱遗粒，喔喔庇檐瓦。\n孔鸾尔安巢，慎勿翔中野。\n鲜鲜野畦菊，的皪弄深黄。\n馨香不自暖，白露凄欲霜。\n明朝紫茱萸，雕槛荐高堂。",
        "dynasty": "宋",
        "collection_info": null
    },
    {
        "title": "试院对月",
        "author": "王安中",
        "content": "我行无町畦，忽逐春波起。\n平明发邺城，暮宿清河涘。\n谯楼唱晚静，驿树惊飊驭。\n亭亭华月上，熠熠繁星委。\n含晖穿幔翠，度影入窗绮。\n悲来兴视夜，空庭纵幽履。\n飘如浮海仙，飞步不濡水。",
        "dynasty": "宋",
        "collection_info": null
    },
    {
        "title": "无题",
        "author": "王安中",
        "content": "秋苹一寸风，吹我邺王台。\n台边委黄落，繐帷化飞埃。\n平生三径步，屐齿粘苍苔。\n覊栖望不到，蝇头写归来。\n人间持板手，欲展何由开。\n再拜丈人行，卷投当琼瑰。\n丈人龙眠龙，挟策奔风雷。\n毫端须臾寄，一挽正始回。\n年来心法孤，骎骎古炉灰。\n渊明不并世，此士谁为才。\n紫鸾固超诣，白鸥竟何猜。\n所期岂朝华，岁莫傥相陪。",
        "dynasty": "宋",
        "collection_info": null
    },
    {
        "title": "张公作高阳醇酎送幕中杨时可作诗诗成亦得酒而瀛渌又将熟杨復垂涎次杨韵",
        "author": "王安中",
        "content": "平生顾建康，名下难为人。\n见其似者喜，敢復圣贤分。\n元侯惟曲蘖，好赐均无贫。\n萍官新荐熟，莲幕先饮醇。\n坐令染指客，诗语生冤亲。\n柑黄松小苦，赋笔久埃尘。\n何时获瀛渌，更可调阳春。",
        "dynasty": "宋",
        "collection_info": null
    },
    {
        "title": "次韵杨时可李元中酬赠之作",
        "author": "王安中",
        "content": "初年种交梨，可奈荆棘树。\n闻道千圣前，不传纔一语。\n彭殇几许争，端作旦暮遇。\n衣珠价连城，谁遣泣穷路。\n子知无生法，未短飞昇数。\n当身认同归，绝学何外慕。\n龙眠玉颊翁，是中得深趣。\n萧然住山人，妙甚垂天赋。\n我为杨侯计，政欲借前筯。\n从翁须及今，频脱户外屦。",
        "dynasty": "宋",
        "collection_info": null
    },
    {
        "title": "次韵王得之游福源观",
        "author": "王安中",
        "content": "维南国禋祀，崇丘五云鲜。\n路转楼居出，林深步虚传。\n辎軿上真侣，鬟髻太古仙。\n绿章下秘祝，宝此一掬泉。\n至今争晨门，奁香走填然。\n帝子留绣盖，宫嫱掷金钱。\n吾宗初意行，跂马税芝田。\n醒心影娥池，了了壶中天。\n呼儿话西游，乃未得汝年。\n先生笔扛鼎，小友语更妍。\n斯文到真处，栀蜡漫贾鞭。\n赓酬就俄顷，惊绝图书渊。\n觅句念宗武，爱奇容子迁。\n游山本庭户，可但巢其巅。\n眼中摛文地，坐待步武连。\n幽寻赋异日，端为续胶弦。",
        "dynasty": "宋",
        "collection_info": null
    },
    {
        "title": "望法华山怀慈上人",
        "author": "王安中",
        "content": "我无适俗姿，发兴在林嶂。\n前身一义堕，好山输百丈。\n永怀住山人，败毳裹龙象。\n频驱尘外轸，径抵云雨上。\n道人初怪问，斗绝何从访。\n师居不难寻，天壁愕异状。\n风烟自萧散，草木更森长。\n道人聊復尔，仁者作是想。\n重来傍岑翳，眼净人亦王。\n虎溪虽不过，鹫岭聊得望。\n遥知师冁然，跛跛又安往。",
        "dynasty": "宋",
        "collection_info": null
    },
    {
        "title": "过安平小集",
        "author": "王安中",
        "content": "王鲔未荐春，永叹念河曲。\n游子怀故乡，书剑就装束。\n横流一苇航，归日三秋促。\n属骖饶阳道，解鞅获馆谷。\n鸣乌尾毕逋，喜信乱城角。\n邑中二三子，彼美温如玉。\n行李往来者，东道礼尤笃。\n一尊相劳苦，桃瓜间红绿。\n深严布金地，良可避蒸溽。\n呼龙劝客留，雨声裂华屋。\n诸公气吐虹，不鄙余录录。\n号呶叫博卢，露跣围弈局。\n漫郎本何者，蒿蓬倚松竹。\n更不效天随，凄其茹杞菊。",
        "dynasty": "宋",
        "collection_info": null
    },
    {
        "title": "湖山纪游",
        "author": "王安中",
        "content": "吴山东南秀，葱郁盘帝城。\n西湖据其趾，御气通波心。\n余膏被草木，蔚眼皆欣荣。\n今晨天宇穆，惠风汛初晴。\n春色正妍妙，放怀共扬舲。\n中流入汗漫，旷阔无埃氛。\n湖光挟山绿，倒射玻瓈青。\n丝竹响空翠，楼观森峥嵘。\n献酬杂歌啸，烂漫纷醉醒。\n取乐固莫并，兴怀一何深。\n缅惟昔三贤，精爽日以沉。\n但余画象在，尚想鸣佩襟。\n希古秉微尚，崇雅摅恬情。\n羌予翳蓬藋，无復企组缨。\n澹泊自有得，荣华非所欣。\n舍舟纵散策，逸兴生崚嶒。\n白云引遐眺，碧岫延深登。\n幽期浩无涯，忽到静者门。\n长松有令姿，流水无俗声。\n绝磴猿可呼，出谷莺始鸣。\n乃知物外境，兹象本不惊。\n逝耶初无将，至耶亦无迎。\n便将谢尘鞅，兹焉支颓龄。\n山鸦接晚翅，落日催行幐。\n归欤赋新篇，聊復记吾曾。",
        "dynasty": "宋",
        "collection_info": null
    },
    {
        "title": "贻梁东卿激",
        "author": "王安中",
        "content": "结髪抱奇趣，被褐深自珍。\n空肠贮明月，坐友千载人。\n长饥为驱出，宦游古河濵。\n侵寻簿领书，陆海纵埃尘。\n深迷谁復见，无闷日湮沦。\n使车重皇眷，宾从实要津。\n平生相与昧，数面輙成亲。\n如何冰霜别，邂逅梅柳春。\n我来闭空馆，公归柅轻轮。\n咫尺不得语，寤叹良苦辛。",
        "dynasty": "宋",
        "collection_info": null
    },
    {
        "title": "送曹文叔",
        "author": "王安中",
        "content": "读书无见功，要足补吾拙。\n时从千载上，坐友万人杰。\n心源贮古月，表裏湛空澈。\n政缘老懒故，早觉追随苶。\n推迁怀短檄，甚愧固穷节。\n安阳耆旧衰，风采漫笔舌。\n翩翩阿瞒孙，乃出诸椽列。\n爽气不可招，敌榜近缧绁。\n只今官罢休，道学归澡雪。\n加飱一言足，人事会有别。",
        "dynasty": "宋",
        "collection_info": null
    },
    {
        "title": "奉酬李道源供奉",
        "author": "王安中",
        "content": "斯人倘遇真，何必吾党士。\n向来风骚伯，领略罄同轨。\n仙路共飞腾，鸡犬近天咫。\n但看横槊语，力足走余子。\n小诗赋竞病，政自贤乎已。\n眼中管陶郎，翰墨颇自喜。\n当官故痴绝，捉扇谈名理。\n早时随计偕，晚堕鹖冠裏。\n史君柱后文，此面恶难拟。\n陆机生不识，尚想汗颜泚。\n只今官罢闲，高唱动连纸。\n齐西井邑富，三月花事起。\n人奇渼陂同，物胜斜川似。\n远心破城府，快论注弦矢。\n嗟予怀檄书，寸步畏瓜李。\n投床梦婉娩，日永贪睡美。\n亦思陪君嬉，静钓濠梁水。\n君方事棰辔，问津从隗始。\n十年投笔兴，气已无万里。\n努力就功名，爵禄天下砥。",
        "dynasty": "宋",
        "collection_info": null
    },
    {
        "title": "次韵李达之十月十九日风一首",
        "author": "王安中",
        "content": "葛制侵中冬，奈此河汉冱。\n障门恃织蒲，更值飞廉怒。\n舂撞不遗力，既发宁却顾。\n阴机足自由，盛气尚谁怖。\n老心百念灰，一睡美无度。\n投床逼窗纸，罅穴响交互。\n飘霙半夜入，方梦踏云路。\n帝居环玉阙，恍惚非常遇。\n回天力故微，讼风词已具。",
        "dynasty": "宋",
        "collection_info": null
    },
    {
        "title": "次韵李达之冬日自纪二首  其一",
        "author": "王安中",
        "content": "短长不相悬，视此律筒换。\n天寒今几许，冬序已强半。\n初阳来如缕，残岁去莫绊。\n亲交断还往，官列闹称唤。\n无牛可扣角，问夜何时旦。\n新诗当美酒，排遣孤闷散。\n风期终未沬，相与游汗漫。",
        "dynasty": "宋",
        "collection_info": null
    },
    {
        "title": "次韵李达之冬日自纪二首  其二",
        "author": "王安中",
        "content": "古心出古语，不计彼不听。\n蹮蹮来问学，政有童九龄。\n尚为一事大，更读四方经。\n但我鲜兄弟，诸妹亦伶俜。\n皇皇门户寄，孤耿如晨星。\n何时休世网，遂逐鸿俱冥。\n君穷坐如醉，闻此或少醒。\n试凭道力胜，两忘楹与莛。",
        "dynasty": "宋",
        "collection_info": null
    },
    {
        "title": "达之质衣不售作诗某次韵达之有田在蒲阴日以侵削旧居尝质人家既还而井亡于是箪瓢益艰故有争畔改井之嘲",
        "author": "王安中",
        "content": "颜癯虽叵堪，幸列圣科四。\n瓢箪顾自给，所乐真细事。\n君穷欲谁依，月旦无高议。\n邻贪故争畔，囷收復易匮。\n吏懵辄改井，罂汲亦难致。\n空有能诗声，度越侯叔起。\n时裁乞米帖，韵缀古风裏。\n娇怜啼门儿，愠奈曳泥婢。\n喧喧闻发廪，共诟管城子。\n君云姑安之，吾肯屑嘑尔。\n箧中敝袍在，质当今可以。\n櫺窗豕腹生，列肆跨两市。\n掉头相闭拒，竟日却携至。\n似云儒酸悭，所得毫髪利。\n寒暑递回换，钱出几还此。\n由来刺绣工，不如市门倚。\n以彼居货心，必求速化理。\n近闻高赀郎，禁与士夫齿。\n盖防驵侩态，岁久熏莸似。\n众富乃良规，力古贫莫耻。",
        "dynasty": "宋",
        "collection_info": null
    },
    {
        "title": "颜夷仲有次韵少无适俗韵诗少逸既和之不可不赋",
        "author": "王安中",
        "content": "少无适俗韵，市朝等居山。\n所思鲁柳惠，去我今千年。\n官曹不厌卑，危虑忘冰渊。\n身恬道故在，心傲蒙漆园。\n颜丞赏我趣，屡顾尘埃间。\n我久作常语，何得君来前。\n东归散俄顷，翩若风中烟。\n此意念莫领，搔髪空垂颠。\n出门久无味，不如杜门闲。\n君方笃行李，谅以吾言然。",
        "dynasty": "宋",
        "collection_info": null
    },
    {
        "title": "次秦夷行观老杜画像韵",
        "author": "王安中",
        "content": "寒拆天吴图，饥籴太官粟。\n拾遗官在朝，何异老林麓。\n英风想廉蔺，妙手传顾陆。\n蒙茸头倾冠，駊騀镫脱足。\n熊儿与阿叚，左右相扶逐。\n生平经纶具，怅望青蒲伏。\n穷涂付曲蘖，放意谢羁束。\n草堂幸无事，尹骑时见辱。\n清吟动霄堮，逸艶惊鱼目。\n顾兹神明意，岂易丹青卜。\n当时腰长镵，憔悴十指秃。\n声名干坤破，生事岁月促。\n但闻列仙癯，岂见肉食墨。\n企予攀逸驾，短步羞匍匐。\n不能师广袖，乃尔好奇服。\n嗜诗得隽永，徐味自当肉。\n不知褒公贵，顾谓何郎俗。\n穷通等梦幻，思虑自枨触。\n苦吟秪效尤，呼醆进蚁绿。",
        "dynasty": "宋",
        "collection_info": null
    },
    {
        "title": "次韵答任德夫夹滩见贶长句并呈崔彦圣",
        "author": "王安中",
        "content": "我本可笑人，略已近俗士。\n侵寻久未觉，大似城门轨。\n永怀北山路，相去不容咫。\n云烟迷旧隐，鷄黍悞幽子。\n极知田二顷，足了仕三已。\n世缘成错料，悔不妻法喜。\n只今无置锥，四海寄生理。\n因循插手版，俯仰邺城裏。\n朝来对爽气，或以古人拟。\n颇復废将迎，陶泓弄幽泚。\n翩翩取自适，岂问书费纸。\n推移从短檄，此念初不起。\n园林齐地近，人物何郎似。\n无因覩白雉，漫自手弓矢。\n任侯十年旧，邂逅慰行李。\n新诗多态度，誉我伤溢美。\n君才老益豪，笔倒三峡水。\n我将观浩渺，万事问伯始。\n是间好看客，风味化邻里。\n亦知崔亭伯，更欲就礲砥。",
        "dynasty": "宋",
        "collection_info": null
    },
    {
        "title": "送晁以道",
        "author": "王安中",
        "content": "人才限南北，河岳日边徼。\n异时颇自振，以远得轻笑。\n顾我尚友心，与渠不同调。\n吾州向虽陋，属令文元肖。\n仙鳬谢云罗，雪浪涌海峤。\n问山如登天，翰墨相焜耀。\n高标快目击，胜语醒耳剽。\n永怀种秫潜，不翅憩棠召。\n八年杖屦隔，坐睡梦嵩少。\n何人佀严陵，寒滩理幽钓。\n无因接孙登，半岭听清啸。\n渐恐落流俗，中夜回光照。\n倒海觅三珠，更復得二妙。\n风埃邺王城，晚从折简召。\n仓曹宾客次，玉立见孤峭。\n神锋森挺脱，俛嘿愿还鞘。\n至今牛斗间，宝气干两曜。\n伯宜承华勋，仲合典书诏。\n翩翩谁辈行，官职忽哄叫。\n美鬚草未鬬，好面丧可弔。\n斯人但寂寞，瑚琏不荐庙。\n我尝当馈嘆，吞愤类牛噍。\n渊龙岂易扰，遽敢议处劭。\n念昔忝闻道，鋭甚冠始醮。\n百忧荒寸田，孰与耕新烧。\n区区冀有获，韅鞅鞭復掉。\n端来求代公，兀守信麦漂。\n便将涂六凿，风籁息号窍。\n政自畏攀援，拄颊遭诟谯。\n一官涕唾了，得失已悬料。\n嚢中餐玉法，朝饥傥能疗。\n纵无钱买山，解有杖荷莜。\n从公问箕颍，策足事游眺。\n共待四明归，重丐一言要。",
        "dynasty": "宋",
        "collection_info": null
    },
    {
        "title": "次韵和彭少逸送晁以道",
        "author": "王安中",
        "content": "吾军久不张，建鼓觅同道。\n苍黄一二获，便作百万号。\n我行初济河，首得晁彭耗。\n轻车驾驷马，邂逅王良造。\n悠然望八极，颇已快远抱。\n两公前后辈，凛凛不殊操。\n晁文早纬国，辅以家学奥。\n向来宏词出，古气轧盘诰。\n萧生宁抱关，肯补郎衣皂。\n老成吾犹及，孝友神所劳。\n彭诗动惊俗，祖屈实自悼。\n追奇诣岑险，展读眩欲眊。\n知名渔父篇，雅惬志和好。\n勿前丞相嗔，何恃翰林傲。\n方将摩二垒，併可潄双瀑。\n瓜代苦敦薄，火攻良抵冒。\n荆州一人半，纔慰阿坚到。\n只今事行李，遽欲戒驺导。\n箕山老仙伯，远行避喧噪。\n纷纷户外屦，三沐安无躁。\n仲氏往吹箎，吾党端有靠。\n坐念玉壶冰，讵堪风日曝。\n鲁公屋漏笔，莫靳平安报。\n否泰等时雨，春旱必秋涝。\n努力加饭餐，自余何足祷。\n无卿我定豪，别语愿忠告。\n睡翁赖少留，意适如爬瘙。\n大臣不暑行，官小奈亲耄。\n网罗今转疏，机穽岂重蹈。\n得失傥未量，天理问禆竈。",
        "dynasty": "宋",
        "collection_info": null
    },
    {
        "title": "长句送以道既辱和答而夏传圣诗亦用此韵以道復和一篇篇末颇及少逸与不肖因再赋此传圣姻家书问必数或可达以道",
        "author": "王安中",
        "content": "癯儒缓趋走，不堪备游徼。\n古心乏妩媚，亦莫齿优笑。\n十年营负郭，毕愿了租调。\n诗书祝儿辈，风味久必肖。\n文穷觅退之，钱癖减和峤。\n此计堕渺茫，浪出岂炫耀。\n官供取无耻，几不类椎剽。\n退食独委蛇，顾欲辈周召。\n谁论玄尚白，端觉壮非少。\n缅怀千载人，有道混屠钓。\n风云随阔步，功业付长啸。\n事成有辞爵，缘断或遗照。\n飞潜无必同，出处信俱妙。\n肯以牛衣泣，求因狗监召。\n竟知貂尾短，何益鸢肩峭。\n士初如大刀，天高看拔鞘。\n提携龙雀环，胆破勒与曜。\n断蛟剸犀兕，左右随所诏。\n用舍要有时，遽欲帝阍叫。\n沾襟岂终悔，失马勿前弔。\n龟寜行曳泥，牺怯牵荐庙。\n但逃明火灼，讵厌短刍噍。\n固穷而山立，吾侪当勉劭。\n无祸福莫长，安用绿章醮。\n我今百念灰，内热息心烧。\n来亲晁氏贤，不住头忽掉。\n淋淫雨十日，坐恐行嚢漂。\n新篇寄邺城，钟磬逼耳窍。\n舂撞到彭夏，余子敢轻谯。\n是公天机深，世故成错料。\n良医百遇毒，彼已病俱疗。\n渊明寓託远，捉扇赞荷莜。\n吾将急捕逐，八表写长眺。\n迟暮傥同归，升斗何足要。",
        "dynasty": "宋",
        "collection_info": null
    },
    {
        "title": "李永终还京师北岳王某以送晁以道韵作诗赠行某外大父贤良裴公实为邯郸公行状契义良厚故见之篇首",
        "author": "王安中",
        "content": "外家东眷裴，典学不观徼。\n初来接诸彦，半发士龙笑。\n贤科两过阁，万字出戏调。\n尽记十二题，博洽古人肖。\n亡书问安世，多识数华峤。\n刘蕡廷策讦，罢去终弗耀。\n纵横五车读，未捷一律剽。\n生涯日萧索，更甚东陵召。\n当时邯郸公，似是洛阳少。\n文润淮南草，诗赓苑中钓。\n殿庐忽厌直，郡閤或坐啸。\n相从宾客老，莫逆肝胆照。\n严诗见杜集，殆极天下妙。\n鵩来蒲州坐，永隔宣室召。\n门生状董晋，寒笔信雄峭。\n岂惭吴季札，墓剑挂遗鞘。\n嗟予乃裴出，母贤如德耀。\n授予其父书，勉使起应诏。\n此文载编末，疾读快欲叫。\n耆旧成鬼录，零落真可弔。\n但闻康靖第，万物閟家庙。\n子孙同蠹鱼，奇字饱咀噍。\n始予识京掾，已嘆才业劭。\n叔兮秉周礼，庄若客位醮。\n官闲恣讨论，灯火亲夜烧。\n固疑言语工，未睹寸管掉。\n高篇晚发伏，疲兵血争漂。\n予拔中山毛，载颖从八窍。\n携持託抱关，免以不敏谯。\n规容曹参随，敌敢杨雄料。\n宁忧无肉瘦，政恐俗难疗。\n冥搜废曹务，招隐慕芸莜。\n子行择所向，山水足观晀。\n慎勿厌家鸡，造请历权要。",
        "dynasty": "宋",
        "collection_info": null
    },
    {
        "title": "定武赠晁以道",
        "author": "王安中",
        "content": "北山立雄秀，西山俨来奔。\n棱层上云雨，秘邃错朝昏。\n风霆倐号怒，势欲立厚坤。\n兹惟神灵宅，可但人物繁。\n嵩阳擅月旦，问山等龙门。\n谓我山之英，重以仁者言。\n丈人盖代手，脱口千载存。\n莼羮与羊酪，不復疑戏论。\n向来无极神，解与君争尊。\n堂堂甄孟成，版籍见诸孙。\n如何置不问，远借寒谷暄。\n我行傍乡梓，念此永弗谖。\n逢人试语似，喜色凌朝暾。\n问公谁辈行，故侯苏季昆。\n故侯遗妙墨，砻山龛山轩。\n亦有好事人，醉帖收蜿蜒。\n神明坐还观，声泪已復吞。\n公能破纸尾，师友道弥敦。\n要当藏名山，仍意作九原。\n续絃煎麟角，併洗万古冤。",
        "dynasty": "宋",
        "collection_info": null
    },
    {
        "title": "颜持约为范师厚作孔明坐啸图十大比丘象观者以为聱讹不可不下一句",
        "author": "王安中",
        "content": "穷颜妙画今虎头，忽以武侯为范侯。\n他日却写十比丘，下笔不数僧贯休。\n作佛作相三昧游，在江在海两浮沤。\n丈夫心机入法流，到处还渠第一筹。",
        "dynasty": "宋",
        "collection_info": null
    },
    {
        "title": "寄谢任伯",
        "author": "王安中",
        "content": "盛乐宫前紫府君，开花流水不知春。\n悠悠永叹坐石室，自有此山无此人。\n我来婆娑弄明月，松声草色俱清新。\n列仙元癯不佞佛，却语小谢求纶巾。\n明经使者风生在，文字政须君等辈。\n鴈门鴈美亦思归，讲肄还当寻马队。",
        "dynasty": "宋",
        "collection_info": null
    },
    {
        "title": "寄江南睡翁",
        "author": "王安中",
        "content": "金鳯台头我欲仙，故人真谓翼垂天。\n目光射落三千尺，诗律追还五百年。\n应缘又踏瀛州土，寄问骑鲸今好否。\n俗情限量须破除，可无忘形我与渠。",
        "dynasty": "宋",
        "collection_info": null
    },
    {
        "title": "崇宁寺诗",
        "author": "王安中",
        "content": "周郎同岁小一月，老气凛凛能摧锋。\n佛隐由来足高士，经纶正在阿堵中。\n平生蓬藋一亩宫，颇与可人风味同。\n好在江南香火社，寄书会忆王墙东。",
        "dynasty": "宋",
        "collection_info": null
    },
    {
        "title": "次韵张应龙见赠长句",
        "author": "王安中",
        "content": "深居听客谭西山，舌端崷崒生层峦。\n山形卓荦尚可想，客趣超诣何由攀。\n漳颍空回自不韵，梦涉山涧波旋环。\n但携云根万窍碧，归置毛颖陶泓间。\n客真与山欲争秀，烟霞气足词高闲。\n我亦良非适俗者，分山一半同君还。",
        "dynasty": "宋",
        "collection_info": null
    },
    {
        "title": "同元忠少逸登大安阁各赋一篇",
        "author": "王安中",
        "content": "胸中堆奇忽块磊，径欲凴虚寻我对。\n梵宫日月擦鸱尾，复道云霓涌鳌背。\n佛将高广快心赏，天为空长舒眼碍。\n冰层蹙岸见河漳，雪气明山数齐岱。\n安知一身寄城郭，却指万顶看阛阓。\n承平大驾昔此留，望幸遗民今几在。\n哦诗人物到白也，题字风流希湛辈。\n北都三士行作图，胜游一日不可废。",
        "dynasty": "宋",
        "collection_info": null
    },
    {
        "title": "颜夷仲欲赴蓝田丞而郓帅移雍姻家或当避读夷仲诗为和第二篇此次退之山石韵者",
        "author": "王安中",
        "content": "秋虫不量翅股微，几欲唐突鹓鸾飞。\n高梧嘶风食沆瀣，何似死鼠鸱鸢肥。\n颜家事业更清绝，耆旧去眼知音稀。\n贤哉鼻祖井故在，执瓢便足忘君饥。\n一官晚悔登龙断，经岁不出关荆扉。\n蓝田之山石韫玉，白虹千丈晴霏霏。\n退之壁志见彷佛，二松阅世应百围。\n丞聋未换渠莫恶，郴江仙伯容抠衣。\n侧闻亲嫌又龃龉，漫恐髀肉摩鞍鞿。\n戏人造物亦薄相，咄咄此士将安归。",
        "dynasty": "宋",
        "collection_info": null
    },
    {
        "title": "赵圣符权涟水军使按周立事且去犹闻上乞不赦为作长句",
        "author": "王安中",
        "content": "颍川异日刚彊守，诸吏僵仆姦豪走。\n济南使君羞怯懦，故破瞷宗三百口。\n官为声名计则多，寻常手滑如彼何。\n心知昔人不妄作，随事砭斫或拊摩。\n河神娶妇理必往，城北杀子吾当诃。\n襄濆赵侯世儒雅，轩昂忽变肠无它。\n奴欺主女积十载，侯以半纸申严科。\n人言赵侯广汉后，宜有擿伏如神手。\n青衫诸掾日蹉跎，众或屈凌天自佑。\n谁过襄濆刻石傍，告以吾言慰耆旧。\n侯今儿子能文章，母太夫人百岁寿。",
        "dynasty": "宋",
        "collection_info": null
    },
    {
        "title": "过客有赠达之金者达之作鲋鱼乞水急诗谨次韵",
        "author": "王安中",
        "content": "李侯茫茫悲欲泣，人生岂能无缓急。\n晨炊米尽抱衾裯，富儿操金森壁立。\n纵横文字对空虚，肝膈不同如燥湿。\n寒乡眼界太褊迫，名誉纔高憎怨集。\n诵书把琖九河悬，虽我亦惊追莫及。\n风雷会送横海鳣，跃上禹门过千级。\n奈何自比辙中鲋，商歌感慨行人揖。\n鲋鱼不愿决西江，李侯所须惟粟粒。\n肯捐一滴活波臣，客真义动修蛇蛰。\n得金遣客曾莫留，索我和篇何汲汲。\n孤竹之管空桑琴，已矣今人听不入。",
        "dynasty": "宋",
        "collection_info": null
    },
    {
        "title": "第二子赴河间诗人皆作诗送行读赵壻辟疆诗为次韵",
        "author": "王安中",
        "content": "家世无人仕苕浙，送汝还为北城别。\n河间知不去吾远，汝母犹持离袖掣。\n中年生子今宦游，吾与汝母宜白头。\n中山西望三舍身，诸老汝近吾何愁。\n宫傅恩怜逮犹子，宫师雁行余五弟。\n至今乡闾尚心化，友爱推高一门裏。\n向来寒甚草根蛩，迩来出入轩盖从。\n富贵不愿此身独，安乐幸与诸老同。\n门户固应多国器，汝往岂为功名会。\n古文科斗尽五车，娱人翰墨真余事。\n客程抢笠风卷纱，归及诸老醉榴花。\n京华新闻勿用说，一时名士诗可夸。",
        "dynasty": "宋",
        "collection_info": null
    },
    {
        "title": "题李成山水",
        "author": "王安中",
        "content": "五日十日一水石，此言虽工盖其迹。\n请看天地开闢初，岂铸日魂镕月魄。\n忽然而成随所遇，纳护风云元满肚。\n吐为千偈口澜翻，游戏法中同一趣。\n李侯落笔风烟气，妙处欲回真宰意。\n扁舟不动水粘天，落日孤明山若倚。\n断猿吟挂清枫林，涧松倒卧犹十寻。\n白鸥似作终老计，浮云自在年何深。\n由来神品完天力，一抺江流吞万碛。\n寸量尺度但形摹，画史如山尔何得。\n贵人费尽千黄金，宝奁玉轴谁敢争。\n一声常卖落公手，世间得丧谁亏盈。\n我生懒率更疏放，只有幼舆岩石相。\n它时真作画中人，傥辱书来问无恙。",
        "dynasty": "宋",
        "collection_info": null
    },
    {
        "title": "次韵题李公休辋川图",
        "author": "王安中",
        "content": "山林策足高復高，俗子捷宦争秋毫。\n丹青邂逅着相衮，晚顾不欲传儿曹。\n妙哉吾家右丞相，睥睨一世轻鸿毛。\n云泉招隐去甚勇，粉墨状景随所遭。\n辋川庄图最得趣，尽写众巘围长皋。\n废城荒烟飒衰柳，断涧立石淙惊涛。\n篔筜插屋伴幽读，莲芰泼眼横轻舠。\n宫槐犹是鸣驺陌，漆园已作蒙庄逃。\n地因人好自奇胜，岂必海峤骞鲸鳌。\n想见解衣盘礴时，六种震动山灵号。\n平生经行意境足，朽木不运笔已操。\n小诗气象更清绝，远跨陶谢追风骚。\n乐安老人吾莫及，摹搨彷佛收藏牢。\n隶书十咏有体法，鍼肆见此古赤刀。\n一时墨妙谁窃去，龙剑飞失余环绦。\n只今跋题乃到我，千载吾祖安敢褒。\n家鷄诗画愧弗学，但思卜筑诛蓬蒿。\n辋川久无书契在，未免四海求田劳。",
        "dynasty": "宋",
        "collection_info": null
    },
    {
        "title": "大风",
        "author": "王安中",
        "content": "青阳乘时木当行，骤辞囚幽置高亨。\n骜骄嫚姣豪怒狞，睥睨万物愤以争。\n潜呼飞廉语曰卿，媒妁阿巽助躁轻。\n林交社姻窟昆兄，腰领搦持劫诅盟。\n玃颅鹰隼深目睛，沐猴冠元加纮缨。\n约束阴定阳视瞠，鞴囊革橐齐露呈。\n顷刻翻簸揭奔轰，撦帏裂箔仆斾旌。\n堕檐塌桷掀架棚，注射垣壝穿冡茔。\n豹彪獐猪狒猱猩，鸿鹍雉鸦鳬鳦莺。\n殷蹏捩翅突奔惊，蹶抵荦确罥灌柽。\n蒙衝千车屹傅城，犦槊万骑鸦譟营。\n步趋宕跌忘佩珩，宫徴嘈杂停韶英。\n披木榦根搴芳荣，蹙水涛浪豗镜平。\n眯霄耀灵一目盲，触山不周八柱倾。\n六幕摆撼始称情，神嬉鬼笑语咿嘤。\n余噫不收烂謌赓，聚秽勃郁封观京。\n执揽北斗斟四瀛，五岳为豆罗峥嵘。\n腐株蠹穴侑竾笙，醉牵月娥舞金钲。\n更持一杯寿长庚，谁省天意不汝令。\n小臣叫天吐丹诚，方春风暴稀所更。\n执法口噤臣輙抨，幸属廷尉葅鲵鲸。\n天哀愚忠勑阍丁，往呼来前密订评。\n竦身蹑虚倐上征，涕洟拜手眄睟清。\n臣材琐屑不足名，中有婞直肝肠撑。\n自下议上罪则烹，察及蝼蚁帝圣明。\n臣知风暴不难平，惟断之果绝蔓萦。\n帝首微颔慰遣并，侧闻雷霆扫欃枪。\n山恬海静悄不声，濯濯生意回枯頳。\n搜词谲诡纷纵横，反风大熟想姬成。",
        "dynasty": "宋",
        "collection_info": null
    },
    {
        "title": "游峰山院",
        "author": "王安中",
        "content": "萧寺倚绝壁，高轩凴众芳。\n僧窗得山翠，茗盌仍花香。\n眼界写双凈，心田增寸凉。\n陂陀日向夕，村落下牛羊。",
        "dynasty": "宋",
        "collection_info": null
    },
    {
        "title": "次韵李厚之秋日即事",
        "author": "王安中",
        "content": "当暑独披襟，谁同梁甫吟。\n山林劳客梦，帘幕断人音。\n庭籁迎秋静，宫云傍晚阴。\n赖传诗句好，偏慰未归心。",
        "dynasty": "宋",
        "collection_info": null
    },
    {
        "title": "试院作",
        "author": "王安中",
        "content": "身入儒宫作抱关，不妨文史暂偷闲。\n秋阳皦皦天新雨，晚吹骚骚木落山。\n士子便应矜两监，吾侪未合老三间。\n孝廉同岁真同道，对幕哦诗断往还。",
        "dynasty": "宋",
        "collection_info": null
    },
    {
        "title": "闻青守梁元彬移帅定武作诗寄贺诸梁",
        "author": "王安中",
        "content": "相门谁数十朱轮，华鄂今看节制分。\n乡里正思前召父，朝廷难辍大冯君。\n风声自是埙箎合，忠力同输手足勤。\n应有池塘春草梦，夜阑还绕北山云。",
        "dynasty": "宋",
        "collection_info": null
    },
    {
        "title": "闻帅府大阅军作诗送梁帅",
        "author": "王安中",
        "content": "坐想郊垧皷角雄，弓刀十万拥元戎。\n令传帐下偏裨栗，声走山前部落空。\n勒石何须称窦宪，反风已卜相周公。\n自嗟不预从军乐，贾勇犹能气吐虹。",
        "dynasty": "宋",
        "collection_info": null
    },
    {
        "title": "和梁才甫赠定帅元彬",
        "author": "王安中",
        "content": "汶水衣冠记昔年，明堂一木起扶颠。\n孙枝竞秀传家学，华鄂联荣握帅权。\n西省规摹留阃外，北园风景付樽前。\n晋阳亲近皆兄弟，行集天朝拱细旃。",
        "dynasty": "宋",
        "collection_info": null
    },
    {
        "title": "无题",
        "author": "王安中",
        "content": "玉府真游拥万仙，蘂珠深殿驻云軿。\n宫尊自吸琼浆尽，御笔犹封宝字全。\n密护几重香冉冉，倒藏余沥响涓涓。\n君恩许侍神霄仗，先向壶中觅洞天。",
        "dynasty": "宋",
        "collection_info": null
    },
    {
        "title": "读次文渼陂诗",
        "author": "王安中",
        "content": "白髪郎潜旧令君，东轩携酒几回登。\n当初天上化鳬舄，今日人间下马陵。\n边地久无能赋笔，县斋新有读书灯。\n昔游零落岑参在，故语流传许十称。",
        "dynasty": "宋",
        "collection_info": null
    },
    {
        "title": "次韵魏端夫田石送赴试词学兼茂",
        "author": "王安中",
        "content": "谢韫归宁雪载涂，新诗还道絮何如。\n时因公子监门会，颇识中郎阿大余。\n赋笔久无三峡水，囊书老趁独轮车。\n只今靖郭家儿舍，谁似先生食有鱼。",
        "dynasty": "宋",
        "collection_info": null
    },
    {
        "title": "澶签宗室伯言见寄为次韵",
        "author": "王安中",
        "content": "宾客风流追七子，宗支文物笑诸郎。\n青藜吹烛书编乱，古锦作囊诗卷长。\n禅钵芋羮聊得共，寿杯酥酒故催忙。\n秪今霜雪休车马，谁对熏炉语夜堂。",
        "dynasty": "宋",
        "collection_info": null
    },
    {
        "title": "次韵元量贶诗",
        "author": "王安中",
        "content": "野性由来不受羁，可堪风雨断追随。\n卜邻有素须归隐，会面无多更话离。\n拜我低头要晚岁，仗公取水记当时。\n魏城邂逅犹惆怅，秋鴈横分奈土思。",
        "dynasty": "宋",
        "collection_info": null
    },
    {
        "title": "送徐干臣",
        "author": "王安中",
        "content": "声华飞动水云乡，挥翰初宜玉作堂。\n投老肯留宾客榻，临分聊属圣贤觞。\n家山到眼千岩秀，世路收心一粒藏。\n趣驾青牛寻尹喜，着书方便设津梁。",
        "dynasty": "宋",
        "collection_info": null
    },
    {
        "title": "次韵道胜冬日惜别之作",
        "author": "王安中",
        "content": "相逢不作白头新，肯復悠悠问大钧。\n煮茗坐穷西寺日，哦诗惊动北州春。\n吾侪渐可传书种，儿辈当令洗塞尘。\n节物峥嵘君遂去，驱蛩终始觅何人。",
        "dynasty": "宋",
        "collection_info": null
    },
    {
        "title": "次韵安喜刘簿上梁才甫瑞莲嘉禾一首",
        "author": "王安中",
        "content": "早日商霖浃四寰，两年春令塞垣班。\n秋清莲萼骈幽沼，岁稔禾头合旧山。\n事付史官应制可，曲翻相府看公还。\n王褒要是邦民耳，请颂中和敢自闲。",
        "dynasty": "宋",
        "collection_info": null
    },
    {
        "title": "杨时可屡游朱氏园昨日方一载酒甚乐因次韵言其事",
        "author": "王安中",
        "content": "溪上桃花如有语，怨君前日只空回。\n径须留客车投辖，相与浇愁酒漉醅。\n我自马曹聊復尔，谁忧儿辈觉追陪。\n王郎醉墨题名处，尚有余尊可再来。",
        "dynasty": "宋",
        "collection_info": null
    },
    {
        "title": "次韵和梁才甫上元诗二首  其一",
        "author": "王安中",
        "content": "雪夕张灯白昼同，坐知酒价长新丰。\n月来方丈三山外，春在元戎十乘中。\n玉塞已传台衮拜，火城先看相家风。\n公归端是千年鹤，回首鹓行一梦空。",
        "dynasty": "宋",
        "collection_info": null
    },
    {
        "title": "次韵和梁才甫上元诗二首  其二",
        "author": "王安中",
        "content": "陈桥陪乘五人同，剑铗休弹礼过丰。\n骥足争先长策下，蛇脂干尽旧山中。\n敢将野句酬明月，但记宸章起大风。\n默对短檠悲晼晚，绨袍恩重报全空。",
        "dynasty": "宋",
        "collection_info": null
    },
    {
        "title": "次韵和梁才甫与曾叔夏喜雨",
        "author": "王安中",
        "content": "金节经过玉帐开，初筵风雨烛花摧。\n鳯凰池外浓云合，獬豸冠前爽气来。\n已洗郊原秋淡荡，不妨星月夜昭回。\n拾遗说尹村村到，盛看丰年社酒杯。",
        "dynasty": "宋",
        "collection_info": null
    },
    {
        "title": "次韵赵承之九日出郊",
        "author": "王安中",
        "content": "结客西城昔梦长，无题重和不成章。\n老看残菊情多感，静数冥鸿首屡昂。\n餻酒故应随节办，丝桐政好为秋张。\n鞭笞鸾鳯饶君去，独守庭秋坐夕阳。",
        "dynasty": "宋",
        "collection_info": null
    },
    {
        "title": "喜雪赠梁几道",
        "author": "王安中",
        "content": "风色萧骚晚尚微，呼龙连夜布寒威。\n欲寻海上三银阙，先舞云中万玉妃。\n难老松筠增气槩，未春桃李借芳菲。\n典衣更为来年贺，润泽先从宿种归。",
        "dynasty": "宋",
        "collection_info": null
    },
    {
        "title": "观傩",
        "author": "王安中",
        "content": "天回星斗腊将残，傩仗欢呼陛盾寒。\n逐疠已随三阕鼓，炼真何待五辛盘。\n皇居夙有仙官护，民瘼兼凴圣箓安。\n岁岁更修周典礼，都门耆旧喜同看。",
        "dynasty": "宋",
        "collection_info": null
    },
    {
        "title": "嘉山",
        "author": "王安中",
        "content": "乔木相望十里村，百年弦诵化耕耘。\n食鱼谁就田文舍，下马先经董相坟。\n乌几翻书心自远，红旗赛社酒初醺。\n何时结客嘉山路，剥啄敲门却访君。",
        "dynasty": "宋",
        "collection_info": null
    },
    {
        "title": "次韵梁才甫游苑氏园  其一",
        "author": "王安中",
        "content": "地僻风光到后时，谁吹律管转阳晖。\n花争先近三台坐，春敢轻随一片飞。\n肯为孤妍回铁石，那忧余赏间葑菲。\n它年造物因依在，领略吾州胜槩归。",
        "dynasty": "宋",
        "collection_info": null
    },
    {
        "title": "次韵梁才甫游苑氏园  其二",
        "author": "王安中",
        "content": "国色无媒出有时，几年幽户鎻寒晖。\n人从浴鳯池边到，香入乘鸾扇底飞。\n诗落云笺传藉藉，花同锦队想菲菲。\n更闻芍药梢头信，亦待邀公插帽归。",
        "dynasty": "宋",
        "collection_info": null
    },
    {
        "title": "次韵梁跂道游苑氏园  其一",
        "author": "王安中",
        "content": "晴日催花烂漫开，九苞丹鳯引雏来。\n春衫碧袖初单际，步障朱軿第二回。\n许掾登仙全室伴，谢公赌墅几人陪。\n明年此乐知何处，宣劝重持翡翠杯。",
        "dynasty": "宋",
        "collection_info": null
    },
    {
        "title": "次韵梁跂道游苑氏园  其二",
        "author": "王安中",
        "content": "渊明归侣独庞通，坐客何人对孔融。\n鸎燕不惊贤者乐，蕙兰争泛快哉风。\n斑衣人在飘香外，彩笔诗成徒步中。\n和语不工缘窘陋，腐儒家巷草蒙戎。",
        "dynasty": "宋",
        "collection_info": null
    },
    {
        "title": "试院作  其一",
        "author": "王安中",
        "content": "落叶飞飞度暗阶，月帘风幔若为怀。\n琐窗未有归消息，应罥蛛丝上雀钗。",
        "dynasty": "宋",
        "collection_info": null
    },
    {
        "title": "试院作  其二",
        "author": "王安中",
        "content": "秋屋无人见草经，忽惊太乙杖藜青。\n秪应烧烛金銮殿，未胜熏香石竹屏。",
        "dynasty": "宋",
        "collection_info": null
    },
    {
        "title": "春日馆中即事五首  其一",
        "author": "王安中",
        "content": "求友何人似谷莺，羁游浑觉昧平生。\n闭门春事关身薄，荠菊青青自可羮。",
        "dynasty": "宋",
        "collection_info": null
    },
    {
        "title": "春日馆中即事五首  其二",
        "author": "王安中",
        "content": "暄寒稀復故人书，好在山中旧酒垆。\n端欲梦从三径去，方床投枕展龙鬚。",
        "dynasty": "宋",
        "collection_info": null
    },
    {
        "title": "春日馆中即事五首  其三",
        "author": "王安中",
        "content": "故国悠悠雪外城，南山应復见高棱。\n向来梅柳春亭月，曾傍诗书夜按灯。",
        "dynasty": "宋",
        "collection_info": null
    },
    {
        "title": "春日馆中即事五首  其四",
        "author": "王安中",
        "content": "元夕嬉游遍海涯，上林风物弄年华。\n余霙堕柳高低舞，香蜡封梅早晚花。",
        "dynasty": "宋",
        "collection_info": null
    },
    {
        "title": "春日馆中即事五首  其五",
        "author": "王安中",
        "content": "熙熙人物爇金炉，歌舞升平六闰余。\n辇路雪晴云五色，史臣得记汗青书。",
        "dynasty": "宋",
        "collection_info": null
    },
    {
        "title": "直舍有书  其一",
        "author": "王安中",
        "content": "晚风收雨故森森，雀啅鸦骄未解阴。\n车马不喧缘底事，道人宴坐即山林。",
        "dynasty": "宋",
        "collection_info": null
    },
    {
        "title": "直舍有书  其二",
        "author": "王安中",
        "content": "林低野阔暝烟浮，似与幽人耳目谋。\n邂逅前身溧阳尉，欲将半俸博冥搜。",
        "dynasty": "宋",
        "collection_info": null
    },
    {
        "title": "直舍有书  其三",
        "author": "王安中",
        "content": "右丞笔力到诸孙，诗语元胜画不言。\n看取疏疏并寂寂，霜林烟坞欲黄昏。",
        "dynasty": "宋",
        "collection_info": null
    },
    {
        "title": "直舍有书  其四",
        "author": "王安中",
        "content": "年来方寸湛如水，照见霜空无一尘。\n写出禅家有眼句，不妨余事作诗人。",
        "dynasty": "宋",
        "collection_info": null
    },
    {
        "title": "河西勘稻",
        "author": "王安中",
        "content": "据鞍不觉醉中乡，水陆纷纷利害长。\n便作河西劝农使，梦回应未熟黄粱。",
        "dynasty": "宋",
        "collection_info": null
    },
    {
        "title": "予行为魏仓监门忽得前监仓官诗人江南彭少逸诗因次韵时彭以遗火失官  其一",
        "author": "王安中",
        "content": "闻道长安桂作薪，斗升谁乞向隅人。\n魏仓一炬非无为，似与寒枯慰晚春。",
        "dynasty": "宋",
        "collection_info": null
    },
    {
        "title": "予行为魏仓监门忽得前监仓官诗人江南彭少逸诗因次韵时彭以遗火失官  其二",
        "author": "王安中",
        "content": "庙堂鼎实待盐梅，幕府千金政筑台。\n孟子劝人萧傅作，抱关不必是凡才。",
        "dynasty": "宋",
        "collection_info": null
    },
    {
        "title": "立春  其一",
        "author": "王安中",
        "content": "城头云树不藏鸦，邂逅东风苦忆家。\n凴仗主林神放手，为人匝地与开花。",
        "dynasty": "宋",
        "collection_info": null
    },
    {
        "title": "立春  其二",
        "author": "王安中",
        "content": "冰雪涔涔梅未芳，欲羞兰蕙召东皇。\n蒲萄定自有春色，莫酌凉州孟伯郎。",
        "dynasty": "宋",
        "collection_info": null
    },
    {
        "title": "立春后作",
        "author": "王安中",
        "content": "东君珂佩响珊珊，青驭多时下九关。\n方信玉霄千万里，春风犹未到人间。",
        "dynasty": "宋",
        "collection_info": null
    },
    {
        "title": "二月四日见小桃",
        "author": "王安中",
        "content": "香红初破北州春，深谷嫣然一笑新。\n莫为余寒嗟晚见，锦帷轻拜卫夫人。",
        "dynasty": "宋",
        "collection_info": null
    },
    {
        "title": "清明后一日出寻梨花先过城南资福僧舍修竹森然即赋小诗盛道爱竹之意客摘诗语病予曰君自有竹何来此为因作梨花解嘲盖予故秋至魏未尝见梨花盛时资福之句良率然也晚饮全福抵花下披取巨枝立植间坐欢甚径醉乃知吾家子猷直与竹同迷耳亦为作诗凡得三绝句  其一",
        "author": "王安中",
        "content": "南陌无人地自偏，僧房深鎻竹娟娟。\n我来不为梨花雨，要看春风碧玉椽。",
        "dynasty": "宋",
        "collection_info": null
    },
    {
        "title": "清明后一日出寻梨花先过城南资福僧舍修竹森然即赋小诗盛道爱竹之意客摘诗语病予曰君自有竹何来此为因作梨花解嘲盖予故秋至魏未尝见梨花盛时资福之句良率然也晚饮全福抵花下披取巨枝立植间坐欢甚径醉乃知吾家子猷直与竹同迷耳亦为作诗凡得三绝句  其二",
        "author": "王安中",
        "content": "霜红雪白不同时，春到骚人了未知。\n素艶底应成偃蹇，练裙缟袂且追随。",
        "dynasty": "宋",
        "collection_info": null
    },
    {
        "title": "清明后一日出寻梨花先过城南资福僧舍修竹森然即赋小诗盛道爱竹之意客摘诗语病予曰君自有竹何来此为因作梨花解嘲盖予故秋至魏未尝见梨花盛时资福之句良率然也晚饮全福抵花下披取巨枝立植间坐欢甚径醉乃知吾家子猷直与竹同迷耳亦为作诗凡得三绝句  其三",
        "author": "王安中",
        "content": "花底杯盘藉翠茵，折花围坐当歌人。\n谪仙自是开元客，玉帐熏香揖太真。",
        "dynasty": "宋",
        "collection_info": null
    },
    {
        "title": "自述",
        "author": "王安中",
        "content": "九尺张公天下士，喜君不为语清妍。\n共看风骨尚书似，亦合胸中了未然。",
        "dynasty": "宋",
        "collection_info": null
    },
    {
        "title": "晏起",
        "author": "王安中",
        "content": "日过辰时犹在梦，客来应笑也求名。\n浮生自得长高枕，不向人间与命争。",
        "dynasty": "宋",
        "collection_info": null
    },
    {
        "title": "答钱和父市易",
        "author": "王安中",
        "content": "羁怀不到酒边开，欲就钱郎把茗杯。\n午枕无云来楚观，试书春梦属多才。",
        "dynasty": "宋",
        "collection_info": null
    },
    {
        "title": "荣归堂",
        "author": "王安中",
        "content": "华屋飘零鎻夜台，羊昙扶路肯重来。\n若为甑黍成奇祸，漫道人门似八裴。",
        "dynasty": "宋",
        "collection_info": null
    },
    {
        "title": "思家",
        "author": "王安中",
        "content": "睡翁怜我哭穷涂，千里亲来不着书。\n未用中宵思白髪，孟光堪倚侍巾裾。",
        "dynasty": "宋",
        "collection_info": null
    },
    {
        "title": "见太行山",
        "author": "王安中",
        "content": "地上行人怜紫翠，羊肠九折有谁过。\n履危侧足非吾敢，远目看云得更多。",
        "dynasty": "宋",
        "collection_info": null
    },
    {
        "title": "题北城马铺",
        "author": "王安中",
        "content": "始欲愁生愁未涯，清风白月客辞家。\n北城下马无肠断，泪墨斜斜涂晚鸦。",
        "dynasty": "宋",
        "collection_info": null
    },
    {
        "title": "渡黄河",
        "author": "王安中",
        "content": "河伯应窥豹管斑，放船秋水不生澜。\n洋洋得济非无命，题满新诗赵魏间。",
        "dynasty": "宋",
        "collection_info": null
    },
    {
        "title": "黎阳道中",
        "author": "王安中",
        "content": "精神何足几年支，疏广陶潜肯自迟。\n又触尘埃行道上，此时须记式微诗。",
        "dynasty": "宋",
        "collection_info": null
    },
    {
        "title": "道中",
        "author": "王安中",
        "content": "靴纹绿净漾林影，红芰鲜鲜得我愁。\n却忆横塘拜新月，折荷障笑木兰舟。",
        "dynasty": "宋",
        "collection_info": null
    },
    {
        "title": "次韵李元量谢司门干臣画山水诗",
        "author": "王安中",
        "content": "江上家山晚翠浓，画痴端復觅诗穷。\n李侯卷去亦亡赖，却对吴侬赋北风。",
        "dynasty": "宋",
        "collection_info": null
    },
    {
        "title": "题新画八贤阁像",
        "author": "王安中",
        "content": "此地何从列姓名，半因新国用轻刑。\n江湖万里知闻断，图画相看眼自青。",
        "dynasty": "宋",
        "collection_info": null
    },
    {
        "title": "题普通院",
        "author": "王安中",
        "content": "闭户野僧闻客避，护巢林鸟噪人飞。\n桃花落尽不须折，移得芭蕉相唤归。",
        "dynasty": "宋",
        "collection_info": null
    },
    {
        "title": "重游全福留题罗宏信手种柏  其一",
        "author": "王安中",
        "content": "邺王神武冠军中，夜半骑龙逐老翁。\n雷雨满空飞不去，至今留鎻梵仙宫。",
        "dynasty": "宋",
        "collection_info": null
    },
    {
        "title": "重游全福留题罗宏信手种柏  其二",
        "author": "王安中",
        "content": "漏月节风一箭长，万牛无力挽苍苍。\n直应刺着天公眼，却遣雷霆下取将。",
        "dynasty": "宋",
        "collection_info": null
    },
    {
        "title": "以魏花两枝送梁才甫花不甚大作二诗解嘲  其一",
        "author": "王安中",
        "content": "老去无心梦楚台，行云欲见仗谁媒。\n春风魏后尤骄蹇，只遣红巾穉女来。",
        "dynasty": "宋",
        "collection_info": null
    },
    {
        "title": "以魏花两枝送梁才甫花不甚大作二诗解嘲  其二",
        "author": "王安中",
        "content": "求花闻道筑金台，国色怀春肯自媒。\n送入华堂应大笑，不令乳媪与俱来。",
        "dynasty": "宋",
        "collection_info": null
    },
    {
        "title": "厚之将试三卫有诗谢人送蒲萄为次韵",
        "author": "王安中",
        "content": "云海龙须断不殊，纍纍犹带夜光珠。\n直应酿作春醅绿，传与凉州亦丈夫。",
        "dynasty": "宋",
        "collection_info": null
    },
    {
        "title": "书扇  其一",
        "author": "王安中",
        "content": "晕红围绿海棠春，燕入西楼火令新。\n綵索画梁相对起，翩翩知有解飞人。",
        "dynasty": "宋",
        "collection_info": null
    },
    {
        "title": "书扇  其二",
        "author": "王安中",
        "content": "西池罗韈盛嬉游，一水余香晚自流。\n别试春衫蝉翼薄，泥金新画小龙舟。",
        "dynasty": "宋",
        "collection_info": null
    },
    {
        "title": "汪廷俊以诗送蒲笋次韵答三首  其一",
        "author": "王安中",
        "content": "刺水森森露碧纤，宰烹端为厌虀盐。\n政须留衬双轮輭，未用来供一饷甜。",
        "dynasty": "宋",
        "collection_info": null
    },
    {
        "title": "汪廷俊以诗送蒲笋次韵答三首  其二",
        "author": "王安中",
        "content": "入俎溪毛亦细纤，调和终恐费梅盐。\n故应黄面瞿昙老，只说中边蜜最甜。",
        "dynasty": "宋",
        "collection_info": null
    },
    {
        "title": "汪廷俊以诗送蒲笋次韵答三首  其三",
        "author": "王安中",
        "content": "少陵惆怅渚蒲纤，赤米何妨对白盐。\n枯槁自怜还自许，长斋犹有舌根甜。",
        "dynasty": "宋",
        "collection_info": null
    },
    {
        "title": "七夕日送泥儿与彭少逸代简",
        "author": "王安中",
        "content": "此儿眉宇大儇好，中但泥沙相合和。\n造化作人日无数，凭君熟看几争多。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其一",
        "author": "王安中",
        "content": "身入月光重示定，诸香水海静收澜。\n便令彼岸崎岖到，已落初寮季孟间。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其二",
        "author": "王安中",
        "content": "僧中赏隽道林支，傥有斯人见莫迟。\n远致高情归许掾，更知孙绰最能诗。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其三",
        "author": "王安中",
        "content": "三径从荒故懒开，熏炉斋杌伴秋来。\n无心何地传心要，不向人称弟子裴。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其四",
        "author": "王安中",
        "content": "旧闻千岁辽东鹤，塞上翩翩忽见过。\n我有云间化鳬舄，追随不用着人多。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其五",
        "author": "王安中",
        "content": "试吏初游魏大名，题舆深眷独忘形。\n山供爽气焉知暑，日得高眠不废经。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其六",
        "author": "王安中",
        "content": "左相司文十稔余，孝廉同岁异龙鱼。\n君应扈从甘泉仗，我自经营下泽车。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其七",
        "author": "王安中",
        "content": "烟槛风湍想胜游，新秋莲芡及旁州。\n先生对影招明月，政得加餐慰少留。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其八",
        "author": "王安中",
        "content": "眼看玉食祸无乡，更卜幽居学仲长。\n但遣有年供脱粟，白头终不愿膏粱。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其九",
        "author": "王安中",
        "content": "自嗤郎罢用心迂，饥坐呼儿课古书。\n只准高轩它日过，令吟交翠织华裾。",
        "dynasty": "宋",
        "collection_info": null
    },
    {
        "title": "保塞教授同年丁仲勤广寄示和少逸十诗某辄寄之更不理彭意无復次第  其一○",
        "author": "王安中",
        "content": "康侯蚤日共周旋，笔势翩翩两鬬妍。\n乞与西山一丸药，坐令风翮更超然。",
        "dynasty": "宋",
        "collection_info": null
    },
    {
        "title": "许道宁松",
        "author": "王安中",
        "content": "玉骨巑岏雪作顶，清溪下舞蛟龙影。\n忽惊发地扶屋极，谁向天公乞刀尺。\n道人逸气天云高，韦偃毕宏皆坐超。\n奔崕断壑皆睥睨，悲风激激星劳劳。\n胡为乎挂卿高堂之素壁，许侯笔兴万牛敌。\n坐来一气回霜秋，四顾满堂皆古色。\n老夫卜筑寄云松，屡揖伯鸾携敬通。\n忽见婆娑眼中物，使我嚼句生天风。\n千章奇材卧涧底，公独区区悦其僞。\n我知金石贯冰霜，便与髯卿同一味。\n君不见丹霞大士烧木佛，此老胸中果何物。",
        "dynasty": "宋",
        "collection_info": null
    },
    {
        "title": "戒坛院东坡枯木张嘉夫妙墨童子告以僧不在不可见作此示",
        "author": "王安中",
        "content": "雪裏壁间枯木枝，东坡戏作无声诗。\n霅川谪仙亦豪放，酒阑为吐云烟词。\n相传秀色绝今古，正如四月出盆丝。\n老僧遮护不许见，敲门游客遭慢欺。\n我来拟看亦乘兴，兴尽却还君不嗤。",
        "dynasty": "宋",
        "collection_info": null
    },
    {
        "title": "王摩诘钓鱼图",
        "author": "王安中",
        "content": "我本江湖人，市朝岂无心。\n偶然堕世网，如鸟思长林。\n交亲岂不多，之子德我深。\n赐沐有余閒，一马时相寻。\n茅亭容膝耳，九衢可窥临。\n挂壁出古图，惊笑靡自任。\n笔墨粗可识，佳处疑非今。\n佳哉王摩诘，风味我所钦。\n自状钓鱼图，苇间相拏音。\n有如渼波游，一杜挟两岑。\n坐令黄尘中，思落清江浔。\n秦子诗思古，清新间雄沈。\n示我五字句，月杵鸣秋砧。\n回杯劝摩诘，对画手自斟。\n我羡子高趣，子聆我微箴。\n譬如影与形，妙在同一阴。\n我时坐其旁，清风溢幽襟。\n归来步长廊，缺月户半侵。\n丹青已过鸟，齿颊犹哦吟。\n烦公有声画，相我无絃琴。",
        "dynasty": "宋",
        "collection_info": null
    },
    {
        "title": "题席大光所藏谢安石真",
        "author": "王安中",
        "content": "小儿破贼书能置，此貎恐非山泽癯。\n东山登临犹可状，新亭谈笑若为摹。\n虽疑太傅平生在，不比司空少恨无。\n只写君真便相似，向来宁见管夷吾。",
        "dynasty": "宋",
        "collection_info": null
    },
    {
        "title": "题李伯时画船子和尚  其一",
        "author": "王安中",
        "content": "等个鱼儿久未逢，满船明月一丝风。\n离鈎三寸谁开口，打落掀天白浪中。",
        "dynasty": "宋",
        "collection_info": null
    },
    {
        "title": "题李伯时画船子和尚  其二",
        "author": "王安中",
        "content": "一桡打省犹回首，露布须收人与船。\n不着钓丝牵老会，却留戽斗付龙眠。",
        "dynasty": "宋",
        "collection_info": null
    },
    {
        "title": "题颜持约画四小景 梧山暮雪",
        "author": "王安中",
        "content": "一白空迷浩淼，万卷却立孱颜。\n北渚曾游帝子，南巡更忆虞鳏。",
        "dynasty": "宋",
        "collection_info": null
    },
    {
        "title": "题颜持约画四小景 荔浦久阴",
        "author": "王安中",
        "content": "曾向荔支浦宿，林红间碧犹疑。\n老矣少文欲卧，咄哉王赞何如。",
        "dynasty": "宋",
        "collection_info": null
    },
    {
        "title": "题颜持约画四小景 桂岭秋晴",
        "author": "王安中",
        "content": "海市当寒可出，岳云正雨犹开。\n故捲黄茅障尽，为飞碧玉簪来。",
        "dynasty": "宋",
        "collection_info": null
    },
    {
        "title": "题颜持约画四小景 梅村欲晓",
        "author": "王安中",
        "content": "暗射霏霏逆鼻，荒鸡喔喔号村。\n万里客行憀栗，玉颜破雾相温。",
        "dynasty": "宋",
        "collection_info": null
    },
    {
        "title": "题阳华岩图",
        "author": "王安中",
        "content": "元子说阳华，巉岩不可家。\n此招吾已诺，不恨客天涯。",
        "dynasty": "宋",
        "collection_info": null
    },
    {
        "title": "题陈去非王摩诘嘉陵图",
        "author": "王安中",
        "content": "江山已暗大同殿，絃管犹喧凝碧池。\n别写嘉陵三百里，右丞心事欲谁知。",
        "dynasty": "宋",
        "collection_info": null
    },
    {
        "title": "祁阳成逸画浯溪图相示为作长句",
        "author": "王安中",
        "content": "少文阅世老不出，自画云山满墻壁。\n澄怀观道追所历，坐觉琴声隐金石。\n我亦七年湖外客，梦中犹泛湘江碧。\n浯溪之图喜新得，身卧岭南心岭北。\n忆尝留语溪边僧，异时人读唐中兴。\n说与此乃秦典刑，三句入韵之罘铭。\n今欲復作谁可令，似有元结无真卿。\n风烟惨淡万古情，不如且寻画隐成。",
        "dynasty": "宋",
        "collection_info": null
    },
    {
        "title": "题赵大年金碧山水图",
        "author": "王安中",
        "content": "王孙胸中楚七泽，不学庸史夸水墨。\n试开缇袭拂蛛丝，半幅鹅溪射金碧。\n余闻女娲炼石补天缺，石破压天天柱折。\n五色堕地金嵯峨，六鰲跨海吹银波。\n扶桑玉虹下天半，贝阙珠宫紫云满。\n桃花笑作十洲春，刘郎此地闻鸡犬。\n繫我不从天津槎，自阅妙画徒惊嗟。\n迷魂一夜飞蝴蜨，觉来半破篷窗月。",
        "dynasty": "宋",
        "collection_info": null
    },
    {
        "title": "观僧舍山茶",
        "author": "王安中",
        "content": "山僧手种两山茶，看到婆娑鬓已华。\n应为客怀惊岁抄，先将春色照天涯。\n绿裁犀甲层层叶，红染猩唇艷艷花。\n冻颊如丹相映渥，不辞衝雨踏泥沙。",
        "dynasty": "宋",
        "collection_info": null
    },
    {
        "title": "春帖子 皇帝閤",
        "author": "王安中",
        "content": "彤霞蒨雾绕觚棱，楼雪融银滴半层。\n别绕拟开延福宴，夹城先试景龙灯。",
        "dynasty": "宋",
        "collection_info": null
    },
    {
        "title": "春帖子 妃嫔閤",
        "author": "王安中",
        "content": "玉燕翩翩入鬓云，花风初掠缕金裙。\n神霄宫裏骖鸾侣，来侍长生大帝君。",
        "dynasty": "宋",
        "collection_info": null
    },
    {
        "title": "春帖子 皇后閤",
        "author": "王安中",
        "content": "蘂笈琅函受秘文，清虚道合玉晨君。\n瑶台夜静朝真久，金屋春寒阅箓勤。",
        "dynasty": "宋",
        "collection_info": null
    },
    {
        "title": "春帖子 妃嫔閤",
        "author": "王安中",
        "content": "曈昽晓日上金铺，的皪春冰泮玉壶。\n绣户绿窗尘不到，凝酥点就辋川图。",
        "dynasty": "宋",
        "collection_info": null
    },
    {
        "title": "题惠崇画四首  其一",
        "author": "王安中",
        "content": "东风回，江上渚。\n何处来，双白鹭。\n灼灼岸间桃，依希兰杜苗。\n一衔湍濑鳞，一下青林梢，潇湘绿水春迢迢。",
        "dynasty": "宋",
        "collection_info": null
    },
    {
        "title": "题惠崇画四首  其二",
        "author": "王安中",
        "content": "老柳无嘉色，红蕖羞脉脉。\n宛在水中洲，双鹅羽苍白。\n何须玩引颈，颠倒写经墨。\n惟应一临流，当暑袗絺绤。",
        "dynasty": "宋",
        "collection_info": null
    },
    {
        "title": "题惠崇画四首  其三",
        "author": "王安中",
        "content": "一雁孤风辞临渚，两雁将飞未成举，三雁羣行依宿莽。\n芦花已倒江上风，云间分飞那可同。",
        "dynasty": "宋",
        "collection_info": null
    },
    {
        "title": "题惠崇画四首  其四",
        "author": "王安中",
        "content": "天高霭霭云昏，江阔霏霏雪繁。\n渚下鸭方远泛，枝间雀不闻喧。\n鄙夫此志相依，生涯稊稗同微。\n欲具沙边短艇，波涛岁晚人稀。",
        "dynasty": "宋",
        "collection_info": null
    },
    {
        "title": "象州上元",
        "author": "王安中",
        "content": "二年白玉堂，挥翰供帖子。\n风生起草台，墨照澄心纸。\n三年文昌省，拜赐近天咫。\n红蓼朌御盘，金幡袅宫蘂。\n晚为日南客，环堵隐乌几。\n朝来闻击鼓，土牛出城市。\n幽怀不自闲，欲逐春事起。\n安得五亩园，种蔬引江水。",
        "dynasty": "宋",
        "collection_info": null
    },
    {
        "title": "同名诗",
        "author": "王安中",
        "content": "蜀客更名缘好尚，汉臣书姓为同官。\n孟公自合名惊座，子夏尤宜便小冠。\n益号文章缘两李，翃书制诰有诸韩。\n二元各自分南北，付与时人子细看。",
        "dynasty": "宋",
        "collection_info": null
    },
    {
        "title": "登丰乐楼",
        "author": "王安中",
        "content": "日边高拥瑞云深，万井喧阗正下临。\n金碧楼台虽禁籞，烟霞岩洞却山林。\n巍然而适构千龄运，仰止常倾四海心。\n此地去天真尺五，九霄歧路不容寻。",
        "dynasty": "宋",
        "collection_info": null
    },
    {
        "title": "次韵震子盘送糟蟹  其一",
        "author": "王安中",
        "content": "醉死杨家郭索生，此曹平日要横行。\n不须覆醢烦诸子，试比糟蟹几许争。",
        "dynasty": "宋",
        "collection_info": null
    },
    {
        "title": "次韵震子盘送糟蟹  其二",
        "author": "王安中",
        "content": "熟点酰姜洗手生，樽前此物正施行。\n哺糟晚出尤无赖，尚有馋夫染指争。",
        "dynasty": "宋",
        "collection_info": null
    },
    {
        "title": "次韵震子盘送糟蟹  其三",
        "author": "王安中",
        "content": "烹不能鸣渠幸生，含糊终作醉乡行。\n裂脐已死人谁照，折股犹腥犬谩争。",
        "dynasty": "宋",
        "collection_info": null
    },
    {
        "title": "次韵震子盘送糟蟹  其四",
        "author": "王安中",
        "content": "塞上秋残百万生，书囊旁午此时行。\n聋丞自荐笺虽妙，未必持螯手肯争。",
        "dynasty": "宋",
        "collection_info": null
    },
    {
        "title": "次韵震子盘送糟蟹  其五",
        "author": "王安中",
        "content": "莫笑头陀饭出生，要将戒杀劝修行。\n霜螯断命终妨道，身作人为了不争。",
        "dynasty": "宋",
        "collection_info": null
    },
    {
        "title": "枣阳道中",
        "author": "王安中",
        "content": "閤閤林鸠起，巡方舜旧游。\n声虽暨南朔，事罕记春秋。",
        "dynasty": "宋",
        "collection_info": null
    },
    {
        "title": "桂林",
        "author": "王安中",
        "content": "跨缘今似孤云薄，随身翩翩惟一鹤。\n缟衣赴节舞松风，好伴先生卧林壑。",
        "dynasty": "宋",
        "collection_info": null
    },
    {
        "title": "象州",
        "author": "王安中",
        "content": "孔子生阙里，居不陋九夷。\n象郡虽云远，王地各有宜。\n疏梅香度水，瘦竹笋穿篱。\n坐侍百卉芳，春风兼四时。\n惜哉此江山，顾肯游者谁。",
        "dynasty": "宋",
        "collection_info": null
    },
    {
        "title": "夜登天王台",
        "author": "王安中",
        "content": "月色镕银烂不收，萧然风露欲中秋。\n天河澄淡星芒小，云海溟蒙夜气浮。\n台影迥无羣木碍，琴声清入素商流。\n高吟此地容吾知，长啸西山想独游。",
        "dynasty": "宋",
        "collection_info": null
    },
    {
        "title": "潮阳道中",
        "author": "王安中",
        "content": "火轮升日路初分，雷鼓翻潮脚底闻。\n万竈晨烟熬白雪，一川秋穗割黄云。\n岭茅已远无深瘴，溪鰐方逃畏旧文。\n此若有田能借客，康成终欲老耕耘。",
        "dynasty": "宋",
        "collection_info": null
    },
    {
        "title": "灵岩山",
        "author": "王安中",
        "content": "凿破巓崖透碧流，小舟轻泛入深幽。\n石鳞映水玻璃皱，山势凌空翡翠浮。\n云护渊泉晴欲雨，寒生洞府夏成秋。\n停桡峭壁题名姓，醉墨淋漓记此游。",
        "dynasty": "宋",
        "collection_info": null
    },
    {
        "title": "句  其一",
        "author": "王安中",
        "content": "凤鞋微露绣帮相。",
        "dynasty": "宋",
        "collection_info": null
    },
    {
        "title": "句  其二",
        "author": "王安中",
        "content": "后人谁促渔阳战，旧守犹迁象郡来。",
        "dynasty": "宋",
        "collection_info": null
    },
    {
        "title": "句  其三",
        "author": "王安中",
        "content": "不见牛医黄叔度，即寻马磨许文休。",
        "dynasty": "宋",
        "collection_info": null
    },
    {
        "title": "句  其四",
        "author": "王安中",
        "content": "浮云事有千端异。",
        "dynasty": "宋",
        "collection_info": null
    },
    {
        "title": "句  其五",
        "author": "王安中",
        "content": "不论与汝小一月，政自容君数百人。",
        "dynasty": "宋",
        "collection_info": null
    },
    {
        "title": "句  其六",
        "author": "王安中",
        "content": "桃花春有信，结子徧昭阳。",
        "dynasty": "宋",
        "collection_info": null
    },
    {
        "title": "句  其七",
        "author": "王安中",
        "content": "来踏三湘雪，归迎八桂秋。\n未过盘石寺，先憩訾家洲。",
        "dynasty": "宋",
        "collection_info": null
    },
    {
        "title": "句  其八",
        "author": "王安中",
        "content": "疏星残月漾中流，黄鹤楼前鹦鹉洲。",
        "dynasty": "宋",
        "collection_info": null
    },
    {
        "title": "句  其九",
        "author": "王安中",
        "content": "云山连楚塞，夏木暗随城。",
        "dynasty": "宋",
        "collection_info": null
    },
    {
        "title": "句  其一○",
        "author": "王安中",
        "content": "汉东老人家壁立，随行只有渊明集。",
        "dynasty": "宋",
        "collection_info": null
    },
    {
        "title": "句  其一一",
        "author": "王安中",
        "content": "忘情汉东客，行脚水南禅。",
        "dynasty": "宋",
        "collection_info": null
    },
    {
        "title": "句  其一二",
        "author": "王安中",
        "content": "随州九十九重山，安得乡人住此间。",
        "dynasty": "宋",
        "collection_info": null
    },
    {
        "title": "句  其一三",
        "author": "王安中",
        "content": "随岗百欠一，陆产万不一。",
        "dynasty": "宋",
        "collection_info": null
    },
    {
        "title": "句  其一四",
        "author": "王安中",
        "content": "谁料此行逾溠水，吾能未到说随州。",
        "dynasty": "宋",
        "collection_info": null
    },
    {
        "title": "句  其一五",
        "author": "王安中",
        "content": "八桂西南天一握，重江今古水双流。",
        "dynasty": "宋",
        "collection_info": null
    },
    {
        "title": "句  其一六",
        "author": "王安中",
        "content": "来踏三湘雪，归回八桂秋。\n人忘五岭热，山似九华尤。\n日月通南极，星河带北流。",
        "dynasty": "宋",
        "collection_info": null
    },
    {
        "title": "句  其一七",
        "author": "王安中",
        "content": "山川为公来，先已流瘴疠。",
        "dynasty": "宋",
        "collection_info": null
    },
    {
        "title": "句  其一八",
        "author": "王安中",
        "content": "江山似慰天涯客，花卉先回岭北春。",
        "dynasty": "宋",
        "collection_info": null
    },
    {
        "title": "句  其一九",
        "author": "王安中",
        "content": "宦游梅岭外，讼诉榕庭空。",
        "dynasty": "宋",
        "collection_info": null
    },
    {
        "title": "句  其二○",
        "author": "王安中",
        "content": "玉颜知復为谁容。",
        "dynasty": "宋",
        "collection_info": null
    },
    {
        "title": "句",
        "author": "宋哲宗",
        "content": "周绍裕陵尊。",
        "dynasty": "宋",
        "collection_info": null
    },
    {
        "title": "宴延和楼即事",
        "author": "赵良嗣",
        "content": "建国旧碑朝日暗，兴王故地野风干。\n回头笑谓王公子，骑马随军过五銮。",
        "dynasty": "宋",
        "collection_info": null
    },
    {
        "title": "闻王师入燕",
        "author": "赵良嗣",
        "content": "朔风吹雪下鸡山，烛暗穹庐夜色寒。\n闻道燕山好消息，晓来驿骑报平安。",
        "dynasty": "宋",
        "collection_info": null
    },
    {
        "title": "同舍弟泛舟西湖登昼锦堂步至紫翠亭望懒堂景物怀故龙舒先生",
        "author": "王庭秀",
        "content": "城中十顷湖，云水相演漾。\n春风破冰谷，拍岸新流涨。\n平铺鸭头绿，澹沲葡萄酿。\n朱甍媚孤屿，梵宇丽相向。\n万瓦生清晖，千花联锦帐。\n晨曦照炯炯，芳气浮泱泱。\n日暮姿态妍，烟霞渺空旷。\n谁将水仙镜，聊借诗人仗。\n卧护五羊城，追怀老诗将。\n微吟示清野，鏖战得闲放。\n变化无端倪，虚无落名状。\n坐令湖上景，胜绝神宇王。\n当时经行地，藻丽随屦杖。\n斯人今则亡，物色亦摧丧。\n它年牛马走，曾拜丈人行。\n尘埃久漂泊，岁月成漫浪。",
        "dynasty": "宋",
        "collection_info": null
    },
    {
        "title": "五峰寺",
        "author": "王庭秀",
        "content": "度崦得幽胜，遵溪步横斜。\n哀湍泻曲折，虬枝老蟠拏。\n危然五峰高，突兀凌晨霞。\n若有神物护，遗此瞿昙家。\n何年老苾蒭，巾钵寄枯槎。\n乳麀馈朝供，野禽或衔花。\n尔来三百年，拓址夷谽谺。\n缔架俯层巘，栋宇日就奢。\n古殿仪像设，栖云拥栏牙。\n董修奉檀施，钟鼓惊麕䴥。\n中有无尽灯，赓续岁踰赊。\n大千破幽暗，照了无等差。\n逢禅颇修洁，悃愊初无华。\n十年坐空谷，日月绝纤瑕。\n运水及搬柴，为罪作生涯。\n前山逢老妇，试问赵家茶。",
        "dynasty": "宋",
        "collection_info": null
    },
    {
        "title": "自誓",
        "author": "魏行可",
        "content": "万里心驰怀故国，千行泪洒望行宫。\n孤臣不死忠诚在，为报无忘此犬戎。",
        "dynasty": "宋",
        "collection_info": null
    },
    {
        "title": "句",
        "author": "章之邵",
        "content": "云山犬吠声相答，野水禽飞影自随。",
        "dynasty": "宋",
        "collection_info": null
    },
    {
        "title": "呈佛眼",
        "author": "释法顺",
        "content": "顶有异峰云冉冉，源无别派水泠泠。\n游山未到山穷处，终被青山碍眼睛。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释法顺",
        "content": "好事堆堆迭迭来，不须造作与安排。\n落林黄叶水推去，横谷白云风卷回。\n寒雁一声情念断，霜钟纔动我山摧。\n白杨更有过人处，尽夜寒炉拨死灰。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释法顺",
        "content": "我手何似佛手，天上南星北斗。\n我脚何似驴脚，往事都来忘却。\n人人尽有生缘，个个足方顶圆。\n大愚滩头立处，孤月影射深湾。\n会不得，见还难，一曲渔歌过远滩。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释法顺",
        "content": "鸡啼晓月，狗吠枯椿。\n只可默会，难入思量。\n看不见处，动地放光。\n说不到处，天地玄黄。\n抚城尺六状纸，元来出在清江。\n分明话出人难见，昨夜三更月到窗。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释法顺",
        "content": "风吹茆茨屋脊漏，雨打阇黎眼睛湿。\n凭么分明却不知，却来这裏低头立。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释法顺",
        "content": "久病未尝推木枕，人来多是问如何。\n山僧据问随缘对，窗外黄鹂口更多。",
        "dynasty": "宋",
        "collection_info": null
    },
    {
        "title": "仆雪中偈",
        "author": "释法顺",
        "content": "垂老住山寺，参官走道途。\n前村雪岭上，颠倒没人扶。",
        "dynasty": "宋",
        "collection_info": null
    },
    {
        "title": "偈",
        "author": "释世奇",
        "content": "梦中闻版响，觉后虾蟆啼。\n虾蟆与版响，山岳一时齐。",
        "dynasty": "宋",
        "collection_info": null
    },
    {
        "title": "临终偈",
        "author": "释世奇",
        "content": "诸法空故我心空，我心空故诸法同。\n诸法我心无别体，只在而今一念中。",
        "dynasty": "宋",
        "collection_info": null
    },
    {
        "title": "焦山寺",
        "author": "翟汝文",
        "content": "水轮依风负坤舆，百川东流同灌输。\n掀巾之陂莽吞受，沃焦之山初不濡。\n云根终古插江湖，狂澜滔天随卷舒。\n空神迴标避突兀，海门排霄岌相扶。\n僧居蚝山迷向背，佛宇蜃气成吹嘘。\n昔游玄冬崖壑枯，洪涛溅雨吹裳裙。\n风来惊潮愁海若，溟涨跋浪翻鲸鱼。\n羽渊咸池相荡潏，月阿日窟漂方隅。\n此身浮沤一缘聚，四大湿相弥空虚。\n鍼锋悬持妙喜住，蚊睫坐睨焦螟居。\n山中老禅眼于菟，香饭遗化分雕胡。\n重渊垂涎舞蛟首，方丈宴寝凝熏炉。\n夜寒月黑照浊水，乞取坏衲摩尼珠。",
        "dynasty": "宋",
        "collection_info": null
    },
    {
        "title": "赋米芾海岳庵",
        "author": "翟汝文",
        "content": "楚米仙人好楼居，植桐崇冈结精庐。\n下瞰赤县宾蟾乌，东西跳丸天驰驱。\n腹藏万卷胸垂胡，论古如河决九渠。\n掀髯送目转八区，欲叫虞舜起苍梧。",
        "dynasty": "宋",
        "collection_info": null
    },
    {
        "title": "北固山",
        "author": "翟汝文",
        "content": "山形鬰长虬，掉尾趋平川。\n迴峰耸赑屃，广殿凌云巓。\n登临望八极，天盖垂空元。\n鸿蒙一气乱，鬼物半涂颠。\n天风河汉响，户牖斗柄悬。\n黄图昔散漫，赤伏竟沮迁。\n凄凉霸气歇，徙倚平台骞。\n山川宛如昔，独为骚人妍。\n江声战九地，幽愤为谁湔。\n晴雷殷列缺，电火搜蜿蜒。\n矞皇故代物，猛炽随飞烟。\n僧繇六花佛，生面行差肩。\n铢衣类帝网，肉髻浮青莲。\n巍峨开元帝，玉座犹高悬。\n奋迅陆子画，青{犭兕}戏芝田。\n萧梁遗巨镬，仿佛像姦镌。\n赞皇艺两柏，鬰屈蛟龙缠。\n空焚荡灰劫，涕视悲人天。\n铿铿斧斤初，千柱欻修椽。\n苍头封草树，佳气封云泉。\n孤标危塔涌，迥佛层阴坚。\n溟翻塔影倒，天转磨蚁旋。\n咨嗟一弹指，悲悟三生缘。\n有生甚脆弱，膏火消烦煎。\n喟彼昔夸夺，修罗构戈鋋。\n吾将声洪钟，须弥叫金仙。",
        "dynasty": "宋",
        "collection_info": null
    },
    {
        "title": "句",
        "author": "翟汝文",
        "content": "青女霜如失，黄人日故迟。",
        "dynasty": "宋",
        "collection_info": null
    },
    {
        "title": "句",
        "author": "吕拭",
        "content": "松竹初栽未靓深。",
        "dynasty": "宋",
        "collection_info": null
    },
    {
        "title": "题清心堂",
        "author": "赵资道",
        "content": "燕坐都忘俗虑萦，小桥横截跨幽亭。\n涟漪池面银开鉴，篠荡庭心玉展屏。\n桃李并蹊春竞丽，桧松分径岁长青。\n我来每觉尘心豁，客至还同醉眼醒。",
        "dynasty": "宋",
        "collection_info": null
    },
    {
        "title": "题劲节堂",
        "author": "赵资道",
        "content": "为爱青青竹一林，旋开庭宇占清阴。\n风前萧瑟声敲五，月下玲珑影碎金。",
        "dynasty": "宋",
        "collection_info": null
    },
    {
        "title": "题洪阳洞",
        "author": "柳交",
        "content": "洞口春归草木长，洞中流水薜萝香。\n真仙鹤驭今何处，应共白云朝帝乡。",
        "dynasty": "宋",
        "collection_info": null
    },
    {
        "title": "句",
        "author": "江暐",
        "content": "鬬草事空犹昨日，惜花心在又明年。",
        "dynasty": "宋",
        "collection_info": null
    },
    {
        "title": "句",
        "author": "朱昇",
        "content": "半坞烟霞金世界，一堂风月玉壶秋。",
        "dynasty": "宋",
        "collection_info": null
    },
    {
        "title": "资州  其一",
        "author": "宋京",
        "content": "江山不负人，入眼四时新。\n古寺岩为屋，危峰竹是邻。\n从来潇洒地，今日自由身。",
        "dynasty": "宋",
        "collection_info": null
    },
    {
        "title": "资州  其二",
        "author": "宋京",
        "content": "箫鼓旌旗簇锦鞯，路人遥指翠微闲。\n使君乘兴同民乐，猿鹤无心不碍闲。",
        "dynasty": "宋",
        "collection_info": null
    },
    {
        "title": "武担",
        "author": "宋京",
        "content": "君不见蜀王妃子墓突兀，成都城中若山积。\n墓头寒镜涩无光，妬月欺烟化为石。\n鸿荒无根凭野史，直谓山妖化妃子。\n临终未免怀首丘，运土山中葬于此。\n山名武担锦江边，用是得名千万年。\n如今佛阁倚空翠，老木盘鬰摩苍天。\n晴云入穴西山出，捲帘坐见岚光滴。\n拨得文如汲冢书，免使后人疑往昔。",
        "dynasty": "宋",
        "collection_info": null
    },
    {
        "title": "龟化",
        "author": "宋京",
        "content": "君不见秦时张仪筑少城，土恶易败还颠倾。\n力疲智竭筑未就，神龟为尔开其灵。\n龟行所至城不圮，板筑之功以此已。\n功成隐去智且贤，城下于今祗流水。\n殷勤高谢余且网，不梦元君宁自放。\n仪兮仪兮奈尔何，口舌纵横饰欺妄。\n天使神龟笼尔术，不言而行功自毕。\n安得人灵若尔灵，照见百为心遐逸。",
        "dynasty": "宋",
        "collection_info": null
    },
    {
        "title": "礼殿",
        "author": "宋京",
        "content": "君不见汉人制作礼殿存，法度严广分卑尊。\n祇今年数不可考，列画古帝丹青昏。\n晋人遗书刻柱边，字划刓决骨气全。\n衣冠真不异阙里，事业直笑铭燕然。\n锵锵似有环佩声，七十二子罗簪缨。\n闭藏浊世如有待，开眼今日观文明。\n陈仓石鼓归辟雍，大成门阀何穹崇。\n安得貌取礼殿制，太学西有宣尼宫。",
        "dynasty": "宋",
        "collection_info": null
    },
    {
        "title": "石室",
        "author": "宋京",
        "content": "君不见西汉文翁为蜀守，蜀学不居齐鲁后。\n诸生竞欲保翁名，石室镌磨贵难朽。\n东汉高公又几时，为作石室还如兹。\n至今二室坚且久，文公高公名不衰。\n世间可传唯铁石，石终可泐铁终蚀。\n古人好事留其名，石室存亡竟何益。\n汉水沉碑知在不，叔子名存空岘首。\n安得眼看石室销，要知二子名终有。",
        "dynasty": "宋",
        "collection_info": null
    },
    {
        "title": "玉局",
        "author": "宋京",
        "content": "君不见青阳老人飞下天，口宣至道朝群仙。\n地中神人捧玉局，异事秘怪于今传。\n龟城坤隅地有穴，俗说西与岷山连。\n嵯峨古观森伟像，老柏惨澹含风烟。\n令威已去城郭在，人物自改名依然。\n亳州宫庭焕星斗，真皇行幸祥符年。\n所託得地近京邑，此独隐晦遐方偏。\n安得老人洗此心，还我澹泊同古先。",
        "dynasty": "宋",
        "collection_info": null
    },
    {
        "title": "严真",
        "author": "宋京",
        "content": "君不得庄遵卖卜成都市，市中仙隐无人值。\n百钱度日復何求，犹有沉真见文字。\n不因问着牛女星，下士安能知姓名。\n云中鸡犬拔家去，旧宅寂寞秋芜平。\n榰机石在年年长，药鼎空留闭黄壤。\n前时发掘篆籀新，明水神丹光滉瀁。\n金雁桥边台观存，神仙遗事渺难论。\n安从师先生为我卜，俗骨庶可遗天阍。",
        "dynasty": "宋",
        "collection_info": null
    },
    {
        "title": "琴台",
        "author": "宋京",
        "content": "君不见成都郭西有琴台，长卿遗迹埋黄埃。\n千年乃为狐兔窟，化作佛庙空崔嵬。\n黄鬚老人犹记得，昔时荒破樵苏入。\n鉏犂畏浅牛脚匀，古瓮耕开数逾十。\n乃知昔人用意深，瓮下取声元为琴。\n人琴不见瓮已掘，唯有鸟雀来悲吟。\n一朝风流随手尽，况復千年何所讯。\n安得雄辞弔汝魂，寂寞秋芜耿寒燐。",
        "dynasty": "宋",
        "collection_info": null
    },
    {
        "title": "墨池",
        "author": "宋京",
        "content": "君不见子云草玄西郭门，一径秋草间朝昏。\n何须笔冢高百尺，池墨黯黯今犹存。\n童乌侯巴竟零落，玄学无人终寂寞。\n汉家执戟知几年，垂老身没天禄阁。\n俗儿纷纷重刘向，思苦言艰动嘲谤。\n汉已中天雄亦亡，不较空文从覆醤。\n如今却作给孤园，吐凤亭前池水寒。\n安得斯人尚可作，会有奇字令君看。",
        "dynasty": "宋",
        "collection_info": null
    },
    {
        "title": "书台",
        "author": "宋京",
        "content": "君不见孔明书台遗庙旁，古书不见台荒凉。\n卧龙未起蜀天远，茅庐日日空南阳。\n赤符光寒白水涸，秣陵王气犹能作。\n璋若婴儿操虎狼，脱去荆州殊不恶。\n十倍奇才安用书，此台昔时知有无。\n蜀人思君识古处，未若江水存兵图。\n黄冠所居门第改，祇有坊名今尚在。\n安得台边见古人，秋草重生类书带。",
        "dynasty": "宋",
        "collection_info": null
    },
    {
        "title": "草堂",
        "author": "宋京",
        "content": "君不见少陵草堂背西郭，浣花溪水流堂脚。\n竹寒沙白自凄凉，莫问四松霜草薄。\n入门好在乌皮几，公去不归换邻里。\n西岭千秋雪书消，舍北泥融飞燕子。\n祇今桤木平桥路，笼竹和烟杂江雾。\n野僧作屋号草堂，不是柴门旧时处。\n诗坛今古谁能将，艷艷文章光万丈。\n安得英才擅品量，当使公居摩诘上。",
        "dynasty": "宋",
        "collection_info": null
    },
    {
        "title": "留题周文王庙  其一",
        "author": "宋京",
        "content": "征西将帅念君王，刻石巴山事渺茫。\n□载衣冠付冥寞，路人无语奠椒浆。",
        "dynasty": "宋",
        "collection_info": null
    },
    {
        "title": "留题周文王庙  其二",
        "author": "宋京",
        "content": "典章文物一朝完，有子何忧霸业难。\n□使阿坚生肉角，至今遗恨碧峰寒。",
        "dynasty": "宋",
        "collection_info": null
    },
    {
        "title": "登尚清阁二首  其一",
        "author": "宋京",
        "content": "望断秦原日月宽，西来泾渭侧依山。\n凭谁唤取王摩诘，写到孤鸿灭没间。",
        "dynasty": "宋",
        "collection_info": null
    },
    {
        "title": "登尚清阁二首  其二",
        "author": "宋京",
        "content": "辇路名存迹已陈，斜阳今作几家村。\n缭墙月转华清梦，来破高陵渡口昏。",
        "dynasty": "宋",
        "collection_info": null
    },
    {
        "title": "京请郡得豳取道渭上观为命□诗刻次韵奉呈□□奉议公  其一",
        "author": "宋京",
        "content": "金节逶迤去不还，罗胸星斗焕秦天。\n白云拱木今何在，岁月声名相与延。",
        "dynasty": "宋",
        "collection_info": null
    },
    {
        "title": "京请郡得豳取道渭上观为命□诗刻次韵奉呈□□奉议公  其二",
        "author": "宋京",
        "content": "乞守初来到渭滨，玻瓈亲为拂诗尘。\n□江集裏新添得，留取钟评付后人。",
        "dynasty": "宋",
        "collection_info": null
    },
    {
        "title": "大观庚寅冬游资州北岩",
        "author": "宋京",
        "content": "资州城郭云山裏，北岩正在云山底。\n翠壁嵌空抱日明，飞阁横斜矗天起。\n游人祇解爱城郭，不知山底幽人乐。\n六月全无暑气生，三冬亦有林花落。\n苍楠卧月影如轮，乳泉溅瀑波生鳞。\n利名付与百忙者，早晚自由无事身。\n红莲幕下青城客，五斗留人归未得。\n衙迴不用展山图，直到岩边看秋色。",
        "dynasty": "宋",
        "collection_info": null
    },
    {
        "title": "句  其一",
        "author": "宋京",
        "content": "云生毡帽山头雨，日落琵琶峡口风。",
        "dynasty": "宋",
        "collection_info": null
    },
    {
        "title": "句  其二",
        "author": "宋京",
        "content": "野性乐闲适，我州富佳山。",
        "dynasty": "宋",
        "collection_info": null
    },
    {
        "title": "句  其三",
        "author": "宋京",
        "content": "日约绣綳长一线。",
        "dynasty": "宋",
        "collection_info": null
    },
    {
        "title": "咏刘伶",
        "author": "龚况",
        "content": "逃名以酒转名高，醉裏张髯骂二豪。\n日月已为吾户牖，何妨东海作醇醪。",
        "dynasty": "宋",
        "collection_info": null
    },
    {
        "title": "九日  其一",
        "author": "龚况",
        "content": "家家高会锦模糊，谁信贫家菊也无。\n多谢东邻送醅至，旋于篱畔觅茱萸。",
        "dynasty": "宋",
        "collection_info": null
    },
    {
        "title": "九日  其二",
        "author": "龚况",
        "content": "自古谁无九日诗，诗成须道菊花枝。\n直饶无菊何妨醉，野蓼村葵总是题。",
        "dynasty": "宋",
        "collection_info": null
    },
    {
        "title": "游天峰寺",
        "author": "龚况",
        "content": "杖藜高踏半山云，不见此岗知几春。\n异时人物凋零尽，只有青山似故人。",
        "dynasty": "宋",
        "collection_info": null
    },
    {
        "title": "午歇惠安寺",
        "author": "龚况",
        "content": "寒食都来数日闲，颜卿家帖到今传。\n此公刚鲠无情煞，到得春时也自怜。",
        "dynasty": "宋",
        "collection_info": null
    },
    {
        "title": "送唐大监",
        "author": "龚况",
        "content": "东山相别又相逢，转觉衰颓一老翁。\n子约重来我方去，满庭黄叶正秋风。",
        "dynasty": "宋",
        "collection_info": null
    },
    {
        "title": "古乐府",
        "author": "龚况",
        "content": "妖娆破𤓰女，争上秋千架。\n香飘石榴裙，影落蔷薇下。\n墙外见鸳鸯，双双春水塘。\n归来情脉脉，无绪理残妆。",
        "dynasty": "宋",
        "collection_info": null
    },
    {
        "title": "古乐府  其一",
        "author": "龚况",
        "content": "妖娆破瓜女，争上秋千架。\n香飘石榴裙，影落蔷薇下。",
        "dynasty": "宋",
        "collection_info": null
    },
    {
        "title": "古乐府  其二",
        "author": "龚况",
        "content": "墙外见鸳鸯，双双春水塘。\n归来情脉脉，无绪理残妆。",
        "dynasty": "宋",
        "collection_info": null
    },
    {
        "title": "句  其一",
        "author": "龚况",
        "content": "贪山借船赏，嗜酒典琴沽。",
        "dynasty": "宋",
        "collection_info": null
    },
    {
        "title": "句  其二",
        "author": "龚况",
        "content": "闲多卷满新成句，懒极床堆未答书。",
        "dynasty": "宋",
        "collection_info": null
    },
    {
        "title": "句  其三",
        "author": "龚况",
        "content": "客疏闲吠犬，庖匮割啼鸡。",
        "dynasty": "宋",
        "collection_info": null
    },
    {
        "title": "句  其四",
        "author": "龚况",
        "content": "得句怕难续，避人长转多。",
        "dynasty": "宋",
        "collection_info": null
    },
    {
        "title": "句  其五",
        "author": "龚况",
        "content": "山色秋难老，池光夜不昏。",
        "dynasty": "宋",
        "collection_info": null
    },
    {
        "title": "题宴坐石",
        "author": "石端诚",
        "content": "飞流喷雪散层岩，瓴水无时泻屋檐。\n客梦夜回疑是雨，起看窻户有明蟾。",
        "dynasty": "宋",
        "collection_info": null
    },
    {
        "title": "水索",
        "author": "石端诚",
        "content": "箨龙何用更横空，一线长绳引水通。\n顷刻能周清凈供，汉阴端谢桔槔功。",
        "dynasty": "宋",
        "collection_info": null
    },
    {
        "title": "题八角亭",
        "author": "蒋存诚",
        "content": "由来祗说四檐亭，今日先生八角成。\n最喜潇潇春夜雨，一檐分作两檐声。",
        "dynasty": "宋",
        "collection_info": null
    },
    {
        "title": "灵岩夜月",
        "author": "侯延年",
        "content": "十年辛苦唐贤士，千载奇观旧石岩。\n天籁沉沉山月小，夜深文字与谁谈。",
        "dynasty": "宋",
        "collection_info": null
    },
    {
        "title": "登麻姑山",
        "author": "童邦直",
        "content": "碧苔侵野径，好鸟隔春烟。\n有洞寻青翼，无僧结白莲。\n雨添蛙一部，暖足柳三眠。\n绿髪便花朵，悭肠怯酒船。\n安仁嗟拙宦苏晋暂逃禅，日色同悲惨，东风乱纸钱。",
        "dynasty": "宋",
        "collection_info": null
    },
    {
        "title": "仙湖",
        "author": "储惇叙",
        "content": "咫尺仙湖号堵平，先贤曾此劝农耕。\n若教一日归豪右，敢向黄公庙下行。",
        "dynasty": "宋",
        "collection_info": null
    },
    {
        "title": "宿大涤山",
        "author": "吴倜",
        "content": "解骖投宿到蓬壶，骨冷魂清梦寐无。\n可怪春禽晓啼月，又催行李出凡途。",
        "dynasty": "宋",
        "collection_info": null
    },
    {
        "title": "颂妙喜老师室中所问因缘",
        "author": "吴伟明",
        "content": "不是心，不是佛，不是物，通身一穿金锁骨。\n赵州参见老南泉，解道镇州出萝卜。",
        "dynasty": "宋",
        "collection_info": null
    },
    {
        "title": "偈一首",
        "author": "吴伟明",
        "content": "毒蛇猛虎空相向，铁壁银山谩自横。\n长笛一声归去好，更于何处觅疑情。",
        "dynasty": "宋",
        "collection_info": null
    },
    {
        "title": "句",
        "author": "吴伟明",
        "content": "梁山重回首，翠峰三十六。",
        "dynasty": "宋",
        "collection_info": null
    },
    {
        "title": "题碧沼寺",
        "author": "徐伟达",
        "content": "古寺登临不记秋，重来境物更清幽。\n烟笼野色穿窻日，竹引寒泉绕径流。\n杜阁谛观缁侣肃，莲堂时有妙音浮。\n老僧喜客殷勤甚，冰簟蒲团为我留。",
        "dynasty": "宋",
        "collection_info": null
    },
    {
        "title": "三江亭",
        "author": "顾文",
        "content": "词源倒峡势奔侵，绠短那容汲万寻。\n望属沧浪惊鹤唳，志存流水识琴心。\n挥毫句句囊盛锦，拜赐人人袖有金。\n不日都俞在庙庙，更听虎啸应龙吟。",
        "dynasty": "宋",
        "collection_info": null
    },
    {
        "title": "句",
        "author": "李宋臣",
        "content": "秀峰双拱背，庾岭独当眸。",
        "dynasty": "宋",
        "collection_info": null
    },
    {
        "title": "资福寺",
        "author": "黄荐可",
        "content": "一径崎岖步翠微，乱山深处掩柴扉。\n烟萝密锁人家少，碎石崚嶒马足稀。\n泉跳浮沤员復散，人生幻梦是还非。\n何时识此林泉趣，饱饭参禅向上机。",
        "dynasty": "宋",
        "collection_info": null
    },
    {
        "title": "题大眉小眉山",
        "author": "黄锐",
        "content": "一岭復一岭，山巓又一巓。\n步丘皆力穑，掌地也成田。\n线引山腰路，针穿石眼泉。\n眉山同是号，此处合生贤。",
        "dynasty": "宋",
        "collection_info": null
    },
    {
        "title": "次韵竟宣圣林",
        "author": "林伯显",
        "content": "生民未有如夫子，好学皇泉最自强。\n功业当年虽坎壈，声名后世愈芬芳。",
        "dynasty": "宋",
        "collection_info": null
    },
    {
        "title": "题濂溪",
        "author": "林焕",
        "content": "我来濂溪拜夫子，马蹄深入一尺雪。\n长嗟岂惟溪泉廉，化得草木皆清洁。\n夫子德行万古师，坡云廉退乃一隅。\n有室既乐赋以拙，有溪何减名之愚。\n水性本清挠之浊，人心本善失则恶。\n安得此泉变作天下雨，饮者犹如梦之觉。",
        "dynasty": "宋",
        "collection_info": null
    },
    {
        "title": "洞霄宫",
        "author": "成无玷",
        "content": "我欲观太华，一笑凌险阻。\n灭迹恨未果，衰容遽如许。\n东南岂不佳，泉石閟灵府。\n未访潜山源，且寻天目乳。\n一峰拔地起，离立谁敢侮。\n千岩绝附丽，万壑失媚妩。\n有如人中杰，羞与绛灌伍。\n翠箬藏丹砂，石洞飞白鼠。\n游人倦登陟，异境何由睹。\n振衣临绝顶，云外听天语。\n仙人傥予迎，从此遂轻举。",
        "dynasty": "宋",
        "collection_info": null
    },
    {
        "title": "游开山寺",
        "author": "欧阳子槐",
        "content": "高平北路入禅堂，行转茅冈上石冈。\n壑险桥危需一苇，山深树古立千章。\n禽声呖呖如簧巧，溪曲湾湾似带长。\n我欲拂衣登绝顶，低徊吟啸白云乡。",
        "dynasty": "宋",
        "collection_info": null
    },
    {
        "title": "自题仁寿楼",
        "author": "徐衡",
        "content": "百尺楼成接昊苍，御题仁寿问行藏。\n四端所有虽为贵，五福为先孰敢当。\n日出千山凝晓色，花开十里带秋香。\n老来意外无他念，赢得登临兴味长。",
        "dynasty": "宋",
        "collection_info": null
    },
    {
        "title": "赠彭神童",
        "author": "徐衡",
        "content": "吾家先世有童子，姓名尝着杜诗史。\n不缘神气形相殊，安得公诗重褒美。\n三百年有宋兴，妙裔四海皆豪英。\n番郡自古称多士，群儿头角又峥嵘。\n洎水之东有彭氏，生儿五岁真佳瑞。\n双眸点漆肌骨清，不与孩提共嬉戏。\n诵诗记字何了然，琅琅一口千万言。\n弱不胜衣行未稳，凌人气岸已轩轩。\n嗟予去国亦云久，为报君恩矢奔走。\n绣衣持节入闾阎，大半故人新白首。\n与儿阿父昔同游，高才终不事王侯。\n报不在身当在子，发源所与今其流。\n行看直上青云梯，决取钟如探囊中筹。",
        "dynasty": "宋",
        "collection_info": null
    },
    {
        "title": "题东明寺",
        "author": "蜀僧",
        "content": "三十年前镇益州，紫泥丹诏凤池游。\n大钧播物心难一，六印悬腰老未休。\n佐主不能如傅说，知几那得似留侯。\n功名富贵今何在，寂寂招题一土丘。",
        "dynasty": "宋",
        "collection_info": null
    },
    {
        "title": "答外兄王子常问修行之术",
        "author": "刘卞功",
        "content": "非道亦非律，又非虚空禅。\n独守一亩宅，惟耕己心田。",
        "dynasty": "宋",
        "collection_info": null
    },
    {
        "title": "题李公谟壁",
        "author": "刘卞功",
        "content": "日转庭槐影渐移，重门复壁转呼迟。\n不如拂袖穿云去，惟有落花流水知。",
        "dynasty": "宋",
        "collection_info": null
    },
    {
        "title": "自题写真",
        "author": "刘卞功",
        "content": "韬光晦迹居环堵，闭自凝神事事疏。\n漫许丹青传道貌，难将妙笔写真如。",
        "dynasty": "宋",
        "collection_info": null
    },
    {
        "title": "赠黎如璧",
        "author": "崔羽",
        "content": "茫茫宇宙春復秋，上清曾记昔年游。\n烧丹竈古云烟在，遗履亭虚草树幽。\n花压画栏香梦远，酒倾磁琖瑞光浮。\n饮余忍别贤昆季，回首向云天际头。",
        "dynasty": "宋",
        "collection_info": null
    },
    {
        "title": "示黎如璋丹诀",
        "author": "崔羽",
        "content": "丹即筌蹄道即鱼，忘筌得道证空虚。\n莫坚守抱无为一，扑碎空虚一也无。\n妙有灵丹常赫赫，含容法界自如如。\n随缘应感长清静，九载金刚不坏躯。",
        "dynasty": "宋",
        "collection_info": null
    },
    {
        "title": "雨夜乩坛偶笔",
        "author": "崔羽",
        "content": "烟霏雨湿路泥泞，鹤驾飘然下紫京。\n休咎吉凶休动问，细谈时事与黄庭。",
        "dynasty": "宋",
        "collection_info": null
    },
    {
        "title": "葛塘",
        "author": "段拂",
        "content": "筑圃依山曲，开门向水湄。\n春风摇鼠梓，夜雨足鳬茈。\n但解髡能饮，焉知朔欲饥。\n提壶花外转，催出眼前诗。",
        "dynasty": "宋",
        "collection_info": null
    },
    {
        "title": "呈大慧禅师偈",
        "author": "计法真",
        "content": "终日看经文，如逢旧识人。\n莫言频有碍，一举一回新。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其一",
        "author": "张扩",
        "content": "小人无远谋，湮没如湛辈。\n胸中气奄奄，垂尽鼓一再。\n安知翰墨场，李杜凛然在。\n文章作甘棠，百世负遗爱。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其二",
        "author": "张扩",
        "content": "退休小得计，耳冷百不闻。\n戎马叵奈何，四郊尚兵氛。\n眼中习主簿，才似李将军。\n小试未为屈，有君如华勲。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其三",
        "author": "张扩",
        "content": "十年功名心，客枕寄归梦。\n众中不卓立，老大復何用。\n收身入禅寂，蔬茹饱僧供。\n蛙鸣谁官私，聊欲当絃诵。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其四",
        "author": "张扩",
        "content": "大道昔雕丧，夷涂日荒榛。\n进无活国谋，俯仰多由人。\n人生几何时，夜旦互相因。\n往者不可作，未妨来日新。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其五",
        "author": "张扩",
        "content": "国风久沦亡，毛郑纷六凿。\n譬如秋水篇，破坏向与郭。\n千年见渊明，五字配前作。\n谁传古人诀，定自顾方略。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其六",
        "author": "张扩",
        "content": "吾诗窘时穷，章句羞拙讷。\n君诗非吾偶，齐大轻郑忽。\n雷门不敢过，西施忌唐突。\n政当就阿戎，谈天捜理窟。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其七",
        "author": "张扩",
        "content": "赠篇最崛奇，披读辄三过。\n巧如娲皇手，五色补天破。\n珍宜宗庙享，净戒儿女涴。\n谁能续离骚，且用追楚些。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其八",
        "author": "张扩",
        "content": "达人云间鹤，初不谋稻粱。\n渠有酒百壶，买舟从伯郎。\n世间乳臭儿，衣服夸玄黄。\n岂识卫叔宝，胸中无膏肓。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其九",
        "author": "张扩",
        "content": "躬耕良苦辛，十亩手自锄。\n我穷分定耳，矧復怜封胡。\n君今未三十，诗声殿黄初。\n后生要努力，勿及几杖扶。",
        "dynasty": "宋",
        "collection_info": null
    },
    {
        "title": "子温侄用再闻诵新作突过黄初诗作十诗见遗辄勉强次韵  其一○",
        "author": "张扩",
        "content": "连门水竹居，照映麋鹿姿。\n子戴靖节巾，得我如远师。\n花黄催重九，羽葆杂金规。\n未能沽酒饮，且赋止酒诗。",
        "dynasty": "宋",
        "collection_info": null
    },
    {
        "title": "子温县丞侄长篇见赠并携少卿伯父梅堂所赋绝句相示翰墨宛然嘆息久之因次其韵",
        "author": "张扩",
        "content": "平生张洪州，豪气压羣士。\n唾视狗鼠辈，纷纷何足数。\n晚登文石陛，剑服峨櫑具。\n高论忍违时，所愧罔君父。\n至今家集中，秩秩有伦次。\n流传到诸孙，谁復步亦步。\n此翁日已远，畴昔旦暮遇。\n何温少也爽，芝兰秀而紫。\n状貌类洪州，谈笑了万事。\n笔端见微铓，妙解如削鐻。\n精刚金百炼，该贯龟五聚。\n俗学不足诋，纷纶或殊趣。\n斯文悬诸天，字字有分付。\n诐词颇乱真，芜颣少删去。\n吾子壮且勇，政在戒逸豫。\n昨者忽过门，短袖出长句。\n轩然祢正平，坐诵鹦鹉赋。\n洞庭莽空阔，终日奏咸濩。\n初非郭林宗，岂识黄叔度。\n但惊锦囊文，及此春秋富。\n未能赏雌霓，且復说奇字。\n吾年过半百，世事亦何慕。\n杖屦相扶携，筋骸日僵仆。\n犹于五字中，雕刻叹冰柱。\n习气未易扫，贪味如桂蠹。\n肯借梅堂篇，风流忆张绪。\n珍藏几何时，应有神物护。\n今晨偶开展，英彩照江阜。\n后生要着鞭，探讨及微处。\n遗予真过矣，娟洁忌沾污。\n清梦渺春草，俚谈羞杕杜。\n慎勿索其余，恐君痴叔似。",
        "dynasty": "宋",
        "collection_info": null
    },
    {
        "title": "次韵大年侄见赠古诗二首  其一",
        "author": "张扩",
        "content": "人生几何时，心地要平旷。\n不须意外求，辛苦寻蒟酱。\n此郎有高处，智出百夫上。\n禅窗接輭语，眉宇春盎盎。\n诗坛久失律，斋戒欲谋将。\n谁専笔阵功，定起太公望。",
        "dynasty": "宋",
        "collection_info": null
    },
    {
        "title": "次韵大年侄见赠古诗二首  其二",
        "author": "张扩",
        "content": "君文秋水篇，曲士羞臆度。\n吾文元尚白，穷老甘寂寞。\n向来失宗盟，士气日卑弱。\n后生苖未秀，况復病草恶。\n如君真挺特，文字兽一角。\n头风吾何忧，解后当勿药。",
        "dynasty": "宋",
        "collection_info": null
    },
    {
        "title": "大年耆年各赋长篇投名诗社中顾景蕃及伯初子温二侄传诵喜甚子温有诗因次其韵",
        "author": "张扩",
        "content": "诸君总能诗，字字秉忠信。\n联章辄惊人，我老终不近。\n朝来试披读，花雨乱巾衽。\n独惭草元迂，浪说周易凖。\n至今覆瓿谤，文字愧小谨。\n昨观两雄篇，词采溢肝肾。\n高参风雅淳，俯谢边幅窘。\n谁能报殽役，怒语激先轸。\n吾军老而怯，望敌倒戈盾。\n会看两犹子，秋风横鴈阵。",
        "dynasty": "宋",
        "collection_info": null
    },
    {
        "title": "蓬莱室",
        "author": "张扩",
        "content": "巨鳌戴浮水，屹然瀛海中。\n断取入君手，枣叶悬鍼锋。\n君本山中人，俗子那用逢。\n犹应谒帝梦，佩环摇天风。",
        "dynasty": "宋",
        "collection_info": null
    },
    {
        "title": "子温作驱疮诗伯初与顾景蕃皆属和蕃以谓不当止酒初以谓宜炼元气予亦戏次其韵",
        "author": "张扩",
        "content": "小儿私化权，令行错穷冬。\n淫疡薄皴肤，欲战垒块胸。\n道人寖不平，怒髪忽上衝。\n馋夫犹收痂，义士唯吮痈。\n快无仙爪爬，滥有苦剂攻。\n坐令费讥诃，沾汗文字中。\n虎头笔有神，众妖避其锋。\n似闻以意医，请用三杯通。\n阿兄言更深，细述葆炼功。\n二说俱可人，而子将何从。\n酒醇傥消忧，气厚定保躬。\n自然四体胖，那復百病凶。\n吾闻柳州语，祸物人犹虫。\n旻苍厌呻呼，疴痒应汝容。\n疾去会有时，未为吾道穷。\n汝自多识者，吾言犹匆匆。",
        "dynasty": "宋",
        "collection_info": null
    },
    {
        "title": "送惠子泽工曹罢官还陜右",
        "author": "张扩",
        "content": "关西多名流，后出亦豪侠。\n三年佐幕府，论事费口頬。\n人情易熏染，久或化为怯。\n不如殽黾去，归路马蹀躞。\n虽无米千斛，尚有书百箧。\n吾曹官为家，穷老漫随牒。\n南州美风土，水净山九迭。\n子尝访之我，行欲买舟楫。\n我本江湖人，妙处饱经涉。\n谁能老作伧，政恐梦为蝶。",
        "dynasty": "宋",
        "collection_info": null
    },
    {
        "title": "曾徽言学士求赋所蓄端砚曾尝避乱海陵家赀尽没于贼独携此砚脱去",
        "author": "张扩",
        "content": "君家文房珍，尤者一二数。\n端溪从谁得，不记岁月古。\n中洼隐天成，外削余靁斧。\n色羞龙尾干，质陋雀台窳。\n平生依石丈，什袭费调护。\n向来萑苇中，险作百碎补。\n脱身间道还，神物远侵侮。\n他年沉香亭，奉诏翻乐府。\n周旋妃子手，借润毛与楮。",
        "dynasty": "宋",
        "collection_info": null
    },
    {
        "title": "次韵周嘉仲刑曹简航师食笋四首  其一",
        "author": "张扩",
        "content": "箨龙豢不得，託根暂神奇。\n忽化清凈供，结缘贫导师。\n回甘溢齿頬，常带泉石滋。\n要知服食功，不减琼田芝。",
        "dynasty": "宋",
        "collection_info": null
    },
    {
        "title": "次韵周嘉仲刑曹简航师食笋四首  其二",
        "author": "张扩",
        "content": "此君淡难交，挺挺如立玉。\n何意昆仍中，为人偿口腹。\n羣婴脱锦褓，珍胜脔项肉。\n犹堪作味谏，没齿蠲腊毒。",
        "dynasty": "宋",
        "collection_info": null
    },
    {
        "title": "次韵周嘉仲刑曹简航师食笋四首  其三",
        "author": "张扩",
        "content": "长镵太寡恩，斵丧东南美。\n至今管城封，滥罚及孱子。\n例求一赦贷，余润乞松髓。\n周旋南董手，骂贼到卢杞。",
        "dynasty": "宋",
        "collection_info": null
    },
    {
        "title": "次韵周嘉仲刑曹简航师食笋四首  其四",
        "author": "张扩",
        "content": "周郎清而臞，菜把助严苦。\n槃中玉离离，醖酿冰雪语。\n向来几时亡，径欲就君补。\n请读食笋篇，微言皆可咀。",
        "dynasty": "宋",
        "collection_info": null
    },
    {
        "title": "谢元龄惠猫头笋予去春曾同元龄伯初昆仲子公顾景蕃经行林间掘笋以归子公刻名竹上也",
        "author": "张扩",
        "content": "貍奴戴头来，本是箨龙种。\n长镵借愿力，搀汝入珍供。\n晨庖辱分甘，辄应食指动。\n令人怀旧游，春服粲羣从。\n竹间留名字，小刻妙南董。",
        "dynasty": "宋",
        "collection_info": null
    },
    {
        "title": "送次公侄从辟颜拱卫军中",
        "author": "张扩",
        "content": "结髪事师友，投身翰墨场。\n技成忽弃去，短衣亲戎行。\n平生万卷书，岂无活国方。\n不如口击贼，对面用所长。\n颜侯将家种，勇过王铁枪。\n蝥弧每先登，裂袂裹箭创。\n得君如敌国，乳臭未易当。\n中原干戈满，貔虎政陆梁。\n谁専发纵策，坐待锥脱囊。\n事平各分功，千级歉莫偿。\n位卑君勿言，儒雅故自将。\n会从傔籍中，微见奏凯章。",
        "dynasty": "宋",
        "collection_info": null
    },
    {
        "title": "短句调子温侄",
        "author": "张扩",
        "content": "阿丞善谈诗，眼如九方皋。\n相马空马羣，妙在遗骨毛。\n衰老鑚不入，钝愚如枣膏。\n后生不应尔，笔力生波涛。\n黄绢幼妇语，莫负秋风高。",
        "dynasty": "宋",
        "collection_info": null
    },
    {
        "title": "与客手谈坐久废食疟子忽作病退家人相劝从此却枰因为数语以自解甚似刘伯伦断酒文也昔孟嘉嗜酒或曰酒有何好而卿嗜之嘉曰公未得酒中趣尔予于弈棋亦云",
        "author": "张扩",
        "content": "棋亦有何好，味如酒中天。\n胜处要自知，岂为醒者传。\n吾身等芭蕉，幻质非真坚。\n傥无轻举诀，未免忧患纒。\n愿从烂柯叟，时作坐隐仙。\n人生几两屐，不愧阮孚贤。",
        "dynasty": "宋",
        "collection_info": null
    },
    {
        "title": "诗社近日稍稍復振而顾子美坚壁既久伯初以诗致师请于老仆无语但乞解严尔",
        "author": "张扩",
        "content": "宣城诗不多，警句忆江练。\n至今一斑在，时许管中见。\n顾后更难窥，机锋捷于电。\n欲求换骨诀，如仰射空箭。\n近逃滑稽嘲，不着毛颖传。\n深藏品题手，举市谢葵扇。\n我知老成人，别得妙方便。\n要留一转语，凖备奔北殿。\n后生舌如铦，酬答了忘倦。\n不须远乞兵，唾手当八面。\n小人智谋短，敢倚筋力健。\n请驰班师檄，白罢两河战。",
        "dynasty": "宋",
        "collection_info": null
    },
    {
        "title": "盛暑得竹簟甚精戏为之赋",
        "author": "张扩",
        "content": "南山小箨龙，离立身苍苍。\n旧任管城子，脱帽栖文房。\n诗书每误身，或得败塜殃。\n泠鸠稍知音，与致雏鳯凰。\n人云不如肉，笨伯岂我当。\n何如碎其身，织翠供文章。\n舒卷得自试，作配六尺床。\n主人冰玉洁，风味如潘郎。\n奉身无长物，却暑有奇方。\n空庭贮明月，皎皎夜未央。\n卧看河汉移，使我侵肌凉。\n床间老夫人，面冷如严霜。\n相与有瓜葛，未用或参商。\n孤高自可守，炎热安得长。\n君看白羽扇，秋后徒悲伤。",
        "dynasty": "宋",
        "collection_info": null
    },
    {
        "title": "次韵顾景蕃和倪裘师避谤轩诗",
        "author": "张扩",
        "content": "大倪昔遭谗，中路骇车覆。\n今人刺舌戒，默坐惴空谷。\n小倪不类渠，先见妙蓍卜。\n闭门自澡雪，巧舌欲谁讟。\n顾侯以诗来，披咏辄三復。\n后生真可畏，我亦慕前躅。\n谤书空满箧，底用展终幅。\n逢人但称好，莫问甲煎俗。",
        "dynasty": "宋",
        "collection_info": null
    },
    {
        "title": "汴中追寄吕居仁学士",
        "author": "张扩",
        "content": "频年如隔生，相见各潦倒。\n不闻语呫呫，但怪别草草。\n故人俄老矣，零落秋叶扫。\n往者苏韩辈，人品岂不好。\n时危颇赖渠，惋愤尘一窖。\n五湖在何许，狼籍付鸥鸟。\n春风掠湖尾，莼丝日夜老。\n我行望吴越，尚及身检校。\n请分十顷余，迟子洗鞾帽。",
        "dynasty": "宋",
        "collection_info": null
    },
    {
        "title": "次韵出郊",
        "author": "张扩",
        "content": "枝头见春风，恍觉光景逼。\n人生谩拘挛，且作半日适。\n荒郊晴亦好，当费几两屐。\n会有遮我留，田家罂瓮积。",
        "dynasty": "宋",
        "collection_info": null
    },
    {
        "title": "宿山寺诗",
        "author": "张扩",
        "content": "羸马不受鞭，倦仆足生茧。\n茫然山径间，驰急路逾远。\n古寺翳林薄，投宿日昏晚。\n梦魔不可眠，青灯照愁眼。",
        "dynasty": "宋",
        "collection_info": null
    },
    {
        "title": "腊前五日立春天气极暄妍今復雨雹凛凛不休所居梅花方盛开一雨零落殆尽怅然为赋此诗",
        "author": "张扩",
        "content": "东风破残腊，吹尽五日寒。\n晴光下杨柳，美影斗鸭栏。\n锦鳞触轻冰，碎玉已珊珊。\n日夜望鲜荣，发我砌下兰。\n寒去仍復来，崛强作跳丸。\n烂漫江梅花，孤芳忽飘残。\n落跗不可缀，香雪空阑干。\n赖有青春心，养此商羮酸。",
        "dynasty": "宋",
        "collection_info": null
    },
    {
        "title": "游天台山石桥",
        "author": "张扩",
        "content": "乱山云溟蒙，修径石盘错。\n声闻住世果，窟宅遍岩壑。\n我行适遇雨，风籁响天乐。\n石桥定鬼设，险滑不容脚。\n临流辄生怖，政堕葱韮恶。\n犹欣昙华供，尚及荐杯勺。\n分尝不敢余，稽首谢发药。",
        "dynasty": "宋",
        "collection_info": null
    },
    {
        "title": "元龄招饮未果赴復以诗见促辄次其韵并呈景蕃",
        "author": "张扩",
        "content": "主人剧风味，玉壶涵春冰。\n恶客费招呼，诗来委弓旌。\n两季復可人，名应处士星。\n请从狗窦窥，敢辱蒲轮迎。\n我昨占食指，似当尝鼋羮。\n平日口腹累，老穷尚蝇营。\n百花晓无迹，良辰况难并。\n虎头政病酒，渇肺怜江清。\n未知几百盏，浇肠诃靁鸣。\n归时戒被肘，会见金盆倾。",
        "dynasty": "宋",
        "collection_info": null
    },
    {
        "title": "题龚士掾厅壁画远山",
        "author": "张扩",
        "content": "古来终南山，引手得佳处。\n未负移文惭，已遭捷径语。\n公真乐山者，爽气落眉宇。\n平生手中板，不暇着頬拄。\n叩门无俗客，何碍入官府。\n人生一缕气，所愧吞不吐。\n画山犹画饼，余习近儿女。\n勿学好事人，吾言当有取。",
        "dynasty": "宋",
        "collection_info": null
    },
    {
        "title": "游虎丘寺诗",
        "author": "张扩",
        "content": "官舟转城隅，十里虎丘路。\n招提占山顶，像设俨廊庑。\n池深归宝剑，石老化蹲虎。\n晋时生法师，谈辩阿佛祖。\n至今讲经地，往往拾花雨。\n我行及摇落，秋色侵杖屦。\n衲僧施净供，汲井荐牛乳。\n平台俯旷野，䆉稏莽四顾。\n纍纍多新塜，不见真娘墓。",
        "dynasty": "宋",
        "collection_info": null
    },
    {
        "title": "次韵赵悦中防御喜雪",
        "author": "张扩",
        "content": "天南霜力微，不洗瘴地暖。\n穷冬雪一尺，坐受坑谷满。\n梦闻淅沥声，惊起欲窥管。\n敢倚狐貉温，但愁衣带缓。\n王孙雪争妍，耿耿抱丹款。\n闭门不知寒，高卧腹自坦。\n纸窗飞花集，乱扑书檠短。\n不忧诗作魔，政藉酒为伴。\n忽枉郢人曲，悬知和者罕。\n犹余雪清甘，味胜茶七椀。",
        "dynasty": "宋",
        "collection_info": null
    },
    {
        "title": "君山",
        "author": "张扩",
        "content": "乱山如羣羊，合沓千里犇。\n君山屹当前，盘踞老虎蹲。\n巨镇压坤维，层巅没云屯。\n下瞰大溪流，千尺清不浑。\n舟人落风帆，挽縴繫山根。\n欲上看星斗，悬崖那可扪。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其一",
        "author": "张扩",
        "content": "漫郎省中宿，展转良夜徂。\n过雨忽催诗，君诗不可无。\n夜阑风转高，秋声倒江湖。\n前对百尺井，梦中闻辘轳。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其二",
        "author": "张扩",
        "content": "六月忽已晦，余月復几何。\n纨扇暂去手，簟纹欲生波。\n诘朝天门开，冠剑争巍峨。\n驽马策不入，狞劣如骑骡。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其三",
        "author": "张扩",
        "content": "街鼓肃市喧，炉熏起烟缕。\n掩关一绳床，坐稳得处所。\n风前数茎竹，偃蹇不受暑。\n初无儿女姿，气貌颇高古。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其四",
        "author": "张扩",
        "content": "我乃抱俗人，老蛙窥坎井。\n从君已再暑，造席谩三请。\n倒床辄靁鸣，便腹费嘲哂。\n君岂录我者，胸次涵万顷。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其五",
        "author": "张扩",
        "content": "玉壶贮层冰，怜子清彻底。\n对之三伏中，愧我汗如水。\n谬呼同舍郎，坐席更论齿。\n从今痛自戒，子出则我止。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其六",
        "author": "张扩",
        "content": "昨者东观游，岁月未觉久。\n对床屡忘形，持论相可否。\n君年虽减我，文字称祭酒。\n十篇亦奇伟，乞我未曾有。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其七",
        "author": "张扩",
        "content": "阴阳无停机，百物竞时节。\n燠寒更事尔，气至自融结。\n炎天勿怨嗟，岁晏见霜雪。\n此时衣褐单，但恨不得热。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其八",
        "author": "张扩",
        "content": "俎豆能折衝，儒冠或兜鍪。\n六月早奏功，岂待防高秋。\n俗士怀晏安，所至贾人留。\n幞被应自疏，未知几宜休。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其九",
        "author": "张扩",
        "content": "疾风扫蚊雷，势力如破竹。\n青奴冷侵肌，此乃我所欲。\n周旋蜗舍中，未用叹跧伏。\n亦莫问马曹，微文禁离局。",
        "dynasty": "宋",
        "collection_info": null
    },
    {
        "title": "奉和朱新仲祠部六月晦日省宿用白乐天诗无波古井水有节秋竹竿十字为韵  其一○",
        "author": "张扩",
        "content": "祠曹秉史笔，翰墨窥金銮。\n灯火渐可亲，蠹藁字未漫。\n玉殿行奏书，秋晖上旌竿。\n君文永有託，九庙方如盘。",
        "dynasty": "宋",
        "collection_info": null
    },
    {
        "title": "送向履方吏部提刑浙西",
        "author": "张扩",
        "content": "君曾仗使节，惠浃东吴民。\n岂无贤大夫，平反孰与君。\n省户昔郎潜，渇见老成人。\n赐还席未煗，被遣日已新。\n疮痍要抚摩，秋荼伤吾仁。\n掾吏熟官长，定不専惠文。",
        "dynasty": "宋",
        "collection_info": null
    },
    {
        "title": "括苍官舍夏日杂书五首  其一",
        "author": "张扩",
        "content": "南方饶郁蒸，颇厌夏日永。\n好风从南来，分我簟枕冷。\n官曹早归休，客礼疏造请。\n读书无近功，睡魔印汤饼。\n谁家烹茶急，羸缾断修绠。",
        "dynasty": "宋",
        "collection_info": null
    },
    {
        "title": "括苍官舍夏日杂书五首  其二",
        "author": "张扩",
        "content": "昨日犹苦雨，高檐如悬麻。\n今朝阴云开，闪闪见日花。\n孤城如斗大，篱落无千家。\n共迫口腹营，不如市井譁。\n日暮计锥刀，辛苦良可嗟。\n吾侪岂达者，亦是蚿怜蛇。",
        "dynasty": "宋",
        "collection_info": null
    },
    {
        "title": "括苍官舍夏日杂书五首  其三",
        "author": "张扩",
        "content": "富者余金玉，所畏盗贼攻。\n贫人迫饥寒，无奈四壁穷。\n我今仰官给，政在贫富中。\n虽无两者忧，归兴忽已浓。\n同僚相掩覆，幸此东郭踪。\n独念素餐者，幽暗弗汝容。",
        "dynasty": "宋",
        "collection_info": null
    },
    {
        "title": "括苍官舍夏日杂书五首  其四",
        "author": "张扩",
        "content": "狴犴深扄鐍，符验剧关防。\n老胥蛇蝮心，抱案鳬鹜行。\n我无平反手，补劓救阙伤。\n但知三尺律，丝髪不可攘。\n便文真得计，所愧汉于张。",
        "dynasty": "宋",
        "collection_info": null
    },
    {
        "title": "括苍官舍夏日杂书五首  其五",
        "author": "张扩",
        "content": "说诗如说禅，妙处要悬解。\n无人具眼目，胸臆空垒块。\n吾友吕居仁，句法入三昧。\n向者五言城，精密逼前辈。\n教我深耕锄，岁晚识稊稗。\n三年苦未领，惭愧朋友戒。",
        "dynasty": "宋",
        "collection_info": null
    },
    {
        "title": "庭前两鸣鹊",
        "author": "张扩",
        "content": "庭前两鸣鹊，声好色亦美。\n曾陪织女驾，或是窦家子。\n谁云屋上乌，可厌不可迩。\n乌能逐人好，鹊竟误君喜。\n乌鹊莫爱憎，鷄虫任生死。",
        "dynasty": "宋",
        "collection_info": null
    },
    {
        "title": "读试卷有感",
        "author": "张扩",
        "content": "巧语互一律，纷然如铦锋。\n挥笔余万言，积案成千重。\n谁令缪悠子，持衡居其中。\n两目病且昏，不辨牛马踪。\n而使视试文，岂能分雌雄。\n往时心力彊，眼明耳犹聪。\n本欲藉科举，脱此文字攻。\n一朝反自缚，身随蠹书虫。\n负郭有田园，犹存荒菊丛。\n频年秔稻熟，酒贱尊不空。\n胡不驾柴车，远揖陶令风。\n作诗请伯氏，林下相追从。",
        "dynasty": "宋",
        "collection_info": null
    },
    {
        "title": "送王宾察院提点成都府路刑狱",
        "author": "张扩",
        "content": "三峡占地崄，风涛涨高秋。\n君还席未稳，忽理上水舟。\n潭潭御史府，登用第一流。\n持斧亦间遣，平反要分忧。\n岷峨接家山，民瘼不待求。\n身从日边来，弹压西南州。\n风烟乱老眼，转觉诗语遒。\n平生补衮心，敢为衣锦留。\n赋归摩刀环，趣觐瞻前旒。\n会收岩壑姿，入缀鹓鹭游。\n谁云蜀道远，笑却万里愁。\n滟滪漫如马，莫作忠臣羞。",
        "dynasty": "宋",
        "collection_info": null
    },
    {
        "title": "送韩存中侍郎赴随州",
        "author": "张扩",
        "content": "昔时公卿门，一饭日三吐。\n末流士自弃，此道久如土。\n韩公昌黎裔，乐善从其祖。\n低头拜东野，举颈望杜甫。\n今年河阳归，坐稳得处所。\n开关逢俗人，却走唾腐鼠。\n禅房大如掌，仅着范苏吕。\n小人江湖散，赋性甚愚鲁。\n青衫插手板，舌卷纸上语。\n曾从诸公游，过听谬见许。\n尝闻公姓名，桓桓貔与虎。\n乞身虽及早，朝论久未与。\n昨日恩诏下，还分一麾去。\n风霜侵行李，笳角严晓鼓。\n汉东诸侯国，文物略近古。\n下车访诸生，往往得何武。\n莫空罇前酒，岂乏户外屦。\n应还二三子，雪拥一环堵。\n诗成欲相寄，黄鹄短翎羽。\n阿连傥可借，千里亦跬步。",
        "dynasty": "宋",
        "collection_info": null
    },
    {
        "title": "送胡德辉礼部知严州先还毗陵待阙",
        "author": "张扩",
        "content": "识君大梁城，才逸骥千里。\n相从十年后，志节老弥厉。\n石渠浩图史，万事问伯始。\n为郎初未伸，请郡聊自试。\n连朝风雨恶，春日尚余几。\n故山窗户接，巵酒庭闱喜。\n离别不足云，得诗倘频寄。",
        "dynasty": "宋",
        "collection_info": null
    },
    {
        "title": "送邵公济校书守果州分韵得歌字",
        "author": "张扩",
        "content": "人物妙伊洛，衣冠肩上摩。\n君门世所高，家学承丘轲。\n斯文晚付君，自信保不磨。\n平生眼中书，五车未为多。\n一字不借力，虚名空作魔。\n我数奉谈麈，老顽君弗诃。\n持酒欲挽君，酒尽如君何。\n百丈泝巴峡，修途接岷峨。\n新句探古锦，好风散沉疴。\n先君果山政，惠爱如春和。\n向来窥一斑，再至鬓已皤。\n会寻竹马盟，为续襦袴歌。",
        "dynasty": "宋",
        "collection_info": null
    },
    {
        "title": "周秀实监丞闻嘉禾兵乱请急归唁其亲朋还朝有作因次其韵",
        "author": "张扩",
        "content": "羽书剧纷纶，将士愧庸懦。\n谁扶中兴举，康济须十乱。\n周郎人中杰，表表苍柏干。\n向来围城厄，梦想音信断。\n瞻敬会有时，神明恍还观。\n他年铨衡手，抗论清月旦。\n勿为俗人言，钟鼓惊斥鷃。",
        "dynasty": "宋",
        "collection_info": null
    },
    {
        "title": "次韵伯初春日村居",
        "author": "张扩",
        "content": "君新御祥琴，哀调写苫块。\n夕衣怆纯素，忍復向綵缋。\n春风苦撩人，浪信翦刀碎。\n试寻桃李枝，红白已平配。\n嗟予老亡聊，屋角委冠佩。\n出门如鬼絷，久不历阛阓。\n怜君佛屋底，喜客妙占对。\n家田半收秫，掀簸出舂碓。\n不妨酿春酒，莫及春事退。\n要观空洞腹，容我数百辈。",
        "dynasty": "宋",
        "collection_info": null
    },
    {
        "title": "次韵方仲运使兄游允仲花园即事  其一",
        "author": "张扩",
        "content": "园中主人老书生，结髪入仕今辞荣。\n自培花柳趁时节，客来时亦倒屣迎。\n江西使者归更早，功名夙戒良狗烹。\n今晨相遇及閒暇，短榻分坐如意横。\n竹间细路元屈曲，雪后诸峰自分明。\n岂无丽人奉巾栉，琼枝照眼生光晶。",
        "dynasty": "宋",
        "collection_info": null
    },
    {
        "title": "次韵方仲运使兄游允仲花园即事  其二",
        "author": "张扩",
        "content": "新蔬无价手自撷，浊酒有功面微頳。\n似闻野烧出奇观，风中烈焰若化城。\n须臾变灭了无迹，何独世事遭纷更。\n逢场作戱达者事，感物入咏诗人情。\n来篇况是冰雪语，三復使人毛骨轻。\n欲续短章却袖手，偏师莫犯细柳营。",
        "dynasty": "宋",
        "collection_info": null
    },
    {
        "title": "建炎辛亥八月二十六日夜梦舣舟江岸与梅和胜论诗梅出古诗示予极壮丽復为予作汤饼方就席视梅手中器已十裂汤饼淋漓觉而怅然作此篇",
        "author": "张扩",
        "content": "青灯吐吞帏幔间，竹风吹衾梦初圆。\n故人颈血化秋碧，诗语尚作春花妍。\n平生酒炙饱浇泼，汤饼那用相周旋。\n即今彊敌要电扫，四海衔愤声彻天。\n乞灵上帝真易耳，底事未忘章句传。",
        "dynasty": "宋",
        "collection_info": null
    },
    {
        "title": "题长沙王祠",
        "author": "张扩",
        "content": "霸上真人赤龙子，西灭彊秦东破楚。\n一时佐命皆人豪，崛起屠沽拔行伍。\n番君旧德江湖情，不用智勇收功名。\n抑然退让古君子，坐视几俎登韩彭。\n汉家南面属同姓，公亦疏封奉朝请。\n至今遗爱祀乡人，不独当年书甲令。",
        "dynasty": "宋",
        "collection_info": null
    },
    {
        "title": "双椿堂牡丹盛开彦绅节推弟置酒集客子温不在席中以诗乞花归赏因次其韵",
        "author": "张扩",
        "content": "春风不悞东君委，杏苑桃蹊满行李。\n春风好处总未忙，姚花初黄魏花紫。\n洛阳园中枝梗肥，欹压帽檐如覆巵。\n南迁终觉典刑在，不数侍女夸时宜。\n诗中了了惜花意，苦觅繁枝定谁寄。\n何如秉烛坐花傍，照到夜分从堕泪。",
        "dynasty": "宋",
        "collection_info": null
    },
    {
        "title": "子温用前韵催彦绅赏牡丹未及开罇请再作诗促之",
        "author": "张扩",
        "content": "后园冠盖如云委，坐客其谁数程李。\n吾家小谢自风流，薄罗新染香囊紫。\n老翁看花心已疲，数负十分金屈巵。\n君今年妙言语便，爱酒惜花诸事宜。\n春光不为主人计，行色匆匆暂如寄。\n欲借珠玑一再酬，恐君泣尽鲛人泪。",
        "dynasty": "宋",
        "collection_info": null
    },
    {
        "title": "次韵何任叟正字舘中试茶",
        "author": "张扩",
        "content": "金柈猥称槟榔珍，藿食未辨污吾唇。\n茶丁妙写犀銙真，排方似欲骄华绅。\n为君走碾扬微尘，羊肠声干行隻轮。\n柘罗裁绢素缕匀，筩丝巧织霜后筠。\n中贮刀圭护百神，乳花初幻人间春。\n计君别品尚绝伦，完璧不受敌国嗔。\n白虹夜气干秋旻，把玩自觉舌生津。\n天衢小草搜八垠，蒙山顾渚亦怀新。\n香歇色坏非法身，妖星森索避北辰。\n不须会稡权羣臣，龙翔鳯翥登严宸。\n向来策勲自有人，君其问诸修水濵。",
        "dynasty": "宋",
        "collection_info": null
    },
    {
        "title": "伯初侄谒客道傍丛竹间见梅花盛开村人不知赏嗟惜赋诗因次韵",
        "author": "张扩",
        "content": "少年眼似春冰滑，风味最于花曲折。\n衝泥访客竹边过，邂逅寒梅照疏节。\n不应误落野人手，自赋新诗为昭雪。\n坐怜穷腊太严苦，万木如僵生意绝。\n零丁老枿独回暖，似借余波霑涸辙。\n今君把玩不忍去，吹面朔风皴欲裂。\n还家笑我病隤豗，茅屋千窗墙百穴。\n自言亲到玉妃馆，缟练分行洗纹缬。\n诗成不费鑪锤功，君看铮铮句成铁。",
        "dynasty": "宋",
        "collection_info": null
    },
    {
        "title": "用伯初韵再和一篇请子温户曹同赋",
        "author": "张扩",
        "content": "孤山山下苔痕滑，翠竹扶疏水方折。\n靓粧无数招不应，曾与先生护名节。\n即今湖上荆棘满，谁见穿林度飞雪。\n道傍数本忽照眼，所喜风流未中绝。\n不嫌青女暂试粉，却要风师小回辙。\n君看万点已可怜，半杂春泥封地裂。\n版曹平生诗作史，坐陋故人探禹穴。\n惜花未忍任零落，借酒生春面如缬。\n酒醒定作返魂章，笔底有丹工点铁。",
        "dynasty": "宋",
        "collection_info": null
    },
    {
        "title": "再次韵简子温",
        "author": "张扩",
        "content": "予诗久愧溪藤滑，佩服君诗生罄折。\n君诗盘错见梅诗，似借梅花作根节。\n梅花元非世间种，雪裏开花白于雪。\n平生和靖最知音，谁是鸾胶续絃绝。\n苦吟似君良有以，我復何为怒当辙。\n定知孤艷诉不平，晓来哀笳喷窗裂。\n明朝百蘤岂不好，得鱼纵珍非丙穴。\n春风晚赐桃杏宠，琥珀调膏误成缬。\n寒英谢去亦机警，且禀严冬令如铁。",
        "dynasty": "宋",
        "collection_info": null
    },
    {
        "title": "顾景蕃访大年侄昆仲留宿细柳轩夜论诗律辄及老朽大年作长篇调景蕃末章见称过实且欲尽借拙诗因次其韵为谢",
        "author": "张扩",
        "content": "平生不依南路徐，斗升寄活真鱼濡。\n了知浮名谁得丧，定自有数相乘除。\n朅来云卧涧壑底，槁项不减霜松臞。\n里中能诗二三友，安步过我无庸车。\n要须文字赏雌霓，未暇诙谑翻娵隅。\n谈天坐听落鐻屑，蹇步那敢争先驱。\n顾侯风味更严苦，家贫阙办三韭菹。\n龟肠撑突五千卷，底用会稡笺虫鱼。\n文如楚宾醉后藁，下笔应得银盆斟。\n近闻昼犯细柳壁，酒阑罢歌却骊驹。\n未妨仲子工料理，珠绯饯归怀不虚。\n想当展缄疾读时，新飈策策惊籧篨。\n主人韵高绝少可，客亦未易折简呼。\n末章字字关老朽，爱我如爱屋上乌。\n吾家兄弟俱人杰，饱闻石氏多珊瑚。\n莫云痴叔良不痴，久讳笔砚陪樵苏。\n诸郎胸中气吐雾，咳唾自可回春枯。\n少年得誉似勮勃，他日不愧先杨卢。\n傥见恶诗幸掩覆，人所骂讥鬼揶揄。",
        "dynasty": "宋",
        "collection_info": null
    },
    {
        "title": "大年復用前韵赋诗见赠亦次韵答之",
        "author": "张扩",
        "content": "烛龙停边天步徐，酒薄肉干唇不濡。\n漫郎怜我困蒸溽，为送古风専扫除。\n山头逢君日乍午，作诗瘦似仙人臞。\n展缄初疑走甘露，熟读政似锵鸾车。\n世间痴儿浪摇吻，谈空说有天一隅。\n我今冥顽老不入，十年此路空驰驱。\n迩来病废关药裹，枵腹日厌葵菽菹。\n窗间败毫积霜笴，架上蠹帙繁书鱼。\n钱神无耳未易使，斗宿不灵那可斟。\n谁门有士料理得，随地驵骏吾家驹。\n三珠连树价亡敌，一鹗掣鞴名不虚。\n近闻扫径避袢暑，竹杖青鞋一籧篨。\n枕中邯郸梦不到，户外孔宾渠自呼。\n读书澜翻惜昼短，几欲挽断三足乌。\n鼎来说诗剧有味，令我坐享商之瑚。\n斯文所喜未中绝，五字復见李与苏。\n遗音当从牛铎证，废律安取焦桐枯。\n亦知大国功九合，一时盟会收微卢。\n愿持狗尾彊貂续，未妨举手遭揶揄。",
        "dynasty": "宋",
        "collection_info": null
    },
    {
        "title": "次韵莫养正县丞独游钱塘南北山",
        "author": "张扩",
        "content": "老丞拄笏中了了，坐阅云阴变昏晓。\n何为两脚苦未停，意在高山知者少。\n昨日春从湖上归，颇觉沙鸥已驯扰。\n游人但迟箫皷来，滓秽清虚亦何好。\n君今独行真得计，自有青螺如髻绕。\n归来古锦开诗葩，笔下纵横发天巧。\n遨头旧属罗浮伯，半夜春风鸣騕褭。\n至今湖山索价高，妙语须君时一扫。\n虽然愿君且努力，挂冠归休未宜早。\n要当千户享封殖，岂但全家荷温饱。\n此时还乡头未白，万钱买山慰潦倒。\n摩挲拄杖不相忘，更伴重峦细穷讨。",
        "dynasty": "宋",
        "collection_info": null
    },
    {
        "title": "读钱神论偶成",
        "author": "张扩",
        "content": "君不见王衍谈天喙三尺，绕床阿堵初未识。\n又不见阿戎自执红牙筹，聚钱成癖老不休。\n人生嗜好各殊趣，盗跖孔丘更毁誉。\n不如是非两置之，万事欣然随所遇。\n贵人见钱地上流，富人钱妖声如牛。\n醉时虽悟落帻语，客至或忘障簏羞。\n谩夸无耳可使鬼，刘濞邓通皆过计。\n崔烈得名未掩臭，陈苌小黠强称美。\n我今家徒立四壁，怜渠一箇也不得。\n不愿腰纒十万上扬州，安用呼卢百万供一掷。\n但要时逢好事人，恰有青铜满三百。",
        "dynasty": "宋",
        "collection_info": null
    },
    {
        "title": "次韵富季申着作对雪",
        "author": "张扩",
        "content": "瓮中冻蚁欲浮白，主人醉呼嗔恶客。\n到床不省雪作魔，半夜扶头惊晓色。\n因风初爱横斜好，侵户更怜飘洒密。\n为梅洗粧却铅粉，与竹护萌封茧栗。\n瀛州有士漫为郎，要看诸郎上槐棘。\n不妨病骨倚故絮，且忍饥肠待新麦。\n君今笔阵独横扫，冷屋无人夜鸣镝。\n快雪快晴吾弗忧，君诗自有回天力。",
        "dynasty": "宋",
        "collection_info": null
    },
    {
        "title": "过龙井辩才退居",
        "author": "张扩",
        "content": "南山北山天接连，西湖环山水涵天。\n佛宫鳞鳞割人境，胜日杖履相周旋。\n久闻龙井未得到，神龙卧靳俗语喧。\n脱身干戈偶不死，步屧十里沙石坚。\n眼明见此屋突兀，修廊广殿钟鼓传。\n笋芽供羮坐取饱，茶乳沃舌听谈禅。\n塔中老人呼不起，至今墙壁尚炽然。\n诸孙其谁嗣衣钵，但见持律俱精専。\n吾身误落世缨网，白髪未解忧患纒。\n问龙乞地一席许，作庵共结香火缘。",
        "dynasty": "宋",
        "collection_info": null
    },
    {
        "title": "题子温侄舫斋",
        "author": "张扩",
        "content": "江湖着身鸥作邻，平生踏浪不踏尘。\n晚从阛阓寄行李，旋饰舫斋聊写真。\n夜阑阙月云头涌，风月填窗不成梦。\n团栾十口似浮家，颠倒一生如破冡。\n君看世事风打头，奔涛溅浪何时休。\n不如问钱多买酒，万斛与君共拍浮。",
        "dynasty": "宋",
        "collection_info": null
    },
    {
        "title": "谢人惠团茶",
        "author": "张扩",
        "content": "春阴养芽鍼锋铓，沆瀣养膏冰雪香。\n玉斧运风宝月满，密云候雨苍龙翔。\n惠山寒泉第二品，定武乌甆红锦囊。\n乳花元属三昧手，竹斋自试鱼眼汤。\n老生酸寒极堪笑，藜苋拄腹书撑肠。\n修贡之余远分寄，怀璧其罪渠敢当。\n应怜昼睡汤饼恶，为洗一春蝴蝶狂。",
        "dynasty": "宋",
        "collection_info": null
    },
    {
        "title": "谢人送炭",
        "author": "张扩",
        "content": "竈烟荼毗霜后林，短椽脱烟乌不黔。\n樵童岂惜龟两手，入市论价轻千金。\n向来几作沟中断，漫灭青黄谁过眼。\n焉知负荷鑪锤功，煨烬犹堪借余暖。\n夜阑吼空风力豪，平明雪山平屋高。\n生柴带叶冷不燄，毁车充薪车脚劳。\n故人十缚起衰朽，生遣寒灰拨红兽。\n解衣挟纩不足云，那復区区论炙手。",
        "dynasty": "宋",
        "collection_info": null
    },
    {
        "title": "秋意",
        "author": "张扩",
        "content": "凉颷吹树砧声急，窗户玲珑秋气入。\n井桐雕叶减清阴，漙露无声金荻泣。\n壁间唧唧候虫鸣，庭下衰兰送客情。\n客怀无金酒胆薄，朗月入帘魂魄惊。\n人生万事今犹昔，不独炎凉天地隔。\n平明把镜照衰颜，还有新霜助狼籍。",
        "dynasty": "宋",
        "collection_info": null
    },
    {
        "title": "景蕃还所借诗卷并辱以诗辄次韵",
        "author": "张扩",
        "content": "诗家难传最上路，汝南雪令排盐絮。\n至今白战亡此手，我欲重参愧迟暮。\n虎头文字逼前辈，衮衮屡蒙分尺素。\n天闲老骥日千里，何用盐车追蹇步。\n向来击赏枫落句，见不及闻君已误。\n报之错刀竟坐痴，他日尘昏磨不去。",
        "dynasty": "宋",
        "collection_info": null
    },
    {
        "title": "景蕃復和再次韵",
        "author": "张扩",
        "content": "诗坛乳臭妨贤路，寄食将军惭漂絮。\n君今自筑五言城，坐遣降俘嘆来暮。\n从来白俗不入眼，并案闺房累蛮素。\n连篇赠我刹那顷，更陋建安夸七步。\n珍藏敢比飞鸟章，字脱无人正讹误。\n为君传写不得辞，政恐终随靁电去。",
        "dynasty": "宋",
        "collection_info": null
    },
    {
        "title": "过南美轩读汪彦章倪巨济诗用壁间韵",
        "author": "张扩",
        "content": "笻杖芒鞋野性驯，偶寻幽步到祗园。\n琅玕千本日应长，美影摇风清荫繁。\n未堪截管变律吕，且乞汗青传子孙。\n壁间旧有故人题，妙语洒落今仍存。\n那忧积雪折老干，豫借暖律生枯根。\n我来二子更南北，惟有此君堪与言。",
        "dynasty": "宋",
        "collection_info": null
    },
    {
        "title": "允中大夫兄召客赏海棠属予赋诗",
        "author": "张扩",
        "content": "枝头桃李半狼籍，浪说春风借颜色。\n海棠斩新一样红，锦丝欲堕娇无力。\n主人连日被渠恼，无处分疏更招客。\n重罗作幕裙作围，丽人行酒客赋诗。\n挽定春光不得放，忍看落红零乱时。",
        "dynasty": "宋",
        "collection_info": null
    },
    {
        "title": "次韵大年见贻长篇",
        "author": "张扩",
        "content": "莫夸儿啼赏英物，莫振豺声露蠭目。\n一朝官府生平地，即是高明鬼瞰屋。\n夜郎穷囚罪濒死，颇费故人解官赎。\n世间万事真戏耳，变化何殊臂伸缩。\n漫郎纷华老不入，坐扫降魔如破竹。\n曾从处士学砺齿，安用贵人强推毂。\n夜蒙衲被生春温，午馔伊蒲饱园蔌。\n绮罗曵地初不知，海陆穷珍定何族。\n自云百念已灰冷，栩栩胡为昼摇腹。\n似闻蚁穴得侯封，不借波臣讥斗粟。\n何妨枯骨话王乐，政恐三彭加谴督。\n梦回敢起寻鹿想，谢去已深防虿毒。\n危几何处烹五鼎，佳传谁人米千斛。\n朱轩虽享眼界荣，青史那逃身后戮。\n聊陪洗马痼烟霞，自逐天随甘枸菊。\n虽然丈夫有出处，尺蠖之伸未为曲。\n他年弓旌恐不免，钓渭筑岩终梦卜。\n会看鹏翼击天池，更想于菟啸风谷。\n此时愿君益机警，堕甑欣然了荣辱。\n脱身蝉冕归去来，吴市空关隐梅福。\n却伴山中赤松游，傥见海上蟠桃熟。\n吾言有徴勿浪云，龟筮亦从神所告。",
        "dynasty": "宋",
        "collection_info": null
    },
    {
        "title": "酒官张君造曲以十八仙为名作诗戱之",
        "author": "张扩",
        "content": "旧闻饮中有八仙，日多铛杓相周旋。\n今之十八岂其裔，何为復效枕曲眠。\n痴人但作从事呼，妄起清浊分圣贤。\n那知风味古无有，名字真从天上传。\n留侯旧与赤松游，余韵到今千百年。\n看君风骨颇似祖，日酌九醖追天全。\n我嗟谱系漫难考，流落恐缘濡髪颠。\n穷愁政在禁酒国，未免口角生馋涎。\n出门欲作一斗计，谁乞三百青铜钱。",
        "dynasty": "宋",
        "collection_info": null
    },
    {
        "title": "文之顾景蕃登子温舫斋不遇拈韵赋诗予亦和之",
        "author": "张扩",
        "content": "漫郎不省尘中走，湖海收舟凈无垢。\n规摹画舫作斋馆，似要窗间过山岰。\n平生张绪本豪放，人物风流记官柳。\n不应篷底了生涯，定是寓言犹十九。\n顾侯自说虎头孙，黠不论功痴已久。\n入门浪喜布帆在，兴尽中流漫回首。\n更将险语困嘲谑，诗胆故应大如斗。\n我穷政似老侯喜，持竿觅鱼不供口。\n爱君马上醉眼花，万斛龙骧落杯酒。\n未须腰笏烦易于，且熟他年济川手。",
        "dynasty": "宋",
        "collection_info": null
    },
    {
        "title": "送顾景蕃暂还浙西",
        "author": "张扩",
        "content": "墙头飞花如雪委，墙根老柳丝垂地。\n春政浓时君不留，山路晓风鸣马棰。\n涛江入眼浪千尺，想见吴侬问行李。\n田园久荒漫检校，亲旧相逢半悲喜。\n行朝诸公访人材，故人新赐尚书履。\n袖中有策可则陈，君亦因行聊尔耳。",
        "dynasty": "宋",
        "collection_info": null
    },
    {
        "title": "次韵大年当暑午枕",
        "author": "张扩",
        "content": "道人曾得却暑方，烈日卓午心清凉。\n书斋长物復何有，含风竹簟八尺长。\n睡魔久困世喧閧，乍入寂境如还乡。\n嗜茶尝胆汝药石，煮饼炊饭吾津梁。\n古来至人具法眼，净秽天女犹皮囊。\n坐禅入定了十劫，睡蛇有口难螫伤。\n要当寻师渐磨洗，想子已聚三月粮。",
        "dynasty": "宋",
        "collection_info": null
    },
    {
        "title": "古律诗戏简汪彦章学士",
        "author": "张扩",
        "content": "湖边乐色喧丝筦，湖上春风桃李晚。\n使君招客试行乐，粉面如花照金琖。\n知君好事已数往，想见清阴集飞伞。\n倾家共寻一日胜，得醉宁论万金产。\n谁怜有客扄户牖，坐抱穷肠读书懒。\n登楼追望不堪东，一片飞虹挂愁眼。",
        "dynasty": "宋",
        "collection_info": null
    },
    {
        "title": "清微轩诗",
        "author": "张扩",
        "content": "君不见楚王宫中多谀臣，雌雄之说徒纷纷。\n大空槖籥本平施，安有烦冤愁庶人。\n又不见若耶溪上帆如驶，朝南暮北随人意。\n令行由天不由人，岂为舟人采薪计。\n君今面山开两扉，恬养不为居所移。\n方床曲几净无暑，有声南来清且微。\n清似太虚无滓秽，微如少女生妍媚。\n轩中稚竹亦粲然，快与主人便昼睡。\n不须骤吹六律管，不用缓鼓五絃琴。\n会当月夜君家去，却扇扶座开烦襟。",
        "dynasty": "宋",
        "collection_info": null
    },
    {
        "title": "谢范信中钤辖惠笋炙",
        "author": "张扩",
        "content": "野人败壁屋数椽，枯肠如龟復如蝉。\n未忧饱死笑方朔，且要臞形追列仙。\n故园千本箨龙儿，轻靁殷户争蜿蜒。\n冻泥封根手自斸，一箸可当百味鲜。\n朅来曹南风土恶，虀饭酸呕羊酪羶。\n君家何从得此品，新馥惠我惊馋涎。\n便当过门乞余炙，未信羮釡声轑然。",
        "dynasty": "宋",
        "collection_info": null
    },
    {
        "title": "伯寓给事筑漫吾亭却寄",
        "author": "张扩",
        "content": "漫郎昔为补衮客，面如严霜心如石。\n手披逆鳞不作难，肯为俗人借颜色。\n十年收身渺江湖，胸中了然一事无。\n焚香默坐已忘我，酌酒赋诗聊漫吾。\n秋风藕花开十丈，新筑危亭枕其上。\n客来口噤不得语，晚节自爱恐招谤。\n别君戃怳不记年，笈中谏纸尚几番。\n笭箵寄隐亦暂耳，漫乎漫乎谁谓然。",
        "dynasty": "宋",
        "collection_info": null
    },
    {
        "title": "新安程昭文秀才惠子鹅菱角乳梨并鲍清笔",
        "author": "张扩",
        "content": "新安故人哀我贫，尺素自书五朵云。\n为怜刘毅遗鹅多，烹食岂惭王右军。\n乌蓤脱水锐芒角，乳梨包裹饤座珍。\n烧肠饥火得暂温，窃食竈鬼嗟不仁。\n来书习气径未扫，十枝尚遣中书君。\n急须整驾诣斋阁，满请尊酒重论文。",
        "dynasty": "宋",
        "collection_info": null
    },
    {
        "title": "次韵曾端伯户部初春遣兴",
        "author": "张扩",
        "content": "春风入手几番雨，醖酿春愁推不去。\n琳馆道人初未忙，被底掀髯听粥皷。\n那知春色到桃溪，千树开花人掩扉。\n路傍垂柳已如许，青眼招春春不违。\n晓来东郊信两脚，折屐衝泥尚供着。\n枝间啼鸟劝提壶，君省此声何处恶。\n平生广平心石坚，未暇徐庾夸清妍。\n句中试下一转语，突过翰林诗百篇。\n龙钟似我岂宜说，不独诗穷官亦拙。\n向来一错铸不成，底用辛勤六州铁。",
        "dynasty": "宋",
        "collection_info": null
    },
    {
        "title": "老白堂",
        "author": "张扩",
        "content": "君不见三朝魏公拓天手，旌节言归介眉寿。\n筑堂自榜醉白名，自借清风洗尘垢。\n又不见峨眉山中谪仙人，玉堂词翰生风云。\n每评香山辄自喜，欲向集贤重写真。\n古人名悬日杲杲，千载贻人不贪宝。\n君今诵味佚老句，乞身投閒不待老。\n草堂寂寂松桂生，溪山四时供醉吟。\n未必翛然便忘世，新诗时亦过鸡林。",
        "dynasty": "宋",
        "collection_info": null
    },
    {
        "title": "灵壁石",
        "author": "张扩",
        "content": "十年此地征尘染，谁与山川还旧观。\n九华小样出君家，要续箇中消息断。\n此郎与山对立玉，几上重重见陵谷。\n安知可备宫架悬，乐府待之八音足。\n他山岂无石一拳，如琮断方璧断圆。\n不如此峰真巧具，六窗七窍俱天然。\n君今落帆锡山近，挈石寻泉丫无恨。\n会须潄石更枕流，世事入门君勿听。",
        "dynasty": "宋",
        "collection_info": null
    },
    {
        "title": "读李长吉集诗",
        "author": "张扩",
        "content": "唐家诸王滕薛亲，官府白日生风云。\n此身岂患财不足，安用盈车载钱缗。\n飘然后出有长吉，冰姿鹤骨真天人。\n锦囊不贮一箇钱，收拾眼中无尽春。\n世儒强作富贵曲，刻画无盐恐非真。\n请看卷后将进酒，酩酊一句了伯伦。\n李宗系出玄元孙，玄元称帝李称臣。\n玉楼无人可作记，应须此子当此文。\n从来不解进士语，多谢昌黎为解棼。",
        "dynasty": "宋",
        "collection_info": null
    },
    {
        "title": "药名七夕行",
        "author": "张扩",
        "content": "云斾萎蕤霞作裾，风静半天河有无。\n同槃夜结合欢带，织女新嫁牵牛夫。\n古今此会从容少，百合未谐甘草草。\n预知仔细属明年，续断犹胜弓弩絃。",
        "dynasty": "宋",
        "collection_info": null
    },
    {
        "title": "谢赐御书临晋唐帖三轴",
        "author": "张扩",
        "content": "上帝图书照东壁，宸毫作字同羲画。\n晋唐旧帖久气索，数本仅收煨烬厄。\n硬黄小试毛颖功，手蜕千年垂露蹟。\n巧偷豪夺几苍黄，晚御清都颜咫尺。\n钟王行草日失真，神气顿还三昩力。\n诸天护法宫殿深，九虎守关雷雨隔。\n那知分赐下人间，蝼蚁微臣亦怀璧。\n恩均掲榜夸玉堂，事陋登床攫飞白。\n钦惟圣学自天纵，嗜好从来屏声色。\n青规文字屡策勲，沾丐椒房犹翰墨。\n彤管摛笔侈珍贶，宝唾落笺留小刻。\n从今不愧蔀屋空，会有虹霓光四塞。",
        "dynasty": "宋",
        "collection_info": null
    },
    {
        "title": "挽徽宗皇帝词五首  其一",
        "author": "张扩",
        "content": "假乐兴周治，无为见舜心。\n七朝传远业，十闰纪功深。\n厚泽沦肌骨，隆名秩古今。\n丹成自仙去，黼扆不重临。",
        "dynasty": "宋",
        "collection_info": null
    },
    {
        "title": "挽徽宗皇帝词五首  其二",
        "author": "张扩",
        "content": "甚盛帝王德，不言天地功。\n皇图光永泰，圣祚绍元丰。\n化被要荒外，民跻富寿中。\n如椽谁秉笔，炳炳诏无穷。",
        "dynasty": "宋",
        "collection_info": null
    },
    {
        "title": "挽徽宗皇帝词五首  其三",
        "author": "张扩",
        "content": "制作跻尧禹，规摹陋汉唐。\n方丘排异议，晟府焕新章。\n睦族民归厚，临雍国有光。\n奎文连五阁，轮奂俨深藏。",
        "dynasty": "宋",
        "collection_info": null
    },
    {
        "title": "挽徽宗皇帝词五首  其四",
        "author": "张扩",
        "content": "内禅超千古，恭闻脱屣轻。\n勲高终不伐，道大自难名。\n玉几音疑在，桥山兆已成。\n九重兴舜慕，悲泣见墙羮。",
        "dynasty": "宋",
        "collection_info": null
    },
    {
        "title": "挽徽宗皇帝词五首  其五",
        "author": "张扩",
        "content": "风伯开尘雾，神符八骏游。\n寿尧方请祝，归启已兴讴。\n万里忽清宴，五兵终罢休。\n他年北邙路，王气接天浮。",
        "dynasty": "宋",
        "collection_info": null
    },
    {
        "title": "挽显肃皇后词五首  其一",
        "author": "张扩",
        "content": "珍符开瑞玺，象服备袆褕。\n德盛仪千载，名尊母两朝。\n流风厚麟趾，剩馥播桃夭。\n羽卫今何处，云深惨莫招。",
        "dynasty": "宋",
        "collection_info": null
    },
    {
        "title": "挽显肃皇后词五首  其二",
        "author": "张扩",
        "content": "俪极承平日，徽音盛一时。\n却奢崇大练，纳戒上清规。\n事逐浮云变，人惊夜壑移。\n三吴謡织女，行路剧伤悲。",
        "dynasty": "宋",
        "collection_info": null
    },
    {
        "title": "挽显肃皇后词五首  其三",
        "author": "张扩",
        "content": "宝殿开宁德，弥文更日新。\n俭勤垂壸则，慈惠配皇仁。\n脱屣尧何圣，补天娲亦神。\n伤心东越路，画翣暗龙輴。",
        "dynasty": "宋",
        "collection_info": null
    },
    {
        "title": "挽显肃皇后词五首  其四",
        "author": "张扩",
        "content": "箴图高警戒，风雅妙形容。\n宝训闻钦圣，徽名并显恭。\n宫车陪素仗，园寝祔新封。\n绝胜昭灵后，空归浣水踪。",
        "dynasty": "宋",
        "collection_info": null
    },
    {
        "title": "挽显肃皇后词五首  其五",
        "author": "张扩",
        "content": "莫状忧勤意，犹存澣濯衣。\n私恩绝外第，遗爱在深闱。\n岁晚望重翟，路长迷六騩。\n苍梧从舜陟，终陋两湘妃。",
        "dynasty": "宋",
        "collection_info": null
    },
    {
        "title": "挽懿节皇后词五首  其一",
        "author": "张扩",
        "content": "丰容腾偃月，骨相本天人。\n潜邸恩辉旧，中闱典册新。\n梦犹惊鷰玺，光已揜鈎陈。\n不忍瞻行殿，蛛丝网暗尘。",
        "dynasty": "宋",
        "collection_info": null
    },
    {
        "title": "挽懿节皇后词五首  其二",
        "author": "张扩",
        "content": "作合神明王，中兴欲佐周。\n友琴怀素志，脱珥谢前修。\n行续姜任懿，名方马邓优。\n百年虽电掣，千古仰芳猷。",
        "dynasty": "宋",
        "collection_info": null
    },
    {
        "title": "挽懿节皇后词五首  其三",
        "author": "张扩",
        "content": "内治推炎宋，名参列后贤。\n若为忧国步，遽报损天年。\n未畅关雎化，空腾炜管传。\n六宫遵旧训，女则有遗篇。",
        "dynasty": "宋",
        "collection_info": null
    },
    {
        "title": "挽懿节皇后词五首  其四",
        "author": "张扩",
        "content": "公桑分妇职，春种劭农耕。\n不到升平日，终乖辅佐情。\n烝尝开别庙，谥诔纪徽名。\n悽怆鸿沟路，空余万岁声。",
        "dynasty": "宋",
        "collection_info": null
    },
    {
        "title": "挽懿节皇后词五首  其五",
        "author": "张扩",
        "content": "万里归輼辂，仙游迹已遐。\n猗兰成断梦，素柰陨空花。\n隧卜稽山下，輴移浙水涯。\n晚风纒落水，悲咽和哀笳。",
        "dynasty": "宋",
        "collection_info": null
    },
    {
        "title": "悼程西枢母朱夫人二首  其一",
        "author": "张扩",
        "content": "天性敦慈惠，凝然法度中。\n谈玄推道韫，择配得梁鸿。\n寿嘏无前拟，安荣及令终。\n伤心原上路，哀铎咽霜风。",
        "dynasty": "宋",
        "collection_info": null
    },
    {
        "title": "悼程西枢母朱夫人二首  其二",
        "author": "张扩",
        "content": "有子登严密，人高孟母慈。\n珍羞五鼎养，象服小君宜。\n未厌斑衣乐，俄嗟泫露悲。\n百年无少憾，千古令名垂。",
        "dynasty": "宋",
        "collection_info": null
    },
    {
        "title": "悼主簿弟",
        "author": "张扩",
        "content": "吾家几兄弟，君自老相依。\n每忆离亭别，俄伤旅榇归。\n新铭聊记远，旧话总成非。\n举目苍茫路，澘然泪满衣。",
        "dynasty": "宋",
        "collection_info": null
    },
    {
        "title": "悼次东提刑侄二首  其一",
        "author": "张扩",
        "content": "彊学初无敌，临民早有声。\n暮年犹补郡，余事及谈兵。\n慷慨闻高谊，艰难见老成。\n盖棺今已矣，百世漫空名。",
        "dynasty": "宋",
        "collection_info": null
    },
    {
        "title": "悼次东提刑侄二首  其二",
        "author": "张扩",
        "content": "妙手剸百节，剧谈翻九河。\n人皆期晚用，君更患才多。\n世路方榛棘，人豪正网罗。\n重泉无日起，天意定如何。",
        "dynasty": "宋",
        "collection_info": null
    },
    {
        "title": "夫人江氏挽词",
        "author": "张扩",
        "content": "早岁亲香火，心通悟宿因。\n宜家称孝妇，择配得名人。\n秩秩方贻则，冥冥忽返真。\n独凭高士笔，谆復志苍珉。",
        "dynasty": "宋",
        "collection_info": null
    },
    {
        "title": "夫人周氏挽词",
        "author": "张扩",
        "content": "娈彼名家女，休声配孟光。\n齐家先祭祀，尽礼奉姑嫜。\n未竟百年老，空流弈世芳。\n伤心埋玉处，马鬛表深藏。",
        "dynasty": "宋",
        "collection_info": null
    },
    {
        "title": "悼颐中朝散兄",
        "author": "张扩",
        "content": "韬玉无人识，佩兰空自芳。\n娱亲终一世，好善被诸郎。\n梦短催驹隙，声哀断鴈行。\n英魂招不得，松槚护崇冈。",
        "dynasty": "宋",
        "collection_info": null
    },
    {
        "title": "用文之岁暮言怀韵",
        "author": "张扩",
        "content": "岁事潜占雪，风光暗着梅。\n有书招隐去，无地避愁来。\n厮役联裘马，英豪困草莱。\n谁能知许事，得酒鼾如靁。",
        "dynasty": "宋",
        "collection_info": null
    },
    {
        "title": "文之暇日作诗戏用其韵",
        "author": "张扩",
        "content": "古事费寻检，近诗关谤伤。\n掉头无好语，结舌自良方。\n风露挟秋意，帘帏生晚凉。\n传闻市南米，渐可补饥疮。",
        "dynasty": "宋",
        "collection_info": null
    },
    {
        "title": "射亭诗",
        "author": "张扩",
        "content": "采鹄面危亭，鍧然中的声。\n将军三箭勇，男子四方名。\n刁斗中原静，车书远塞平。\n雕弓今罢赐，何日报功成。",
        "dynasty": "宋",
        "collection_info": null
    },
    {
        "title": "赋向伯恭侍郎芗林",
        "author": "张扩",
        "content": "矫矫子平裔，声名晚益高。\n归休卜仙隐，题品妙宸豪。\n小径荒松菊，空庭长艾蒿。\n闭门便午枕，余事九牛毛。",
        "dynasty": "宋",
        "collection_info": null
    },
    {
        "title": "焦復州适道于艰危中与其兄遇于三衢自云尝有异梦神明之感叙其事属予赋诗",
        "author": "张扩",
        "content": "南渡不忍说，流离簪与裾。\n苍黄一臂失，辛苦万金书。\n孝友剧调护，神明关起居。\n不须春草句，好梦自蘧蘧。",
        "dynasty": "宋",
        "collection_info": null
    },
    {
        "title": "题荷亭诗",
        "author": "张扩",
        "content": "风漾绿漪连，新荷照水圆。\n清香来洞府，真色现神仙。\n鹭影明如雪，龟巢小似钱。\n夜凉乘月看，人在玉壶天。",
        "dynasty": "宋",
        "collection_info": null
    },
    {
        "title": "瑞华堂秋晚",
        "author": "张扩",
        "content": "山石乱崔嵬，虚堂面石开。\n幽香催槛菊，疏影转庭槐。\n羽扇惊秋老，衣砧破梦回。\n坐看云四合，奔电数声靁。",
        "dynasty": "宋",
        "collection_info": null
    },
    {
        "title": "宿温州江心寺诗",
        "author": "张扩",
        "content": "出城何所诣，孤屿海云中。\n寺影一拳石，潮声四面风。\n断烟迷过鸟，密叶坠丹枫。\n咄咄劳生梦，真成一洗空。",
        "dynasty": "宋",
        "collection_info": null
    },
    {
        "title": "次韵临江军向侍郎见寄",
        "author": "张扩",
        "content": "江头一区宅，宴坐老扬雄。\n久阔书不到，相忘心自通。\n谁令知勇退，我愧未参同。\n定自有见处，不关幡与风。",
        "dynasty": "宋",
        "collection_info": null
    },
    {
        "title": "次韵徐端明师川清明见访小集",
        "author": "张扩",
        "content": "撩人春色浩无边，多病清羸挽不前。\n书舍忽陪金殿客，花时犹记汉宫烟。\n翰林剧饮赋千首，焦遂高谈惊四筵。\n更着新声定场屋，元轻白俗浪争先。",
        "dynasty": "宋",
        "collection_info": null
    },
    {
        "title": "次韵子公舍人侄纸阁用荆公韵二首  其一",
        "author": "张扩",
        "content": "清修是药别无方，纸閤新糊暂着床。\n定自中扄元洁白，直教平地亦清凉。\n布裘衲被总相称，暮雪晓风浑不妨。\n似要经营淡生活，忽惊锋颖露锥嚢。",
        "dynasty": "宋",
        "collection_info": null
    },
    {
        "title": "次韵子公舍人侄纸阁用荆公韵二首  其二",
        "author": "张扩",
        "content": "老楮声名浃四方，帡幪隐陋到藜床。\n境空生白道所集，气暖如熏德未凉。\n眼底咄嗟贫亦办，世间淫巧行终妨。\n只愁费尽螭头藁，却向危时但括嚢。",
        "dynasty": "宋",
        "collection_info": null
    },
    {
        "title": "再和戏子公  其一",
        "author": "张扩",
        "content": "棋局画行新触手，帐文龟殻凈围床。\n閤材近取復何好，法意防贪未可凉。\n自此铅华须痛遣，疑于缟素或相妨。\n夜阑天女来求法，君看如何是革嚢。",
        "dynasty": "宋",
        "collection_info": null
    },
    {
        "title": "再和戏子公  其二",
        "author": "张扩",
        "content": "背人阿堵未中方，纸閤文书不碍床。\n正似复裈羞北阮，绝胜斗酒换西凉。\n来诗肯办十分赏，去辙犹关一水妨。\n对面更看枯淡在，应无儿辈紫罗嚢。",
        "dynasty": "宋",
        "collection_info": null
    },
    {
        "title": "子公復和亦次韵  其一",
        "author": "张扩",
        "content": "我惭问舍未知方，君亦依然卧上床。\n有纸遮风良不恶，无人炙手自生凉。\n应怜佛屋钟鱼近，不自官居屏障妨。\n相去九龄今几代，风流未减笏为囊。",
        "dynasty": "宋",
        "collection_info": null
    },
    {
        "title": "子公復和亦次韵  其二",
        "author": "张扩",
        "content": "昨日规摹屋一方，今晨诗卷已填床。\n安知事似猬毛起，自觉心如水月凉。\n故纸有缘殊未了，红尘无路略相妨。\n客来暖热浪自喜，断却来章真智囊。",
        "dynasty": "宋",
        "collection_info": null
    },
    {
        "title": "闻伯寓被召",
        "author": "张扩",
        "content": "朝廷下诏费捜寻，梦想人豪置赤心。\n谠论故应遗藁在，片言可却四裔侵。\n不应岩野调羮手，犹作田庐抱膝吟。\n自古忠臣由孝子，海隅倾耳听车音。",
        "dynasty": "宋",
        "collection_info": null
    },
    {
        "title": "送李去病驾部成都府路转运判官",
        "author": "张扩",
        "content": "昔年鴈塔看先登，我亦行间託姓名。\n半世纷纭惊似梦，一官潦倒信平生。\n含香暂借郎闱宠，仗节俄分昼锦荣。\n见说馈粮如火急，扬鞭马上试经营。",
        "dynasty": "宋",
        "collection_info": null
    },
    {
        "title": "送杨元老屯田潼川等路转运判官",
        "author": "张扩",
        "content": "酱瓿遗文过五经，有孙千载振雕零。\n宁闻淡墨魁春榜，会看中台应列星。\n日下忽颁天语好，眼中先着蜀山青。\n归涂更挟两诗客，舐笔磨铅那得停。",
        "dynasty": "宋",
        "collection_info": null
    },
    {
        "title": "景蕃暂如无锡不暇相寻于云间诗来问讯甚殷勤会予续至江上遂及邂逅走笔奉呈",
        "author": "张扩",
        "content": "故人行李剧匆匆，犹向重湖遣信通。\n七字论怀如对面，片帆先我渡垂虹。\n家田收秫连云外，野蟹供螯入手中。\n犹及访君江上去，夜窗灯火耿秋风。",
        "dynasty": "宋",
        "collection_info": null
    },
    {
        "title": "别后一日予独游惠山寺酌泉烹茶而去时景蕃补葺旧隐将自德兴奉亲而归以诗追寄之",
        "author": "张扩",
        "content": "缾罂络绎送醍醐，总是僧家饮啜余。\n向上谁高康谷品，流传恐误古人书。\n暂来刮眼惊尤物，深羡诛茅葺旧居。\n却恐文饶渐多事，他年乘传定何如。",
        "dynasty": "宋",
        "collection_info": null
    },
    {
        "title": "寄顾景蕃",
        "author": "张扩",
        "content": "别时犹记鼻辛酸，升合妨人未得还。\n衲被生春经岁换，羽书奔电痛时艰。\n闻君尚富珠千斛，许我时窥豹一斑。\n莫厌侨居坐穷僻，绝胜戎马闹郷关。",
        "dynasty": "宋",
        "collection_info": null
    },
    {
        "title": "顾景蕃以诗乞西汉书于子公子公以奏议唐鑑遗之戏次其韵",
        "author": "张扩",
        "content": "腹中图史自纷纶，况有新文似过秦。\n犹访汲书真好事，谬怜野鹜定痴人。\n补亡疑是君过计，就读未妨吾卜邻。\n他日两家俱外府，断编遗简得终身。",
        "dynasty": "宋",
        "collection_info": null
    },
    {
        "title": "次韵顾子美陪方仲兄游允仲花园后篇简允仲  其一",
        "author": "张扩",
        "content": "君看树头桃李开，化工浑在百花栽。\n日迟未觉堂堂去，路稳何妨得得来。\n定是拨忙聊慰眼，仍须痛饮莫论杯。\n明朝风雨便狼藉，孤负客愁肠九回。",
        "dynasty": "宋",
        "collection_info": null
    },
    {
        "title": "次韵顾子美陪方仲兄游允仲花园后篇简允仲  其二",
        "author": "张扩",
        "content": "怪底主人襟抱开，小园千本定深栽。\n不须羯鼓催花发，却要提壶唤酒来。\n可但拨忙聊慰眼，会应痛饮莫论杯。\n诗人有戒君知否，渐老逢春能几回。",
        "dynasty": "宋",
        "collection_info": null
    },
    {
        "title": "过淀山湖",
        "author": "张扩",
        "content": "昨日过湖风打头，苇蒲深处泊官舟。\n近人乌鸟语声碎，濒海风烟日夜浮。\n午饭腥咸半鲑菜，客床颠倒一皮裘。\n平生浪说在家好，晚向波涛未肯休。",
        "dynasty": "宋",
        "collection_info": null
    },
    {
        "title": "次韵汝阴姜丞见示",
        "author": "张扩",
        "content": "场屋声名二十年，老犹学易诵韦编。\n作官聊復下簿尉，得酒或时中圣贤。\n每愧青衫同拜起，间从广坐得周旋。\n来诗强欲相推挽，短绠无堪浪汲泉。",
        "dynasty": "宋",
        "collection_info": null
    },
    {
        "title": "留别汪彦章符宝",
        "author": "张扩",
        "content": "蚤岁相亲翰墨场，不堪迟暮屡参商。\n无钱可办一日醉，有目漫同千里光。\n闻道新诗多格律，宁从尊酒细斟量。\n江南旧隐邻鸡犬，何日青灯更对床。",
        "dynasty": "宋",
        "collection_info": null
    },
    {
        "title": "听宣麻",
        "author": "张扩",
        "content": "十年中国暗征尘，终挽天河凈楚氛。\n谩说星辰犹孛彗，不妨豪杰会风云。\n江头露布传俘馘，殿下丝纶看策勲。\n从此削平真细事，只忧无地录将军。",
        "dynasty": "宋",
        "collection_info": null
    },
    {
        "title": "得海陵掾吕居仁书",
        "author": "张扩",
        "content": "故人温饱竟何如，忽寄邮筒满纸书。\n颇愧中年犹吏隐，相望千里未情疏。\n官曹清简庭无讼，淮海丰穰食有鱼。\n见说参禅新了了，几时为我痛爬梳。",
        "dynasty": "宋",
        "collection_info": null
    },
    {
        "title": "闻余元隆被命白衣校正逸书",
        "author": "张扩",
        "content": "余郎风姿旧臞儒，酒钱不足诗有余。\n江湖垂老漫居士，馆殿忽诏行秘书。\n从来摸索识沈谢，安用科举轻严徐。\n须君更平脱鞾气，步稳即到承明庐。",
        "dynasty": "宋",
        "collection_info": null
    },
    {
        "title": "招王大初教授饭",
        "author": "张扩",
        "content": "闻名早愧昧平生，迟暮相看眼更明。\n满室氛埃不关意，百年文字要寻盟。\n关河晚阙平安报，风露日催摇落声。\n樽酒从予会倾倒，莫同儿辈但平平。",
        "dynasty": "宋",
        "collection_info": null
    },
    {
        "title": "暮春舟中怀顾景蕃诸友会心堂折花几至纷纭因以问之",
        "author": "张扩",
        "content": "流光急急卷春归，宽我都无十日期。\n短楫轻舟余客梦，斜风横雨半花时。\n坐怀同社二三子，剩有一番酬唱诗。\n谁向海棠花下去，不妨重看挽残枝。",
        "dynasty": "宋",
        "collection_info": null
    },
    {
        "title": "曹南官舍怀诸兄弟",
        "author": "张扩",
        "content": "舍南舍北百花春，不奈扬雄四壁贫。\n与世周旋宁作我，罢官休去亦由人。\n有家那办录伧鬼，无用犹堪託社神。\n凖拟他年风雨夜，论诗酌酒话酸辛。",
        "dynasty": "宋",
        "collection_info": null
    },
    {
        "title": "次韵晁待制喜富季申迁校书",
        "author": "张扩",
        "content": "郑公勲阀似汾阳，人物君看同舍郎。\n坐废衣冠谁论荐，中兴文字亦生光。\n未妨俗子轻熏沐，元得诗翁妙主张。\n闻说平戎遗策在，何时目击阵堂堂。",
        "dynasty": "宋",
        "collection_info": null
    },
    {
        "title": "华亭秋日",
        "author": "张扩",
        "content": "阴云薄薄漏秋辉，晓露含光湿翠微。\n旁舍击牛尝社酒，荒城捣练给征衣。\n凈如扫迹蚊无几，多不论钱蟹正肥。\n定是水乡差可乐，不应潦倒未成归。",
        "dynasty": "宋",
        "collection_info": null
    },
    {
        "title": "吴江舟中",
        "author": "张扩",
        "content": "数峰雨后蔚蓝青，一水秋来镜面平。\n大舶鱼盐通远近，居人菱芡足经营。\n云头阙月为谁好，苹末凉风时自生。\n老矣宦游无少味，欲寻张翰问莼羮。",
        "dynasty": "宋",
        "collection_info": null
    },
    {
        "title": "书鴈荡山灵岩寺壁",
        "author": "张扩",
        "content": "画裏儿时见一斑，朅来老病倦跻攀。\n诸峰拔地上云雨，万壑出泉鸣佩环。\n图牒未闻从古有，鬼神定自破天悭。\n道人笑我杀风景，不办淹留半日閒。",
        "dynasty": "宋",
        "collection_info": null
    },
    {
        "title": "次韵徐师川谢送温柑",
        "author": "张扩",
        "content": "剥啄谁人昼款扉，开缄词翰见精微。\n不应更觅二王帖，但要亲传六祖衣。\n陋我分柑悭百颗，烦君託意赠当归。\n吏曹政急簿书缚，忽奉新诗得解围。",
        "dynasty": "宋",
        "collection_info": null
    },
    {
        "title": "次韵吕居仁主簿过韩存中侍郎所居",
        "author": "张扩",
        "content": "文章典雅似班固，人物风流如谢安。\n老去谩余公论在，退休浑觉壮心阑。\n松窗有月和书照，云屋无氊御客寒。\n冷淡且寻诗作活，要看雷电敕仙官。",
        "dynasty": "宋",
        "collection_info": null
    },
    {
        "title": "和李元叔正字书怀崇字韵奉还所借诗卷",
        "author": "张扩",
        "content": "杜陵句法今谁到，君自门墻数仞崇。\n未许前人得高处，间于五字见新功。\n淹留书馆残灯火，孤负淮山旧桂丛。\n眼看封侯谈笑觅，绝胜潦倒坐诗穷。",
        "dynasty": "宋",
        "collection_info": null
    },
    {
        "title": "归来轩二首  其一",
        "author": "张扩",
        "content": "当年鞍马践文场，客舍虀盐话故乡。\n不谓休休归亦早，未应栩栩梦犹狂。\n辋川花木岁时好，莲社交游气味长。\n便合从君就閒去，藜羮麦饭自充肠。",
        "dynasty": "宋",
        "collection_info": null
    },
    {
        "title": "归来轩二首  其二",
        "author": "张扩",
        "content": "不爱虚名式擅场，却收余燄入寒乡。\n于鱼得计绝人事，翻手为云小子狂。\n阅世已除三宿恋，论诗兼倍百家长。\n西风举扇谁多事，君自无尘点肺肠。",
        "dynasty": "宋",
        "collection_info": null
    },
    {
        "title": "次韵括苍太守黄侍御种竹  其一",
        "author": "张扩",
        "content": "先生铁面石为肝，不着繁华眼底看。\n近学仙翁夸种玉，未多楚客解纫兰。\n穿窗月影蛟蛇乱，掠枕秋声风雨寒。\n谁信孤根会埋没，赋诗新有老方干。",
        "dynasty": "宋",
        "collection_info": null
    },
    {
        "title": "次韵括苍太守黄侍御种竹  其二",
        "author": "张扩",
        "content": "世上风花暂鬬妍，转头谁作一钱看。\n此君抱节真如玉，有客同心臭似兰。\n密叶自怜秋日薄，孙枝已挟晓霜寒。\n蔓柔草恶宜诛屏，恐向班行犯比干。",
        "dynasty": "宋",
        "collection_info": null
    },
    {
        "title": "送喻迪孺郎中知遂宁府",
        "author": "张扩",
        "content": "平时场屋漫声名，晚下瞿唐信此生。\n万里不应频去国，一麾聊復为専城。\n送春杯酒侵行色，上峡家山慰客情。\n坐遣官曹顿牢落，说诗谁復似匡衡。",
        "dynasty": "宋",
        "collection_info": null
    },
    {
        "title": "次韵昌时寺丞侄避暑",
        "author": "张扩",
        "content": "眼看平地欲流金，暂借僧园数亩阴。\n束带市朝谁刺促，闭门松桧自幽深。\n客来棋局时招隐，饭罢茶瓯快洗心。\n便静乞閒吾有味，墻东诗老许同襟。",
        "dynasty": "宋",
        "collection_info": null
    },
    {
        "title": "绍兴已未七月六日被旨祷雨风水洞七日清晨诣祠下是晚大雨通夕留宿慈严寺中八日始还城",
        "author": "张扩",
        "content": "晚谒丛祠意已通，妙香来自禁城中。\n老龙聊办一泓费，阖境自歌终岁功。\n暑溽不应留枕簟，秋声忽已到梧桐。\n明朝上马五十里，更乞灵君吹面风。",
        "dynasty": "宋",
        "collection_info": null
    },
    {
        "title": "次韵程伯寓司业见寄道旧",
        "author": "张扩",
        "content": "鸡黍新盟竟未寻，杯盘旧话更关心。\n时危閒喜尺书到，老去惟忧多病侵。\n闾巷小儿俱富贵，山林处士独呻吟。\n君今雅意在流水，谁是子期知此音。",
        "dynasty": "宋",
        "collection_info": null
    },
    {
        "title": "嘲鹊",
        "author": "张扩",
        "content": "抵玉谁家解汝嗔，定应饶舌诳痴人。\n平生作室自拘忌，晚岁填河良苦辛。\n风急未妨翎翮健，日长无奈语音频。\n君看屋上乌元好，何用开门延窦申。",
        "dynasty": "宋",
        "collection_info": null
    },
    {
        "title": "悼余彦敷府判",
        "author": "张扩",
        "content": "圭璧温然席上珍，广朝通籍照簪绅。\n论文巳许诗无敌，试吏还惊笔有神。\n少日功名聊措意，暮年州县漫劳人。\n武林旧话终成梦，旅榇空归泪满巾。",
        "dynasty": "宋",
        "collection_info": null
    },
    {
        "title": "悼叔玠兄",
        "author": "张扩",
        "content": "独抱荆珍价莫酬，眼看闾巷觅封侯。\n时开黄卷都忘老，晚着青衫已倦游。\n不说向空书咄咄，但闻作记戒休休。\n故应手泽未埋没，合付六丁雷电收。",
        "dynasty": "宋",
        "collection_info": null
    },
    {
        "title": "悼余元夫朝请",
        "author": "张扩",
        "content": "广席谈经旧长雄，豁然襟韵古人风。\n弓刀晚试百僚底，部曲默驯三尺中。\n幕府未闻收剧孟，佳城俄已怆滕公。\n不堪离乱死英杰，所在纷纭真发蒙。",
        "dynasty": "宋",
        "collection_info": null
    },
    {
        "title": "悼子平侄",
        "author": "张扩",
        "content": "白帢宁从细柳君，欲提尺棰凈烟尘。\n声名便自当敌国，露布復谁推傔人。\n夜半忧时长抱膝，生平急义几倾囷。\n追伤万事盖棺了，木笏青衫负此身。",
        "dynasty": "宋",
        "collection_info": null
    },
    {
        "title": "次韵秦秘监山中观梅二首  其一",
        "author": "张扩",
        "content": "天上新骖宝辂回，看花仍趁雪英开。\n折归忍负金蕉叶，笑插谁临玉镜台。\n女堞未须翻角调，锦囊先喜助诗材。\n少蓬自是调羮手，叶底应寻旧雨来。",
        "dynasty": "宋",
        "collection_info": null
    },
    {
        "title": "次韵秦秘监山中观梅二首  其二",
        "author": "张扩",
        "content": "莫遣寒林一片飞，要看缟练粲仙衣。\n故烦诗伯来传令，为勒风师少霁威。\n水部五言谁举似，孤山一径久湮微。\n总输桃杏快涂抹，占定春光不放归。",
        "dynasty": "宋",
        "collection_info": null
    },
    {
        "title": "次韵春雪",
        "author": "张扩",
        "content": "春雪欺人转更豪，力如彊弩射吴潮。\n郢人有恨翻新曲，蜀客无襦忆旧謡。\n户外莫夸盈尺好，沙头已作浅痕消。\n诗成忍冻话年少，愁杀衰翁不自聊。",
        "dynasty": "宋",
        "collection_info": null
    },
    {
        "title": "送贺子忱吏部福建漕",
        "author": "张扩",
        "content": "矫矫中年勇退身，寻盟省户定缘贫。\n风流未用老三径，谈笑犹堪漕七闽。\n丹荔压枝收白晒，乳芽登焙荐青春。\n不应例作粗官看，下语须防笔有神。",
        "dynasty": "宋",
        "collection_info": null
    },
    {
        "title": "送许子礼吏部湖南漕",
        "author": "张扩",
        "content": "家传康济妙才猷，祗合怀铅近冕旒。\n漫有姓名连省户，不妨旌节案南州。\n兵储自古难为策，民瘼于今岂待求。\n小试书生肥国手，未多地上见钱流。",
        "dynasty": "宋",
        "collection_info": null
    },
    {
        "title": "欲出京寄稚子",
        "author": "张扩",
        "content": "去时短袖怯风寒，春以为期秋未还。\n苦语经年浑不记，穷愁到处漫相关。\n路从驿底一双堠，家在江南第一山。\n人事不应频错迕，速寻樽酒为开颜。",
        "dynasty": "宋",
        "collection_info": null
    },
    {
        "title": "寄题虎丘宜上人枝巢轩诗",
        "author": "张扩",
        "content": "久闻戒凈若冰渊，坏衲团蒲不记年。\n身外一枝聊尔耳，眼中三界自超然。\n可藏妙喜化城国，何异壶公谪处天。\n相见绕床狮子座，未妨居士病谈禅。",
        "dynasty": "宋",
        "collection_info": null
    },
    {
        "title": "寄题黟县舒先生十柳轩诗二首  其一",
        "author": "张扩",
        "content": "当年宫殿记风流，濯濯青春破客愁。\n晚觉世间全少味，自从柳下觅归休。\n嵇康嗜鍜太多事，陶令醉眠终自由。\n想见夕阳风輭处，乱蝉无数咽新秋。",
        "dynasty": "宋",
        "collection_info": null
    },
    {
        "title": "寄题黟县舒先生十柳轩诗二首  其二",
        "author": "张扩",
        "content": "十柳五柳復何为，今人古人心要知。\n百年实录先生传，五字格言彭泽诗。\n近闻收秫颇狼藉，谁与结社相娱嬉。\n我亦江湖漫浪者，尚堪束带向羣儿。",
        "dynasty": "宋",
        "collection_info": null
    },
    {
        "title": "次韵朱新仲学士元日会饮馆中同舍家",
        "author": "张扩",
        "content": "华堂小集寿佳辰，好雪萦风上舞茵。\n珠琲相酬元富贵，绮罗不设自清真。\n近从朱墨生官府，便觉方壶隔世尘。\n纵许一斑窥妙句，亦应寡和愧阳春。",
        "dynasty": "宋",
        "collection_info": null
    },
    {
        "title": "寄李天祚屯田",
        "author": "张扩",
        "content": "巷北巷南车殷靁，怜渠襟抱向谁开。\n苦无好梦绝江去，合有短书逢鴈回。\n省户淹留惊白髪，朝廷缓急要真材。\n他年炙手会不免，早赋柴桑归去来。",
        "dynasty": "宋",
        "collection_info": null
    },
    {
        "title": "春深遣兴",
        "author": "张扩",
        "content": "深院小亭花药香，春来无处避风光。\n畦蔬自种两席许，溪水忽高三尺彊。\n冷淡不妨诗作活，狂歌时以酒为乡。\n故人南北今谁在，纸尾寒暄未可忘。",
        "dynasty": "宋",
        "collection_info": null
    },
    {
        "title": "次韵谭少卿胜仲怀归",
        "author": "张扩",
        "content": "底用封侯老据鞍，如君家世自儒冠。\n初无妩媚追时好，但有孤高到岁寒。\n梦入向来招隐处，诗成有味付谁看。\n援毫欲和愧迟涩，八节推舟窘上滩。",
        "dynasty": "宋",
        "collection_info": null
    },
    {
        "title": "寄大年耆年二侄",
        "author": "张扩",
        "content": "漫天白雨欲催诗，恰似连床细柳时。\n近悔论文多败绩，不关避谤要寻医。\n才如伯仲世无敌，学有本原人未知。\n例着布袍随举子，满听危论上丹墀。",
        "dynasty": "宋",
        "collection_info": null
    },
    {
        "title": "文之雪霰落砚诗戱用其韵",
        "author": "张扩",
        "content": "玄璧无尘中作泓，偏宜凈几集飞霙。\n柳花可染巳无迹，鹄羽不黔如幻成。\n小试桑根犹耿介，结为冰面更晶明。\n痴儿呵冻为渠赋，费尽壶中墨客卿。",
        "dynasty": "宋",
        "collection_info": null
    },
    {
        "title": "楼西枢出抚关陜郑亨仲以秘监充参谋馆中咸分韵为饯得纶字",
        "author": "张扩",
        "content": "关河宣慰尚儒臣，宾客仍收席上珍。\n便有威名如敌国，更分筹画累同人。\n连城簪笏官寮旧，夹道壶箪诏墨新。\n归日毛锥应好在，却从丹禁演丝纶。",
        "dynasty": "宋",
        "collection_info": null
    },
    {
        "title": "谒广济军向工曹仲吉",
        "author": "张扩",
        "content": "水曹笔力若新硎，冷屋无人诗自鸣。\n取别未容长草草，相看岂合但平平。\n百年王谢见人物，少日机云真弟兄。\n且向陶丘问消息，他时湖海莫寒盟。",
        "dynasty": "宋",
        "collection_info": null
    },
    {
        "title": "留别梅和胜侍郎",
        "author": "张扩",
        "content": "平日寄声天一方，那知岁晚屡登堂。\n百年已负几罇酒，一夜各添新鬓霜。\n尘裏着身空岁月，笔间应俗漫文章。\n门庭未觉千里远，会有书来细作行。",
        "dynasty": "宋",
        "collection_info": null
    },
    {
        "title": "次韵张无隅送乌髭方与人并寄以诗",
        "author": "张扩",
        "content": "肘后仙方旧着名，知君学道得长生。\n烧丹自秘砂银诀，染白聊分草木英。\n两鬓尚须并检校，二毛应觉顿神明。\n他年莫向玄龄问，李纬犹堪老作卿。",
        "dynasty": "宋",
        "collection_info": null
    },
    {
        "title": "送彦材侄还乡",
        "author": "张扩",
        "content": "朔风吹雪冷侵衣，过我山城岁暮时。\n每叹吏曹长缩手，会从樽酒得伸眉。\n笑谈亹亹未更仆，行李匆匆还语离。\n莫厌吾家穷事业，囊中好在几毛锥。",
        "dynasty": "宋",
        "collection_info": null
    },
    {
        "title": "檐冰",
        "author": "张扩",
        "content": "历历排檐定琢成，小庵睡起眼初明。\n药翁收乳得鹅管，天女坠钗悬水晶。\n脱手不供时把玩，怯风终作泪纵横。\n老顽不办刘义句，听尽寒阶断续声。",
        "dynasty": "宋",
        "collection_info": null
    },
    {
        "title": "笋",
        "author": "张扩",
        "content": "披箨游龙破地皮，浪将头角长孙枝。\n浑疑铁骑旌戈晓，如趁玉班宫殿时。\n羊酪莼羮真谩语，河鲀荻笋彊相宜。\n无人会得丛林趣，尽属此君惟我知。",
        "dynasty": "宋",
        "collection_info": null
    },
    {
        "title": "再次笋韵",
        "author": "张扩",
        "content": "羽猎谁寻狐貉皮，空林失箭已千枝。\n遥聆春晚斧斤响，不到岁寒霜雪时。\n喜有斋熏延上座，愧无椽管付师宜。\n平生漫作汉宫妾，十指许长君未知。",
        "dynasty": "宋",
        "collection_info": null
    },
    {
        "title": "次韵子温偶书",
        "author": "张扩",
        "content": "门外溪光倒碧山，怜君终不厌身閒。\n直须扫迹利名裏，却要策勲文字间。\n洗耳时倾高士论，转喉莫犯贵人颜。\n百年总是一抔土，且乞余生隐市关。",
        "dynasty": "宋",
        "collection_info": null
    },
    {
        "title": "昼寝",
        "author": "张扩",
        "content": "翠簟轻纨腹果然，午风吹梦入湖边。\n竹奴不语専新宠，水厄无功罢宿烟。\n却要降魔时读易，未须盘膝彊磨砖。\n谁人妙解老韶诀，心印传来不记年。",
        "dynasty": "宋",
        "collection_info": null
    },
    {
        "title": "天柱峰",
        "author": "张扩",
        "content": "神人断鳌立极处，一柱至今余尺度。\n摩挲岁月不可穷，会见女娲曾手补。",
        "dynasty": "宋",
        "collection_info": null
    },
    {
        "title": "展旗峰",
        "author": "张扩",
        "content": "何年陨石化蚩尤，彷佛光芒动九斿。\n厌乱无人识天意，浓云若雾没高秋。",
        "dynasty": "宋",
        "collection_info": null
    },
    {
        "title": "大龙湫",
        "author": "张扩",
        "content": "巉岩石壁倚天开，何处苍龙噀雨来。\n海上秋田半焦槁，不应涧谷但空靁。",
        "dynasty": "宋",
        "collection_info": null
    },
    {
        "title": "石门瀑布",
        "author": "张扩",
        "content": "胸中顿有两龙湫，晚向尘寰得胜游。\n定是伏龙思远客，剩分一派洗穷愁。",
        "dynasty": "宋",
        "collection_info": null
    },
    {
        "title": "天聪洞",
        "author": "张扩",
        "content": "危梯百级面天聪，路逼青冥似可通。\n着脚未平身已堕，神仙窗户漫玲珑。",
        "dynasty": "宋",
        "collection_info": null
    },
    {
        "title": "漫成",
        "author": "张扩",
        "content": "人声乍寂鸟声乐，书舍旁通僧舍幽。\n行尽人间硗确处，吾庐自好更何求。",
        "dynasty": "宋",
        "collection_info": null
    },
    {
        "title": "暮春绝句  其一",
        "author": "张扩",
        "content": "飘尽杏园红白株，祗留芍药殿春余。\n不堪风雨夜来恶，地上又多枝上疏。",
        "dynasty": "宋",
        "collection_info": null
    },
    {
        "title": "暮春绝句  其二",
        "author": "张扩",
        "content": "地上殷红锦作衣，游蜂百匝绕空枝。\n满园绿暗莺声老，正是一年春尽时。",
        "dynasty": "宋",
        "collection_info": null
    },
    {
        "title": "暮春绝句  其三",
        "author": "张扩",
        "content": "背人春日去堂堂，无赖春风有底忙。\n便好单衣裁白纻，青天露坐试新凉。",
        "dynasty": "宋",
        "collection_info": null
    },
    {
        "title": "次韵宁徽言学士立春六绝  其一",
        "author": "张扩",
        "content": "仙家庭院立春朝，不记仙翁几种桃。\n共祝风光还上苑，钧天丝管换弓刀。",
        "dynasty": "宋",
        "collection_info": null
    },
    {
        "title": "次韵宁徽言学士立春六绝  其二",
        "author": "张扩",
        "content": "剪綵沾酥顷刻间，开花不受雪摧残。\n谁人试手争春巧，定是仙娥下广寒。",
        "dynasty": "宋",
        "collection_info": null
    },
    {
        "title": "次韵宁徽言学士立春六绝  其三",
        "author": "张扩",
        "content": "古县鞭牛吏谨时，老农分喜上庞眉。\n东皇一例扶衰朽，不独故园桃李枝。",
        "dynasty": "宋",
        "collection_info": null
    },
    {
        "title": "次韵宁徽言学士立春六绝  其四",
        "author": "张扩",
        "content": "青丝行菜手纤纤，琖面鹅黄照舞衫。\n萧寺馆君归未得，杜鹃应合口如缄。",
        "dynasty": "宋",
        "collection_info": null
    },
    {
        "title": "次韵宁徽言学士立春六绝  其五",
        "author": "张扩",
        "content": "丽句从君笔底翻，旁观但合把降幡。\n承明何日供春帖，字字堪回玉色温。",
        "dynasty": "宋",
        "collection_info": null
    },
    {
        "title": "次韵宁徽言学士立春六绝  其六",
        "author": "张扩",
        "content": "野人破衲度穷冬，枕上余寒散晓风。\n春事苦无关我处，茶烟药臼了龟蒙。",
        "dynasty": "宋",
        "collection_info": null
    },
    {
        "title": "次韵石倅喜江令祷雨有应三绝句  其一",
        "author": "张扩",
        "content": "忱词新沐管城枯，夜启天门玉鏁鱼。\n借得丰年三尺雨，此郎那解世间书。",
        "dynasty": "宋",
        "collection_info": null
    },
    {
        "title": "次韵石倅喜江令祷雨有应三绝句  其二",
        "author": "张扩",
        "content": "蛰龙水底未全枯，睡稳终惭点额鱼。\n聊为苍生一伸肘，阴功何待玉函书。",
        "dynasty": "宋",
        "collection_info": null
    },
    {
        "title": "次韵石倅喜江令祷雨有应三绝句  其三",
        "author": "张扩",
        "content": "藜苋捜肠老欲枯，年来冷釡已生鱼。\n三钱斗米待明日，预办平原乞米书。",
        "dynasty": "宋",
        "collection_info": null
    },
    {
        "title": "山居四首  其一",
        "author": "张扩",
        "content": "春泥滑滑封行路，春水溶溶没野蔬。\n独坐不愁无酒饮，林间山鸟自提壶。",
        "dynasty": "宋",
        "collection_info": null
    },
    {
        "title": "山居四首  其二",
        "author": "张扩",
        "content": "温风习习送蚕老，晓日曈曈催麦黄。\n新笋已添千箇竹，绿萌初遍数畦秧。",
        "dynasty": "宋",
        "collection_info": null
    },
    {
        "title": "山居四首  其三",
        "author": "张扩",
        "content": "山腰老桧结缨络，石眼飞泉鸣佩珰。\n午梦悠悠谁唤觉，竹风时借枕衾凉。",
        "dynasty": "宋",
        "collection_info": null
    },
    {
        "title": "山居四首  其四",
        "author": "张扩",
        "content": "诛茅结屋方丈阔，买酒浇肠升斗悭。\n古寺隔林人閴寂，祗传钟梵到山间。",
        "dynasty": "宋",
        "collection_info": null
    },
    {
        "title": "题枕流轩诗四首  其一",
        "author": "张扩",
        "content": "世间无路不榛荆，且枕清流巧避名。\n俗客若来休举似，恐渠笑倒断冠缨。",
        "dynasty": "宋",
        "collection_info": null
    },
    {
        "title": "题枕流轩诗四首  其二",
        "author": "张扩",
        "content": "谁酌贪泉计巳疏，但知辛苦立廉隅。\n君今乐水自智者，未用休官乞鑑湖。",
        "dynasty": "宋",
        "collection_info": null
    },
    {
        "title": "题枕流轩诗四首  其三",
        "author": "张扩",
        "content": "坐有谈玄墨客卿，家无铜臭孔方兄。\n梦余更听沧浪水，洗尽微尘见太清。",
        "dynasty": "宋",
        "collection_info": null
    },
    {
        "title": "题枕流轩诗四首  其四",
        "author": "张扩",
        "content": "诗老诗如冰雪味，后来和者得分甘。\n从今客耳亦清凈，只合高吟当剧谈。",
        "dynasty": "宋",
        "collection_info": null
    },
    {
        "title": "舫斋",
        "author": "张扩",
        "content": "曾得操舟三昩功，浮家不借一帆风。\n鲈鱼如雪酒如玉，宛在五湖春水中。",
        "dynasty": "宋",
        "collection_info": null
    },
    {
        "title": "与客争棋客有所负坐人以目无解围者客怒甚而去作诗戱之",
        "author": "张扩",
        "content": "不论别墅自心降，风急西南势转忙。\n那辨旁呼白鹦鹉，坐看豪夺紫罗囊。",
        "dynasty": "宋",
        "collection_info": null
    },
    {
        "title": "用文之韵赋岩桂  其一",
        "author": "张扩",
        "content": "叶底倒悬香作团，鹅黄新染色初干。\n晚秋风露易摇落，合属幽人仔细看。",
        "dynasty": "宋",
        "collection_info": null
    },
    {
        "title": "用文之韵赋岩桂  其二",
        "author": "张扩",
        "content": "昔年曾赋道边花，岁月侵寻鬓已华。\n衰病不堪无好语，却凭三嗅作诗夸。",
        "dynasty": "宋",
        "collection_info": null
    },
    {
        "title": "次韵允中大夫兄秉烛看海棠",
        "author": "张扩",
        "content": "从公烛下看花枝，直到海棠花睡时。\n恰似玉人春枕稳，温风吹酒上凝脂。",
        "dynasty": "宋",
        "collection_info": null
    },
    {
        "title": "次韵谢李簿送白牡丹",
        "author": "张扩",
        "content": "擎玉花头取次妍，鞓红从此不论钱。\n如何未入明皇梦，已醉高吟李谪仙。",
        "dynasty": "宋",
        "collection_info": null
    },
    {
        "title": "清香",
        "author": "张扩",
        "content": "北苑珍膏玉不如，清香入体世间无。\n若将龙麝污天质，终恐熏莸臭味殊。",
        "dynasty": "宋",
        "collection_info": null
    },
    {
        "title": "宣城乳梨味珍或谓性寒飬生所忌輙劝疏之予因为作诗叹其不遇",
        "author": "张扩",
        "content": "开花曾作雪缤纷，花去还供饤座珍。\n谁向医门书下考，便防蒸食堕痴人。",
        "dynasty": "宋",
        "collection_info": null
    },
    {
        "title": "次韵子温惠双井茶二首  其一",
        "author": "张扩",
        "content": "双井昆仍分不疏，渴中曾起病相如。\n策勲未有涪翁语，浪说翻经到石渠。",
        "dynasty": "宋",
        "collection_info": null
    },
    {
        "title": "次韵子温惠双井茶二首  其二",
        "author": "张扩",
        "content": "不减建溪官焙香，匏樽汲水自煎汤。\n未应重为粗官屈，定自诗情合得尝。",
        "dynasty": "宋",
        "collection_info": null
    },
    {
        "title": "观茶",
        "author": "张扩",
        "content": "镇西不入未为屈，坐上臞仙眼如漆。\n平生陆羽彊着语，不叙建溪谁第一。",
        "dynasty": "宋",
        "collection_info": null
    },
    {
        "title": "均茶",
        "author": "张扩",
        "content": "密云惊散阿香雷，坐客分尝雪一杯。\n可是陈平长割肉，全胜管仲自分财。",
        "dynasty": "宋",
        "collection_info": null
    },
    {
        "title": "罗茶",
        "author": "张扩",
        "content": "新剪鹅溪样如月，中有琼糜落飞屑。\n何年解后紫霞仙，肘后亲传餐玉诀。",
        "dynasty": "宋",
        "collection_info": null
    },
    {
        "title": "碾茶",
        "author": "张扩",
        "content": "何意苍龙解碎身，岂知幻相等微尘。\n莫言椎钝如幽冀，碎璧相如竟负秦。",
        "dynasty": "宋",
        "collection_info": null
    },
    {
        "title": "水帘谷",
        "author": "张扩",
        "content": "洞中宫阙玉层层，山瀑供帘似织成。\n素额长垂云为扫，琼鈎欲挂月还生。",
        "dynasty": "宋",
        "collection_info": null
    },
    {
        "title": "拂云桥",
        "author": "张扩",
        "content": "谁重淇园百世孙，青青枝叶暗连云。\n能诗外监亦清苦，结屋邻桥配此君。",
        "dynasty": "宋",
        "collection_info": null
    },
    {
        "title": "汲泉",
        "author": "张扩",
        "content": "古寺僧囊见水经，未贪饮菊学长生。\n棹船且向南零汲，欲试高人识鉴精。",
        "dynasty": "宋",
        "collection_info": null
    },
    {
        "title": "澹竹",
        "author": "张扩",
        "content": "谁解香根一种寒，试尝炎帝作朝餐。\n余生倘遇袢襟渴，一任清凉露肺肝。",
        "dynasty": "宋",
        "collection_info": null
    },
    {
        "title": "漫成三绝句  其一",
        "author": "张扩",
        "content": "蜗涎行窗篆诘屈，荷叶泻露珠淋浪。\n朝来危坐笏拄颊，乱云横山如许长。",
        "dynasty": "宋",
        "collection_info": null
    },
    {
        "title": "漫成三绝句  其二",
        "author": "张扩",
        "content": "银杯厌世已仙去，春草催诗寻梦来。\n日暮砧声捣衣急，夜凉月色挽船回。",
        "dynasty": "宋",
        "collection_info": null
    },
    {
        "title": "漫成三绝句  其三",
        "author": "张扩",
        "content": "三馆赘疣终罢废，丛祠甲乙例推迁。\n斗升似綫当復续，冠带如雠莫近前。",
        "dynasty": "宋",
        "collection_info": null
    },
    {
        "title": "戏成二毫笔绝句",
        "author": "张扩",
        "content": "包羞曾借虎皮蒙，笔阵仍推兔作锋。\n未用吹毛强分别，即今同受管城封。",
        "dynasty": "宋",
        "collection_info": null
    },
    {
        "title": "送均父作江守",
        "author": "张扩",
        "content": "平时衮衮向诸公，投老犹推作郡公。\n未觉朝廷疏汲黯，极知州郡要文翁。",
        "dynasty": "宋",
        "collection_info": null
    },
    {
        "title": "山矾花",
        "author": "张扩",
        "content": "秋风刻縠先黄染，七里寻香不辞远。\n荒溪日暮下牛羊，满路幽香谁挂眼。\n世间草木久纷然，妖红嫚绿徒争先。\n何当伴君过一世，细看四面秋香骨悬。",
        "dynasty": "宋",
        "collection_info": null
    },
    {
        "title": "诗一首",
        "author": "张扩",
        "content": "范侯渥漥种，出水已权奇。\n失身肉马羣，俯首枯豆萁。",
        "dynasty": "宋",
        "collection_info": null
    },
    {
        "title": "次韵曾大卿用东坡先生韵赋蜡梅",
        "author": "张扩",
        "content": "湘潭有客善种花，晓移根墢来君家。\n天公着意为刻蜡，幻出新苞亦尤物。\n至游老僊旧相知，少年惜花多赋诗。\n而今更挽金蕉叶，与花一处成三绝。\n夜阑宝帐攒远山，钗头余苍熏醉眠。\n明朝红紫麾不去，妖艷妨人觅佳句。\n始信清臞自可人，此语嘱谁当嘱君。\n请为百花作檀越，得意不妨时击钵。",
        "dynasty": "宋",
        "collection_info": null
    },
    {
        "title": "再次前韵",
        "author": "张扩",
        "content": "梅花声名降百花，蜡梅后出亦世家。\n真香不多护以蜡，玄官风流无长物。\n瀛洲阁老圣得知，不解藏锋屡作诗。\n君不见大苏曾赋黄千叶，岁晚无胶续絃绝。\n君今颇陋饭颗山，枕上冥搜那得眠。\n想应不妨花归去，开处韩郎有新句。\n浅黄官样苦撩人，此事从来合付君。\n我亦评花太僭越，不问吞针与囓钵。",
        "dynasty": "宋",
        "collection_info": null
    },
    {
        "title": "蜡梅近出或谓药中一种不结子非梅类戏作数语为解嘲云",
        "author": "张扩",
        "content": "梅花孤高少辈行，蜡梅晚出辄争长。\n素粧落额岂不好，浅黄拂杀更官样。\n檀心半迎寒日吐，暗香坐待初月上。\n春风不是苦靳惜，未办开花大如掌。\n君不见桃李开花到结果，削梗钻核终奇祸。\n蜡梅沾蜡如幻成，渠要调羹身后名。",
        "dynasty": "宋",
        "collection_info": null
    },
    {
        "title": "博古堂",
        "author": "张扩",
        "content": "古人嗜书书不足，家贫无钱就市读。\n今人收书书填屋，红牙垂籤手未触。\n别驾平生师古人，传癖书淫九经簏。\n卢仝撑肠五千卷，邺侯插架三万轴。\n河东安世工补亡，伏日郝隆便晒腹。\n少时场屋学有余，行辈见推行秘书。\n援毫急趁蚕食叶，袖手冷窥獭祭鱼。\n十年未持紫荷橐，校雠合在天禄阁。\n投身簿领聊尔耳，饱看五车夸濩落。\n近者闻说新堂成，芭蕉急雨作秋声。\n请君扫榻近灯火，莫歌长檠歌短檠。",
        "dynasty": "宋",
        "collection_info": null
    },
    {
        "title": "舟行江阴道中",
        "author": "张扩",
        "content": "雨后侵篙一尺浑，败蒲衰柳乱填门。\n梦闻断角送余嚮，起看新潮到旧痕。\n处处鱼盐成市井，家家罾笱长儿孙。\n更传下诏宽民力，斗米三钱何足论。",
        "dynasty": "宋",
        "collection_info": null
    },
    {
        "title": "拟寒山寺  其一",
        "author": "释怀深",
        "content": "我爱寒山子，身贫心自如。\n吟诗无韵度，烧火有工夫。\n弊垢衣慵洗，鬅鬙髪懒梳。\n相逢但长啸，肉眼岂知渠。",
        "dynasty": "宋",
        "collection_info": null
    },
    {
        "title": "拟寒山寺  其二",
        "author": "释怀深",
        "content": "拾得诗清苦，风骚道自存。\n看云欹怪石，步月出松门。\n识取心中佛，休磨镜上痕。\n时时多漏泄，尘世少知恩。",
        "dynasty": "宋",
        "collection_info": null
    },
    {
        "title": "拟寒山寺  其三",
        "author": "释怀深",
        "content": "寒山三百编，言淡而有味。\n论心无隐情，警世多逆耳。\n下士闻之嗔，上土读之喜。\n翻笑老闾丘，对面如千里。",
        "dynasty": "宋",
        "collection_info": null
    },
    {
        "title": "拟寒山寺  其四",
        "author": "释怀深",
        "content": "吾诗少风骚，急欲治人病。\n譬如万灵丸，服者无不应。\n良药多苦口，忠言须逆听。\n劝君勉强服，生死殊不定。",
        "dynasty": "宋",
        "collection_info": null
    },
    {
        "title": "拟寒山寺  其五",
        "author": "释怀深",
        "content": "佛以真实口，说法无虚谬。\n人天常诵持，龙神知护佑。\n施食放生命，决定报长寿。\n过酒与僧尼，后世必无手。",
        "dynasty": "宋",
        "collection_info": null
    },
    {
        "title": "拟寒山寺  其六",
        "author": "释怀深",
        "content": "在家闻见熟，意谓合食肉。\n一蚁不忍杀，何况烹六畜。\n愿君青眼开，试将黄卷读。\n要闻知见香，熏汝腥羶腹。",
        "dynasty": "宋",
        "collection_info": null
    },
    {
        "title": "拟寒山寺  其七",
        "author": "释怀深",
        "content": "世上多杀生，遂有刀兵劫。\n负命杀汝身，欠财焚汝宅。\n离散汝妻子，曾破他巢穴。\n影响各相似，洗耳听佛说。",
        "dynasty": "宋",
        "collection_info": null
    },
    {
        "title": "拟寒山寺  其八",
        "author": "释怀深",
        "content": "偶然家计富，享用便过度。\n猪厌思食羊，鱼厌思食兔。\n朝昏但醉饱，锥刀图积聚。\n不畋鹑在宎，此理早须悟。",
        "dynasty": "宋",
        "collection_info": null
    },
    {
        "title": "拟寒山寺  其九",
        "author": "释怀深",
        "content": "何曾食万钱，颜子饮一瓢。\n贤者心念道，愚人志在庖。\n贤愚趣不同，何啻云泥遥。\n豢养恐非福，可信如昭昭。",
        "dynasty": "宋",
        "collection_info": null
    },
    {
        "title": "拟寒山寺  其一○",
        "author": "释怀深",
        "content": "世间一等人，谄事诸神鬼。\n杀命欲邀福，皇天无此理。\n种棘不生禾，身曲影难直。\n孔子有箴诫，可信如金石。",
        "dynasty": "宋",
        "collection_info": null
    },
    {
        "title": "拟寒山寺  其一一",
        "author": "释怀深",
        "content": "人生平为福，有余返为害。\n庄周烛理明，可作贪者戒。\n富汉喜食肉，贫家多吃菜。\n吃菜比食肉，且无身后债。",
        "dynasty": "宋",
        "collection_info": null
    },
    {
        "title": "拟寒山寺  其一二",
        "author": "释怀深",
        "content": "渔者不能猎，猎者不能渔。\n贵人钱为网，水陆皆可图。\n畜生肉尝遍，诸佛心转疏。\n黄泉途路滑，失脚恐难扶。",
        "dynasty": "宋",
        "collection_info": null
    },
    {
        "title": "拟寒山寺  其一三",
        "author": "释怀深",
        "content": "富人聚族多，外汇肉论秤买。\n腥羶众口分，罪业一身载。\n既失慈悲心，恣情为杀害。\n忽然死到来，去还畜生债。",
        "dynasty": "宋",
        "collection_info": null
    },
    {
        "title": "拟寒山寺  其一四",
        "author": "释怀深",
        "content": "祝寿作生日，亲朋互相庆。\n未烧一炉香，且杀百个命。\n奴仆各醉饱，歌舞乱观听。\n如此望长年，为汝惭诸圣。",
        "dynasty": "宋",
        "collection_info": null
    },
    {
        "title": "拟寒山寺  其一五",
        "author": "释怀深",
        "content": "日食半斤肉，十年百秤。\n且限六十年，不知几个命。\n肉块高如山，业坑深似井。\n前路黑漫漫，劝君宜猛省。",
        "dynasty": "宋",
        "collection_info": null
    },
    {
        "title": "拟寒山寺  其一六",
        "author": "释怀深",
        "content": "有酒方开颜，无肉不举筯。\n颠倒自戕贼，拟将血肉补。\n弃却囊中金，反收路傍土。\n不见富贵家，未死神先去。",
        "dynasty": "宋",
        "collection_info": null
    },
    {
        "title": "拟寒山寺  其一七",
        "author": "释怀深",
        "content": "人生稍富足，着意营口腹。\n买鱼寻鳜鱼，买肉要羊肉。\n谛观异类身，无非亲眷属。\n一些当举筯时，仁人宜自烛。",
        "dynasty": "宋",
        "collection_info": null
    },
    {
        "title": "拟寒山寺  其一八",
        "author": "释怀深",
        "content": "忽闻贼杀人，吞声眉已皱。\n不知杯中羹，甘肥自何有。\n汝身既怕死，物命亦爱寿。\n彼此莫相杀，且要无身后。",
        "dynasty": "宋",
        "collection_info": null
    },
    {
        "title": "拟寒山寺  其一九",
        "author": "释怀深",
        "content": "忍人喜啖脍，砧几膏血洒。\n想见鱼痛时，正似人遭剐。\n咀嚼称珍奇，恻隐略无也。\n影响恐非遥，不在九泉下。",
        "dynasty": "宋",
        "collection_info": null
    },
    {
        "title": "拟寒山寺  其二○",
        "author": "释怀深",
        "content": "肉食未必珍，蔬食未必恶。\n若知妄想根，始笑舌头错。\n此身喻行厕，臭秽相勾络。\n打破饭袋子，光明常阴速。",
        "dynasty": "宋",
        "collection_info": null
    },
    {
        "title": "拟寒山寺  其二一",
        "author": "释怀深",
        "content": "买肉须要肥，买鱼须要活。\n买酒须要美，买田须要阔。\n买婢须要峭，买奴须要黠。\n若教买香烧，一毛不肯拔。",
        "dynasty": "宋",
        "collection_info": null
    },
    {
        "title": "拟寒山寺  其二二",
        "author": "释怀深",
        "content": "美食意生贪，粗食心起怒。\n喃喃嗜饱满，殊不知来处。\n人生一饭间，贪嗔痴悉具。\n智者善思惟，莫为餔啜悮。",
        "dynasty": "宋",
        "collection_info": null
    },
    {
        "title": "拟寒山寺  其二三",
        "author": "释怀深",
        "content": "人生贵无求，乐善而知足。\n安步以当车，晚食以当肉。\n藜羹傲鼎食，草茵欺绣褥。\n须知高明家，鬼神瞰瞒天。",
        "dynasty": "宋",
        "collection_info": null
    },
    {
        "title": "拟寒山寺  其二四",
        "author": "释怀深",
        "content": "有个聪明汉，家中五慾全。\n吃得肉已饱，来寻僧说禅。\n心口自违背，佛祖望齐肩。\n不知有底急，平白要瞒天。",
        "dynasty": "宋",
        "collection_info": null
    },
    {
        "title": "拟寒山寺  其二五",
        "author": "释怀深",
        "content": "冷笑富家翁，营生忙似钻。\n囷裏米生生虫，库中钱烂贯。\n白日把秤称，夜间点灯算。\n形骸如傀儡，莫教麻量取。",
        "dynasty": "宋",
        "collection_info": null
    },
    {
        "title": "拟寒山寺  其二六",
        "author": "释怀深",
        "content": "福轻似鸿毛，祸重如厚地。\n避祸而修福，百中无一二。\n黄雀死弹丸，锦鳞丧香饵。\n箴诫甚分明，愿君宜早计。",
        "dynasty": "宋",
        "collection_info": null
    },
    {
        "title": "拟寒山寺  其二七",
        "author": "释怀深",
        "content": "大富长者家，具足诸烦恼。\n福多作业多，福少作业少。\n争如贫道人，一裘一纸袄。\n也不怕死生，也不忧贼盗。",
        "dynasty": "宋",
        "collection_info": null
    },
    {
        "title": "拟寒山寺  其二八",
        "author": "释怀深",
        "content": "我口常吃菜，你腹常饱肉。\n看你肥如瓠，笑我瘦如竹。\n我瘦且无冤，汝肥恐非福。\n斯言虽逆耳，请君徐徐读。",
        "dynasty": "宋",
        "collection_info": null
    },
    {
        "title": "拟寒山寺  其二九",
        "author": "释怀深",
        "content": "好生恶死心，人畜无差别。\n刀砧纔见前，愁苦不容说。\n鹑诗颇哀鸣，牛拜弥惨切。\n嗟吁人不悟，一至身殂灭。",
        "dynasty": "宋",
        "collection_info": null
    },
    {
        "title": "拟寒山寺  其三○",
        "author": "释怀深",
        "content": "刀上有少蜜，小儿争欲舐。\n花底藏毒蛇，老翁不瞥地。\n割舌与伤身，皆从贪爱起。\n世上聪明人，往往皆如是。",
        "dynasty": "宋",
        "collection_info": null
    },
    {
        "title": "拟寒山寺  其三一",
        "author": "释怀深",
        "content": "有人好臧否，信口乱比况。\n张三小有才，李四大无当。\n终日品藻人，不知是虚诳。\n自己一灵物，抛在粪堆上。",
        "dynasty": "宋",
        "collection_info": null
    },
    {
        "title": "拟寒山寺  其三二",
        "author": "释怀深",
        "content": "甡萍託水，流转诸爱河。\n鼓激无明风，出入生死波。\n一念若知歇，诸魔必倒戈。\n急须登觉岸，劝子莫蹉跎。",
        "dynasty": "宋",
        "collection_info": null
    },
    {
        "title": "拟寒山寺  其三三",
        "author": "释怀深",
        "content": "肥鱼死砧机，过在贪香饵。\n蚌蛤不吞鈎，亦遭人所嗜。\n有身则有苦，无身则无累。\n跳出业波澜，始到安乐地。",
        "dynasty": "宋",
        "collection_info": null
    },
    {
        "title": "拟寒山寺  其三四",
        "author": "释怀深",
        "content": "人生贪爱重，所欲未尝周。\n一饭饱足矣，万钟心未休。\n黑业埋头做，红裙判命求。\n鬓毛已侵雪，犹自不知羞。",
        "dynasty": "宋",
        "collection_info": null
    },
    {
        "title": "拟寒山寺  其三五",
        "author": "释怀深",
        "content": "一朝失一朝，一瞬老一瞬。\n去生渐渐远，去死渐渐近。\n愿君倒指数，光阴有几寸。\n蓦被死魔牵，前头多闷闷。",
        "dynasty": "宋",
        "collection_info": null
    },
    {
        "title": "拟寒山寺  其三六",
        "author": "释怀深",
        "content": "黄犬被人杀，哀号告诉人。\n汝不辨犬语，犬必怨汝身。\n恶根今日种，苦果异时新。\n酬偿恐未已，早以戒香熏。",
        "dynasty": "宋",
        "collection_info": null
    },
    {
        "title": "拟寒山寺  其三七",
        "author": "释怀深",
        "content": "黄犬见人喜，未唤先掉尾。\n长年护汝家，深夜不敢睡。\n无罪忽见烹，此理恐未是。\n细推犬有功，却嘆人无义。",
        "dynasty": "宋",
        "collection_info": null
    },
    {
        "title": "拟寒山寺  其三八",
        "author": "释怀深",
        "content": "因果耳不闻，说话多差错。\n畜生若不杀，世上无处着。\n此语乃魔语，诱人入鼎镬。\n不知羊与人，互换相酬酢。",
        "dynasty": "宋",
        "collection_info": null
    },
    {
        "title": "拟寒山寺  其三九",
        "author": "释怀深",
        "content": "今生你杀羊，后世羊杀你。\n两角还两角，一尾偿一尾。\n假使百千劫，影响无差理。\n见你气峥嵘，无人敢启齿。",
        "dynasty": "宋",
        "collection_info": null
    },
    {
        "title": "拟寒山寺  其四○",
        "author": "释怀深",
        "content": "君看砧上鱼，忍痛不能语。\n身虽遭斩斫，心犹念男女。\n人既有妻儿，鱼岂无子母。\n若怀这个心，如何可下筯。",
        "dynasty": "宋",
        "collection_info": null
    },
    {
        "title": "拟寒山寺  其四一",
        "author": "释怀深",
        "content": "贵人惜性命，奉养欲长生。\n空心鹿茸酒，补气腰子羹。\n汤药不离口，卑湿岂敢行。\n饶君善将理，难与死魔争。",
        "dynasty": "宋",
        "collection_info": null
    },
    {
        "title": "拟寒山寺  其四二",
        "author": "释怀深",
        "content": "人生贵无业，不贵多伎能。\n伎能人看好，业能灾汝形。\n文章妙天下，气宇吞沧溟。\n此身若一失，六趣且飘零。",
        "dynasty": "宋",
        "collection_info": null
    },
    {
        "title": "拟寒山寺  其四三",
        "author": "释怀深",
        "content": "猪羊养一羣，鸡鹅不知数。\n准拟宾客来，旋杀供钢筯。\n烹羊猪已惊，割鸡鹅已惧。\n从头吃至尾，不知何以故。",
        "dynasty": "宋",
        "collection_info": null
    },
    {
        "title": "拟寒山寺  其四四",
        "author": "释怀深",
        "content": "嗟乎崔道纪，酒狂啖龙子。\n天网信不漏，响应若弹指。\n既失黑头相，便作黄泉鬼。\n怜君学仲尼，曾无子产志。",
        "dynasty": "宋",
        "collection_info": null
    },
    {
        "title": "拟寒山寺  其四五",
        "author": "释怀深",
        "content": "贫民饿欲倒，富汉米不粜。\n米烂化为虫，犹嫌价利小。\n价利更若高，沟壑皆饿殍。\n人生萌此心，鬼神暗裏笑。",
        "dynasty": "宋",
        "collection_info": null
    },
    {
        "title": "拟寒山寺  其四六",
        "author": "释怀深",
        "content": "世人无智慧，区区营口体。\n啜茶怕损脾，食蔬恐耗气。\n二毛今半百，千金买一醉。\n算来黠是痴，嗟君开眼睡。",
        "dynasty": "宋",
        "collection_info": null
    },
    {
        "title": "拟寒山寺  其四七",
        "author": "释怀深",
        "content": "老翁急营生，贪饕不可化。\n一截已入土，百事放不下。\n经卷无暇看，数珠未曾把。\n死去见阎王，必定遭唾骂。",
        "dynasty": "宋",
        "collection_info": null
    },
    {
        "title": "拟寒山寺  其四八",
        "author": "释怀深",
        "content": "贫贱关前业，休嗟命未亨。\n田园不种树，花果何由生。\n千沉两条路，看你如何行。\n愿君牢着脚，前面有深坑。",
        "dynasty": "宋",
        "collection_info": null
    },
    {
        "title": "拟寒山寺  其四九",
        "author": "释怀深",
        "content": "人生如春花，能得几时好。\n朝吹与暮洗，朱颜变枯槁。\n花落有时生，人老不復少。\n万事只令休，莫惹闲烦恼。",
        "dynasty": "宋",
        "collection_info": null
    },
    {
        "title": "拟寒山寺  其五○",
        "author": "释怀深",
        "content": "富汉欺贫汉，南邻瞒北邻。\n斗秤有两样，言语无一真。\n大秤买他物，小斗粜与人。\n眼下得便宜，暗中多鬼神。",
        "dynasty": "宋",
        "collection_info": null
    },
    {
        "title": "拟寒山寺  其五一",
        "author": "释怀深",
        "content": "人生重道德，不重多金银。\n金银润汝屋，道德光汝身。\n金银生盗贼，道德息贪嗔。\n寻思富汉子，不如贫道人。",
        "dynasty": "宋",
        "collection_info": null
    },
    {
        "title": "拟寒山寺  其五二",
        "author": "释怀深",
        "content": "健啖众生肉，痴心要作过。\n白髪五六十，红裙七八个。\n歌舞中笑谈，锦绣中坐卧。\n苦海前头深，莫教船子破。",
        "dynasty": "宋",
        "collection_info": null
    },
    {
        "title": "拟寒山寺  其五三",
        "author": "释怀深",
        "content": "天高听甚卑，神幽察甚厚。\n埋蚕蚕变尸，烧蚁蚁成漏。\n呵吹一气间，冷暖各成就。\n恶从汝心生，还从汝心受。",
        "dynasty": "宋",
        "collection_info": null
    },
    {
        "title": "拟寒山寺  其五四",
        "author": "释怀深",
        "content": "池中养却鱼，岸上养却鸭。\n瘦者喂教肥，肥者便要杀。\n不思身债重，只要口甘滑。\n腊月三十日，看你成忉怛。",
        "dynasty": "宋",
        "collection_info": null
    },
    {
        "title": "拟寒山寺  其五五",
        "author": "释怀深",
        "content": "世上聪明人，必欲闻其过。\n不知是业牵，却云合恁么。\n因果镜中容，容岂非是我。\n阴报最分明，不论官职大。",
        "dynasty": "宋",
        "collection_info": null
    },
    {
        "title": "拟寒山寺  其五六",
        "author": "释怀深",
        "content": "口如无底谷，餔啖何时足。\n力未能长蔬，心且戒四肉。\n腥羶念有间，慈悲种渐熟。\n人生弹指间，少恣在明腹。",
        "dynasty": "宋",
        "collection_info": null
    },
    {
        "title": "拟寒山寺  其五七",
        "author": "释怀深",
        "content": "世人黠是痴，忘身多为口。\n拚命吃河鲀，忍臭餐石首。\n年年江浙间，药杀十八九。\n自云直一死，佛亦不可救。",
        "dynasty": "宋",
        "collection_info": null
    },
    {
        "title": "拟寒山寺  其五八",
        "author": "释怀深",
        "content": "自能持不杀，随处多放生。\n如人犯刑宪，堕落枷锁坑。\n忽然身得脱，惊喜且悲鸣。\n含生皆怕死，何欲苦相烹。",
        "dynasty": "宋",
        "collection_info": null
    },
    {
        "title": "拟寒山寺  其五九",
        "author": "释怀深",
        "content": "前世杀害多，今报夭折苦。\n方矜面如花，已见身归土。\n哭倒白头亲，怨杀朱唇妇。\n因果镜中形，毫髪无差悮。",
        "dynasty": "宋",
        "collection_info": null
    },
    {
        "title": "拟寒山寺  其六○",
        "author": "释怀深",
        "content": "人间官法中，畜生杀无罪。\n朝烹与暮割，恬然不知悔。\n世法虽不理，冤债何时已。\n不见遂安公，五犬逼而死。",
        "dynasty": "宋",
        "collection_info": null
    },
    {
        "title": "拟寒山寺  其六一",
        "author": "释怀深",
        "content": "前世食肉多，今报疾病苦。\n针艾遍支体，呻吟彻朝暮。\n变医虽有术，夙业岂能去。\n愿君祈忏摩，刳心听佛语。",
        "dynasty": "宋",
        "collection_info": null
    },
    {
        "title": "拟寒山寺  其六二",
        "author": "释怀深",
        "content": "守口要如瓶，语言当自保。\n多知多是非，少出少烦恼。\n东平乐为善，司马只称好。\n相逢但寒温，万事皆默了。",
        "dynasty": "宋",
        "collection_info": null
    },
    {
        "title": "拟寒山寺  其六三",
        "author": "释怀深",
        "content": "浮生类俳忧，但可付一笑。\n做人復做马，吃饭今吃草。\n富贵变贫穷，丑陋却美好。\n不识主人公，去来三恶道。",
        "dynasty": "宋",
        "collection_info": null
    },
    {
        "title": "拟寒山寺  其六四",
        "author": "释怀深",
        "content": "人云我聪明，识尽天下理。\n逐日弄精魂，长年钻故纸。\n自家一个心，殊不知落地。\n及乎死到来，看你无巴鼻。",
        "dynasty": "宋",
        "collection_info": null
    },
    {
        "title": "拟寒山寺  其六五",
        "author": "释怀深",
        "content": "世人怕说死，说着死便讳。\n及期死到来，老眼先垂泪。\n恋妻復恋妾，见神并见鬼。\n不入祖师门，痴迷直到底。",
        "dynasty": "宋",
        "collection_info": null
    },
    {
        "title": "拟寒山寺  其六六",
        "author": "释怀深",
        "content": "六十休造屋，七十莫置衣。\n纵然得受用，能得几多时。\n身心要早歇，准拟与死期。\n正如人远出，预辨者便宜。",
        "dynasty": "宋",
        "collection_info": null
    },
    {
        "title": "拟寒山寺  其六七",
        "author": "释怀深",
        "content": "野鹿贪嗜草，忽中猎师箭。\n老鼠翻饭盆，已落狸奴便。\n祸从贪上起，苦自爱中现。\n贪爱若不生，灾害自然远。",
        "dynasty": "宋",
        "collection_info": null
    },
    {
        "title": "拟寒山寺  其六八",
        "author": "释怀深",
        "content": "道力与福力，平时似乱真。\n福力有盛衰，道力无富贫。\n人生不学道，只种轮迴因。\n君看天福尽，满眼生埃尘。",
        "dynasty": "宋",
        "collection_info": null
    },
    {
        "title": "拟寒山寺  其六九",
        "author": "释怀深",
        "content": "不贪以为宝，日用无欠少。\n一裘聊御寒，百味无过饱。\n堪嗟尘世人，经营长扰扰。\n衣底摩尼珠，光明都昧了。",
        "dynasty": "宋",
        "collection_info": null
    },
    {
        "title": "拟寒山寺  其七○",
        "author": "释怀深",
        "content": "善恶生汝心，汝心宜早戢。\n鹅烹语告人，狗死魂犹泣。\n警诫甚分明，愚耳终不入。\n苦果一朝熟，恐君悔不及。",
        "dynasty": "宋",
        "collection_info": null
    },
    {
        "title": "拟寒山寺  其七一",
        "author": "释怀深",
        "content": "老翁死却儿，昼夜搥胸哭。\n痛心彻骨髓，叫云我孤独。\n何不返思量，恣啖猪羊肉。\n羊岂不思儿，猪亦有眷属。",
        "dynasty": "宋",
        "collection_info": null
    },
    {
        "title": "拟寒山寺  其七二",
        "author": "释怀深",
        "content": "恶人骂善人，善人总不对。\n善人若还骂，彼此一智慧。\n不对心清凉，骂者口热沸。\n正如人唾天，迁从己身坠。",
        "dynasty": "宋",
        "collection_info": null
    },
    {
        "title": "拟寒山寺  其七三",
        "author": "释怀深",
        "content": "莫忧家未富，家富鬼神恶。\n莫忧官未穹，官穹朝市妬。\n多求灾祸根，知足安乐处。\n君看权势家，昼夜如骑虎。",
        "dynasty": "宋",
        "collection_info": null
    },
    {
        "title": "拟寒山寺  其七四",
        "author": "释怀深",
        "content": "一日日知衰，一年年觉老。\n唯有贪爱心，顽然如壮少。\n临行念子孙，垂死顾财宝。\n世间此等人，可哀不可吊。",
        "dynasty": "宋",
        "collection_info": null
    },
    {
        "title": "拟寒山寺  其七五",
        "author": "释怀深",
        "content": "众生方寸间，贪量如海阔。\n保持一个身，拟作千年活。\n金玉已满堂，更欲相攘夺。\n至死少一官，令人冷笑发。\n小人妬君子，百计求全毁。\n自己丑恶声，不知满人耳。\n譬如蜣螂虫，辊臭为香美。\n却笑鸾与凤，不与己为类。",
        "dynasty": "宋",
        "collection_info": null
    },
    {
        "title": "拟寒山寺  其七六",
        "author": "释怀深",
        "content": "人身如假借，其势岂能久。\n镜中儿时面，转眄成老丑。\n安得闲日月，与人鬬棋酒。\n不能求放心，处处随物走。",
        "dynasty": "宋",
        "collection_info": null
    },
    {
        "title": "拟寒山寺  其七七",
        "author": "释怀深",
        "content": "人身有一疾，呻吟彻眠梦。\n买药与呼医，告佛仍设供。\n诸佛虽不语，愍汝颠倒重。\n杀羊食其心，何不念他痛。",
        "dynasty": "宋",
        "collection_info": null
    },
    {
        "title": "拟寒山寺  其七八",
        "author": "释怀深",
        "content": "世人无慈悲，恣情为杀害。\n吃肉如大虫，唯夸牙齿快。\n不念众生苦，畅我个皮袋。\n皮袋暂时肥，须臾却败坏。",
        "dynasty": "宋",
        "collection_info": null
    },
    {
        "title": "拟寒山寺  其七九",
        "author": "释怀深",
        "content": "世事多不平，平者唯有死。\n死若更不平，贫汉何时已。\n朱楼高插云，金带光照地。\n无常一日来，阎王谁管你。",
        "dynasty": "宋",
        "collection_info": null
    },
    {
        "title": "拟寒山寺  其八○",
        "author": "释怀深",
        "content": "若以诤止诤，其诤转不已。\n唯忍能止诤，是法中尊贵。\n不见老瞿昙，妙相三十二。\n魔军刀剑来，只以无心对。",
        "dynasty": "宋",
        "collection_info": null
    },
    {
        "title": "拟寒山寺  其八一",
        "author": "释怀深",
        "content": "富甚足忧烦，贫甚多饥饿。\n要于贫富间，知足随缘过。\n人生不知足，贪财是贪祸。\n黑暗功德天，寻常一处坐。",
        "dynasty": "宋",
        "collection_info": null
    },
    {
        "title": "拟寒山寺  其八二",
        "author": "释怀深",
        "content": "嗔火焚和气，令人相貌恶。\n修罗纔现前，菩萨都走却。\n养就三毒躯，恣为五慾乐。\n智者善思惟，早服慈悲药。",
        "dynasty": "宋",
        "collection_info": null
    },
    {
        "title": "拟寒山寺  其八三",
        "author": "释怀深",
        "content": "心王不自明，便被六贼扰。\n见色已昏迷，闻香即颠倒。\n功德与法财，尽底遭劫了。\n只因无慧力，贫穷三恶道。",
        "dynasty": "宋",
        "collection_info": null
    },
    {
        "title": "拟寒山寺  其八四",
        "author": "释怀深",
        "content": "世人皮底黠，肚裏没头痴。\n只取眼前乐，不忧身后非。\n眼前乐不久，身后苦多时。\n愿君早为计，后悔恐难追。",
        "dynasty": "宋",
        "collection_info": null
    },
    {
        "title": "拟寒山寺  其八五",
        "author": "释怀深",
        "content": "求名趋于朝，求利入于市。\n古今朝市间，相争如鼎沸。\n不如归山林，揩磨自心地。\n心地若分明，名利如唾涕。",
        "dynasty": "宋",
        "collection_info": null
    },
    {
        "title": "拟寒山寺  其八六",
        "author": "释怀深",
        "content": "人身苟无业，生死何足疑。\n生也不须恋，一亦不须悲。\n一身真逆旅，万事皆儿嬉。\n请来绿岩畔，与君歌紫芝。",
        "dynasty": "宋",
        "collection_info": null
    },
    {
        "title": "拟寒山寺  其八七",
        "author": "释怀深",
        "content": "因果如影响，毫髮无差错。\n啖炙僧肠穿，指熊樵臂落。\n兽面心有仁，人面心有恶。\n天地终不容，立见身消烁。",
        "dynasty": "宋",
        "collection_info": null
    },
    {
        "title": "拟寒山寺  其八八",
        "author": "释怀深",
        "content": "静看营巢燕，衔泥日千转。\n一栖贫家梁，一宿王者殿。\n寄託暂时间，何暇分贵贱。\n人生达此理，没齿无欣怨。",
        "dynasty": "宋",
        "collection_info": null
    },
    {
        "title": "拟寒山寺  其八九",
        "author": "释怀深",
        "content": "贵人何所忧，所忧唯是老。\n既老何所忧，忧见无常到。\n逢人问方术，闭门弄丹竈。\n此心若不歇，至死亦颠倒。",
        "dynasty": "宋",
        "collection_info": null
    },
    {
        "title": "拟寒山寺  其九○",
        "author": "释怀深",
        "content": "可畏是轮迴，念念无停住。\n纔见出头来，又见翻然去。\n换面与改头，为男或作女。\n不识主人翁，来去多辛苦。",
        "dynasty": "宋",
        "collection_info": null
    },
    {
        "title": "拟寒山寺  其九一",
        "author": "释怀深",
        "content": "蚕忙贪作茧，蜂忙贪候蜜。\n茧成自己寒，蜜就别人食。\n世上忧家翁，辛苦无暂息。\n也似二虫痴，于身无所得。\n三四小孩儿，争拈百草嬉。\n怀中有梨栗，衣上污尘泥。\n也似年高者，贪迷声色时。\n世间无老少，总是一般痴。",
        "dynasty": "宋",
        "collection_info": null
    },
    {
        "title": "拟寒山寺  其九二",
        "author": "释怀深",
        "content": "贪嗔汝镬汤，愚痴汝地狱。\n剑树及刀山，汝心皆具足。\n要以智慧水，洗此无明毒。\n凡圣路无多，正如手翻覆。",
        "dynasty": "宋",
        "collection_info": null
    },
    {
        "title": "拟寒山寺  其九三",
        "author": "释怀深",
        "content": "譬如临明镜，面目各相对。\n好者默自欣，丑者默自愧。\n唯镜两无情，光明常一体。\n若人心似镜，成佛在弹指。",
        "dynasty": "宋",
        "collection_info": null
    },
    {
        "title": "拟寒山寺  其九四",
        "author": "释怀深",
        "content": "厚葬非孝心，死者必遭辱。\n君看离乱时，何墓不伐斸。\n黄金众贼分，白日孤鬼哭。\n最爱老庄周，天地为棺木。",
        "dynasty": "宋",
        "collection_info": null
    },
    {
        "title": "拟寒山寺  其九五",
        "author": "释怀深",
        "content": "屋可蔽风雨，何苦鬬华丽。\n尧舜乃圣君，光宅天下被。\n茅茨未尝剪，土阶亦不砌。\n不知尔何人，鳞鳞居大第。",
        "dynasty": "宋",
        "collection_info": null
    },
    {
        "title": "拟寒山寺  其九六",
        "author": "释怀深",
        "content": "出家要省缘，省缘易入道。\n如何无事人，搂揽闲烦恼。\n奔走富贵门，庄严房舍好。\n不知被物使，区区真到老。",
        "dynasty": "宋",
        "collection_info": null
    },
    {
        "title": "拟寒山寺  其九七",
        "author": "释怀深",
        "content": "伤嗟富贵家，杀害无虚日。\n食羊割奶膀，烙鳖呼卒律。\n物有千般痛，汝无一念恤。\n福力忽然终，黄连犹是蜜。",
        "dynasty": "宋",
        "collection_info": null
    },
    {
        "title": "拟寒山寺  其九八",
        "author": "释怀深",
        "content": "浮生七十岁，二万五千日。\n睡眠与疾病，光阴强半失。\n火急便回头，寸阴诚可惜。\n嗟吁世人人，班白犹放逸。",
        "dynasty": "宋",
        "collection_info": null
    },
    {
        "title": "拟寒山寺  其九九",
        "author": "释怀深",
        "content": "世上贪饕汉，因财日夜煎。\n天公借与汝，看守七十年。\n譬如良田谷，春种秋方圆。\n不见张车子，生来便有钱。",
        "dynasty": "宋",
        "collection_info": null
    },
    {
        "title": "拟寒山寺  其一○○",
        "author": "释怀深",
        "content": "有福莫享尽，福尽身贫穷。\n有势莫使尽，势尽冤相逢。\n福兮常自惜，势兮常自恭。\n人生骄与侈，有始多无终。",
        "dynasty": "宋",
        "collection_info": null
    },
    {
        "title": "拟寒山寺  其一○一",
        "author": "释怀深",
        "content": "自料七十岁，可期不可期。\n况今五六十，形骸日渐衰。\n正如春暮后，青多红少时。\n去住呼吸间，佛言真不欺。",
        "dynasty": "宋",
        "collection_info": null
    },
    {
        "title": "拟寒山寺  其一○二",
        "author": "释怀深",
        "content": "我者被人骂，佯聋不分说。\n譬如火烧空，不救自然灭。\n嗔火亦如是，有物遭他爇。\n我心等虚空，听你翻唇舌。",
        "dynasty": "宋",
        "collection_info": null
    },
    {
        "title": "拟寒山寺  其一○三",
        "author": "释怀深",
        "content": "四大是假合，何况四大外。\n假者是色身，外者是财贿。\n可怜世上人，说与终不会。\n相争一文钱，费却多少气。",
        "dynasty": "宋",
        "collection_info": null
    },
    {
        "title": "拟寒山寺  其一○四",
        "author": "释怀深",
        "content": "人生被爱使，奔走如奴仆。\n爱官被官牵，爱财被财畜。\n昼夜不曾闲，身心一暂足。\n佛云恩爱奴，斯言真可录。",
        "dynasty": "宋",
        "collection_info": null
    },
    {
        "title": "拟寒山寺  其一○五",
        "author": "释怀深",
        "content": "世人多放逸，极力事侈靡。\n乐极悲哀来，福尽贫穷至。\n天福尚有尽，世福岂一已。\n人多议论乖，享得是我底。",
        "dynasty": "宋",
        "collection_info": null
    },
    {
        "title": "拟寒山寺  其一○六",
        "author": "释怀深",
        "content": "世人贪积财，受尽种种苦。\n求时多辛勤，守时足忧怖。\n散时哭休，死时恋不去。\n轮迴六趣中，只因为物悮。",
        "dynasty": "宋",
        "collection_info": null
    },
    {
        "title": "拟寒山寺  其一○七",
        "author": "释怀深",
        "content": "有恩念念报，报则合天道。\n有冤念念解，解则无烦恼。\n一身类浮云，百年同过鸟。\n若以冤报冤，万劫无由了。",
        "dynasty": "宋",
        "collection_info": null
    },
    {
        "title": "拟寒山寺  其一○八",
        "author": "释怀深",
        "content": "名汤并利火，古今烧杀人。\n只贪炙手热，应笑甑生尘。\n虎口都忘险，龙鳞不怕嗔。\n利名心未足，衰老已及身。",
        "dynasty": "宋",
        "collection_info": null
    },
    {
        "title": "拟寒山寺  其一○九",
        "author": "释怀深",
        "content": "可怜一等人，不善又不恶。\n一边说参禅，一边取娱乐。\n贵得生死间，都不受寂寞。\n此云痴种子，要觅扬州鹤。",
        "dynasty": "宋",
        "collection_info": null
    },
    {
        "title": "拟寒山寺  其一一○",
        "author": "释怀深",
        "content": "人如食蘗虫，通身总是苦。\n吃苦尚不休，抵死钻头做。\n古人知此味，念念求退步。\n乐道山林间，荣枯谁管汝。",
        "dynasty": "宋",
        "collection_info": null
    },
    {
        "title": "拟寒山寺  其一一一",
        "author": "释怀深",
        "content": "有求皆是苦，众生须要求。\n因名忘性命，为手掌起戈矛。\n不足无时足，知休真下休。\n死生呼吸至，无人替汝愁。",
        "dynasty": "宋",
        "collection_info": null
    },
    {
        "title": "拟寒山寺  其一一二",
        "author": "释怀深",
        "content": "世上聪明公，痴心自蔽蒙。\n步步常行有，口口只说空。\n既空无嗜慾，既空无穷通。\n因何临财色，身心如转蓬。",
        "dynasty": "宋",
        "collection_info": null
    },
    {
        "title": "拟寒山寺  其一一三",
        "author": "释怀深",
        "content": "众生黠是痴，积恶望无过。\n譬如颠倒人，寻觅无热火。\n火则决定热，恶则必招祸。\n劝君慎所积，有花终结果。",
        "dynasty": "宋",
        "collection_info": null
    },
    {
        "title": "拟寒山寺  其一一四",
        "author": "释怀深",
        "content": "一念染心生，撞入胞胎去。\n父精与母血，妄认为住处。\n种子既不凈，臭气相薫污。\n业风吹出来，万苦从头做。",
        "dynasty": "宋",
        "collection_info": null
    },
    {
        "title": "拟寒山寺  其一一五",
        "author": "释怀深",
        "content": "出家要清闲，却被人使唤。\n门徒数百家，追陪日忙乱。\n施利得十千，人情费七贯。\n彼此没便宜，他年难打算。",
        "dynasty": "宋",
        "collection_info": null
    },
    {
        "title": "拟寒山寺  其一一六",
        "author": "释怀深",
        "content": "更有一般僧，因果殊不顾。\n心裏似屠沽，口中呵佛祖。\n心口不相应，佛祖岂容侮。\n投子与赵州，肯踏名利路。",
        "dynasty": "宋",
        "collection_info": null
    },
    {
        "title": "拟寒山寺  其一一七",
        "author": "释怀深",
        "content": "池中一土墩，鱼日绕墩转。\n人观咫尺间，鱼谓千里远。\n正如躁进人，分寸变眉面。\n要在张三前，还落李四便。",
        "dynasty": "宋",
        "collection_info": null
    },
    {
        "title": "拟寒山寺  其一一八",
        "author": "释怀深",
        "content": "劝君莫嗜酒，嗜酒多过咎。\n不唯损汝福，亦乃夭汝寿。\n独饮醉一夫，共饭饱十口。\n人生福几何，饥贫恐在后。",
        "dynasty": "宋",
        "collection_info": null
    },
    {
        "title": "拟寒山寺  其一一九",
        "author": "释怀深",
        "content": "世间一等汉，做尽百家冤。\n锥刀急利禄，尺寸竞田园。\n世上若无死，尘中应更喧。\n劝君衣带上，分明书此言。",
        "dynasty": "宋",
        "collection_info": null
    },
    {
        "title": "拟寒山寺  其一二○",
        "author": "释怀深",
        "content": "僧家乃野人，何苦事迎迓。\n佛法变人情，真实成虚假。\n不见老赵州，禅床犹懒下。\n但愿大王知，谁管都衙骂。",
        "dynasty": "宋",
        "collection_info": null
    },
    {
        "title": "拟寒山寺  其一二一",
        "author": "释怀深",
        "content": "区区求富贵，求得一何用。\n前遮并后拥，假合成戏弄。\n正如梦南柯，妄认位貌重。\n忽然睡眼醒，始笑干培奉。",
        "dynasty": "宋",
        "collection_info": null
    },
    {
        "title": "拟寒山寺  其一二二",
        "author": "释怀深",
        "content": "劝汝谛观身，此身真可恶。\n上下九个孔，臭秽常流注。\n内外四条蛇，轻躁不停住。\n智者善思惟，莫被皮囊悮。",
        "dynasty": "宋",
        "collection_info": null
    },
    {
        "title": "拟寒山寺  其一二三",
        "author": "释怀深",
        "content": "女色多瞒人，人惑总不见。\n龙麝暗熏衣，脂粉厚涂面。\n人呼为牡丹，佛说是花箭。\n射人入骨髓，死而不知怨。",
        "dynasty": "宋",
        "collection_info": null
    },
    {
        "title": "拟寒山寺  其一二四",
        "author": "释怀深",
        "content": "人生如下棋，机巧未尝已。\n劫劫只图生，忙忙惟怕死。\n路头既错了，心眼亦虚弃。\n不荐这一着，对面若千里。",
        "dynasty": "宋",
        "collection_info": null
    },
    {
        "title": "拟寒山寺  其一二五",
        "author": "释怀深",
        "content": "白日闹喧喧，夜间静悄悄。\n夜夜间与白日，且道谁欠少。\n饥时觅饭噇，困便寻床倒。\n不省这个意，区区直到老。",
        "dynasty": "宋",
        "collection_info": null
    },
    {
        "title": "拟寒山寺  其一二六",
        "author": "释怀深",
        "content": "往事莫追寻，未来莫希望。\n见在休执着，自然心坦荡。\n有心终不堪，无念以为上。\n君看太虚空，何尝有遮障。",
        "dynasty": "宋",
        "collection_info": null
    },
    {
        "title": "拟寒山寺  其一二七",
        "author": "释怀深",
        "content": "莫嫌门户少，转富转心劳。\n夜怕奸偷至，时防风火烧。\n名高招谤重，财积致谗饶。\n外物多为累，令人思许巢。",
        "dynasty": "宋",
        "collection_info": null
    },
    {
        "title": "拟寒山寺  其一二八",
        "author": "释怀深",
        "content": "麝为香而死，龟以灵故焦。\n既为世所用，忧患无门逃。\n名高谤之本，财聚祸之苗。\n三怨粗能免，世无孙叔敖。",
        "dynasty": "宋",
        "collection_info": null
    },
    {
        "title": "拟寒山寺  其一二九",
        "author": "释怀深",
        "content": "日暮片云愁，边廷战未休。\n万人齐拚命，一将独封侯。\n孙武子兵法，田将军火牛。\n算来成底事，总是百冤头。",
        "dynasty": "宋",
        "collection_info": null
    },
    {
        "title": "拟寒山寺  其一三○",
        "author": "释怀深",
        "content": "合嗔不须嗔，合喜不须喜。\n喜时风自吹，嗔时火自炽。\n风火非外来，皆从自心起。\n不见四禅天，三灾都不至。",
        "dynasty": "宋",
        "collection_info": null
    },
    {
        "title": "拟寒山寺  其一三一",
        "author": "释怀深",
        "content": "不栽一株桑，不种一粒粟。\n口体每轻肥，仓库常满足。\n蓬门漏不蔽，你居大华屋。\n常怀知愧心，少恣无明慾。",
        "dynasty": "宋",
        "collection_info": null
    },
    {
        "title": "拟寒山寺  其一三二",
        "author": "释怀深",
        "content": "一鼠变蝙蝠，羣鼠相庆贺。\n飞鸣觉身轻，自喜脱猫祸。\n日中不见物，夜裏长忍饿。\n不如做鼠时，窟裏饱眠卧。",
        "dynasty": "宋",
        "collection_info": null
    },
    {
        "title": "拟寒山寺  其一三三",
        "author": "释怀深",
        "content": "贫穷难作福，富贵易造罪。\n有力无道心，有心无财贿。\n有福有道心，百中无一二。\n不见老瞿昙，福慧二严美。",
        "dynasty": "宋",
        "collection_info": null
    },
    {
        "title": "拟寒山寺  其一三四",
        "author": "释怀深",
        "content": "佛为大医王，留经治众病。\n众生虽读经，展转不相应。\n病是贪嗔痴，扫除爱凈尽。\n贪嗔痴不除，无缘了真性。",
        "dynasty": "宋",
        "collection_info": null
    },
    {
        "title": "拟寒山寺  其一三五",
        "author": "释怀深",
        "content": "贪夫如扑满，不虑满时祸。\n未盈犹可存，已满终归破。\n君看石齐奴，不义蓄财货。\n吃剑为绿珠，至死不知过。",
        "dynasty": "宋",
        "collection_info": null
    },
    {
        "title": "拟寒山寺  其一三六",
        "author": "释怀深",
        "content": "奸汉瞒淳汉，淳汉总不知。\n奸汉作驴子，却被淳汉骑。\n当时夸好手，今日落便宜。\n图他些子利，披却畜生皮。",
        "dynasty": "宋",
        "collection_info": null
    },
    {
        "title": "拟寒山寺  其一三七",
        "author": "释怀深",
        "content": "君看转轮王，七宝光中坐。\n一朝福力尽，头上花冠破。\n正如箭射空，势尽还退堕。\n升沉无数劫，只因迷者个。",
        "dynasty": "宋",
        "collection_info": null
    },
    {
        "title": "拟寒山寺  其一三八",
        "author": "释怀深",
        "content": "不必扬人恶，切忌伐己善。\n行人口似碑，好丑悉皆见。\n禄厚恐祸生，言深虑交浅。\n不如省事休，彼此无欣怨。",
        "dynasty": "宋",
        "collection_info": null
    },
    {
        "title": "拟寒山寺  其一三九",
        "author": "释怀深",
        "content": "君看草头露，日出还消去。\n也似世间人，阎浮暂时住。\n愚人尚不知，纷争求贵富。\n只应明眼人，未能笑得汝。",
        "dynasty": "宋",
        "collection_info": null
    },
    {
        "title": "拟寒山寺  其一四○",
        "author": "释怀深",
        "content": "人生不满百，常怀千岁忧。\n犹嫌金玉少，更为子孙求。\n白日晓还黑，绿杨春復秋。\n无过富与贵，不奈水东流。",
        "dynasty": "宋",
        "collection_info": null
    },
    {
        "title": "拟寒山寺  其一四一",
        "author": "释怀深",
        "content": "入寺设僧斋，先且问客食。\n一味不可口，满座皆啾唧。\n回顾憍陈如，钵盂未尝湿。\n恁么说斋僧，有名而无实。",
        "dynasty": "宋",
        "collection_info": null
    },
    {
        "title": "拟寒山寺  其一四二",
        "author": "释怀深",
        "content": "辛苦置田园，岁收五千斛。\n死了付儿孙，儿孙享其福。\n忌辰饭十僧，纸钱烧一束。\n人生为子孙，所得何纤粟。",
        "dynasty": "宋",
        "collection_info": null
    },
    {
        "title": "拟寒山寺  其一四三",
        "author": "释怀深",
        "content": "一年五千斛，十年计五万。\n不知十年间，所作何事办。\n暴殄天物多，也好自思算。\n福若不消磨，除君是铁汉。",
        "dynasty": "宋",
        "collection_info": null
    },
    {
        "title": "拟寒山寺  其一四四",
        "author": "释怀深",
        "content": "人人要便宜，个个觅小利。\n所争能几何，失却大人体。\n饶人福自来，瞒人祸自至。\n此理甚分明，尚犹不瞥地。",
        "dynasty": "宋",
        "collection_info": null
    },
    {
        "title": "拟寒山寺  其一四五",
        "author": "释怀深",
        "content": "傅大士种瓜，瓜熟人偷窃。\n以篮热园中，与偷便提挈。\n偷儿感此情，再拜心服悦。\n无争与莫争，尽向慈门摄。",
        "dynasty": "宋",
        "collection_info": null
    },
    {
        "title": "诫杀偈十首  其一",
        "author": "释怀深",
        "content": "利刀活斫当腰断，前脚犹能跳踯行。\n看着众生如是苦，异时果报不多争。",
        "dynasty": "宋",
        "collection_info": null
    },
    {
        "title": "诫杀偈十首  其二",
        "author": "释怀深",
        "content": "暇蟆蚾形模丑，咂矢争蛆臭秽多。\n涴却娘生清凈口，只应笑倒老维摩。",
        "dynasty": "宋",
        "collection_info": null
    },
    {
        "title": "诫杀偈十首  其三",
        "author": "释怀深",
        "content": "蚬子师螺街市食，小人咀嚼绕台盘。\n近来豪贵尊荣者，嗜好成风总一般。",
        "dynasty": "宋",
        "collection_info": null
    },
    {
        "title": "诫杀偈十首  其四",
        "author": "释怀深",
        "content": "吴人信向更无加，可惜时中善愿差。\n手掐数珠忙念佛，一边叫唤买鱼虾。",
        "dynasty": "宋",
        "collection_info": null
    },
    {
        "title": "诫杀偈十首  其五",
        "author": "释怀深",
        "content": "闻说刀兵已皱眉，贪生畏死是人知。\n如何不恤他身苦，斩斫烹炮无厌时。",
        "dynasty": "宋",
        "collection_info": null
    },
    {
        "title": "偈一百二十首  其一",
        "author": "释怀深",
        "content": "不奈诸人苦再三，薄缘终是自多惭。\n晨猿夜鹤应相笑，特地伸头人闹篮。",
        "dynasty": "宋",
        "collection_info": null
    },
    {
        "title": "偈一百二十首  其二",
        "author": "释怀深",
        "content": "尘埋古镜久偷安，匿耀潜辉度岁寒。\n今日光明藏不得，虚堂高挂任君看。",
        "dynasty": "宋",
        "collection_info": null
    },
    {
        "title": "偈一百二十首  其三",
        "author": "释怀深",
        "content": "摩竭当年独掩关，银山铁壁莫追攀。\n如今大施门开也，魔佛休分听往还。",
        "dynasty": "宋",
        "collection_info": null
    },
    {
        "title": "偈一百二十首  其四",
        "author": "释怀深",
        "content": "数间茅屋不堪忧，底事来为粥饭头。\n赖有劫初铃子在，随贫随富自风流。",
        "dynasty": "宋",
        "collection_info": null
    },
    {
        "title": "偈一百二十首  其五",
        "author": "释怀深",
        "content": "年年此日是重阳，篱菊如闻去岁香。\n莫笑枝条太枯槁，从今别有好商量。",
        "dynasty": "宋",
        "collection_info": null
    },
    {
        "title": "偈一百二十首  其六",
        "author": "释怀深",
        "content": "门福一着，商量即错。\n明眼衲僧，无绳自缚。",
        "dynasty": "宋",
        "collection_info": null
    },
    {
        "title": "偈一百二十首  其七",
        "author": "释怀深",
        "content": "资福一窍，最玄最妙。\n直下会得，教儞冷笑。",
        "dynasty": "宋",
        "collection_info": null
    },
    {
        "title": "偈一百二十首  其八",
        "author": "释怀深",
        "content": "有问有答周遮，无言无说话堕。\n直饶顽石点头，争似归堂向火。",
        "dynasty": "宋",
        "collection_info": null
    },
    {
        "title": "偈一百二十首  其九",
        "author": "释怀深",
        "content": "失却栏中白象儿，临风笑倒老峨嵋。\n街头措大无精鉴，一夜灯前赋雪诗。",
        "dynasty": "宋",
        "collection_info": null
    },
    {
        "title": "偈一百二十首  其一○",
        "author": "释怀深",
        "content": "春风扫尽庭前雪，暖日催开枝上花。\n物物头头皆漏泄，莫教心地乱如麻。",
        "dynasty": "宋",
        "collection_info": null
    },
    {
        "title": "偈一百二十首  其一一",
        "author": "释怀深",
        "content": "衲僧不用看他灯，自有从前一盏明。\n坏衲蒙头面壁坐，灵光射破铁围城。",
        "dynasty": "宋",
        "collection_info": null
    },
    {
        "title": "偈一百二十首  其一二",
        "author": "释怀深",
        "content": "万劫轮回妄想在，一心纔歇死生休。\n佛魔是甚闲家具，撒手悬崖得自由。",
        "dynasty": "宋",
        "collection_info": null
    },
    {
        "title": "偈一百二十首  其一三",
        "author": "释怀深",
        "content": "学道做工夫，正如人凿井。\n一日见泉源，平生用不尽。",
        "dynasty": "宋",
        "collection_info": null
    },
    {
        "title": "偈一百二十首  其一四",
        "author": "释怀深",
        "content": "仲春天气喜初晴，燕语雕梁有好声。\n曾得玄沙当日意，便能日午打三更。",
        "dynasty": "宋",
        "collection_info": null
    },
    {
        "title": "偈一百二十首  其一五",
        "author": "释怀深",
        "content": "沤生沤灭几千回，只为金刚眼不开。\n一日爱河波浪息，始知无去亦无来。",
        "dynasty": "宋",
        "collection_info": null
    },
    {
        "title": "偈一百二十首  其一六",
        "author": "释怀深",
        "content": "病瘳鹤骨瘦棱棱，说妙谈玄总不能。\n赖有同行木上座，是渠强健更惺惺。",
        "dynasty": "宋",
        "collection_info": null
    },
    {
        "title": "偈一百二十首  其一七",
        "author": "释怀深",
        "content": "古人贫不及，今人富太过。\n唯有慈受叟，家风不恁么。\n有油便点灯，有炭便向火。\n无油无炭时，大家黑处坐。\n坐得骨臀痛，长伸两脚卧。\n天明起来吃粥，说甚迷逢达磨。",
        "dynasty": "宋",
        "collection_info": null
    },
    {
        "title": "偈一百二十首  其一八",
        "author": "释怀深",
        "content": "道在何曾在间然，休分城市与林泉。\n重来痂法栖禅处，依旧清风满目前。",
        "dynasty": "宋",
        "collection_info": null
    },
    {
        "title": "偈一百二十首  其一九",
        "author": "释怀深",
        "content": "今朝一阳生，明日便数九。\n张三依旧肥，李四从来瘠。\n吃尽天下药，旧病依前有。\n用尽自家心，笑破他人口。",
        "dynasty": "宋",
        "collection_info": null
    },
    {
        "title": "偈一百二十首  其二○",
        "author": "释怀深",
        "content": "一夜翻空大雪，玉殿银楼皎洁。\n晓来庭际无人，莫道山僧不说。",
        "dynasty": "宋",
        "collection_info": null
    },
    {
        "title": "偈一百二十首  其二一",
        "author": "释怀深",
        "content": "东风吹尽晓天云，大地山河总变春。\n不用当门书大吉，个中无鬼亦无神。",
        "dynasty": "宋",
        "collection_info": null
    },
    {
        "title": "偈一百二十首  其二二",
        "author": "释怀深",
        "content": "云门札，资福收。\n一擒一纵，各有来由。\n昨夜春风吹树尾，晓来红日上云头。\n翻笑双林傅大士，却道桥流水不流。",
        "dynasty": "宋",
        "collection_info": null
    },
    {
        "title": "偈一百二十首  其二三",
        "author": "释怀深",
        "content": "夜来灯烛鬬荧煌，多少众生彻晓忙。\n究竟不知灯是火，昧却灵台一点光。",
        "dynasty": "宋",
        "collection_info": null
    },
    {
        "title": "偈一百二十首  其二四",
        "author": "释怀深",
        "content": "今朝吃粥太晚，徐六街头担饭。\n只知打鼓升堂，不觉又是吃饭。\n吃粥了吃饭，吃饭了吃粥。\n清风月下守株人，凉兔渐遥春草绿。",
        "dynasty": "宋",
        "collection_info": null
    },
    {
        "title": "偈一百二十首  其二五",
        "author": "释怀深",
        "content": "太平山下曾相见，抚掌呵呵笑脸开。\n莫怪嘉声腾万口，杖藜方自日边来。",
        "dynasty": "宋",
        "collection_info": null
    },
    {
        "title": "偈一百二十首  其二六",
        "author": "释怀深",
        "content": "金轮御世干坤永，玉烛调时宇宙明。\n桃李无言春烂熳，不知何以报昇平。",
        "dynasty": "宋",
        "collection_info": null
    },
    {
        "title": "偈一百二十首  其二七",
        "author": "释怀深",
        "content": "流注真常几万回，虚空无去亦无来。\n个中何地容生死，打破当堂明镜统。",
        "dynasty": "宋",
        "collection_info": null
    },
    {
        "title": "偈一百二十首  其二八",
        "author": "释怀深",
        "content": "天面雁横七八点，海门日上两三竿。\n祖师心印分明在，自是时人不解看。",
        "dynasty": "宋",
        "collection_info": null
    },
    {
        "title": "偈一百二十首  其二九",
        "author": "释怀深",
        "content": "心境顿消融，方明色与空。\n欲识本来体，青山白云中。",
        "dynasty": "宋",
        "collection_info": null
    },
    {
        "title": "偈一百二十首  其三○",
        "author": "释怀深",
        "content": "心境顿消融，方明色与空。\n欲识本来体，海裏使风山上船。",
        "dynasty": "宋",
        "collection_info": null
    },
    {
        "title": "偈一百二十首  其三一",
        "author": "释怀深",
        "content": "四维上下白漫漫，玉殿琼楼正好看。\n任是黑风吹海立，渠侬门户不相干。",
        "dynasty": "宋",
        "collection_info": null
    },
    {
        "title": "偈一百二十首  其三二",
        "author": "释怀深",
        "content": "时人皆拜岁，山僧不贺年。\n孟春犹寒在，日月几曾迁。\n去年今日后，今日去年年。\n新旧不同者，谁后復谁先。",
        "dynasty": "宋",
        "collection_info": null
    },
    {
        "title": "偈一百二十首  其三三",
        "author": "释怀深",
        "content": "时人皆拜岁，山僧也贺年。\n光明一点在，从听二轮迁。\n顺俗高叉手，和光小说禅。\n个中如会得，佛祖本无传。",
        "dynasty": "宋",
        "collection_info": null
    },
    {
        "title": "偈一百二十首  其三四",
        "author": "释怀深",
        "content": "三年住此空花相，今日归欤水月同。\n去住不须论彼此，人生万事转头空。\n修习空花万行，宴坐水月道场。\n降伏镜裏魔军，成就梦中佛事。",
        "dynasty": "宋",
        "collection_info": null
    },
    {
        "title": "偈一百二十首  其三五",
        "author": "释怀深",
        "content": "九重天上官家敕，唤起西庵瞌睡人。\n为瑞为祥人莫问，金毛师子玉麒麟。",
        "dynasty": "宋",
        "collection_info": null
    },
    {
        "title": "偈一百二十首  其三六",
        "author": "释怀深",
        "content": "？忻得计掩深关，口醭心灰一味闲。\n自笑行藏无料处，又随缘业过焦山。",
        "dynasty": "宋",
        "collection_info": null
    },
    {
        "title": "偈一百二十首  其三七",
        "author": "释怀深",
        "content": "一室寥寥是何物，三贤十圣竭头参。\n衲僧不会风前句，拟欲思量落二三。",
        "dynasty": "宋",
        "collection_info": null
    },
    {
        "title": "偈一百二十首  其三八",
        "author": "释怀深",
        "content": "白苹红蓼岸边秋，短桨轻帆与自由。\n要会到这一句子，长江依旧水东流。",
        "dynasty": "宋",
        "collection_info": null
    },
    {
        "title": "偈一百二十首  其三九",
        "author": "释怀深",
        "content": "十一月二十，唤做大冬日。\n张三贺郑婆，李四拜王七。\n早辰到夜，费尽平生力。\n唯有衲僧家，不打者鼓笛。\n铁额昆崙儿，通身黑如漆。",
        "dynasty": "宋",
        "collection_info": null
    },
    {
        "title": "偈一百二十首  其四○",
        "author": "释怀深",
        "content": "瞿昙学道时，菩提树下坐。\n忽尔见明星，漆桶便打破。\n纔打破始信，从前灯是火。\n今人学道不悟道，义路推寻外边讨。\n更说从来无悟迷，大似团圝吞却枣。",
        "dynasty": "宋",
        "collection_info": null
    },
    {
        "title": "偈一百二十首  其四一",
        "author": "释怀深",
        "content": "今日端午谢街坊，时节因缘要举扬。\n莫问腕头缠百索，且将粽子吃沙糖。",
        "dynasty": "宋",
        "collection_info": null
    },
    {
        "title": "偈一百二十首  其四二",
        "author": "释怀深",
        "content": "是柱不见柱，一句超今古。\n夜来石公山，有个欢喜处。",
        "dynasty": "宋",
        "collection_info": null
    },
    {
        "title": "偈一百二十首  其四三",
        "author": "释怀深",
        "content": "焦山句句是药，祇要时人安乐。\n费尽巴豆砒霜，转见七零八落。\n诸人步步是病，终日头旋眼运。\n祇管以火救火，不解头正尾正。",
        "dynasty": "宋",
        "collection_info": null
    },
    {
        "title": "偈一百二十首  其四四",
        "author": "释怀深",
        "content": "宗门标致久凄凉，佛鑑山头又坐亡。\n昨夜灯前即屈指，不知谁解整颓纲。",
        "dynasty": "宋",
        "collection_info": null
    },
    {
        "title": "偈一百二十首  其四五",
        "author": "释怀深",
        "content": "惆怅钟山老水牯，去住纵横无必固。\n拔禊抽钉二十年，咬尽生姜呷尽醋。\n有时贫，有时富，谁会南山狗咬虎。\n纷纷衲子数如麻，不知谁解吞蓬句，听取焦山重指注。\n若道钟山有句，大似如藤倚树。\n若道钟山无句，正是沈埋佛祖。",
        "dynasty": "宋",
        "collection_info": null
    },
    {
        "title": "偈一百二十首  其四六",
        "author": "释怀深",
        "content": "江月照，松风吹，永夜清霄何所为。\n若是曹溪门下客，相逢不必更扬眉。",
        "dynasty": "宋",
        "collection_info": null
    },
    {
        "title": "偈一百二十首  其四七",
        "author": "释怀深",
        "content": "扁舟何事渡江来，林底相逢笑脸开。\n盐米不须重话会，要须舌上起风雷。",
        "dynasty": "宋",
        "collection_info": null
    },
    {
        "title": "偈一百二十首  其四八",
        "author": "释怀深",
        "content": "有一皆伎俩，尽是人妄想。\n少府打手力，笑杀韩官长。",
        "dynasty": "宋",
        "collection_info": null
    },
    {
        "title": "偈一百二十首  其四九",
        "author": "释怀深",
        "content": "佛从大悲心，流出十二部。\n琅函与玉轴，遍满河沙数。\n言言皆妙药，字字超今古。\n譬如优昙花，百劫难遭遇。\n又如大明灯，能破黑暗处。\n又如智慧力，能断无明树。\n又如璎珞珠，能使人丰富。\n茫茫尘世人，急急走如兔。\n不觉老到来，未尝开眼觑。\n独有花评事，信向颇坚固。\n命我无心人，转此诸佛语。\n浮生一百年，正如草头露。\n上床鞋履别，保朝不保暮。\n少吃两块肉，多烧香一炷。\n羊鹿牛三车，皆行此条路。\n鹤态云踪不定居，白沙一别半年余。\n焦山脚下重相见，记得当时事也无。",
        "dynasty": "宋",
        "collection_info": null
    },
    {
        "title": "偈一百二十首  其五○",
        "author": "释怀深",
        "content": "焦山热肺肠，有事便要了。\n今岁闰九月，来年春气早。\n顶门三隻眼，常要光皎皎。\n照顾沩山水牯牛，莫教吃却他人草。",
        "dynasty": "宋",
        "collection_info": null
    },
    {
        "title": "偈一百二十首  其五一",
        "author": "释怀深",
        "content": "焦山僻在海门边，得到其中是夙缘。\n要会相逢一句子，春风依旧似当年。",
        "dynasty": "宋",
        "collection_info": null
    },
    {
        "title": "偈一百二十首  其五二",
        "author": "释怀深",
        "content": "春色无高下，春雷动地音。\n翻空一夜雨，滴破祖师心。",
        "dynasty": "宋",
        "collection_info": null
    },
    {
        "title": "偈一百二十首  其五三",
        "author": "释怀深",
        "content": "焦山无变豹，一味劝人休。\n众生颠倒甚，拨火觅浮沤。\n石巩驾弓箭，俱胝竖指头。\n直下歇得去，都如椀脱丘。",
        "dynasty": "宋",
        "collection_info": null
    },
    {
        "title": "偈一百二十首  其五四",
        "author": "释怀深",
        "content": "迷时境上千般有，悟去心中一物无。\n若会笑声还似哭，方知生与死同途。",
        "dynasty": "宋",
        "collection_info": null
    },
    {
        "title": "偈一百二十首  其五五",
        "author": "释怀深",
        "content": "动絃别曲，叶落知秋。\n隔墙见角，便知是牛。\n伶俐衲僧，纔眨眼商量，已落第三筹。\n休休，不如无事挂心头。",
        "dynasty": "宋",
        "collection_info": null
    },
    {
        "title": "偈一百二十首  其五六",
        "author": "释怀深",
        "content": "吾有一言，绝虑忘缘。\n巧说不得，祇要心传。",
        "dynasty": "宋",
        "collection_info": null
    },
    {
        "title": "偈一百二十首  其五七",
        "author": "释怀深",
        "content": "我笑禅和子，茫茫能地头。\n随人语脉转，何日得心休。",
        "dynasty": "宋",
        "collection_info": null
    },
    {
        "title": "偈一百二十首  其五八",
        "author": "释怀深",
        "content": "滔滔生死海无涯，绿鬓朱颜未足夸。\n五藴山头云散后，不知明月落谁家。",
        "dynasty": "宋",
        "collection_info": null
    },
    {
        "title": "偈一百二十首  其五九",
        "author": "释怀深",
        "content": "不是境，亦非心，唤作佛时也陆沈。\n个中本自无阶级，切忌无阶级处寻。\n总不寻，过尤深，打破云门饭袋子，方知赤土是黄金。",
        "dynasty": "宋",
        "collection_info": null
    },
    {
        "title": "偈一百二十首  其六○",
        "author": "释怀深",
        "content": "红杏枝头小雨干，东风特地作春寒。\n祖师门户无遮障，祇要时人着眼看。",
        "dynasty": "宋",
        "collection_info": null
    },
    {
        "title": "偈一百二十首  其六一",
        "author": "释怀深",
        "content": "四年两受官家敕，玉璨珠华耀海门。\n鼓舞尧风聊自愧，不知何以答君恩。",
        "dynasty": "宋",
        "collection_info": null
    },
    {
        "title": "偈一百二十首  其六二",
        "author": "释怀深",
        "content": "隈岩傍水养衰残，不谓虚名落世间。\n到此更无迴避处，只应笑倒石公山。",
        "dynasty": "宋",
        "collection_info": null
    },
    {
        "title": "偈一百二十首  其六三",
        "author": "释怀深",
        "content": "虎穴门前曾宴坐，龙床角畔去谈禅。\n睹人莫苦生离思，风月从来共一天。",
        "dynasty": "宋",
        "collection_info": null
    },
    {
        "title": "偈一百二十首  其六四",
        "author": "释怀深",
        "content": "住亦随缘去是常，山林城市两无妨。\n白云本是无心物，一任风吹入帝乡。",
        "dynasty": "宋",
        "collection_info": null
    },
    {
        "title": "偈一百二十首  其六五",
        "author": "释怀深",
        "content": "一居丈室，家风壁立。\n把断重关，有谁敢入。\n直饶铁眼铜睛汉，也是门头户底人。",
        "dynasty": "宋",
        "collection_info": null
    },
    {
        "title": "偈一百二十首  其六六",
        "author": "释怀深",
        "content": "物物头头不覆藏，须弥高广露堂堂。\n要知此曲无音韵，更对熏风舞一场。",
        "dynasty": "宋",
        "collection_info": null
    },
    {
        "title": "偈一百二十首  其六七",
        "author": "释怀深",
        "content": "气息纔通不可收，一回拈起一回羞。\n威音王外难分雪，殃及儿孙卒未休。",
        "dynasty": "宋",
        "collection_info": null
    },
    {
        "title": "偈一百二十首  其六八",
        "author": "释怀深",
        "content": "今年两次逢端午，不须更打划船鼓。\n金刚门外笑呵呵，一夜通身汗如雨。\n汗如雨，不须言，犀牛扇子亦陡然。\n旧山多积雪，归去是何年。",
        "dynasty": "宋",
        "collection_info": null
    },
    {
        "title": "偈一百二十首  其六九",
        "author": "释怀深",
        "content": "一切有为法，如梦幻泡影。\n如露亦如电，应作如是观。\n释迦老子，只知其一，不知其二。\n幻化空身即法身，个中无染亦无尘。\n拈匙把筯如明了，扫地烧香不倩人。",
        "dynasty": "宋",
        "collection_info": null
    },
    {
        "title": "偈一百二十首  其七○",
        "author": "释怀深",
        "content": "赵州住院二十年，折脚禅床欠一边。\n灰头土面半饥饿，苦涩家风今古传。\n翻笑今人做长老，恰似官人问职田。\n职田多，我便去，免见钵盂无着处。\n职田少，我不去，生怕没盐兼没醋。\n禅门难得好儿孙，正眼近来如扫土。\n慧林首座久韬藏，箇中果熟自然香。\n大海钓鱼拚得失，空船归去也无妨。",
        "dynasty": "宋",
        "collection_info": null
    },
    {
        "title": "偈一百二十首  其七一",
        "author": "释怀深",
        "content": "一钵迢迢历数州，朱门白屋信缘求。\n如今茧足归来也，自在沩山一牯牛。",
        "dynasty": "宋",
        "collection_info": null
    },
    {
        "title": "偈一百二十首  其七二",
        "author": "释怀深",
        "content": "拍手相逢笑不休，本来无证亦无修。\n人人尽是阿罗汉，何必天台雁荡求。",
        "dynasty": "宋",
        "collection_info": null
    },
    {
        "title": "偈一百二十首  其七三",
        "author": "释怀深",
        "content": "长夏无别趣，调和羹一釜。\n滋味颇馨香，刚地成点污。\n口是祸之门，舌是斩身斧。\n陪却三斤铁，只因看锢鏴。",
        "dynasty": "宋",
        "collection_info": null
    },
    {
        "title": "偈一百二十首  其七四",
        "author": "释怀深",
        "content": "慧林小院子，恰似一隻船。\n终日行上水，须得众人牵。\n出入底出入，说禅底说禅。\n做饭底做饭，打眠底打眠。\n有时甜似蜜，有时苦如连。\n恁么度众生，笑倒老金仙。\n若问西来意，令人肚裏煎。",
        "dynasty": "宋",
        "collection_info": null
    },
    {
        "title": "偈一百二十首  其七五",
        "author": "释怀深",
        "content": "滕王阁畔遥招手，汴水堤边未点头。\n要得锦鳞来上钓，大家撑动木兰舟。",
        "dynasty": "宋",
        "collection_info": null
    },
    {
        "title": "偈一百二十首  其七六",
        "author": "释怀深",
        "content": "以法传心，似衣表信。\n黄梅山头，白莲峰顶。\n分付曹溪路上人，一模铸就黄金印。",
        "dynasty": "宋",
        "collection_info": null
    },
    {
        "title": "偈一百二十首  其七七",
        "author": "释怀深",
        "content": "今朝四月十五，已见炎炎酷暑。\n只宜摇扇饮水，岂可谭今引古。\n却请九仙长老，倾些清凉法雨。\n众中钉觜禅和，便好出来进步。\n问教口似磉盘，始信长老难做。\n亲长老，自照顾，发机须是千钧弩。",
        "dynasty": "宋",
        "collection_info": null
    },
    {
        "title": "偈一百二十首  其七八",
        "author": "释怀深",
        "content": "慧林投老入红尘，俯仰三年成跺权。\n自笑欲归归未得，时时送客出都城。",
        "dynasty": "宋",
        "collection_info": null
    },
    {
        "title": "偈一百二十首  其七九",
        "author": "释怀深",
        "content": "世事悠悠，不如山丘。\n青松散日，碧涧长流。\n山云当幕，夜月为鈎。\n卧藤萝下，块石枕头。\n饥餐混饮浑无事，自在沩山水牯牛。",
        "dynasty": "宋",
        "collection_info": null
    },
    {
        "title": "偈一百二十首  其八○",
        "author": "释怀深",
        "content": "着黑衣，护黑柱。\n虎不食斑，恶伤其侣。\n云何狮子身中虫，终朝返食狮子血。\n忍痛金毛不作声，箇中滋味难分雪。\n从咬囓，愿尔回光返照时，始信虚空无两舌。",
        "dynasty": "宋",
        "collection_info": null
    },
    {
        "title": "偈一百二十首  其八一",
        "author": "释怀深",
        "content": "下初死却爷共娘，二十余兴年割不断。\n今朝打破骨董箱，请我升堂举公案。\n古灵平地起风波，瞌睡禅人不奈何。\n地狱天堂都莫问，大家随例吃燠鹅。",
        "dynasty": "宋",
        "collection_info": null
    },
    {
        "title": "偈一百二十首  其八二",
        "author": "释怀深",
        "content": "佛病与祖病，众生心上疑。\n情尘一念脱，消散如风吹。\n试问诸病源，起灭从何依。\n来从何所来，去向何所归。\n若能直下见，苦痛无毫釐。\n不见维摩老，文殊问疾时。\n聚头说药方，失却狮子儿。",
        "dynasty": "宋",
        "collection_info": null
    },
    {
        "title": "偈一百二十首  其八三",
        "author": "释怀深",
        "content": "得者长生，服之不死。\n神农不知名，耆婆无处讨。\n破除佛祖病，扫荡无明烦恼。\n物物头头不覆藏，灵光洞耀何人晓。",
        "dynasty": "宋",
        "collection_info": null
    },
    {
        "title": "偈一百二十首  其八四",
        "author": "释怀深",
        "content": "过去事如梦，了然无罅缝。\n要当做梦时，便作觉时用。\n未来事如电，有无不可见。\n莫将希望心，昧却娘生面。\n见在事如云，目前仿佛有。\n安得东南风，吹散西山口。",
        "dynasty": "宋",
        "collection_info": null
    },
    {
        "title": "偈一百二十首  其八五",
        "author": "释怀深",
        "content": "十年做长老，今年闹吵吵。\n思量世间事，佛也不可晓。\n昨日买箇卦，卜道来年好。\n财帛星入门，虚耗鬼去了。\n知事与头首，各着些孔窍。\n盛点两瓯茶，多陪一面笑。\n大家说些快活禅，免教拄杖生烦恼。",
        "dynasty": "宋",
        "collection_info": null
    },
    {
        "title": "偈一百二十首  其八六",
        "author": "释怀深",
        "content": "大悲时时降生，诸佛头头无间。\n者裏裂破面门，荐取通身手眼。",
        "dynasty": "宋",
        "collection_info": null
    },
    {
        "title": "偈一百二十首  其八七",
        "author": "释怀深",
        "content": "时节因缘自有由，知音千里远相求。\n寒山陌上纔招手，拾得溪边已点头。",
        "dynasty": "宋",
        "collection_info": null
    },
    {
        "title": "偈一百二十首  其八八",
        "author": "释怀深",
        "content": "五叶花敷大地春，泥牛鞭起着精神。\n好将一苇堂前曲，举向东州路上人。",
        "dynasty": "宋",
        "collection_info": null
    },
    {
        "title": "偈一百二十首  其八九",
        "author": "释怀深",
        "content": "晓来雨过地无尘，绿暗红疏烂熳春。\n拄杖花开人不会，等闲昧却本来身。",
        "dynasty": "宋",
        "collection_info": null
    },
    {
        "title": "偈一百二十首  其九○",
        "author": "释怀深",
        "content": "春睡不知晓，觉来天已光。\n七条衣未着，五味粥先香。\n宰相鸡鸣起，凡夫彻夜忙。\n不知禅和子，将底报君王。",
        "dynasty": "宋",
        "collection_info": null
    },
    {
        "title": "偈一百二十首  其九一",
        "author": "释怀深",
        "content": "白日人事劳攘，夜裏只了瞌睡。\n忘记安排说禅，且望诸人不罪。",
        "dynasty": "宋",
        "collection_info": null
    },
    {
        "title": "偈一百二十首  其九二",
        "author": "释怀深",
        "content": "千般说，万般喻，特地令人转不悟。\n西风昨夜泄天机，鬰鬰黄花香满路。",
        "dynasty": "宋",
        "collection_info": null
    },
    {
        "title": "偈一百二十首  其九三",
        "author": "释怀深",
        "content": "欣逢诞圣时，无以报明主。\n唯凭一炷香，更击三通鼓。\n唱起太平歌，共行向上路。\n只愿尧天日月长，待见黄河清万度。",
        "dynasty": "宋",
        "collection_info": null
    },
    {
        "title": "偈一百二十首  其九四",
        "author": "释怀深",
        "content": "北风如箭射庭除，冷落禅门一物无。\n多谢诸人相暖热，殷勤为我作开炉。\n老僧来慧林，四见书云节。\n不解巧逢迎，岂敢多饶舌。\n瞋即听你瞋，拙即从我拙。\n要透祖师关，放教心地歇。\n若不歇，腊月三十日，一时都败阙。",
        "dynasty": "宋",
        "collection_info": null
    },
    {
        "title": "偈一百二十首  其九五",
        "author": "释怀深",
        "content": "十年持钓在江湖，蒻笠簑衣只自如。\n忽尔竿头浮子动，等闲钓得一头鱼。",
        "dynasty": "宋",
        "collection_info": null
    },
    {
        "title": "偈一百二十首  其九六",
        "author": "释怀深",
        "content": "慧林铁馒头，做来年已久。\n不是不拈出，自是人不受。\n觑着齿牙寒，咬着眉头皱。\n不是张鹏举，谁人敢下口。",
        "dynasty": "宋",
        "collection_info": null
    },
    {
        "title": "偈一百二十首  其九七",
        "author": "释怀深",
        "content": "祖师妙诀，头头漏泄。\n众生日用不知，只管强生分别。\n岂不见灵云陌上桃花，赵州指出庭前柏。\n别别，正似红炉一点雪。",
        "dynasty": "宋",
        "collection_info": null
    },
    {
        "title": "偈一百二十首  其九八",
        "author": "释怀深",
        "content": "夜来看上元，一觉到天晓。\n纸被暖如春，被底呵呵笑。",
        "dynasty": "宋",
        "collection_info": null
    },
    {
        "title": "偈一百二十首  其九九",
        "author": "释怀深",
        "content": "寒食清明都过了，野桃红杏已凋零。\n多时不听檐头雨，特地令人忆镜清。",
        "dynasty": "宋",
        "collection_info": null
    },
    {
        "title": "偈一百二十首  其一○○",
        "author": "释怀深",
        "content": "十方同聚会，箇箇学无为。\n此是选佛场，心空及第归。",
        "dynasty": "宋",
        "collection_info": null
    },
    {
        "title": "偈一百二十首  其一○一",
        "author": "释怀深",
        "content": "四海五湖人，慧林同禁足。\n譬如学牧牛，身心要淳熟。\n常耕自己田，莫犯他人谷。\n一句若参差，九旬何面目。",
        "dynasty": "宋",
        "collection_info": null
    },
    {
        "title": "偈一百二十首  其一○二",
        "author": "释怀深",
        "content": "万法是心光，诸缘唯性晓。\n衲僧恁么会，钻头入荒草。",
        "dynasty": "宋",
        "collection_info": null
    },
    {
        "title": "偈一百二十首  其一○三",
        "author": "释怀深",
        "content": "身心一如，身外无余。\n便恁么会，缘木求鱼。",
        "dynasty": "宋",
        "collection_info": null
    },
    {
        "title": "偈一百二十首  其一○四",
        "author": "释怀深",
        "content": "寒来共向无烟火，饭了同烹雪色茶。\n饱食高眠无一事，不知何以报官家。",
        "dynasty": "宋",
        "collection_info": null
    },
    {
        "title": "偈一百二十首  其一○五",
        "author": "释怀深",
        "content": "布施门开非一朝，云山千里肯辞劳。\n尘中欲听无生曲，座上先横智慧刀。\n贴肉汗衫容易施，有心道者却难消。\n愿公福似鄱台塔，一层高了一层高。",
        "dynasty": "宋",
        "collection_info": null
    },
    {
        "title": "偈一百二十首  其一○六",
        "author": "释怀深",
        "content": "盛暑隆寒相继来，慧林四见地炉开。\n衲僧向火知方便，切忌团圝守死灰。\n恁么恁么即易，不恁么不恁么却难。\n直教枯木再生花，任是寒灰重起焰。",
        "dynasty": "宋",
        "collection_info": null
    },
    {
        "title": "偈一百二十首  其一○七",
        "author": "释怀深",
        "content": "火焰时时转法轮，广长舌相耀干坤。\n衲僧不会转身句，烁破娘生旧面门。",
        "dynasty": "宋",
        "collection_info": null
    },
    {
        "title": "偈一百二十首  其一○八",
        "author": "释怀深",
        "content": "水中盐味，色裏胶青。\n决定是有，不见其形。",
        "dynasty": "宋",
        "collection_info": null
    },
    {
        "title": "偈一百二十首  其一○九",
        "author": "释怀深",
        "content": "炭头今日地炉开，涩雨悭风恼破怀。\n老僧向火吃酸豏，谁管檀那来不来。",
        "dynasty": "宋",
        "collection_info": null
    },
    {
        "title": "偈一百二十首  其一一○",
        "author": "释怀深",
        "content": "皓月团团照碧天，鰲山灯火不须然。\n吾皇恭俭人心乐，自有嘆声四海传。",
        "dynasty": "宋",
        "collection_info": null
    },
    {
        "title": "偈一百二十首  其一一一",
        "author": "释怀深",
        "content": "忆昔在山日，眠云并枕石。\n如今城裏居，欲去去不得。",
        "dynasty": "宋",
        "collection_info": null
    },
    {
        "title": "偈一百二十首  其一一二",
        "author": "释怀深",
        "content": "日暖旌旗壮凤城，圣君勤俭古风清。\n宝刀不染匈奴血，四海从今自太平。",
        "dynasty": "宋",
        "collection_info": null
    },
    {
        "title": "偈一百二十首  其一一三",
        "author": "释怀深",
        "content": "顺天门外古招提，烂熳春是光照锦溪。\n物物更无心外法，箇中能有几人知。",
        "dynasty": "宋",
        "collection_info": null
    },
    {
        "title": "偈一百二十首  其一一四",
        "author": "释怀深",
        "content": "牵率归来口懒开，婆娑重陟旧猊台。\n孤云本是无心物，又被东风拘管来。",
        "dynasty": "宋",
        "collection_info": null
    },
    {
        "title": "偈一百二十首  其一一五",
        "author": "释怀深",
        "content": "夜来春睡烂如泥，禁漏声残总不知。\n翻忆南泉好言语，如斯痴钝也还稀。",
        "dynasty": "宋",
        "collection_info": null
    },
    {
        "title": "偈一百二十首  其一一六",
        "author": "释怀深",
        "content": "不唯禁足，亦乃禁口。\n不唯禁口，亦乃禁手。\n不唯禁手，亦乃禁心。\n禁心不禁口，日日嫌佛丑。\n禁口不禁手，累及眉头皱。\n禁手不禁心，罪过转弥深。\n禁足更禁口，蚁子衔椀走。\n禁口更禁手，垂杨生左肘。\n禁手更禁心，大地是黄金。\n要得一夏安乐，细看两重註脚。\n山僧恁么说话，大似不龟手之药。\n明珠一颗价难酬，不是知音便暗投。\n翻笑药山空费力，水清鱼现不吞鈎。",
        "dynasty": "宋",
        "collection_info": null
    },
    {
        "title": "偈一百二十首  其一一七",
        "author": "释怀深",
        "content": "相送无言泪满巾，溪头黄叶正纷纷。\n劝君更进一杯酒，西出阳关无故人。\n一口吸尽西江水，不知何地着离情。",
        "dynasty": "宋",
        "collection_info": null
    },
    {
        "title": "偈一百二十首  其一一八",
        "author": "释怀深",
        "content": "六年扫洒皇家寺，一日君恩得游还。\n拄杖重挑旧瓶钵，者回信脚入青山。",
        "dynasty": "宋",
        "collection_info": null
    },
    {
        "title": "前往焦山历代尊宿真赞 珍禅师",
        "author": "释怀深",
        "content": "末上开山师最劳，栽松种竹意何高。\n舟横断岸无人识，几度因风弄海涛。",
        "dynasty": "宋",
        "collection_info": null
    },
    {
        "title": "前往焦山历代尊宿真赞 伦禅师",
        "author": "释怀深",
        "content": "一着天衣无缝袄，平常话语暖如春。\n山蔬纸帐家风在，谁是当年听法人。",
        "dynasty": "宋",
        "collection_info": null
    },
    {
        "title": "前往焦山历代尊宿真赞 佛印禅师",
        "author": "释怀深",
        "content": "水翻千偈亦轻酬，一笑瓯峰万事休。\n今古碧桃湾底路，几多风月属渔舟。",
        "dynasty": "宋",
        "collection_info": null
    },
    {
        "title": "前往焦山历代尊宿真赞 深禅师",
        "author": "释怀深",
        "content": "南山拾得劫初铃，乡曲谁人会此声。\n拨转海门关棙子，云楼月殿一时成。",
        "dynasty": "宋",
        "collection_info": null
    },
    {
        "title": "前往焦山历代尊宿真赞 从禅师",
        "author": "释怀深",
        "content": "雪眉岩顶鹤精神，淡薄家风世少邻。\n明月芦花藏不得，老来重跨铁麒麟。",
        "dynasty": "宋",
        "collection_info": null
    },
    {
        "title": "前往焦山历代尊宿真赞 慈受和尚自讚",
        "author": "释怀深",
        "content": "因风便作海门居，钓尽波澜未见鱼。\n水冷云寒归未得，笑看新月上珊瑚。",
        "dynasty": "宋",
        "collection_info": null
    },
    {
        "title": "前住慧林历代禅师真赞 圆照法空禅师",
        "author": "释怀深",
        "content": "大圆镜中，真光明炬。\n慈中有威，击涂毒鼓。\n威中有慈，闢荆棘路。\n无缘饰，没遮护。\n一切众生，睹相而悟。",
        "dynasty": "宋",
        "collection_info": null
    },
    {
        "title": "前住慧林历代禅师真赞 觉海冲禅师",
        "author": "释怀深",
        "content": "言简理直，道高德重。\n无妄谈笑，无妄迎送。\n衲子入门，毛髪耸动。\n密密处，莫能观，倚天灵刃照人寒。",
        "dynasty": "宋",
        "collection_info": null
    },
    {
        "title": "前住慧林历代禅师真赞 佛陀逊禅师",
        "author": "释怀深",
        "content": "转方作圆，辉今耀昔。\n龙袖三关，金锤一击。\n五十余年，胁不至席。\n逆鳞句，阿谁识，生死观来如戏剧。",
        "dynasty": "宋",
        "collection_info": null
    },
    {
        "title": "前住慧林历代禅师真赞 佛光正禅师",
        "author": "释怀深",
        "content": "炟赫佛光，逆顺无碍。\n道传昆山，声飞湖海。\n戏笑怒骂，皆师三昧。\n风流处，更尤佳。\n曾悟庭前栢，春风二月花。",
        "dynasty": "宋",
        "collection_info": null
    },
    {
        "title": "前住慧林历代禅师真赞 祖印悟禅师",
        "author": "释怀深",
        "content": "师道平夷，师貌浑厚。\n持如地心，开无妄口。\n四坐道场，一尘不受。\n节角处，没窼臼，三眼神龟火裏走。",
        "dynasty": "宋",
        "collection_info": null
    },
    {
        "title": "前住慧林历代禅师真赞 月印禅师",
        "author": "释怀深",
        "content": "凛然孤风，粲然眉目。\n利剑当门，谁敢轻触。\n脱略处，妙难传，万仞峰前驾铁船。",
        "dynasty": "宋",
        "collection_info": null
    },
    {
        "title": "退步  其一",
        "author": "释怀深",
        "content": "万事无如退步人，摩头至踵自观身。\n只因吹灭心头火，不见从前肚裏瞋。",
        "dynasty": "宋",
        "collection_info": null
    },
    {
        "title": "退步  其二",
        "author": "释怀深",
        "content": "万事无如退步人，孤云野鹤自由身。\n松门十里时来往，笑揖峰头月一轮。",
        "dynasty": "宋",
        "collection_info": null
    },
    {
        "title": "退步  其三",
        "author": "释怀深",
        "content": "万事无如退步人，淡中滋味最天真。\n炉边向火慵开口，睡裏抓头忘却身。",
        "dynasty": "宋",
        "collection_info": null
    },
    {
        "title": "退步  其四",
        "author": "释怀深",
        "content": "万事无如退步休，百年浮幻水中沤。\n赵州不为争餬饼，要得时人劣处求。",
        "dynasty": "宋",
        "collection_info": null
    },
    {
        "title": "退步  其五",
        "author": "释怀深",
        "content": "万事无如退步休，本来无证亦无修。\n明窗高挂多留月，黄菊深裁盛得秋。",
        "dynasty": "宋",
        "collection_info": null
    },
    {
        "title": "退步  其六",
        "author": "释怀深",
        "content": "万事无如退步休，华言巧语诳时流。\n世间种种皆儿戏，何必区区弄笔头。",
        "dynasty": "宋",
        "collection_info": null
    },
    {
        "title": "退步  其七",
        "author": "释怀深",
        "content": "万事无如退步行，世间名利两重坑。\n前头光景无多子，莫与扶尸鬼子争。",
        "dynasty": "宋",
        "collection_info": null
    },
    {
        "title": "退步  其八",
        "author": "释怀深",
        "content": "万事无如退步居，青山僻处结茅庐。\n听他人笑生涯拙，自喜闲身得自如。",
        "dynasty": "宋",
        "collection_info": null
    },
    {
        "title": "退步  其九",
        "author": "释怀深",
        "content": "万事无如退步看，箇中生死不相干。\n兜兜怛怛从他做，兀兀痴痴我自安。",
        "dynasty": "宋",
        "collection_info": null
    },
    {
        "title": "退步  其一○",
        "author": "释怀深",
        "content": "万事无如退步僧，髪长懒剃貌棱层。\n出言吐气多山野，逆耳之谈谁肯听。",
        "dynasty": "宋",
        "collection_info": null
    },
    {
        "title": "退步  其一一",
        "author": "释怀深",
        "content": "万事无如退步眠，放教痴钝却安然。\n漆因有用遭人割，膏为能明彻夜煎。",
        "dynasty": "宋",
        "collection_info": null
    },
    {
        "title": "退步  其一二",
        "author": "释怀深",
        "content": "万事无如退步眠，松床纸帐暖如毡。\n梦中说话无花草，况是山僧不会禅。",
        "dynasty": "宋",
        "collection_info": null
    },
    {
        "title": "省缘  其一",
        "author": "释怀深",
        "content": "学道先须要省缘，莫教到被世情牵。\n二时但得钵盂湿，囊底何妨无一钱。",
        "dynasty": "宋",
        "collection_info": null
    },
    {
        "title": "省缘  其二",
        "author": "释怀深",
        "content": "学道先须要省缘，随时过得莫忧煎。\n无求坐卧常安乐，有意身心不坦然。",
        "dynasty": "宋",
        "collection_info": null
    },
    {
        "title": "省缘  其三",
        "author": "释怀深",
        "content": "学道先须要省缘，省缘一法最安然。\n有来有往有违顺，无往无来无过愆。",
        "dynasty": "宋",
        "collection_info": null
    },
    {
        "title": "省缘  其四",
        "author": "释怀深",
        "content": "学道先须要省缘，他人长短莫喧传。\n祸门不闭终无益，参取维摩老子禅。",
        "dynasty": "宋",
        "collection_info": null
    },
    {
        "title": "省缘  其五",
        "author": "释怀深",
        "content": "学道先须要省缘，莫教到被世情牵。\n牵来牵去无休日，直到阎罗老子前。",
        "dynasty": "宋",
        "collection_info": null
    },
    {
        "title": "省缘  其六",
        "author": "释怀深",
        "content": "学道先须要省缘，浮生傀儡暗抽牵。\n机关用尽成何因，赢得三涂鬼火煎。",
        "dynasty": "宋",
        "collection_info": null
    },
    {
        "title": "念弥陀颂  其一",
        "author": "释怀深",
        "content": "万人同志念弥陀，众力相成愿力多。\n一朵莲开亲见佛，方知凈土胜娑婆。",
        "dynasty": "宋",
        "collection_info": null
    },
    {
        "title": "念弥陀颂  其二",
        "author": "释怀深",
        "content": "树林水鸟各宣扬，宝网金台尽道场。\n会得钟鸣并鼓响，弥陀触处现毫光。",
        "dynasty": "宋",
        "collection_info": null
    },
    {
        "title": "念弥陀颂  其三",
        "author": "释怀深",
        "content": "鬓髪看看染雪霜，心猿意马尚颠狂。\n一朝掩目空归去，始信泥犁岁月长。",
        "dynasty": "宋",
        "collection_info": null
    },
    {
        "title": "念弥陀颂  其四",
        "author": "释怀深",
        "content": "业报差殊事不同，劳生何地出樊笼。\n欲知自性弥陀佛，在汝朝昏一念中。",
        "dynasty": "宋",
        "collection_info": null
    },
    {
        "title": "念弥陀颂  其五",
        "author": "释怀深",
        "content": "众生苦海业坑深，不信因缘久溺沉。\n闻得叉声方念佛，始知妻子老婆心。",
        "dynasty": "宋",
        "collection_info": null
    },
    {
        "title": "念弥陀颂  其六",
        "author": "释怀深",
        "content": "不是山僧说是非，修行魔事要君知。\n直须紧峭草鞋底，透过娑婆五欲池。",
        "dynasty": "宋",
        "collection_info": null
    },
    {
        "title": "家中四威仪  其一",
        "author": "释怀深",
        "content": "家中行，寻常违顺不须争。\n若知步步无阶级，何必莲华脚下生。",
        "dynasty": "宋",
        "collection_info": null
    },
    {
        "title": "家中四威仪  其二",
        "author": "释怀深",
        "content": "家中住，早起开门夜闭户。\n运水般柴莫倩人，方知佛是凡夫做。",
        "dynasty": "宋",
        "collection_info": null
    },
    {
        "title": "家中四威仪  其三",
        "author": "释怀深",
        "content": "家中坐，一室寥寥是什么。\n灵光一点甚分明，何必青山寻达磨。",
        "dynasty": "宋",
        "collection_info": null
    },
    {
        "title": "家中四威仪  其四",
        "author": "释怀深",
        "content": "家中卧，展脚缩脚皆由我。\n若能一觉到天明，始信参禅输懒堕。",
        "dynasty": "宋",
        "collection_info": null
    },
    {
        "title": "贪",
        "author": "释怀深",
        "content": "学道先须不要贪，贪心障道使人凡。\n祖师一味无求法，流落人间谁肯参。",
        "dynasty": "宋",
        "collection_info": null
    },
    {
        "title": "瞋",
        "author": "释怀深",
        "content": "学道先须不要瞋，瞋心未断道休论。\n诸佛常说瞋如火，烧却菩提种子根。",
        "dynasty": "宋",
        "collection_info": null
    },
    {
        "title": "痴",
        "author": "释怀深",
        "content": "学道先须不要痴，痴心未了转狐疑。\n迷云头上黑如墨，白日茫茫几箇知。",
        "dynasty": "宋",
        "collection_info": null
    },
    {
        "title": "枯骨颂  其一",
        "author": "释怀深",
        "content": "风力机关终有尽，深情厚貌见无因。\n担擎黑业归何处，留得枯骸未化尘。",
        "dynasty": "宋",
        "collection_info": null
    },
    {
        "title": "枯骨颂  其二",
        "author": "释怀深",
        "content": "皮包血肉骨缠筋，颠倒凡夫认作身。\n到此始知非是我，从前金玉付何人。",
        "dynasty": "宋",
        "collection_info": null
    },
    {
        "title": "枯骨颂  其三",
        "author": "释怀深",
        "content": "鸟啄鸦𪅎皮肉尽，风吹日炙髑髅干。\n目前试问傍观者，自把形骸检点看。",
        "dynasty": "宋",
        "collection_info": null
    },
    {
        "title": "枯骨颂  其四",
        "author": "释怀深",
        "content": "因瞋久恋四蛇窟，由爱长依六贼村。\n今日并臟都捉败，这回休要弄精魂。",
        "dynasty": "宋",
        "collection_info": null
    },
    {
        "title": "枯骨颂  其五",
        "author": "释怀深",
        "content": "百骸溃散杂尘泥，一物长灵復是谁。\n不得丹霞通一线，髑髅着地几人知。",
        "dynasty": "宋",
        "collection_info": null
    },
    {
        "title": "枯髅酒色财气颂  其一",
        "author": "释怀深",
        "content": "枯髅爱酒醉魂在，罗列杯盘手自斟。\n酩酊一生心似曲，想君作鬼也昏沉。",
        "dynasty": "宋",
        "collection_info": null
    },
    {
        "title": "枯髅酒色财气颂  其二",
        "author": "释怀深",
        "content": "燕脂画面娇千样，龙麝熏衣峭百般。\n今日风流都不见，绿杨芳草髑髅寒。",
        "dynasty": "宋",
        "collection_info": null
    },
    {
        "title": "枯髅酒色财气颂  其三",
        "author": "释怀深",
        "content": "生前财货因贪得，死后形骸被物拘。\n毕竟一文将不去，被人骂作守钱奴。",
        "dynasty": "宋",
        "collection_info": null
    },
    {
        "title": "枯髅酒色财气颂  其四",
        "author": "释怀深",
        "content": "偶然一语不相投，努目挥拳汗欲流。\n若悟形骸同逆旅，胸中人我一时休。",
        "dynasty": "宋",
        "collection_info": null
    },
    {
        "title": "天人礼枯骨",
        "author": "释怀深",
        "content": "汝是前生我，我今天眼开。\n宝衣随念至，玉食自然来。\n谢汝昔勤苦，令吾今快哉。\n散花时再拜，人世莫惊猜。",
        "dynasty": "宋",
        "collection_info": null
    },
    {
        "title": "饿鬼打死尸",
        "author": "释怀深",
        "content": "因这臭皮囊，波波劫劫忙。\n只知贪快乐，不肯暂迴光。\n白业锱铢少，黄泉岁月长。\n直须痛棒打，此恨卒难忘。",
        "dynasty": "宋",
        "collection_info": null
    },
    {
        "title": "沙门破二见",
        "author": "释怀深",
        "content": "咄咄愚痴子，云何不自观。\n鞭尸真倒置，礼骨自欺瞒。\n善恶由心造，佛魔着眼看。\n蹈翻烦恼海，生死不相干。",
        "dynasty": "宋",
        "collection_info": null
    },
    {
        "title": "资福遣土地出院  其一",
        "author": "释怀深",
        "content": "汝为神道合威灵，酒肉如何顺世情。\n小鬼判官都出院，禅门法令要分明。",
        "dynasty": "宋",
        "collection_info": null
    },
    {
        "title": "资福遣土地出院  其二",
        "author": "释怀深",
        "content": "村歌社舞拜祠堂，臭秽腥羶污道场。\n要答神明冥护力，晨昏烧取一炉香。",
        "dynasty": "宋",
        "collection_info": null
    },
    {
        "title": "资福遣土地出院  其三",
        "author": "释怀深",
        "content": "若将酒肉污伽蓝，因果分明语再三。\n说着人情都不顺，山僧到此口难缄。",
        "dynasty": "宋",
        "collection_info": null
    },
    {
        "title": "灵岩披云台十颂  其一",
        "author": "释怀深",
        "content": "林底常怀老药山，皮肤脱尽万机闲。\n披云月下时长啸，千古风流满世间。",
        "dynasty": "宋",
        "collection_info": null
    },
    {
        "title": "灵岩披云台十颂  其二",
        "author": "释怀深",
        "content": "戏镌崖石号披云，且欲朝昏见古人。\n折脚铛中聊自足，世间囊喜不关身。",
        "dynasty": "宋",
        "collection_info": null
    },
    {
        "title": "灵岩披云台十颂  其三",
        "author": "释怀深",
        "content": "拄筇台畔自腾腾，野草闲花照眼明。\n绿水青山皆旧物，鸟啼猿笑别无声。",
        "dynasty": "宋",
        "collection_info": null
    },
    {
        "title": "灵岩披云台十颂  其四",
        "author": "释怀深",
        "content": "春暖岩花处处红，住山境界乐无穷。\n劳生奔竞何时已，说与还如耳畔声。",
        "dynasty": "宋",
        "collection_info": null
    },
    {
        "title": "灵岩披云台十颂  其五",
        "author": "释怀深",
        "content": "当年吴越日相攻，蚁鬬蜗争不少容。\n范蠡西施伎俩尽，青山依旧白云中。",
        "dynasty": "宋",
        "collection_info": null
    },
    {
        "title": "灵岩披云台十颂  其六",
        "author": "释怀深",
        "content": "兀坐云根懒举头，更无言句示禅流。\n森罗万象分明说，有口何妨挂壁休。",
        "dynasty": "宋",
        "collection_info": null
    },
    {
        "title": "灵岩披云台十颂  其七",
        "author": "释怀深",
        "content": "老来羞懒出人前，只欲隈岩傍水边。\n多谢洞庭峰顶月，夜来向我十分圆。",
        "dynasty": "宋",
        "collection_info": null
    },
    {
        "title": "灵岩披云台十颂  其八",
        "author": "释怀深",
        "content": "禅门难得好儿孙，逐句寻言总失真。\n山是山兮水是水，莫将情解鬬尖新。",
        "dynasty": "宋",
        "collection_info": null
    },
    {
        "title": "灵岩披云台十颂  其九",
        "author": "释怀深",
        "content": "透过无心种种休，松间石上自悠悠。\n田园不用争疆界，大地都来一指头。",
        "dynasty": "宋",
        "collection_info": null
    },
    {
        "title": "灵岩披云台十颂  其一○",
        "author": "释怀深",
        "content": "莫笑山僧语句粗，真情何处着工夫。\n世人用尽精神讨，缘木何曾觅得鱼。",
        "dynasty": "宋",
        "collection_info": null
    },
    {
        "title": "和尧峰泉老 清辉轩",
        "author": "释怀深",
        "content": "湛湛平湖浸月明，渔歌声断晓风清。\n坏衣蒙顶跏趺坐，不称诗情称道情。",
        "dynasty": "宋",
        "collection_info": null
    },
    {
        "title": "和尧峰泉老 碧玉沼",
        "author": "释怀深",
        "content": "深静含秋一鑑宽，清甘聊酌齿牙寒。\n灵岩自笑荒山骨，明月泉悭祇欲干。",
        "dynasty": "宋",
        "collection_info": null
    },
    {
        "title": "和尧峰泉老 多境岩",
        "author": "释怀深",
        "content": "聊向苍藤挂六镮，满前嘉致属幽闲。\n双眸凈洗看无厌，欲结遮头草一间。",
        "dynasty": "宋",
        "collection_info": null
    },
    {
        "title": "和尧峰泉老 宝云井",
        "author": "释怀深",
        "content": "宝云诛草广禅林，凿石穷源意亦深。\n长嘆甘泉不当路，汪汪空有济人心。",
        "dynasty": "宋",
        "collection_info": null
    },
    {
        "title": "和尧峰泉老 白龙洞",
        "author": "释怀深",
        "content": "古洞深沉莫敢窥，森阴草木野云飞。\n白龙何处淹头角，天下苍生望汝归。",
        "dynasty": "宋",
        "collection_info": null
    },
    {
        "title": "和尧峰泉老 观音岩",
        "author": "释怀深",
        "content": "笑日野花青嶂下，歌春幽鸟白云间。\n宝陀大士全身露，懊恼游人空看山。",
        "dynasty": "宋",
        "collection_info": null
    },
    {
        "title": "和尧峰泉老 妙高峰",
        "author": "释怀深",
        "content": "下视羣山尽子孙，孤高直与月轮分。\n善财不用别峰觅，只此休时见德云。",
        "dynasty": "宋",
        "collection_info": null
    },
    {
        "title": "和尧峰泉老 偃盖松",
        "author": "释怀深",
        "content": "寒松门底如张盖，招引嘉宾眼倍青。\n方丈老人迎送少，未应因汝下幽庭。",
        "dynasty": "宋",
        "collection_info": null
    },
    {
        "title": "和尧峰泉老 东斋",
        "author": "释怀深",
        "content": "禅板蒲团消永日，明窗凈几映疏筠。\n一鑪香尽六时过，转觉山家气味真。",
        "dynasty": "宋",
        "collection_info": null
    },
    {
        "title": "和尧峰泉老 西隐",
        "author": "释怀深",
        "content": "匿影长嫌山未深，闭门莫放俗尘侵。\n如今满眼事奔走，欲对何人话此心。",
        "dynasty": "宋",
        "collection_info": null
    },
    {
        "title": "洞庭十二偈  其一",
        "author": "释怀深",
        "content": "鸡鸣丑，一声唤起庵中叟。\n披衣蹈月听松风，人间万事慵开口。",
        "dynasty": "宋",
        "collection_info": null
    },
    {
        "title": "洞庭十二偈  其二",
        "author": "释怀深",
        "content": "平旦寅，迭迭湖山触目真。\n箇中更拟论玄妙，七十二峰应笑人。",
        "dynasty": "宋",
        "collection_info": null
    },
    {
        "title": "洞庭十二偈  其三",
        "author": "释怀深",
        "content": "日出卯，参禅切忌生机巧。\n近来衲子学虚头，未曾吃饭先言饱。",
        "dynasty": "宋",
        "collection_info": null
    },
    {
        "title": "洞庭十二偈  其四",
        "author": "释怀深",
        "content": "食时辰，粥饭精粗养病身。\n落苏苦荬今年少，谁念庵中瘦损人。",
        "dynasty": "宋",
        "collection_info": null
    },
    {
        "title": "洞庭十二偈  其五",
        "author": "释怀深",
        "content": "禺中巳，樵夫来说人间事。\n六月江头兵未休，尽向众生心上起。",
        "dynasty": "宋",
        "collection_info": null
    },
    {
        "title": "洞庭十二偈  其六",
        "author": "释怀深",
        "content": "日南午，瓦鑪石铫闲家具。\n拾薪吹火自煎茶，笑与儿童相尔汝。",
        "dynasty": "宋",
        "collection_info": null
    },
    {
        "title": "洞庭十二偈  其七",
        "author": "释怀深",
        "content": "日昳未，撩起布裙闲扫地。\n庵舍荒凉无客来，门前黄犬因何吠。",
        "dynasty": "宋",
        "collection_info": null
    },
    {
        "title": "洞庭十二偈  其八",
        "author": "释怀深",
        "content": "晡时申，自笑平生懒是真。\n白髪苍颜陪奉少，听渠欢喜听渠瞋。",
        "dynasty": "宋",
        "collection_info": null
    },
    {
        "title": "洞庭十二偈  其九",
        "author": "释怀深",
        "content": "日入酉，光境前头岂长久。\n更无佛法可商量，听他衲子交横走。",
        "dynasty": "宋",
        "collection_info": null
    },
    {
        "title": "洞庭十二偈  其一○",
        "author": "释怀深",
        "content": "黄昏戌，有口何妨长挂壁。\n半帘秋色卷西风，一点青灯照茆室。",
        "dynasty": "宋",
        "collection_info": null
    },
    {
        "title": "洞庭十二偈  其一一",
        "author": "释怀深",
        "content": "人定亥，住山自有家风在。\n老来落得放心眠，人生莫被闲名碍。",
        "dynasty": "宋",
        "collection_info": null
    },
    {
        "title": "洞庭十二偈  其一二",
        "author": "释怀深",
        "content": "夜半子，纸帐松床睡方美。\n翻身不觉念劳生，几箇不遭心识使。",
        "dynasty": "宋",
        "collection_info": null
    },
    {
        "title": "题杭州西湖可堂  其一",
        "author": "释怀深",
        "content": "避喧求静到湖山，却被湖山不放闲。\n蹈破草鞋游未遍，便甘投老两山间。",
        "dynasty": "宋",
        "collection_info": null
    },
    {
        "title": "题杭州西湖可堂  其二",
        "author": "释怀深",
        "content": "喜见君心有岁寒，闭门终日对琅玕。\n相逢不具香严眼，祇作敲风带雨看。",
        "dynasty": "宋",
        "collection_info": null
    },
    {
        "title": "题石桥",
        "author": "释怀深",
        "content": "衝寒得得到天台，不为青山绿水来。\n自愧过桥无脚力，却欣供圣有茶杯。\n苍崖瀑泻银河阔，方广云收金殿开。\n问讯厖眉老尊者，也须回首入尘埃。",
        "dynasty": "宋",
        "collection_info": null
    },
    {
        "title": "题白道猷",
        "author": "释怀深",
        "content": "猛虎毒蛇从法化，凶神百怪仰高踪。\n只因一念分凡圣，碍却前头蒸饼峰。",
        "dynasty": "宋",
        "collection_info": null
    },
    {
        "title": "题吕城接待院",
        "author": "释怀深",
        "content": "我来暂解包，困就长床歇。\n叮咛木上座，莫苦多饶舌。\n一身同逆旅，三界若空花。\n勉尔水云客，当求见作家。",
        "dynasty": "宋",
        "collection_info": null
    },
    {
        "title": "初至包山大雪戏题",
        "author": "释怀深",
        "content": "老僧昨夜包山宿，茅屋青灯火满炉。\n料得山神心喜我，晓来岩树雪模糊。",
        "dynasty": "宋",
        "collection_info": null
    },
    {
        "title": "次日有鹊巢于庵前枣树上树高数尺因笔戏题",
        "author": "释怀深",
        "content": "鹊巢低树绝惊猜，可验庵僧心已灰。\n与汝林间缄口过，不须虚喜报人来。",
        "dynasty": "宋",
        "collection_info": null
    },
    {
        "title": "栽松",
        "author": "释怀深",
        "content": "栽松须觅曲松栽，养就山林拥肿材。\n直是无人着眼看，岁寒方得老岩偎。",
        "dynasty": "宋",
        "collection_info": null
    },
    {
        "title": "手植小松",
        "author": "释怀深",
        "content": "小松盈尺已凌云，肯学芬芳桃李春。\n想汝龙鳞合抱日，老僧应是再来人。",
        "dynasty": "宋",
        "collection_info": null
    },
    {
        "title": "题一笑庵  其一",
        "author": "释怀深",
        "content": "旋转茅茨蔽雨风，土床蒲荐自雍容。\n荣枯过眼人间事，尽付山僧一笑中。",
        "dynasty": "宋",
        "collection_info": null
    },
    {
        "title": "题一笑庵  其二",
        "author": "释怀深",
        "content": "老觉形骸渐渐衰，放怀终日眼如眉。\n畏人知处闲名出，犹喜归庵未甚迟。",
        "dynasty": "宋",
        "collection_info": null
    },
    {
        "title": "题也休庵  其一",
        "author": "释怀深",
        "content": "曲木为庵土作床，有门不闭且无妨。\n时人莫笑家风拙，歇得心时事事忘。",
        "dynasty": "宋",
        "collection_info": null
    },
    {
        "title": "题也休庵  其二",
        "author": "释怀深",
        "content": "唱歌楼上语风流，你既无心我也休。\n打着郎君心裏事，从前恩爱冷啾啾。",
        "dynasty": "宋",
        "collection_info": null
    },
    {
        "title": "睡起戏题",
        "author": "释怀深",
        "content": "吃粥吃饭过，听风听雨眠。\n莫将安乐法，容易与人传。",
        "dynasty": "宋",
        "collection_info": null
    },
    {
        "title": "题寒食花",
        "author": "释怀深",
        "content": "寒食花无数，寂寥草莽同。\n只因颜色少，留得老山中。\n少艷人稀赏，无香蝶不知。\n人心尚红紫，争看醉西施。",
        "dynasty": "宋",
        "collection_info": null
    },
    {
        "title": "题纸袄",
        "author": "释怀深",
        "content": "新成纸袄着彭亨，掉臂何妨雪裏行。\n我既不怜人不爱，世间从此免相争。",
        "dynasty": "宋",
        "collection_info": null
    },
    {
        "title": "师初到包山见小池莹如冰玉父老云池中昔有白龟已进之因命为白龟泉",
        "author": "释怀深",
        "content": "任是流金铄石时，此泉澄湛满幽池。\n白龟闻已献天子，何似蹒跚在淤泥。",
        "dynasty": "宋",
        "collection_info": null
    },
    {
        "title": "题隐泉",
        "author": "释怀深",
        "content": "泉隐甘无竭，人闲道转高。\n涓涓清自足，休苦作波涛。",
        "dynasty": "宋",
        "collection_info": null
    },
    {
        "title": "包山开井",
        "author": "释怀深",
        "content": "山骨凿深六十尺，石中泉眼始方开。\n后人饮水知来处，曾费山僧心力来。",
        "dynasty": "宋",
        "collection_info": null
    },
    {
        "title": "小师般砖造塔",
        "author": "释怀深",
        "content": "伛偻山头自负砖，要成小塔立云烟。\n聚沙也似儿童戏，且为湖山结少缘。",
        "dynasty": "宋",
        "collection_info": null
    },
    {
        "title": "入定观音",
        "author": "释怀深",
        "content": "那伽常在定，无有不定时。\n为彼散乱人，故现如是相。",
        "dynasty": "宋",
        "collection_info": null
    },
    {
        "title": "广瑞岩和尚呼主人公诺  其一",
        "author": "释怀深",
        "content": "主人公诺听我语，死生流转无停住。\n今日忙兮明日忙，灵光一点何时悟。",
        "dynasty": "宋",
        "collection_info": null
    },
    {
        "title": "广瑞岩和尚呼主人公诺  其二",
        "author": "释怀深",
        "content": "主人公诺听我道，贪名逐利何时了。\n争如识取自家珍，灵光灼灼无边表。",
        "dynasty": "宋",
        "collection_info": null
    },
    {
        "title": "广瑞岩和尚呼主人公诺  其三",
        "author": "释怀深",
        "content": "主人公诺听我劝，浮生莫作欺瞒汉。\n暗裏虽然瞒得来，明中依旧还消散。",
        "dynasty": "宋",
        "collection_info": null
    },
    {
        "title": "广瑞岩和尚呼主人公诺  其四",
        "author": "释怀深",
        "content": "主人公诺听我说，百岁光阴如电掣。\n四十五十回头，问君更待何时节。",
        "dynasty": "宋",
        "collection_info": null
    },
    {
        "title": "广瑞岩和尚呼主人公诺  其五",
        "author": "释怀深",
        "content": "主人公诺听我嘱，今年已是五十六。\n为人终是费分疏，何日口边生白醭。",
        "dynasty": "宋",
        "collection_info": null
    },
    {
        "title": "劝食素",
        "author": "释怀深",
        "content": "吃肉何如咬菜根，且图身口戒香熏。\n莫言死后无因果，八两须还他半斤。",
        "dynasty": "宋",
        "collection_info": null
    },
    {
        "title": "劝晨朝食素",
        "author": "释怀深",
        "content": "未能遽断荤和酒，且结晨朝清凈因。\n省费省缘兼惜福，灵岩此语太饶人。",
        "dynasty": "宋",
        "collection_info": null
    },
    {
        "title": "怀凈照禅师",
        "author": "释怀深",
        "content": "一别芦江后，千峰雁影沉。\n闻迴天子诏，方见老师心。\n筹室应将满，禅关转见深。\n秋来瓯顶夜，时扰梦投针。",
        "dynasty": "宋",
        "collection_info": null
    },
    {
        "title": "阅佛鑑禅师语录",
        "author": "释怀深",
        "content": "说禅要似钟山老，有口无心几箇知。\n要我舌端轰霹雳，就渠眼裏下钳锤。\n平时却出活人剑，险处聊为死马医。\n惭愧丛林宗匠在，与人扫尽百生疑。",
        "dynasty": "宋",
        "collection_info": null
    },
    {
        "title": "乞退慧林寄佛果禅师",
        "author": "释怀深",
        "content": "单丝繫住老牛脚，心欲东西未自由。\n凭仗东风齐着力，早教船子下扬州。",
        "dynasty": "宋",
        "collection_info": null
    },
    {
        "title": "寄寿春沂和尚",
        "author": "释怀深",
        "content": "闻把东禅木杓柄，放开布袋好流传。\n后人薄己符言行，壁立家风要斩然。",
        "dynasty": "宋",
        "collection_info": null
    },
    {
        "title": "答天宁讷和尚",
        "author": "释怀深",
        "content": "老来多睡胜春蚕，五藴山头卓箇庵。\n随分饥餐渴饮过，不知何地见同参。",
        "dynasty": "宋",
        "collection_info": null
    },
    {
        "title": "寄东禅玿和尚",
        "author": "释怀深",
        "content": "闻坐天童上板头，深挑痛札未应休。\n吾门直截无窼臼，家破人亡始自由。",
        "dynasty": "宋",
        "collection_info": null
    },
    {
        "title": "答广灯禅师退翠峰",
        "author": "释怀深",
        "content": "有经遮眼明窗下，无事干怀白昼长。\n自拾松枝烧歙钵，看人终日竞头忙。",
        "dynasty": "宋",
        "collection_info": null
    },
    {
        "title": "送庆善珪和尚",
        "author": "释怀深",
        "content": "道人门冷如秋色，竟日曾无俗驾来。\n近为耽诗成癖好，寒窗夜作老猿哀。",
        "dynasty": "宋",
        "collection_info": null
    },
    {
        "title": "中秋寄璝和尚",
        "author": "释怀深",
        "content": "秀岭高峰咫尺间，青松常伴白云闲。\n中秋同玩洞庭月，谁道山家不往还。",
        "dynasty": "宋",
        "collection_info": null
    },
    {
        "title": "和规和尚  其一",
        "author": "释怀深",
        "content": "老来心地烂如泥，卜得胥湖作虎溪。\n七十二峰烟浪阔，听他游子路头迷。",
        "dynasty": "宋",
        "collection_info": null
    },
    {
        "title": "和规和尚  其二",
        "author": "释怀深",
        "content": "去年西坞得相寻，雪竹霜竹一径深。\n圆屋青灯闻妙语，使人灰尽一生心。",
        "dynasty": "宋",
        "collection_info": null
    },
    {
        "title": "和规和尚  其三",
        "author": "释怀深",
        "content": "但得茅檐春睡足，何须石室较筹盈。\n遥知别后多萧散，坐听松风万壑清。",
        "dynasty": "宋",
        "collection_info": null
    },
    {
        "title": "和规和尚  其四",
        "author": "释怀深",
        "content": "镜像魔军方满目，浮云世事急抽头。\n倚蒲痴坐慵开口，诗债还能饶我不。",
        "dynasty": "宋",
        "collection_info": null
    },
    {
        "title": "和信和尚  其一",
        "author": "释怀深",
        "content": "一身彼此转蓬样，百岁光阴交臂间。\n底事石梁成邂逅，烽烟影裏得余闲。",
        "dynasty": "宋",
        "collection_info": null
    },
    {
        "title": "和信和尚  其二",
        "author": "释怀深",
        "content": "喜君胸次冰壶凈，道富身贫只我谙。\n利火名汤方鼎沸，看人终日手争探。",
        "dynasty": "宋",
        "collection_info": null
    },
    {
        "title": "示高维那兼简宝华鑑和尚初出世",
        "author": "释怀深",
        "content": "石上三生梦已非，人间万事眼如眉。\n归家更问宝华老，何似板头端坐时。",
        "dynasty": "宋",
        "collection_info": null
    },
    {
        "title": "会源首座",
        "author": "释怀深",
        "content": "高踪不负当年约，时忆翻然命驾来。\n世味任教甜似蜜，道心终使冷如灰。\n茅茨款我三椽小，石榻缘君一笑开。\n倚杖春风话平昔，寄言猿乌莫惊猜。",
        "dynasty": "宋",
        "collection_info": null
    },
    {
        "title": "会吉上人",
        "author": "释怀深",
        "content": "晚岁欣逢彼上人，诛茅约我老江滨。\n世间声利空翻覆，林底交游无故新。\n学力几年淹讲席，真风一扫尽情尘。\n近来百鸟无寻处，开尽岩花烂熳春。",
        "dynasty": "宋",
        "collection_info": null
    },
    {
        "title": "示纯禅者",
        "author": "释怀深",
        "content": "故园我别已多时，见子犹能略展眉。\n乡语每闻聊发笑，客情无復更生悲。\n寻师慎勿贪眠食，立雪终教彻髓皮。\n毕竟禅家外文字，之乎者也不须知。",
        "dynasty": "宋",
        "collection_info": null
    },
    {
        "title": "示敏禅者",
        "author": "释怀深",
        "content": "寻师问道岂徒然，休似痴夫饱睡眠。\n白日西倾如箭息，红颜暗去若绳牵。\n断肱立雪思吾祖，刺股悬头效昔贤。\n此语叮咛须记取，莫教容易过流年。",
        "dynasty": "宋",
        "collection_info": null
    },
    {
        "title": "示昙禅者",
        "author": "释怀深",
        "content": "数椽茅屋海门边，云水生涯祇任缘。\n逸足懒收支遁马，清香聊种远公莲。\n欲干世上千钟禄，何似林间一觉眠。\n异日果来期款曲，为君芥子纳三千。",
        "dynasty": "宋",
        "collection_info": null
    },
    {
        "title": "示求禅者",
        "author": "释怀深",
        "content": "灵光一点自分明，照破众生违顺情。\n拶看通身开正眼，方能日午打三更。",
        "dynasty": "宋",
        "collection_info": null
    },
    {
        "title": "示襄禅者",
        "author": "释怀深",
        "content": "古人得后便休休，茅屋青灯百不求。\n遮眼谩将黄卷展，不风流处却风流。",
        "dynasty": "宋",
        "collection_info": null
    },
    {
        "title": "示表禅者",
        "author": "释怀深",
        "content": "放下千斤重担子，重归岩谷旧三椽。\n不须苦觅扬州鹤，伴我林间骨碖眠。",
        "dynasty": "宋",
        "collection_info": null
    },
    {
        "title": "示皎禅者",
        "author": "释怀深",
        "content": "世事不中迴首看，湖山他日为吾来。\n草衣木食相陪过，肯把柴门取次开。",
        "dynasty": "宋",
        "collection_info": null
    },
    {
        "title": "侩道成于金山住破屋一间有不下山戒喜其孤洁赠之以偈",
        "author": "释怀深",
        "content": "歇得心时自少魔，山头孤坐养天和。\n莫嫌茅舍不宽广，茅舍纔宽事便多。",
        "dynasty": "宋",
        "collection_info": null
    },
    {
        "title": "安正阇梨求偈",
        "author": "释怀深",
        "content": "黄叶止啼知即已，敲门瓦子亦休留。\n虚空讲得真经后，解笑当年石点头。",
        "dynasty": "宋",
        "collection_info": null
    },
    {
        "title": "因首座求偈",
        "author": "释怀深",
        "content": "衣底明珠本自圆，箇中无正亦无偏。\n蒲团纸帐坐终日，体取先师苦口禅。",
        "dynasty": "宋",
        "collection_info": null
    },
    {
        "title": "至禅者求偈  其一",
        "author": "释怀深",
        "content": "探竿影草闲家具，独弄单拈破笊篱。\n口醭心灰诸漏尽，菱花不拭自光辉。",
        "dynasty": "宋",
        "collection_info": null
    },
    {
        "title": "至禅者求偈  其二",
        "author": "释怀深",
        "content": "玉偈金言一扫休，已灵不重圣何求。\n无常煞鬼难吞处，祇为渠侬得自由。",
        "dynasty": "宋",
        "collection_info": null
    },
    {
        "title": "道智更衣参学求偈  其一",
        "author": "释怀深",
        "content": "未见虚空解讲经，箇中切忌计工程。\n蒲团七箇坐不破，岂可等闲明死生。",
        "dynasty": "宋",
        "collection_info": null
    },
    {
        "title": "道智更衣参学求偈  其二",
        "author": "释怀深",
        "content": "妙句玄言一切休，只看露地一头牛。\n忽然鼻孔芒绳断，吼月耕云便自由。",
        "dynasty": "宋",
        "collection_info": null
    },
    {
        "title": "刚监院遣小师子文包山下书文别求偈兼示刚公",
        "author": "释怀深",
        "content": "一叶轻舟泛太湖，西山来觅老僧居。\n归家好为力生说，林底安闲是坦途。",
        "dynasty": "宋",
        "collection_info": null
    },
    {
        "title": "法照大师求偈",
        "author": "释怀深",
        "content": "戴角披毛老牸牛，牵犂拽杷几经秋。\n脚跟终不随人转，鼻孔辽天得自由。\n得自由，洞庭湖裏冷啾啾。",
        "dynasty": "宋",
        "collection_info": null
    },
    {
        "title": "老僧慧因唱尽衣钵欲舍身火化二偈诫之  其一",
        "author": "释怀深",
        "content": "衣钵老来都唱却，赤条条地更身安。\n但教留得娘生袴，雪打风吹不解寒。",
        "dynasty": "宋",
        "collection_info": null
    },
    {
        "title": "老僧慧因唱尽衣钵欲舍身火化二偈诫之  其二",
        "author": "释怀深",
        "content": "好死何如且恶活，随缘随分傍岩隈。\n直饶野火烧残后，依旧春风吹出来。",
        "dynasty": "宋",
        "collection_info": null
    },
    {
        "title": "因禅者欲编语录以偈止之",
        "author": "释怀深",
        "content": "吾祖初来字脚无，儿孙后代竞编书。\n子今莫苦着文字，秘取圆明顶𩕳珠。",
        "dynasty": "宋",
        "collection_info": null
    },
    {
        "title": "安禅者为思溪国觉专使远至国清以偈却之",
        "author": "释怀深",
        "content": "丰干端是饶舌汉，引惹闾丘特特来。\n累及寒山无雪处，岩门从此不应开。",
        "dynasty": "宋",
        "collection_info": null
    },
    {
        "title": "达空大师始欲落髪以偈止之  其一",
        "author": "释怀深",
        "content": "若能转物即如来，粪扫堆头正眼开。\n随顺众生颠倒法，肯教一点污灵台。",
        "dynasty": "宋",
        "collection_info": null
    },
    {
        "title": "达空大师始欲落髪以偈止之  其二",
        "author": "释怀深",
        "content": "逆顺机中总是禅，在家不碍出家缘。\n庞翁父子团圝坐，始觉无生话不偏。",
        "dynasty": "宋",
        "collection_info": null
    },
    {
        "title": "慧林诫禅徒入浴",
        "author": "释怀深",
        "content": "浴时少使一瓢汤，受用浮生日子长。\n薪桂未言京国贵，辘轳百尺几夫忙。",
        "dynasty": "宋",
        "collection_info": null
    },
    {
        "title": "诫参徒睡不脱衣",
        "author": "释怀深",
        "content": "孤舟共渡有夤缘，一众相依岂偶然。\n但我住山随处所，不令衲子脱衣眠。",
        "dynasty": "宋",
        "collection_info": null
    },
    {
        "title": "寄邃首座",
        "author": "释怀深",
        "content": "投老西山百不为，把茅是处可幽栖。\n太湖三万六千顷，天与山僧作虎溪。",
        "dynasty": "宋",
        "collection_info": null
    },
    {
        "title": "寄国清光长老兼示诸衲子  其一",
        "author": "释怀深",
        "content": "寒拾长谈苦口禅，无人领解许多年。\n如今拽转家风也，好把泥牛痛下鞭。",
        "dynasty": "宋",
        "collection_info": null
    },
    {
        "title": "寄国清光长老兼示诸衲子  其二",
        "author": "释怀深",
        "content": "丰干漏泄因饶舌，描邈虚空总是渠。\n翻笑闾丘无鼻孔，竈前礼拜觅文殊。",
        "dynasty": "宋",
        "collection_info": null
    },
    {
        "title": "寄国清光长老兼示诸衲子  其三",
        "author": "释怀深",
        "content": "聚头作相都休问，那事如何为举扬。\n放得肚皮沧海阔，世间无物不包藏。",
        "dynasty": "宋",
        "collection_info": null
    },
    {
        "title": "寄实相院主",
        "author": "释怀深",
        "content": "乞得包山古寺基，竹窗松桧作幽栖。\n何时一棹来相访，说尽人间万事非。",
        "dynasty": "宋",
        "collection_info": null
    },
    {
        "title": "送炬禅者归宁亲",
        "author": "释怀深",
        "content": "出门烟水正茫茫，体露金风木叶黄。\n父母未生前一句，不知何地是家乡。",
        "dynasty": "宋",
        "collection_info": null
    },
    {
        "title": "送正禅者归为本师起塔",
        "author": "释怀深",
        "content": "先师骨冷已多时，千里迢迢特地归。\n要会去来无间断，箇中一步不曾移。",
        "dynasty": "宋",
        "collection_info": null
    },
    {
        "title": "送暹禅者出京",
        "author": "释怀深",
        "content": "毕竟归山是胜游，道人阅世本无求。\n小舟东下轻如叶，回首红尘一笑休。",
        "dynasty": "宋",
        "collection_info": null
    },
    {
        "title": "送珍禅者",
        "author": "释怀深",
        "content": "湖边看子上归舟，林底初惊一叶秋。\n要似羚羊长挂角，莫教猎犬得踪由。",
        "dynasty": "宋",
        "collection_info": null
    },
    {
        "title": "送全禅者为普慧胜长老专使下书回",
        "author": "释怀深",
        "content": "独秀峰前一朵春，为传消息岂辞辛。\n归祏觅取住山斧，作箇丛林向上人。",
        "dynasty": "宋",
        "collection_info": null
    },
    {
        "title": "送印禅者",
        "author": "释怀深",
        "content": "要如璞玉深藏器，莫比囊锥立露尖。\n随处关门安稳坐，不妨终日口如钳。",
        "dynasty": "宋",
        "collection_info": null
    },
    {
        "title": "送广法初长老下乡",
        "author": "释怀深",
        "content": "偎岩傍水我甘老，垂手入廛公正时。\n异日归来同粥饭，折铛不用倩人提。",
        "dynasty": "宋",
        "collection_info": null
    },
    {
        "title": "谒法报庵主不值",
        "author": "释怀深",
        "content": "道人云出山，轩窗有佳趣。\n松竹自说法，客来点头去。",
        "dynasty": "宋",
        "collection_info": null
    },
    {
        "title": "示小师法照",
        "author": "释怀深",
        "content": "庵小不能容汝住，湖边相送颇依依。\n身心欲得长坚固，记取重围吃菜时。",
        "dynasty": "宋",
        "collection_info": null
    },
    {
        "title": "法逸云尝记堕城时番人追逐时回观平江变为瓦砾时只此便是息心处也师云何止息心",
        "author": "释怀深",
        "content": "三处莫忘真是药，两针不蓄亦无妨。\n浑身劫得燖鸡尽，始好参禅作歇场。",
        "dynasty": "宋",
        "collection_info": null
    },
    {
        "title": "闻平江焚爇",
        "author": "释怀深",
        "content": "阿呵呵了阿呵呵，聚落都如蝼蚁窼。\n一弄火销无影迹，几人于此悟南柯。",
        "dynasty": "宋",
        "collection_info": null
    },
    {
        "title": "彦强求偈",
        "author": "释怀深",
        "content": "老僧住世非长久，之子春秋正盛年。\n生铁脊梁须竖起，莫于女井苦留连。",
        "dynasty": "宋",
        "collection_info": null
    },
    {
        "title": "示师勤",
        "author": "释怀深",
        "content": "出家毕竟事如何，超越情尘敌死魔。\n莫向丛森贪饱暖，百年光境等闲过。",
        "dynasty": "宋",
        "collection_info": null
    },
    {
        "title": "示小师行脚",
        "author": "释怀深",
        "content": "古人只蓄两枚针，夏葛冬裘逐旋寻。\n汝辈盛年脚力健，好携复子历丛林。",
        "dynasty": "宋",
        "collection_info": null
    },
    {
        "title": "资福训童行颂  其一",
        "author": "释怀深",
        "content": "世谛纷纷没了期，空门得入是便宜。\n直须日夜常精进，莫只劳劳空过时。",
        "dynasty": "宋",
        "collection_info": null
    },
    {
        "title": "资福训童行颂  其二",
        "author": "释怀深",
        "content": "心猿易纵安教纵，意马难调亦要调。\n到老情尘扫不尽，出家四事恐难消。",
        "dynasty": "宋",
        "collection_info": null
    },
    {
        "title": "资福训童行颂  其三",
        "author": "释怀深",
        "content": "焚香礼拜莫匆匆，目睹心存对圣容。\n忏悔多生尘垢罪，愿承法水洗心胸。",
        "dynasty": "宋",
        "collection_info": null
    },
    {
        "title": "资福训童行颂  其四",
        "author": "释怀深",
        "content": "出家言行要相应，战战长如履薄冰。\n虽是未除鬚与髪，直教去就便如僧。",
        "dynasty": "宋",
        "collection_info": null
    },
    {
        "title": "资福训童行颂  其五",
        "author": "释怀深",
        "content": "也要学书也念经，出家心地要分明。\n他年圆顶方袍日，事事临时总现成。",
        "dynasty": "宋",
        "collection_info": null
    },
    {
        "title": "资福训童行颂  其六",
        "author": "释怀深",
        "content": "出家不断荤和酒，枉在伽蓝地上行。\n到老心田如未凈，菩提种草亦难生。",
        "dynasty": "宋",
        "collection_info": null
    },
    {
        "title": "资福训童行颂  其七",
        "author": "释怀深",
        "content": "莫说他人短与长，说来说去自招殃。\n若能闭口深藏舌，便是修身第一方。",
        "dynasty": "宋",
        "collection_info": null
    },
    {
        "title": "资福训童行颂  其八",
        "author": "释怀深",
        "content": "常住分毫不可偷，日生万倍恐难酬。\n猪头驴脚分明见，佛地今生扫未休。",
        "dynasty": "宋",
        "collection_info": null
    },
    {
        "title": "资福训童行颂  其九",
        "author": "释怀深",
        "content": "莫学愚人说脱空，脱空说得有时穷。\n暗中莫道无人见，只恐难瞒马相公。",
        "dynasty": "宋",
        "collection_info": null
    },
    {
        "title": "资福训童行颂  其一○",
        "author": "释怀深",
        "content": "一等出家为弟子，事师如事在堂亲。\n添香换水宜勤谨，自有诸天鉴照人。",
        "dynasty": "宋",
        "collection_info": null
    },
    {
        "title": "资福训童行颂  其一一",
        "author": "释怀深",
        "content": "香积厨中好用心，五湖龙象在丛林。\n瞻星望月虽辛苦，须信因深果亦深。",
        "dynasty": "宋",
        "collection_info": null
    },
    {
        "title": "资福训童行颂  其一二",
        "author": "释怀深",
        "content": "二时普请宜先到，众手能为事不差。\n讽取如来经一卷，都胜闲话口吧吧。",
        "dynasty": "宋",
        "collection_info": null
    },
    {
        "title": "资福训童行颂  其一三",
        "author": "释怀深",
        "content": "廊下逢僧深问讯，门前遇客要相呼。\n出家使态宜谦让，莫似愚人礼数无。",
        "dynasty": "宋",
        "collection_info": null
    },
    {
        "title": "资福训童行颂  其一四",
        "author": "释怀深",
        "content": "家事积粗宜爱惜，使时直似眼睛看。\n莫将恣意胡抛掷，用者须知成者难。",
        "dynasty": "宋",
        "collection_info": null
    },
    {
        "title": "资福训童行颂  其一五",
        "author": "释怀深",
        "content": "诸寮供过要精勤，扫地装香莫厌频。\n事众若能常谨切，身心方是出家人。",
        "dynasty": "宋",
        "collection_info": null
    },
    {
        "title": "资福训童行颂  其一六",
        "author": "释怀深",
        "content": "衣衫鞋袜须齐整，挂搭巾单不可无。\n身四威仪常具足，莫随愚辈学粗疏。",
        "dynasty": "宋",
        "collection_info": null
    },
    {
        "title": "资福训童行颂  其一七",
        "author": "释怀深",
        "content": "拳手相交不可为，粗豪非是出家儿。\n遭人唾面须揩却，到底饶人不是痴。",
        "dynasty": "宋",
        "collection_info": null
    },
    {
        "title": "资福训童行颂  其一八",
        "author": "释怀深",
        "content": "三通浴鼓入堂时，触凈须分上下衣。\n语笑高声皆不可，莫将粗行破威仪。",
        "dynasty": "宋",
        "collection_info": null
    },
    {
        "title": "资福训童行颂  其一九",
        "author": "释怀深",
        "content": "有时缘干到街头，照顾沩山水牯牛。\n门外草深常管带，等闲失却便难收。",
        "dynasty": "宋",
        "collection_info": null
    },
    {
        "title": "资福训童行颂  其二○",
        "author": "释怀深",
        "content": "色身康健莫贪眠，作务辛勤要向前。\n不见确坊卢行者，祖堂衣钵是渠传。",
        "dynasty": "宋",
        "collection_info": null
    },
    {
        "title": "和蔡相面壁轩  其一",
        "author": "释怀深",
        "content": "见便道下见，碧眼明寸电。\n瞥尔落思惟，何啻千山远。",
        "dynasty": "宋",
        "collection_info": null
    },
    {
        "title": "和蔡相面壁轩  其二",
        "author": "释怀深",
        "content": "壁亦何须面，禅床今拽转。\n翻笑钝胡僧，更不作一喘。",
        "dynasty": "宋",
        "collection_info": null
    },
    {
        "title": "和蔡相面壁轩  其三",
        "author": "释怀深",
        "content": "箇事本来如，风光满帝都。\n酒楼春洞晓，尽现大毗卢。",
        "dynasty": "宋",
        "collection_info": null
    },
    {
        "title": "和蔡相面壁轩  其四",
        "author": "释怀深",
        "content": "处处是方便，此理几人荐。\n不识雪峰球，错认盐官扇。",
        "dynasty": "宋",
        "collection_info": null
    },
    {
        "title": "孙大夫求偈",
        "author": "释怀深",
        "content": "论政已肩裴相国，谈禅应笑老维摩。\n道存休恨归来晚，一语投机已是多。",
        "dynasty": "宋",
        "collection_info": null
    },
    {
        "title": "再住慧林和高观察韵",
        "author": "释怀深",
        "content": "归来饱睡懒谈真，一任禅和喜作瞋。\n笑破野堂居士口，孤云去住也由人。",
        "dynasty": "宋",
        "collection_info": null
    },
    {
        "title": "答葛待制  其一",
        "author": "释怀深",
        "content": "与君同鞭洞庭山，此箇因缘非等闲。\n好记灯前一句子，莫教流落向人间。",
        "dynasty": "宋",
        "collection_info": null
    },
    {
        "title": "答葛待制  其二",
        "author": "释怀深",
        "content": "终朝圆觉不曾迷，底事劳生强是非。\n一扫浮云纤芥尽，箇中心月自光辉。",
        "dynasty": "宋",
        "collection_info": null
    },
    {
        "title": "题孙主簿真庆阁",
        "author": "释怀深",
        "content": "黄卷展开共佛语，青山长对伴僧禅。\n一鑪香尽文时过，浮世何人有此缘。",
        "dynasty": "宋",
        "collection_info": null
    },
    {
        "title": "章学士避地毛公山号隐泉居士因相约作庐山饭携偈赴之",
        "author": "释怀深",
        "content": "杖藜来赴庐由饭，喜见公家园有蔬。\n安得龙眠老居士，丹青重画隐泉图。",
        "dynasty": "宋",
        "collection_info": null
    },
    {
        "title": "吊王观察  其一",
        "author": "释怀深",
        "content": "去年公到包山寺，林底相逢笑不休。\n今日我来公已去，石羊石虎替人愁。",
        "dynasty": "宋",
        "collection_info": null
    },
    {
        "title": "吊王观察  其二",
        "author": "释怀深",
        "content": "临终一得老僧言，扫尽胸中事万千。\n回首荣华都似梦，便能谈笑死生前。",
        "dynasty": "宋",
        "collection_info": null
    },
    {
        "title": "谢王七舍人施手写华严经并大藏等经及弥陀像  其一",
        "author": "释怀深",
        "content": "大千经卷毫端出，铁划银鈎字字清。\n更会当头这一点，六尘堆上放光明。",
        "dynasty": "宋",
        "collection_info": null
    },
    {
        "title": "谢王七舍人施手写华严经并大藏等经及弥陀像  其二",
        "author": "释怀深",
        "content": "大法流通千有春，西山犹未识金文。\n琅函玉轴照岩谷，想见龙神亦喜欣。",
        "dynasty": "宋",
        "collection_info": null
    },
    {
        "title": "谢王七舍人施手写华严经并大藏等经及弥陀像  其三",
        "author": "释怀深",
        "content": "每日睹佛殊胜相，还如溪上见公时。\n堂堂风貌无凡圣，只要当人路不迷。",
        "dynasty": "宋",
        "collection_info": null
    },
    {
        "title": "结茅包山寄孙彦孚主簿",
        "author": "释怀深",
        "content": "老矣休休卜养闲，囊空赊得洞庭山。\n朝中谁送米三合，风雨自存茅一间。\n清啸有云披月岭，高眠无客打柴关。\n此情试为知音说，应隔沧浪冷破颜。",
        "dynasty": "宋",
        "collection_info": null
    },
    {
        "title": "与俗兄相见",
        "author": "释怀深",
        "content": "兄弟情深夙有由，死生岐路各须修。\n要知五欲坑中崄，万顷风涛一叶舟。",
        "dynasty": "宋",
        "collection_info": null
    },
    {
        "title": "殷员外为包山铸钟毕求偈",
        "author": "释怀深",
        "content": "包山一火铸钟成，百草头边总是声。\n唤起劳生一睡眼，一时于此得惺惺。",
        "dynasty": "宋",
        "collection_info": null
    },
    {
        "title": "李都事求偈",
        "author": "释怀深",
        "content": "棒头笔下宜精审，打锁敲枷好用心。\n成佛作祖只这是，劝君不用别追寻。",
        "dynasty": "宋",
        "collection_info": null
    },
    {
        "title": "孙保义求偈",
        "author": "释怀深",
        "content": "省缘知足常安乐，广费多求损道情。\n闹市门头祖师意，放教心地坦然平。",
        "dynasty": "宋",
        "collection_info": null
    },
    {
        "title": "吴保义求偈",
        "author": "释怀深",
        "content": "前日相逢欣款曲，见君胸次坦然平。\n祖师有箇入门句，只要时中事事轻。",
        "dynasty": "宋",
        "collection_info": null
    },
    {
        "title": "王员外求偈",
        "author": "释怀深",
        "content": "劝君不用广贪求，随分家缘了便休。\n百岁光阴能几日，得回头处早回头。",
        "dynasty": "宋",
        "collection_info": null
    },
    {
        "title": "金大翁求偈",
        "author": "释怀深",
        "content": "礼拜烧香新活计，行船种橘旧家风。\n欲知自己弥陀佛，便是亢山金大翁。",
        "dynasty": "宋",
        "collection_info": null
    },
    {
        "title": "许善友求偈",
        "author": "释怀深",
        "content": "二十亩田供伏腊，无妻无妾自由身。\n回观万顷良田者，也是人间多事人。",
        "dynasty": "宋",
        "collection_info": null
    },
    {
        "title": "善友诵金刚经求偈",
        "author": "释怀深",
        "content": "背诵金刚四十年，老来心地转精专。\n劝渠不用忧生死，只此修行便是禅。\n便是禅，不须参，一句该通五百函。\n无我无人无寿者，尘尘剎剎笑瞿昙。",
        "dynasty": "宋",
        "collection_info": null
    },
    {
        "title": "因读法华经至火宅喻不觉一笑因书偈示孙主簿",
        "author": "释怀深",
        "content": "梦裏分明有火殃，觉来心地本清凉。\n三车亦为儿童设，想见瞿昙别有方。",
        "dynasty": "宋",
        "collection_info": null
    },
    {
        "title": "答高道人二首  其一",
        "author": "释怀深",
        "content": "人身正类砂盆破，三篾束缚全暂时。\n暑往寒来宜爱惜，莫教土上更加泥。",
        "dynasty": "宋",
        "collection_info": null
    },
    {
        "title": "答高道人二首  其二",
        "author": "释怀深",
        "content": "砂盆打破化为尘，始是撑天拄地人。\n举世只言身是幻，不知谁是幻中人。",
        "dynasty": "宋",
        "collection_info": null
    },
    {
        "title": "诸道友以法爱故常至包山以偈却之",
        "author": "释怀深",
        "content": "老僧多病厌将迎，且卜西山隐姓名。\n若是吾家真道友，隔湖相见最分明。",
        "dynasty": "宋",
        "collection_info": null
    },
    {
        "title": "真州檀越求偈",
        "author": "释怀深",
        "content": "了即业障本来空，心如聚蚁意如风。\n未了应须还宿债，破后还将茅草盖。\n灯笼露柱笑呵呵，好是焦山口更多。\n奉报扬子江头水，等闲无事莫与波。",
        "dynasty": "宋",
        "collection_info": null
    },
    {
        "title": "资福改神霄道友挽留不得师去以偈却绝",
        "author": "释怀深",
        "content": "人生聚散本无常，休把闲愁脑肚肠。\n三十年后重相见，拍手呵呵笑一场。",
        "dynasty": "宋",
        "collection_info": null
    },
    {
        "title": "升堂颂古五十二首  其一",
        "author": "释怀深",
        "content": "时光迅速急如流，一别慈颜几换我。\n坟墓乡关空杳杳，死生岐路两悠悠。\n充饥乳哺恩难报，寄体怀担力莫酬。\n想像音容无觅处，春风特地使人愁。",
        "dynasty": "宋",
        "collection_info": null
    },
    {
        "title": "升堂颂古五十二首  其二",
        "author": "释怀深",
        "content": "涅槃生死两般名，正眼观来一性灵。\n五藴山头云散后，大千沙界月长明。",
        "dynasty": "宋",
        "collection_info": null
    },
    {
        "title": "升堂颂古五十二首  其三",
        "author": "释怀深",
        "content": "三月安居要护生，蛾蛘蚁子乱纵横。\n衲僧自有转身路，不向时人行处行。\n三条椽下清风远，六尺单前白昼长。",
        "dynasty": "宋",
        "collection_info": null
    },
    {
        "title": "升堂颂古五十二首  其四",
        "author": "释怀深",
        "content": "芭蕉闻雷开，还有耳么。\n葵花随日转，还有眼么。\n社桑知天风，还有心么。\n海水知天寒，还有意么。\n无情之物，尚自知时。\n多少衲僧，一向瞌睡。",
        "dynasty": "宋",
        "collection_info": null
    },
    {
        "title": "升堂颂古五十二首  其五",
        "author": "释怀深",
        "content": "资福为人处，从来无异路。\n饭饱譬如闲，共般数担土。\n你行我亦行，你住我亦住。",
        "dynasty": "宋",
        "collection_info": null
    },
    {
        "title": "升堂颂古五十二首  其六",
        "author": "释怀深",
        "content": "咄哉异类身，轮转无休息。\n戴角復被毛，觳觫偿人力。\n我观佛与牛，其性本来一。\n良由昧此心，所以异形质。\n想汝为人时，岂信有今日。\n侵欺常住钱，互用招提物。\n是非信口谈，酒肉恣情食。\n五戒既不持，人身安可得。\n今日堕牛身，方知无利益。",
        "dynasty": "宋",
        "collection_info": null
    },
    {
        "title": "升堂颂古五十二首  其七",
        "author": "释怀深",
        "content": "纔见仲冬初，不觉又月半。\n光景急如梭，人情忙似钻。\n白髮鬓边添，朱颜暗裏换。\n名利竞头争，好事无人看。\n腊月三十日，饶你是铁汉。\n觉花有种无人种，心火无烟逐日烧。",
        "dynasty": "宋",
        "collection_info": null
    },
    {
        "title": "升堂颂古五十二首  其八",
        "author": "释怀深",
        "content": "禅门泊将气如云，江北江南把要津。\n莫怪林众闲未待，扫除佛祖要当人。",
        "dynasty": "宋",
        "collection_info": null
    },
    {
        "title": "升堂颂古五十二首  其九",
        "author": "释怀深",
        "content": "欲铸红炉百炼金，先烦广结众人心。\n刀山剑树长年苦，好为劳生发妙音。\n佛手遮不得，人心自等闲。",
        "dynasty": "宋",
        "collection_info": null
    },
    {
        "title": "升堂颂古五十二首  其一○",
        "author": "释怀深",
        "content": "昔时说有千般，今日看无一种。\n等闲拈转虚空，始得平生受用。",
        "dynasty": "宋",
        "collection_info": null
    },
    {
        "title": "升堂颂古五十二首  其一一",
        "author": "释怀深",
        "content": "焦山旧日时，堂安百余众。\n笊篱与木杓，如今不足用。\n多谢诸禅人，各出一隻手。\n南北与西东，面南看北斗。\n厨中一箇锅，煮粥又不多。\n若非宪上座，谁人奈尔何。\n水陆会街坊，六人为总领。\n但看正二月，夜夜香花请。\n二人同一心，打围要种菜。\n意在镢头边，两彩都一赛。\n腊月冷如冰，众僧犹卧簟。\n二人去化席，姑苏也不远。\n漆桶要打破，深禅却要光。\n但教无渗漏，得箇也无妨。\n镇州萝卜头，今年到处少。\n奇公去打钱，典座呵呵笑。\n法真小比丘，去觅沩山牛。\n绳头须紧把，鼻孔要牢收。\n迹在牛还在，无心终易求。\n要得十分好，更造一层楼。\n更有一件事，不小亦不大。\n擘也擘不开，跣也跣下过。\n常在动用中，未有人担荷。\n你若肯发心，我为你说破。",
        "dynasty": "宋",
        "collection_info": null
    },
    {
        "title": "升堂颂古五十二首  其一二",
        "author": "释怀深",
        "content": "腊月二十五，拄杖二十五。\n灯笼二十五，拂子二十五。\n普请栽菜上堂，焦别无见解，且学古人栽菜。\n若还摠不生根，也是诸人有彩。\n无端跂死禅和，只要硬守疆界。\n忽然筑着磕着，便见草贼大败。\n大凡履践此事，须要自由自在。\n从教土面灰头，不怕风吹日晒。\n老来意在镢头漫，家风自有通人爱。",
        "dynasty": "宋",
        "collection_info": null
    },
    {
        "title": "升堂颂古五十二首  其一三",
        "author": "释怀深",
        "content": "莫谓无心便是禅，箇中有路更幽玄。\n繫驴橛子推翻后，打着南边动北边。",
        "dynasty": "宋",
        "collection_info": null
    },
    {
        "title": "升堂颂古五十二首  其一四",
        "author": "释怀深",
        "content": "一切法不生，一切法不灭。\n若能如是解，诸佛常现前。",
        "dynasty": "宋",
        "collection_info": null
    },
    {
        "title": "升堂颂古五十二首  其一五",
        "author": "释怀深",
        "content": "不风流处也风流，匹马追风四百州。\n金镞离弦胸百战，铁鞭多力恨无雠。",
        "dynasty": "宋",
        "collection_info": null
    },
    {
        "title": "升堂颂古五十二首  其一六",
        "author": "释怀深",
        "content": "本地风光何似生，谁明日午打三更。\n直饶金印大如斗，争踏毗卢顶上行。",
        "dynasty": "宋",
        "collection_info": null
    },
    {
        "title": "升堂颂古五十二首  其一七",
        "author": "释怀深",
        "content": "物物到心上，全心物自闲。\n古今城？得者？如山。\n但愿清风生两腋，不愁无路到人间。",
        "dynasty": "宋",
        "collection_info": null
    },
    {
        "title": "升堂颂古五十二首  其一八",
        "author": "释怀深",
        "content": "空王殿子几经秋，日晒风吹古路头。\n莫怪今朝聊点破，恐人一向外边修。",
        "dynasty": "宋",
        "collection_info": null
    },
    {
        "title": "升堂颂古五十二首  其一九",
        "author": "释怀深",
        "content": "暖日晒开地面冻，春风吹拆岭头梅。\n他知物物无遮障，自是时人眼不开。",
        "dynasty": "宋",
        "collection_info": null
    },
    {
        "title": "升堂颂古五十二首  其二○",
        "author": "释怀深",
        "content": "奔驰光景几翻春，何事临风一惨神。\n柳绿桃红依旧在，今年不见去年？幸然明似镜，向用曲如鈎。",
        "dynasty": "宋",
        "collection_info": null
    },
    {
        "title": "升堂颂古五十二首  其二一",
        "author": "释怀深",
        "content": "叶落归根万事休，来时无口句难酬。\n虚空忽尔翻筋斗，吓倒云门六不收。",
        "dynasty": "宋",
        "collection_info": null
    },
    {
        "title": "升堂颂古五十二首  其二二",
        "author": "释怀深",
        "content": "自惭无德继高踪，百事荒唐懒更慵。\n要死山今死未得，且将香火奉诸公。",
        "dynasty": "宋",
        "collection_info": null
    },
    {
        "title": "升堂颂古五十二首  其二三",
        "author": "释怀深",
        "content": "梦裏移厨梦裏来，梦中升座梦中斋。\n梦中生也梦中喜，梦裏死事格裏埋。\n万事不由人计较，一身休更巧安排。\n知梦裏惺惺者，达磨西来？鞋。",
        "dynasty": "宋",
        "collection_info": null
    },
    {
        "title": "升堂颂古五十二首  其二四",
        "author": "释怀深",
        "content": "瑞气氛氲锁梵宫，嵯峨宝塔倚高空。\n檐楹金碧光相照，尽落山僧一顿中。",
        "dynasty": "宋",
        "collection_info": null
    },
    {
        "title": "升堂颂古五十二首  其二五",
        "author": "释怀深",
        "content": "休休休，放下着，无量劫来灵性恶。\n只知贪爱黑如云，一段光明都昧却。\n休休休，放下着，浮生不用多图度。\n荣华富贵总成空，到头唯有无生乐。",
        "dynasty": "宋",
        "collection_info": null
    },
    {
        "title": "升堂颂古五十二首  其二六",
        "author": "释怀深",
        "content": "年年今夜月华多，一点云生仗是魔。\n争似曹溪门下叟，一轮空月照婆婆。",
        "dynasty": "宋",
        "collection_info": null
    },
    {
        "title": "升堂颂古五十二首  其二七",
        "author": "释怀深",
        "content": "？宵灯烛鬬荧煌，车马纵横彻晓忙。\n倒底不知灯是火，区区几箇解回光。",
        "dynasty": "宋",
        "collection_info": null
    },
    {
        "title": "升堂颂古五十二首  其二八",
        "author": "释怀深",
        "content": "羚羊挂角时，箇事绝毫釐。\n既能通一线，方便有高低。",
        "dynasty": "宋",
        "collection_info": null
    },
    {
        "title": "升堂颂古五十二首  其二九",
        "author": "释怀深",
        "content": "二鼠侵藤真百苦，四蛇围井过千忧。\n忽然我断藤根子，道是千休与万休。",
        "dynasty": "宋",
        "collection_info": null
    },
    {
        "title": "升堂颂古五十二首  其三○",
        "author": "释怀深",
        "content": "识得庐山五老峰，箇中何地不相逢。\n舌头无骨随人转，熨斗煎茶铫不同。",
        "dynasty": "宋",
        "collection_info": null
    },
    {
        "title": "升堂颂古五十二首  其三一",
        "author": "释怀深",
        "content": "溪头杨柳未堪折，岭上寒梅已过时。\n欲赠行人无所有，为君拈出岁寒枝。",
        "dynasty": "宋",
        "collection_info": null
    },
    {
        "title": "升堂颂古五十二首  其三二",
        "author": "释怀深",
        "content": "祖师心印没遮藏，一句临时要厮当。\n莫谓座间人不识，台星炯炯照虚堂。",
        "dynasty": "宋",
        "collection_info": null
    },
    {
        "title": "升堂颂古五十二首  其三三",
        "author": "释怀深",
        "content": "扫地泼水相公来，人人明镜挂高台。\n碧油幢下呵呵笑，青眼何妨特地开。",
        "dynasty": "宋",
        "collection_info": null
    },
    {
        "title": "升堂颂古五十二首  其三四",
        "author": "释怀深",
        "content": "寒山痴裏放奸，布袋闹中打鬨。\n众生业识茫茫，几箇眼睛定动。\n要知祖师妙门，毕竟不离日用。",
        "dynasty": "宋",
        "collection_info": null
    },
    {
        "title": "升堂颂古五十二首  其三五",
        "author": "释怀深",
        "content": "击鼓三通绝是非，本来无悟亦无迷。\n山僧不是多唇吻，谩把空拳吓小儿。",
        "dynasty": "宋",
        "collection_info": null
    },
    {
        "title": "升堂颂古五十二首  其三六",
        "author": "释怀深",
        "content": "朝日忙忙打箇球，生来念念不停流。\n若知落处无踪迹，始会云门六不收。",
        "dynasty": "宋",
        "collection_info": null
    },
    {
        "title": "升堂颂古五十二首  其三七",
        "author": "释怀深",
        "content": "三十年来信脚行，一朝跳过是非坑。\n桃花岁岁随流水，一任傍人把路争。",
        "dynasty": "宋",
        "collection_info": null
    },
    {
        "title": "升堂颂古五十二首  其三八",
        "author": "释怀深",
        "content": "云笼大野，迦叶攒眉。\n雨洒长天，空生下泪。",
        "dynasty": "宋",
        "collection_info": null
    },
    {
        "title": "升堂颂古五十二首  其三九",
        "author": "释怀深",
        "content": "风动心摇树，云生性起尘。\n不明今日事，昧却本来人。",
        "dynasty": "宋",
        "collection_info": null
    },
    {
        "title": "升堂颂古五十二首  其四○",
        "author": "释怀深",
        "content": "道源不远，性海非遥。\n但向己求，莫从他觅。\n觅亦不得，得亦不真。\n修是他心，不如自性。\n自性清凈，即是法身。",
        "dynasty": "宋",
        "collection_info": null
    },
    {
        "title": "升堂颂古五十二首  其四一",
        "author": "释怀深",
        "content": "生时水是冰，死时冰是水。\n若知无去来，只此两般是。",
        "dynasty": "宋",
        "collection_info": null
    },
    {
        "title": "升堂颂古五十二首  其四二",
        "author": "释怀深",
        "content": "般若无知，无所不知。\n般若无见，无所不见。\n无知之知，是为真知。\n无见之见，是为真见。",
        "dynasty": "宋",
        "collection_info": null
    },
    {
        "title": "升堂颂古五十二首  其四三",
        "author": "释怀深",
        "content": "兔子怀胎，蚌含明月，乘时正在中秋节。\n一颗明珠转玉盘，彻底无瑕光皎洁。",
        "dynasty": "宋",
        "collection_info": null
    },
    {
        "title": "升堂颂古五十二首  其四四",
        "author": "释怀深",
        "content": "红日三竿高枕处，黄粮一钵饱斋时。\n分明千圣排肩立，不肯承当过在谁。",
        "dynasty": "宋",
        "collection_info": null
    },
    {
        "title": "升堂颂古五十二首  其四五",
        "author": "释怀深",
        "content": "达磨西来，单传心印。\n不立文字，直指人心。",
        "dynasty": "宋",
        "collection_info": null
    },
    {
        "title": "升堂颂古五十二首  其四六",
        "author": "释怀深",
        "content": "莫妄想，好参详，不知终日为谁忙。\n若知忙裏真消息，一朵莲花生沸汤。\n休得也，便好休，百年浮幻水中沤。\n自家屋裏天真佛，切忌区区向外求。",
        "dynasty": "宋",
        "collection_info": null
    },
    {
        "title": "升堂颂古五十二首  其四七",
        "author": "释怀深",
        "content": "祖师心印没多般，悟得无劳指一弹。\n剔起眉毛如不荐，春风依旧着人寒。",
        "dynasty": "宋",
        "collection_info": null
    },
    {
        "title": "升堂颂古五十二首  其四八",
        "author": "释怀深",
        "content": "一羣六箇贼，生生欺杀人。\n我今识汝也，不共你相亲。\n你若不服我，我则到处说。\n教人尽识汝，遣汝行路绝。\n你若背服我，我则不分别。\n共你一处住，同证无生灭。",
        "dynasty": "宋",
        "collection_info": null
    },
    {
        "title": "升堂颂古五十二首  其四九",
        "author": "释怀深",
        "content": "忠孝一心清似水，功名千古重如山。\n碧幢红旆照春色，赢得高堂白昼闲。",
        "dynasty": "宋",
        "collection_info": null
    },
    {
        "title": "升堂颂古五十二首  其五○",
        "author": "释怀深",
        "content": "佛身无相，染凈皆空。\n妙体湛然，悟迷俱妄。",
        "dynasty": "宋",
        "collection_info": null
    },
    {
        "title": "升堂颂古五十二首  其五一",
        "author": "释怀深",
        "content": "洞中春色四时好，云外峰峦一样高。\n用祝贤王龟鹤算，年年洗眼看蟠桃。",
        "dynasty": "宋",
        "collection_info": null
    },
    {
        "title": "升堂颂古五十二首  其五二",
        "author": "释怀深",
        "content": "纔见开炉又闭炉，寒来暑往只须臾。\n庭前残雪方消尽，岭上春云已卷舒。\n满目更无心外法，几人曾悟髻中珠。\n祖师莫不叮咛语，自是时人见处粗。",
        "dynasty": "宋",
        "collection_info": null
    },
    {
        "title": "颂古三十首  其一",
        "author": "释怀深",
        "content": "头陀饮光，多闻庆喜。\n合掌擎拳，难兄难弟。\n一朝狭路两相逢，裂转双睛无处避。\n便向门前倒剎竿，丈夫自有衝天志。",
        "dynasty": "宋",
        "collection_info": null
    },
    {
        "title": "颂古三十首  其二",
        "author": "释怀深",
        "content": "不落与不昧，前后百丈语。\n毫髪若参差，铁山横在路。\n岂不见蓝田，常年人射虎。\n初时一箭没其羽，子细看来元是石。\n再欲射时射不入，几乎惧杀李将军，千古令人空嘆息。",
        "dynasty": "宋",
        "collection_info": null
    },
    {
        "title": "颂古三十首  其三",
        "author": "释怀深",
        "content": "移身换步老天衣，不惜眉毛月箇知。\n今日若明当日事，江南日暖鹧鸪啼。",
        "dynasty": "宋",
        "collection_info": null
    },
    {
        "title": "颂古三十首  其四",
        "author": "释怀深",
        "content": "云门舌上有龙泉，爱把金针黑处穿。\n要会衲僧巴鼻子，一条红线两人牵。",
        "dynasty": "宋",
        "collection_info": null
    },
    {
        "title": "颂古三十首  其五",
        "author": "释怀深",
        "content": "走下禅床行一转，看了如来五千卷。\n婆子年高眼尚明，夜深月下穿针线。",
        "dynasty": "宋",
        "collection_info": null
    },
    {
        "title": "颂古三十首  其六",
        "author": "释怀深",
        "content": "大士讲经竟，挥案成注脚。\n一丸疗众病，不假驴驼药。",
        "dynasty": "宋",
        "collection_info": null
    },
    {
        "title": "颂古三十首  其七",
        "author": "释怀深",
        "content": "曾到吃茶去，未到吃茶去。\n赵州老禅和，口刮心裏苦。\n心裏苦，直至如今无雪处。",
        "dynasty": "宋",
        "collection_info": null
    },
    {
        "title": "颂古三十首  其八",
        "author": "释怀深",
        "content": "海水有时终见底，人生到死不知心。\n秀才若会翻身句，管取白衣入翰林。",
        "dynasty": "宋",
        "collection_info": null
    },
    {
        "title": "颂古三十首  其九",
        "author": "释怀深",
        "content": "丰城宝剑沉埋久，一道寒光射斗牛。\n不是张华辨端的，只应千古枉淹留。",
        "dynasty": "宋",
        "collection_info": null
    },
    {
        "title": "颂古三十首  其一○",
        "author": "释怀深",
        "content": "佳人十八正娇痴，一曲堂前舞柘枝。\n祇有五郎知雅态，更无人道柳如眉。",
        "dynasty": "宋",
        "collection_info": null
    },
    {
        "title": "颂古三十首  其一一",
        "author": "释怀深",
        "content": "阿谁踏着雪峰踪，三世诸佛火燄中。\n赖有云门相暖热，火屋吹得满堂红。",
        "dynasty": "宋",
        "collection_info": null
    },
    {
        "title": "颂古三十首  其一二",
        "author": "释怀深",
        "content": "别面不如花有笑，离情难似竹无心。\n因入说着曹家女，引得相思病转深。",
        "dynasty": "宋",
        "collection_info": null
    },
    {
        "title": "颂古三十首  其一三",
        "author": "释怀深",
        "content": "庞婆移转髻边梳，一段风流举世无。\n万事但将公道断，维那不用笔头书。",
        "dynasty": "宋",
        "collection_info": null
    },
    {
        "title": "颂古三十首  其一四",
        "author": "释怀深",
        "content": "长江辊底浪如银，秋日白苹红蓼新。\n莫怪扁舟难到岸，行船由在把梢人。",
        "dynasty": "宋",
        "collection_info": null
    },
    {
        "title": "颂古三十首  其一五",
        "author": "释怀深",
        "content": "父子相逢臭味同，龙泉宝剑再磨砻。\n要明马祖当年喝，大地山河尽耳聋。",
        "dynasty": "宋",
        "collection_info": null
    },
    {
        "title": "颂古三十首  其一六",
        "author": "释怀深",
        "content": "一条官路坦然平，无限游人取次行。\n莫谓地平无险处，须知平地有深坑。",
        "dynasty": "宋",
        "collection_info": null
    },
    {
        "title": "颂古三十首  其一七",
        "author": "释怀深",
        "content": "一人会上竿，一人会穿井。\n伎俩虽不同，总是一般病。\n若人识得这般病，衲僧鼻孔都穿尽。",
        "dynasty": "宋",
        "collection_info": null
    },
    {
        "title": "颂古三十首  其一八",
        "author": "释怀深",
        "content": "法身无相，法眼无瑕。\n因风吹火，借水献花。\n丝毫不立，万别千差。\n但看来年三二月，衔泥燕子入人家。",
        "dynasty": "宋",
        "collection_info": null
    },
    {
        "title": "颂古三十首  其一九",
        "author": "释怀深",
        "content": "檐头雨滴，阶前地湿。\n法法现成，人信不刃。\n更问如何，长江水急。",
        "dynasty": "宋",
        "collection_info": null
    },
    {
        "title": "颂古三十首  其二○",
        "author": "释怀深",
        "content": "洞山麻三斤，斤两不谩人。\n语稀难问事，貌古易传神。",
        "dynasty": "宋",
        "collection_info": null
    },
    {
        "title": "颂古三十首  其二一",
        "author": "释怀深",
        "content": "处处绿杨堪繫马，家家门道透长安。\n一条大路平如掌，自是时人措足难。",
        "dynasty": "宋",
        "collection_info": null
    },
    {
        "title": "颂古三十首  其二二",
        "author": "释怀深",
        "content": "蓦直去，蓦直去，草鞋跟断人无数。\n唱歌须是帝乡人，一箇拍兮一箇舞。\n舞得彻，勿多般，赵州婆子特用瞒。\n今古五台山下路，长松短桧耸云端。",
        "dynasty": "宋",
        "collection_info": null
    },
    {
        "title": "颂古三十首  其二三",
        "author": "释怀深",
        "content": "马祖捧出菱花镜，王老亲拈白玉槌。\n一击当阳令瓦碎，此心能有几人知，两箇分明是赤眉。\n风前月下扬家丑，笑倒灵山老古锥。",
        "dynasty": "宋",
        "collection_info": null
    },
    {
        "title": "颂古三十首  其二四",
        "author": "释怀深",
        "content": "上庵竖起拳头，赵州左眼半斤。\n下庵竖起拳头，赵州右眼八两。\n君看陕府铁牛，何似嘉州大像。\n若谓总没诸讹，露柱灯笼合掌。",
        "dynasty": "宋",
        "collection_info": null
    },
    {
        "title": "颂古三十首  其二五",
        "author": "释怀深",
        "content": "云门一枚糊饼，天下衲僧咬嚼。\n若非铁作牙关，往往完圝吞却。\n吞时易，吐时难，莫道从来麯一般。\n踏看韶阳关捩子，方能平地起波澜。",
        "dynasty": "宋",
        "collection_info": null
    },
    {
        "title": "颂古三十首  其二六",
        "author": "释怀深",
        "content": "赵州门户，都无关锁。\n侍者粗心，当头蹉过。\n灵利沙弥，珍重便行。\n这裏下一转语，夜深归堂向火。",
        "dynasty": "宋",
        "collection_info": null
    },
    {
        "title": "颂古三十首  其二七",
        "author": "释怀深",
        "content": "赵州庭前柏，何似门外柳。\n大尽三十日，小尽二十九。\n更问事如何，合却？生口。",
        "dynasty": "宋",
        "collection_info": null
    },
    {
        "title": "颂古三十首  其二八",
        "author": "释怀深",
        "content": "北斗裏藏身？拟议即差讹。",
        "dynasty": "宋",
        "collection_info": null
    },
    {
        "title": "颂古三十首  其二九",
        "author": "释怀深",
        "content": "终朝噇饭费工夫，不识灯笼是钵盂。\n多少三家村裏汉，忙忙树上捉鮎鱼。",
        "dynasty": "宋",
        "collection_info": null
    },
    {
        "title": "颂古三十首  其三○",
        "author": "释怀深",
        "content": "髑髅裏眼见犹在，枯木中龙声更狂。\n打破虚空光境尽，箇中别有好商量。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释怀深",
        "content": "忆昔去年春，正当此时节。\n双拳打破太虚空，无限家风浑漏泄。\n人中狮子丧全成，月裏麒麟鬬角折。\n鬬角折，金刚正眼难磨灭。\n千古令人诵不休，吹散红炉一点云。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释怀深",
        "content": "一回饮水一回噎，本自无情似有情。\n欲会箇中端的意，木鸡啼作两般声。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释怀深",
        "content": "箇事相承八百年，实无一法与人传。\n今朝欲报无传底，聊爇金鑪一炷烟。",
        "dynasty": "宋",
        "collection_info": null
    },
    {
        "title": "因胜澄禅师下火",
        "author": "释怀深",
        "content": "这老子，斗时枯槁，不近人情。\n四海独孤标，一身无伴侣。\n虽则两提祖印，实无一法与人。\n闺门端坐冷啾啾，夜静独为鬼神说。\n任你傍人恶发，我心终未和同？时开眼对青山，自笑满头生白髮。",
        "dynasty": "宋",
        "collection_info": null
    },
    {
        "title": "诸禅人下火  其一",
        "author": "释怀深",
        "content": "初秋夏一时，衲僧多欲去。\n不搭陈梢船，便行泗州路。\n横担拄杖气如云，万水千山都不顾。\n昨日通川方上入，随例茫茫把不住。\n把不住，为君说箇临歧句。\n枯木岩前差路多，剔起眉毛着眼觑。\n一身恍若风中烛，百岁端如水上沤。\n未到衲僧平稳处，临行那得不生愁。",
        "dynasty": "宋",
        "collection_info": null
    },
    {
        "title": "诸禅人下火  其二",
        "author": "释怀深",
        "content": "浮生岸树井藤，毕竟终归败坏。\n这僧撩起便行，也是平生庆快。\n着上没底芒鞋，抛下这箇皮袋。\n茶？坛？火犹在，延寿堂中人又终。\n方言？身浑？同一梦中。",
        "dynasty": "宋",
        "collection_info": null
    },
    {
        "title": "行者下火",
        "author": "释怀深",
        "content": "汝幼入空门，方年二十五。\n鬚髪尚未除，幼身今日去。\n脱下布直裰，休问温州路。",
        "dynasty": "宋",
        "collection_info": null
    },
    {
        "title": "田六娘子下火",
        "author": "释怀深",
        "content": "浮生三十二春秋，方始修行肯转头。\n底事又随云雨去，烟波江上使人愁。\n休休休，不用愁，聚散还同水上沤。\n直饶寿得三十岁，不免输他这一筹。",
        "dynasty": "宋",
        "collection_info": null
    },
    {
        "title": "丁忠训妻与女同下火",
        "author": "释怀深",
        "content": "二十余年寄此间，盖芜尘土翳朱颜。\n今朝子母应相贺，且喜春来返故关。",
        "dynasty": "宋",
        "collection_info": null
    },
    {
        "title": "魏先生下火",
        "author": "释怀深",
        "content": "呜呼魏大和，为人性纯厚。\n虽居陋巷中，箪瓢甘自守。\n聚学训童蒙，束修粗糊口。\n岁晚好吾宗，悟世非长久。\n临行嘱妻子，叮咛诫诸后。\n不学老庄周，说葬成虚谬。\n不学襄阳翁，与女争先后。\n先生之意不如斯，欲效禅家破诸有。\n四众云臻，柴薪已就。\n虽然父子至亲，到此如何可救。\n不须救，生前已付山僧手。\n一枝红燄赠君行，看取神龟火裏走。",
        "dynasty": "宋",
        "collection_info": null
    },
    {
        "title": "登云从禅师掩土",
        "author": "释怀深",
        "content": "莫问青囊与紫囊，箇中风水十分强。\n青龙东去云头转，白虎西来山脚长。\n江月松风皆旧物，绿苔芳草尽吾乡。\n瑠璃殿上无知识，木马泥牛暗断肠。\n不问湘南潭北，休论坎短离长。",
        "dynasty": "宋",
        "collection_info": null
    },
    {
        "title": "诸禅人散灰  其一",
        "author": "释怀深",
        "content": "言公心地最精专，曾学焦山一味禅。\n今日落盆盛白骨，翻身重上谢郎船。",
        "dynasty": "宋",
        "collection_info": null
    },
    {
        "title": "诸禅人散灰  其二",
        "author": "释怀深",
        "content": "俗寿五十有三，出家一十八夏。\n平生行脚游方，多在盐城兴化。\n最好不曾参禅，免见钻龟打瓦。\n今朝子细看来，也好一场诘霸。\n才公才公莫要怕，焦山布施你，一转古人话。\n凈裸裸，赤洒洒，南北东西没可把。\n忽然撞着阎罗王，拈起拂子蓦口打。",
        "dynasty": "宋",
        "collection_info": null
    },
    {
        "title": "诸禅人散灰  其三",
        "author": "释怀深",
        "content": "迢迢万里别西川，要学诸方五味禅。\n昨日焦山山下死，剑门关上月重圆。\n既是焦山山下死，因什么却向剑门关上月重圆。\n究竟光明终一体，任他寒影落千江。",
        "dynasty": "宋",
        "collection_info": null
    },
    {
        "title": "诸禅人散灰  其四",
        "author": "释怀深",
        "content": "衲僧纔遇丙丁村，便作霜花骨一盆。\n火后始知梁不坏，翻身跳出是非门。",
        "dynasty": "宋",
        "collection_info": null
    },
    {
        "title": "诸禅人散灰  其五",
        "author": "释怀深",
        "content": "严兄严兄，善为道路。\n从今换骨洗肠，更莫和泥合土。\n熟处放教生，生处不要住。\n扬子江头浪拍天，莫教湿却娘生裤。",
        "dynasty": "宋",
        "collection_info": null
    },
    {
        "title": "诸禅人散灰  其六",
        "author": "释怀深",
        "content": "宣州隆上人，丛林游历遍。\n一入焦山门，便下延寿院。\n终朝何辘辘，吃药都无验。\n火后一茎茅，众人皆总见。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释怀深",
        "content": "只是旧时行李处，等闲举着便郩讹。\n夜来一阵狂风起，吹落桃花知几多。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释怀深",
        "content": "云自何山起，风从甚涧生。\n好箇入头处，官路少人行。",
        "dynasty": "宋",
        "collection_info": null
    },
    {
        "title": "颂古",
        "author": "释怀深",
        "content": "一火铸成金弹子，团圝都不费钳锤。\n拈来万仞峰头放，打落天边白凤儿。",
        "dynasty": "宋",
        "collection_info": null
    },
    {
        "title": "自赞",
        "author": "释怀深",
        "content": "自顾个形骸，举止凡而陋。\n只因放得下，触事皆成就。\n醍醐与毒药，万味同一口。\n美恶尽销融，是故名慈受。",
        "dynasty": "宋",
        "collection_info": null
    },
    {
        "title": "上元升座偈",
        "author": "释怀深",
        "content": "灵岩上元节，且与诸方别。\n只点一碗灯，大千俱照彻。\n也不用添油，光明长皎洁。\n雨又打不湿，风又吹不灭。",
        "dynasty": "宋",
        "collection_info": null
    },
    {
        "title": "龙尾砚同程致道联句",
        "author": "毛随",
        "content": "无正文。",
        "dynasty": "宋",
        "collection_info": null
    },
    {
        "title": "句",
        "author": "方城高士",
        "content": "莫讶杖藜归去早，家山闲却一溪云。",
        "dynasty": "宋",
        "collection_info": null
    },
    {
        "title": "题佛剎",
        "author": "释宗印",
        "content": "七十劳生西復东，乡关在念感飘蓬。\n大辽半岁九分尽，全晋一年千里空。\n周召已亡无善政，蔡童虽死有余风。\n华阴乞食商山去，岩谷幽寻四老翁。",
        "dynasty": "宋",
        "collection_info": null
    },
    {
        "title": "题玉华洞",
        "author": "刘峤",
        "content": "洞南石燕接灵龟，狮子峥嵘气与齐。\n碧眼方瞳人不识，三山正在玉华西。",
        "dynasty": "宋",
        "collection_info": null
    },
    {
        "title": "李伯纪丞相挽诗三首  其一",
        "author": "陈公辅",
        "content": "豪杰不世出，为时斯间生。\n有心安社稷，无计避功名。\n忧国唯知重，谋身祇觉轻。\n徒令青史上，永？着英声。",
        "dynasty": "宋",
        "collection_info": null
    },
    {
        "title": "李伯纪丞相挽诗三首  其二",
        "author": "陈公辅",
        "content": "材大古难用，功多忌更多。\n忠怀衝日月，谗口肆风波。\n此老今亡矣，苍生独奈何。\n应遗一时恨，千载不能磨。",
        "dynasty": "宋",
        "collection_info": null
    },
    {
        "title": "李伯纪丞相挽诗三首  其三",
        "author": "陈公辅",
        "content": "当时偶同罪，平昔岂相知。\n天下指为党，我公终不疑。\n空怀荆渚乐，已失雁山期。\n此意凭谁诉，临风有泪垂。",
        "dynasty": "宋",
        "collection_info": null
    },
    {
        "title": "行诸山道中",
        "author": "陈公辅",
        "content": "我曾天台游，于今四十载。\n一朝忽復来，时节如有待。\n形骸觉老景，景色殊不改。\n雨中寻旧迹，触目云叆叇。\n岩瀑落千寻，涧花纷五彩。\n崖深藓苍苍，溪浅石磊磊。\n昔时所未到，足力胡可殆。\n要当至绝顶，直下小沧海。\n兹山八万丈，端的不吾给。\n伟哉造化功，疑若有真宰。\n黄精煮甚食，茯苓良可采。\n何当诛茆居，此志终有在。",
        "dynasty": "宋",
        "collection_info": null
    },
    {
        "title": "游普庆院",
        "author": "陈公辅",
        "content": "满目云烟万迭山，梵宫深锁翠微间。\n市朝多少纷纷客，输却僧家一味闲。",
        "dynasty": "宋",
        "collection_info": null
    },
    {
        "title": "天封瑞云阁",
        "author": "陈公辅",
        "content": "晴云漠漠水潺潺，危阁春归白日闲。\n若问祖师消息处，眼前环列是青山。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "陈公辅",
        "content": "经营堂宇近江滨，退稳功成名遂身。\n门外鱼龙欣得地，圃中花木暖藏春。\n也知朝野思贤相，聊借湖山作主人。\n谁谓周公骄且吝，坐间无日不延宾。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "陈公辅",
        "content": "平昔勋名绝辈流，正闲赢得去寻幽。\n春风陌上飞千骑，晓日林间映九斿。\n闽岭何妨传雅咏，龙庭行即告嘉猷。\n愿将屡秉钧衡手，留作他年几杖游。",
        "dynasty": "宋",
        "collection_info": null
    },
    {
        "title": "题张子正观察溪风亭",
        "author": "陈公辅",
        "content": "我家近东城，南湖屡尝游。\n往时古堤岸，路暗行人愁。\n棘篱蔽荒圃，貍鼠呼啾啾。\n好景岂终废，发见端有由。\n张公山西将，帷幄久运筹。\n晚岁倦征讨，雅怀在林邱。\n人方弃不取，公乃得所求。\n除治见佳趣，经营出奇谋。\n竹窗清景乱，梅轩暗香浮。\n中间溪风亭，峥嵘跨碧流。\n虚檐极宏敞，坐见羣山幽。\n终夜自泠泠，六月长飕飕。\n荡漾月波起，飘急云霭收。\n旷然天宇间，清思何悠悠。\n高朋几还往，玉斝时劝酬。\n相从同一醉，庶以消百忧。\n羡公强健身，万事心不留。\n独爱池馆闲，永日尝休休。\n公才自无双，何用嘆不侯。\n试访旧识中，此乐宁有不。",
        "dynasty": "宋",
        "collection_info": null
    },
    {
        "title": "题苍岭",
        "author": "陈公辅",
        "content": "行到山危仆已痡，此身强健不须扶。\n回头指顾重冈险，得似人心险也无。",
        "dynasty": "宋",
        "collection_info": null
    },
    {
        "title": "肄业广慈院临别留一绝",
        "author": "陈公辅",
        "content": "来时膏雨迷新野，去日熏风吹旧林。\n寄语主人休惜别，白云南北本无心。",
        "dynasty": "宋",
        "collection_info": null
    },
    {
        "title": "次韵叔厚内翰喜雪诗",
        "author": "陈公辅",
        "content": "动天须假至诚祈，诚若专时定弗违。\n冬后纵无三白应，春前俄有六花飞。\n着人但觉寒威重，拥火犹嫌酒力微。\n聊为使君歌上瑞，麦苗千顷已菲菲。",
        "dynasty": "宋",
        "collection_info": null
    },
    {
        "title": "雪晴可喜戏作四韵奉呈",
        "author": "陈公辅",
        "content": "盈尺阶前瑞已多，晓来天色渐晴和。\n青阳一气应回暖，黄竹三章且罢歌。\n小雨洗时岚滴翠，细风吹处沼生波。\n东郊便好寻芳去，桃李争妍映绮罗。",
        "dynasty": "宋",
        "collection_info": null
    },
    {
        "title": "予与德升尚书招已懋端明叔厚内翰会饮因有倡和佳篇谩次前韵呈三兄",
        "author": "陈公辅",
        "content": "盛朝多少旧公卿，谁似三人负大名。\n金带并趋清禁路，玉杯同醉白云城。\n吾侪出处真成戏，俗眼观瞻祇自惊。\n便恐名随封诏去，且频开宴慰交情。",
        "dynasty": "宋",
        "collection_info": null
    },
    {
        "title": "戏和德升赏梅因记十三日梅园之游发诸兄一笑",
        "author": "陈公辅",
        "content": "我闻永庆梅，孤标寄岩阴。\n衰年苦多病，咫尺未暇寻。\n公心亦似铁，惜花情却深。\n爱此独株好，何必须满林。\n兹游恨莫陪，有酒谁与斟。\n因思东郊上，琼蕊满髻簪。\n黄昏月下归，翠袖寒易侵。\n想公见戏语，一笑开胸襟。",
        "dynasty": "宋",
        "collection_info": null
    },
    {
        "title": "石鼓山",
        "author": "陈公辅",
        "content": "有山名石鼓，千古镇南溟。\n大手不劳力，动时天下惊。",
        "dynasty": "宋",
        "collection_info": null
    },
    {
        "title": "凈明寺阅藏经",
        "author": "陈公辅",
        "content": "三载功夫一藏经，非禅非道亦非僧。\n但凭方寸行诸善，也是如来最上乘。",
        "dynasty": "宋",
        "collection_info": null
    },
    {
        "title": "诗一首",
        "author": "陈公辅",
        "content": "白髮鬅鬙未得闲，有时览镜笑衰颜。\n逢人载酒宁辞醉，寓意题诗不用删。\n幸有鑑湖堪寄傲，直惭书殿尚通班。\n豁除簿领尘矣了，却上蓬莱看好山。",
        "dynasty": "宋",
        "collection_info": null
    },
    {
        "title": "州宅",
        "author": "陈公辅",
        "content": "万迭湖山烟水滨，朱门画戟间松筠。\n登临不踏红尘路，燕寝长居紫府春。\n昼静欲骖风外驾，夜寒疑是月中身。\n我惭白首方怀绂，犹得蓬莱作主人。",
        "dynasty": "宋",
        "collection_info": null
    },
    {
        "title": "蓬莱阁归醉",
        "author": "陈公辅",
        "content": "蓬莱阁上醉归时，犹索芳樽步步随。\n啼鸟似来留翠佩，旁人笑为整花枝。\n腰间半亸黄金印，头上斜欹白接䍦。\n拍手向他宾从道，使君未老莫扶持。",
        "dynasty": "宋",
        "collection_info": null
    },
    {
        "title": "述怀谢陈去非见访",
        "author": "陈公辅",
        "content": "愧无直节报朝廷，富贵端能一羽轻。\n若比公孙终作相，宁堪汲黯止为卿。\n吾曹学古当然事，俗眼看人只自惊。\n赖有同年曲江客，每回相过语平生。",
        "dynasty": "宋",
        "collection_info": null
    },
    {
        "title": "绝句三首  其一",
        "author": "陈公辅",
        "content": "雨过疏窗分外凉，隔帘风引芰荷香。\n江湖六月生秋思，清梦回时月满床。",
        "dynasty": "宋",
        "collection_info": null
    },
    {
        "title": "绝句三首  其二",
        "author": "陈公辅",
        "content": "夹岸古榆清荫密，傍檐斜月冷光疏。\n晚凉一枕邯郸梦，半夜西风已满裙。",
        "dynasty": "宋",
        "collection_info": null
    },
    {
        "title": "绝句三首  其三",
        "author": "陈公辅",
        "content": "京国重来一梦间，不堪回首赤城山。\n隋堤古柳年年在，应笑行人鬓已班。",
        "dynasty": "宋",
        "collection_info": null
    },
    {
        "title": "句",
        "author": "陈公辅",
        "content": "有德传乡里，无金遗子孙。",
        "dynasty": "宋",
        "collection_info": null
    },
    {
        "title": "章序臣得铜雀砚属余作诗",
        "author": "何薳",
        "content": "阿瞒恃姦雄，挟汉令天下。\n惜时无英豪，磔裂异肩踝。\n终令盗坏土，埏作三台瓦。\n虽云当涂高，会有食槽马。\n人愚瓦何罪，沦蛰翳梧槚。\n锡花封雨苔，鸳彩晦云罅。\n当时丹油去，实非谋诸野。\n因之好奇士，探琢助挥写。\n归参端歙材，坚泽未渠亚。\n章侯捐百金，访获从吾诧。\n兴亡何復论，徒足增忿骂。\n但嗟瓦砾微，亦以材用舍。\n徒令瓴甓余，当擅琼瑰价。\n士患德不修，不忧老田舍。",
        "dynasty": "宋",
        "collection_info": null
    },
    {
        "title": "华盖仙山院",
        "author": "何薳",
        "content": "旧闻山隐弥天释，几欲从谈不二门。\n寻到经窗收足座，却应宾主两忘言。",
        "dynasty": "宋",
        "collection_info": null
    },
    {
        "title": "句",
        "author": "何藗",
        "content": "不使翠分旁牖去，却缘清甚畏人知。",
        "dynasty": "宋",
        "collection_info": null
    },
    {
        "title": "句",
        "author": "张图南",
        "content": "坐中竞病分明久，驴上推敲兀未裁。",
        "dynasty": "宋",
        "collection_info": null
    },
    {
        "title": "偈二十七首  其一",
        "author": "释绍隆",
        "content": "穷诸玄辩，竭世枢机。\n百千法门，无量妙义。\n总在箇裏，不隔一丝。",
        "dynasty": "宋",
        "collection_info": null
    },
    {
        "title": "偈二十七首  其二",
        "author": "释绍隆",
        "content": "掩室摩竭，杜口毗耶。\n面壁九年，黄梅夜渡。\n点简将来，翻成计较。\n殊不知日不待火而热，月不待风而凉。\n云龙，风从虎。\n作无作，为无为。",
        "dynasty": "宋",
        "collection_info": null
    },
    {
        "title": "偈二十七首  其三",
        "author": "释绍隆",
        "content": "悠悠世事空浮沉，自爱白云岁月深。\n举眼尽非凡草木，刚然断臂觅安心。",
        "dynasty": "宋",
        "collection_info": null
    },
    {
        "title": "偈二十七首  其四",
        "author": "释绍隆",
        "content": "寰中天子勑，塞外将军令。\n一句定干坤，一剑平天下。",
        "dynasty": "宋",
        "collection_info": null
    },
    {
        "title": "偈二十七首  其五",
        "author": "释绍隆",
        "content": "牛头没，马头迴，渠无国土。\n无位真人，突出难辩甚处。\n逢渠击石火，闪电光得不得。",
        "dynasty": "宋",
        "collection_info": null
    },
    {
        "title": "偈二十七首  其六",
        "author": "释绍隆",
        "content": "万里浮云捲碧天，年年此夜十分圆。\n令人转忆寒山子，说似吾心恰宛然。",
        "dynasty": "宋",
        "collection_info": null
    },
    {
        "title": "偈二十七首  其七",
        "author": "释绍隆",
        "content": "眼裏不着沙，耳裏不着水。\n堪笑老俱胝，无端竖一指。",
        "dynasty": "宋",
        "collection_info": null
    },
    {
        "title": "偈二十七首  其八",
        "author": "释绍隆",
        "content": "大智圆明，体无向背。\n凝然湛寂，弥满太虚。\n覆盖干坤，常光独露。\n削踪灭迹，离相绝名。",
        "dynasty": "宋",
        "collection_info": null
    },
    {
        "title": "偈二十七首  其九",
        "author": "释绍隆",
        "content": "炎暑蒸人汗似汤，盐官用底岂寻常。\n轻摇休问犀牛在，拈出清风宇宙凉。",
        "dynasty": "宋",
        "collection_info": null
    },
    {
        "title": "偈二十七首  其一○",
        "author": "释绍隆",
        "content": "一滴水，一滴冻，喝下风雷彰大用。\n棒头点出眼睛来，照了诸相悉空洞。\n出门撞着须菩提，拶破虚空全体露。\n一片虚凝绝谓情，万里清光飞玉兔。",
        "dynasty": "宋",
        "collection_info": null
    },
    {
        "title": "偈二十七首  其一一",
        "author": "释绍隆",
        "content": "目前无法，万象森然。\n意在目前，突出难辨。",
        "dynasty": "宋",
        "collection_info": null
    },
    {
        "title": "偈二十七首  其一二",
        "author": "释绍隆",
        "content": "离四句，绝百非，阃外风光谁得知。\n牛头没，马头回，空生岩畔碧崔嵬。\n一口吸西江，一句该万象。\n一月普现一切水，一切水月一月摄。\n重重主伴，历历交参。\n品彙兹彰，人天正眼。\n如斯告报，只要知归。\n苟或未然，便见生死。\n交谢寒暑，迭迁北里。\n豪家昨日歌兮今日哭。",
        "dynasty": "宋",
        "collection_info": null
    },
    {
        "title": "偈二十七首  其一三",
        "author": "释绍隆",
        "content": "光非照境，境亦非存。\n光境俱忘，復是何物。\n百草头上，罢却干戈。",
        "dynasty": "宋",
        "collection_info": null
    },
    {
        "title": "偈二十七首  其一四",
        "author": "释绍隆",
        "content": "日日日东出，日日日西没。\n人命在呼吸，百年轻倏忽。\n蓦地得逢渠，掀翻生死窟。\n放出辽天鹘，万重云一突。",
        "dynasty": "宋",
        "collection_info": null
    },
    {
        "title": "偈二十七首  其一五",
        "author": "释绍隆",
        "content": "示现天宫补处身，尧风舜日耀干坤。\n今朝共祝南山寿，万国来朝万乘尊。",
        "dynasty": "宋",
        "collection_info": null
    },
    {
        "title": "偈二十七首  其一六",
        "author": "释绍隆",
        "content": "大地撮来粟米粒，一毛头上现干坤。\n居家不离途中事，常在途中不出门。\n喝一喝。",
        "dynasty": "宋",
        "collection_info": null
    },
    {
        "title": "偈二十七首  其一七",
        "author": "释绍隆",
        "content": "田地隐密，鬼家活计。\n从空放下，坐井窥天。\n虎丘门下，不说老婆禅。\n只要诸人眼横鼻直，三十年后免得敲{忄窘}打瓦。",
        "dynasty": "宋",
        "collection_info": null
    },
    {
        "title": "偈二十七首  其一八",
        "author": "释绍隆",
        "content": "物宜求新，人宜求旧。\n不起于座，现诸威仪。",
        "dynasty": "宋",
        "collection_info": null
    },
    {
        "title": "偈二十七首  其一九",
        "author": "释绍隆",
        "content": "当阳正体露堂堂，休谓当年付饮光。\n彼既丈夫我亦尔，颍将好肉更剜疮。",
        "dynasty": "宋",
        "collection_info": null
    },
    {
        "title": "偈二十七首  其二○",
        "author": "释绍隆",
        "content": "百鸟不来春又暄，凭栏溢目水如天。\n无心还似今宵月，照见三千及大千。",
        "dynasty": "宋",
        "collection_info": null
    },
    {
        "title": "偈二十七首  其二一",
        "author": "释绍隆",
        "content": "放一线道，曲为今时。\n性地未明，须凭指注。",
        "dynasty": "宋",
        "collection_info": null
    },
    {
        "title": "偈二十七首  其二二",
        "author": "释绍隆",
        "content": "一二三四五，梅雨炎蒸暑。\n碓觜也生花，道芽知几许。\n古佛与露柱交参，猫儿咬杀犯罪虎。",
        "dynasty": "宋",
        "collection_info": null
    },
    {
        "title": "偈二十七首  其二三",
        "author": "释绍隆",
        "content": "病起云山草木秋，浮华世事谩悠悠。\n从来万法不为侣，何以韶阳六不收。",
        "dynasty": "宋",
        "collection_info": null
    },
    {
        "title": "偈二十七首  其二四",
        "author": "释绍隆",
        "content": "如来三转于大千，赵州半藏亦如然。\n其轮本来常清凈，一念承当谁后先。",
        "dynasty": "宋",
        "collection_info": null
    },
    {
        "title": "偈二十七首  其二五",
        "author": "释绍隆",
        "content": "叶落归根，来时无口。\n不留朕迹，腾身北斗。\n火裏蝍蟟，吞却嘉州大象。\n益州马腹，不觉膨胀。\n灯笼露柱大笑，拾得寒山抚掌。",
        "dynasty": "宋",
        "collection_info": null
    },
    {
        "title": "偈二十七首  其二六",
        "author": "释绍隆",
        "content": "灵机密运，日月旋流。\n四象推迁，一阳来復。\n化育之本，匝地普天。\n草木昆虫，悉承恩力。",
        "dynasty": "宋",
        "collection_info": null
    },
    {
        "title": "偈二十七首  其二七",
        "author": "释绍隆",
        "content": "脱身已晓南柯梦，始觉人间万事空。\n吹起还乡无孔笛，夕阳斜照碧云红。",
        "dynasty": "宋",
        "collection_info": null
    },
    {
        "title": "初祖赞",
        "author": "释绍隆",
        "content": "阖国人难挽，西携隻履归。\n只应熊耳月，千古冷光辉。",
        "dynasty": "宋",
        "collection_info": null
    },
    {
        "title": "颂古",
        "author": "释绍隆",
        "content": "迅雷吼破澄潭月，当下曾经三月聋。\n去却膏盲必死疾，丛林从此有家风。",
        "dynasty": "宋",
        "collection_info": null
    },
    {
        "title": "送化士分卫",
        "author": "释绍隆",
        "content": "大地撮来粟米粒，一毫头上现干坤。\n居家不离途中事，常在途中不出门。",
        "dynasty": "宋",
        "collection_info": null
    },
    {
        "title": "开山明教大师赞",
        "author": "释绍隆",
        "content": "春至百花触处开，幽香旖旎袭人来。\n临风无限深深意，声色堆中绝点埃。",
        "dynasty": "宋",
        "collection_info": null
    },
    {
        "title": "朱槿花",
        "author": "释绍隆",
        "content": "朱槿移栽释梵中，老僧非是爱花红。\n朝开暮落关何，祇要人知色是空。",
        "dynasty": "宋",
        "collection_info": null
    },
    {
        "title": "临终偈",
        "author": "崔婆",
        "content": "西方一路好修行，上无条岭下无坑。\n去时不用着鞋袜，脚踏莲花步步行。",
        "dynasty": "宋",
        "collection_info": null
    },
    {
        "title": "过郭传师太尉山居",
        "author": "郑谌",
        "content": "大固擅雄强，一峰连紫逻。\n户牖开上头，可爱不可唾。\n前山奔马来，一一窗间过。\n无人识故侯，得趣贪高卧。\n不受富贵吞，但供香火课。\n枪甲久沈埋，立场书真顿挫。\n两国正交兵，万民心胆破。\n莫惜功业成，更遣声名大。",
        "dynasty": "宋",
        "collection_info": null
    },
    {
        "title": "悟法呈守卓禅师偈",
        "author": "释居慧",
        "content": "打破多年赤肉团，大千俱现一毫端。\n纵横妙用无多子，妙用纵横总一般。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释居慧",
        "content": "钟馗醉裏唱凉州，小妹门前祇点头。\n巡海夜叉相见后，大家拍手上高楼。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释居慧",
        "content": "百尺竿头弄影戏，不唯瞒你又瞒天。\n自笑平生歧路上，投老归来没一钱。",
        "dynasty": "宋",
        "collection_info": null
    },
    {
        "title": "和潘良贵题明州三江亭韵",
        "author": "汪思温",
        "content": "危亭耸观与云侵，胜概何劳杖屦寻。\n回合江山真有意，去来鸥鹭本无心。\n欢声洋溢均千里，好句清新抵万金。\n四海倚需经济手，岂容长对白头吟。",
        "dynasty": "宋",
        "collection_info": null
    },
    {
        "title": "次唐彦猷顾亭林韵",
        "author": "汪思温",
        "content": "云间更深处，独见古人居。\n想像风猷远，荒寒景物疏。\n书成千卷帙，往事一邱墟。\n唯有清名在，流行百岁余。",
        "dynasty": "宋",
        "collection_info": null
    },
    {
        "title": "句",
        "author": "郑如几",
        "content": "看朱成碧醉中眼，施粉太白尊前人。",
        "dynasty": "宋",
        "collection_info": null
    },
    {
        "title": "游二老峰",
        "author": "章清",
        "content": "最爱东山碧玉丛，洗开尘土见穹隆。\n官闲莫道？遁，看取岩前二老峰。",
        "dynasty": "宋",
        "collection_info": null
    },
    {
        "title": "句",
        "author": "章清",
        "content": "妙曲挠周郎。",
        "dynasty": "宋",
        "collection_info": null
    },
    {
        "title": "万松岭",
        "author": "赵遹",
        "content": "清溪狭径小桥东，风入桃花处处同。\n我为日长无一事，偶然来此听松风。",
        "dynasty": "宋",
        "collection_info": null
    },
    {
        "title": "句",
        "author": "赵遹",
        "content": "不是学僧初念佛，从来念佛指人迷。",
        "dynasty": "宋",
        "collection_info": null
    },
    {
        "title": "重游西湖",
        "author": "刘氏",
        "content": "西湖湖上山如画，二十年前曾客来。\n飞絮蒲城归未得，江南老却贺方回。",
        "dynasty": "宋",
        "collection_info": null
    },
    {
        "title": "诗二首  其一",
        "author": "刘氏",
        "content": "拔地高厓如铁色，拂天老树作寒声。\n他年记宿楁台夜，便是南归第一程。",
        "dynasty": "宋",
        "collection_info": null
    },
    {
        "title": "诗二首  其二",
        "author": "刘氏",
        "content": "囊无金絫贫如故，镜有丝生老奈何。\n一事尚堪夸北客，来时诗少去时多。",
        "dynasty": "宋",
        "collection_info": null
    },
    {
        "title": "五月二十七日游诸洞",
        "author": "刘氏",
        "content": "来南百虑拙，所得惟幽寻。\n矧余玉雪友，共此丘壑心。\n江亭俯虚旷，穴室穷邃深。\n是时薄雨收，白霭笼青岑。\n弃筇追野步，却扇开风襟。\n炎方岂必好，差远鞞鼓音。\n且愿海道清，莫问神州沉。\n徘徊惜景短，留滞畏老侵。\n昨游感莺咔，今至闻蝉吟。\n常恐官事絷，佳日妨登临。\n避如逃学儿，汲汲贪寸阴。\n何因释胶扰，把臂借入林。",
        "dynasty": "宋",
        "collection_info": null
    },
    {
        "title": "题莒口铺诗",
        "author": "刘氏",
        "content": "终朝行半驿，时有数家居。\n店少闻滩壮，程遥见堠疏。\n山歌农设醴，野饭仆烹蔬。\n禽鸟先栖宿，劳生恨不如。",
        "dynasty": "宋",
        "collection_info": null
    },
    {
        "title": "福应山  其一",
        "author": "杨崈",
        "content": "清风送月上栏干，云雨溪流破玉寒。\n我有三峰高兴在，漫堂聊作画屏看。",
        "dynasty": "宋",
        "collection_info": null
    },
    {
        "title": "福应山  其二",
        "author": "杨崈",
        "content": "醉后愁生任数奇，僧窗借梦入新诗。\n觉来着意寻桃李，除了春风总不知。",
        "dynasty": "宋",
        "collection_info": null
    },
    {
        "title": "南峰桃花洞",
        "author": "杨崈",
        "content": "水缚山腰点万松，云扶翠岫插寒空。\n此溪定入桃源去，时见波间有落红。",
        "dynasty": "宋",
        "collection_info": null
    },
    {
        "title": "绝句",
        "author": "王寘",
        "content": "耕田博饭未为辱，为米折腰真可怜。\n高卧北窗风飒至，更于何处觅神仙。",
        "dynasty": "宋",
        "collection_info": null
    },
    {
        "title": "康判官寄螃蟹",
        "author": "毛友",
        "content": "沙头郭索众横行，岂料身归五鼎烹。\n支解樽前供大嚼，胸中戈甲也虚名。",
        "dynasty": "宋",
        "collection_info": null
    },
    {
        "title": "寄显之太尉使燕山",
        "author": "毛友",
        "content": "三年淮海静妖氛，老上龙庭又勒勋。\n塞外争看真太尉，行间犹识旧将军。\n尘清漠北烽烟断，风落山前号令闻。\n预想归时如定远，争持白玉上青云。",
        "dynasty": "宋",
        "collection_info": null
    },
    {
        "title": "冷泉亭",
        "author": "毛友",
        "content": "面山取势俯山中，亭外安亭自蔽蒙。\n眼界己通无碍物，胸中陡觉有真空。\n试寻橹响惊时变，却听猿啼与旧同。\n万事须臾成坏裏，我来阅世一初终。",
        "dynasty": "宋",
        "collection_info": null
    },
    {
        "title": "桑",
        "author": "毛友",
        "content": "地僻柴桑古，人亡松菊存。\n不如彭泽吏，归去有田园。",
        "dynasty": "宋",
        "collection_info": null
    },
    {
        "title": "玉晨鉴义芮公见访",
        "author": "毛友",
        "content": "曾看扁舟下国门，风吹玉袖欲蜚仙。\n经过弱水三万里，邂逅长安五百年。\n投老渐谙随处乐，此生只有未偿眠。\n茅山朮老堪镵斸，服食相依倘宿缘。",
        "dynasty": "宋",
        "collection_info": null
    },
    {
        "title": "寄陈子高",
        "author": "毛友",
        "content": "秋来目送雁南飞，不似春风雁却归。\n惭愧宜兴老居士，一生只在钓鱼矶。",
        "dynasty": "宋",
        "collection_info": null
    },
    {
        "title": "句  其一",
        "author": "毛友",
        "content": "长安酒苦贵，蟹初臂着霜。",
        "dynasty": "宋",
        "collection_info": null
    },
    {
        "title": "句  其二",
        "author": "毛友",
        "content": "身缀鹓鸾集凤池，梦寻麋鹿游蟹堁。",
        "dynasty": "宋",
        "collection_info": null
    },
    {
        "title": "句  其三",
        "author": "毛友",
        "content": "竹裏横斜一两枝。",
        "dynasty": "宋",
        "collection_info": null
    },
    {
        "title": "句  其四",
        "author": "毛友",
        "content": "因风蛱蝶低仍起。",
        "dynasty": "宋",
        "collection_info": null
    },
    {
        "title": "寄外",
        "author": "毛友妻",
        "content": "剔烛亲封锦字书，拟凭归雁寄天隅。\n经年未报干秦策，不识如今舌在无。",
        "dynasty": "宋",
        "collection_info": null
    },
    {
        "title": "宣和七年十二月二十一日就睿谟殿张灯预赏元宵曲燕应制",
        "author": "冯熙载",
        "content": "化工欲放阳春到，先教玄冥戮衰草。\n层冰封地万木僵，谁向雪中探天巧。\n璇玑星回斗指寅，羣芳未知时已春。\n人心荡漾趁佳节，灯夕独冠年华新。\n昇平万里同文轨，井邑相连通四裔。\n兰膏竞吐夜烘春，和叔回车避义辔。\n巍巍九禁倚天开，温风更觉先春来。\n试灯不用雨花落，迎阳为却寒崔嵬。\n宣和初载元冬尾，瑞白纔消尘不起。\n穆清光赏属钦邻，锦绣云龙颁宴喜。\n初闻传诏开睿谟，步障几里承金铺。\n调音度曲三千女，正似广乐陈清都。\n遏云妙唱韩娥侣，回雪飞花称独步。\n千春蟠木效地英，献寿当筵岂金母。\n上林晚色烟霭轻，景龙游人欢笑声。\n霞裾月佩拥仙仗，翠凤挟辇趋平成。\n铜华金掌散晶彩，翠碧重重簇珠琲。\n先从前殿望修廊，日出绮霞红茜海。\n神光通透云母屏，骊龙出舞波涛惊。\n煌煌黼座承天命，座下错落如明星。\n榻前玉案真核旅，兽炭银炉夜初鼓。\n宪天重屋讶云屯，崇道箫台疑蜃吐。\n前楹火柱回万牛，兰卿璧碎色光浮。\n周围照耀眼界彻，冰壶漾月生珠流。\n点点金钱尽衔璧，豹髓腾辉粲银砾。\n丝篁人籁有机缄，缴绎清音传屋壁。\n须臾随跸登会宁，如骖鸾鹤游紫清。\n彩蟾倒影上浮空，纤云不点惟光明。\n四壁垂帘围暖玉，银釭吐艷相连属。\n棼楣横带碧玻璃，一朵翠云承日毂。\n万光闪烁争吐吞，烛龙衔耀辉四昆。\n又如电母神鞭驰，金蛇着壁不可扪。\n端信奇工通造化，岂比优人能幻假。\n丹青漫数顾虎头，盘礴解衣催客写。\n此时帝御钧天台，紫垣两两明三台。\n尚方饮器万金宝，古玉未足夸云雷。\n帝傍侍女云华品，玉立仙标及时韵。\n四音促柱泛笙箫，应有翔鸾落千仞。\n龙瓶泻酒如流泉，御厨络绎纷珍鲜。\n榻边争欲供天笑，快倒颇类鲸吸川。\n厌厌夜饮方欢洽，玉漏频催鼓三迭。\n金门初下醉归时，正见冰轮上城堞。\n微臣去岁陪清班，恶诗误辱重瞳观。\n小才易穷真鼠技，再赋愈觉相如悭。",
        "dynasty": "宋",
        "collection_info": null
    },
    {
        "title": "题朱陵洞水帘",
        "author": "李先辅",
        "content": "一片挂苍崖，分明不惹埃。\n蹙成珠颗白，垂下玉绳来。\n野燕飞难入，山风卷不开。\n声声去朝海，无意恋岩隈。",
        "dynasty": "宋",
        "collection_info": null
    },
    {
        "title": "赴建康过京口呈刘季高",
        "author": "叶梦得",
        "content": "客路重经黄鹄前，故人仍得暂留连。\n长枪大剑笑安用，白髮苍颜空自怜。\n照野已惊横雉堞，蔽江行见下楼船。\n灞陵醉尉无人识，漫对云峰说旧年。",
        "dynasty": "宋",
        "collection_info": null
    },
    {
        "title": "将至建康将佐出迓",
        "author": "叶梦得",
        "content": "遥怜部曲远相迎，犹记当年骠骑营。\n莫作扬州贵人看，箭声聊听饿鸱鸣。",
        "dynasty": "宋",
        "collection_info": null
    },
    {
        "title": "再至建康  其一",
        "author": "叶梦得",
        "content": "老罢那知力已疲，君恩误遣出车诗。\n金汤自巩中原地，熊虎空高大将旗。\n江海百神朝魏阙，风云千里护彤墀。\n白头再启征西将，深愧甘棠咏去思。",
        "dynasty": "宋",
        "collection_info": null
    },
    {
        "title": "再至建康  其二",
        "author": "叶梦得",
        "content": "推毂何堪付老儒，腰间仍佩玉麟符。\n千门万户照天阙，二水三山非故庐。\n谈笑定谁能却敌，衰慵真自笑非夫。\n淮南金鼓连沧海，为趣嫖姚速破胡。",
        "dynasty": "宋",
        "collection_info": null
    },
    {
        "title": "府中即事  其一",
        "author": "叶梦得",
        "content": "稍喜胡尘欲渐清，离宫双阙照层城。\n不惊巷陌铜驼没，自愧儿童竹马迎。\n衰谢讵堪仍簿领，病慵久已废杯行。\n三山不动潮头过，汹汹江流自不平。",
        "dynasty": "宋",
        "collection_info": null
    },
    {
        "title": "府中即事  其二",
        "author": "叶梦得",
        "content": "？坐笑往来频，俯仰之间迹已陈。\n可是犹思建邺水，却应喜近洛阳尘。\n十年遍阅三行阙，四海奔驰一老臣。\n未有夷吾在江左，柴车空换两朱轮。",
        "dynasty": "宋",
        "collection_info": null
    },
    {
        "title": "送模归卞山并示僧宗义为余守西岩者三首  其一",
        "author": "叶梦得",
        "content": "自我离山间，忽已两改月。\n饥人不忘食，未坐先已说。\n家僮挟书至，惊起慰愁绝。\n推寻到鸡犬，问讯穷曲折。\n此生岂多为，一壑万虑灭。\n可能復大错，更铸八州铁。\n汝归马蹄轻，初不恨触热。\n殷勤报松竹，吾岂成久别。",
        "dynasty": "宋",
        "collection_info": null
    },
    {
        "title": "送模归卞山并示僧宗义为余守西岩者三首  其二",
        "author": "叶梦得",
        "content": "端居探幽奇，自谓略已遍。\n昨登西山巅，雄绝昔未见。\n溪湖莽吞吐，云物纷百变。\n乃知十年间，尚或遗胜践。\n巢成輙弃去，我岂秋社燕。\n为吾课童仆，开闢尽二面。\n莫言羊肠险，径小烦屡转。\n杖藜不用扶，吾脚犹尔健。",
        "dynasty": "宋",
        "collection_info": null
    },
    {
        "title": "送模归卞山并示僧宗义为余守西岩者三首  其三",
        "author": "叶梦得",
        "content": "生长在山间，从翁守蓬户。\n人言膏粱子，粗免污纨袴。\n官居无多恋，暂止復遽去。\n家法恐未传，此心良已素。\n义禅晚从我，似识此间趣。\n西岩郁嵚岑，久断俗子路。\n聊持山中节，为我主留务。\n封陲际湖海，云月皆所部。",
        "dynasty": "宋",
        "collection_info": null
    },
    {
        "title": "建康旧俗贵重九上已诸曹皆休务祀神登北山参议马君独不出携诗相过因言石林之胜次其韵",
        "author": "叶梦得",
        "content": "倦飞归鸟正思还，叩户聊分半日閒。\n胜事漫同谈栗里，佳时休笑负龙山。\n簿书已老无余力，香火朝真有旧班。\n他日尚期能过我，试穷千嶂共追攀。",
        "dynasty": "宋",
        "collection_info": null
    },
    {
        "title": "去岁以九日期贺子忱徐惇济祝子权为松竹台之会作寒字韵诗唱酬数次今岁郡斋独坐慨然有怀復用前韵寄惇济子权时皆在湖州",
        "author": "叶梦得",
        "content": "地近中原怯早寒，一杯何处復追欢。\n同寻涧壑閒谁共，强逐风尘老自难。\n归梦孰知元有约，故情应得旧相看。\n闭关且示维摩病，图画他年付瓦官。",
        "dynasty": "宋",
        "collection_info": null
    },
    {
        "title": "郡斋望蒋山",
        "author": "叶梦得",
        "content": "十年在空山，未觉与世殊。\n再来抚城郭，始悟非吾庐。\n岂不有华屋，旌旗拱王都。\n峨冠坐清旦，百吏前走趋。\n而我麋鹿姿，砖然若囚拘。\n忽看北山岑，突兀当坐隅。\n欢言顾之笑，便欲凌崎岖。\n似我槿篱间，层峦俨相扶。\n瞻不得往，起步空长吁。\n少年四方志，顾盼略九区。\n衰慵一如此，毕愿终田闾。\n拙艰固应尔，岂但悲老夫。",
        "dynasty": "宋",
        "collection_info": null
    },
    {
        "title": "自和",
        "author": "叶梦得",
        "content": "生涯一茅屋，物役忘万殊。\n再为东诸侯，作军蒐被庐。\n追寻念往迹，六鹢惭宋都。\n浩歌记土风，谁能和且趋。\n自笑良巳隘，真成撅株拘。\n聊云效知止，未敢伤廉隅。\n兹山阅人多，龙蟠委崎岖。\n寄我千里目，笻枝尚堪扶。\n但愁见中原，惊心怆嗟吁。\n何由返我室，小径遵芋区。\n未用怀远游，苍茫赋三闾。\n明当秣吾马，解组戒仆夫。",
        "dynasty": "宋",
        "collection_info": null
    },
    {
        "title": "西斋初成廨中旧有太湖石数十枚因垒之庭下",
        "author": "叶梦得",
        "content": "万壑千岩不易求，壶中聊寄小瀛洲。\n稍看硉兀云峰出，便有檀栾桂屿幽。\n绝境自知难遽忘，奇踪争怪独能留。\n山翁已老犹儿戏，漫拟伸眉一散愁。",
        "dynasty": "宋",
        "collection_info": null
    },
    {
        "title": "与晁激仲夜话",
        "author": "叶梦得",
        "content": "外家文采到诸郎，凛凛词锋未可当。\n伴我何辞共戎马，怜君聊欲濯糟浆。\n残年落寞风尘际，永夜从容银烛光。\n祇恐扁舟吾欲去，病慵无意薄淮阳。",
        "dynasty": "宋",
        "collection_info": null
    },
    {
        "title": "次韵答激仲",
        "author": "叶梦得",
        "content": "牛渚谁逢临汝郎，参军暂肯佐戎行。\n世缘不拟营三窟，人事那求馈五浆。\n春近岭梅横暗蕊，夜寒霜月落飞光。\n十年情话何由尽，我亦伤心嘆渭阳。",
        "dynasty": "宋",
        "collection_info": null
    },
    {
        "title": "再答",
        "author": "叶梦得",
        "content": "生涯久许捕鱼郎，鳬鴈相追不乱行。\n但遣陶庐有松径，不辞楚酒醉椒浆。\n交情老柏寒方见，妙语灵珠夜有光。\n回首渐知归路好，已看梅柳动初阳。",
        "dynasty": "宋",
        "collection_info": null
    },
    {
        "title": "又答",
        "author": "叶梦得",
        "content": "家声合继紫微郎，不独诗同沈鲍行。\n晚岁清谈淹幕府，中原喜气望壶浆。\n颇闻时论怜衰朽，空愧君恩负宠光。\n肯许辋川期后约，弹冠知不借王阳。",
        "dynasty": "宋",
        "collection_info": null
    },
    {
        "title": "阅武士回边报与山中信併至",
        "author": "叶梦得",
        "content": "椎牛飨士隘辕门，投老兵间强自论。\n稍喜并边无牧马，却惭空帐有惊猿。\n乞盟似欲回天意，排难谁能报主恩。\n壮志蹉跎真便尔，独怀搔首望丘园。",
        "dynasty": "宋",
        "collection_info": null
    },
    {
        "title": "雨夜西堂独宿",
        "author": "叶梦得",
        "content": "华屋非所安，忆我三间茅。\n闭关傲初寒，坐听风雨交。\n灯火微黯淡，松篁杂萧梢。\n一枝寄宿鸟，自许无倾巢。\n我非乘桴翁，讵敢辞繫匏。\n朅来亦何事，大似从僧包。\n忽闻报严更，鼓钟乱钲铙。\n慨然念故栖，此地宁久抛。\n君知芥舟微，但可浮杯坳。\n去矣无更疑，作诗聊自嘲。",
        "dynasty": "宋",
        "collection_info": null
    },
    {
        "title": "雨夜与模论中原旦起模与徐惇济游清凉观形势嘉其有志因以勉之",
        "author": "叶梦得",
        "content": "千年石头城，突兀真虎踞。\n苍茫劫火余，尚復留故处。\n大江转洪涛，腾踏不可御。\n空城寂寞潮，日暮独东去。\n登临欲弔古，俯视极千虑。\n吾儿勇过我，蓐食穿沮洳。\n谓言抚中原，未暇论割据。\n功名亦何人，我老聊自恕。\n他年报国心，或可借前箸。\n无为笑颓然，已饱安用饫。",
        "dynasty": "宋",
        "collection_info": null
    },
    {
        "title": "连日边报稍稀西斋默坐",
        "author": "叶梦得",
        "content": "鼓角遥闻出塞声，边风吹鴈过高城。\n疆陲无復戊己尉，盗贼犹怜壬午兵。\n岁晚胡床闭深阁，夜长刁斗听连营。\n便须从此传烽息，要及春农论劝耕。",
        "dynasty": "宋",
        "collection_info": null
    },
    {
        "title": "独坐不得眠读旧书",
        "author": "叶梦得",
        "content": "青灯相对久无眠，拥毳无人伴夜禅。\n闭户便能忘屦迹，炷香时自续炉烟。\n辞家屈指惊三月，抚事关心怆十年。\n漫展残书亦安用，可能犹欲绝韦编。",
        "dynasty": "宋",
        "collection_info": null
    },
    {
        "title": "怀西山",
        "author": "叶梦得",
        "content": "西山十亩强，高下略不齐。\n嵌空抱奇秀，上有凌云梯。\n小屋八九间，茅檐敢辞低。\n所欣面势好，老稚通扶携。\n密竹转修径，老松故成蹊。\n仲冬景气肃，碧草犹萋萋。\n仰视天宇大，四观渺回溪。\n徐行信足力，未畏成颠跻。\n用意各有适，孰云无町畦。\n平生几濡首，末路多噬脐。\n不作巢幕燕，肯从触藩羝。\n胡为滥麾钺，坐听鸣鼓鼙。\n外物委虫臂，全生思马蹄。\n可能三径草，归路老更迷。",
        "dynasty": "宋",
        "collection_info": null
    },
    {
        "title": "杜坚大夫作南窗求诗为赋",
        "author": "叶梦得",
        "content": "意得不愿多，心閒本长虚。\n超然适有契，天地良有余。\n颇念彭泽老，所怀常晏如。\n南窗仅几何，盘薄万古初。\n束带悟已往，世纷便能疏。\n悬知千载情，共有三间庐。\n杜子老不遇，买田赋归欤。\n西山郁攒空，江水绕故墟。\n衡门闭松菊，亦有琴与书。\n邂逅一杯酒，安知我非渠。",
        "dynasty": "宋",
        "collection_info": null
    },
    {
        "title": "送光上人还湖南光丞相吴元忠之母弟旧名惇字元常以进士入官已而弃家祝髮云",
        "author": "叶梦得",
        "content": "弃家忽若遗，四海吴元常。\n轩冕安足轻，妻孥等毫芒。\n古来惟仁者，有勇故莫当。\n枨也自多慾，此心焉得刚。\n相君抱壮烈，慷慨志亦偿。\n徒悲萧长倩，屡折终堂堂。\n子居真俗间，袖手毎在傍。\n十载復相见，挂帆上潇湘。\n我居卞峰颠，万仞凌穹苍。\n何时一茅屋，共结两道场。",
        "dynasty": "宋",
        "collection_info": null
    },
    {
        "title": "山间每岁正月望夜梅花正开多与客饮花下今年郡廨独坐十四夜张旸叔晁激仲相过共话宣和间事慨然归不能寐因以写怀",
        "author": "叶梦得",
        "content": "山头野梅白玉花，月明弄影纷横斜。\n青天无云万峰立，下有十亩幽人家。\n年年春归不暇省，但扫雪径寻寒葩。\n老夫已忘少年事，灯火岂念更繁华。\n一杯起步遍空谷，破屋归卧暾朝霞。\n陪都復来亦何有，凛凛杀气浮高牙。\n重关深鎻夜漏永，忽记昨梦翻长嗟。\n景龙门前一月会，金碗赐酒余雄夸。\n神州陆沉近归我，汉节方议通胡沙。\n天翻地覆那得料，忍復更听渔阳挝。",
        "dynasty": "宋",
        "collection_info": null
    },
    {
        "title": "次韵马参议同游蒋山",
        "author": "叶梦得",
        "content": "华屋惊随劫火飞，江山空自绕邦圻。\n灵踪可便超千载，妙解谁从寄一微。\n着屐尚堪穷碧落，据床聊伴俯清辉。\n追寻会识关心处，未怪衰翁苦忆归。",
        "dynasty": "宋",
        "collection_info": null
    },
    {
        "title": "再次韵",
        "author": "叶梦得",
        "content": "頽垣败屋落花飞，草草春光亦故圻。\n但爱野塘输渌净，不知风景转清微。\n帐空尚忆猿惊晓，基废犹传凤览辉。\n女几自无平贼意，坐来休笑久忘归。",
        "dynasty": "宋",
        "collection_info": null
    },
    {
        "title": "三次韵",
        "author": "叶梦得",
        "content": "荒林寂寂鸟飞飞，旧事那容数一圻。\n山色自怜云泱莽，暮寒犹作雨霏微。\n谈余故喜珠仍在，境胜端知玉有辉。\n问取塔中黄面老，此生何处是真归。",
        "dynasty": "宋",
        "collection_info": null
    },
    {
        "title": "四次韵",
        "author": "叶梦得",
        "content": "雨厌残云暝不飞，乱红犹欲点春圻。\n蒋陵路绝人谁到，萧寺庭荒迹已微。\n偃蹇松篁空自老，参差观阁旧相辉。\n令威等是千年客，想有辽东独鹤归。",
        "dynasty": "宋",
        "collection_info": null
    },
    {
        "title": "偶至刘少师园二首  其一",
        "author": "叶梦得",
        "content": "叶底黄鹂一再鸣，故知久住识人情。\n习家池馆元无禁，应笑山公自懒行。",
        "dynasty": "宋",
        "collection_info": null
    },
    {
        "title": "偶至刘少师园二首  其二",
        "author": "叶梦得",
        "content": "老木参天拱十围，何妨桃李间相依。\n却怜韩令功如许，不为山丹少霁威。",
        "dynasty": "宋",
        "collection_info": null
    },
    {
        "title": "蔡子因相过留踰月",
        "author": "叶梦得",
        "content": "解作江山一月留，仲文儒雅更风流。\n欲知爵跃心能喜，正爱蝉连语不休。\n筑室君方论并舍，归山我已办扁舟。\n交亲四海今余几，万事伤心付白头。",
        "dynasty": "宋",
        "collection_info": null
    },
    {
        "title": "次韵再答子因",
        "author": "叶梦得",
        "content": "人事纷纷去不留，客心空感大江流。\n已拚瓠落真何用，那得钟鸣尚不休。\n邻里朱陈无别社，江山李郭有同舟。\n若为便觅苕溪路，六月明珠剥芡头。",
        "dynasty": "宋",
        "collection_info": null
    },
    {
        "title": "蔡子因前韵留别再答二首  其一",
        "author": "叶梦得",
        "content": "早时物望冠陈留，晚悟禅心更不流。\n安用前身真阮籍，久知此道得孙休。\n千年会有归来鹤，万事元同不繫舟。\n邂逅一庵随地有，不妨衲被对蒙头。",
        "dynasty": "宋",
        "collection_info": null
    },
    {
        "title": "蔡子因前韵留别再答二首  其二",
        "author": "叶梦得",
        "content": "已议营屯列上留，稍欣羣盗障横流。\n三时旧业终应在，万里长征亦少休。\n和策但令均挟纩，壮图何用辄焚舟。\n东都自是兴王地，虎踞宁须问石头。",
        "dynasty": "宋",
        "collection_info": null
    },
    {
        "title": "刘太保招抚淮北刘马军屡奏捷",
        "author": "叶梦得",
        "content": "先声已起故将军，卧治何劳病使君。\n冠带岂能忘旧俗，山河自亦恶妖氛。\n羽书奏捷无留敌，舆地论封有策勲。\n横槊赋诗非我事，车书会復见斯文。",
        "dynasty": "宋",
        "collection_info": null
    },
    {
        "title": "题子因双鸠百叶桃画",
        "author": "叶梦得",
        "content": "百叶缃桃照眼明，繁枝似见雨新晴。\n故知睡足聊相并，不作林间逐妇声。",
        "dynasty": "宋",
        "collection_info": null
    },
    {
        "title": "徐惇立罢吏部郎官出守天台待次卞山旧居因寄",
        "author": "叶梦得",
        "content": "嵇康不作绝交书，出处萧然两裕如。\n锦帐不妨游省户，草堂还得赋郊居。\n倾崖溅水青云上，夹道轻阴落絮余。\n亦记旧游聊待我，未须催驾赤城车。",
        "dynasty": "宋",
        "collection_info": null
    },
    {
        "title": "陈子高移官浙东戱寄",
        "author": "叶梦得",
        "content": "幕府陈琳老，官身恋故溪。\n解谈孙破虏，那厌庾征西。\n未拟烦刀笔，聊应谢鼓鼙。\n登临如得句，小字与亲题。",
        "dynasty": "宋",
        "collection_info": null
    },
    {
        "title": "戏示幕客",
        "author": "叶梦得",
        "content": "不用黄金更筑台，一时倾盖尽奇材。\n关中岂是穰侯物，浪怕诸侯客子来。",
        "dynasty": "宋",
        "collection_info": null
    },
    {
        "title": "章几道将归小饮怀谢城父",
        "author": "叶梦得",
        "content": "中年甚畏别交亲，况復云山旧结邻。\n涧谷何时同笑语，干戈已老更风尘。\n少留对榻聊分坐，多病持杯漫几巡。\n贾傅长沙知健否，洞庭波浪渺无津。",
        "dynasty": "宋",
        "collection_info": null
    },
    {
        "title": "闻边报示诸将",
        "author": "叶梦得",
        "content": "插羽惊传赤白囊，胡行如鬼尚跳梁。\n颇闻庙算无遗策，但遣封人谨豫防。\n送死定知天悔祸，追奔宁使汝争彊。\n将军剩有封侯印，尽扫无令一镞亡。",
        "dynasty": "宋",
        "collection_info": null
    },
    {
        "title": "虏酋復过河王师出讨",
        "author": "叶梦得",
        "content": "羽檄初徴天下兵，误惭一阵守王城。\n秦兵出项终何得，汉将征辽会扫平。\n便遣幽燕驱号令，久怜河洛污羶腥。\n书生岂解论几事，讵信平凉有劫盟。",
        "dynasty": "宋",
        "collection_info": null
    },
    {
        "title": "遣晁公昂按行濒江营垒",
        "author": "叶梦得",
        "content": "他日传烽望夕烟，重来老更负戎旃。\n我言固自平平耳，王事那辞数数然。\n转饷未应劳木马，摧锋犹或要戈船。\n天威本自无多杀，万一征和属此年。",
        "dynasty": "宋",
        "collection_info": null
    },
    {
        "title": "闻兀朮将过淮再遣晁公昂觇师",
        "author": "叶梦得",
        "content": "狂酋屡惯骋长驱，未省新军有被庐。\n快饮勿辞金凿落，先声须破铁浮图。\n{走勾}官尔自疲千里，飞将吾宁较一夫。\n试向八公山上望，当关何用守濡须。",
        "dynasty": "宋",
        "collection_info": null
    },
    {
        "title": "登南城",
        "author": "叶梦得",
        "content": "大江南渡是长干，北望清淮岁已寒。\n废垒至今闻鹤唳，苍山从古自龙蟠。\n鬓毛白尽空看镜，髀肉销来尚据鞍。\n折棰不能笞黠虏，遗民犹有汉衣冠。",
        "dynasty": "宋",
        "collection_info": null
    },
    {
        "title": "与陈子高夜话",
        "author": "叶梦得",
        "content": "鼓角开东道，山川壮别京。\n病慵怜窃食，幽愤敢论兵。\n废简铅黄暗，驰囊赤白惊。\n褒衣聊自喜，时见鲁诸生。",
        "dynasty": "宋",
        "collection_info": null
    },
    {
        "title": "送马参议观国从辟刘太保",
        "author": "叶梦得",
        "content": "伏波老自厌壶头，壮志诸孙凛未休。\n稍喜烽烟从绝塞，即闻貔虎静中州。\n先声早已传推毂，婉画聊烦佐运筹。\n好去刘公书一纸，无忘老子上南楼。",
        "dynasty": "宋",
        "collection_info": null
    },
    {
        "title": "次韵马参议留别",
        "author": "叶梦得",
        "content": "戎车百两去难攀，秣马前驱矢石间。\n析木旧津吞朔易，神都新令愯寘颜。\n传声已报连三捷，触热那辞冒百艰。\n束缚会看擒颉利，灰钉何待执戎蛮。\n清谈一笑时能共，妙语千篇未可删。\n缓带且从黄阁老，峨冠行奉紫宸班。\n分携坐叹虚悬榻，老病怀归祇故山。\n他日小舟能过我，万峰深处有柴关。",
        "dynasty": "宋",
        "collection_info": null
    },
    {
        "title": "寄潭州谢城父",
        "author": "叶梦得",
        "content": "南国波涛已过春，稍清羣盗剪荆榛。\n孰知贾傅倾多士，但说番君得远民。\n痛饮千钟应可强，传书一纸未能频。\n台评袖裏犹多在，莫枉汀洲咏白苹。",
        "dynasty": "宋",
        "collection_info": null
    },
    {
        "title": "久不饮酒厨人献白醪却之",
        "author": "叶梦得",
        "content": "老大无堪百不能，年来但可饮三升。\n斋厨何用须佳酿，莫遣征南误见称。",
        "dynasty": "宋",
        "collection_info": null
    },
    {
        "title": "立秋二首  其一",
        "author": "叶梦得",
        "content": "江上西风万里秋，际空高浪汹回流。\n他时誉贼真非策，此日摧锋盍有谋。\n天险漫能凭故国，陆沉端復恨神州。\n将军竞绾封侯印，谁为吾君更解忧。",
        "dynasty": "宋",
        "collection_info": null
    },
    {
        "title": "立秋二首  其二",
        "author": "叶梦得",
        "content": "萧关陇水隔天区，壮士何人是破奴。\n一日顿传三节度，十年空斗五单于。\n坐谈激烈心犹在，疲俗雕残喘未苏。\n安得仓箱盈百万，少令天下足军储。",
        "dynasty": "宋",
        "collection_info": null
    },
    {
        "title": "秋高申戒诸屯示幕府",
        "author": "叶梦得",
        "content": "草枯马健已高秋，堂上应须早伐谋。\n传箭犹闻聚蜂蚁，控弦那得犯貔貅。\n书生会击单于颈，壮士谁舂长狄喉。\n快使营平归印绶，貂蝉敢望出兜鍪。",
        "dynasty": "宋",
        "collection_info": null
    },
    {
        "title": "寄顺昌刘节使",
        "author": "叶梦得",
        "content": "四海胡尘久未清，遥闻苦战有奇兵。\n妖氛尽扫人谁敌，捷奏初传我亦惊。\n授钺已欣传帝泽，挥戈终见静王城。\n轩台固有英灵在，更遣将军得令名。",
        "dynasty": "宋",
        "collection_info": null
    },
    {
        "title": "二月六日虏兵犯历阳方出师客自吴江来有寄声道湖山之适趣其归者慨然写怀",
        "author": "叶梦得",
        "content": "松江浪静如镜平，菰蒲长春秋水生。\n晴沙回鴈久未到，坐想白鸥增眼明。\n五年辜负钓船约，故人疑我真逃盟。\n岂知尘缨不易濯，正想沧浪之水清。\n朝来铁马暗江北，中流迭鼓云涛倾。\n楼船十万下采石，旗纛灭没天戈横。\n书生事业今乃尔，授钺孰敢辞专征。\n岂无传檄走飞骑，漫復长啸登高城。\n文思天子民父母，大度未忍鏖奇兵。\n澶渊一矢安五世，明日傥或传诸营。",
        "dynasty": "宋",
        "collection_info": null
    },
    {
        "title": "淮西军大破贼兵连六告捷喜成口号二首  其一",
        "author": "叶梦得",
        "content": "一战聊麾十万师，西来捷报走黄旗。\n六驘壮骑终？去，九虎将军亦谩为。\n面内疲民元不改，从中胜算自无遗。\n临轩想见天颜喜，百辟欢声动玉墀。",
        "dynasty": "宋",
        "collection_info": null
    },
    {
        "title": "淮西军大破贼兵连六告捷喜成口号二首  其二",
        "author": "叶梦得",
        "content": "蛇豕何知阚近垧，且欣鏖战扫羶腥。\n寄声急走破羌帖，归路还经征虏亭。\n多难兵间头更白，放怀物外眼终青。\n花残不负岩边约，更看前焚老上庭。",
        "dynasty": "宋",
        "collection_info": null
    },
    {
        "title": "为山亭后有小池丛石间得石螭因以斛汲水导注之",
        "author": "叶梦得",
        "content": "微流自作小潺湲，底处奔崖落迸泉。\n骤喜忽闻飞雨过，却疑惊起老龙眠。\n凭轩但遣时醒耳，裂岸何须去拍天。\n索寞归心谁与寄，家山不到已三年。",
        "dynasty": "宋",
        "collection_info": null
    },
    {
        "title": "为山亭移植冬青等近遂成阴",
        "author": "叶梦得",
        "content": "一寸苍根手自鉏，年来绕屋亦扶疏。\n客来但爱清阴好，不见幽人涧下居。",
        "dynasty": "宋",
        "collection_info": null
    },
    {
        "title": "小饮示幕府",
        "author": "叶梦得",
        "content": "边书日夜急，王旅方徂征。\n我非刘越石，长啸徒登城。\n缅想豺与虎，行当筑鲵鲸。\n传车日边来，风雷走天声。\n黄旗三面至，捷奏纷纷横。\n天险限南北，长江正东倾。\n诸君亦良苦，唾口争请缨。\n谁云凌烟阁，自昔无书生。\n巵酒安足辞，勉当建雄名。",
        "dynasty": "宋",
        "collection_info": null
    },
    {
        "title": "徐惇济书报甞过余石林",
        "author": "叶梦得",
        "content": "绕涧新添数百竿，故人书为报平安。\n似闻谡谡山风响，正想阴阴夏簟寒。\n老大不能穷蠹简，归来便拟挂尘冠。\n一杯且觅林间约，莫枉山王废旧欢。",
        "dynasty": "宋",
        "collection_info": null
    },
    {
        "title": "夜听莫抚干弹琴流水操",
        "author": "叶梦得",
        "content": "故山不在眼，远想流水声。\n佳人南风手，起我涧谷情。\n十载厌鼙鼓，嚣尘乱鸣钲。\n萧然洗病耳，为鼓一再行。\n度险微断续，奔前忽琮琤。\n凄风拉远响，薄月当微明。\n乱石拱高下，回环亦峥嵘。\n吾归正自尔，猛士方西征。\n年少勇过我，犬羊羶王城。\n请更平戎操，尽扫洛河清。",
        "dynasty": "宋",
        "collection_info": null
    },
    {
        "title": "送沈传曜",
        "author": "叶梦得",
        "content": "卞峰摩青空，东望乌氐墩。\n岂忘宿舂粮，终愧一欵门。\n邂逅此相过，倾怀得徐论。\n人言解牛刀，要使？剧烦。\n未悟清庙器，朱絃列罍尊。\n我衰百虑息，但念三亩园。\n王师肃西征，万马先云屯。\n何力偿赐履，缅惭羡归轩。\n寄声舴艋舟，想见浮鴈村。\n清冷尚可钓，无使霅水浑。",
        "dynasty": "宋",
        "collection_info": null
    },
    {
        "title": "八月二十日",
        "author": "叶梦得",
        "content": "？觉凉风入，轩窗自亦幽。\n漫能持麈尾，终忆钓槎头。\n我从添老，愁予不为秋。",
        "dynasty": "宋",
        "collection_info": null
    },
    {
        "title": "偶书为山亭五首  其一",
        "author": "叶梦得",
        "content": "为山亭下小巑岏，只欠萧萧竹数竿。\n但遣飞流时潄玉，且将归思为翁宽。",
        "dynasty": "宋",
        "collection_info": null
    },
    {
        "title": "偶书为山亭五首  其二",
        "author": "叶梦得",
        "content": "微风似与洗庭除，石枕蛮藤不负予。\n八尺方床聊已足，可须仍要读残书。",
        "dynasty": "宋",
        "collection_info": null
    },
    {
        "title": "偶书为山亭五首  其三",
        "author": "叶梦得",
        "content": "僚吏相哀白事稀，抱琴时自弄清徽。\n何妨共倒樽中渌，不怕鸣驺问道归。",
        "dynasty": "宋",
        "collection_info": null
    },
    {
        "title": "偶书为山亭五首  其四",
        "author": "叶梦得",
        "content": "羶秽初闻颍水清，东君更復过蒙城。\n应须鄂渚兵同入，贼垒聊烦尽刬平。",
        "dynasty": "宋",
        "collection_info": null
    },
    {
        "title": "偶书为山亭五首  其五",
        "author": "叶梦得",
        "content": "使节交驰数路分，颇知旰食念前军。\n疾须图上金城策，一见真？胜百闻。",
        "dynasty": "宋",
        "collection_info": null
    },
    {
        "title": "次韵程伯禹赠宗室赵朝请",
        "author": "叶梦得",
        "content": "人物相望不并时，使君水鑑有真知。\n未论理窟倾三语，只斗诗坛自一奇。\n扰扰干戈犹战伐，纷纷簿领更喧卑。\n应须便作高轩过，好德何人佐我仪。",
        "dynasty": "宋",
        "collection_info": null
    },
    {
        "title": "次韵程伯禹用时字韵见寄二首  其一",
        "author": "叶梦得",
        "content": "衰病侵寻岂故时，暮年怀抱祇公知。\n彊论出处初无意，底有文章更好奇。\n王气山川元自壮，归心茅竹敢嫌卑。\n中原趣下王正历，尽使遗民復汉仪。",
        "dynasty": "宋",
        "collection_info": null
    },
    {
        "title": "次韵程伯禹用时字韵见寄二首  其二",
        "author": "叶梦得",
        "content": "汉道中兴此一时，虞亡不腊尔何知。\n地中鸣角无多怪，堂上论兵固有奇。\n梦栎那求梁栋远，抢榆正羡羽翰卑。\n淮阳汲直犹高卧，愿看箫韶集凤仪。",
        "dynasty": "宋",
        "collection_info": null
    },
    {
        "title": "送表弟晁公耄沿海师幕",
        "author": "叶梦得",
        "content": "岩邑相望数寄声，十年湖海最关情。\n谈锋尚忆倾甥舅，鬓雪何堪数弟兄。\n饱读父书聊自足，深知民事却须评。\n扬旗且逐楼船下，万里波涛本不惊。",
        "dynasty": "宋",
        "collection_info": null
    },
    {
        "title": "题晁公耄惠崇溪山",
        "author": "叶梦得",
        "content": "荒林翳宿莽，脱木寒无烟。\n不知三间茅，中有几醉眠。\n山远尚见雪，江空欲吞天。\n归舟定何许，沧波方渺然。",
        "dynasty": "宋",
        "collection_info": null
    },
    {
        "title": "再赋",
        "author": "叶梦得",
        "content": "惠崇残笔老尤奇，袖裏溪山每自随。\n欲识沧波无限意，此间惟许当家知。",
        "dynasty": "宋",
        "collection_info": null
    },
    {
        "title": "观化堂编校旧书  其一",
        "author": "叶梦得",
        "content": "赫日真能永，微风亦自凉。\n故应便北户，何敢厌东墙。\n汲水聊为戏，翻书却未忙。\n平生閒与懒，併觉味兼长。",
        "dynasty": "宋",
        "collection_info": null
    },
    {
        "title": "观化堂编校旧书  其二",
        "author": "叶梦得",
        "content": "翰墨他生业，山林晚岁心。\n那知身已老，但觉意增深。\n捉麈谁能话，扶笻可细寻。\n晚来庭鹊喜，似恐有归音。",
        "dynasty": "宋",
        "collection_info": null
    },
    {
        "title": "忆朱氏西涧  其一",
        "author": "叶梦得",
        "content": "涧下流泉涧上松，清阴尽处有层峰。\n应知六月冰壶外，未许人间得暂逢。",
        "dynasty": "宋",
        "collection_info": null
    },
    {
        "title": "忆朱氏西涧  其二",
        "author": "叶梦得",
        "content": "忆向中流置竹床，万钱无处买清凉。\n只今路断无来客，自拨新篘醉几场。",
        "dynasty": "宋",
        "collection_info": null
    },
    {
        "title": "雨后为山亭独卧",
        "author": "叶梦得",
        "content": "过雨虚檐气稍清，卧闻刁斗起连营。\n几看薄月当轩过，惊见阴虫绕砌鸣。\n汹汹南江浮静夜，寥寥北斗挂高城。\n白头心事今如许，惭愧儿童话请缨。",
        "dynasty": "宋",
        "collection_info": null
    },
    {
        "title": "七夕",
        "author": "叶梦得",
        "content": "七夕仍残暑，三年记此宵。\n傍檐依岭月，欹枕听江潮。\n瓠大何妨拙，槎迴未觉遥。\n何须论乞巧，河汉望星桥。",
        "dynasty": "宋",
        "collection_info": null
    },
    {
        "title": "送王升归知果州",
        "author": "叶梦得",
        "content": "何处西南是果州，黄柑殊胜木奴洲。\n使君自喜乡闾近，骚客仍怜井邑幽。\n盗贼燕秦犹未息，山川楚越已先秋。\n原头兵马今多少，更与将军论木牛。",
        "dynasty": "宋",
        "collection_info": null
    },
    {
        "title": "祈雨  其一",
        "author": "叶梦得",
        "content": "老农酣歌望扪腹，旱魃何为敢予毒。\n九渊再拜欵神龙，仰空但见屯云簇。\n天公爱民亦自惜，我愧无功神弗福。\n愿看一洗注天瓢，未须震暴如车轴。",
        "dynasty": "宋",
        "collection_info": null
    },
    {
        "title": "祈雨  其二",
        "author": "叶梦得",
        "content": "今年淮西蹙胡骑，王师尽扫无余类。\n武王伐纣报丰年，今者骄阳岂天意。\n东求三茅西采石，塔中至人肯徒视。\n明朝掣电骇翻盆，妇子犹能饱遗滞。",
        "dynasty": "宋",
        "collection_info": null
    },
    {
        "title": "再任后遣模归按视石林四首  其一",
        "author": "叶梦得",
        "content": "岩石三年别，君恩未许归。\n从谁寻草径，为我欵荆扉。\n旧绕山千迭，新添竹一围。\n故人如见问，端欲挂朝衣。",
        "dynasty": "宋",
        "collection_info": null
    },
    {
        "title": "再任后遣模归按视石林四首  其二",
        "author": "叶梦得",
        "content": "白髮萱堂上，孩儿更共怀。\n弄孙那得见，将母竟难谐。\n已绝功名望，犹疑出处乖。\n此心终未稳，何处復安排。",
        "dynasty": "宋",
        "collection_info": null
    },
    {
        "title": "再任后遣模归按视石林四首  其三",
        "author": "叶梦得",
        "content": "插架环千轴，传家有旧书。\n展舒惭几案，凉曝阙庭除。\n破屋防悬溜，残编足蠹鱼。\n好须重检校，扃鎻莫令疏。",
        "dynasty": "宋",
        "collection_info": null
    },
    {
        "title": "再任后遣模归按视石林四首  其四",
        "author": "叶梦得",
        "content": "细路穿南岭，新松几许长。\n毋庸驰马足，祇拟转羊膓。\n便作高亭好，初非乱石妨。\n两溪浑在眼，似欲见帆樯。",
        "dynasty": "宋",
        "collection_info": null
    },
    {
        "title": "祈雨未应復请于茅山采石庶几遂得之  其一",
        "author": "叶梦得",
        "content": "苗当七八月之间，甘膏不濡何太悭。\n飞尘蓬勃昼欲暝，坐视云物占羣山。\n五日一风十日雨，天方勤民辅明主。\n作书未敢颂风伯，寄谢羣龙少劳苦。",
        "dynasty": "宋",
        "collection_info": null
    },
    {
        "title": "祈雨未应復请于茅山采石庶几遂得之  其二",
        "author": "叶梦得",
        "content": "羣龙分驰不难兴，喷薄云雾随飞腾。\n中田勿忧龟兆坼，倐忽便看盈沟塍。\n老农何功报神力，但趣官租饱军食。\n中原卷尽胡无人，尔土明年更开闢。",
        "dynasty": "宋",
        "collection_info": null
    },
    {
        "title": "余每岁病肺往往坐达旦去冬以来偶不作遂得安眠",
        "author": "叶梦得",
        "content": "衰残每苦病相纒，粗喜今年胜去年。\n未说清樽酬？醉，且欣高枕得安眠。\n风尘不报边烽入，圣泽频闻好语传。\n可是淮阳真卧治，满囊空费大农钱。",
        "dynasty": "宋",
        "collection_info": null
    },
    {
        "title": "闻莫尚书周侍郎已自鄂州过江入汉上",
        "author": "叶梦得",
        "content": "再见狂胡力请平，将军无事罢屯营。\n传军已割淮壖地，牙帐仍收鄂渚兵。\n胜日身犹堪杖策，衰年耳自厌鸣钲。\n角巾初了东归约，安用区区岘首名。",
        "dynasty": "宋",
        "collection_info": null
    },
    {
        "title": "东园草堂新成二首  其一",
        "author": "叶梦得",
        "content": "官舍如何有草堂，野人熟处是难忘。\n池开月映千山迥，槛静风生六月凉。\n幽径也从穿别圃，小舟还似过横塘。\n深知幕府文书省，尽付甘眠亦未妨。",
        "dynasty": "宋",
        "collection_info": null
    },
    {
        "title": "东园草堂新成二首  其二",
        "author": "叶梦得",
        "content": "密覆荒茅已数重，中开别户更相容。\n苦无公事妨人乐，多有清闲借客慵。\n南浦潮平分剩水，北山路近得青松。\n怪翁归意何能缓，新筑高台见卧龙。",
        "dynasty": "宋",
        "collection_info": null
    },
    {
        "title": "三月八日草堂独坐",
        "author": "叶梦得",
        "content": "四年身不到吾庐，底处仍堪话左符。\n闭阁漫怜公事少，投簪敢说宦情无。\n军声早已吞穷寨，使指何时返旧都。\n故作茅堂开水槛，要知心自在江湖。",
        "dynasty": "宋",
        "collection_info": null
    },
    {
        "title": "徐惇立相过",
        "author": "叶梦得",
        "content": "茅斋一曲傍寒湾，邂逅终年伴我閒。\n契阔易惊成岁月，追寻空復望江山。\n暂留客枕听疏雨，遥想吾庐掩旧关。\n落莫归心谁与话，坐谈聊为起衰颜。",
        "dynasty": "宋",
        "collection_info": null
    },
    {
        "title": "同惇立游蒋山谒宝公塔王荆公墓晚过草堂寺周颙故宅也",
        "author": "叶梦得",
        "content": "我居在城府，再至俄二年。\n岂无山水心，可奈簿领纒。\n今晨偶乘兴，适此宾从贤。\n零雨洗骄阳，谷中听流泉。\n凭高快远览，正见江浮天。\n至人本无心，与我常周旋。\n谁云唤不譍，汝意自不虔。\n麦陇稍已滋，横水涨微涟。\n佳城倚华表，拱木埋貂蝉。\n暮过草堂寺，借榻聊暂眠。\n不復闻怨鹤，茅檐但连延。\n归路践落日，羣峰郁相先。\n回风送远响，墟里生晚烟。\n吾庐怅何许，东望良慨然。",
        "dynasty": "宋",
        "collection_info": null
    },
    {
        "title": "明日復游石头城清凉寺再用前韵",
        "author": "叶梦得",
        "content": "大江汹西来，故国今几年。\n我衰倦登临，坐愧双行纒。\n忽惊山阴集，邂逅来羣贤。\n俛仰弔前古，高谈注渊泉。\n千岩过宿雨，余润滋麦天。\n頽檐翳崖壁，过午不得旋。\n像佛再经始，此邦心亦虔。\n稍欣台殿新，废沼依沦涟。\n坐怀马化龙，仅作蜋捕蝉。\n相倾走掣电，讵暇安枕眠。\n六飞暂东巡，恨尔不少延。\n单于久凋残，屈已今我先。\n衰惫乘一障，无功记凌烟。\n乞身自兹始，此计君傥然。",
        "dynasty": "宋",
        "collection_info": null
    },
    {
        "title": "又明日復同惇立总领吴德素运使章思台过天禧寺登雨花台再用前韵",
        "author": "叶梦得",
        "content": "言经朱雀桁，復度白鸡年。\n谢公不可见，废垒蔓草纒。\n三日瞰垧牧，所怀多昔贤。\n陂陀北城墩，谁可作九泉。\n石头控峥嵘，目尽西南天。\n定都记孔明，赤壁方凯旋。\n惟初鼎足计，用意良已虔。\n更作长干行，秦淮乱清涟。\n残春扫余花，密叶未有蝉。\n高台略四远，绿野浮芊眠。\n午阴久未移，幽景为我延。\n使君固不凡，况有嘉客先。\n老大百念息，爨余岂遗烟。\n了知尘外心，本自无间然。",
        "dynasty": "宋",
        "collection_info": null
    },
    {
        "title": "与惇立夜话有怀石林復用前韵",
        "author": "叶梦得",
        "content": "有山不能归，坐愧三十年。\n冠服岂不荣，狙猿强包纒。\n惟余缁衣心，未敢忘贤贤。\n他日得吾子，匣藏骇龙泉。\n衰頽为兴起，此肠宁非天。\n羯胡玩兵久，亦悟终好旋。\n叩关復请吏，企颈志颇虔。\n休兵固有期，抚事犹涕涟。\n投怀幸倾泻，知子非寒蝉。\n十日对榻语，夜窗了无眠。\n贾生侍宣室，趣席方招延。\n愿上治安策，何者今当先。\n我行返故庐，趺坐看炉烟。\n功名会及时，伫子论燕然。",
        "dynasty": "宋",
        "collection_info": null
    },
    {
        "title": "用前韵送惇立",
        "author": "叶梦得",
        "content": "畏作亲友别，况復非中年。\n身如三眠蚕，已老翻自纒。\n朅来守江关，从事宁独贤。\n经年两大入，爟火通甘泉。\n石林岂壶中，亦自有一天。\n采薇敢言勤，谁与歌劳旋。\n上书苦哀祈，倾写志已虔。\n坐怀北山岩，未见西溪涟。\n人言抟风鹏，不及翳叶蝉。\n共挽携手客，可忘曲肱眠。\n首鼠信秃翁，胡为尚迁延。\n子来幸暖热，愧我一饭先。\n清诗似鸣玉，想见蓝田烟。\n索去何乃遽，临分重依然。",
        "dynasty": "宋",
        "collection_info": null
    },
    {
        "title": "为山亭晚卧",
        "author": "叶梦得",
        "content": "痩石聊我伴，遥山更尔瞻。\n泉声分寂历，草色借廉纤。\n玉粒时能饱，霜毛日更添。\n平生疏懒意，况与病同兼。",
        "dynasty": "宋",
        "collection_info": null
    },
    {
        "title": "次韵方仁声惠文编",
        "author": "叶梦得",
        "content": "他年落笔坐生风，下舍诸郎敢长雄。\n操缦不能陪众手，斵轮终自付良工。\n镜湖漫忆归狂客，汉上谁从过德公。\n会向南溪寻旧约，别开小径共相通。",
        "dynasty": "宋",
        "collection_info": null
    },
    {
        "title": "戏方仁声四绝句  其一",
        "author": "叶梦得",
        "content": "戏弄扁舟泊宅村，却寻三径筑茅墩。\n云边此意真谁解，剩作新诗与细论。",
        "dynasty": "宋",
        "collection_info": null
    },
    {
        "title": "戏方仁声四绝句  其二",
        "author": "叶梦得",
        "content": "水槛新开似浣花，傍溪须更作浮槎。\n祗应屡费王弘酒，时要清樽对落霞。",
        "dynasty": "宋",
        "collection_info": null
    },
    {
        "title": "戏方仁声四绝句  其三",
        "author": "叶梦得",
        "content": "不惜囊钱信手空，荒田却拟望年丰。\n天公可是怜风月，判遣诗人一例穷。",
        "dynasty": "宋",
        "collection_info": null
    },
    {
        "title": "戏方仁声四绝句  其四",
        "author": "叶梦得",
        "content": "卢橘杨梅已及时，我归先自在前期。\n平生不作宣明面，浪愧将军建鼓旗。",
        "dynasty": "宋",
        "collection_info": null
    },
    {
        "title": "次韵马参谋蒋山开堂饭素",
        "author": "叶梦得",
        "content": "邂逅聊凭法供真，兹山谁谓我非邻。\n相追更喜同枝策，得意遥知了斵轮。\n幽事要须尘外侣，好诗仍借镜中人。\n归来袖裏传新句，惊放岩花作小春。",
        "dynasty": "宋",
        "collection_info": null
    },
    {
        "title": "诸幕府见和復答二首  其一",
        "author": "叶梦得",
        "content": "一勺清甘寄悟真，觉城东路更相邻。\n台倾劫火无遗烬，地转奔风有伏轮。\n但遣篮舆从太守，深知幕府尽诗人。\n登临莫忘千秋意，不必山阴记暮春。",
        "dynasty": "宋",
        "collection_info": null
    },
    {
        "title": "诸幕府见和復答二首  其二",
        "author": "叶梦得",
        "content": "欲眠遣客笑吾真，爱酒空床羡汝邻。\n归计？甘从短帽，倦涂何止畏奔轮。\n高车不用三千客，净社须期十八人。\n尚许一樽仍破戒，黄柑催酿洞庭春。",
        "dynasty": "宋",
        "collection_info": null
    },
    {
        "title": "次韵马参谋新作山亭",
        "author": "叶梦得",
        "content": "家山千仞耸亭亭，梦绕苕溪十里青。\n苦厌簿书迷老景，坐怀丘壑寄颓龄。\n稚川可復寻勾漏，灵运能忘过始宁。\n迭石且从开小径，苦寒仍喜报余馨。\n天工未拟藏遗巧，物态何曾有遁形。\n散策便思穿窈窕，沉钩真欲钓清泠。\n已看袖裏携东海，端向篱中得画屏。\n半世生涯皆福地，不妨归更侍祠庭。",
        "dynasty": "宋",
        "collection_info": null
    },
    {
        "title": "方参议用前韵记尝过余石林次韵答之",
        "author": "叶梦得",
        "content": "不復襄阳写孟亭，草斋人道是丹青。\n那知客自从文举，但怪山能养伯龄。\n世味无多真潦倒，归心欲寄毎丁宁。\n遥闻径竹添新影，更想岩花作远馨。\n夜鹤未应真怨别，江鸥须信久忘形。\n地偏故逐渊明远，风好常随御寇泠。\n痴坐正怜尘满案，醉眠终倚石为屏。\n瀛洲学士烦追赋，尚记沧波接洞庭。",
        "dynasty": "宋",
        "collection_info": null
    },
    {
        "title": "徽宗皇帝挽歌词五首  其一",
        "author": "叶梦得",
        "content": "制作三王旧，忧勤一纪余。\n岂惟成礼乐，真欲混车书。\n黼扆犹丹陛，颷轮忽紫虚。\n帝乡归路稳，无復顾楼居。",
        "dynasty": "宋",
        "collection_info": null
    },
    {
        "title": "徽宗皇帝挽歌词五首  其二",
        "author": "叶梦得",
        "content": "帝业承瓜瓞，天伦映棣华。\n千年垂接统，四海自为家。\n毕郢终何恨，苍梧邈已賖。\n庙壖惊指顾，行路泣悲笳。",
        "dynasty": "宋",
        "collection_info": null
    },
    {
        "title": "徽宗皇帝挽歌词五首  其三",
        "author": "叶梦得",
        "content": "脱屣初无恋，遗弓故不忘。\n金盘徒自耸，玉椀且深藏。\n付託归真主，经营有旧章。\n柏城森渭水，空愧寝中郎。",
        "dynasty": "宋",
        "collection_info": null
    },
    {
        "title": "徽宗皇帝挽歌词五首  其四",
        "author": "叶梦得",
        "content": "卜宅轩台近，因山禹穴深。\n缀衣惊在匣，黄屋本非心。\n海阔青云隔，天高白日沉。\n秋风无马迹，惆怅属车音。",
        "dynasty": "宋",
        "collection_info": null
    },
    {
        "title": "徽宗皇帝挽歌词五首  其五",
        "author": "叶梦得",
        "content": "浴殿陪书诏，甘泉忝侍臣。\n虚传游帝所，不復从时巡。\n效死终何日，余生漫此身。\n攀髯如已矣，挥涕洒江濵。",
        "dynasty": "宋",
        "collection_info": null
    },
    {
        "title": "哭赵叔问",
        "author": "叶梦得",
        "content": "刘氏盘石宗，略分天下半。\n斯文独更生，落落分族冠。\n探书到千古，极意在理乱。\n故宜萧长倩，忧国共长算。\n我怀崇兰君，多学真一贯。\n束髮踵癯儒，长檠媚空案。\n胸中行秘书，领略能默断。\n埋光久不暴，玉石终自判。\n中年立周行，杞梓见修干。\n雍容视出处，未可亟招唤。\n坐令护都水，不特美先汉。\n荷囊侍丹扆，正讶归稍缓。\n为弃天闲，一往谢覊绊。\n黄垆闭白玉，万事风雨散。\n讣来为失声，涕落伤老伴。\n孰知锦囊心，无復银鈎腕。\n柯山渺何许，日月忽已换。\n平生浑金质，反覆要熟看。\n至宝琢寒泓，谁？抚遗玩。\n尚有千字碑，临风寄长叹。",
        "dynasty": "宋",
        "collection_info": null
    },
    {
        "title": "东山图赞 许玄度",
        "author": "叶梦得",
        "content": "扬眉轩然，意轶万里。\n亦将焉往，而竟斯止。\n曰远游者，以是为游。\n疾走息阴，彼将安休。",
        "dynasty": "宋",
        "collection_info": null
    },
    {
        "title": "东山图赞 王逸少",
        "author": "叶梦得",
        "content": "翰墨之娱，以写万变。\n不偿一姥，笑蕺山扇。\n袖手纵观，我行故迟。\n岂以怀祖，乐此逶迤。",
        "dynasty": "宋",
        "collection_info": null
    },
    {
        "title": "东山图赞 谢安石",
        "author": "叶梦得",
        "content": "韫玉于山，烨然不枯。\n我观此容，非山泽儒。\n却顾何为，东山之陟。\n如何淮淝，乃折此屐。",
        "dynasty": "宋",
        "collection_info": null
    },
    {
        "title": "东山图赞 支道林",
        "author": "叶梦得",
        "content": "一世所驱，颠倒轩裳。\n是身何依，独委支郎。\n从容三人，亦蹑其后。\n人谁无言，联一举手。",
        "dynasty": "宋",
        "collection_info": null
    },
    {
        "title": "法眼禅师真赞",
        "author": "叶梦得",
        "content": "八万四千，大悲宝目。\n问此多目，孰为正观。\n惟阿那律，无目而视。\n问此真目，毕竟安在。\n是法眼者，犹为金屑。\n有法无眼，有眼无法。\n稽首导师，五藴皆寂。\n悲观慈观，等大圆镜。\n颓然方床，如梦中事。\n山河大地，一切消陨。",
        "dynasty": "宋",
        "collection_info": null
    },
    {
        "title": "诗二首  其一",
        "author": "叶梦得",
        "content": "霜风猎猎将寒威，林下山僧见亦稀。\n怪得吟诗无俗语，十年肝鬲湛寒辉。",
        "dynasty": "宋",
        "collection_info": null
    },
    {
        "title": "诗二首  其二",
        "author": "叶梦得",
        "content": "城头晚漏鸣丁丁，窗间月落却未明。\n衡阳归雁过欲尽，汝阳荒鸡初一鸣。\n悠悠断梦子不记，草草微吟还独生。\n成人得意须几许，一睡稍足无与情。",
        "dynasty": "宋",
        "collection_info": null
    },
    {
        "title": "慈感蚌珠",
        "author": "叶梦得",
        "content": "九渊幽怪舞垂涎，游戏那知我独尊。\n应迹不辞从异类，藏身何意恋穷源。\n归来自说龙宫化，久住方惊鹫岭存。\n此话须逢老摩诘，圆通无碍本无门。",
        "dynasty": "宋",
        "collection_info": null
    },
    {
        "title": "题怀隐庵",
        "author": "叶梦得",
        "content": "春风的的为谁来，遶舍闲花亦谩栽。\n庵内不知庵外事，夜来微雨小桃开。",
        "dynasty": "宋",
        "collection_info": null
    },
    {
        "title": "酴醾",
        "author": "叶梦得",
        "content": "东风吹麝入铅华，未肯随春到谢家。\n夜半粉香垂露泣，定应和月怨梨花。",
        "dynasty": "宋",
        "collection_info": null
    },
    {
        "title": "游南峰寺",
        "author": "叶梦得",
        "content": "泽国钟下流，有山独西南。\n标奇借明眼，夙昔多穷探。\n腹背眩金碧，钟鱼半精蓝。\n支郎放鹤地，妙解无余谈。\n高木气未炎，绿阴正青酣。\n我懒倦登陟，兹行咤犹堪。\n幽寻虽云初，佳处默已谙。\n久欲谢尘滓，往同弥勒龛。\n平生行九九，晚识前三三。\n才也实可人，穷年玩烟岚。\n胸中有定水，万境潜包含。\n严霜扫赪紫，老榦余楩柟。\n噉蔗要自佳，食茶亦云甘。\n坐断方丈室，天花雨毶毶。\n笑我窘世网，何殊老眠蚕。\n我今已解缚，真理密自耽。\n但恐爱山意，多求尚成贪。\n愿借待月岭，重开石头庵。\n偃松久傲兀，碧琳故澄涵。\n言寻觉城路，更欲从遍参。",
        "dynasty": "宋",
        "collection_info": null
    },
    {
        "title": "褒忠庙歌",
        "author": "叶梦得",
        "content": "天生裔夷，以限四极。\n有不能然，乃啸上国。\n既殄我民，尔则逆天。\n恶稔而诛，天胡舍㫋。\n在昔肃氏，厥贡砮矢。\n不我来庭，敢干我纪。\n揭揭杨侯，梗其喉牙。\n万夫一躯，莫我敢加。\n谁谓尔狂，我冯我抑。\n谁谓备残，我唑我斥。\n天子曰嘻，惟我有臣。\n曷不赎之，人百其身。\n屹屹崇冈，侯安于域。\n桷梴旅楹，侯有庙食。\n惟皇上帝，命侯来归。\n顾瞻山川，申我王威。\n侯食百世，旗纛旖旖。\n百灵齐趋，从侯北指。\n侯车轰轰，于彼故疆。\n覆其穴巢，何有虎狼。\n告功帝阍，帝笑为喜。\n四方既平，侯祀百世。\n曷慕匪忠，歇畏匪死。\n简于帝衷，惟忠弗畏。\n明明天子，与帝一心。\n是播是崇，是显自今。\n有流滔滔，贯于南邦。\n我诗孔昭，配此大江。",
        "dynasty": "宋",
        "collection_info": null
    },
    {
        "title": "送严婿侍郎北使",
        "author": "叶梦得",
        "content": "朔风吹雪暗龙荒，荷櫜惊看玉节郎。\n楛矢石砮传地产，医闾析木照天光。\n传车玉帛风尘息，盟府山河岁月长。\n寄语遗民知帝力，勉抛锋镝事耕桑。",
        "dynasty": "宋",
        "collection_info": null
    },
    {
        "title": "皂镜册",
        "author": "叶梦得",
        "content": "依然一册巧装成，故纸为胎越样轻。\n四畔黑云都罩尽，中间只有月长明。",
        "dynasty": "宋",
        "collection_info": null
    },
    {
        "title": "虎丘",
        "author": "叶梦得",
        "content": "虎丘之名岁二千，虎丘之丘何渺然。\n众山争高隐日月，笑此拳石埋平田。\n虽然培塿疑异物，划开阴崖十丈悬。\n冢中有恨索遗指，亭上无语传枯禅。\n偏是吴人爱山急，逐面分方夸凭立。\n屋承隋唐良稳称，墨题熙丰尚新湿。\n松梢莫遣风雨横，石盘自添苔藓涩。\n春来春去吴人游，足茧层巓踣应泣。",
        "dynasty": "宋",
        "collection_info": null
    },
    {
        "title": "长桥",
        "author": "叶梦得",
        "content": "长桥跨空水弥漫，北望吞天去无岸。\n洞庭自涌东西山，惊涛忽起起行人断。\n禹功千年在坤舆，东南大浸惟五湖。\n如何寇来不少限，铁马万骑翻长驱。",
        "dynasty": "宋",
        "collection_info": null
    },
    {
        "title": "句",
        "author": "叶梦得",
        "content": "逸人旧住子午谷，诗客独寻丁卯桥。",
        "dynasty": "宋",
        "collection_info": null
    },
    {
        "title": "桐君祠作招仙歌",
        "author": "卢襄",
        "content": "桐君归来兮，仙驭远游将何之，宁不欲朝玉京兮升紫微。\n戴日月之冠兮披紫霞之衣，佩苍精之龙兮餐玉田之芝。\n友王乔与萧史兮，俨蜺旌玉佩而葳蕤，何如归来。\n猿鹤惨兮怨空山，川壑寂兮松桂闲，胡不拂袖烟幌兮开云关。\n藉芳草兮歌幽兰，庶乎游山之人可以往还。",
        "dynasty": "宋",
        "collection_info": null
    },
    {
        "title": "严子陵钓台",
        "author": "卢襄",
        "content": "无欲戴蝉冠，蝉冠械我首。\n无欲披衮衣，衮衣囚我身。\n贫贱自闲暇，功名多苦辛。\n君不见大将军功盖天地，一朝饿死垣墙裏。\n又不见穰侯贵压咸阳都，朝为卿相暮匹夫。\n争如春风秋月一竿竹，万古溪山看不足。\n胜他宫殿锁千门，细草新蒲为谁绿。",
        "dynasty": "宋",
        "collection_info": null
    },
    {
        "title": "姑苏台歌",
        "author": "卢襄",
        "content": "姑苏台上麋鹿游，断烟荒草令人愁。\n姑苏台边少行迹，宫殿无人土花碧。\n当年霸业几英雄，至首都归血刃中。\n利剑一朝尸壮士，白杨千古蟗悲风。\n吴王羞归九泉裏，西施空似桃花美。\n子胥虽死过生荣，越人却是奇男子。",
        "dynasty": "宋",
        "collection_info": null
    },
    {
        "title": "登三贤堂  其一",
        "author": "卢襄",
        "content": "舟繫小桥杨柳月，帆移平浦芰荷风。\n当时不向烟波老，霸业功名一扫空。",
        "dynasty": "宋",
        "collection_info": null
    },
    {
        "title": "登三贤堂  其二",
        "author": "卢襄",
        "content": "鲈脍色鲜盘玉缕，莼羹香滑煮龙髯。\n可怜水月交光夜，一笛西风自捲帘。",
        "dynasty": "宋",
        "collection_info": null
    },
    {
        "title": "登三贤堂  其三",
        "author": "卢襄",
        "content": "醉梦几经芳草渡，吟魂飞上月明楼。\n散人已出形骸外，肯作乡声效楚囚。",
        "dynasty": "宋",
        "collection_info": null
    },
    {
        "title": "姑苏台通遗址",
        "author": "卢襄",
        "content": "秋风起兮鸿雁归，秋月明兮白云飞，弔往古兮一霑衣。",
        "dynasty": "宋",
        "collection_info": null
    },
    {
        "title": "韩信庙",
        "author": "卢襄",
        "content": "登坛当日拜元戎，楚汉都归指掌中。\n王气未消垓下敌，将星已落阵前功。\n高名紫宇千钧重，冤血青蛇一缕红。\n尚有鸾刀荐牲酒，斜阳烟树泣秋风。",
        "dynasty": "宋",
        "collection_info": null
    },
    {
        "title": "黄金堤",
        "author": "卢襄",
        "content": "昆崙一线苍崖，霹雳飞声趁地来。\n炀帝截教淮水断，巨灵羞劈华山开。\n桃花涨满通西洛，竹箭奔流逐吹台。\n午夜月明杨柳岸，空余风咽笛声哀。",
        "dynasty": "宋",
        "collection_info": null
    },
    {
        "title": "雍丘歌",
        "author": "卢襄",
        "content": "胡儿倚剑摩崆峒，范阳兵火烧天红。\n潼关失守大将死，銮舆播迁岷峨中。\n貔貅兵甲照冰雪，戈头尽是生民血。\n鲸海扬波鱼鼈腥，中原尽作天山月。\n二公擐甲怒搀枪，极鬬军前皆眦裂。\n食穷爱妾膏斤斧，愁蹙蛾眉气如缕。\n花钿宝髻谁復收，壮士相看泣如雨。\n霜刀抉齿肉未寒，再造皇家有英主。\n雄心义骨填沟壑，不得生荣肩李郭。\n论功初入鹳鹊楼，图形已入麒麟阁。",
        "dynasty": "宋",
        "collection_info": null
    },
    {
        "title": "招隐二首  其一",
        "author": "卢襄",
        "content": "有玉人兮山之隅，骑苍龙兮歌步虚。\n薜荔衣兮女萝裾，餐琼蕊兮被玉书。\n朝玉皇兮游上都，擘麟脯兮邀麻姑。\n胡不舍此而来兮吾与俱。",
        "dynasty": "宋",
        "collection_info": null
    },
    {
        "title": "招隐二首  其二",
        "author": "卢襄",
        "content": "日旋月转兮能几时，人间不可以久留兮，缁尘染予素衣。\n何不读青苔之篇兮，歌白云之诗。\n玉书金简号仙籍兮，留芳名其庶几。\n然后左苍龙而右青螭，飞羽盖兮张云旗。\n黄鹄引兮归瑶池，汝将舍此兮安之。",
        "dynasty": "宋",
        "collection_info": null
    },
    {
        "title": "予同彦老自四明之永嘉中道留宿岳林会法照海印二禅伯夜话投晓登车乃行留题于寺三首  其一",
        "author": "卢襄",
        "content": "病骨倦鞍马，禅居忻少留。\n暮云山尽路，孤磬月明楼。\n林静钩辀晓，风香罢亚秋。\n重来坐盘石，相对话归休。",
        "dynasty": "宋",
        "collection_info": null
    },
    {
        "title": "予同彦老自四明之永嘉中道留宿岳林会法照海印二禅伯夜话投晓登车乃行留题于寺三首  其二",
        "author": "卢襄",
        "content": "嘆息老禅伯，萧闲心自如。\n买松栽别坞，引水过新渠。\n草色经行外，禽声宴坐余。\n自惭双客鬓，垂老尚征车。",
        "dynasty": "宋",
        "collection_info": null
    },
    {
        "title": "予同彦老自四明之永嘉中道留宿岳林会法照海印二禅伯夜话投晓登车乃行留题于寺三首  其三",
        "author": "卢襄",
        "content": "报国竟无补，敢辞山路遥。\n晚寒生竹径，新涨断溪桥。\n奔走真逋客，安闲愧老樵。\n令人欲心折，风雨夜潇潇。",
        "dynasty": "宋",
        "collection_info": null
    },
    {
        "title": "途中书怀寄奉化知县二首  其一",
        "author": "卢襄",
        "content": "自戴渊明漉酒巾，食鲑甘作庾郎贫。\n虽无残菊簪华髪，赖有青山似故人。\n几处鸦鸣牛背雨，经年衣犯马蹄尘。\n待携神武朝衫去，还我烟溪漱石身。",
        "dynasty": "宋",
        "collection_info": null
    },
    {
        "title": "途中书怀寄奉化知县二首  其二",
        "author": "卢襄",
        "content": "奔驰渐觉峥嵘，负郭芜田未退耕。\n正恐山溪吹岸去，任从烟草唤愁生。\n别来竹院门长掩，好去渔舟手自撑。\n渐晚归心在何许，夕阳低处伴云横。",
        "dynasty": "宋",
        "collection_info": null
    },
    {
        "title": "太上皇帝御制题扇面所画红木犀赐从臣荣薿",
        "author": "卢襄",
        "content": "月宫移向日宫栽，染得娇红入面来。\n多谢秋风扬雨露，丹心一一为君开。",
        "dynasty": "宋",
        "collection_info": null
    },
    {
        "title": "秋",
        "author": "卢襄",
        "content": "岸红初破木芙蓉，送别遥闻野寺钟。\n江抱月流青炯炯，山随天去碧重重。",
        "dynasty": "宋",
        "collection_info": null
    },
    {
        "title": "窗外梅花",
        "author": "卢襄",
        "content": "已消残雪豆稭灰，斜压疏篱一半开。\n虽我故园无分看，问渠春色几时来。\n冷香渐欲熏时梦，落蕊朊能砌韵台。\n定復水边多屐齿，试令长鬣视苍苔。",
        "dynasty": "宋",
        "collection_info": null
    },
    {
        "title": "贫贱二首  其一",
        "author": "卢襄",
        "content": "身在秋湖天一角，岭猿洲雁亦相哀。\n他时相见柯山下，土锉芳薪煮芋魁。",
        "dynasty": "宋",
        "collection_info": null
    },
    {
        "title": "贫贱二首  其二",
        "author": "卢襄",
        "content": "多病吴中一腐儒，新来铅水照髭鬍。\n扫地静怜黄吻婢，缚鸡卖遣白头奴。",
        "dynasty": "宋",
        "collection_info": null
    },
    {
        "title": "村落",
        "author": "卢襄",
        "content": "钓船归落昏鸦后，江雨来从白鸟边。\n旧屋但余烧叶竈，破囊犹欠买山钱。",
        "dynasty": "宋",
        "collection_info": null
    },
    {
        "title": "石桥道中三首  其一",
        "author": "卢襄",
        "content": "牛羊日晚下烟坡，病眼看花手自摩。\n千里家乡曾梦到，一年风景最春多。\n樽前有酒须相觅，眼底无愁可奈何。\n王事虽劳吾敢惮，犹胜乘雪下蓬婆。",
        "dynasty": "宋",
        "collection_info": null
    },
    {
        "title": "石桥道中三首  其二",
        "author": "卢襄",
        "content": "枕底鸡声月影残，摇鞭驱马上巑岏。\n路高蜀道九折坂，水急香山八节滩。\n茶异雪花生筯底，眼明金雀舞林端。\n凌晨只怪貂裘薄，山近天门分外寒。",
        "dynasty": "宋",
        "collection_info": null
    },
    {
        "title": "石桥道中三首  其三",
        "author": "卢襄",
        "content": "足根重茧寸心灰，故里田园好在哉。\n晚浦横舟芳草远，废墙经雨小桃开。\n须知鞭马骎骎去，不是寻春得得得来。\n多谢残年足公事，因将香火访天台。",
        "dynasty": "宋",
        "collection_info": null
    },
    {
        "title": "剡溪书怀三绝  其一",
        "author": "卢襄",
        "content": "山鸟逢春恰恰啼，桃花流水路犹迷。\n何时鼠子膏齐斧，笑领白云归剡溪。",
        "dynasty": "宋",
        "collection_info": null
    },
    {
        "title": "剡溪书怀三绝  其二",
        "author": "卢襄",
        "content": "故园生事只衡茅，不管方兄久绝交。\n粝食枯椽吾易足，鹪鹩只占一枝巢。",
        "dynasty": "宋",
        "collection_info": null
    },
    {
        "title": "剡溪书怀三绝  其三",
        "author": "卢襄",
        "content": "山杏枝头鹎鵊儿，来传春意语多时。\n脆红可是浑无力，不奈东风尽日吹。",
        "dynasty": "宋",
        "collection_info": null
    },
    {
        "title": "泛剡溪",
        "author": "卢襄",
        "content": "愁呵龟手冷摇鞭，乘兴来登访戴船。\n解事篙师小鸣橹，恐惊寒雁入晴天。",
        "dynasty": "宋",
        "collection_info": null
    },
    {
        "title": "题圆超寺挟溪亭",
        "author": "卢襄",
        "content": "孤亭瞰平野，双溪分两腋。\n野阔春风香，溪晴照人碧。\n我来亭上天欲春，溪声野色争赴人。\n胸中丘壑相映发，翛然便欲乘飙轮。\n惜无妙手王摩诘，半破鹅溪重画出。\n溪山应喜得赏音，尽遣烟霞供落笔。\n我嗟吟鬓犯车尘，一凭危栏眼界新。\n寄谢溪声与山色，他时来作箇中人。",
        "dynasty": "宋",
        "collection_info": null
    },
    {
        "title": "题石鼓",
        "author": "卢襄",
        "content": "山在江城欲尽头，招提无处着清幽。\n寒枕水底长留月，冷入天围不剩秋。\n村静尚遗看鹤户，溪寒只受钓渔舟。\n眼前佳思能如许，悔不长为隐地游。",
        "dynasty": "宋",
        "collection_info": null
    },
    {
        "title": "过定林寺",
        "author": "卢襄",
        "content": "寒旌隐隐入花村，小雨初晴水带昏。\n不惮山程寻寺去，只将诗思与僧论。\n菱侵水步深藏艇，柳暗人家半掩门。\n莫厌禅居萧冷甚，此来一为访溪藤。",
        "dynasty": "宋",
        "collection_info": null
    },
    {
        "title": "登鹿苑隐天阁  其一",
        "author": "卢襄",
        "content": "欲结爱山人，共了寻山债。\n未有买山钱，愁闻有山卖。",
        "dynasty": "宋",
        "collection_info": null
    },
    {
        "title": "登鹿苑隐天阁  其二",
        "author": "卢襄",
        "content": "小雨湿春风，倦云遮落日。\n不若叫风来，吹云放山出。",
        "dynasty": "宋",
        "collection_info": null
    },
    {
        "title": "登鹿苑隐天阁  其三",
        "author": "卢襄",
        "content": "一眼吞万山，寸心贮千里。\n何日上归舟，教人问春水。",
        "dynasty": "宋",
        "collection_info": null
    },
    {
        "title": "登鹿苑隐天阁  其四",
        "author": "卢襄",
        "content": "残雪领春来，疏钟惊梦去。\n尚忆去年愁，孤舟繫江树。",
        "dynasty": "宋",
        "collection_info": null
    },
    {
        "title": "再登隐天阁",
        "author": "卢襄",
        "content": "好在沧州趣，青苹入眼多。\n落红随水尽，啼鸟奈春何。\n生事诗千首，功名印几窼。\n如何唤禅伯，软语坐盘陀。",
        "dynasty": "宋",
        "collection_info": null
    },
    {
        "title": "登鹿苑寺玉虹亭",
        "author": "卢襄",
        "content": "饥鼯愁玃号穷冬，层峦秀壁撑晴空。\n闲拖小藤借余力，来看霜岩飞怒虹。\n小奚催呼老欵段，瀹鼎篝火烹团龙。\n余甘入口齿颊爽，两腋便欲生清风。\n悠然千里堕眼界，金篦刮膜开双瞳。\n乃知足力不到处，别有天地生壶中。\n国恩欲报已华髪，征车未去先晨钟。\n玉川乘云紫皇家，谪仙骑鲸河伯宫。\n聊追二子归禹穴，碧空转首山重重。",
        "dynasty": "宋",
        "collection_info": null
    },
    {
        "title": "游鹿苑寺山",
        "author": "卢襄",
        "content": "喜策寻春杖，登高不待扶。\n蚁寒穿柳影，蜂暖饱花鬚。\n把酒怜樱笋，临流忆鳜鱼。\n他时公事了，方有醉工夫。",
        "dynasty": "宋",
        "collection_info": null
    },
    {
        "title": "接山堂",
        "author": "卢襄",
        "content": "故腊老欲尽，新春悭未来。\n无令陇梅觉，且遣山禽催。\n云间古招提，铁凤翔斗魁。\n单车夜剥啄，境凈无纤埃。\n修篁舞瘦蛟，怒瀑生晴雷。\n坐久欲颊风，吹我心雾开。\n乃知白莲社，未下黄金台。\n缅思王骑曹，逸韵挽不回。\n且同谢康乐，屐齿破苍苔。\n重游定不恶，林壑富诗材。",
        "dynasty": "宋",
        "collection_info": null
    },
    {
        "title": "再登接山堂  其一",
        "author": "卢襄",
        "content": "鹫峰游屐少，我独住多时。\n僧护翻经石，猿攀啸月枝。\n地寒春到晚，山远梦归迟。\n尚被浮云误，吾心信自痴。",
        "dynasty": "宋",
        "collection_info": null
    },
    {
        "title": "再登接山堂  其二",
        "author": "卢襄",
        "content": "着地岚阴拨不开，傍闲同到妙高台。\n老僧只恐泉声少，坐遣飞云唤雨来。",
        "dynasty": "宋",
        "collection_info": null
    },
    {
        "title": "再登接山堂  其三",
        "author": "卢襄",
        "content": "修蛇细路困车牛，公事催人不自由。\n欲到遥岑冷侵骨，寄声归雁莫来休。",
        "dynasty": "宋",
        "collection_info": null
    },
    {
        "title": "剡山瑞香花",
        "author": "卢襄",
        "content": "入梦生香酒力微，不须金鸭袅孤馡。\n为嫌淡白非真色，故着仙家紫道衣。",
        "dynasty": "宋",
        "collection_info": null
    },
    {
        "title": "初熏堂红梅  其一",
        "author": "卢襄",
        "content": "河阳满县栽桃李，风过落花吹不起。\n潘郎远韵故不凡，为米折腰聊尔尔。",
        "dynasty": "宋",
        "collection_info": null
    },
    {
        "title": "初熏堂红梅  其二",
        "author": "卢襄",
        "content": "剡溪诗尹亦可人，作堂饷客名迎熏。\n虽无桃李继潘令，红梅一窼香入云。",
        "dynasty": "宋",
        "collection_info": null
    },
    {
        "title": "初熏堂红梅  其三",
        "author": "卢襄",
        "content": "自怜多病绣衣客，百年未半鬓先白。\n长鞭短帽饱霜露，田园将芜身未索。\n何日背琴携瘦筇，鸣弦堂上迎熏风。\n梅香已断叶初暗，满枝着子双颊红。\n寄声釢子可留意，为我沿溪撑短篷。",
        "dynasty": "宋",
        "collection_info": null
    },
    {
        "title": "定林寺沿溪采石蒲",
        "author": "卢襄",
        "content": "晓行隐隐入花村，小雨初晴水气昏。\n莫厌僧家能冷淡，且穿芸屩采溪荪。",
        "dynasty": "宋",
        "collection_info": null
    },
    {
        "title": "玉虹亭试茶  其一",
        "author": "卢襄",
        "content": "乍见飞泉眼即明，玉虹垂地半天声。\n何时闲散无公事，洗钵重来汲浅清。",
        "dynasty": "宋",
        "collection_info": null
    },
    {
        "title": "玉虹亭试茶  其二",
        "author": "卢襄",
        "content": "航湖未逐鸱夷子，得水今同桑苎翁。\n试遣茶瓯作花乳，从教两腋起清风。",
        "dynasty": "宋",
        "collection_info": null
    },
    {
        "title": "春兴",
        "author": "卢襄",
        "content": "雪花初着鸳鸯瓦，迭嶂疏林入图画。\n春工不作两样心，尽遣根荄赴陶冶。\n我昔年少曾买春，着尽榆钱不多价。\n春应索价来觅人，客气今犹不相下。\n待领春风归去家，家山却有疗愁花。\n邻公大段作春计，小囿栽花今数世。\n但憎赤脚婢恼人，要逐丫鬟同拾翠。",
        "dynasty": "宋",
        "collection_info": null
    },
    {
        "title": "宁海道中",
        "author": "卢襄",
        "content": "又骑弱马耸吟肩，数点旗尖破暝烟。\n晓径寒生梧叶露，晚风愁入雁行天。\n新年事业唯行路，故国生涯只钓船。\n早晚径归耕莽苍，任从人笑客无毡。",
        "dynasty": "宋",
        "collection_info": null
    },
    {
        "title": "登摘星岭",
        "author": "卢襄",
        "content": "自知牛鬬耳，不奈晚猿何。\n客鬓愁中老，秋山别后多。\n扁舟桃叶渡，夜雨竹枝歌。\n赖有皋卢碗，时堪战睡魔。",
        "dynasty": "宋",
        "collection_info": null
    },
    {
        "title": "和田南仲梅",
        "author": "卢襄",
        "content": "寿阳粧额太矜持，不待宫貂赐口脂。\n惜妙风姿令雪妬，定真消息有春知。\n试看呵手攀条处，何似成阴着子时。\n莫遣王孙三弄绝，早寻疏影对江湄。",
        "dynasty": "宋",
        "collection_info": null
    },
    {
        "title": "酴醾花",
        "author": "卢襄",
        "content": "天将花王国艷殿春色，酴醾洗妆素颊相追陪。\n绝胜浓英缀枝不韵李，堪友横斜照水搀先梅。\n瑶池董双成浴香肌露，竹林嵇叔夜醉玉山颓。\n风流何事不入锦囊句，清和天气直挽青阳回。",
        "dynasty": "宋",
        "collection_info": null
    },
    {
        "title": "游南岩山",
        "author": "卢襄",
        "content": "不着乌纱只岸巾，寻山还得爱山人。\n半空飞雨侵衣润，入座晴岚照眼新。\n风过松杉犹藴藉，雪消岩壑更精神。\n何时亦把任公钓，坐钓日东横海鳞。",
        "dynasty": "宋",
        "collection_info": null
    },
    {
        "title": "句  其一",
        "author": "卢襄",
        "content": "试将钟子山水意，一洗退之冰炭肠。",
        "dynasty": "宋",
        "collection_info": null
    },
    {
        "title": "句  其二",
        "author": "卢襄",
        "content": "江鸥斜日浪清浅，岩桂小窗香有无。",
        "dynasty": "宋",
        "collection_info": null
    },
    {
        "title": "句  其三",
        "author": "卢襄",
        "content": "井花汲水银瓶冷，雁字吹高玉露寒。",
        "dynasty": "宋",
        "collection_info": null
    },
    {
        "title": "句  其四",
        "author": "卢襄",
        "content": "恍疑水底长流月，冷觉天围不剩秋。",
        "dynasty": "宋",
        "collection_info": null
    },
    {
        "title": "句  其五",
        "author": "卢襄",
        "content": "红芭蕉映黑牵牛。",
        "dynasty": "宋",
        "collection_info": null
    },
    {
        "title": "句  其六",
        "author": "卢襄",
        "content": "茧足相从南极边，真机不落野狐涎。",
        "dynasty": "宋",
        "collection_info": null
    },
    {
        "title": "句  其七",
        "author": "卢襄",
        "content": "强呼膏雨鸠闲管，乍有香泥燕猛忙。",
        "dynasty": "宋",
        "collection_info": null
    },
    {
        "title": "句  其八",
        "author": "卢襄",
        "content": "但数十家看鹤户，与两三隻钓鱼船。",
        "dynasty": "宋",
        "collection_info": null
    },
    {
        "title": "句  其九",
        "author": "卢襄",
        "content": "花外小楼云罨画，杏波晴叶退微红。",
        "dynasty": "宋",
        "collection_info": null
    },
    {
        "title": "句  其一○",
        "author": "卢襄",
        "content": "想行客过梅桥滑，免老农忧麦壠轻。",
        "dynasty": "宋",
        "collection_info": null
    },
    {
        "title": "句  其一一",
        "author": "卢襄",
        "content": "到底此君高韵在，清风两腋为渠生。",
        "dynasty": "宋",
        "collection_info": null
    },
    {
        "title": "句  其一二",
        "author": "卢襄",
        "content": "姑射真人玉骨香，淡月微风惜良夜。",
        "dynasty": "宋",
        "collection_info": null
    },
    {
        "title": "句  其一三",
        "author": "卢襄",
        "content": "麦秋天气朝朝变，蚕月人家处处忙。",
        "dynasty": "宋",
        "collection_info": null
    },
    {
        "title": "句  其一四",
        "author": "卢襄",
        "content": "春送人家入画屏。",
        "dynasty": "宋",
        "collection_info": null
    },
    {
        "title": "句  其一五",
        "author": "卢襄",
        "content": "天作人间小画屏。",
        "dynasty": "宋",
        "collection_info": null
    },
    {
        "title": "句  其一六",
        "author": "卢襄",
        "content": "客来如见小窗扉，便是山翁想山处。",
        "dynasty": "宋",
        "collection_info": null
    },
    {
        "title": "游嵩山峻极中院作",
        "author": "王寀",
        "content": "烂红一点出浮沤，夜坐嵩峰顶上头。\n笑对僧窗谈祖德，当年七十四回游。",
        "dynasty": "宋",
        "collection_info": null
    },
    {
        "title": "浪花",
        "author": "王寀",
        "content": "一江秋水浸寒空，渔笛无端弄晚风。\n万里波心谁折得，夕阳影裏碎残红。",
        "dynasty": "宋",
        "collection_info": null
    },
    {
        "title": "题紫团山三十六景 迎阳峰",
        "author": "王寀",
        "content": "阳燧初升八极车，飞光犹带赤城霞。\n山英固有葵心在，不许羣峰取次遮。",
        "dynasty": "宋",
        "collection_info": null
    },
    {
        "title": "题紫团山三十六景 倚秀峰",
        "author": "王寀",
        "content": "山形迭迭掩禅关，长薄萧森落照间。\n天女欲夸新结束，都将翠藻簇烟鬟。",
        "dynasty": "宋",
        "collection_info": null
    },
    {
        "title": "题紫团山三十六景 天杠",
        "author": "王寀",
        "content": "不分苍梧西北倾，只将一柱与搘撑。\n而今六幕安然处，不使斯人乐太平。",
        "dynasty": "宋",
        "collection_info": null
    },
    {
        "title": "题紫团山三十六景 磨崖",
        "author": "王寀",
        "content": "家山本与语溪接，使节曾过砥柱游。\n见说紫团铭勒处，西风千里重回头。",
        "dynasty": "宋",
        "collection_info": null
    },
    {
        "title": "题紫团山三十六景 濯缨溪",
        "author": "王寀",
        "content": "江上老人终独往，尘中孺子果何知。\n溪翁欲识沧浪意，看取青霄浸月时。",
        "dynasty": "宋",
        "collection_info": null
    },
    {
        "title": "题紫团山三十六景 东华表",
        "author": "王寀",
        "content": "借问辽东鹤，归来得许悲。\n浮生随念变，何待冢纍纍。",
        "dynasty": "宋",
        "collection_info": null
    },
    {
        "title": "题紫团山三十六景 西华表",
        "author": "王寀",
        "content": "寄谢西朝相，神奸古有图。\n如何延客处，庭燎照丰狐。",
        "dynasty": "宋",
        "collection_info": null
    },
    {
        "title": "题紫团山三十六景 碧罗峰",
        "author": "王寀",
        "content": "风曳山妃带，云穿木客衣。\n青松容袅袅，红叶半飞飞。\n月为幽人罢，春从旧处归。\n明朝碧峰外，试与绊斜晖。",
        "dynasty": "宋",
        "collection_info": null
    },
    {
        "title": "题紫团山三十六景 金屋山",
        "author": "王寀",
        "content": "云拂层峰四面朝，朝阳北过更岧峣。\n金仙自合居金屋，不为胶东贮阿娇。",
        "dynasty": "宋",
        "collection_info": null
    },
    {
        "title": "题紫团山三十六景 鸱尾山",
        "author": "王寀",
        "content": "天借溪头奠佛居，全将帝所作规模。\n汉家不识真鸱尾，何笑区区问越巫。",
        "dynasty": "宋",
        "collection_info": null
    },
    {
        "title": "题紫团山三十六景 山翁崖",
        "author": "王寀",
        "content": "仙翁爱山居，留形在东岭。\n风林度啸声，梦乡壑漾飞影。\n华髪欲萧萧，青瞳犹耿耿。\n追踪有名流，回首发深省。",
        "dynasty": "宋",
        "collection_info": null
    },
    {
        "title": "题紫团山三十六景 驻云亭",
        "author": "王寀",
        "content": "尘迹初从世网收，一邱一壑此优游。\n却应化作飞云片，长向亭前伴客留。",
        "dynasty": "宋",
        "collection_info": null
    },
    {
        "title": "题紫团山三十六景 老人峰",
        "author": "王寀",
        "content": "江庐已别游河侣，商洛休陪谒汉宝。\n独立南山千嶂裏，长将万寿祝岩宸。",
        "dynasty": "宋",
        "collection_info": null
    },
    {
        "title": "题紫团山三十六景 南极园",
        "author": "王寀",
        "content": "清征有逸仙，畴昔下南极。\n紫气远成图，照此太白域。\n芝田手所耘，地灵亦知啬。\n云根一十八，劚握安可得。\n惟余乱峰间，乔林竦春寒色。",
        "dynasty": "宋",
        "collection_info": null
    },
    {
        "title": "谒王寀",
        "author": "郑州书生",
        "content": "照影空蒙山色裏，背人扑鹿水禽飞。\n梅花落尽春寒在，细雨斜风点客衣。",
        "dynasty": "宋",
        "collection_info": null
    },
    {
        "title": "怀安官舍病起九日作",
        "author": "苏元老",
        "content": "篱菊今年拆最繁，绕丛新折上雕盘。\n病知佳节霜风冷，喜对高堂骨肉欢。\n久废笑歌慵饮酒，只闻儿女劝加餐。\n如何猛下蔾床去，又逐鸳鸿振羽翰。",
        "dynasty": "宋",
        "collection_info": null
    },
    {
        "title": "十日菊",
        "author": "苏元老",
        "content": "寂寞东篱下，凝烟簇簇芳。\n无人赏幽艷，有蝶恋清香。\n不伴茱萸饮，空教蟋蟀藏。\n重阳虽已过，来岁可能忘。",
        "dynasty": "宋",
        "collection_info": null
    },
    {
        "title": "重阳述怀",
        "author": "苏元老",
        "content": "屋前寒雀作饥声，老大都因节物惊。\n九日纵弃经夕饮，百年能病几番酲。\n白衣于我似无旧，黄菊对人偏有情。\n醉裏高歌开口笑，世间名利一毫轻。",
        "dynasty": "宋",
        "collection_info": null
    },
    {
        "title": "赠抚琴刘伯华",
        "author": "苏元老",
        "content": "公子方年少，丝桐长有名。\n曲虽仍旧谱，指要发新声。\n涧落泉初响，风清月正明。\n起予千古意，恻怅不胜情。",
        "dynasty": "宋",
        "collection_info": null
    },
    {
        "title": "赠棋士兼相",
        "author": "苏元老",
        "content": "嵯峨远游冠，过我田里居。\n手谈达要妙，心计有卷舒。\n把握杀活机，操持开阖枢。\n总总如乱兵，纷纷若奔车。\n观者皆怵惕，敌人更揶揄。\n一着起疲废，万口惊喧呼。\n巧思自神授，智慧非常拘。\n又闻风鉴精，许与且不渝。\n羣公赠诗文，称述良非虚。\n自昔少兼能，今挟二术俱。\n奕秋与许负，异世同一躯。\n惜哉惟艺名，问学当何时。",
        "dynasty": "宋",
        "collection_info": null
    },
    {
        "title": "夜过鄱阳湖三首  其一",
        "author": "章谊",
        "content": "风驱残暑月侵衣，仙客乘槎八月归。\n万顷平湖波不动，夜深鸣橹渡如飞。",
        "dynasty": "宋",
        "collection_info": null
    },
    {
        "title": "夜过鄱阳湖三首  其二",
        "author": "章谊",
        "content": "平湖闻说浪如山，今夜扁舟在还。\n天象水光俱一色，此身安渡斗牛间。",
        "dynasty": "宋",
        "collection_info": null
    },
    {
        "title": "夜过鄱阳湖三首  其三",
        "author": "章谊",
        "content": "鄱阳湖面三百里，草树云山望裏无。\n月夜扁舟讶何许，一天星汉近相趋。",
        "dynasty": "宋",
        "collection_info": null
    },
    {
        "title": "题饶州永平监百叶黄梅",
        "author": "章谊",
        "content": "百叶黄梅照小堂，江南春色冠年芳。\n洛妃不露朝霞脸，秦女聊开散麝粧。\n已荐香风来枕席，更留美实特杯觞。\n一枝今日欲谁赠，且伴钗头金凤凰。",
        "dynasty": "宋",
        "collection_info": null
    },
    {
        "title": "绍兴府寒食湖山游人",
        "author": "章谊",
        "content": "江南春色胜常年，蚕妇耕夫笑语妍。\n日永湖山纵游屐，夜深箫鼓更划船。\n羁人半作吴侬语，骚客休吟楚些篇。\n服叛招携有长算，会移丰乐到齐燕。",
        "dynasty": "宋",
        "collection_info": null
    },
    {
        "title": "谢事东归史馆相公出饯都门宠贶嘉什感旧怆别黯然衰悰谨次疆韵",
        "author": "章谊",
        "content": "平生亲契保初终，梦幻凋零念德宫。\n朝路时来陪圣相，家山老去逐逋翁。\n珠玑落纸吟豪健，兰菊浮觞醉面红。\n台曜转高无復见，除非书雁到江东。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂",
        "author": "江常",
        "content": "玉室璇台奉宴居，醉吟风月在方壶。\n山川大抵因人胜，出处由地与道俱。\n斟酌古今归奥学，扶持宗社属嘉谟。\n区区却笑陶元亮，祇把南山入画图。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗  其一",
        "author": "钱伯言",
        "content": "今代麒麟第一功，十年勋德与天通。\n岂知乐圣衔杯地，长在重溟倒景中。\n避宠不妨成远别，养花无意在珍丛。\n角巾私第何须问，自有公言满舜听。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗  其二",
        "author": "钱伯言",
        "content": "？令台狱？羣花，名圃初成将相家。\n云母久遮黄閤座，绮疏新照赤城霞。\n调羹梅子生无数，遵渚鸿飞去有涯。\n见说樽前富佳客，亦应思我醉时挝。",
        "dynasty": "宋",
        "collection_info": null
    },
    {
        "title": "次韵奉和蒙着太尉澹山见示长句",
        "author": "钱伯言",
        "content": "澹岩宛在进江滨，多少篇章刻翠珉。\n闻道凤凰将九子，恰逢花木正中春。\n杖游岂为知名久，历览悬知啸侣频。\n林外鸟声应报客，溪头梅子已生人。\n茅茨信我无三顾，物象因君遂一新。\n试共携筇采灵草，幽岚何必与天邻。",
        "dynasty": "宋",
        "collection_info": null
    },
    {
        "title": "澹山岩二首  其一",
        "author": "钱伯言",
        "content": "老眼遍四方，兹焉真鲜俪。\n室圜悬磬如，天侧偃盖似。\n谁移巨蟒宅，孰受祖龙使。\n祗同澹竹名，佳哉亦少味。",
        "dynasty": "宋",
        "collection_info": null
    },
    {
        "title": "澹山岩二首  其二",
        "author": "钱伯言",
        "content": "造化其偶然，刳山住深谷。\n迹压潇湘头，迥披九疑足。\n千龄隔仙凡，跬步变寒燠。\n石田傥可种，愿受自耕禄。",
        "dynasty": "宋",
        "collection_info": null
    },
    {
        "title": "戏书送澹山入院  其一",
        "author": "钱伯言",
        "content": "云本无心出岫，水岂有意趋东。\n势或使之然者，何妨巾拂谈空。",
        "dynasty": "宋",
        "collection_info": null
    },
    {
        "title": "戏书送澹山入院  其二",
        "author": "钱伯言",
        "content": "子好逢场作戏，我方置散投闲。\n世味久如嚼蜡，合向兹山往还。",
        "dynasty": "宋",
        "collection_info": null
    },
    {
        "title": "句",
        "author": "钱伯言",
        "content": "华戎交气俗，淮汴倒清浑。",
        "dynasty": "宋",
        "collection_info": null
    },
    {
        "title": "寄罗廷扬",
        "author": "张觷",
        "content": "曾闻避世门金马，何事逃名寨石牛。\n四海重湖今鼎沸，可能同上岳阳楼。",
        "dynasty": "宋",
        "collection_info": null
    },
    {
        "title": "赋跛鼈先生赵万宗二首  其一",
        "author": "傅崧卿",
        "content": "生长兵间接太平，封峦亲见告功成。\n茂陵遗稿犹施用，跛鼈如何独未行。",
        "dynasty": "宋",
        "collection_info": null
    },
    {
        "title": "赋跛鼈先生赵万宗二首  其二",
        "author": "傅崧卿",
        "content": "鹤书东召竟牢辞，一去辞鲸世莫追。\n会有丹青遗像在，谁将配食季真祠。",
        "dynasty": "宋",
        "collection_info": null
    },
    {
        "title": "以冰饷同舍",
        "author": "傅崧卿",
        "content": "蓬莱道山，羣仙所游。\n清异人境，不风自凉。\n火云腾空，莫之能炎。\n饷以冰雪，是谓附益。",
        "dynasty": "宋",
        "collection_info": null
    },
    {
        "title": "句",
        "author": "傅崧卿",
        "content": "色带墨痕迷旧沼，响随钟韵下层楼。",
        "dynasty": "宋",
        "collection_info": null
    },
    {
        "title": "喜神赞",
        "author": "慕容氏",
        "content": "丹青得意以为真，一笔扫成身外身。\n不二法中无这箇，到头那箇是真形。",
        "dynasty": "宋",
        "collection_info": null
    },
    {
        "title": "叔厚内翰宠示喜雪诗谨次高韵",
        "author": "胡交修",
        "content": "吾君忧岁为民祈，天报精衷喜莫违。\n盈尺定占京辇应，余花犹到汝邦飞。\n润流土脉霑濡洽，巧着寒梢点缀微。\n春色欲随晴色动，劝耕农野渐芳菲。",
        "dynasty": "宋",
        "collection_info": null
    },
    {
        "title": "德升尚书置酒邀叔厚内翰与余同会叔厚席间赋诗道旧復宠示德升妙句俾余同和谨次韵奉呈",
        "author": "胡交修",
        "content": "履声曾接中台武，銮禁陪刊翠琰名。\n二老风流同燕席，一罇谈笑会江城。\n岁寒松柏青无改，酒畔篇章语可惊。\n辱叙金兰分赠我，勤拳尤识故人情。",
        "dynasty": "宋",
        "collection_info": null
    },
    {
        "title": "再和前韵奉呈",
        "author": "胡交修",
        "content": "纶掖琐闱曾并直，贤关芸阁早闻名。\n追陪每忆同清禁，邂逅开怀在赤城。\n良会惟知文字饮，高歌应有鬼神惊。\n相逢一笑真何乐，寄此樽前莫逆情。",
        "dynasty": "宋",
        "collection_info": null
    },
    {
        "title": "杂兴十首  其一",
        "author": "程俱",
        "content": "一日復一日，百年如此耳。\n那将千百计，来日何穷已。\n逝者不可追，来者安可知。\n正恐闻道晚，勿言功用迟。",
        "dynasty": "宋",
        "collection_info": null
    },
    {
        "title": "杂兴十首  其二",
        "author": "程俱",
        "content": "误点成駮牛，妙技有余赏。\n作意画蛇足，至今犹抚掌。\n君看人间事，类此或往往。\n浩叹可奈何，悠然起遐想。",
        "dynasty": "宋",
        "collection_info": null
    },
    {
        "title": "杂兴十首  其三",
        "author": "程俱",
        "content": "中夜忽自省，昔我今是非。\n音声故如昨，齿长鬚满颐。\n有人梦中言，子念无乃痴。\n今犹昔人耳，昔人安在兹。",
        "dynasty": "宋",
        "collection_info": null
    },
    {
        "title": "杂兴十首  其四",
        "author": "程俱",
        "content": "濯濯檐下溜，刁刁树间鸣。\n虫号百鸟闹，小大各有声。\n声多不留碍，响振元无形。\n何殊百千炬，光影各自明。",
        "dynasty": "宋",
        "collection_info": null
    },
    {
        "title": "杂兴十首  其五",
        "author": "程俱",
        "content": "胡葵向晨照，日引一尺长。\n松栽四五年，擢干未出墻。\n漙漙露方晞，借此颜色芳。\n各留一寸心，试待九月霜。",
        "dynasty": "宋",
        "collection_info": null
    },
    {
        "title": "杂兴十首  其六",
        "author": "程俱",
        "content": "春鸠一何拙，社燕一何巧。\n天阴逐其妇，饮啄聊自了。\n衔泥亦绸缪，託此华厦好。\n物生固有分，巧拙均一饱。",
        "dynasty": "宋",
        "collection_info": null
    },
    {
        "title": "杂兴十首  其七",
        "author": "程俱",
        "content": "穇穇新藁秸，补此茅屋漏。\n问云力田人，岁事苦耘耨。\n终年手足胝，得此以自覆。\n香秔一过眼，糠覈余满窦。",
        "dynasty": "宋",
        "collection_info": null
    },
    {
        "title": "杂兴十首  其八",
        "author": "程俱",
        "content": "昔年过吴江，恋恋不能去。\n临江尘思尽，廓若扫翳雾。\n兹为三年留，已厌波涛怒。\n乃知常人情，趣新方舍故。",
        "dynasty": "宋",
        "collection_info": null
    },
    {
        "title": "杂兴十首  其九",
        "author": "程俱",
        "content": "轧轧田边车，卷卷不得休。\n出之一寸痕，益以几尺流。\n扶提暴中野，强作田家讴。\n车声真哭声，天远将谁尤。",
        "dynasty": "宋",
        "collection_info": null
    },
    {
        "title": "杂兴十首  其一○",
        "author": "程俱",
        "content": "少小思振奇，颇恨身不长。\n身长益多累，信与忧俱生。\n回思二纪间，浪使儵忽争。\n谁能补黥劓，反我孩与婴。",
        "dynasty": "宋",
        "collection_info": null
    },
    {
        "title": "秋思",
        "author": "程俱",
        "content": "凉飈动秋思，中夜一长叹。\n月回西南隅，澹若霜华乱。\n清甘吸露井，起坐待晨盥。\n毋为事安眠，急景不可玩。\n午阴日以薄，坠叶黄且枯。\n遶舍足榆柳，鸣条眼中疏。\n芸芸悴方荣，髪白不再青。\n所以姑射子，骑龙出苍冥。\n残炎如老健，虽壮宁復久。\n新凉若涓流，已快执热手。\n萧然发朝暮，羽扇一刍狗。\n移夺定谁尤，论功亦何有。\n饥蝉得清风，向夕声更急。\n林间鸣络纬，长伴幽蛩泣。\n青灯对青编，秋气已復然。\n谁谓月有恨，正应人可怜。",
        "dynasty": "宋",
        "collection_info": null
    },
    {
        "title": "吴县游灵岩",
        "author": "程俱",
        "content": "春物已如许，放舟出横塘。\n扶桡漾渌涨，迨此白日长。\n草木有佳色，欣欣弄浮阳。\n幽禽静相呼，乘和自翻翔。\n春风不着人，浩浩吹我裳。\n终年思烦促，于此兴未央。\n舍舟得平地，陟彼万仞岗。\n明霞堕山西，夜气鬰已苍。\n岂无从我游，夹道鬚髯张。\n风来得好语，落落随低昂。\n幽堂扫禅榻，静对灯烛光。\n身轻浴新出，境寂虑欲忘。\n虚窗忽含晓，睡起日照梁。\n羣山发春姿，秀碧澹以芳。\n晨光晞薄露，草树滋幽香。\n徜徉寻昔游，步屧循长廊。\n振衣一长啸，寸目了八荒。\n上嗟百世基，竟坐一笑亡。\n当时馆娃地，今作选佛场。\n乃知诸梦境，遁化岂有常。\n飘然咏归欤，此适顷未尝。\n重来会有兴，肯使堕渺茫。\n旁人挽余言，借问身闲忙。\n吾方有公事，子去无相妨。",
        "dynasty": "宋",
        "collection_info": null
    },
    {
        "title": "古风送钱定国显道  其一",
        "author": "程俱",
        "content": "登崖无坦蹊，下濑无平波。\n寻常即千里，奈此巇阻何。\n朝跻青阳硖，暮入万牛涡。\n见之令人老，况乃身所过。\n赖有万顷陂，洗我心烦痾。",
        "dynasty": "宋",
        "collection_info": null
    },
    {
        "title": "古风送钱定国显道  其二",
        "author": "程俱",
        "content": "中林有幽华，乃擅一国香。\n终年不自见，道路草木长。\n应知当门病，要谢移根伤。\n终恐荷锄人，遡风袭流芳。\n纫之琼瑶佩，致彼君子堂。\n永捐盈腰艾，扈服不可忘。",
        "dynasty": "宋",
        "collection_info": null
    },
    {
        "title": "送傅国华墨卿赴保塞簿",
        "author": "程俱",
        "content": "闭门坐咄咄，出门长太息。\n问之何为尔，岁月亦可惜。\n褰衣临大河，跬步燕粤隔。\n回车抚长剑，玉食惨无色。\n男儿重性命，慷慨轻远适。\n非关饥所驱，岂为五鼎食。\n国华浙东来，触热向河北。\n行行四千里，易若持被直。\n怪无怀土念，语软心似石。\n要令饱辛勤，不使鸩安逸。\n顾余一畸士，束髪守编策。\n夜阑相对语，耿耿气横臆。\n保州几穷塞，百里望疆埸。\n萧萧易水寒，壮士不復得。\n君家义阳侯，尺八建雄绩。\n时平廓信度，胡颈安足赤。\n深藏百僚底，聊作青衫客。\n吾徒会时须，要子继休奕。",
        "dynasty": "宋",
        "collection_info": null
    },
    {
        "title": "过方子通惟深",
        "author": "程俱",
        "content": "白日苦易晚，我怀多隐忧。\n忧思剧春浸，浩漫不可收。\n出门欲有适，举步且復休。\n尘中等胶扰，念此将焉投。\n驾言城东北，阎闾即岩丘。\n是中有幽人，厉志凌霜秋。\n寸田荆棘尽，不假斤斧修。\n门无杂车马，一饭乃见留。\n虚堂芝朮香，下有百尺虬。\n苍阴匝平地，老干森下樛。\n堂中罗酒浆，耿耿灯烛幽。\n四天黮无光，万籁肃以揫。\n炯然坐相向，更仆语益遒。\n我身动乖迕，梦寐乔松游。\n常恐在泥滓，永为天所囚。\n会当从之子，濯足万里流。",
        "dynasty": "宋",
        "collection_info": null
    },
    {
        "title": "夜闻壁间蛩鸣有感二首  其一",
        "author": "程俱",
        "content": "露草亦已冷，寒蛩独无依。\n入我壁间鸣，出处定有时。\n谁言秋气高，感此动物微。\n我欲以意续，一叹三嗟咨。\n耿耿夜将旦，残星月边稀。",
        "dynasty": "宋",
        "collection_info": null
    },
    {
        "title": "夜闻壁间蛩鸣有感二首  其二",
        "author": "程俱",
        "content": "寒日苦易短，燕鸿暮何之。\n念尔舍沙漠，为此万里飞。\n衔芦不厌高，繫书端寄谁。\n寒声夜相呼，客子涕已垂。\n声断肠亦断，归期各何时。",
        "dynasty": "宋",
        "collection_info": null
    },
    {
        "title": "夜半闻横管",
        "author": "程俱",
        "content": "秋风夜搅浮云起，幽梦归来度寒水。\n一声横玉静穿云，响振疏林叶空委。\n曲终时引断肠声，中有千秋万古情。\n金谷草生无限思，楼边斜月为谁明。",
        "dynasty": "宋",
        "collection_info": null
    },
    {
        "title": "读神仙传六首  其一",
        "author": "程俱",
        "content": "骑龙上天入太清，继世而往在我盈。\n握铃而呼大司命，主非使者走折胫。\n乃知神仙非智巧，积功累行如邠镐。\n专怀邪辟祈长年，谁言淮南鸡犬飞上天。",
        "dynasty": "宋",
        "collection_info": null
    },
    {
        "title": "读神仙传六首  其二",
        "author": "程俱",
        "content": "安期生，赤玉舄，遗之东海滨。\n千年求我蓬莱下，祖龙岂是千年人。\n安期一量舄，葱岭一隻履，茫茫九州在泥滓。\n至人去之如脱屣，吁嗟祖龙萧翁宁悟此。",
        "dynasty": "宋",
        "collection_info": null
    },
    {
        "title": "读神仙传六首  其三",
        "author": "程俱",
        "content": "鲤鱼腹中有隐符，白鱼腹中有素书。\n鞭灵走石纔一戏，骑麟上天亦徒耳。\n谁能解衣涿水中，使人呼指赤鯶公。",
        "dynasty": "宋",
        "collection_info": null
    },
    {
        "title": "读神仙传六首  其四",
        "author": "程俱",
        "content": "莫作龙眉山头客，三百年不得作直。\n故应未办作李公，投身百斛旨酒中。\n鼓琴先生有怒色，有爱终当为物役。\n江都王勿预人事，倮虫膏血使谁从汝索。",
        "dynasty": "宋",
        "collection_info": null
    },
    {
        "title": "读神仙传六首  其五",
        "author": "程俱",
        "content": "昆崙下有三顷田，赤乌玉兔蹲两边。\n下有乌灵木，灌以华池泉。\n耕之不用一寸铁，使公家富不可说。\n如坻如京会有尽，万物皆吾槖中物，抟泥作金何屑屑。",
        "dynasty": "宋",
        "collection_info": null
    },
    {
        "title": "读神仙传六首  其六",
        "author": "程俱",
        "content": "胥门着蔡经，市门着梅福。\n我为松江吏，与汝相望亦相逐。\n高冠长剑卫士从，有口底事使蜡封。\n此身况不为陈尉，就公蜡封三尺喙，不能掷米作珠为狡狯。",
        "dynasty": "宋",
        "collection_info": null
    },
    {
        "title": "古钓台歌送阮阅休美成沿檄浙东",
        "author": "程俱",
        "content": "饿夫一往西山空，攫金胠箧清昼同。\n东方作矣事何若，玉柙未解裙襦中。\n排肩炙手日卓午，暮夜掉臂日送西飞鸿。\n谓言冰壶不受污，正似马耳经东风。\n我思一人，去我千载，乃在浙水之东富春濑。\n山嵚岖兮矗云汉，溪流喧豗白石乱。\n濑声尽处万寻碧，蟠蜒蜿兮守斯人之故宅。\n旁人指山名钓台，下视九土氛黄埃。\n投竿百犗何足道，直拂三珠挂瑶草。\n彼一人兮皎独立，清风为神冰为骨，佩琼蕤兮结明月。\n纫蘅兰以荐枕兮，服龙渊之无缺。\n羊裘蒙茸溪水旁，大胜被衮升明堂。\n刘秀发兵诛不道气，厌昆阳纔一扫。\n登床抚腹坐太息，始信赤符非至宝。\n君房素痴定不痴，致位鼎足何其危。\n阿谀顺旨腰领绝，安知直言身见杀。\n我昔客新定，挂帆七里滩。\n整冠拜祠下，岩岩千仞层台巅。\n神游八海极，彷佛聆其语。\n但觉万古松风寒，滔滔举世无不可。\n正自丧我非毋我，严滩水清山翠微。\n贪廉懦立归来兮，奎蹄絮缝不可以久栖。",
        "dynasty": "宋",
        "collection_info": null
    },
    {
        "title": "即事戏作四首  其一",
        "author": "程俱",
        "content": "老乌作巢一何拙，柳条垂丝今秃缺。\n衔枝復堕苦饶舌，编条作巢枝错节。\n老乌柳好汝勿伤，藏乌待得春叶长。\n安巢令汝着哺母，密叶更能庇风雨。",
        "dynasty": "宋",
        "collection_info": null
    },
    {
        "title": "即事戏作四首  其二",
        "author": "程俱",
        "content": "黄雀黄雀飞相逐，相呼门前啄遗粟。\n啄粟饱即休，有人挟箒扫泥待作粥。",
        "dynasty": "宋",
        "collection_info": null
    },
    {
        "title": "即事戏作四首  其三",
        "author": "程俱",
        "content": "鹤唳固有似，云何啄泥取蚯蚓。\n蚯蚓食泉曾不恶，鰌鱓蜿蜒尤不忍。\n何如忍饥向芝田，腥涎溷尔不得飞上天。",
        "dynasty": "宋",
        "collection_info": null
    },
    {
        "title": "即事戏作四首  其四",
        "author": "程俱",
        "content": "乌啼未必恶，麾去恨不早。\n鹊噪两耳聋，主人亦言好。\n安知一喙鸣，喜戚自颠倒。\n朝来羣鹊噪不已，童稚无知助吾喜。\n羣鹊自与乌争巢，慎勿喜欢真误尔。",
        "dynasty": "宋",
        "collection_info": null
    },
    {
        "title": "谢人惠砚",
        "author": "程俱",
        "content": "帝鸿墨海世不见，近爱端溪青紫砚。\n溪流见底寒且清，光凝浅绀渊之精。\n斧柯千古遗仙局，云暗半山含紫玉。\n割云镵玉巧如神，龙尾铜台可奴仆。\n君来自南数千里，不载珠玑似薏苡。\n芊芊溪草裹石砚，文字之祥直送喜。\n明窗大几墨花春，炉山吐兰千穗云。\n虚中含默静相对，那復草玄惊世人。",
        "dynasty": "宋",
        "collection_info": null
    },
    {
        "title": "穹窿葬事回邑有感",
        "author": "程俱",
        "content": "生别万里余，会面终有期。\n死别不转眸，一朝千古非。\n白日光在天，玄阴閟泉扉。\n盈盈闺中秀，土化成枯骴。\n冠笄共甘苦，谓见素髪垂。\n那知死生变，不待桑荫移。\n室有病时菌，箧有嫁时衣。\n了了眼中事，闲粧静容仪。\n垂杨手曾折，为我当春稀。\n迅流无迴波，落英无还枝。\n空房閴无迹，新坟草离离。\n伤心北门道，同来不同归。",
        "dynasty": "宋",
        "collection_info": null
    },
    {
        "title": "游华藏此君亭",
        "author": "程俱",
        "content": "山空木叶脱，霜露日已寒。\n萧萧岁寒子，劲气不可干。\n下庇秋草根，上栖众鸟安。\n烟梢掠云汉，过者仰首观。\n云何九衢罅，有此五亩寛。\n况当祇洹舍，永谢翦伐叹。\n高人名此君，千载莫敢刊。\n岂同渭川封，肯污秦氏官。\n鹓鶵未来食，螟螣或见残。\n终然保常操，特立良独难。\n我疑卞忠贞，铁石琐肺肝。\n遗骸寄此地，藏碧留余丹。\n精诚入毛髪，化此千琅玕。\n见之发三叹，临风肃衣冠。",
        "dynasty": "宋",
        "collection_info": null
    },
    {
        "title": "独游保宁凤凰台",
        "author": "程俱",
        "content": "饥鸮吓腐鼠，鸣鸟久不闻。\n一登凤凰台，目送苍梧云。\n山川丽晚日，氲氲发余熏。\n览此万里辉，振我衣上尘。\n前瞻翠回环，极望天无垠。\n低昂玄盘踞，佳气或未湮。\n山坳指楼观，青骨今尚神。\n驰烟谢逋客，三径久已榛。\n长松眇如荠，下有高世人。\n斯人不可作，此道日以新。\n回睇白鹭洲，长江泻沄沄。\n遥岑出澹碧，不辨楚与秦。\n我行适淮西，出处难重陈。\n岂无覉旅叹，乃有山水因。\n兹游颇幽独，作伴影与身。\n宁辞足力尽，聊使眉头伸。\n凭虚默自计，逝将祈孔宾。\n寄声华阳老，异日期相亲。",
        "dynasty": "宋",
        "collection_info": null
    },
    {
        "title": "过刘姓园居",
        "author": "程俱",
        "content": "负郭三顷稻，并田五亩园。\n人生如此足，安用华其轩。\n亲戚居南陌，交游在东村。\n有酒辄共醉，倾输见情言。\n三径杂桃李，九畦莳兰荪。\n黄柑百头奴，碧梧万支孙。\n山供景无尽，石映溪不浑。\n桑麻中馈任，布刈邻翁论。\n下以活妻孥，上以奉清温。\n时从赤松子，亦访吴市门。\n嗟我抱此志，十年若朝昏。\n家山眇天末，松菊岂復存。\n兹园临官道，坐笑车马奔。\n前山復场圃，疏筑随坳墩。\n我来适春秾，乱眼红青纷。\n怳然动乡思，梦寄东飞云。",
        "dynasty": "宋",
        "collection_info": null
    },
    {
        "title": "宿海会寺",
        "author": "程俱",
        "content": "万杉堆青没山骨，云埋七峰时出没。\n飞泉拂石泻哀湍，下有万古蛟龙窟。\n藏头睡熟呼不起，地坼三年蝗蝻出。\n千山脉理渍清甘，一罅涓涓流石液。\n同游况与惠询辈，纳屐振衣何勃窣。\n大门当前新筑道，跨水曲栏欹突兀。\n舂鸣轣辘趁朝炊，水畎悬流机械发。\n搘筇对此自三叹，抱瓮老人长搰搰。\n却坐幽堂忽浩歌，回首已失西山日。",
        "dynasty": "宋",
        "collection_info": null
    },
    {
        "title": "山谷寺",
        "author": "程俱",
        "content": "竺法暨华土，出传骨与书。\n金仙屹不动，坐使四海趋。\n山川第一胜，尽为佛者居。\n葱葱灊之谷，蛟鸾互盘纡。\n一为飞锡先，方士回云车。\n顾盼榛楚地，翚檐涌层虚。\n英灵护泉脉，饮此白足徒。\n当年盖国众，莫挽碧眼胡。\n传衣到三叶，此地滋焦枯。\n异气生杰阁，宸奎动天枢。\n神龙尽倾向，宝此明月珠。\n三圣陟帝所，云章久宁渝。\n余霑及婆塞，岁復六七夫。\n堂中老沙门，古态几皇胥。\n定知黄龙窟，不着点额鱼。\n门开两山峡，萃然七浮图。\n沙步对石麓，溪流清且徐。\n危甍隐深樾，间见碧与朱。\n朝来雨脚断，云气尚卷舒。\n悬知磴道滑，一水不復逾。\n州家有造诣，上马及未晡。",
        "dynasty": "宋",
        "collection_info": null
    },
    {
        "title": "石牛洞",
        "author": "程俱",
        "content": "阳城山头遽如许，金华山中呼不去。\n痴牛赤脚堕天河，共向空山饱烟雾。\n阿瞒安知眇道士，丹井至今存故处。\n琤淙万古穿石断，峡束奔流闹山坞。\n嵬峨上鬰千仞势，洞下坡陀无块土。\n文公古句惊旧观，拂拭苍莓增媚妩。\n亦欲磨崖放楚狂，扫迹政恐山神怒。",
        "dynasty": "宋",
        "collection_info": null
    },
    {
        "title": "望九华",
        "author": "程俱",
        "content": "卷帘坐对江南山，掠眼送青来亹亹。\n云泉肺肠久厌饫，挂颊悠然聊復尔。\n奇峰远澹忽四五，爽秀骎骎逼窗几。\n平生九华盛名下，一见定知真是矣。\n非关目力覩天奥，正觉羣山如聚米。\n好人好人有高韵，不独江州孟公子。\n直缘佳处无仕径，落莫道边同苦李。\n大是忘年耐久交，藜杖青鞋结终始。",
        "dynasty": "宋",
        "collection_info": null
    },
    {
        "title": "溪行叹",
        "author": "程俱",
        "content": "潾潾石间流，落落滩下石。\n相因成悍崄，日夜更拒激。\n化为百雷车，转入千丈碧。\n推舟上磊砢，尽日不寻尺。\n我行三伏中，正自涩如棘。\n于时久不雨，阳炎剧炊炙。\n溪流仅如綫，但见沙渚赤。\n逶迤呼蛇港，百步涉重碛。\n迢迢神亭濑，奡荡无遗力。\n此身诚不赀，此日良足惜。\n胡为弃分阴，尽室寄囏阨。\n长謡飞仙章，慷慨三叹息。",
        "dynasty": "宋",
        "collection_info": null
    },
    {
        "title": "山中对酒",
        "author": "程俱",
        "content": "秋容澹青山，爽秀雨皆足。\n清溪照千仞，空翠疑可掬。\n何年顾兔窟，桂子堕山腹。\n老香散深林，屑玉缀黄粟。\n朝来客衣动，一叶下空谷。\n客心如棼丝，日月共烦促。\n胸中尚磊块，陶写赖新渌。\n要当酒千钟，浇我愁万斛。\n顾有独醒人，修然倚枯木。",
        "dynasty": "宋",
        "collection_info": null
    },
    {
        "title": "二月二日富阳城东  其一",
        "author": "程俱",
        "content": "闭门三日坐听雨，不知春光已如许。\n桃李弄晴成艷笑，秾李怯风犹半吐。\n当年赤白桃李花，恨无佳人绝代歌。\n无事对花岂易得，有酒不饮将如何。",
        "dynasty": "宋",
        "collection_info": null
    },
    {
        "title": "二月二日富阳城东  其二",
        "author": "程俱",
        "content": "一春何许最佳处，柳色初匀思杀人。\n风揉雨练不可触，明绿映空颜色新。\n旧雨来时花未齐，今雨一过花团枝。\n明朝试踏城西路，已復可怜枝上稀。",
        "dynasty": "宋",
        "collection_info": null
    },
    {
        "title": "桐庐道中书事",
        "author": "程俱",
        "content": "一星熠熠初尚微，俄顷满天如灼龟。\n溪流黯黮四山黑，怒芒当空唯太白。\n举头仰书天漫漫，飞星纵横绝河汉。\n新月未高不可见，终夜起坐发三叹。",
        "dynasty": "宋",
        "collection_info": null
    },
    {
        "title": "题张大丞明园亭",
        "author": "程俱",
        "content": "京华真陆海，声利之所阛。\n向来山林士，往往去不还。\n濡足未肯已，没身何足叹。\n张侯翰林客，金龟着朝班。\n生平用一指，谈笑起废残。\n纷纷多卢子，名誉莫敢攀。\n五十未云老，幡然归故山。\n归来谢奔走，治此五亩园。\n养树如养生，斤斧不浪干。\n医花如医疾，察标见其源。\n上有十围木，蓊然午阴寛。\n下有百步荷，红鲜映清澜。\n爽气日多佳，西山挂檐端。\n安能九衢内，髀肉磨鞯鞍。\n我今坐奇穷，进退坎井间。\n违己恨纡辔，长饥思抱关。\n当时彭泽令，四壁唯瓢箪。\n折腰未为辱，径去曾无难。\n而我亦何者，栖栖犹强颜。",
        "dynasty": "宋",
        "collection_info": null
    },
    {
        "title": "送崔闲归庐山四首  其一",
        "author": "程俱",
        "content": "白露下修竹，当窗作秋声。\n冷然拂商絃，客子中夜惊。\n振衣一长啸，下濑如飞星。\n昔者去草堂，新松荫轩荣。\n别来今十年，霜华着青青。\n想见溜雨姿，森苍舞蛟鲸。\n归与当及健，羁栖亦何营。",
        "dynasty": "宋",
        "collection_info": null
    },
    {
        "title": "送崔闲归庐山四首  其二",
        "author": "程俱",
        "content": "琅琊山中水，韵入三尺桐。\n琅然醉翁操，发自玉涧翁。\n流泉不成音，写寄十二宫。\n醉翁不可见，妙语聊形容。\n尝闻三峡泉，上与天汉通。\n请君记余响，相彼玉佩风。\n此声倘可继，那復有此公。",
        "dynasty": "宋",
        "collection_info": null
    },
    {
        "title": "送崔闲归庐山四首  其三",
        "author": "程俱",
        "content": "论世得师友，陶公乃其人。\n清游入梦寐，庐山真夙因。\n迩来二十年，浪染衣上尘。\n陶公已去久，歘如空中云。\n庐山如高士，可望不可亲。\n坐想虎溪路，闻钟动微颦。\n永怀炉峰顶，飞烟发朝曛。\n羡子归故隐，兹焉毕其身。\n吾意久规往，当从君问津。",
        "dynasty": "宋",
        "collection_info": null
    },
    {
        "title": "送崔闲归庐山四首  其四",
        "author": "程俱",
        "content": "吾友胡少汲，结庐皖公城。\n灊山有小隐，背负紫翠屏。\n前临一溪水，可以濯我缨。\n欲分青山半，留我谷口耕。\n信美非吾乡，翩然遂宵征。\n闻君草堂处，亦復占地灵。\n虚檐倚苍崖，下有玉涧鸣。\n乐哉不可到，因君怀友生。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其一",
        "author": "程俱",
        "content": "据梧不必席，裹趼不必舄。\n饥来太仓陈，饱胜列鼎食。\n愿言伏嵁岩，保此稼穑甘。\n正使能已百，宁当笼暮三。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其二",
        "author": "程俱",
        "content": "凋林如白鬓，色变不可染。\n招提据木末，清凛绝浮念。\n俯窥羣啄鸡，仰见乌哺儿。\n敛手不敢吓，无为伤彼慈。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其三",
        "author": "程俱",
        "content": "吴山视诸山，耸秀若诸母。\n上有一段云，使我屡回首。\n瀫水向浙水，凉飊生远漪。\n中有一双鲤，为传我所思。\n高堂有华髪，游子行当归。\n归欤不可缓，霜露沾人衣。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其四",
        "author": "程俱",
        "content": "棼丝不可经，百结不可绽。\n吾今成放浪，岂復事编简。\n羁游无好怀，坐看西日颓。\n壮心正不已，亦復何为哉。",
        "dynasty": "宋",
        "collection_info": null
    },
    {
        "title": "黄鲁直有食甘念慈母衣绽怀孟光之句用为韵作五作以寄旅怀  其五",
        "author": "程俱",
        "content": "伯鸾未山栖，俯首愧贤孟。\n一朝相告语，矫首谢三聘。\n谢公卧东山，故有经纶兴。\n夫人劝之仕，拥鼻作伧咏。\n终然为时须，起揽晋国柄。\n古人重行藏，二士聿有光。\n吾志属有在，姑安此糟糠。",
        "dynasty": "宋",
        "collection_info": null
    },
    {
        "title": "有美一人  其一",
        "author": "程俱",
        "content": "有美一人在昭君，藕丝为衣兰作裙。\n君初顾言淑且真，直欲载以黄金轮。\n人心变化如浮云，明粧觉暗笑作颦。\n何当还之承华茵，令君宴寝凝清芬。",
        "dynasty": "宋",
        "collection_info": null
    },
    {
        "title": "有美一人  其二",
        "author": "程俱",
        "content": "有美一人在烟汀，朱颜朝涤玉壶冰。\n素手暮理朱丝绳。\n语言窈窕丹凤鸣，坐持纨扇睇秋萤。\n何当还之翡翠屏，为君把镜整衿缨。",
        "dynasty": "宋",
        "collection_info": null
    },
    {
        "title": "有美一人  其三",
        "author": "程俱",
        "content": "有美一人在南浦，月明采珠光照渚。\n瑶衣被体金索缕，独抱幽寒沬烟雨。\n何当置之白玉宇，为君歌阳春激楚。",
        "dynasty": "宋",
        "collection_info": null
    },
    {
        "title": "辨师鼓琴",
        "author": "程俱",
        "content": "上人芒屦麻为衣，常修如幻三摩提。\n但依三业作供养，坐见八德金沙池。\n是中宝网间行树，微妙音出难思惟。\n师从定观起奋迅，写之三尺桐与丝。\n枯桐{号攵}然若空谷，人倚绳床支槁木。\n枯桐枯木静相向，中有世间无尽曲。\n曲中有曲非宫商，及门但觉声琅琅。\n罢琴一笑各挥手，庭树微风清夜凉。",
        "dynasty": "宋",
        "collection_info": null
    },
    {
        "title": "山中秋夜",
        "author": "程俱",
        "content": "夜气挟秋至，飔然出户庭。\n空山答清漏，客梦忽以醒。\n林梢月未堕，流光委疏櫺。\n冷露湿山桂，寒蕤动幽馨。\n整衣坐蒲团，破屋呈稀星。\n我身本无涯，寒暑饱所经。\n以彼泡电境，劳此草木形。\n吾犹昔人耳，不与寒暑并。\n蘧然返初枕，人境已两冥。",
        "dynasty": "宋",
        "collection_info": null
    },
    {
        "title": "赋长兴钱圃翁诗",
        "author": "程俱",
        "content": "学书要不成，学圃苦不早。\n向来执戟郎，何似于陵老。\n我无拏云意，所念在一饱。\n闭门种芜菁，抱瓮泽枯槁。\n荒畦财一席，嚙嚼到春草。\n颇闻长兴翁，八十颜色好。\n城西有寛闲，终岁常却扫。\n安得五亩园，如翁一生了。",
        "dynasty": "宋",
        "collection_info": null
    },
    {
        "title": "秀州沈珪漆烟最善持叶翰林诗来求余诗为作一首",
        "author": "程俱",
        "content": "白头柱史寥阳居，浮提龙检封金壶。\n千金宝液出方外，洒作三元云篆书。\n至今道德五千字，一一破闇如明珠。\n安知此老天地祖，聊遣二化为诙娱。\n华亭老工入吴市，戏以淳漆滋松腴。\n壁中科斗何足道，勒崇正欲遵河图。\n故令墨客从毛颖，玉堂伴直邻清都。\n如椽之笔吐光燄，赓歌纪瑞无时无。\n却分圭璧到蓬户，寂漠着书怜腐儒。",
        "dynasty": "宋",
        "collection_info": null
    },
    {
        "title": "吴下去冬不寒春不雨人以为病城中火灾相仍自十二月至今凡八九发雍熙佛寺灾势尤甚闾里讹言相惊往往徙货泉载家具日为避火计二月乙巳郡守以承天佛寺慧感神像供府第为佛事禳祷是日雨明日雪丁未又大雪农事有初火怪庶或熄人心稍安作诗记其事",
        "author": "程俱",
        "content": "飞虫满空冬不冰，迎春草木皆夭荣。\n辘轳续绠楹桷燥，绯衣老人白昼行。\n城中一日二三发，徼巡司虣徒纵横。\n化城海藏涌地出，耀眼金碧明青冥。\n中宵澒洞半天赤，一弹指顷随烟升。\n重云仙人具悲智，脱屣珍丽依无生。\n千年吴地赴缘感，疾甚景响从形声。\n入廛应供始敷坐，一雨便觉歊尘清。\n黎明密雪洒四泽，灏气交彻何晶荧。\n勾芒蒙润亦助喜，眩转鼓舞随飞英。\n毕方褫魄走荒外，虽有光怪何由呈。\n衡茅倦客正高卧，浩歌黄竹饥肠鸣。\n妻孥号寒不敢恨，且慰南亩滋春耕。",
        "dynasty": "宋",
        "collection_info": null
    },
    {
        "title": "和叶翰林阻雨枫桥",
        "author": "程俱",
        "content": "白雨下车轴，江湖与天邻。\n浑流已横溃，川陆无行人。\n荡荡淮楚舟，篙樯动萧晨。\n淹留寒山寺，河湾俯清沦。\n虚堂梦春草，落纸佳句新。\n长啸寄遐想，深谈破无因。\n泊无轩裳累，但觉山林亲。\n迟迟去鲁意，欲驾还逡巡。\n阴霖固无限，所念商农迍。\n乃知君子怀，绝出世俗尘。",
        "dynasty": "宋",
        "collection_info": null
    },
    {
        "title": "天宁潜老以山中春莫三诗投鸿庆尚书末章见及次韵答之  其一",
        "author": "程俱",
        "content": "大空无故新，春物自来去。\n风幡有时转，霜铎深夜语。\n芸芸无定在，荣悴更彼此。\n谁于百草头，了不挂丝缕。",
        "dynasty": "宋",
        "collection_info": null
    },
    {
        "title": "天宁潜老以山中春莫三诗投鸿庆尚书末章见及次韵答之  其二",
        "author": "程俱",
        "content": "当年白尚书，居士众称首。\n魔军坐调伏，消散如拉朽。\n何如丹阳侯，法鼓开听牖。\n方当与天游，岂復为物囿。",
        "dynasty": "宋",
        "collection_info": null
    },
    {
        "title": "天宁潜老以山中春莫三诗投鸿庆尚书末章见及次韵答之  其三",
        "author": "程俱",
        "content": "踉跄鹤阿师，遮眼寄经籍。\n苦吟思岛可，达观泯儒墨。\n高轩时一过，解带有余适。\n颓然后车人，大瓠号五石。",
        "dynasty": "宋",
        "collection_info": null
    },
    {
        "title": "泊义兴长桥",
        "author": "程俱",
        "content": "侠骨久已朽，南山长于菟。\n当时老蛟窟，遗种今有无。\n我来适秋成，场圃收刈初。\n年丰似足乐，薄酒傥可酤。\n田家復何事，父老仍愁吁。\n滔滔五浊海，所向谁当娱。\n长年得强健，且食清溪鱼。",
        "dynasty": "宋",
        "collection_info": null
    },
    {
        "title": "游善权寺",
        "author": "程俱",
        "content": "放舟荆溪上，溪水清且徐。\n云中离黑山，惨淡初有无。\n舍舟并松麓，下直浮屠居。\n朅来东轩上，爽气已有余。\n飞来定何年，无乃与此俱。\n奔流潄庭下，比竹梁寒渠。\n山深绝凡境，物物清以臞。\n萧森倚岩秀，夭矫悬崖枯。\n幽禽发寒唳，响振高林疏。\n我行亦良苦，却步计已迂。\n解衣卧清昼，慰我千里劬。",
        "dynasty": "宋",
        "collection_info": null
    },
    {
        "title": "善权洞",
        "author": "程俱",
        "content": "尝闻包山境，中有林屋天。\n旁通号地脉，岳渎潜鈎连。\n兹山岂其类，澒洞皆中穿。\n二岩岌山足，琤淙激奔泉。\n牛羊走大石，吐受无穷年。\n金堂下石液，雪积如烹煎。\n从来米盐称，浪播俚俗传。\n一洞启山腹，穹窿亦联绵。\n谁题九斗字，大篆仍深镌。\n中藏丈五石，屹若龙腾渊。\n回头问主人，我辈定不凡。\n云何逐官牒，常得我所耽。\n向来共幽讨，九鏁藏芝岩。\n而我自林屋，翩然游皖灊。\n洪崖傥可俯，不在南山南。",
        "dynasty": "宋",
        "collection_info": null
    },
    {
        "title": "白马洞",
        "author": "程俱",
        "content": "披榛不知疲，诘屈岩下路。\n俄然见深窾，偊步入岩户。\n一泓窈而澄，百步清以骛。\n人言紫髯仙，白马从此度。\n磷磷尽赤石，丹竈遗滓污。\n收藏已儿啼，効速胜麻护。\n因知世盲聋，荒怪杂疑误。\n虚空如许大，长啸可平步。\n胡为万山底，踯躅向烟雾。",
        "dynasty": "宋",
        "collection_info": null
    },
    {
        "title": "神鱼泓是日与诸公流杯水中如西丘故事",
        "author": "程俱",
        "content": "柳州固奇士，戏好亦幽绝。\n远怀西丘饮，千古清兴发。\n徜徉恨无所，盘俎对羁绁。\n聊为五里行，邂逅一壶挈。\n神鱼伏山根，渟湛初一穴。\n侵侵决寒溜，沙石助清越。\n披莎得盘石，离坐若天设。\n实觞竞乘流，眩转亦飘瞥。\n争持或三釂，遇坎时一蹶。\n欢来朱碧乱，笑罢巾帽脱。\n相望西丘游，讵易议优劣。",
        "dynasty": "宋",
        "collection_info": null
    },
    {
        "title": "九斗坛",
        "author": "程俱",
        "content": "万族同一垢，齐州集微尘。\n高灵不来下，厌此浊恶熏。\n从来筑坛处，往往清无邻。\n腥羶远人迹，庶或来仙真。\n兹坛峙幽绝，尚有古制存。\n龟图布八隅，彷佛数兑坤。\n黄冠道中寒，寓址今祇园。\n游人蹑其上，未觉大象尊。\n空令恨聃史，不使羣聋奔。\n盖公虽未见，岂乏栾与垣。",
        "dynasty": "宋",
        "collection_info": null
    },
    {
        "title": "张公洞",
        "author": "程俱",
        "content": "昔年京江夜，飞梦投云山。\n仍追谪仙老，啸咏层崖巅。\n左盼俯无地，苍峦生紫烟。\n当时赋幽赏，妙境竟莫宣。\n今我来自东，扶桡漾荆川。\n饱闻张公洞，怪绝骇所传。\n聊从二三子，一结青山缘。\n北灵敞奇观，下瞩壶中天。\n怳然惊昨梦，了了堕我前。\n仄径缭危栈，重扃护灵渊。\n奇礓互圾倚，侧洞时鈎穿。\n初疑天台聚，纳此一室间。\n夸娥运神化，不隘亦不颠。\n又疑清都客，翩然下云軿。\n幢旄俨行立，导从森蝉联。\n丹梯香雾湿，玉室珠璎悬。\n撑虚一柱屹，戴重三能骞。\n铅竈久已冷，青骡那可鞭。\n香坛望八景，东晨开五便。\n坡陀忽度险，宛转漫无边。\n或深如列厦，或迮纔容肩。\n高跻乍扪顶，偊步欲垫泉。\n不知行远近，一步目九迁。\n噫嘻此天设，端在太古先。\n恨无少陵手，写之黄绢篇。\n聊书梦中梦，投笔一粲然。",
        "dynasty": "宋",
        "collection_info": null
    },
    {
        "title": "借居毗陵东门四首  其一",
        "author": "程俱",
        "content": "客去不能寐，翛然清夜阑。\n楼居俯长川，仰视天宇寛。\n长川濯云汉，错落星宿寒。\n青灯故可亲，且还对尘编。\n其人骨已朽，千载与我言。\n掩卷三太息，虚檐清露漙。",
        "dynasty": "宋",
        "collection_info": null
    },
    {
        "title": "借居毗陵东门四首  其二",
        "author": "程俱",
        "content": "急景不可挽，吾生岂无涯。\n吴中十年旧，鬚鬓亦已华。\n嗟我壮且老，方知失林鸦。\n欲归巷无庐，欲驾涂无车。\n而子亦羁滞，心事如蓬麻。\n人生无巧拙，命耳将如何。",
        "dynasty": "宋",
        "collection_info": null
    },
    {
        "title": "借居毗陵东门四首  其三",
        "author": "程俱",
        "content": "猗猗隔河树，羃羃缘阶草。\n时当长养候，颜色岂不好。\n萌芒忽柯叶，茂大旋枯槁。\n滔滔不自知，但见壮而老。\n人生亦草木，万化迭侵扰。\n朱颜日夜变，素抱岂自保。",
        "dynasty": "宋",
        "collection_info": null
    },
    {
        "title": "借居毗陵东门四首  其四",
        "author": "程俱",
        "content": "借居临官道，堂阴俯长河。\n前车接来轸，从棹纷相摩。\n我独居其间，超然啸而歌。\n颇从故人语，安用高轩过。\n旁有五亩园，不知主谁何。\n时能曳屐往，岂异吾山阿。",
        "dynasty": "宋",
        "collection_info": null
    },
    {
        "title": "和柳子厚读书",
        "author": "程俱",
        "content": "事贱反多暇，居卑适无虞。\n人间不争地，聊此谢畏途。\n岂无营营子，熟视付一吁。\n廛中亦何有，坐听日月逾。\n展卷阅千古，置书忘万殊。\n不妨权子母，亦復商有无。\n平生仅识字，乃与忧患俱。\n持此游学海，层台渐积苏。\n年来但遮眼，颇觉心恬愉。\n囊钱足自饱，肯怖驺朱儒。\n起卧一榻间，兀如橛株拘。\n凉风北窗下，不减愚溪愚。\n谁能三万卷，悬头苦劬劬。\n小极正当寐，睡魔不须驱。",
        "dynasty": "宋",
        "collection_info": null
    },
    {
        "title": "虞君明謩和刘氏园居诗再用前韵作因以叙出处之意",
        "author": "程俱",
        "content": "靖节直有道，高怀俯黄园。\n翘足北窗下，超然诣羲轩。\n早悟俗中恶，归老三家村。\n清诗有遗味，谁知本无言。\n回观一世间，不辨艾与荪。\n青黄饰断木，冠裳裹王孙。\n当时甚寒饿，声利终莫浑。\n公今二千石，此事安足论。\n入当陪隽贤，峨冠宣与温。\n出当仗汉节，登车金马门。\n岂为尚平子，但毕儿女昏。\n我今乃穷士，壮图无一存。\n摧颓风埃下，坐见岁月奔。\n归欤乃其分，卜胜如浮墩。\n他年有余食，会见脱世纷。\n过我五湖上，一区同子云。",
        "dynasty": "宋",
        "collection_info": null
    },
    {
        "title": "陪君明华燕集復用前韵",
        "author": "程俱",
        "content": "华藏万竿玉，何殊辟疆园。\n城中最佳处，时復过高轩。\n危亭望北郭，依依远人村。\n露叶有佳色，桃蹊亦无言。\n纍纍古藤阴，附石如菖荪。\n下有小衡霍，巑岏列儿孙。\n方池是鱼乐，水作千里浑。\n座满北海客，文追谪仙论。\n襟期樗散郑，目繫忘言温。\n斯须接棋战，坚壁如辕门。\n不有覆舟虑，宁为注金昏。\n越医死更起，齐霸亡为存。\n日入万籁息，羁禽趣林奔。\n林间屹层台，此岂萧公墩。\n徜徉步松月，香露时披纷。\n胡床兴不浅，点缀无微云。",
        "dynasty": "宋",
        "collection_info": null
    },
    {
        "title": "初秋偶题",
        "author": "程俱",
        "content": "凉风入高梧，冷翠滴幽露。\n新娥欲西流，绰约一回顾。\n中宵汲冰华，爽气拂庭户。\n萧然视天宇，目送流萤度。\n微云澹河汉，云汉亦容与。\n宜搜静中境，安得此佳句。",
        "dynasty": "宋",
        "collection_info": null
    },
    {
        "title": "和傅冲益冬夜独酌用柳子厚饮酒诗韵",
        "author": "程俱",
        "content": "忽忽岁晼晚，幽怀寄芳樽。\n及兹寒夜永，写我忧思烦。\n放杯独长謡，翕如负晴暄。\n那知曲身直，但觉冰肠温。\n遥思石林亭，玉雪今正繁。\n安能松窗下，捻鬚哦五言。\n须君寻昔游，攀梅撷兰荪。\n胜事难重得，悠然空默存。",
        "dynasty": "宋",
        "collection_info": null
    },
    {
        "title": "秋日市区作",
        "author": "程俱",
        "content": "火壮亦已老，朝昏发微凉。\n高梧逼秋枕，晓梦不得长。\n区中了无营，起卧在一床。\n时时忽忘我，径至无何乡。\n是身亦何为，万化讵未央。\n朅来兰陵市，三见草木黄。\n颇欲索其身，穷年就庚桑。\n临渊故有羡，说食谁能尝。\n尚有平生怀，嵚崎类痴狂。\n佳时坐自失，恐復堕渺茫。\n有生浪营营，有志终遑遑。\n胡为自前却，坐待两鬓霜。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其一",
        "author": "程俱",
        "content": "君门如云汉，可望不可攀。\n地上挟冰子，肉身无羽翰。\n岂无国士知，势有不得言。\n空怀激扬意，归坐自长叹。\n此意重千金，宁论官九迁。\n所愧误赏音，赏音从古难。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其二",
        "author": "程俱",
        "content": "长安穷居客，一日一岁长。\n况乃夏方半，迢迢良未央。\n頳虬驾琼车，万里飞炎光。\n冰崖不可见，仰视峰云翔。\n蜗蟠两壁间，跂想深夜凉。\n一暍非死所，念之热中肠。\n其谁卧清昼，云树罗千章。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其三",
        "author": "程俱",
        "content": "束髪营五斗，飘然落江湖。\n当时尚痴绝，秣骥初问途。\n去国十五年，俯仰同朝晡。\n心随泽中雉，官作竿上鱼。\n及兹才一迁，名实初未殊。\n且当百里地，磨研城旦书。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其四",
        "author": "程俱",
        "content": "一室不可扫，阴晴两非宜。\n朝蝇污简编，暮蚊入裳衣。\n尔来三日雨，门有一尺泥。\n所喜庭户间，新凉洗余曦。\n贫贱无造请，闭关良不痴。",
        "dynasty": "宋",
        "collection_info": null
    },
    {
        "title": "客舍写怀呈王八丈侍郎五首  其五",
        "author": "程俱",
        "content": "白云浮东南，下有姑胥台。\n去家桃始花，歘见温风来。\n久无万金书，一使羁怀开。\n倚门有华髪，扶床有提孩。\n虽无冻馁忧，百虑不可排。\n何当放双桨，黄流入清淮。",
        "dynasty": "宋",
        "collection_info": null
    },
    {
        "title": "秋将穫水行田中不復留因窽塍通沟引水过堂下小儿以芒苇作车其上昼夜决决不休戏书",
        "author": "程俱",
        "content": "水行山原溉平畴，时当断壶穫且收。\n功成则退逝不留，去彼畎遂来清沟。\n测之深咫浅可杯，循除㶁㶁环一丘。\n堆沙累石隘厥流，势激滟滪吞黄牛。\n谁持机缄设中洲，折芒断苇驾两辀。\n置之不汨亦不浮，六辐眩转无时休。\n推行作止莫可诹，孰居无事供其求。\n迫而后动真无尤，眩转自彼非吾谋。\n屈伸臂顷一万周，我无欣厌何名忧。\n孰能观身与此侔，众假合集成坚柔。\n沈轻燥湿交相仇，逝川洄洑更春秋。\n滔滔南北东西游，死生壮老休王囚。\n形骸流运我则不，物境万变何其幽。",
        "dynasty": "宋",
        "collection_info": null
    },
    {
        "title": "同江彦文纬江仲嘉褒度菱湖岭游三衢诸山道灵真出入岩谷胜绝可骇杂然有卜筑之意然此地寥閴人所不争小隐不难致顾吾曹出处何如耳二公皆修真养气精进不衰予晚闻此道又为忧病顿挫志倦体疲每思益友傥得静舍安余年资二子以待老岂不乐哉作诗叙游且志本末岩谷之胜实自仲嘉发之予尝闻而赋诗所谓武陵迷汉魏妙喜断山川者也",
        "author": "程俱",
        "content": "我昔未省事，伥伥如病狂。\n仰规结绳初，下历汉魏唐。\n谓此纸中语，卷舒在行藏。\n功名戾契取，有志要必偿。\n趼足方不暇，何由放洪荒。\n行年冠而字，世故颇已尝。\n试窥竺干书，出入应帝王。\n丘轲有妙藴，合处如宫商。\n形骸乃尘沫，笑唾却老方。\n蹭蹬过二纪，身如浮海航。\n风涛浩无际，寄命蛟鼍乡。\n外为万绪婴，内以百虑戕。\n摧颓不一偶，病骨无由强。\n初心益乖迕，始觉计未良。\n拟追赤松游，补我黥劓创。\n惟时子真子，青衫尉南昌。\n亦有虬鬚翁，种桃撷春芳。\n不求飞霞佩，肯受紫锦囊。\n至言无旁午，照用寂以忘。\n尔来又十年，前却方彷徨。\n何殊一日暴，正坐多歧亡。\n虬鬚彼幽人，物化不可量。\n子真日千里，似欲穷扶桑。\n安知阡陌间，共此暇日长。\n广文今稚川，腹有云笈章。\n黄金傥可成，绿髪不復苍。\n养生百千门，一一登奥堂。\n相从岩壑间，笑傲无羲皇。\n衢山甚奇峭，不数三石梁。\n嵚崎尽中空，玉室联珠房。\n九日澬未落，洪波怒怀襄。\n洄流荡沙壤，灵景忽以彰。\n至今众玉聚，山骨堆琳琅。\n峨空怒猊踞，出谷惊龙翔。\n委蛇青童辙，散乱初平羊。\n悬崖势欲坠，植笋森分行。\n晨光乍映发，紫翠云霞张。\n攀萝赵公岩，九土何茫茫。\n岂无太平酒，浣此膏谷肠。\n侧身栖真洞，跼蹐仍跄踉。\n深行得穹窿，陟降殊未央。\n举头见空圆，歘若来飞光。\n翠嵒众山底，怳荡疑无旁。\n故应却尘污，九垒苍屏障。\n斯游固足乐，质象不可详。\n要之大洞中，太山一毫芒。\n回鞭灵真路，林磵森相望。\n穷幽得岩谷，高青对峥嵘。\n蛇行九鏁中，宛转流泉声。\n琤琮泻哀湍，力与乱石争。\n悬瀑或寻丈，势汹洪河倾。\n泠泠赴深窦，或如环佩鸣。\n或于荟蘙中，琴筑时丁丁。\n或穿嵌岩下，洄洑潴深清。\n或如铁堂硖，绝壁飞猿惊。\n龙蛇走根干，薜蔓悬珠璎。\n或如钴鉧西，竹树春冬荣。\n低昂牛马饮，偃蹇熊罴登。\n或如袁家渇，长阴昼冥冥。\n草间兰茝香，石上梗楠青。\n或如灊谷中，坡陀负崩腾。\n或如三峡底，仰见匹练明。\n联绵道林麓，左右临洮城。\n行行川谷开，蔼蔼皋原平。\n冥搜已復失，巧语未易名。\n不意天壤间，云关敞金庭。\n向来保幽遽，不挂世俗称。\n轮蹄固无迹，樵牧或未经。\n吾属岂神悟，权舆标地英。\n昏嫁会当毕，衡茅兹可营。\n二子早闻道，勤行得贞宁。\n要收十年功，不止九府卿。\n二树结佳实，五腴练飞琼。\n处静已超静，留形要遗形。\n我懒百不堪，寸田方力耕。\n会从浮丘伯，及此洪崖生。\n乘风御倒景，出入抚八纮。\n下窥冰炭士，扰扰盘中蝇。\n三人笑相视，事愿良难并。\n此志不可负，无为滞尘缨。\n清泉闻此言，白石相与盟。\n作诗纪胜绝，亦用铭吾膺。",
        "dynasty": "宋",
        "collection_info": null
    },
    {
        "title": "戏呈虞君明察院謩  其一",
        "author": "程俱",
        "content": "三仕三已心如空，一壑一丘吾固穷。\n门施雀罗正可乐，车如鸡栖良不恶。\n胸中九华初欲成，綵衣玉斧双鬟青。\n世间何乐復过此，不失清都左右卿。",
        "dynasty": "宋",
        "collection_info": null
    },
    {
        "title": "戏呈虞君明察院謩  其二",
        "author": "程俱",
        "content": "长安陆海知洪炉，五金出入无精粗。\n平生椎钝坚重质，一往融液随流珠。\n请观五石大瓠种，正以濩落浮江湖。\n环中何者为荣辱，千钟何如三釡粟。\n坦途缓步东方明，大胜跨虎临深谷。",
        "dynasty": "宋",
        "collection_info": null
    },
    {
        "title": "君明见和再作  其一",
        "author": "程俱",
        "content": "十年接淅家屡空，门无八关延五穷。\n谁言浩浩有余乐，世故撩人工作恶。\n君不见韩非白首终无成，至今说难书汗青。\n要之赋命默有制，巧拙安知司马卿。",
        "dynasty": "宋",
        "collection_info": null
    },
    {
        "title": "君明见和再作  其二",
        "author": "程俱",
        "content": "羡公腹有金丹炉，凡泥六一何其粗。\n枣梨扶疏荆棘尽，夜半北海收明珠。\n尔来问舍浙江曲，正以画笥观西湖。\n我生抗脏今耐辱，贫病欲贷监河粟。\n他年公伴赤松游，遗我刀圭固玄谷。",
        "dynasty": "宋",
        "collection_info": null
    },
    {
        "title": "出北关再以前韵作寄  其一",
        "author": "程俱",
        "content": "从公十日羁愁空，超然似欲忘途穷。\n神游八极共天乐，浮白不应嫌客恶。\n中年偃蹇百无成，唯有见贤双眼青。\n狂歌时有眇道士，拟赋臞仙非长卿。",
        "dynasty": "宋",
        "collection_info": null
    },
    {
        "title": "出北关再以前韵作寄  其二",
        "author": "程俱",
        "content": "平生清梦游香炉，云岩荦确衢山粗。\n不应近舍武林秀，僧宝况多沧海珠。\n胜游屡约不成往，白雨连日翻平湖。\n公如二疏方不辱，我亦三吴甘脱粟。\n会当乘雪叩公门，正恐鸣驺还入谷。",
        "dynasty": "宋",
        "collection_info": null
    },
    {
        "title": "雨霁行西湖二首  其一",
        "author": "程俱",
        "content": "晨辉丽春山，雨过松竹香。\n连峰翠欲滴，动摇云水光。\n长堤如卧虹，草暗路已荒。\n菰蒲破绿浄，老葑日以张。\n念昔总角游，祗今二毛苍。\n物境既非昨，我身安得常。",
        "dynasty": "宋",
        "collection_info": null
    },
    {
        "title": "雨霁行西湖二首  其二",
        "author": "程俱",
        "content": "半生走三吴，问舍如捕风。\n敢辞百尺楼，高卧愧元龙。\n向来江道人，卜宅湖山中。\n安知三十年，忽如化人宫。\n苍云翳修竹，飞阁凌春空。\n主人两鬓霜，驱车大河东。\n岂念五亩园，方作万里封。\n而我志幽独，长年羡冥鸿。\n翻无容足地，茅茨翦蒿蓬。",
        "dynasty": "宋",
        "collection_info": null
    },
    {
        "title": "哭阿申二首  其一",
        "author": "程俱",
        "content": "我生百不谐，进退得坎井。\n二毛初抱子，亦足慰衰冷。\n珠庭照日角，眉目秀而炯。\n人言骥堕地，意作千里骋。\n居然万金产，每见百忧醒。\n嗟哉时夜计，便欲老箕颍。\n安知随泡露，变灭失俄顷。\n悲来泪成河，俯仰弔孤影。",
        "dynasty": "宋",
        "collection_info": null
    },
    {
        "title": "哭阿申二首  其二",
        "author": "程俱",
        "content": "遗剑日以远，刻舟那可求。\n沧溟一沤发，散灭何当收。\n而我舐犊悲，中怀不能休。\n推排更嵬磊，棘刺生衿喉。\n夜梦多见之，犀玉照两眸。\n沉忧信伤人，晓觉双鬓秋。\n深惭东门达，恐效西河尤。\n所念盛德后，一身如缀旒。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其一",
        "author": "程俱",
        "content": "秋声不关人，倦客偏入耳。\n萧萧舞黄叶，策策振疏苇。\n明知壮则老，摇落固其理。\n如何石心人，慨叹中夜起。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其二",
        "author": "程俱",
        "content": "蓬藋没三径，藤虆上瓜庐。\n时闻步屧声，款关问何如。\n定坐无杂语，文章较精粗。\n马融辞东观，抗脏与世疏。\n顾此穷巷士，华颠空着书。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其三",
        "author": "程俱",
        "content": "外监嗟已远，吾犹识其孙。\n森然见孤韵，辨作悬河翻。\n低头向萤窗，有类鹤在樊。\n讐书五千卷，字字穷根源。\n颇携未见书，过我樵无烟。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其四",
        "author": "程俱",
        "content": "向来霜秋句，俯仰岁一终。\n人间有寒暑，方外无穷通。\n青青千丈松，不改冰雪容。\n坐阅蒲与柳，飘萧随雨风。\n寒松老益高，蒲柳老益衰。\n流萍况无蒂，復与飞蓬期。\n却扫计不早，出门欲何之。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其五",
        "author": "程俱",
        "content": "剥啄惊牛枕，轩昂见长身。\n苍髯如修竹，定非俯仰人。\n德公卧襄阳，不踏官府尘。\n此老颇似之，酒酣见天真。\n结庐甚幽独，已办老圃邻。\n披榛时一来，数面久益亲。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其六",
        "author": "程俱",
        "content": "二士出吴下，诸生有杨王。\n相从寂寞滨，无乃计未良。\n纵横三千字，坐可致玉堂。\n词章乃穅秕，不直粟一囊。\n我愧非子云，文书昧偏旁。\n穷居似韩子，草树亦荒凉。\n时能出佳句，慰我秋夜长。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其七",
        "author": "程俱",
        "content": "物色一如此，凄风薄人衣。\n遥怜卞山客，增叹雉朝飞。\n固知难为怀，举餐念齐眉。\n忽使梨枣间，纒绵生茧丝。",
        "dynasty": "宋",
        "collection_info": null
    },
    {
        "title": "秋夜写怀呈常所往来诸公兼寄吴兴江仲嘉八首  其八",
        "author": "程俱",
        "content": "清霜扫蕃庑，岂为一草木。\n方春万物遂，苑籞及冰谷。\n干坤本平施，憎爱岂有属。\n不应怀偏悭，独遇吾党酷。\n奇穷坐迂疏，此事计已熟。\n如何半世间，生理常刺促。",
        "dynasty": "宋",
        "collection_info": null
    },
    {
        "title": "与江仲嘉褒赵叔问子昼潘杲卿杲分题赋诗以颜鲁公裴晋公贺监陈希夷画像为题以我思古人为韵余得裴晋公我字韵一首",
        "author": "程俱",
        "content": "晋公护河东，身退势亦左。\n忧心极饥渇，谠议抗嵬琐。\n居朝重九鼎，下贼飞一笴。\n淮西弹丸地，孺子甚么么。\n发兵本无难，万口无一可。\n平淮取淄青，如掇掌中果。\n折衝乃余事，世论岂知我。\n天方厌唐德，莫捄萧墙祸。\n空余丘祷诗，千古幽泪堕。",
        "dynasty": "宋",
        "collection_info": null
    },
    {
        "title": "夜坐",
        "author": "程俱",
        "content": "饥乌夜啼栖復起，仡粟飞光透窗纸。\n捲帘万瓦白生烟，桂影扶疏浄如洗。\n回肠正随清漏转，叶下空庭乱如霰。\n青灯耿耿夜何其，云篆吐兰初一线。\n岁云暮矣万窍号，霜天旅雁求其曹。\n月行虚空几万里，羣犬吠光声正豪。\n蒲团瞑目空危坐，逝者如斯白驹过。\n悠悠昨梦不可攀，此身此心何日闲。",
        "dynasty": "宋",
        "collection_info": null
    },
    {
        "title": "春日写怀",
        "author": "程俱",
        "content": "春风遍芳华，一国尽狂醉。\n穷阎独不知，但见长蒿荠。\n秋飈起苹末，一华初未坠。\n幽怀独先觉，意象已凄厉。\n故知春与秋，初不为我计。\n危弦自应悲，寒木终易脆。\n要之梦中梦，忧乐同一寐。",
        "dynasty": "宋",
        "collection_info": null
    },
    {
        "title": "豁然阁",
        "author": "程俱",
        "content": "云霞堕西山，飞帆拂天镜。\n谁开一窗明，纳此千顷静。\n寒蝉发澹白，一雨破孤迥。\n时邀竹林交，或尽剡溪兴。\n扁舟还北城，隐隐闻钟磬。",
        "dynasty": "宋",
        "collection_info": null
    },
    {
        "title": "二十八舍歌示钱定国显道",
        "author": "程俱",
        "content": "山川不舍骍与角，亢鼻孤豚殊不恶。\n委身投笔事氐羌，何异天球荐房闼。\n人心如面各不同，蛇头蝎尾吾安容。\n脂韦肯效箕箒态，拔剑撞斗真才雄。\n少年食牛有余气，大笑文章几女工。\n立谈宁与子虚比，危冠欲入明光宫。\n功成筑室依故丘，作书重壁垂千秋。\n宸奎一扎呼不起，闭门老死如黔娄。\n尔来养生如养胃，未羡昴精刀笔吏。\n疲神毕虑子所诃，凤觜鸾胶谁汝试。\n昔贤忘心身亦空，身如丘井心如风。\n君言作解皆魔鬼，蒲柳松筠同尽耳。\n三星在溜能几许，张拳且击关南鼓。\n游龙作御云生翼，轸地盖天从莫逆。",
        "dynasty": "宋",
        "collection_info": null
    },
    {
        "title": "数诗述怀",
        "author": "程俱",
        "content": "一生共悠悠，今者曷不乐。\n二十起东山，误为微官缚。\n三年瞬眸耳，邮传那久託。\n四壁自萧然，青编束高阁。\n五更霜钟动，起视星错落。\n六律聿其周，忽忽更岁籥。\n七哀哦幽韵，感念惊独鹤。\n八极岂不广，衰怀了无託。\n九原叹多贤，死者那可作。\n十里望烟村，天随去寥廓。",
        "dynasty": "宋",
        "collection_info": null
    },
    {
        "title": "读陶靖节诗",
        "author": "程俱",
        "content": "吾观靖节诗，三叹有遗音。\n卧看起咏之，愔愔澹多心。\n欲学靖节诗，慎勿学其语。\n心源如古井，衡气光发宇。\n言无出言意，妙语自天与。\n譬如清泠渊，月湛不可取。\n嵚崎阨惊湍，乃若震雷鼓。\n斯言可深味，往往弃如土。",
        "dynasty": "宋",
        "collection_info": null
    },
    {
        "title": "八音歌赠别赵子雍𪛌之二首  其一",
        "author": "程俱",
        "content": "金矿具奇质，百炼出其刚。\n石中含结绿，追彼蒲谷章。\n丝也谈有余，于道乃易方。\n竹林醉黄垆，诞放非古狂。\n匏瓜固非伦，顺俗岂所望。\n出门谢恶友，要若拒獠羌。\n革枉表斯正，渟滓水乃清。\n木贵就绳矩，愿言赠子行。",
        "dynasty": "宋",
        "collection_info": null
    },
    {
        "title": "八音歌赠别赵子雍𪛌之二首  其二",
        "author": "程俱",
        "content": "金张珥汉貂，况乃出天派。\n石渠重儒冠，武弁聊復戴。\n丝麻宜自任，粗使有管蒯。\n竹简书汗青，高吟当人籁。\n匏虽贵中虚，植固须本大。\n土耕戒莽卤，道耕恶疵累。\n革带勿佩韦，赠子絃作佩。\n木强虽过中，宁师伯夷隘。",
        "dynasty": "宋",
        "collection_info": null
    },
    {
        "title": "写怀",
        "author": "程俱",
        "content": "宇宙一火宅，我身寓其间。\n灵台真逆旅，忧喜更往还。\n其来不可却，倐去不可攀。\n冥然闭六凿，暂使逆旅闲。\n中虚本无住，夜半移舟山。\n身随事物化，鬓与寒暑斑。\n奈此业累深，始知定力悭。\n况兹尘沫聚，岂比金石顽。\n顾影忽自笑，吾心定何颜。",
        "dynasty": "宋",
        "collection_info": null
    },
    {
        "title": "和杨秀才友夔三首  其一",
        "author": "程俱",
        "content": "天地有肃杀，好生本无伤。\n阳施待秋成，相济如宫商。\n芸芸共欣荣，众叶薿薿光。\n回头失故林，萧条弄微阳。\n独有岁寒姿，掀髯尚低昂。\n流膏亦归根，晬如养中黄。\n大哉一气中，人心自炎凉。\n安知晞春露，不异腓草霜。",
        "dynasty": "宋",
        "collection_info": null
    },
    {
        "title": "和杨秀才友夔三首  其二",
        "author": "程俱",
        "content": "谁谓方寸地，并包无故新。\n长宵不能寐，万绪愁攻人。\n展转计后有，攀缘及前身。\n苦恨隙驹疾，回嗟秽涂辛。\n披衣问何居，梦觉两不真。\n白鸟固已空，青灯聊可亲。\n念此纸上迹，皆为窖中尘。\n投卷嘿忘我，栖鸡已鸣辰。",
        "dynasty": "宋",
        "collection_info": null
    },
    {
        "title": "和杨秀才友夔三首  其三",
        "author": "程俱",
        "content": "三吴足秔稌，狼戾及宋梁。\n故为胥门隐，未办耕南阳。\n岂无如云稼，竭泽归富强。\n收成一过眼，胼胝念黔苍。\n绵绵太平区，阡陌尽八荒。\n愿从鼓腹游，自放逍遥埸。\n贵贱均饱暖，藜羮等膏粱。\n那令力田夫，一饭不可望。",
        "dynasty": "宋",
        "collection_info": null
    },
    {
        "title": "同余杭尉江仲嘉褒道人陈祖德良孙游洞霄宫",
        "author": "程俱",
        "content": "太湖隐吏迂且顽，手扳柱颊看西山。\n笔床茶竈向何许，往来洞庭林屋间。\n旧闻西门彻悬溜，故整烟艇寻苕川。\n却惊天柱矗云表，势与太华争擎天。\n幅巾跨马及晓鼓，逸思自觉奔春泉。\n其谁从者二妙士，金庭老客南昌仙。\n齐驱共语失长道，但见平阪连桑田。\n篮舆后继独不语，鼻息栩栩山耸肩。\n岗回涧曲若无路，万迭老翠漫秋烟。\n三山对起鎻诘屈，仅容蹄辙通人寰。\n羊肠移险在平地，九疑山色荒联绵。\n穿松酌水寻二洞，低隐岩腹高山巅。\n山巅石室如列厦，接肘可置千宾筵。\n最怜西洞隔凡处，凝乳络壁留空圆。\n我将拂袖去不返，戏击雷鼓挥神鞭。\n三华宝衣立可致，九赤班符何足传。\n只将尻与驾神马，岂顾家火烧凡铅。\n又疑灵物之所宅，卵孕变化蟠蜿蜒。\n金龙玉简投不满，恐復下与东溟连。\n我嗟何地非圣处，火聚正坐青云軿。\n目前阊阖昼自启，电顷已超天地先。\n正缘一念重山岳，障硋何啻重城坚。\n就令信脚到仙宇，凡骨至死包腥羶。\n胶胶世网浪自纒，会当去之如蜕蝉。\n谁能白衣傍金马，且復锦袍乘钓船。\n金庭客，南昌仙，他年与我乘八景，举手少别三千年。",
        "dynasty": "宋",
        "collection_info": null
    },
    {
        "title": "灌竹",
        "author": "程俱",
        "content": "户枢不容蠧，展转夕与朝。\n死水不赴壑，浅于杯所胶。\n人生戒甚逸，起我少自劳。\n呼僮续长绠，落落鸣桔橰。\n携瓢傍修竹，灌洒绕百遭。\n念此十二君，离羣自江皋。\n移栽一年余，已长数尺梢。\n斋前雨霜丛，岁久根已交。\n交根纒箨龙，卷叶不復摇。\n聊苏夏日畏，未谢春雨膏。\n萧萧便生凉，霍若云雾消。\n却坐井边石，清泉濯双骹。\n官闲但数数，听以老圃嘲。\n岂敢运甓比，漫欲滋枯焦。",
        "dynasty": "宋",
        "collection_info": null
    },
    {
        "title": "送江仲嘉褒东还家山方将从赤松子游为作仙游之诗以相步虚云",
        "author": "程俱",
        "content": "空山月出栖鸟惊，溅溅暗溜山间鸣。\n桂阴羃历夜香冷，有人步虚闻紫青。\n翩然骑麟下青冥，君非远游定方平。\n云軿冉冉风袂举，左右玉立花娉婷。\n手摩我顶一笑粲，别来弹指三千龄。\n至言不烦去畦町，齿下端有真长生。\n忽然纵身浮太廷，却笑炼砂飞八琼。\n采芝方壶濯南溟，秦姬吹箫缑氏笙。\n茫茫齐州九窖尘，人间可哀胡不闻。",
        "dynasty": "宋",
        "collection_info": null
    },
    {
        "title": "到官两旬四走山野作诗以自劳云",
        "author": "程俱",
        "content": "上山偃伸如望天，下山伛仆如深泉。\n胡为持此不赀宝，来试万丈悬崖巅。\n前人见踵后见顶，反足鸟道相攀牵。\n欻然置我章贡上，水激石罅奔雷填。\n荒塍曲涧无远近，渺渺不见墟中烟。\n土冈凿路狭如隧，苏壁藤薜蛟蛇纒。\n寒风飕飗失白日，上有万木苍阴玄。\n航溪之深掲其浅，碎石啮足声号川。\n茗山发我一长喟，彼有吴市人中仙。\n飞琼练玉存故处，祗有井竈无霜铅。\n我今正坐五斗米，悔不辟粒从期佺。\n向来吴松厌羁旅，三岁半逐鸱夷船。\n故教筦库着疏懒，坐守兀兀聊穷年。\n安知求逸得奔走，岂异避挺蒙戈鋋。\n咄嗟万事无必计，努力唯有归园田。",
        "dynasty": "宋",
        "collection_info": null
    },
    {
        "title": "吴正仲提举至游堂",
        "author": "程俱",
        "content": "妙喜寄鍼颖，大空浮海沤。\n翛然一环堵，安住有至游。\n内观如寒龟，无缚浪自囚。\n外游如渇鹿，逐焰无时休。\n安知至游处，不止亦不流。\n广文来东南，持节十四州。\n江海见函丈，云林入衣裘。\n平生山水国，不满一转眸。\n高堂坐隐几，笑遣车下牛。\n虚檐白日静，顾眄九极周。\n是中有至乐，可以忘春秋。\n却来观世梦，聊復忧人忧。",
        "dynasty": "宋",
        "collection_info": null
    },
    {
        "title": "和林德祖惠山诗一首",
        "author": "程俱",
        "content": "好山如幽士，胜绝不可攀。\n往者天姥梦，长謡愁谪仙。\n兹山出平野，秀特无株连。\n招提倚云锦，森然见林峦。\n幽寻无十里，正处闲忙间。\n入门心目静，世累若可捐。\n灵泉出土脉，汨汨无流难。\n茶神瀹浮乳，方士沉余丹。\n我生猿鹤姿，颇有山水缘。\n何时共清赏，杖屦穷崖巅。",
        "dynasty": "宋",
        "collection_info": null
    },
    {
        "title": "用德祖韵送毛彦时二首  其一",
        "author": "程俱",
        "content": "往者玉楼客，栖迟感秋蓬。\n龙钟江海士，屑屑悲穷冬。\n今我亦羁旅，号寒思祝融。\n故乡邈千里，胡马长嘶风。\n平生饮最少，亦復贤圣中。\n其谁共谈笑，无乃志所同。\n泮宫备文质，楩楠饰雕栊。\n毛子亦好古，摛辞丽春工。\n飘然适我愿，一舸来自东。\n明时猎英奇，备问罗皋龙。\n逢辰若公等，附凤云从龙。\n遥知赋伐木，相望有梁鸿。",
        "dynasty": "宋",
        "collection_info": null
    },
    {
        "title": "用德祖韵送毛彦时二首  其二",
        "author": "程俱",
        "content": "断港冰未泮，海风起蓬蓬。\n君行亦良苦，浮家秋復冬。\n故人一相遇，醉觉心形融。\n道旧有深乐，班荆余古风。\n何当度杨子，起视东井中。\n未应迫期会，促步佐一同。\n况当万灯燃，流光暖疏栊。\n胡为即言别，繫书凭鸟工。\n空令千里月，团团出天东。\n解舟动栖禽，破晓啼匆匆。\n酒阑城西道，已失衔烛龙。\n振衣一回首，瞥去如惊鸿。",
        "dynasty": "宋",
        "collection_info": null
    },
    {
        "title": "为宜兴郑主簿赋寓轩一首",
        "author": "程俱",
        "content": "物生太空中，巨细同一寓。\n机缄固有待，舟壑本无住。\n二仪立毫尘，万化失朝暮。\n要之傥来寄，正自堕形数。\n滔滔人间世，俯仰若泡露。\n浮游皆适然，蚊睫漫来去。\n着身方丈室，聊作槁梧据。\n了观诸幻境，内外绝欣恶。\n须知五藴山，今我聊託附。\n回头主人翁，妙住了无处。",
        "dynasty": "宋",
        "collection_info": null
    },
    {
        "title": "君明出留题吴江诗次韵",
        "author": "程俱",
        "content": "包山水脉通西垠，森然林屋开东晨。\n飞仙下视三万顷，岂异滴水陶家轮。\n时时余浸被吴楚，赤子𫙺𫙺哀漂沦。\n松江一支东入海，海道今者皆扬尘。\n遂令洪波洄不吐，禹迹莫辨僞与真。\n滔滔利往桥下水，省照黄绶孤吟身。\n月轮行空万籁息，尚记此境清无伦。\n当时苦恨无好句，空负岁月临江津。\n得公新诗妙入理，羊酪敢方千里莼。\n公言慎勿作境会，取舍过咎由来均。",
        "dynasty": "宋",
        "collection_info": null
    },
    {
        "title": "题滕司户虚舟庵和韵",
        "author": "程俱",
        "content": "万族同一海，至人乘桴浮。\n狂风鼓溟壑，安问蜃与鰌。\n扰扰堕浊水，蚩蚩守藏舟。\n其谁善游者，动寂两不侔。\n纷纶万境前，了了转处幽。\n爱君虚舟句，勿逐虚舟求。\n徜徉曹掾中，聊作虚舟留。\n长维五藴山，亦泳爱水流。\n飘摇度夷险，不喜亦不忧。\n我乃蹇浅人，褊心屡招尤。\n君心果空旷，永矣从君游。",
        "dynasty": "宋",
        "collection_info": null
    },
    {
        "title": "同江赵潘集以钟监博山炉黟砚石屏为题予得钟监分韵得金字钟监盖响板也形制如钟背作云雷纹面可监我曹创为之铭曰癸巳作钟监子子孙孙永保用张有篆甚奇古",
        "author": "程俱",
        "content": "帝轩工鳬和九金，童丁炎铄成妇壬。\n戏驱丰隆发凝阴，雷轰列缺光下临。\n飞精入范天机深，四规阏明追蠡瘖。\n厥声铿宏中黄林，隐如霜降丰山岑。\n岂唯正衣冠佩簪，对之炯炯生肃心。\n应而不藏无古今，监之无穷叩逾音。\n至人之心我所钦，盘盂不须铭且箴。",
        "dynasty": "宋",
        "collection_info": null
    },
    {
        "title": "再分题得易分韵得醉字一首",
        "author": "程俱",
        "content": "吾观空劫初，妙藴固无示。\n谁令南北海，七窍凿元气。\n灵龟出洪河，六画乃其寄。\n庖牺觑天巧，创物发奇秘。\n太虚本无边，小大随汝视。\n穷之得几深，见者自仁智。\n或从炼丹砂，或用资卜筮。\n终然有神护，回禄翻引避。\n绝编固冰释，覆瓿正心醉。\n却怀投阁生，寂寞发长喟。",
        "dynasty": "宋",
        "collection_info": null
    },
    {
        "title": "雨霁同仲嘉小酌久之云开月出光照席上颇发清兴戏作此诗",
        "author": "程俱",
        "content": "初月脱氛翳，微云递疏光。\n徘徊照庭户，皎皎涵清觞。\n牢愁不可排，磊块如高冈。\n烦君着酒浇，身世得暂忘。\n举觞漱明月，似觉幽桂香。\n拟吹三江水，浣此九转肠。\n中宵起四顾，河汉生微凉。\n飘然想风驭，梦寄无何乡。",
        "dynasty": "宋",
        "collection_info": null
    },
    {
        "title": "过吴兴城北超覧堂",
        "author": "程俱",
        "content": "佛子固多幻，开轩纳羣山。\n平畴展摩衲，回塘萦玉环。\n新荷丽朝日，一一发清妍。\n引簟北窗下，云岚揖高寒。\n超然醉司马，寄傲羲皇前。\n座有眇道士，长謡九华丹。\n张翁老篆癖，势逼之罘镌。\n濡毫记姓名，夭矫龙腾渊。\n日没羣动息，城阴静娟娟。\n长林有归翼，吾驾亦言还。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 玉德泉",
        "author": "程俱",
        "content": "卞维吴兴镇，杰出众山外。\n晴朝自生辉，韫玉见奇态。\n新阡表南阳，独据山水会。\n青松三万本，已復出蓬艾。\n灵泉发道左，天遣资灌溉。\n初无一綫溜，泛滥欲浮芥。\n披榛伫方空，余浸忽可浍。\n清踰金沙泓，甘此中泠派。\n朝涵卞峰云，暮作霅溪濑。\n岂惟供百须，旱岁亦多赖。\n殷勤五大夫，随喜奉微盖。\n尝闻瑜瑾姿，德与君子配。\n兹泉为人出，固是神所介。\n当令玉德名，相与流千载。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 庵居",
        "author": "程俱",
        "content": "幽亭名思洛，寒潭俯澄虚。\n回头三百年，胜地成荒墟。\n公今草堂址，无乃昔所居。\n环之碧玉峰，带以清冷渠。\n流泉响琴筑，松竹皆箫竽。\n妙哉无尽藏，一一为我娱。\n东冈作兰若，钟梵邻樵渔。\n亦有桑柘村，旁开蔬果区。\n何烦引三径，故自与世疏。\n主人去霄汉，夜直承明庐。\n斯游入清梦，傥寄空中书。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 朱氏山居",
        "author": "程俱",
        "content": "嵚崎宝山麓，乱石如斗兽。\n云根尽中空，嘘吸弄昏昼。\n兹山颇似之，无乃共灵构。\n如何在人境，有此泉石囿。\n深岩隐荟翳，竹树两森秀。\n坡陀接烟磴，足力恣所究。\n恍然天地开，远目千嶂骤。\n中营五亩宅，何必封石窌。\n桑麻无外求，茶果供日富。\n夭条列僮奴，花草更黼绣。\n生生所应有，取足谢奔走。\n嗟余四方志，老大无一就。\n对此寸心惊，无因託圭窦。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 西庵",
        "author": "程俱",
        "content": "是公固麟凤，入兽不乱羣。\n吴侬欲争席，但见一幅巾。\n篮舆从逋客，上下寂寞滨。\n却行共谈笑，愧此礼意亲。\n行行得西庵，杉竹含清熏。\n解衣静盘礴，虚窗蕙烟纷。\n濡毫散珠玑，咳唾不自珍。\n曳屣转山足，长林蔽浮云。\n旁连众迤逦，上有高嶙峋。\n穹窿见深洞，划如敞重闉。\n往者玉京子，翔空驾飈轮。\n于今蜕骨在，坚重踰苍珉。\n颇欲穷其源，燃犀问蛇神。\n钩穿忽无间，信有仙凡分。\n却寻招提路，松风亦随人。\n潺潺石桥水，洗尽荆吴尘。\n胡床兴不浅，已觉千山曛。",
        "dynasty": "宋",
        "collection_info": null
    },
    {
        "title": "奉陪知府内翰至卞山有诗五首 夜归",
        "author": "程俱",
        "content": "日入三籁息，羣山鬰苍苍。\n巾裾湿烟雾，宛转度涧冈。\n涓涓暗泉鸣，冉冉松筠香。\n林梢吐纤月，露叶琐碎光。\n归来叩禅扉，幽灯对绳床。\n相羊有余适，笑咏白雪章。",
        "dynasty": "宋",
        "collection_info": null
    },
    {
        "title": "同游道场何山二首 道场山",
        "author": "程俱",
        "content": "何年窣堵波，独立妙峰顶。\n憧憧五湖舟，黑月仰光影。\n千章列云构，灵液走甘冷。\n隆楼绝清空，横侧见峰岭。\n下窥三州聚，尘末集毫颍。\n振衣薄云汉，万劫弹指顷。\n辽辽天宇大，出没笑蛙井。\n堂中老比邱，奋迅颇精猛。\n拟分数椽地，饱饭卧清境。\n何必少陵翁，闻钟始深省。",
        "dynasty": "宋",
        "collection_info": null
    },
    {
        "title": "同游道场何山二首 何山",
        "author": "程俱",
        "content": "谢公沧海士，眷眷在林壑。\n飞舆下层峦，及此日未落。\n翩然何山麓，古涧谢疏凿。\n方桥跨清泠，鬰密交翠幄。\n通幽更穷深，木末见楹桷。\n琅珰鸣老屋，拉攞相倚薄。\n庄严布金地，藤蔓土花剥。\n当年轩裳客，小隐事铅削。\n能令此山名，谷口振京洛。\n如何给园居，胜士久不作。\n岂惟雪山轻，顾恐泉水浊。\n周行一泛览，怀古叹冥漠。\n安知千载人，不作来游鹤。",
        "dynasty": "宋",
        "collection_info": null
    },
    {
        "title": "同游胜林亭次韵",
        "author": "程俱",
        "content": "会意不在远，巢枝良有余。\n居然胜林境，鱼鸟皆欣娱。\n危城俯回溪，归航数风蒲。\n幽蹊接遐观，褰裳欲凌虚。\n却顾容膝地，清阴绕扶疏。\n念此晨日长，言旋更踟蹰。\n翰林留新句，体骨超黄初。\n深藏恐飞去，照夜空江湖。",
        "dynasty": "宋",
        "collection_info": null
    },
    {
        "title": "同叶翰林游虎丘分韵得丘字",
        "author": "程俱",
        "content": "四顾渺平野，孤撑见林丘。\n常疑涌地出，傥復海所浮。\n上有千人台，灵踪想前修。\n无情肯深义，顽石亦点头。\n下有百尺渊，神光干斗牛。\n阴崖不见日，草木皆先秋。\n两晋多达士，东亭抑其流。\n结庐远车马，寄此山之幽。\n一朝施白足，弃去如毛輶。\n矧伊桑下宿，肯作贾胡留。",
        "dynasty": "宋",
        "collection_info": null
    },
    {
        "title": "同叶内翰游南峰窃观壬辰旧题诗谨次严韵",
        "author": "程俱",
        "content": "道林弥天辩，妙誉倾斗南。\n山阴有余赏，禹穴或已探。\n晚岁折筇杖，兹焉寄伽蓝。\n呼鹰阅神骏，对客手自谈。\n却顾夸夺子，心兵战方酣。\n当时蹇驴辈，蹴踏岂所堪。\n斯人不可见，荒径昔已谙。\n青鞋踏松月，幽灯照禅龛。\n尔来十五年，身世犹朝三。\n羁游了无蒂，飞蓬转毗岚。\n愧此石窟人，坚持证那含。\n如公世所挽，明堂要樟柟。\n徘徊弭玉节，聊酌需泉甘。\n老乃涧底松，霜枝鬰毵毵。\n尚有蠧书癖，囊中密如蚕。\n中年锢泉石，此外无余耽。\n从公恣幽讨，形疲意犹贪。\n安得五亩园，旁营二空庵。\n心游万物表，旷若巨海涵。\n恨无买山具，抚境思髯参。",
        "dynasty": "宋",
        "collection_info": null
    },
    {
        "title": "叶翰林有徐熙桃竹方尺许索诗輙赋一首",
        "author": "程俱",
        "content": "寒禽抱幽丛，意得窥绿浄。\n夭华媚霜筠，惨澹若春暝。\n胡僧手幻药，纳此方池境。\n重重玄涉入，妙悟付毛颖。",
        "dynasty": "宋",
        "collection_info": null
    },
    {
        "title": "仲嘉录示新斋联句用韵书怀奉寄一首",
        "author": "程俱",
        "content": "我歌无庸归，礼意固有属。\n渠侬方不顾，欲问何拘曲。\n乃知交际难，不若逃空谷。\n忧端浩无穷，日饮思枕曲。\n文求世人笑，字异山鬼哭。\n龙鸾阅斯冰，剑弩对鹞鹄。\n鴈门既呼卿，司武或见梏。\n闭关固自如，青简得三復。\n谁后足趦趄，堕彼手翻覆。\n汨泥无纡辔，绝迹慕前躅。\n故人有新诗，远寄资剩馥。\n鸣嘤倡復和，流征断还续。\n华如三女粲，学陋一夔足。\n吟余写幽怀，蹇思惭刻烛。",
        "dynasty": "宋",
        "collection_info": null
    },
    {
        "title": "夜寒大风汹汹不能寐用前韵作一首",
        "author": "程俱",
        "content": "朔风如长兵，犀兕贯七属。\n寥寥挟霜露，浩浩入空曲。\n羁禽无安巢，冻兽吼冰谷。\n枯摧卵压山，石走尘飞曲。\n终朝恣飘鼓，众窍如歌哭。\n客怀正无聊，默念叹鸿鹄。\n穷愁巧相寻，夜气恐将梏。\n羲娥不我待，始姤今已復。\n黄昏歌苦寒，达旦几翻覆。\n悲蛩尚啾喧，饿鼠时踯躅。\n青编置床头，芸竹有余馥。\n枯肠浪自苦，无食安能续。\n平生仅识字，无地寄双足。\n呼僮屏书眠，传记真举烛。",
        "dynasty": "宋",
        "collection_info": null
    },
    {
        "title": "迁居城北蜗庐",
        "author": "程俱",
        "content": "有舍仅容膝，有门不容车。\n寰中孰非寄，是岂真吾庐。\n不作大耳儿，闭关种园蔬。\n茅薝接环堵，无地可灌锄。\n不作下榻翁，一室谢扫除。\n平生四海志，投老河鱼枯。\n愿从素心人，不减南村居。\n萧然冰炭外，傲晲万物初。\n坐视蛮触战，兼忘糟粕书。\n聊呼赤松子，伴我龟肠虚。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 浚治西池",
        "author": "程俱",
        "content": "世间潢潦生蝌斗，闻说西池岁时久。\n不应朝满夕已除，秋至先衰等蒲柳。\n知公旁观久技痒，聊试他年膏苗手。\n泥涂不忍海波臣，畚锸故烦牛马走。\n尝闻汝水行地底，出没川原无不有。\n溅溅忽作写盘珠，盎盎俄承注床酒。\n清涵荇藻更姿媚，明烛鬚眉见妍丑。\n巢莲永无龟曳尾，雨花定有鱼颁首。\n使君佳政尽如此，说尹遥知不容口。\n何由步屧逐春风，作社慇慇就田叟。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 诸葛莱",
        "author": "程俱",
        "content": "三雄未辨谁朱紫，祇有群狙聊作使。\n卧龙偃蹇正躬耕，一饱但知藜藿美。\n平生习气故难尽，品藻芜菁传锦里。\n投醪饮河真有味，置薤留根何足比。\n要知茹草可终身，肯作染羮摇食指。\n公今啸诺坐堂上，方丈盈前宁少此。\n戏持微草调诸伧，笔势滔滔下南纪。\n云亭漫吏食不足，几欲送穷烦鬰垒。\n拔毛蒸瓠当家鹜，潄石枕流徒厉齿。\n因公始识武侯鲭，盖地何当似芣苢。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 九日雨中对菊忽忽块坐用雨中对花韵三首 其一",
        "author": "程俱",
        "content": "胸中有天游，一室未为迫。\n永怀东篱翁，那復有此客。\n重阴败佳辰，长雨不为泽。\n堆豗对黄华，菜色被臧获。\n黄华亦萧条，伴我霜鬓白。\n犹能相呴嚅，嫩叶供小摘。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 九日雨中对菊忽忽块坐用雨中对花韵三首 其二",
        "author": "程俱",
        "content": "去年蛾眉山，痛饮真得计。\n新蟾继秋阳，明洁谢点缀。\n今年坐蜗庐，檐溜落空砌。\n花开信多雨，会少苦分袂。\n茫茫大块间，游子况无蒂。\n百年能几何，行復惊改岁。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 九日雨中对菊忽忽块坐用雨中对花韵三首 其三",
        "author": "程俱",
        "content": "危心如危絃，未断先凛凛。\n风庭忽知秋，中夜不安枕。\n力行无远涂，积缕成重锦。\n男儿未盖棺，雅志安得寝。\n荣衰非所念，身世固已审。\n亦復羡久生，聊为老籛饮。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 卞山信至三首 其一",
        "author": "程俱",
        "content": "公昔奉阡陇，二毛不胜簪。\n扶杖事耘植，咿唔杂呻吟。\n耿耿霜露感，遑遑蓼莪心。\n浮云为愁容，鸟兽亦哀音。\n徘徊动行路，下比元与任。\n宿草今已长，新松鬰森森。\n尚有五芝秀，荧荧烂如金。\n为公赋南陔，凯风吹我襟。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 卞山信至三首 其二",
        "author": "程俱",
        "content": "行云本无心，虚舟但乘流。\n主人非逋客，不使芳杜羞。\n鸣驺入山谷，黾勉赴所求。\n明知廊庙具，岂为猿鹤留。\n朝来尺素书，联翩自岩丘。\n平安喜筠柏，宁论橘千头。\n岂无木石居，吾非若人俦。\n既与世同乐，那容不同忧。",
        "dynasty": "宋",
        "collection_info": null
    },
    {
        "title": "蔡州叶翰林寄示近诗次韵八首 卞山信至三首 其三",
        "author": "程俱",
        "content": "往客霅溪上，舒娥几亏盈。\n深穷卞山境，胜概不可名。\n柴车逐公游，登皋復临清。\n夜投阿兰若，松窗待朝明。\n济胜剧许掾，评诗陋钟嵘。\n灵滋初可抔，龙箨忽已萌。\n斯游今几时，坐想飞泉鸣。\n尚应几杖间，隐隐金石声。",
        "dynasty": "宋",
        "collection_info": null
    },
    {
        "title": "题叶翰林阅骏图",
        "author": "程俱",
        "content": "叶公龙友天下才，当年麒麟天上来。\n儒童抱送太一况，下游阊阖观琼台。\n高标故自赏神骏，肯使余恨遗蒿莱。\n帝闲食粟几千驷，盛气勃鬰驰天街。\n稳衔金勒立仗下，俯视冀北皆驽骀。\n骊黄不来八龙远，尚有写照埋氛埃。\n短屏高障久零落，意象崪嵂求其侪。\n收罗绝足共一处，引素便觉风沙开。\n伟哉十马尽殊相，神物变化须风雷。\n腾骧振迅各有态，岂顾短脰空徘徊。\n持缰顿辔者谁子，无復堕泪鸣声哀。\n刷燕秣越安足道，会逐衔烛西山颓。\n其中一骥屹不动，尾垂青丝蹄卓锥。\n安知万里志未已，但见寂寞如寒灰。\n龙眠老笔不再得，幻化百亿纷骊騧。\n郑生晚出擅图貌，盛名欲与曹韩偕。\n肉身飞入九天去，清都楼观金崔嵬。\n玉花照夜不论价，想见火齐珊瑚堆。\n只今此画已难致，肯戏秃笔霑残煤。\n千金市骨意不浅，对此慷慨伤虺尵。",
        "dynasty": "宋",
        "collection_info": null
    },
    {
        "title": "元夕块坐因用叶翰林去年见寄元夕诗韵写怀  其一",
        "author": "程俱",
        "content": "儿童逐遨戏，先春祷春晴。\n心如飘风快，目若冰壶明。\n宁为惜日计，所愿佳节并。\n老来见纷丽，如干闼婆城。\n流光不可挽，譬彼空中声。\n那知节物佳，翛然谢将迎。\n幽灯对简编，历历记所更。\n斯须闭关卧，鼻息惊雷鸣。\n寤念北山北，田家已催耕。\n胡为异乡久，空寒猿鹤盟。",
        "dynasty": "宋",
        "collection_info": null
    },
    {
        "title": "元夕块坐因用叶翰林去年见寄元夕诗韵写怀  其二",
        "author": "程俱",
        "content": "短日良易暗，凝阴有时晴。\n何人劝之照，烛燎皆争明。\n今年春苦寒，寒威剧幽并。\n连绵积三白，云埋阖庐城。\n深泥浃新雨，行路无人声。\n藜灯不来下，箕卜岂復迎。\n朝来日照梁，天气忽已更。\n稍闻桥市间，箫鼓远近鸣。\n吴人尚游乐，急如赴春耕。\n唯有穷巷士，守穷如守盟。",
        "dynasty": "宋",
        "collection_info": null
    },
    {
        "title": "西安谒陆蒙者老大夫观着述之富戏用蒙老新体作  其一",
        "author": "程俱",
        "content": "丈人意何长，纵目文史足。\n琅然五行落，洞视不再读。\n作书兼远奘，众妙探玄竺。\n时时歌四始，笑捧五经腹。\n高堂发新稾，重复罗籖轴。\n观之类窥管，讽味得膏馥。",
        "dynasty": "宋",
        "collection_info": null
    },
    {
        "title": "西安谒陆蒙者老大夫观着述之富戏用蒙老新体作  其二",
        "author": "程俱",
        "content": "白头书生黑头翁，长安时花幽涧松。\n远飞近啄虽异志，天命厚薄无雌雄。\n鈎深采博燥喉吻，守此一亩蓬蒿宫。\n杜门不出交二仲，木阴涧曲遥相通。\n紫囊贝叶资艺苑，款关一见踰三冬。\n亭亭漫吏多所历，干死书萤心似漆。\n王门宾阁不留行，赭颜趼足搜泉石。\n茅檐正欲结云根，竹叶榴花荐余沥。\n当从元亮赋言归，木茹麻衣永投笔。",
        "dynasty": "宋",
        "collection_info": null
    },
    {
        "title": "昨夕风月顿清独坐中庭夜分不寐翛然四顾寂无人声如在尘外作诗一首以写一时之适",
        "author": "程俱",
        "content": "邻家双井桐，下有羃翠庭。\n晚来微风过，已復含秋声。\n归舍对环堵，筠窗亦泠泠。\n月轮正行空，洗光自东溟。\n常星为失色，肯与纤云并。\n廓如凈琉璃，中有玉鑑明。\n太虚本无滓，心目固自清。\n浩然天壤间，洞视万古情。",
        "dynasty": "宋",
        "collection_info": null
    },
    {
        "title": "数日春物甚丽坐阅岁华偶成古句",
        "author": "程俱",
        "content": "东皇驾苍龙，超忽了八区。\n清明风从冰轮际，转入厚地潜嘘嚅。\n周行无间寂无迹，但见动植咸照苏。\n赩如醇醪入花骨，冻块一一成丰腴。\n花光照空日色醉，天宇荡滉青莲敷。\n烂霞涨渌万堆雪，剪刻不用施铅朱。\n铜丸昼漏五十刻，衔烛缓辔经天衢。\n游人正与春物竞，汲汲磨蚁同驰驱。\n固知一气共舒惨，机关默动非人须。\n孰居无事主张是，绣黼万象归无余。\n青黄赤白岂有意，应见略似摩尼珠。\n区中代谢未有极，故自有物无荣枯。",
        "dynasty": "宋",
        "collection_info": null
    },
    {
        "title": "陈君学正草堂成提点大夫梅十五丈有诗且蒙借示见邀同作谨次原韵因以叙怀",
        "author": "程俱",
        "content": "行藏固殊涂，臭味非一族。\n或峨冠攫金，或被褐怀玉。\n持身凛冰渊，或洞洞属属。\n和光略畦町，或落落碌碌。\n或来仪帝庭，或去隐王屋。\n堆豗肉生髀，驰骛趼重足。\n或委余膏粱，或不厌杞菊。\n或翚飞千柱，采错暖金绿。\n或蜗盘四壁，分光待邻烛。\n要之皆幻寄，眇矣太仓粟。\n明冥默乘除，塞马更祸福。\n陈公作茅斋，足以媚幽独。\n苟全真易成，知足定不辱。\n有门昼常关，何必在岩谷。\n向来万金堂，奔走九州牧。\n一朝巢自焚，始悔突不曲。\n何如东郭舍，椽柱随把束。\n翛然已忘世，肯嘆硕人轴。\n我今客吴门，饥卧谢仆仆。\n年来寄蓬茨，慕此高让俗。\n室中了无藏，鼠窃屡驱逐。\n衰怀百念冷，对境无可欲。\n穷通如四序，损益正三復。\n衡门可栖迟，薄酒等醽醁。\n吾闻老聃言，为腹不为目。",
        "dynasty": "宋",
        "collection_info": null
    },
    {
        "title": "十月五日集季野家归作",
        "author": "程俱",
        "content": "贤愚孰无营，急景信可惜。\n如何阖庐城，乃有此闲客。\n怀安岂初志，运甓有余力。\n相从无何乡，邂逅一日适。\n虚窗得朝阳，寒凛作春色。\n琴书罗棐几，一一凈如拭。\n画沙见奇踪，落屑非近识。\n似追永和还，未觉正始隔。\n峥嵘衡霍囿，莽苍云梦泽。\n时华玄低卬，幽鸟共深寂。\n谁驱此变幻，戏纳方丈域。\n惭公倾春酿，浇我忧思积。\n岂无车公语，顾匪伯仁匹。\n长檠蜡华摧，起视霜月白。\n酣歌美清夜，拥髻侍通德。\n参差吐幽妍，凿落滟芳碧。\n觥筹不留行，为问此何夕。\n言归谢主人，五斗安可极。",
        "dynasty": "宋",
        "collection_info": null
    },
    {
        "title": "戏示江协律汉",
        "author": "程俱",
        "content": "酸寒北山尉，憔悴孔州守。\n枯鱼同处陆，濡沬赖诗酒。\n当时年尚壮，意气亦何有。\n祇今双鬓华，十载一回首。\n仕初君似遇，游倦吾已丑。\n邂逅记昔游，空嗟汉南柳。",
        "dynasty": "宋",
        "collection_info": null
    },
    {
        "title": "再和一篇以答固穷之句",
        "author": "程俱",
        "content": "车行有险夷，初不入天守。\n乘颠了无择，正自全于酒。\n我身天地间，毫末寄九有。\n正当带笭箵，章甫误加首。\n久知田园乐，不信村野丑。\n平生笑何人，戚戚柳州柳。",
        "dynasty": "宋",
        "collection_info": null
    },
    {
        "title": "江再和戏答四篇  其一",
        "author": "程俱",
        "content": "当年季将军，晚节河东守。\n谁令一人誉，挥去坐使酒。\n长卿起遐陬，落笔赋乌有。\n要之乃雕篆，意不在黔首。\n穷通付造物，世俗浪妍丑。\n何必送五穷，呼奴结车柳。",
        "dynasty": "宋",
        "collection_info": null
    },
    {
        "title": "江再和戏答四篇  其二",
        "author": "程俱",
        "content": "长言屹秦城，古例开墨守。\n三年不窥园，一吻莫饮酒。\n斯人浪自苦，初不繫无有。\n何如从子微，亦復问贤首。\n此身未能了，何暇念亿丑。\n超然方丈间，观化肘生柳。",
        "dynasty": "宋",
        "collection_info": null
    },
    {
        "title": "江再和戏答四篇  其三",
        "author": "程俱",
        "content": "君家翠岩翁，三一久已守。\n与沈爱欲泥，宁饮声闻酒。\n当知华藏海，正在十二有。\n他年涅槃门，燕路须北首。\n胖然一心定，六贼如获丑。\n感彼志冰霜，吾衰等蒲柳。",
        "dynasty": "宋",
        "collection_info": null
    },
    {
        "title": "江再和戏答四篇  其四",
        "author": "程俱",
        "content": "太平一春台，好在四夷守。\n持盈何足道，饱德醉以酒。\n君为乐歌词，嘉瑞无不有。\n不知府中士，谁子号称首。\n如君真妩媚，孰谓施嫱丑。\n故应洗余累，令君继温柳。",
        "dynasty": "宋",
        "collection_info": null
    },
    {
        "title": "季野见和次韵二首  其一",
        "author": "程俱",
        "content": "谈迁太史令，赵卫淛西守。\n妙龄中青钱，大笔笑玄酒。\n一麾分隼旟，七载去螭首。\n行看贾生还，固异颜驷丑。\n何许从宸游，金鞍繫宫柳。",
        "dynasty": "宋",
        "collection_info": null
    },
    {
        "title": "季野见和次韵二首  其二",
        "author": "程俱",
        "content": "此身非匏瓜，圭窦可长守。\n初为絃歌计，肯饮中山酒。\n深虞委司败，政术空无有。\n故将老衡茅，敢復嘆华首。\n公诗金错刀，刻画无盐丑。\n应怜五穷韩，定作三黜柳。",
        "dynasty": "宋",
        "collection_info": null
    },
    {
        "title": "次韵叶内翰游西余山用袁奉议韵",
        "author": "程俱",
        "content": "平子愧明略，长卿真倦游。\n笭箵傥可佩，瑶玉岂復舟。\n旧闻西余老，猖狂白苹洲。\n毫端宝刹见，尘起大地收。\n奋迅师子王，蚓蛙视蛟虬。\n向来大涤翁，晚节万户侯。\n襄阳一转语，富贵真云浮。\n此道久已微，碔砆混琳球。\n念昔过苕霅，寻溪亦经丘。\n同游今安在，十载一瞬眸。\n几欲挂长剑，刻舟笑延州。\n焉知瓮中人，寂默无春秋。\n香炉着古庙，一念万劫休。\n安得五亩园，良苗接平畴。\n脱身饥寒外，结友高胜流。\n二边无余习，六贼可尽刘。\n谁能使危膓，一日一万周。\n须公谢三旌，故事追羊求。\n青鞋一幅巾，往来山之幽。\n且復载明月，深潭戏垂鈎。",
        "dynasty": "宋",
        "collection_info": null
    },
    {
        "title": "次韵江司兵寄示所和赵司录相从饮解嘲之句",
        "author": "程俱",
        "content": "卜居林塘静，禽鱼乐融融。\n阳和一披拂，照烂黼绣工。\n柔条罥繁枝，幽香来晚风。\n谁谓武陵远，临清千树红。\n俯仰村郭间，从容圣贤中。\n暮见月圆缺，余光入疏栊。\n朝乘日车作，坐守四壁空。\n遥想赵与江，屈身薄书丛。\n正类鹳雀碧，未为覆盆烘。\n禄隐寄簪笏，神游在方蓬。\n时时望西山，把酒一笑同。\n茗碗倾石鼎，山蔬出筠笼。\n不妨问中圣，何暇赋恼公。\n赵子五车腹，春秋富终童。\n居然出其类，俨如黄髪翁。\n江子事超旷，町畦漫无封。\n但见磊砢姿，温温若春浓。\n人生迭相笑，伧父嘲吴侬。\n鸱夷与井缾，忧乐殊初终。\n且当从所好，迂辔若为容。",
        "dynasty": "宋",
        "collection_info": null
    },
    {
        "title": "空相僧舍书事",
        "author": "程俱",
        "content": "午景入疏竹，堂阴筠粉香。\n疏帘扑空翠，无风自微凉。\n棋声破禅寂，日转幡影长。\n霏烟触垂瓜，泛乳搜枯膓。\n投局起寻胜，徘徊雨花堂。\n巢莲见灵龟，信有千岁祥。\n徐观乃跛鼈，圉圉循菰蒋。\n笑罢得叹息，是非可兼忘。\n却坐对谈麈，冰松想千章。\n斯须二三子，矫若惊鸿翔。\n府中有料理，不作功曹狂。",
        "dynasty": "宋",
        "collection_info": null
    },
    {
        "title": "戏赠江仲嘉司兵",
        "author": "程俱",
        "content": "君不见谢公栖迟乐东土，起作司马征西府。\n莫年谈笑有穰孙，鹤唳风声走强虏。\n又不见子猷剡川高兴阑，肯随鹤书落人间。\n不知骑曹底官职，朝来拄颊看西山。\n平生清真翠岩老，泉石膏肓偶同调。\n岁寒落落见孤松，不忍低眉宁枯槁。\n年来无米继朝炊，闻说吴兴富鱼稻。\n不妨来作古司兵，士卒投醪止鳬藻。\n美哉洋洋霅溪水，秋塘百里荷花绕。\n当年钓徒放浪处，醉目悠然送归鸟。\n斯人不死世不识，往往凌波弄瑶草。\n君方参同佐龙虎，我欲治荒种梨枣。\n会当月夜见庞眉，一笑超然凌八表。",
        "dynasty": "宋",
        "collection_info": null
    },
    {
        "title": "次韵和江司兵浙江观潮",
        "author": "程俱",
        "content": "寥天月魄更旁哉，归墟两潮时去来。\n乃知大块与人等，欠噫风动声为雷。\n支川千亿具毛窍，四溟翕张玄牝开。\n人间百刻乃一息，断岸飘鼓如轻埃。\n二山横控江海际，挟以幽阙双嵬嵬。\n伟哉吞吐王百谷，视彼浅狭真台陪。\n倒流千里骇凡目，正自违性同桊杯。\n相传昔者楚亡将，事成国霸遭雄猜。\n英灵不没尚为尔，姓字往往欺啼孩。\n锦乡功成老元帅，酒酣拔剑歌莫哀。\n戏令强弩飞劲箭，大堤屹立藏风桅。\n吴儿荒怪不足录，适与支诺资谈咍。\n岂知六合有常理，水中出火能焚槐。\n当年谢公正游乐，遗形物表如王骀。\n微吟独啸向海道，几见银雪西山回。\n读君新句写奇观，便似放目吴王台。\n何当共此散烦鬰，大瓠五石充瓶罍。\n更因长风破巨浪，与君挂席寻蓬莱。",
        "dynasty": "宋",
        "collection_info": null
    },
    {
        "title": "送赵子昼奉议归睢阳用熊倅韵",
        "author": "程俱",
        "content": "纷华眩人剧朱碧，子独好书如好色。\n王孙被服甚寒生，射策君门先破的。\n荣州书窟三万卷，锦嚢付此庞眉客。\n南游句吴北大魏，亦復徒劳问刀笔。\n不唯唇齿腐经史，正自云山鏁胸臆。\n老来息交思简事，为子忘劬废晨昔。\n春风满帆送归舸，回首清游如昨日。\n知君名骏定千里，不待朝庭访幽侧。\n有书时寄雁南飞，顾我渔樵正争席。",
        "dynasty": "宋",
        "collection_info": null
    },
    {
        "title": "同赵奉议离吴兴江仲嘉与其兄仲举送百余里醉中戏作此句一首",
        "author": "程俱",
        "content": "大江饮酒如浇灰，小江纵酒颠如雷。\n扁舟相送不道远，百二十里云帆开。\n云亭老人穷不死，故园茅屋荒苍苔。\n阖庐城中一亩地，已辨瓮牖锄蒿莱。\n吴兴上佐吾党士，十年纵赏西王台。\n眉间黄色袨綵服，柁楼长啸春风回。\n要须酩酊酬此别，不离万顷添金杯。\n明朝相望即湖海，纵有美酒何为哉。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 菊",
        "author": "程俱",
        "content": "吾闻郦侯国，产菊千丈潭。\n采华食其叶，垂根渍芳甘。\n遂令郦川氓，难老如彭聃。\n庭前有古井，秋霖发清涵。\n慇懃东篱绿，覆此白玉奁。\n时能嚼新蘂，汲月散余酣。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 竹",
        "author": "程俱",
        "content": "种玉未渠久，疏篁长儿孙。\n胜会不在多，何须辟疆园。\n我观榛芜地，尘思纡且烦。\n萧森对此君，清凉彻心源。\n草木初无情，妄作凈秽观。\n乃知识种子，正是生死根。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 鳯仙",
        "author": "程俱",
        "content": "微华若么鳯，倒挂茂蔚中。\n鸣鸟不可见，幽怀寄芳丛。\n初移几寸苞，稍展两翅红。\n能使寂寞滨，余妍映蒿蓬。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 鷄冠",
        "author": "程俱",
        "content": "峨冠百草头，意象出其类。\n望之似木鷄，正自五官废。\n宁须断其尾，无乃假予臂。\n可復近幽窗，谈玄有深诣。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 红苋",
        "author": "程俱",
        "content": "嘉生苦不荣，凡草忽猥大。\n君看庭中苋，易长剧稂稗。\n初无封植意，不见虫鸟害。\n穰穰筠菊间，红紫不可杀。\n微功尚足收，染我盘中菜。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 芭焦",
        "author": "程俱",
        "content": "芭蕉中无坚，譬彼泡梦幻。\n了然观我身，生死知一贯。\n学书端未暇，覆鹿真自乱。\n一雨过空庭，秋声入深宴。",
        "dynasty": "宋",
        "collection_info": null
    },
    {
        "title": "蜗庐有隙地三两席稍种树竹已有可观戏作七篇 水青",
        "author": "程俱",
        "content": "水青虽楚楚，不復中栋梁。\n黄封入雕槛，亦足被宠光。\n朝离粪壤区，暮上君子堂。\n胡为伴幽独，堕此一亩荒。",
        "dynasty": "宋",
        "collection_info": null
    },
    {
        "title": "黄嘉父朝请公彦示诗以不数面为言且索近着次韵谢答一首",
        "author": "程俱",
        "content": "黄公游不成，白髮奉朝请。\n东归乐闲燕，有味如隽永。\n双鳬倦朝飞，独鹤方夜警。\n知余亦衰穷，繫马无復骋。\n贻诗重琼玖，未展意先领。\n劳生厌尘雾，对此得暂屏。\n终当遣长鬚，亦復钓缩颈。\n相过举清觞，野水吹万顷。\n君当倾锦囊，我亦倩毛颖。\n时寻招提胜，莲社比宗炳。\n如何迫寒饿，去棹聊一整。\n兴尽即言归，江湖足佳景。",
        "dynasty": "宋",
        "collection_info": null
    },
    {
        "title": "和杨彝甫静妙轩",
        "author": "程俱",
        "content": "君家执戟郎，寂寞坠天禄。\n萧然刘董外，那用相窘束。\n居无甔石储，但有书满屋。\n君今老衡茅，出处异兰菊。\n静中独观妙，四达开惠目。\n中园鬰黄华，庭下森翠竹。\n饥来索盘餐，小极须睡足。\n时当叩君门，为问梅子熟。",
        "dynasty": "宋",
        "collection_info": null
    },
    {
        "title": "过毛达可友给事览壁间旧诗次韵二首  其一",
        "author": "程俱",
        "content": "堂前清飔发，树外赤日西。\n坐令天壤间，气候忽不齐。\n解带席嘉荫，长哦壁间题。\n故应有神护，尘土不得迷。\n前年款公门，鷤䳏亦已啼。\n今年復羁旅，庭莎欲鸣鷄。\n西游有底急，触热忘卑栖。\n似为饥所驱，不计辙与蹄。\n绨袍意弥厚，盘餐洗羮藜。\n磊块久不浇，醇醪代朝虀。\n襄阳之新句，夜直难相携。",
        "dynasty": "宋",
        "collection_info": null
    },
    {
        "title": "过毛达可友给事览壁间旧诗次韵二首  其二",
        "author": "程俱",
        "content": "黄华非不佳，寒澹每见少。\n萧萧亦无言，怀抱不自晓。\n深嫌小桃夭，欲伴霜松矫。\n窥丛慰寂寞，时有南飞鸟。\n主人真赏奇，灌植勤便了。\n徘徊傍东篱，高兴在尘表。\n坐有白头生，临风百忧绕。",
        "dynasty": "宋",
        "collection_info": null
    },
    {
        "title": "北固怀古",
        "author": "程俱",
        "content": "阿瞒长驱压吴垒，饮马长江投马棰。\n英雄祗数大耳儿，彷佛芒碣赤龙子。\n幄中况有南阳客，布衣躬耕无甔石。\n当时鼎足计未成，聊此一奇空赤壁。\n人随流水去不还，卧羊顽石留空山。\n如今留石亦煨烬，山与长江相向闲。",
        "dynasty": "宋",
        "collection_info": null
    },
    {
        "title": "焦山",
        "author": "程俱",
        "content": "龙伯不解事，投竿牵大鳌。\n逆流直上三万里，怒捲渤澥秋风潮。\n适当长江入海处，屃赑掷此双岧嶤。\n一山正临声利窟，来樯去橹纷𦪈艚。\n一山独与世疏阔，突据幽险盘云涛。\n飞仙播荡去不返，止有一翁身姓焦。\n至今金玉作山骨，草木坚劲无夭条。\n尔来寂寞几千岁，稍见游子来山椒。\n吁嗟一与人境接，世故扰扰如牛毛。\n安得夸娥还着鳌背上，因之置我三山高。",
        "dynasty": "宋",
        "collection_info": null
    },
    {
        "title": "和叶翰林湖上夜归古句",
        "author": "程俱",
        "content": "琅玕一纸传青桐，西湖默存清梦中。\n遥知湖上发新倡，凡马一洗烟云空。\n翰林文章旧惊世，聊试三辅分符铜。\n玉槃无声转清夜，水天交贯冰朣胧。\n况闻许下足名士，啸咏鼓舞冯夷宫。\n担簦独欠此狂客，憔悴企踵临西风。\n朝来珠璧入怀袖，坐想星宿罗心胸。\n自怜华髪乌帽底，俯仰正惭张长公。\n何当从公万物表，妙契不待将无同。\n展书三復更太息，但见缺月穿疏栊。",
        "dynasty": "宋",
        "collection_info": null
    },
    {
        "title": "秋华无几尚有紫薇相对里巷间",
        "author": "程俱",
        "content": "晚花如寒女，不识时世粧。\n幽然草间秀，红紫相低卬。\n荣木事已休，重阴閟深苍。\n尚有紫薇花，亭亭表秋芳。\n扶疏缀繁柔，无復粉艷光。\n空庭一飘委，已觉巾裾凉。\n手中蒲葵箑，虽復未可忘。\n仰视白日永，凄其感冰霜。",
        "dynasty": "宋",
        "collection_info": null
    },
    {
        "title": "傅冲益寄淮口阻风及清淮道中诗二首又次涟水一首用其韵和寄  其一",
        "author": "程俱",
        "content": "羣玉聚名隽，作书如九丘。\n回观白虎儒，謭浅安可侔。\n傅子故疏爽，十年嗟滞留。\n嵚崎百忧后，晚为造物收。\n平生未见书，颇足资吟讴。\n纵未服豸角，且当佐螭头。\n安知免官去，触热送浊流。\n清朝正须才，洗垢方镇浮。\n岂使三语掾，垂纶逐羣鸥。\n譬如飘风顷，终济万里舟。",
        "dynasty": "宋",
        "collection_info": null
    },
    {
        "title": "傅冲益寄淮口阻风及清淮道中诗二首又次涟水一首用其韵和寄  其二",
        "author": "程俱",
        "content": "青山照长淮，气象一方冠。\n清光堪溶溶，洛尾杀湍悍。\n斯游今一纪，回首若朝旦。\n尘容故如昨，凡骨终不换。\n但于憔悴余，生死知一贯。\n归田食不足，乘障力难捍。\n折腰委吏间，亦岂愧儒缓。\n自君弹冠西，吾事足悲惋。\n坐看秋空云，已復澹河汉。\n鲜欢杯杓干，绝学编策断。\n西山虽爽气，乌帻安敢岸。\n思君笑言乐，目送归翼乱。\n朝来得新诗，一一锦绣烂。\n尘膺久结约，邂逅百忧泮。\n何当索此身，久矣次山漫。",
        "dynasty": "宋",
        "collection_info": null
    },
    {
        "title": "傅冲益寄淮口阻风及清淮道中诗二首又次涟水一首用其韵和寄  其三",
        "author": "程俱",
        "content": "故人尺素来天际，颇忆当年任守垒。\n平明一笑百事空，不作细书书纸尾。\n寄书五湖夸海岱，入眼沧溟无百里。\n军城崪屼枕青山，地脉遥从岱宗起。\n题诗要为写高阁，播扬意欲先糠粃。\n晚登南宫头已白，却驾朱轓临泗水。\n丹烧未辨令威鹤，神游先跨琴高鲤。\n可怜萧散竹林士，埋玉青山骨空委。\n人生一世偶相值，转首羲皇不停晷。\n西山妙蹟欲仙去，爽气朝来尽如洗。\n遥知弔古一长喟，引送浇愁付浮蚁。\n有诗淮上可微吟，会有流鱼出倾耳。",
        "dynasty": "宋",
        "collection_info": null
    },
    {
        "title": "周萃秀才惠诗次韵酬之一首",
        "author": "程俱",
        "content": "病骥伏长坂，悲鸣想戎轩。\n游鱼落枯肆，堕泪临河坟。\n人生道修阻，趼足穷昆崙。\n沈渊探骊颔，一跌万鬼邻。\n我老不解事，区区算沙尘。\n读书亦良苦，内视馁且贫。\n为文富诙笑，初不救否屯。\n尔来自箴切，习气不復存。\n方将补黥劓，寂兀谢世纷。\n朝露视穷达，春冰释痴嗔。\n君胡创推激，发我惰与昏。\n如君东吴秀，俊拔昔所闻。\n名驹始就秣，意气已不羣。\n抗脏市门客，岂堪同日论。",
        "dynasty": "宋",
        "collection_info": null
    },
    {
        "title": "秋雨三首  其一",
        "author": "程俱",
        "content": "细字忽难读，松窗失朝晖。\n开帘视天宇，屯云凝如黳。\n霏微乍喷洒，翕忽看淋漓。\n斯须建百川，中庭即方池。\n秋雷亦动地，势汹万鼓鼙。\n虚檐忽无声，苍狗变白衣。\n飘摇露穹碧，凉飈洗蒸炊。\n雨师真解事，作止适所宜。",
        "dynasty": "宋",
        "collection_info": null
    },
    {
        "title": "秋雨三首  其二",
        "author": "程俱",
        "content": "十日丽辰次，如环了无端。\n人言秋甲子，畏湿不畏干。\n向来谯门道，旁立三尺坛。\n故勤壁间缘，一起泥中蟠。\n青衣跃且躁，有如沐猴冠。\n先声忽洒道，直此辰与干。\n迩来未旬浃，三见急雨寒。\n黄流抺河草，连樯度平澜。\n良苗有佳色，未觉千亩寛。\n时旸亦须早，无使江湖翻。",
        "dynasty": "宋",
        "collection_info": null
    },
    {
        "title": "秋雨三首  其三",
        "author": "程俱",
        "content": "华首三不遇，求田亦良图。\n莫嗔湖海士，豪气故不除。\n扶犂本吾事，二顷终胜无。\n绕舍生蒿蓬，闭门种英芜。\n从渠百尺楼，笑此蜗牛庐。\n吴中久卜邻，会从故人居。\n荆溪一廛地，傥与求羊俱。\n屠门过大嚼，一雨喜有余。\n正恐二三子，联翩蹑云衢。\n空令千里驾，怅望黄公垆。",
        "dynasty": "宋",
        "collection_info": null
    },
    {
        "title": "过红梅阁一首",
        "author": "程俱",
        "content": "春风如醇酒，着物物不知。\n能使死瓦色，化为明艷姿。\n寒枯出繁秀，巧与节物期。\n江梅故幽独，绰约不自持。\n居然北枝后，迨此白日迟。\n春风日浩荡，醉色回冰肌。\n清妍有余态，众芳谢凡卑。\n凭虚一回睇，俯仰岁月驰。\n所恨培雪根，向来岁寒枝。\n差池弄芳晚，坐令颜色移。\n颜色故妩媚，幽香无故时。",
        "dynasty": "宋",
        "collection_info": null
    },
    {
        "title": "周宪之用余送赵子雍诗韵作属德祖及余同作二首  其一",
        "author": "程俱",
        "content": "嗟我涉世路，有如陆推舟。\n寻常不可冀，况乃万里流。\n安能逐骊騄，超忽十二州。\n虽然晚闻道，浅矒如孙休。\n往者谢五斗，种瓜从故侯。\n家山三亩宅，白首遂首丘。\n一为饥所驱，復作漫浪游。\n曲意泯圭角，终然足人尤。\n焉知大隐地，亦復怀百忧。",
        "dynasty": "宋",
        "collection_info": null
    },
    {
        "title": "周宪之用余送赵子雍诗韵作属德祖及余同作二首  其二",
        "author": "程俱",
        "content": "大云吴中士，妙学兼般舟。\n笔下走三峡，胸中包九流。\n考古自坟典，探玄极方州。\n别来十五年，邂逅一笑休。\n作书不求闻，取重惟桓侯。\n尚北宫独冷，尘埃忘跖丘。\n尔者稍荐贤，蒲轮遂西游。\n会当君相间，作诗继何尤。\n遥知市门子，人不堪其忧。",
        "dynasty": "宋",
        "collection_info": null
    },
    {
        "title": "刘朝散长源淮夫刘先生彝之子孝弟有贤行年六十一且致仕侍其亲义兴为赋诗一首",
        "author": "程俱",
        "content": "刘侯六十衣綵衣，上堂娱戏如婴儿。\n慈颜华髪顾之笑，坐令寒日生春晖。\n折腰敛板三十载，晚登名籍黄金闺。\n绯衫裹束不料暖，况坐筦库穷刀锥。\n古心古貎乃天与，虽欲妩媚将安施。\n一朝拂袖不回顾，择邻问舍荆溪湄。\n人言家徒四壁立，如君四壁初无之。\n我知刘侯有至乐，视世五鼎同糠糜。\n分阴不博双白璧，啜菽自作羔豚肥。\n有儿教饬知礼节，不以口耳传书诗。\n应门侍坐走前后，翼翼想见名家规。\n天恩优老命之仕，俾继禄食安其私。\n古人未必兼有此，笃行知足如君稀。\n圣皇侧席思厚俗，诏取八行登前龟。\n向来蒲轮走四海，有贤如此谁当知。\n冥鸿一举不可挽，道路仰首空嗟咨。",
        "dynasty": "宋",
        "collection_info": null
    },
    {
        "title": "题蒋永仲蜀道图",
        "author": "程俱",
        "content": "梓州别驾真雏鳯，赏古探奇坐饥冻。\n要窥琼苑蔚蓝天，直上潼江历秦宋。\n每逢佳处静盘礴，流出胸中九云梦。\n干坤坱圠本无迹，我独毫端发神用。\n戏驱万变寄陶写，轩豁端倪巧抟控。\n苍筠擢秀饱冰雪，古干撑空中梁栋。\n奇礓那得在山谷，回首何年委坚重。\n轮囷偃盖屈金铁，夭矫惊虬起岩洞。\n舂江莽苍迷东西，汉南老柳参差垂。\n烟中远近见本末，明星已没城乌啼。\n平生险怪三峡水，古木巃嵸阴风吹。\n石间雷雹殷九地，出入喷薄无穷时。\n我身趼足半天下，偃蹇故是山林姿。\n南行灊霍北嵩洛，应接不暇空狂痴。\n作诗写意如捕景，况有三绝穷天机。\n清晨对此怳自失，眼中太白横峨嵋。\n请君十袭秘缇革，恐復仙去归无期。",
        "dynasty": "宋",
        "collection_info": null
    },
    {
        "title": "寄开化李令光四首  其一",
        "author": "程俱",
        "content": "我行阡陌间，苗麦已復青。\n茅茨间新槀，鷄犬有和声。\n不见吏索钱，田家得其生。\n鷄犬亦肥字，不遭无事烹。\n于斯可观政，岂在赫赫名。\n父老亦相语，驩然就春耕。\n官租及时了，卒岁乐无营。",
        "dynasty": "宋",
        "collection_info": null
    },
    {
        "title": "寄开化李令光四首  其二",
        "author": "程俱",
        "content": "李侯诸生秀，峨冠论玄虚。\n安知俗吏事，小试已可书。\n厪心究人瘼，要使安田庐。\n慨然有奇趣，耿耿非世儒。\n乃知百里间，亦足寄所摅。\n谁当索幽隐，置彼九达衢。",
        "dynasty": "宋",
        "collection_info": null
    },
    {
        "title": "寄开化李令光四首  其三",
        "author": "程俱",
        "content": "山间古梅林，有鸮集其端。\n不飞亦不鸣，弹射莫敢干。\n下窥羣雀雏，啄颡刳其肝。\n欣然舐两爪，意得良自安。\n飞来多凡鸟，助此凶且残。\n安知万山曲，亦復鸣栖鸾。\n相咻固不可，见吓技亦殚。\n众鸟既有恃，相斯在岁寒。",
        "dynasty": "宋",
        "collection_info": null
    },
    {
        "title": "寄开化李令光四首  其四",
        "author": "程俱",
        "content": "平生四方人，堕地随蓬桑。\n故乡二顷田，稊米寄太仓。\n从渠雀鼠耗，敢计松菊荒。\n未能思计然，锥刀折牦芒。\n十年乃一归，归席不暖床。\n吾庐正如寄，县府固相忘。\n偶闻贤长官，邂逅尉所望。\n吾宁媚之子，故是众所臧。",
        "dynasty": "宋",
        "collection_info": null
    },
    {
        "title": "同叔问诸人以橘栗柿蔗为题以东南之美为韵余得橘美字韵一首",
        "author": "程俱",
        "content": "三闾老沈湘，嘉颂谁为美。\n白华发幽馨，春色荐甘醴。\n金衣光出怀，缥实酸裂齿。\n岂无三百苞，未见十二子。\n缅怀商山翁，善幻亦徒耳。\n壶中何足道，千刹一毫比。\n我今老而穷，饘粥思乞米。\n恨无千头奴，杼柚供万指。\n慇懃祝移根，勿作江北枳。",
        "dynasty": "宋",
        "collection_info": null
    },
    {
        "title": "仲嘉分题得诗分韵得经字是日仲嘉以事先归代作一首",
        "author": "程俱",
        "content": "六义岀秦火，至今如日星。\n人言三百篇，圣手昔所经。\n我疑东家丘，削迹不自惩。\n羁臣与孽子，中有怨刺情。\n胡为不删去，被彼絃歌声。\n遂令甫白辈，不识至道精。\n昔为人所重，今为时所轻。",
        "dynasty": "宋",
        "collection_info": null
    },
    {
        "title": "建除一首酬林德祖虙",
        "author": "程俱",
        "content": "建旟抚方面，簪笔登云衢。\n除书无虚日，念子何踌躇。\n满堂罗经史，问字无停车。\n平明户外屦，接迹叩所需。\n定坐为详说，从周述唐虞。\n执经退食罢，贝梵颇卷舒。\n破魔无坚垒，解髻皆明珠。\n危絃寡知音，寂寞空居诸。\n成诗远相寄，尺鲤来东吴。\n收之巾十袭，永好不可渝。\n开缄叹奇决，已作东归图。\n闭蕃着空舍，谁辨公车书。",
        "dynasty": "宋",
        "collection_info": null
    },
    {
        "title": "仲嘉被檄来吴按吏用非所长既足嘆息而或者妄相窥议益足笑云戏作十二辰歌一首",
        "author": "程俱",
        "content": "驱骥搏鼠难为功，不如置之牛皂中。\n平生暴虎笑冯妇，岂向兔脚分雌雄。\n龙山从事盛德士，达观已悟蛇怜风。\n马曹五斗直如寄，羊仲三径终当同。\n羣猴憎猿坐殊趣，瓮中酰鷄无远度。\n从渠狗曲诮王生，欲辨龙猪復谁语。",
        "dynasty": "宋",
        "collection_info": null
    },
    {
        "title": "闻仲嘉叔问继以职事行县道游茶山及诸胜境作寄一首",
        "author": "程俱",
        "content": "春风入山骨，毛甲亦已舒。\n晨熹被春山，草木清而姝。\n况乃顾渚源，云关护灵区。\n阴崖气亦暖，瑞草先春敷。\n金沙出清泉，甘冽滋芳腴。\n依依杨柳村，渺渺桑苎居。\n前瞻大小寒，窈窕穷崎岖。\n飞流吐明月，转壑千雷车。\n参天亡陈桧，霜黛鬰不枯。\n当时临春地，变灭成榛芜。\n安知岁寒质，千载独不渝。\n大中干元字，入木蛟鸾俱。\n熏风想佳句，奇踪典刑余。\n独往三住翁，至今有遗墟。\n真游岂易遇，庶或闻沉榆。\n饱闻东吴胜，欲往世累拘。\n二子独幽讨，仙舟继篮舆。\n林间伯劳飞，茶篚春事初。\n尚有北枝秀，明空雪千株。\n幽香发清夜，肝胆生冰壶。\n王事既料理，清游亦忘劬。\n遥知山水间，快若纵壑鱼。\n今我方禄隐，居然卧蜗庐。\n画墁固无役，反如着辕驹。\n亦拟浮扁舟，乘春经五湖。\n收帆白苹下，令子见潜夫。",
        "dynasty": "宋",
        "collection_info": null
    },
    {
        "title": "园居荒芜春至草生日寻野蔬以供匕筯今日枯枿间得蒸菌四五亦取食之自笑穷甚戏作此诗一首",
        "author": "程俱",
        "content": "平生嗫嚅口，出语无媚悦。\n定非肉食姿，赋分在藜蕨。\n侨居得空园，穷陋亦清绝。\n分阴岂不惜，饱睡送日月。\n芜菁不须种，众草今已茁。\n朝来一雨过，青细皆可掇。\n东篱有更生，杞狗仅堪捋。\n乃知天随生，岂羡五鼎列。\n堂萱不吾负，芽甲破春雪。\n縻身荐瓢箪，解我忧思结。\n荠花虽未繁，着地烂于缬。\n惊雷发蒸菌，自可当夏鼈。\n马兰亦芳脆，人苋固凡劣。\n晴朝当炙背，俯偻事挑抉。\n家人各盈襜，汲井手自挈。\n满炊太仓陈，侑以冬菹冽。\n盘中长阑干，置馈每虚撤。\n恨无箨龙苞，此味那得阙。\n长谣青青槐，馋液想庭樾。\n妻孥覆相诮，男子志勋烈。\n君非老浮图，菜本可长啮。\n况兹闲草木，岂为刀匕设。\n乃翁笑摩腹，万事付一吷。\n此中有真趣，勿为儿辈说。",
        "dynasty": "宋",
        "collection_info": null
    },
    {
        "title": "同赵叔问江仲嘉游法华之胜为曲水会有客先焉还饮舟中分韵赋诗得山字一首",
        "author": "程俱",
        "content": "乖龙忽起华阳天，东来御雨鸣空山。\n丰隆轰空光照地，怒髯抉石翻云烟。\n蜿蜒遗迹尚如昨，势若九曲来河源。\n纷纷火齐散林莽，至今璀璨青霞端。\n我来夏木正森寂，万箨篵篵抽琅玕。\n冰渠逗玉转清浅，爽气五月生秋寒。\n安知引胜独无处，双鳬径度飞帆前。\n强寻幽径俯东涧，一笑却棹稽山船。\n如闻神物家近岫，雪色千丈明山川。\n谁能遗我太平酒，戏追玉斧希林巅。",
        "dynasty": "宋",
        "collection_info": null
    },
    {
        "title": "同江仲嘉纳凉飞英寺",
        "author": "程俱",
        "content": "浮图涌平地，翳彼烧空云。\n虚堂引修廊，白昼来清熏。\n翛然据胡床，振我衣上尘。\n芙渠出金沙，气作芝兰芬。\n冉冉度池阁，依依着裾巾。\n道人拂朱絃，攫醳清且纯。\n回观笙篁耳，寡和非阳春。\n步屧中幽讨，禅房径疏筠。\n幽窗不见日，无异昔所闻。\n苍然小山桂，偃蹇冰雪根。\n纷纷壁间题，蛇蚓杂鳯麟。\n媸妍等一戏，日月无停轮。\n我老厌羁旅，三年困歊氛。\n年年走长道，东越西游秦。\n白汗信挥雨，孤蓬坐如焚。\n今年下苕霅，过此金兰人。\n何山岂不好，积翠相依因。\n炎威不相贷，可望不可亲。\n须君蜡双屐，重来约秋旻。\n兹游亦萧爽，聊足慰吾懃。",
        "dynasty": "宋",
        "collection_info": null
    },
    {
        "title": "九月七日夜梦王元规诘旦其弟元矩适相访感而作诗一首",
        "author": "程俱",
        "content": "故人入幽梦，彷佛平生怀。\n心知九泉隔，意象惨不开。\n哦诗不成章，惝怳谁能裁。\n曰此萧爽士，宁当没黄埃。\n清晨客在门，乃自乌衣来。\n典刑见难弟，共叹一息乖。\n幽明不可诘，此梦何为哉。\n回观南园道，微径已蒿莱。",
        "dynasty": "宋",
        "collection_info": null
    },
    {
        "title": "南窗夜集叔问戏取樟木脑然雪为灯因与仲嘉叔问联句一首",
        "author": "程俱",
        "content": "性空本无方，水火不留碍。\n阳生至阴中，此理固有在。\n初疑水焚槐，忽若镜加艾。\n又如大海中，神龙出光怪。\n冰姿映烈焰，势恐不两大。\n原燎正焮腾，汤沃忽崩败。\n涓涓暖泉涌，熠熠寒光碎。\n伟哉六合间，恢诡不胜载。\n阴风结飞雨，来自九天外。\n苍樟出芳液，根节依大块。\n初非气相求，又岂天所配。\n如何冰炭仇，乃作坎离会。\n因知造化机，幻手端可贷。",
        "dynasty": "宋",
        "collection_info": null
    },
    {
        "title": "九日块坐无聊越州使君季野舍人见过敝庐会方回承议亦至因游章公山林登览甚适越州置酒暮夜乃归作诗一首",
        "author": "程俱",
        "content": "独坐正搔首，华轩款柴荆。\n念兹节物佳，及此久雨晴。\n驾言共幽讨，一放远目明。\n森苍蛾眉山，上有百尺亭。\n遥岑出西南，杳蔼川原平。\n城中十万家，烟云隐飞甍。\n凉秋得遐观，始觉天地清。\n朱栏据木末，开筵敞南荣。\n持觞屡相属，泛彼东篱英。\n不知日云暮，初月忽已升。\n秋娥亦徘徊，流光代华灯。\n风流龙山集，坐见千古情。\n慷慨相顾言，曜灵急飞腾。\n人生无根蒂，聚散不可凭。\n悬知明年会，相望若初星。\n公如洪都宴，杰阁依青冥。\n傥有英妙客，摛文焕丹青。\n我如斜山翁，浪爱九日名。\n幽忧不能写，浊酒或自倾。\n会与鑑湖老，兹山聊復登。",
        "dynasty": "宋",
        "collection_info": null
    },
    {
        "title": "夜宿丞舍即事呈蒋大匠存诚苏少监元老  其一",
        "author": "程俱",
        "content": "羣动夜方息，啾啾草间鸣。\n残炎未云谢，遽作凉秋声。\n秋风来几时，朝暮气已清。\n虚窗置方榻，境寂身暂轻。\n卧念平生怀，展转不得宁。",
        "dynasty": "宋",
        "collection_info": null
    },
    {
        "title": "夜宿丞舍即事呈蒋大匠存诚苏少监元老  其二",
        "author": "程俱",
        "content": "王生一言善，从容水衡丞。\n无功乐佳酿，能令浊流清。\n顾我老且奇，微官代躬耕。\n正当急跨马，问讯桷与楹。\n观公成风手，一引朱丝绳。\n简书可少置，颇哀此无能。",
        "dynasty": "宋",
        "collection_info": null
    },
    {
        "title": "和同舍胡元茂松年夜直书怀  其一",
        "author": "程俱",
        "content": "南枝挂明月，羁羽无安眠。\n天寒倚修竹，窈窕谁当看。\n平生饱幽独，古井不復澜。\n一来英俊中，梦寐犹林泉。\n夜直石渠阁，周庐别闲寛。\n恨无青藜杖，照此清夜寒。",
        "dynasty": "宋",
        "collection_info": null
    },
    {
        "title": "和同舍胡元茂松年夜直书怀  其二",
        "author": "程俱",
        "content": "腐儒足嘲病，志愿餐与眠。\n潭潭右文地，不作侏儒看。\n翚飞接觚棱，碧瓦如澄澜。\n傥使论白虎，宁当赋甘泉。\n人间未见书，纵目宇宙寛。\n顾语芝兰友，勿嫌松桂寒。",
        "dynasty": "宋",
        "collection_info": null
    },
    {
        "title": "赵叔问过别留夜话偶阅鲍溶诗有感用韵作",
        "author": "程俱",
        "content": "磨蚁不停足，故交益无多。\n向来苕溪梦，但有高轩过。\n昂昂芝田态，长饥玉山禾。\n顾我老且穷，吹毛从鸟窠。\n何当寂寞滨，纫兰共扪萝。\n非无烟霞志，奈此饥冻何。\n言离更踌躇，参横照斜河。\n为公睇金台，慷慨徒悲歌。",
        "dynasty": "宋",
        "collection_info": null
    },
    {
        "title": "方时敏见和再作属时敏",
        "author": "程俱",
        "content": "世上窘边幅，如公患才多。\n欲方曹刘驾，似恐不啻过。\n居然东吴瑞，岂但异亩禾。\n试令南宫直，文采照锦窠。\n华髪乃未遇，高花绕青萝。\n千载鸢肩生，低头客常何。\n一朝风云上，顾岂求监河。\n勉旃安固穷，聊復曳屣歌。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其一",
        "author": "程俱",
        "content": "城南美林壑，城上皆青山。\n山光照庭户，于此可尽年。\n穰穰千古区，化作鱼蒲渊。\n秋蕖渺无际，红鲜间田田。\n邂逅得小隐，连山在其前。\n流泉带其左，松篁接风烟。\n它年营把茅，不待雪满颠。\n宁图五鼎食，坐失十载闲。\n愿比小人腹，一餐期果然。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其二",
        "author": "程俱",
        "content": "说难死韩非，法蔽嘆商鞅。\n当时轩冕计，肯作刀锯想。\n辰来阴影集，事过流电往。\n胡为意无穷，机械日争长。\n俗中多局促，正觉斯道广。\n斯道不可迷，荒涂闢榛莽。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其三",
        "author": "程俱",
        "content": "年大百无味，区中故人稀。\n京江一都会，卜筑行当归。\n傥回故人车，云关访荷衣。\n时来吐情话，未觉世相违。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其四",
        "author": "程俱",
        "content": "余生甚穷独，四海谁与娱。\n故乡道修阻，宛在太末墟。\n向来亲仁意，正拟城南居。\n乌衣丈人行，玉树珊瑚株。\n所冀邻里间，徜徉从所如。\n如何漳滨卧，使我恨有余。\n会当悟杯蛇，灵府静以虚。\n且復陪杖屦，敢言通有无。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其五",
        "author": "程俱",
        "content": "缅怀斜川人，胜日追邻曲。\n超然睇层丘，鷄黍聊自足。\n却观夸夺子，胜负一棋局。\n空怀千岁忧，昼短思秉烛。",
        "dynasty": "宋",
        "collection_info": null
    },
    {
        "title": "得小圃城南用渊明归田园居韵六首  其六",
        "author": "程俱",
        "content": "长安冠盖区，九轨三广陌。\n不知乌帽底，谁独适吾适。\n定无羊求子，相与数晨夕。\n莫言三径微，永杜声利隙。\n流风有仍孙，心不受形役。\n朱门见蓬户，华榜标世绩。\n二仲倘可睎，忘年赖谦益。",
        "dynasty": "宋",
        "collection_info": null
    },
    {
        "title": "偶书二首  其一",
        "author": "程俱",
        "content": "我身如甘柘，既压无復味。\n一为老所压，乃与枯柘类。\n岀家既后时，止观若昏睡。\n唯于读诵中，味出甘柘外。\n不作算沙人，依语不依义。",
        "dynasty": "宋",
        "collection_info": null
    },
    {
        "title": "偶书二首  其二",
        "author": "程俱",
        "content": "壮膏日已减，老炷安得久。\n亦如临河树，岸垫根復朽。\n久生安足羡，捄死常饥走。\n谁言黄老师，语异竺干叟。\n生死未尝关，知为不亡寿。",
        "dynasty": "宋",
        "collection_info": null
    },
    {
        "title": "感春三首用退之韵  其一",
        "author": "程俱",
        "content": "春物感兵气，微阳有无间。\n遥天覆长路，仰视青漫漫。\n归来如新燕，巢土初未干。\n投迹浪自喜，乘和亦翩翩。\n安得出八极，举身青霞端。",
        "dynasty": "宋",
        "collection_info": null
    },
    {
        "title": "感春三首用退之韵  其二",
        "author": "程俱",
        "content": "今晨风日佳，积潦亦已退。\n安能如寒龟，自絷形骸内。\n春风入桃脸，巧笑已无赖。\n谁云五亩园，浩荡了无外。\n流年不可攀，短髪久已白。\n星星亦种种，那復三万尺。",
        "dynasty": "宋",
        "collection_info": null
    },
    {
        "title": "感春三首用退之韵  其三",
        "author": "程俱",
        "content": "春光浩无边，淡沲周八极。\n向来游乐地，鼙鼓森矛戟。\n贱贫非所嘆，税驾无安席。\n常虞风涛际，咫尺燕越隔。\n却笑同谷翁，哀歌谅何益。",
        "dynasty": "宋",
        "collection_info": null
    },
    {
        "title": "和柳子厚诗十七首 觉哀",
        "author": "程俱",
        "content": "老境一如此，羲娥日交侵。\n霜毛三千丈，安问尺与寻。\n陈力会知止，嘉言佩周任。\n归来北山北，邂逅得素心。\n朝见东日昇，暮见西日沉。\n流运有终古，朱颜岂常今。\n譬之如渑酒，岂耐无停斟。\n万化未有极，谁能惜分阴。\n捕影良自苦，沈哀寄微吟。\n安知菩提树，正在生死林。\n长风振遥壑，三籁有余音。",
        "dynasty": "宋",
        "collection_info": null
    },
    {
        "title": "和柳子厚诗十七首 同赵叔问涉涧伐荒蘙得大石壁立乔木苍然上蔽云日因平筑寻丈地时憩其下",
        "author": "程俱",
        "content": "披榛亦扪萝，度此幽涧曲。\n寒藤绕苍壁，杉桂杂篁竹。\n云泉固膏肓，大胜溪壑欲。\n彼哉机士怀，冰炭甚寒燠。",
        "dynasty": "宋",
        "collection_info": null
    },
    {
        "title": "和柳子厚诗十七首 晓起",
        "author": "程俱",
        "content": "劳生垢浊中，长夜不知晓。\n幽人自超然，下视正胶扰。\n中冠及鷄晨，梦觉常了了。",
        "dynasty": "宋",
        "collection_info": null
    },
    {
        "title": "和柳子厚诗十七首 赵叔问被召赴行在",
        "author": "程俱",
        "content": "登车大梁下，扫迹金川湄。\n佳人倚修竹，铅华为谁施。\n滔滔大块间，一一穷途悲。\n今晨尺一书，趣驾当及时。\n盘石久不固，慇懃济时危。\n豺狼尚纵横，蔓草恐復滋。\n当宁正尝胆，诸公力猷为。\n老子意不浅，长哦江汉诗。",
        "dynasty": "宋",
        "collection_info": null
    },
    {
        "title": "和柳子厚诗十七首 示从父弟伟",
        "author": "程俱",
        "content": "汝年近知非，我老过艾服。\n向来万金书，一纸百过读。\n安知復一处，林壑时追逐。\n茅茨稍经营，秔稌今已熟。\n壶觞悦情语，步屧三径竹。\n安能舍冰墟，虮虱弔汤沐。\n相期戢良规，不辱在知足。",
        "dynasty": "宋",
        "collection_info": null
    },
    {
        "title": "和柳子厚诗十七首 早凉过西坞",
        "author": "程俱",
        "content": "寻壑转松岭，雨余秋气清。\n时时舍篮舆，散策亦意行。\n石磴萦巃嵸，幽泉高下鸣。\n蒲团荫嘉树，兀坐已忘情。",
        "dynasty": "宋",
        "collection_info": null
    },
    {
        "title": "和柳子厚诗十七首 卜筑西坞",
        "author": "程俱",
        "content": "出处初漫浪，淹留失佳时。\n时英尽珠璞，宁復见谁差。\n一去四十年，伏枥久已疲。\n幸此岁将暮，穿云弄清漪。\n窈窕烟坞中，苍阴昼森垂。\n兹焉寄茅屋，横仄任所宜。\n谷口蘙杉竹，柴门畏人知。\n谁言一邱壑，傥与汗漫期。",
        "dynasty": "宋",
        "collection_info": null
    },
    {
        "title": "和柳子厚诗十七首 写怀因简赵叔问",
        "author": "程俱",
        "content": "胡尘暗中原，世路日以艰。\n脱身九死中，自笑老且顽。\n才志本不竞，拂衣谢尘寰。\n相从莫逆人，云萝共跻攀。\n固知千里驹，未免山復山。\n我已卜西谷，背崖结三间。\n岂无风篁岭，亦有明月湾。\n平生真远游，旧观忽以还。\n儿童钓遨处，陈迹犹班班。\n叠嶂蔼空翠，暗泉响余潺。\n采芝嵁巗下，长谣想商颜。\n逋客不復驾，居然掩云关。\n从来悟泡影，岂但忘触蛮。\n所幸戎马际，余生得长闲。",
        "dynasty": "宋",
        "collection_info": null
    },
    {
        "title": "和柳子厚诗十七首 终日块坐无与晤言戏作",
        "author": "程俱",
        "content": "大音无成亏，寂然无瑕谪。\n莫嗟无往还，正自主忘客。\n谈玄口挂壁，对镜心似石。\n相向两无言，秋山倚空碧。",
        "dynasty": "宋",
        "collection_info": null
    },
    {
        "title": "和柳子厚诗十七首 示了空长老",
        "author": "程俱",
        "content": "老空嗜酒肉，早岁事禅寂。\n归来山中舍，杖屦不停迹。\n高门走县薄，两版扃四壁。\n醉来见闲卧，度此风雨夕。\n遥遥慧日峰，法涌分一滴。\n应笑北山人，藜羮比香积。",
        "dynasty": "宋",
        "collection_info": null
    },
    {
        "title": "和柳子厚诗十七首 寄茭湖江仲长袤",
        "author": "程俱",
        "content": "急涧无止水，秋兰无故丛。\n别来今几年，坐阅毗岚风。\n交亲半鬼箓，生者仍衰穷。\n及兹过君家，樽酒一笑同。\n知我厌鼙鼓，烦君韵丝桐。\n相携步林壑，暂觉万虑空。\n樗社寄庄叟，醉乡着无功。\n醒来百忧集，尚寐期无聦。",
        "dynasty": "宋",
        "collection_info": null
    },
    {
        "title": "和柳子厚诗十七首 天久不雨高田皆坼乡人祈祷阅月乃雨远近告足有足喜者",
        "author": "程俱",
        "content": "长夏久不雨，良田失欣荣。\n尘生畎浍间，小大空营营。\n麻粟半干死，所忧负春耕。\n嗷嗷走香火，灵湫汲寒清。\n梵呗喧里社，油云被嘉生。\n俄然下甘泽，驩声接柴荆。\n年年镐京宴，及此万宝成。\n偷生得一饱，感慨难为情。\n顾念龙在野，悲歌泪纵横。",
        "dynasty": "宋",
        "collection_info": null
    },
    {
        "title": "和柳子厚诗十七首 寄江彦文纬",
        "author": "程俱",
        "content": "往追双玉人，芒屦踏岩谷。\n阿咸今独往，宰上森拱木。\n公来定何时，旧唱犹能续。\n寻壑復穿云，仙山看飞鹿。",
        "dynasty": "宋",
        "collection_info": null
    },
    {
        "title": "和柳子厚诗十七首 十二月二十三日大雪中种物",
        "author": "程俱",
        "content": "密云弥四极，纷纷乱空华。\n斯须失千嶂，僵木忽以芽。\n眼中万株春，璀璨通岩涯。\n迨此凡艷熄，坤舆凈无瑕。\n苍根移远梅，不惮涧谷遐。\n含冰伴幽独，思虑无由邪。\n宝树发银界，无修证三耶。\n皎皎天宇外，何劳凌绛霞。",
        "dynasty": "宋",
        "collection_info": null
    },
    {
        "title": "和柳子厚诗十七首 野人致紫竹栽手植方丈后",
        "author": "程俱",
        "content": "名山昔远游，老罢无復覩。\n永怀避世士，往往寄农圃。\n移家白云根，及此未春雨。\n桃梅足新栽，把玩喜欲舞。\n可无紫琅玕，叶作翠鳯羽。\n宠光松菊径，萧散烟霞聚。\n雌雄比嶰谷，颜色盖南浦。\n龙鞭虽未行，玉茁亦已吐。\n咄嗟勿留情，万物乃吾府。",
        "dynasty": "宋",
        "collection_info": null
    },
    {
        "title": "和柳子厚诗十七首 得白菌引酒径醉",
        "author": "程俱",
        "content": "春霖接岁寒，鲑菜已久索。\n谁持玉轮菌，侑我金凿落。\n安知老瓦盆，平昔滋味薄。\n得此径陶然，朱颜忽如昨。",
        "dynasty": "宋",
        "collection_info": null
    },
    {
        "title": "和柳子厚诗十七首 辛亥正月六日夜雷已发声大雨达旦山中流泉高下喷薄殆不啻九十九不减仇池也",
        "author": "程俱",
        "content": "故岁聿其除，微阳已潜回。\n始兹鱼上冰，殷地惊春雷。\n急雨暗清夜，飞流散岩隈。\n迟明起四顾，玅境神所开。\n未信小有洞，苍崖隔凡埃。\n琤淙十九泉，潄玉松风哀。\n褰裳喜欲狂，幽兴不可裁。\n妙喜真断取，呼猿定飞来。\n相与俯清駃，传杯聊遡洄。",
        "dynasty": "宋",
        "collection_info": null
    },
    {
        "title": "戏书古句题山居",
        "author": "程俱",
        "content": "青山秀色若可餐，卷书饥坐看南山。\n乐哉洋洋岩下水，可以乐饥仍洗耳。\n石田硗埆不敢荒，时耕带月归带霜。\n田中不了曲蘖事，蝉腹且追张子房。",
        "dynasty": "宋",
        "collection_info": null
    },
    {
        "title": "五月二日同叔问过弥陀阁观山中飞瀑",
        "author": "程俱",
        "content": "飞泉落青冥，掩冉振森木。\n惊雷殷厚地，喷薄转空谷。\n崩湍争喧豗，潄此千丈玉。\n汹如秦军破，势比不周触。\n初疑三峡移，无乃九井蹙。\n云中阿兰若，峻岭鏁重麓。\n悽寒绝人境，共此媚幽独。\n长饥不难忍，洗耳谢羁束。\n君方应时须，我已甘脱粟。\n正恐山不深，从今友麋鹿。",
        "dynasty": "宋",
        "collection_info": null
    },
    {
        "title": "戏题钱守宋汉杰泉岩古刹",
        "author": "程俱",
        "content": "广文斗酒邀同襟，胸中嵩衡鬰千寻。\n醉来盘礴吐幽怪，惨澹崖谷森相临。\n向来三绝信珠璧，肯用抵鹊荆山岑。\n诗中有画画中句，两峰高并蓝田阴。\n祇应摩诘可方驾，老向海角嗟英沉。\n何人左手作右字，题此古刹藏烟林。\n不知眼力尚能尔，迭嶂巃嵸穷幽深。\n使君家世旧湖海，戏假尺素资讴吟。\n更登日观望八极，中有山水无穷音。",
        "dynasty": "宋",
        "collection_info": null
    },
    {
        "title": "某前日谒见国史侍读尚书获款燕谈蒙出示周杨子书报许藏山中得岩壑之胜过冷泉亭者叹想不已俾某赋诗退成七言古句一首上呈",
        "author": "程俱",
        "content": "素王之宫行秘府，断取瀛州纳环堵。\n诸儒何必四库书，正自胸中有千古。\n野人上车纔不落，索米无庸面如鼓。\n归来仰屋坐太息，咄咄书空欲谁语。\n石林居士今龙坂，忧国形臞心独苦。\n向来岂止见夷吾，叩阁何由避寒暑。\n伯仁三日应可尔，顿解新亭对悽楚。\n坐中人传双尺素，思洛桥南霅溪渚。\n山回壤接二百里，许藏幽奇天所与。\n人间那得此岩壑，坐想周郎喜而舞。\n苍崖壁立欲千仞，蔽日青林自风雨。\n信知灵境不待匠，古涧穿岩巧吞吐。\n慇懃留此万里流，更觉山川生媚妩。\n了观澄湛本非住，却觅喧豗无处所。\n手诛阴木结茅屋，掀抉高深期尽取。\n四山擢翠若无地，三石撑空袅相柱。\n书词岂夸惊我甚，下视呼猨触天姥。\n卞峰胜绝固自足，莫为东山思解组。\n龙骧云起要侯王，鹤唳风声走夷虏。\n会令藿食保安眠，北固山南事幽圃。",
        "dynasty": "宋",
        "collection_info": null
    },
    {
        "title": "山居 胜林堂",
        "author": "程俱",
        "content": "超然出稠林，无二无分别。\n若问胜林堂，清风满庭樾。",
        "dynasty": "宋",
        "collection_info": null
    },
    {
        "title": "山居 妙高堂",
        "author": "程俱",
        "content": "君知妙高堂，何异妙峰境。\n向来妙高人，宛在妙峰顶。",
        "dynasty": "宋",
        "collection_info": null
    },
    {
        "title": "山居 常寂光庵",
        "author": "程俱",
        "content": "云何常寂光，徧在一切处。\n元本住庵人，无来亦无去。",
        "dynasty": "宋",
        "collection_info": null
    },
    {
        "title": "山居 无垢池",
        "author": "程俱",
        "content": "滃然集清冷，无厌亦无受。\n故此岩下池，予名曰无垢。",
        "dynasty": "宋",
        "collection_info": null
    },
    {
        "title": "山居 普润池",
        "author": "程俱",
        "content": "迭翠绕幽谷，清池钟百泉。\n安知一壑云，利泽浸无边。",
        "dynasty": "宋",
        "collection_info": null
    },
    {
        "title": "山居 妙湛池",
        "author": "程俱",
        "content": "妙华出淤泥，定水湛然满。\n上有清凉峰，森苍映清浅。",
        "dynasty": "宋",
        "collection_info": null
    },
    {
        "title": "山居 寂照堂",
        "author": "程俱",
        "content": "古镜悬大虚，摩尼珠五色。\n纷然百草头，寂照照常寂。",
        "dynasty": "宋",
        "collection_info": null
    },
    {
        "title": "山居 定林",
        "author": "程俱",
        "content": "定林在何许，窈窕钟山麓。\n得非夸娥民，遗我障岩谷。",
        "dynasty": "宋",
        "collection_info": null
    },
    {
        "title": "山居 盘谷",
        "author": "程俱",
        "content": "重重翠联锦，一掩一回处。\n三径踏烟霞，披榛自来去。",
        "dynasty": "宋",
        "collection_info": null
    },
    {
        "title": "山居 谷口堂",
        "author": "程俱",
        "content": "子真岩石耕，名称动都邑。\n不比北山翁，销声寄禅寂。",
        "dynasty": "宋",
        "collection_info": null
    },
    {
        "title": "山居 云巢",
        "author": "程俱",
        "content": "朝见云飞檐，暮见云生础。\n客至觅云巢，云深在何许。",
        "dynasty": "宋",
        "collection_info": null
    },
    {
        "title": "山居 竞秀泉",
        "author": "程俱",
        "content": "千山秀回环，灵液走岩窦。\n清甘伫方空，可嚥不可潄。",
        "dynasty": "宋",
        "collection_info": null
    },
    {
        "title": "山居 绣谷亭",
        "author": "程俱",
        "content": "西山属黄冈，相错宛如绣。\n倚杖立幽亭，归鸿没烟岫。",
        "dynasty": "宋",
        "collection_info": null
    },
    {
        "title": "山居 韬云磴",
        "author": "程俱",
        "content": "阴阴韬云径，步步云生足。\n巾裾扑空翠，逶迤向山麓。",
        "dynasty": "宋",
        "collection_info": null
    },
    {
        "title": "山居 清音涧",
        "author": "程俱",
        "content": "潺湲清音涧，便是偃溪水。\n长笑箕颖人，区区洗吾耳。",
        "dynasty": "宋",
        "collection_info": null
    },
    {
        "title": "山居 虚缘静",
        "author": "程俱",
        "content": "万缘正繁兴，当处即解脱。\n当知本来空，不受汝摩撮。",
        "dynasty": "宋",
        "collection_info": null
    },
    {
        "title": "山居 崇兰坞",
        "author": "程俱",
        "content": "猗兰转光风，幽芳被山谷。\n怅望断金人，同心不同躅。",
        "dynasty": "宋",
        "collection_info": null
    },
    {
        "title": "山居 梅谷",
        "author": "程俱",
        "content": "秾华敢争先，独立傲冰雪。\n故当首羣芳，香色两奇绝。",
        "dynasty": "宋",
        "collection_info": null
    },
    {
        "title": "山居 三休台",
        "author": "程俱",
        "content": "三径属桃烟，遥遥想宁极。\n终当佩飞霞，颉颃向空碧。",
        "dynasty": "宋",
        "collection_info": null
    },
    {
        "title": "山居 达观堂",
        "author": "程俱",
        "content": "苍阴羃杉松，延缘幽出谷。\n豁然天地开，八极启远目。",
        "dynasty": "宋",
        "collection_info": null
    },
    {
        "title": "山居 通幽径",
        "author": "程俱",
        "content": "跻攀通幽径，鬰密森松竹。\n云雪正埋山，深林閟寒绿。",
        "dynasty": "宋",
        "collection_info": null
    },
    {
        "title": "山居 漆林",
        "author": "程俱",
        "content": "敬侯那易学，正自追农圃。\n平生老瓦盆，安用雕髹许。",
        "dynasty": "宋",
        "collection_info": null
    },
    {
        "title": "山居 竹岭",
        "author": "程俱",
        "content": "嘉名追辋川，未辨茱萸沜。\n勿使斤斧侵，烟梢拂云汉。",
        "dynasty": "宋",
        "collection_info": null
    },
    {
        "title": "山居 慧照峰",
        "author": "程俱",
        "content": "晹光出扶桑，照耀四天下。\n慧日破无明，蒙光失长夜。",
        "dynasty": "宋",
        "collection_info": null
    },
    {
        "title": "山居 清凉峰",
        "author": "程俱",
        "content": "峞峨古涧西，万木集归鸟。\n炎炎日流金，为君除热恼。",
        "dynasty": "宋",
        "collection_info": null
    },
    {
        "title": "山居 德云庵",
        "author": "程俱",
        "content": "德云老比丘，经行众山顶。\n普光明法门，触自无二境。",
        "dynasty": "宋",
        "collection_info": null
    },
    {
        "title": "山居 法乳泉",
        "author": "程俱",
        "content": "山腰发灵滋，甘美胜牛乳。\n应持供茶神，慎勿污烹煮。",
        "dynasty": "宋",
        "collection_info": null
    },
    {
        "title": "山居 菊泉",
        "author": "程俱",
        "content": "一泓贮清泉，百本蓊佳菊。\n长年汲芳甘，霜鬓倘重绿。",
        "dynasty": "宋",
        "collection_info": null
    },
    {
        "title": "山居 羃翠轩",
        "author": "程俱",
        "content": "开轩面杉竹，冷翠摇清空。\n披衣水边石，长夏来熏风。",
        "dynasty": "宋",
        "collection_info": null
    },
    {
        "title": "歙溪砚",
        "author": "程俱",
        "content": "砚鳯池，石龙尾，金其声，玉其理，文字之祥助公喜。\n助公喜，为公寿，籋云衢兮龙为友。\n仪箫韶兮鸣鳯咮，金玉相兮椒兰臭。\n老復丁兮昃还昼，寿而臧兮世无有。\n生弥长兮视弥久，见太平兮休战鬬。\n泳学海兮恢文囿，俯松乔兮齿仓籀。\n翰林客卿管城偶，挥毫振藻常无咎。",
        "dynasty": "宋",
        "collection_info": null
    },
    {
        "title": "春日与汪彦章藻赵叔问相约游樟林阁樟林阁盖郡豪冢舍背城郊墟无与比者因咏靖节感彼柏下人安得不为欢之句偶书五言呈同游二公",
        "author": "程俱",
        "content": "人生归有尽，大齐不踰百。\n君看花间冢，背郭高历历。\n向来夸夺志，汗漫何穷极。\n一朝随露电，变灭无余迹。\n所以靖节翁，壶觞乐晨夕。\n宁为鬰涧松，不作移根栢。\n岂惟一穷通，固自忘夷跖。\n吾生亦崎岖，末路苦荆棘。\n投闲得萧散，身病头更白。\n岂无素心人，相与弄泉石。\n及晨为兹游，聊用适吾适。\n溪山景无尽，秀色光照席。\n安能仰屋叹，抱恨长戚戚。",
        "dynasty": "宋",
        "collection_info": null
    },
    {
        "title": "晨起梳头髪白且稀有感",
        "author": "程俱",
        "content": "余髪已种种，我怀亦依依。\n风林无安巢，寒日无余辉。\n束髪随官牒，前言服良规。\n岂惟会计当，自诡牛羊肥。\n妄献北阙书，野芹安足希。\n一挂邪士籍，徒嗟寸诚微。\n惓惓畎亩志，正作祸患机。\n羁危不如人，行行向知非。\n世变不可料，胡尘暗王畿。\n真人起白水，帝命式九围。\n误沐宣室召，白头侍经帏。\n谁言萤爝光，敢近白日晖。\n谁言草木萌，敢试雷霆威。\n野马立仗下，轩昂妄鸣嘶。\n弃之老牛皂，无復瞻龙墀。\n天公了无私，与夺适所宜。\n时方急功名，选愞安所施。\n士方贵才辨，安用钝讷为。\n常人与善士，何异于愚痴。\n譬之救焚溺，佩玉行逶迤。\n弃捐乃其理，刺天看羣飞。\n幸非高明室，百鬼浪见闚。\n自从伏嵁岩，风淫得偏扉。\n有足不得行，有手不得持。\n每思林野娱，济胜忧无期。\n堆豗不得往，如骥絷且鞿。\n如盲不忘视，如寒不忘衣。\n如痿不忘起，如羁不忘归。\n但愿老穷健，长甘北山薇。\n岂復理鬚鬓，峨冠待晨曦。",
        "dynasty": "宋",
        "collection_info": null
    },
    {
        "title": "叔问纵步郊野得竹栽二小丛携以见分",
        "author": "程俱",
        "content": "丛筠无尺长，气与西山爽。\n聊持内方丈，便作淇渭想。\n会当冰雪余，杰立千林上。\n自非岁寒人，谁与共幽赏。",
        "dynasty": "宋",
        "collection_info": null
    },
    {
        "title": "观白公兰若寓居诗如写余怀但不能晨游夜息如彼自由耳輙用韵作",
        "author": "程俱",
        "content": "生非廊庙姿，雅志在林野。\n拟作奢摩他，疾至萨芸若。\n身心沩山牛，得失塞翁马。\n城南寄僧坊，一室谢扫洒。\n当时醉吟翁，高谢香山下。\n安知衰病夫，亦有如翁者。",
        "dynasty": "宋",
        "collection_info": null
    },
    {
        "title": "比者彦文少卿一再枉过且有卜邻之约投老山林深慰孤陋兹者误蒙召旨固已具述多病不才乞侍祠宫观矣辱贶佳篇佩戢厚意谨次韵奉酬",
        "author": "程俱",
        "content": "衰迟澹无营，百念已灰冷。\n时吟蘂珠句，聊復寄二景。\n平生坐五穷，相逐如形影。\n华颠行路难，雅志不一逞。\n逝言北山北，耕钓得重整。\n结庐甚幽深，不觉在人境。\n江公饱丛林，高视妙峰顶。\n时迂百里驾，清坐举春茗。\n相期老嵁岩，守望依同井。\n久知无朋酒，出没均酩酊。\n向来醒而狂，投老狂方醒。\n如何紫泥书，名姓蒙记省。\n控辞苦陈情，抱病当自屏。\n肯令晓猿惊，滓辱及崖岭。\n新诗比移文，三復得深领。",
        "dynasty": "宋",
        "collection_info": null
    },
    {
        "title": "和蒋尚书园第新亭二首  其一",
        "author": "程俱",
        "content": "千寻屹冰台，一室穿瓮牖。\n伤生定难遵，极侈固无取。\n兹亭挹空翠，势出巨灵手。\n纵目云梦区，时来赋乌有。",
        "dynasty": "宋",
        "collection_info": null
    },
    {
        "title": "和蒋尚书园第新亭二首  其二",
        "author": "程俱",
        "content": "羣山对西丘，突兀几千岁。\n超然宇宙间，安用乘云气。\n松筠非小草，出处皆远志。\n他年姚尚书，指画要十事。",
        "dynasty": "宋",
        "collection_info": null
    },
    {
        "title": "以夜宿匠舍诗示晁以道说之乃以古句为谢次韵酬之一首",
        "author": "程俱",
        "content": "平生拙自理，不办一亩宫。\n聊从斵轮扁，敢慕执戟雄。\n惭非五鳯手，正着双鳬中。\n何言散骑省，难下青藜翁。\n相望一牛吼，有客方固穷。\n床头河洛书，莹光吐长虹。\n时时发佳句，执若万折东。\n我诗出龟赐，寒螀抱霜丛。\n谁当写秋思，妙器无号钟。\n相从无何境，曳履哦清风。",
        "dynasty": "宋",
        "collection_info": null
    },
    {
        "title": "借叶内翰画令小江模写",
        "author": "程俱",
        "content": "十年同舍今华颠，印山满眼囊无钱。\n每看图画輙心醉，自笑说食流饥涎。\n世间范李真幻士，断取妙喜移山川。\n朝来问疾方丈室，但怪衡霍罗窗轩。\n飘风急雨暗四泽，转看锦翠开云烟。\n崔嵬磊块冻相倚，恍然雪塞蓝田关。\n是中大有结茅地，指点三径依林泉。\n世人无乃笑痴绝，心境二妄交相纒。\n安知三万师子座，同此幻力无中边。\n衢山小江新悟幻，落笔欲追祈与虔。\n愿从公借此妙景，已具东绢和丹鉊。\n照中写照供幻观，聊自慰藉销穷年。\n千岩万壑纳环堵，更令一拂松风絃。",
        "dynasty": "宋",
        "collection_info": null
    },
    {
        "title": "自仲嘉云亡未始见梦舟行夜入吴兴境有梦如平生感而赋诗四首  其一",
        "author": "程俱",
        "content": "江子隘斯世，翛然向方蓬。\n一朝成千古，寤寐不復通。\n夜入霅溪境，胡然见幽梦。\n高标何所似，俯仰风中松。\n笑谈如平生，炯炯双方瞳。\n去年经行地，陈迹亦已空。\n故应玄真老，相与游无穷。",
        "dynasty": "宋",
        "collection_info": null
    },
    {
        "title": "自仲嘉云亡未始见梦舟行夜入吴兴境有梦如平生感而赋诗四首  其二",
        "author": "程俱",
        "content": "诸人久不死，而使武子先。\n斯言太痴绝，爱恶无乃偏。\n君看雅正情，播在三百篇。\n秦人哀三良，百身宁可捐。\n相鼠有深刺，嗟哉胡不遄。\n此岂惑者欤，加膝坠诸渊。\n乃知孙楚狂，未必非公言。",
        "dynasty": "宋",
        "collection_info": null
    },
    {
        "title": "自仲嘉云亡未始见梦舟行夜入吴兴境有梦如平生感而赋诗四首  其三",
        "author": "程俱",
        "content": "世以势论士，君诚不如人。\n扬扬乘轩者，志满气甚振。\n外见七尺躯，中有万斛尘。\n凿枘固难入，鹗鸾岂相伦。\n炙手苟可热，行路为雷陈。\n高栖冷如鐡，骨肉不得亲。\n谁能独无死，荣辱久乃真。",
        "dynasty": "宋",
        "collection_info": null
    },
    {
        "title": "自仲嘉云亡未始见梦舟行夜入吴兴境有梦如平生感而赋诗四首  其四",
        "author": "程俱",
        "content": "皇天非无知，伯道固有后。\n百年能復几，仅比一昏昼。\n久知彭籛夭，不及殇子寿。\n向来箪瓢生，庙食至今侑。\n东陵虽饱死，千载有余臭。\n枭藩得刳肠，苕折谩遗鷇。\n试当问玄夫，此理或可究。",
        "dynasty": "宋",
        "collection_info": null
    },
    {
        "title": "初到书局以万七千钱得一老马盲右目戏作古句自嘲一首",
        "author": "程俱",
        "content": "蹄间三寻汗流赭，九逵雷雹争飞洒。\n我穷那得骋追风，正拟虺尵行果下。\n平生畏途饱经历，夜半临深无驭者。\n故应造物巧相戏，却比盲人骑瞎马。\n李南知音当促步，广汉腾嘲不相假。\n执鞭良称塞翁儿，并辔聊从杜陵夏。\n庞然病颡岂其类，老矣问途那可舍。\n径烦一夫事刷秣，似桂新刍不盈把。\n向来伯厚亦安在，结驷鸡栖同土苴。\n他年东去把撩风，纵尔逍遥汴东野。",
        "dynasty": "宋",
        "collection_info": null
    },
    {
        "title": "神霄宫知宫陈应常邀乡人集道堂余不果往毛彦时有诗诸公皆和见率同作次韵一首",
        "author": "程俱",
        "content": "南枝月明乌鹊飞，北风惊沙燕马嘶。\n倦游乃有故乡念，强学处士听朝鸡。\n马蹄得得乌帽底，与日竞走东还西。\n安知神府在人境，晓雾十里飞香猊。\n咄嗟似与化人遇，宫殿盘欝穷烟霏。\n瑛房蘂箧浩无极，当关九虎何由闚。\n仙郎邀客自清旦，閴若岫户临江湄。\n向来同是烂柯客，石梁跨野长虹垂。\n登晨未辨七盟盖，祈年欲采三华芝。\n授书忽作蘂珠吏，云篆岂特传盟威。\n故人一笑共清景，常谈曲谨皆芟夷。\n而余煮饼北窗卧，正坐世网纒绵之。\n枣瓜麟脯不同举，但见綵笔方交驰。\n萧然俯仰在环堵，穷巷偪仄仍喧卑。\n高堂修竹寄遐想，况烹雪乳调清丝。\n径须暇日一寻胜，眼中尘袂空成帷。",
        "dynasty": "宋",
        "collection_info": null
    },
    {
        "title": "以蒋永仲画双松为故人寿",
        "author": "程俱",
        "content": "青松千岁姿，擢质万仞冈。\n霜根初茁秀，气已凌千章。\n去天尺五地，雨露先众芳。\n晨光为膏沐，鬛鬛倾扶桑。\n故应神物护，茂叶成深苍。\n尔来向三纪，已作拏云骧。\n岂惟蔽牛马，固已中栋梁。\n上有参天枝，下有延年肪。\n苍荫被草木，皆为芝木香。\n众鸟不敢巢，或来孤凤凰。\n会当回万牛，一柱来明堂。\n却顾冰涧底，岁寒永相望。",
        "dynasty": "宋",
        "collection_info": null
    },
    {
        "title": "诗送赵承之秘监鼎臣安抚邓州三首  其一",
        "author": "程俱",
        "content": "平生竹隐翁，胸次着千古。\n挥毫剧翻澜，碑版照秦楚。\n十年屈僚佐，留使望天府。\n今年道山颠，士论乃深许。\n歌词荐清庙，盛典更藻斧。\n忽持南阳节，声动汉江浦。\n清班寄麟台，雄职暂符虎。\n遥知佳政传，召杜安足数。",
        "dynasty": "宋",
        "collection_info": null
    },
    {
        "title": "诗送赵承之秘监鼎臣安抚邓州三首  其二",
        "author": "程俱",
        "content": "往者南阳耕，相望鹿门翁。\n时来拜床下，鷄黍相与同。\n安知田舍中，离凤友伏龙。\n我疑两州间，地美物亦丰。\n故应钓游处，清泉荫高松。\n人英何代无，傥有前贤风。\n弓旌恐难致，羔雁或可通。",
        "dynasty": "宋",
        "collection_info": null
    },
    {
        "title": "诗送赵承之秘监鼎臣安抚邓州三首  其三",
        "author": "程俱",
        "content": "潭潭内史府，侃侃东西录。\n当年得一士，众视惊刮目。\n何殊致洪造，初不羡博育。\n林侯忽东归，怀宝媚幽独。\n赵侯小腾骞，文采冠羣玉。\n要之进退间，了不异兰菊。\n因公怀若人，皎皎叹空谷。",
        "dynasty": "宋",
        "collection_info": null
    },
    {
        "title": "和酬梅悦之大夫泽送行古句",
        "author": "程俱",
        "content": "读书何如事耕种，唇腐头童得饥冻。\n半生塌翼堕江湖，仰视羣飞困嘲弄。\n闭门诵说不知悔，时以圣贤资折中。\n饥来驱我向京华，为米折腰随所用。\n一官此固初不恶，浪以讨论辞冗从。\n梅公据鞍殊矍铄，满腹精神比钱凤。\n新诗借我快笔端，省向江南赋云梦。\n向来高门迩衡陋，杖履时来窥牖瓮。\n今公三径为谁开，顾我五穷那易送。\n会当投檄復言归，时访祇园谈不共。",
        "dynasty": "宋",
        "collection_info": null
    },
    {
        "title": "和同会舍千叶绯桃",
        "author": "程俱",
        "content": "飞花动江光，风力两相怯。\n扁舟老参谋，觅句时拄頬。\n连昌出墻枝，晞日香江挹。\n深宫夹修篁，岁久森翠叶。\n至今丹青妙，华宇张九迭。\n谁移此繁英，密荫如栽接。\n因依肖蜾臝，变幻胥蝴蝶。\n忽如剪绯㠾，又似翻锦箧。\n殷唇注猩血，细蘂轻蚊睫。\n争春虽云晚，斗丽固当捷。\n冰实傥可分，仙梯不难蹑。\n赓诗憎怪烦，我意终未惬。",
        "dynasty": "宋",
        "collection_info": null
    },
    {
        "title": "同舍以笔墨更相遗有诗见邀同作",
        "author": "程俱",
        "content": "将军白首玄池阴，手持毛锥如绿沉。\n千人独扫杜陵老，百犗欲连东海任。\n中山豪族一当百，即墨坚垒高临深。\n孙郎精骑固无匹，长卿偏师那可侵。\n久知良工须利器，岂但善贾缘多金。\n故追老兔尽三窟，已倒霜松踰十寻。\n于莵犹存凤阁卧，黄庭不博鹅池临。\n清观越石已成冢，始信管城真尽心。\n客卿摩顶利天下，修竹欲汗南山林。\n儒生意广亦自苦，但有遗迹藏来今。\n两公笔阵略相抗，往往钺并张旗参。\n铺扬功伐借二物，寸木可使齐高岑。\n嗟余绝学久焚弃，嘿守三一朝飞森。",
        "dynasty": "宋",
        "collection_info": null
    },
    {
        "title": "松鹤图",
        "author": "程俱",
        "content": "昆崙五城十二楼，洪河空注经神州。\n西连仙掌五万里，一柱上直清都浮。\n琳琅琪碧乃凡草，青华绛实森纍樛。\n南辰真人厌妩媚，下勅保命更冥搜。\n元精结感浃地轴，奋此倚天苍鬛虬。\n烛龙晞露吐珠琲，青女敛辔回春秋。\n上有飞晨焕景之卿云，下有金精石髄之清流。\n盘根疏节孤且直，扶疏羣木罕与俦。\n风涛吹落九天上，倒景雨沛参云油。\n睟然和气发柯叶，俯芘芝朮齐熏莸。\n当年箕颍眇䨥阙，户牖森翠苍阴稠。\n挺生初不待封殖，天遣异质荣仙洲。\n居然神蔡产千岁，不但明堂来万牛。\n台符两两直其上，芳膏美荫被九丘。\n紫清骐骥下择木，展翮还自青田幽。\n琼芝瑶草供俛啄，蓬阆曾记添仙筹。\n会有玉沙丹露饮，清风飘飒玄霜裘。\n巢云友凤乃其所，昂昂肯为鷄羣谋。\n神霄之境接华盖，永作帝瑞同天游。",
        "dynasty": "宋",
        "collection_info": null
    },
    {
        "title": "晁无斁将之录示近诗有和其兄以道说之诗次韵以致区区兼简以道  其一",
        "author": "程俱",
        "content": "往登妙高台，千嶂如聚墨。\n煌煌化人宫，屹立断鳌足。\n题舆亦不恶，啸咏此浮玉。\n粃糠空在前，不谓公肯辱。\n竟乖南州望，聊作信都福。\n吹竽定谁真，抱璞安忍哭。\n高情御外物，不计处与出。\n端如屋间籕，障以千步筑。\n我穷居城南，瓮牖藩援秃。\n华裾每来过，暖语加帛粟。\n洋洋埙箎音，珍重同结绿。\n吟毫久不濡，辱赠不敢独。\n所惭春螽股，持抗不周触。",
        "dynasty": "宋",
        "collection_info": null
    },
    {
        "title": "晁无斁将之录示近诗有和其兄以道说之诗次韵以致区区兼简以道  其二",
        "author": "程俱",
        "content": "谈诗如谈禅，练性如练墨。\n壮心悟龟毛，少作岂蛇足。\n平生甚元龙，未信今伯玉。\n十年得投闲，高卧谢宠辱。\n定知贫胜富，固自平为福。\n着书着名山，会使山鬼哭。\n结庐近三休，为米时一出。\n犹嫌佛场选，肯问燕台筑。\n俗人难与言，镜髢遗盲秃。\n前年客长安，正觅三釡粟。\n尘中一倾盖，爽气岷峨绿。\n别来更崎嵚，寡陋嗟我独。\n尘埃箧中书，有手不暇触。",
        "dynasty": "宋",
        "collection_info": null
    },
    {
        "title": "復次韵酬叶翰林见寄",
        "author": "程俱",
        "content": "渭川十顷青，上谷千竈墨。\n县河供拂石，濡笔应未足。\n公初入承明，神采映冰玉。\n孤芳信难羣，廉士故可辱。\n虚怀得逢蒙，泛爱近藉福。\n终然翟公题，正堕杨朱哭。\n于今十年后，犹作一麾出。\n何当还宣温，不用求钓筑。\n遥知西湖柳，蔽芾谁敢秃。\n应余金石文，会使天雨粟。\n留连借三辅，夏木今再绿。\n斯文咏公归，怅望非我独。\n羁怀老无堪，览卷百忧触。",
        "dynasty": "宋",
        "collection_info": null
    },
    {
        "title": "次韵寄谢公表韩公朝请",
        "author": "程俱",
        "content": "世人如鲗鱼，自蔽飜吐墨。\n猩熊亦何罪，不卫唇与足。\n要当如木雁，安问定石玉。\n向来休休翁，老去称耐辱。\n迹高名自污，卒享清凈福。\n肯为接舆生，叩木妄歌哭。\n韩公早闻道，垢浊久已出。\n终成九层台，不弃一篑筑。\n长安列戟第，桐影将缺秃。\n宁辞治中舆，且食祠宫粟。\n胸中荆棘尽，华髪当更绿。\n抗尘我何庸，勇退公所独。\n何如善刀藏，聊放虚舟触。",
        "dynasty": "宋",
        "collection_info": null
    },
    {
        "title": "次韵寄谢存之曾公学士",
        "author": "程俱",
        "content": "往居阖庐城，有客面如墨。\n论文口澜翻，嗜学苦不足。\n时称曾校书，秀句示珠玉。\n今晨尘眼开，来赠忽先辱。\n风骚穷乃工，投闲讵非福。\n言音关感动，妙比韩娥哭。\n此道久荒芜，名家亦时出。\n五言古长城，屹若万夫筑。\n何如丹凤楼，朴斵千嶂秃。\n虽然皆戏剧，渺甚一毛粟。\n付之两忘情，兰蕙等茨绿。\n闻公会西游，顾我陋而独。\n扫斋待清谈，奋麈或相触。",
        "dynasty": "宋",
        "collection_info": null
    },
    {
        "title": "和叶翰林送李从事",
        "author": "程俱",
        "content": "赏音真两难，邂逅多契阔。\n一朝间容刀，三岁歌采葛。\n古人抱修能，初不露锥末。\n诚令处囊中，谈笑堪式遏。\n岂无识玉人，顾恐铄金夺。\n遂令缁衣好，敛迹裁自脱。\n画蛇杯已疏，志鹄弓遽拨。\n徒嗟湖海上，髪白齿牙豁。\n怀公剧梅林，念至失焦渇。\n临风赋新謡，忧思不可掇。",
        "dynasty": "宋",
        "collection_info": null
    },
    {
        "title": "次韵和颍昌叶翰林 同许学士亢宗干誉泛舟潩水 其一",
        "author": "程俱",
        "content": "高云下甘泽，肤寸即有余。\n瀛波纳牛迹，亦復鳣鲸居。\n翰林补天手，妙语追三闾。\n聊从颍川借，似厌承明庐。\n坐令啸诺地，不异畏垒墟。\n斯人乐佳政，欣若饱稻鱼。\n恢恢云梦胸，中有几石渠。\n时来潩水旁，傲睨万物初。",
        "dynasty": "宋",
        "collection_info": null
    },
    {
        "title": "次韵和颍昌叶翰林 同许学士亢宗干誉泛舟潩水 其二",
        "author": "程俱",
        "content": "嗟我一寸筳，登公五言城。\n时窥锦囊句，似发黄钟声。\n闭门得长哦，有酒或细倾。\n谁云千里隔，回薄万古情。\n驾言从公游，上马短策横。\n尘缨缚我急，有足安得行。\n何当来上都，既见心始平。\n为公赋三秋，寤叹空营营。",
        "dynasty": "宋",
        "collection_info": null
    },
    {
        "title": "次韵和颍昌叶翰林 同许学士亢宗干誉泛舟潩水 其三",
        "author": "程俱",
        "content": "往者巾柴车，追游卞山村。\n今焉镇三辅，鼓吹喧谯门。\n遥知手种松，浸有苍苔痕。\n许下今乐郊，胜事亦復繁。\n但令足兵食，饱暖同君恩。\n长安举头见，煌煌太微垣。\n江湖与魏阙，一一寄默存。\n正恐受釐室，虚怀待微言。",
        "dynasty": "宋",
        "collection_info": null
    },
    {
        "title": "次韵和颍昌叶翰林 同许学士亢宗干誉泛舟潩水 其四",
        "author": "程俱",
        "content": "许侯盖静者，无乃祖远游。\n着身朝市间，深若无所求。\n命驾眇千里，西湖正凉秋。\n是中有真趣，轩裳何悠悠。\n潩水清且姝，仙舟度深幽。\n徐行问疾苦，怀新想平畴。\n坐念方外乐，馋涎曲车流。\n持觞会相属，我唱公当酬。",
        "dynasty": "宋",
        "collection_info": null
    },
    {
        "title": "次韵和颍昌叶翰林 目病废读书",
        "author": "程俱",
        "content": "空华信无根，遗迹故非足。\n如公三万卷，碨磊贮心曲。\n中虚自昭旷，不必岩电目。\n纳芥本无难，胶弦端可续。\n亡书共推张，断简当问束。\n笑谈针左盲，指顾命骚仆。\n岂知穷巷士，眼暗髪将秃。\n短檠黮无光，默坐守幽独。\n正当黜聪明，岂復分句读。\n便便了无庸，但有孝先腹。",
        "dynasty": "宋",
        "collection_info": null
    },
    {
        "title": "生第三儿",
        "author": "程俱",
        "content": "生儿如班伯，绝业出金华。\n恼人如添丁，索抱声哑哑。\n人生各有分，豪末不可加。\n丹山无凡鷇，寒根无早芽。\n如公翔千仞，众鸟不敢譁。\n将雏一来仪，美瑞世所夸。\n嗟我困冰谷，霜枝鬰盘拏。\n华颠有二女，尔尔聊自佳。\n今年熊罴梦，亦復来贫家。\n平生坐着书，每笑括与奢。\n篮舆一幅巾，缓步可当车。\n傥学长史掾，修真凌景霞。",
        "dynasty": "宋",
        "collection_info": null
    },
    {
        "title": "生第三儿 同许干誉步月饮杏花下",
        "author": "程俱",
        "content": "公不见锦衣白璧谁家郎，春风得意寻春忙。\n红云步障三十里，一色繁艷无余香。\n又不见玉川秾李正清绝，夜携仙客通寥阳。\n连天剪刻万枝雪，缟裙练帨看明粧。\n古来胜赏不易得，况乃花下延舒光。\n豪端顿挫役万物，如彼枣叶持鍼芒。\n昔人曲水咏觞处，茂林修竹空宫墙。\n骋怀弔古赖何物，曲生风味安可忘。\n自怜春色不到眼，归卧北窗书满床。",
        "dynasty": "宋",
        "collection_info": null
    },
    {
        "title": "故人张达明徴饷舒朮将以古句次韵酬之",
        "author": "程俱",
        "content": "忆官古龙舒，妙境开禹甸。\n潄流探九井，曳屐穷四面。\n借居龙溪上，窗户列岩巘。\n客怀剧棼丝，撩乱不可剪。\n时时出登临，款段胜屈产。\n如持古神搥，破此牢愁键。\n地灵多草木，灌蔓森秀软。\n尝闻左宫仙，蘂笈发珍瑑。\n摛辞叙山精，丰绮信无㥏。\n几寻青冥劚，时作芙蓉搴。\n云琅未云剖，月醴忽以泫。\n回观豨苓辈，市积空𡾰嵼。\n至今阿连功，焜耀华阳典。\n宁当柙而藏，正恐知者鲜。\n岂同西一方，但取一笑莞。\n力驱三彭仇，况比黄金腆。\n芳腴散灵柔，坐使百疴遣。\n故人山中来，雅素过何点。\n应知藜苋腹，岂復禁茗碗。\n轻翔不可独，分送勤折简。\n新诗出强韵，趣步不容挽。\n微吟復小啜，气味清而婉。\n何须养生论，药石问中散。",
        "dynasty": "宋",
        "collection_info": null
    },
    {
        "title": "雪中与礼部同舍过葆真宫",
        "author": "程俱",
        "content": "朝来青霞城，汹涌烂银阙。\n悠然眄天宇，晶莹欲冰彻。\n虚空无表裏，白照混日月。\n九区绝纤尘，爽气争栗冽。\n初疑骞林境，琢玉堕飞屑。\n人间出灵苗，顷刻皆秀发。\n不知皇季氏，羽卫森幢节。\n刚风振长空，襟佩剧飘瞥。\n真仙足按地，险秽尽平洁。\n坐令三千界，一洗声利热。\n伟哉此遐观，曳屐到蒙越。\n池台静相照，澒洞失坳垤。\n仰窥干坤大，未信东南缺。\n要须风露腹，始称此清绝。\n安得垂天鹏，一跨眇空阔。",
        "dynasty": "宋",
        "collection_info": null
    },
    {
        "title": "虎图",
        "author": "程俱",
        "content": "山深草长鬰崷崒，俯仰萧森蔽云日。\n于菟一啸谷风生，举头为城鬚为戟。\n藜蒿不采中梁柱，雉兔麞猿亦蕃息。\n它山岂无三万仞，跛䍧直上无难色。\n朝游刍牧行苇尽，暮投斤斧千林赤。\n乃知鸟兽有折衝，不独鸷翰空纍百。\n何人写此出林态，岩电耽耽气深寂。\n书堂高挂走螭魅，不怒而威如有德。\n流传影象一如此，大胜留皮配圭璧。\n古来真虎不易逄，仆姑误没南山石。",
        "dynasty": "宋",
        "collection_info": null
    },
    {
        "title": "春日与会要同舍会饮西园",
        "author": "程俱",
        "content": "今我忽不乐，驾言及阳春。\n西郊桃始华，未动车马尘。\n名园开绿野，气象淑且新。\n相从同舍郎，珠璧惊市人。\n垂鞭度长杨，和风拂衣巾。\n时花靓无言，草木含晴薫。\n迢迢西荘镜，似与江南邻。\n漾舟入天境，不辨水与云。\n谁移呼猿涧，乱石琐怪珍。\n奔雷转三峡，可潄不可浑。\n止水照我心，流泉醒我神。\n终年九衢客，一洗声利氛。\n归来卧蜗舍，梦堕吴松滨。",
        "dynasty": "宋",
        "collection_info": null
    },
    {
        "title": "和滕子济考古图",
        "author": "程俱",
        "content": "我生百无味，忘怀欲捐书。\n翛然谢糟粕，傲睨万物初。\n平生蠧鱼间，习气未尽袪。\n朝来覧千古，似历仙公壶。\n权舆自四目，雨粟号灵魖。\n天球周序陈，科斗鲁壁余。\n切玉有至理，范金足良模。\n彭亨屹汉鼎，璀璨罗商瑚。\n初疑鸟遗迹，忽若龟负图。\n典刑尚可见，聊用举一隅。\n翻思杨子云，语默与道俱。\n岂无载酒人，相对时轩渠。\n奇字决鱼鲁，微言折甄舒。\n譬彼学耕稼，当从老长沮。\n滕侯饱今古，禀秀连青徐。\n三年考聚讼，坐判墨与儒。\n入眼烂珩玦，搜奇到黄虞。\n端令宇宙中，俯仰纵所如。\n我欲发其秘，联诗惭贯珠。\n何殊穰田祝，豚蹄操酒盂。",
        "dynasty": "宋",
        "collection_info": null
    },
    {
        "title": "和蔡待制放蝉一首",
        "author": "程俱",
        "content": "放歌北亭渔，千古有生气。\n当时及物心，岂在坳堂内。\n如公有远度，寄此枝上嘒。\n定知肤寸云，四海不难至。\n应怜风露腹，不受尘土蔽。\n宁嫌壤中丸，聊復一引臂。\n初如飞鸟扬，下逐游鳞戏。\n终然跐清波，振翼出荷芰。\n斯须曳余响，决起望阴邃。\n临风赠良规，毋以利昏智。\n禽鱼逐甘香，鼎俎芼姜桂。\n请观垂天鹏，纤缴安可冀。",
        "dynasty": "宋",
        "collection_info": null
    },
    {
        "title": "龙尾砚同毛彦时随联句",
        "author": "程俱",
        "content": "歙水清以駃，歙山文且坚。\n谁持玉斧琢，制此月様圆。\n想当结绳后，要使鸟迹传。\n雕锼见骨格，岂与瓦砾全。\n陂陀百氏圃，泓澄九经渊。\n墨海不復见，柯岩那可肩。\n星稀涵纬象，眉绿生春妍。\n规模异镕鐡，濡写殊怀铅。\n正当秋兔颖，发此霜松烟。\n一从毛褚游，几作虫鱼笺。\n徴辞想妃子，揾首怀张颠。\n宁同李生瘗，聊续胡公镌。\n常疑老蚌殻，浸润成膏妍。\n坚踰鹅池铸，质射铜台埏。\n纷纷况多僞，渇雀同栀鞭。\n琳坳隐多水，十手寄所宣。\n池光潋墨色，云气开毫联。\n翔鸾及垂露，逸势徒飞骞。\n谁云过珪璧，或用磨戈鋋。\n吾今欲焚弃，负耒归园田。",
        "dynasty": "宋",
        "collection_info": null
    },
    {
        "title": "泛舟鑑湖同赵来叔子泰赵叔问联句",
        "author": "程俱",
        "content": "春风卷三江，雨雹暗秦望。\n今晨风日佳，远目聊一放。\n人情暂愉悦，天宇亦清旷。\n逝将一叶舟，远破万里浪。\n澄波拨寒醅，迭巘展新障。\n飘摇过余芳，容与瞩孤漾。\n停云冒山巅，新绿浮天上。\n枯杨吐轻黄，倚岸抹晴涨。\n远水没轻鸥，覉禽变圆吭。\n鑑湖清可啜，蕺菜柔堪饷。\n时当祓禊友，路指兰亭嚮。\n岂无谪仙杯，聊举剡溪榜。\n吟笺洒余研，茶竈发新炀。\n徜徉写幽忧，萧爽绝纤坱。\n年华自繁秾，世故足悽怆。\n弔古意虽遐，感时心自亮。\n雄涛折东南，旧牒分霸王。\n梅梁寄遗灵，禹迹疑可访。\n星分九土毛，带挽百川洚。\n胼胝识神姦，玉帛来崛强。\n规模至今存，形势亦云壮。\n胆尝信焦思，金范徒审象。\n当年浣纱人，绛缕起穷巷。\n姑胥失层台，榛棘遶青嶂。\n彼姝者谁子，婉娈固难忘。\n抚事即元龟，终古可惩创。\n永怀文靖公，造厦得良匠。\n平生沧海志，顾岂矜岫幌。\n笑谈遣诸儿，百万皆胆丧。\n晚节终自完，流言一何妄。\n安知彼天游，中有无尽藏。\n触目发长謡，怀人独惆怅。\n入木想八分，登山知几两。\n风流四明客，投老志蓬阆。\n玄熊殊梦间，鸲鹆比狂尚。\n慇懃覧陈迹，忼慷有余怏。\n云雷正经纶，兵甲相磨荡。\n虎貔驱七萃，鹅鹳张两广。\n帅维丞相度，饷倚晋公滉。\n足食伫流钱，宣恩同挟纩。\n顾惭已么么，安处官冗长。\n短拙竟何禆，恩私诚谬降。\n犹能乐闲适，深恐遭谴让。\n故应方虎间，不乏廉蔺将。\n秘计走阏氏，奇功收跳荡。\n无烦秦庭哭，坐使楚军张。\n何当濯龙津，归拥云台仗。\n官仪见炎灵，王气盖芒砀。\n专车戮防风，掩骼收鲁项。\n禄山终自焚，仆固胡能诳。\n雍容两宫还，娱乐天下养。\n弁会肃鳬越，花深度鸡唱。\n马牛纵山林，弓矢戢櫜韔。\n钱镈待丰盈，壶箪更劳迋。\n周室已再安，汉业欣重创。\n返予绵上耕，酌我兵厨酿。\n昂昂妙高叟，辞藻舍人様。\n方为东山起，朝论深倚仗。\n金昆固神秀，独立起辈行。\n深严职右府，折中归至当。\n伊予最畸孤，艰阨随所傍。\n几惊虎尾履，分委鱼腹葬。\n偶然还一处，已幸神所相。\n矧復陪清游，快饮吸长江。\n深惭抗尘容，岂敢窥雅量。\n文衡久已持，宗盟从此亢。\n騄骥正腾骧，驽骀徒颉颃。\n雄笔扫千军，荣光高万丈。\n清朝尊陛廉，羣枉窒户向。\n伟节素推高，嘉言行更谠。\n定应谢逋客，终冀寛俗状。\n常贫固吾道，共约税归鞅。\n中兴百六掾，麟趾岂神况。\n便便饱经史，婉画正所仰。\n勤劬照藜青，豪俊嗤帐绛。\n如何艰危中，骯脏容跌宕。\n轩裳欲吹韲，文字堪覆醤。\n数奇岂无双，妄发坐少憃。\n逍遥漆园荘，澹泊竹林向。\n重来缚尘缨，夜鹤空蕙帐。\n会蒙子云嘲，未免王戎逿。\n翻思京国游，几作榆枋抢。\n无聊每过君，摅豁资直谅。\n朝野时欢娱，金石日击撞。\n月迁惟佞幸，朝奏坐诬谤。\n寝薪积忧思，把酒亦怆悢。\n斯须失和平，占候奏天棓。\n狂澜翻四冥，覆蒉安得抗。\n颠冥今几年，失喜问无恙。\n岂期愕鲸波，復此言轻扬。\n谈追正始音，句属郢中唱。\n融金无留矿，探珠惊老蚌。\n更须月团团，迨此春盎盎。\n还携玉色醪，共理黄篾舫。\n清文韵韶濩，雅好罗觚鬯。\n振衣蹑崇山，一濯惠风畅。",
        "dynasty": "宋",
        "collection_info": null
    },
    {
        "title": "会要官集西池同舍翁挺作诗次其韵",
        "author": "程俱",
        "content": "琼构涌空碧，鱼龙濯晴波。\n游人与春竞，奈此西日何。\n缅怀散花洲，青笠委绿蓑。\n当年渔樵侣，问我何时过。\n依然五湖境，乱眼烟云多。\n恍疑三壶梦，欲继七字哦。\n恨无石心儿，慨慷叩舷歌。\n时英满四座，自许皆隋和。\n翁子独不语，诗源泻悬河。\n不作杜陵老，眼寒惊绮罗。",
        "dynasty": "宋",
        "collection_info": null
    },
    {
        "title": "道山堂后小桃着花颇有幽态",
        "author": "程俱",
        "content": "春阳入花骨，疏叶皆昌丰。\n蓬山足松桧，不作倚市容。\n小桃三四花，擢秀冰雪中。\n頩颜澹无言，绰有林下风。\n无人对清赏，似笑华髪翁。\n老来懒寻芳，挂杖无青铜。\n不知春色深，但怪风日融。\n颇闻西郊路，欲作朝霞烘。\n何须逐流水，有马如游龙。\n骑驴哦新句，醒醉同一空。\n当年玄都观，葵麦栖残红。\n却顾此幽绝，萧然对繁秾。",
        "dynasty": "宋",
        "collection_info": null
    },
    {
        "title": "分题得舡子和尚一首",
        "author": "程俱",
        "content": "洪波鼓溟壑，浩浩包神姦。\n安知五浊海，平地即九渊。\n此老独安住，萧然五湖天。\n勿言一叶舟，中有宇宙寛。\n我昔初吏隐，掌中视包山。\n垂丝月明夜，独立无往还。\n当年夹山人，付此八尺竿。\n安知翻澜口，终日本无言。",
        "dynasty": "宋",
        "collection_info": null
    },
    {
        "title": "避寇村舍戏踏杷颠仆",
        "author": "程俱",
        "content": "试踏百齿杷，怳如乘风航。\n𠿕觑不自持，寻丈得仆僵。\n牛惊更疾足，天全偶无伤。\n代斵既创手，学制安可尝。\n田翁一笑粲，何日千斯仓。",
        "dynasty": "宋",
        "collection_info": null
    },
    {
        "title": "渐寒补治篱壁防盗戏书",
        "author": "程俱",
        "content": "元龙湖海士，豪气老不除。\n庞公解脱人，法界一蘧庐。\n宝藏且不顾，家资何足储。\n一朝四壁空，聊与妻孥居。\n今我贫病老，视身犹赘余。\n室中亦何有，但有数箧书。\n饥寒士之常，肯叹食无鱼。\n一官有微禄，二顷亦可鉏。\n腾腾苟任运，水到自成渠。",
        "dynasty": "宋",
        "collection_info": null
    },
    {
        "title": "叔问观韦苏州诗至萧条竹林院风雨丛兰折幽鸟林上啼青苔人迹绝燕居日已久夏木纷成结几阁积羣书时来北窗阅以为适与景会写以寄予因用韵书怀云",
        "author": "程俱",
        "content": "忧时鬓成丝，念远心欲折。\n年芳岂不好，花下輙愁绝。\n衰颜有时丹，病指不能结。\n来往但邻翁，奇书每同阅。",
        "dynasty": "宋",
        "collection_info": null
    },
    {
        "title": "伤前辈诸贤无存者復用前韵",
        "author": "程俱",
        "content": "峞峨玉山颓，磊砢霜松折。\n羣同冀北空，絃为钟期绝。\n鞭从晏婴执，袜慕王生结。\n往躅那可追，我躬方不阅。",
        "dynasty": "宋",
        "collection_info": null
    },
    {
        "title": "自寛吟戏効白乐天体",
        "author": "程俱",
        "content": "武陵讁九年，下惠仕三已。\n或窘如拘囚，或了无愠喜。\n吾生忧患余，年忽及耆指。\n偏痱未全安，抱病更五禩。\n进为心已灰，弃置甘如荠。\n坐狂合投闲，佚老宜知止。\n向令身安健，不过如是耳。\n每思古穷人，我幸亦多矣。\n照邻婴恶疾，羁卧空山裏。\n纒绵竟不堪，抱恨赴颍水。\n文昌两目盲，无復见天地。\n简编既长辞，游览永无冀。\n吾今虽抱病，蹇曳非顿委。\n时时扶杖行，积步可数里。\n校之卧床席，欲坐不能起。\n虽扶不能行，悬绝安可比。\n时从亲故谈，亦不废书史。\n右臂故依然，运笔亦持已。\n篮舆时出游，初不废牢体。\n况无他证候，色脉若无异。\n详观动息间，傥有安全理。\n侍祠了无庸，窃禄愧索米。\n借居浮屠宫，非村亦非市。\n廷堂甚爽垲，高屋敞窗几。\n郊林接溪水，眼界颇清美。\n尝闻天地间，祸福更伏倚。\n藉令衰蹇身，终老只如此。\n何须苦嗟咨，未必非受祉。\n形如支离疏，饱食逸终世。\n目盲如宋人，全生免傜使。\n平生嘆远游，今我在桑梓。\n田园接家山，区处及耘耔。\n平生困鞅掌，今我恬无事。\n寝兴纵所如，出处不违已。\n病来益尊生，对境空相似。\n永无贪欲过，稍习卫生旨。\n不为六贼牵，岂受三彭毁。\n人言病压身，往往延寿纪。\n太钧默乘除，万一理如是。\n安全固自佳，蹇废亦可尔。\n死生犹寤寐，况此一支体。\n细思安否间，相去亦无几。\n如何不释然，万事付疑始。",
        "dynasty": "宋",
        "collection_info": null
    },
    {
        "title": "次韵和叔问古风送曾吉甫提刑",
        "author": "程俱",
        "content": "梦觉纸窗白，幽禽语匆匆。\n传呼动林野，楚歌已三终。\n故人忽在眼，四牡来城东。\n闭门雀可罗，绕舍森蒿蓬。\n如何不我遗，臭味固所同。\n昔别全盛日，华戎文轨通。\n岂意丧乱后，晤言復相从。\n知君饱新得，敬慎过南容。\n肃然气深稳，隐如匣藏锋。\n向来夸夺境，变灭毗岚风。\n访旧半鬼录，荣衰等虚空。\n顾我老且病，齿摇头欲童。\n念子方颍脱，如锥出囊中。\n会如金仆姑，犀兕贯七重。\n光华得肤使，周咨广尧聪。\n黠虏将革面，天方诱其衷。\n皇明并日月，尘雾不得蒙。\n遄归侍帏幄，海岳增深崇。\n傥因东飞翼，一访白髪翁。\n时哉不可失，决去如惊鸿。",
        "dynasty": "宋",
        "collection_info": null
    },
    {
        "title": "赠别吴忱宣德",
        "author": "程俱",
        "content": "吴公河南守，荐士得贾生。\n伟兹天下士，何止千人英。\n吴公失名字，功业暧不明。\n要非万顷波，莫着横海鲸。\n当时好贤意，岂愧勃与婴。\n蔽贤如面墙，自使两目盲。\n好贤如力穑，穰穰嘉谷成。\n至今余庆在，望着河南城。\n如君岂其裔，乐善莫与京。\n高门二千石，世德故可评。\n平生周旋士，往往凌青冥。\n作吏今十年，读书不求名。\n向来光山政，何异古所称。\n嗟哉士营己，宁使我负人。\n聊须借汝头，一用朱吾轮。\n今君乃能尔，所弃如毛尘。\n故知古贤世，尚见风俗淳。\n猗予一畸士，落落良可憎。\n折腰务求合，俗眼竟不青。\n憧憧九衢内，邂逅盖一倾。\n何从乃知我，顿有交欢情。\n相随若形影，出语见肺膺。\n长安速化地，顽钝终无营。\n中宵起归思，幞被东南征。\n投林无择巢，促步无安行。\n宁嫌蕞尔邑，要是众不争。\n纷纷同舍客，聚散两不停。\n毛子去山色，哦诗对峥嵘。\n想见簿领间，烱如九秋鹰。\n深州戢修翮，题舆重庐陵。\n胸中若悬鑑，圭角不自呈。\n石老故游倦，飘萧数星星。\n崇山古恶地，无乃烦笞榜。\n程翁颇专嘿，两版昼夜扃。\n时时繫乌帽，匹马挟二黥。\n安知刹那间，一卧不復兴。\n其余復谁在，谁与交忘形。\n去驾虽结辙，来樯竞扬舲。\n怀君尚留寓，京尘染裾缨。\n其谁念久要，佐子飞且鸣。\n况君缁衣后，世故饱所更。\n会当力推挽，横绝非阶升。\n却顾五湖上，有人方耦耕。",
        "dynasty": "宋",
        "collection_info": null
    },
    {
        "title": "焦秀才出旧作送李世弼佐古诗李侯旧见知今亡矣览之怆然为和一首",
        "author": "程俱",
        "content": "李侯使东南，谈士不容口。\n倾仓饱元元，倒屣先九九。\n虚怀无故新，尽下商可否。\n摛文真鸑鷟，考异自科斗。\n临人武城宰，荐士河南守。\n当从古人求，敢用时辈偶。\n如何二毛初，蒿里浇絮酒。\n悲歌不成章，千古一挥手。",
        "dynasty": "宋",
        "collection_info": null
    },
    {
        "title": "酬焦秀才一首",
        "author": "程俱",
        "content": "焦生老儒冠，耳目接前辈。\n词源如春水，浩浩涨清渭。\n长篇极舂容，岛可青琐碎。\n人生各有趣，相笑等醒醉。\n胡为嗜文章，不作速化计。\n明珠枉投赠，怀袖欲三岁。\n今晨雪寒门，剥啄惊熟睡。\n轩昂开剧谈，良足慰幽悴。",
        "dynasty": "宋",
        "collection_info": null
    },
    {
        "title": "送林德祖致仕东归",
        "author": "程俱",
        "content": "浩浩声利间，静躁同一区。\n排肩日中市，有类逐兽趋。\n中朝尺寸地，众睇咸睢盱。\n安知大云客，出与飞云俱。\n翛然弃之去，初不计卷舒。\n纷纷轩裳士，瞠目口为呿。\n茫然更叹息，不间贤与愚。\n乃知杨少尹，未足继两疏。\n当时老而传，不失仕且居。\n非同会稽史，苦誓困简书。\n不比狂季真，索身忧病余。\n耆年了无事，方当骋亨衢。\n投簪逸湖海，沛若纵壑鱼。\n虽无挥金事，日者谁公如。\n清风激多士，故是明时须。\n恨无采诗氏，傥有东归图。",
        "dynasty": "宋",
        "collection_info": null
    },
    {
        "title": "送太府宋少卿京赴邠州守一首",
        "author": "程俱",
        "content": "使君西南隽，掞藻阳台春。\n声称动华省，故是青云人。\n时于鹓鹭行，轩昂见长身。\n向来清官曹，往往席上珍。\n聊凭五经笥，一校九府缗。\n宁论尹卿笔，有志不自伸。\n探怀出银黄，笑指漆水滨。\n房公啸诺地，廐吏持朱轮。\n悬知泾渭间，广亩连高囷。\n洪河润九里，坐息西羌尘。\n长言继豳风，耕稼可重陈。\n会当采謡俗，夜诵供华勋。",
        "dynasty": "宋",
        "collection_info": null
    },
    {
        "title": "周太博携诗见投作诗酬之",
        "author": "程俱",
        "content": "在事常鬰鬰，抛官意扬扬。\n安能屈五斗，秉耒庸何伤。\n往者永康令，柴桑远相望。\n烹鱼得頳尾，缩手生背芒。\n投簪息吾驾，刺口时谈王。\n坐见明月溪，柔柯擢长杨。\n愿以三寸舌，横流制汤汤。\n櫑具惊曼倩，长裾识邹阳。\n凭轼下贼垒，颓云如坏墻。",
        "dynasty": "宋",
        "collection_info": null
    },
    {
        "title": "初秋  其一",
        "author": "程俱",
        "content": "金天却炎威，二气始交战。\n云奇未摧峰，江浄欲呈练。\n晓风清蝉腹，宿雾凝荷面。\n凉气忽侵衣，庭花乱如霰。",
        "dynasty": "宋",
        "collection_info": null
    },
    {
        "title": "初秋  其二",
        "author": "程俱",
        "content": "新凉发巾裾，欣此清夜永。\n寒虫如泣恨，啾唧不可省。\n急节度霜砧，疏阴閟桐井。\n林摇澹月碎，叶飐幽露炯。\n坐久睇空檐，流萤点秋影。",
        "dynasty": "宋",
        "collection_info": null
    },
    {
        "title": "秀峰游戏效李长吉体",
        "author": "程俱",
        "content": "玉龙衝碧萦山脊，蜿蜿踏龙上穹碧。\n神奇鬼巧镵高青，露压春烟染山色。\n举头便足千里游，太湖万顷涵天白。\n剪霞噀雾湿青红，锦楣花础明清空。\n松声拂枕破幽梦，冰轮逗滑寒朣胧。\n殿角联珠挂星斗，透冷飞光射疏牖。\n古香飘桂夜阴阴，云楼报晚生铜吼。\n摧颓覊客青山人，悠悠九土飞红尘。\n眼前历历千古意，琴台不见吴宫春。",
        "dynasty": "宋",
        "collection_info": null
    },
    {
        "title": "过颜几故居有感",
        "author": "程俱",
        "content": "幽兰忌当门，野马难驾车。\n颜生跅㢮士，一跌不可扶。\n少年豪于文，自拟灵蛇珠。\n生涯寄罇酒，醉目随飞鳬。\n兴来不停笔，似觉胆力麄。\n开胸吐奇秀，濆涌春云疏。\n嵚崎四五十，不挂荐士书。\n漫灭祢衡刺，佯狂阮生途。\n拂衣苕溪上，茅檐客东吴。\n悬鹑冬不完，脱粟午未餔。\n醉中有天地，别是仙翁壶。\n惜哉不覊才，白首甘穷闾。\n平时同袍客，半在青云衢。\n音尘邈山河，岂顾荘鱼枯。\n覊栖风尘下，日月双驰驹。\n谁知聚沫身，倐去不可呼。\n死惟一函土，生独四壁居。\n寄骸无尺地，传业无遗孤。\n诗人多命薄，此语或不诬。\n吴天千古月，空照酒家垆。",
        "dynasty": "宋",
        "collection_info": null
    },
    {
        "title": "登凌歊台",
        "author": "程俱",
        "content": "凌歊正在尘歊外，四起云山翠欲浮。\n丹槛昔时空胜事，锦袍何处想灵游。\n鳌分一岛来平野，鲸吸长江带两州。\n手决飞云天作幕，坐侵寒露月垂鈎。\n向来时有千岩梦，对此浑消万古愁。\n醉目归鸿天际没，地高空阔更宜秋。",
        "dynasty": "宋",
        "collection_info": null
    },
    {
        "title": "同赵子雍过朱元益耜乐圃",
        "author": "程俱",
        "content": "秋风脱叶尽，弱质例可憎。\n乐圃森老木，深苍欝奔腾。\n中有白眉子，貎古心亦澄。\n岁寒俪松筠，岂直朱丝绳。\n篮舆一寻访，相携得良明。\n促膝对软语，沉忧释春冰。\n丛编出奇踪，璀璨献与凝。\n琱戈及篆鼎，往往见未曾。\n惭君倾佳酿，幽亭暮方登。\n但怪一林白，孤蟾自东升。\n斯须接诗战，掉鞅苦不胜。\n羡子醉经史，吾方着弓矰。\n白眼安取转，尊拳恐相仍。\n见子意已足，何须酒如渑。",
        "dynasty": "宋",
        "collection_info": null
    },
    {
        "title": "送朱伯原博士赴太学",
        "author": "程俱",
        "content": "朱公将赴成均时，炎炎六月云峰奇。\n阊门鼓声催画鹢，陂塘菡萏方华滋。\n朝云回首暮云合，汗青嵬磊扃岩扉。\n先生顾此重惜去，片帆未肯乘风飞。\n贱子乃前致以词，诚知去鲁心迟迟。\n丈夫出处会有时，从来猿鹤焉能知。\n醇儒况復生盛世，终老岩穴将何为。\n公其去矣莫迴首，君王仄席思贤久。\n公怀慷慨善哉言，挽舟便出枫桥口。",
        "dynasty": "宋",
        "collection_info": null
    },
    {
        "title": "送朱伯修延年入京秋试",
        "author": "程俱",
        "content": "朱生西游不负书，胸中自有一千卷。\n囊中亦不贮黄金，肯学痴儿事游宴。\n会稽要待买臣归，洛中须使张华见。\n扁舟去日春正深，娇红嫩白粉成林。\n沙头酒尽一麾手，黄鹂亦作离羣首。\n明年射策先髦杰，昼绣还乡春事歇。\n剰沽美酒脍鲈鱼，同醉垂虹亭上月。",
        "dynasty": "宋",
        "collection_info": null
    },
    {
        "title": "雪中口占二首  其一",
        "author": "程俱",
        "content": "万木号风雪未干，画檐冰筯水精寒。\n日高丈五犹慵起，梦到江湖理钓竿。",
        "dynasty": "宋",
        "collection_info": null
    },
    {
        "title": "雪中口占二首  其二",
        "author": "程俱",
        "content": "一夜满城三尺雪，寒林枯木尽生春。\n盆池水窄成冰鑑，庭竹枝低扫玉尘。",
        "dynasty": "宋",
        "collection_info": null
    },
    {
        "title": "和虞长洲游虎丘",
        "author": "程俱",
        "content": "寻壑復经丘，人看李郭舟。\n藤花多背日，桐叶最知秋。\n虎去藜藿尽，龙归蛙黾愁。\n振衣临石壁，未羡习池游。",
        "dynasty": "宋",
        "collection_info": null
    },
    {
        "title": "移竹",
        "author": "程俱",
        "content": "寓目无清致，兴怀要此君。\n影移千亩月，枝散五湖云。\n鳯实和筠得，龙苞带箨分。\n伤根同柏大，剪叶异芝焚。\n拔篠衣霑粉，连鞭藓破纹。\n虚心宁择地，直节任离羣。\n但欲通三径，何须比万军。\n凛然真玉立，蔓草即堪耘。",
        "dynasty": "宋",
        "collection_info": null
    },
    {
        "title": "和友人陈傅道师仲司录遣兴之作",
        "author": "程俱",
        "content": "急景去不返，官游心易阑。\n死生交道绝，冷暖世情看。\n适俗须多可，随缘亦大难。\n一年还欲尽，三界直无安。",
        "dynasty": "宋",
        "collection_info": null
    },
    {
        "title": "沙塞松江",
        "author": "程俱",
        "content": "三江既入今安有，万化无端去莫留。\n蟹蚌失波枯斥岸，蛟龙移窟见沙洲。\n水穷范蠡扁舟返，海变麻姑两鬓秋。\n通塞正应天数在，荷蓑持锸直堪愁。",
        "dynasty": "宋",
        "collection_info": null
    },
    {
        "title": "晓起",
        "author": "程俱",
        "content": "霜林一望极空寒，晓鼓催人觉梦残。\n黄雾带晴江渺渺，劲风翻影露漙漙。\n香飘引篆新添火，髪密胜簪慢整冠。\n藏拙懒便惟少事，兴来闲借远山看。",
        "dynasty": "宋",
        "collection_info": null
    },
    {
        "title": "余杭法喜院荆文公书堂文公康定中读书于此",
        "author": "程俱",
        "content": "钟山太傅起从龙，鼓动风雷指顾中。\n未见图形求傅野，岂知徒步客新丰。\n青鞋曾访餐芝老，白首惟余捣药童。\n藏壁故应留断简，至今山鬼恸悲风。",
        "dynasty": "宋",
        "collection_info": null
    },
    {
        "title": "送蒋主簿入都赴试一首",
        "author": "程俱",
        "content": "东南贡吏紫髯郎，一马骎骎客路长。\n袖裏山林洗尘雾，腹中文字了缣箱。\n流年过我长如许，乐事知君讵未央。\n行恐饥来驱我去，也遮西日上河梁。",
        "dynasty": "宋",
        "collection_info": null
    },
    {
        "title": "罢吏客郡城已数月滞留忽已岁暮浩然兴叹作一首",
        "author": "程俱",
        "content": "一行作吏向吴城，五见陬隅上薄冰。\n魏觊三章堪自约，殷源百尺敢言登。\n揶揄祇送人为郡，噎媢初非我负丞。\n鞅掌栖迟俱害性，不知鬚鬓欲侵凌。",
        "dynasty": "宋",
        "collection_info": null
    },
    {
        "title": "寒夜遣怀一首",
        "author": "程俱",
        "content": "强醉重云欲散盐，三更飞霰忽惊帘。\n大呼何与痴人事，此意多应俗士嫌。\n出户仰看天漫漫，持杯愁作夜厌厌。\n消除心事都无处，下尽中军三百籖。",
        "dynasty": "宋",
        "collection_info": null
    },
    {
        "title": "高邮旅泊书怀寄淮东提举蔡成甫观兼呈郑使君弇三首  其一",
        "author": "程俱",
        "content": "久客颇自厌，长歌胡不归。\n束书方有适，捧檄定焉依。\n尘裏音容改，山中信息稀。\n十年长漫浪，深觉负荷衣。",
        "dynasty": "宋",
        "collection_info": null
    },
    {
        "title": "高邮旅泊书怀寄淮东提举蔡成甫观兼呈郑使君弇三首  其二",
        "author": "程俱",
        "content": "命矣周南滞，时哉冀北空。\n居无刮目视，动有转喉穷。\n泛宅如蛮蜑，淫书伴蠧虫。\n飘蓬故人念，赖有绣衣公。",
        "dynasty": "宋",
        "collection_info": null
    },
    {
        "title": "高邮旅泊书怀寄淮东提举蔡成甫观兼呈郑使君弇三首  其三",
        "author": "程俱",
        "content": "长夏热欲死，迎秋气已清。\n蚊蝇任来往，螟螣尚纵横。\n行止厌人问，栖迟真自惊。\n使君高义在，解榻见深情。",
        "dynasty": "宋",
        "collection_info": null
    },
    {
        "title": "喜雨呈郑高邮",
        "author": "程俱",
        "content": "赤地无遗蘖，悬知一岁空。\n乖龙忽解事，死虎亦争功。\n土燥财霑块，人安未转蓬。\n翻思泻东海，何计请天公。\n田亩膏腴阔，河流脉络通。\n邦人依岂弟，指日望登丰。",
        "dynasty": "宋",
        "collection_info": null
    },
    {
        "title": "人日书怀兼呈吴中二三友",
        "author": "程俱",
        "content": "东西南北走红尘，又见江淮草木薫。\n小谢篇章成画饼，卧龙功略付浮云。\n栖迟枳棘今如许，啸傲冰霜赖此君。\n俛俯折腰成底事，故交千里漫离羣。",
        "dynasty": "宋",
        "collection_info": null
    },
    {
        "title": "许主簿见和过有推借再作奉呈",
        "author": "程俱",
        "content": "身谋自昔须三窟，世味端能败一薫。\n醉裏闲愁浓似酒，春来归思乱于云。\n松栽咫尺传卢老，枣实方将访许君。\n却喜云孙共来往，扁舟时入白鸥群。",
        "dynasty": "宋",
        "collection_info": null
    },
    {
        "title": "用前韵作招许主簿",
        "author": "程俱",
        "content": "风骚无復见黄初，尚想应刘载后车。\n病骨不知缘底事，愁眉时得为君舒。\n动人春色来随鷰，入眼溪流静见鱼。\n祇有此中多好句，可来茅阁试凭虚。",
        "dynasty": "宋",
        "collection_info": null
    },
    {
        "title": "谨追和诸父留题云门声阇黎经阁诗一首",
        "author": "程俱",
        "content": "杰阁护真文，金仙妙大云。\n风林终日说，露柱一时闻。\n谷暖春先到，山高日易曛。\n经行復宴坐，华雨任缤纷。",
        "dynasty": "宋",
        "collection_info": null
    },
    {
        "title": "适轩",
        "author": "程俱",
        "content": "厌苦常从乐未央，不如要足两俱忘。\n当饥粝食遗三鼎，便体绨袍胜五章。\n夜雪扁舟千嶂凈，午风高枕一窗凉。\n飘然自适非人适，肯受辕驹六尺缰。",
        "dynasty": "宋",
        "collection_info": null
    },
    {
        "title": "谢江仲举惠酒",
        "author": "程俱",
        "content": "山城无物可忘忧，但有平原病督邮。\n知我囊中无白水，烦君若下出青州。\n芳甘未谢三羊醖，傲兀能消万古愁。\n会待东郊春意动，鸣鞭乘兴草堂游。",
        "dynasty": "宋",
        "collection_info": null
    },
    {
        "title": "次韵张祠部见示",
        "author": "程俱",
        "content": "大涤先生不讳贫，鬓髯虽白脸长春。\n三江鱼美东曹后，二柳泉甘慧晓邻。\n怀组归来无长物，挂冠谁復并清尘。\n自怜出处俱违性，旋结衡茅寄此身。",
        "dynasty": "宋",
        "collection_info": null
    },
    {
        "title": "章仆射山林",
        "author": "程俱",
        "content": "王子池台迹已荒，年来华构压高冈。\n长林不碍千山月，老榦犹含九夏霜。\n便觉平泉冠东洛，还依渌水记南塘。\n蜗庐却喜通幽径，岸帻时来一啸长。",
        "dynasty": "宋",
        "collection_info": null
    },
    {
        "title": "次韵张祠部敏叔游沧浪苏子美故园",
        "author": "程俱",
        "content": "醉倒春风载酒人，苍髯犹想见长身。\n试寻遗址名空在，却叹张罗事已陈。\n稍置曲栏穿径竹，别开高阁俯汀苹。\n拏舟更欲陪清赏，要看毫端藻绘春。",
        "dynasty": "宋",
        "collection_info": null
    },
    {
        "title": "次韵郑大夫半隐亭",
        "author": "程俱",
        "content": "脱屣归来税两轓，信知尘世有萧闲。\n幽亭似近郎君谷，捷径知非少室山。\n岁月优游真得计，风尘憔悴独何颜。\n园林日涉仍多趣，坐看云飞鸟倦还。",
        "dynasty": "宋",
        "collection_info": null
    },
    {
        "title": "哦诗夜坐缾罍久空无以自劳寄吴兴赵司录江兵曹",
        "author": "程俱",
        "content": "诗成不直一杯水，年大常怀千岁忧。\n何须中令能强记，正要将军为破愁。\n故人久负丘壑志，公子欲寻梁宋游。\n相逢傥有蒲萄渌，肯向西凉博一州。",
        "dynasty": "宋",
        "collection_info": null
    },
    {
        "title": "九日写怀",
        "author": "程俱",
        "content": "节物惊心两鬓华，东篱空绕未开花。\n百年将半仕三已，五亩就荒天一涯。\n岂有白衣来剥啄，亦从乌帽自欹斜。\n真成独坐空搔首，门柳萧萧噪暮鸦。",
        "dynasty": "宋",
        "collection_info": null
    },
    {
        "title": "次韵叶翰林见寄  其一",
        "author": "程俱",
        "content": "雅望清班亦醉翁，暂令槐阁曳铃空。\n更评他日归贤守，画诺何人称治中。\n便合追锋来就日，已知投刃有成风。\n贻书千里兼金意，俎豆常怜断尾雄。",
        "dynasty": "宋",
        "collection_info": null
    },
    {
        "title": "次韵叶翰林见寄  其二",
        "author": "程俱",
        "content": "相望千古一涪翁，还向江湖四壁空。\n病目自甘桃李后，野麋难着鳯麟中。\n未成下泽还乡里，且寄穷阎蔽雨风。\n举世知音常契阔，空悲沉抑为谁雄。",
        "dynasty": "宋",
        "collection_info": null
    },
    {
        "title": "傅国华从使辽东已事还朝拙诗送别  其一",
        "author": "程俱",
        "content": "夫君胸次有天游，笑指沧溟寄一沤。\n正使叩舷歌小海，不妨安席咏洪流。\n翩翩聊试千金学，刺刺应惭万里侯。\n归袖飘然望华阙，独留珠玉照遐幽。",
        "dynasty": "宋",
        "collection_info": null
    },
    {
        "title": "傅国华从使辽东已事还朝拙诗送别  其二",
        "author": "程俱",
        "content": "向来南北叹流年，十载相逢走道边。\n作佛顿惭灵运后，着鞭犹恐祖生先。\n弹冠岂欲夸三组，负耒还思受一廛。\n默计此身端未了，别怀撩乱故依然。",
        "dynasty": "宋",
        "collection_info": null
    },
    {
        "title": "穷居苦雨",
        "author": "程俱",
        "content": "慢肤便腹转疏慵，睡足茅檐目过鸿。\n墨客纵令三尺喙，木奴何似十年功。\n门前罗雀非吾病，竈底生蛙不世穷。\n旧雨未干新雨涨，可怜愁绝力田翁。",
        "dynasty": "宋",
        "collection_info": null
    },
    {
        "title": "谢张敏叔饷陆子泉",
        "author": "程俱",
        "content": "接舆叩木狂歌处，犹有清泉出翠微。\n不学痴人供水递，肯分余润及柴扉。\n七瓯已办煎茶厄，三咽能忘啜菽饥。\n身寄吴门声利窟，更思冰洞濯尘衣。",
        "dynasty": "宋",
        "collection_info": null
    },
    {
        "title": "张敏叔得请谢事钦俯高躅因成口号",
        "author": "程俱",
        "content": "富贵纷纷有底难，乘时如探槖中丸。\n高人不啻昙华见，晚节谁为赵璧完。\n且喜芝兰俱秀发，不嫌松桂愈清寒。\n他年仄席思耆旧，矍铄犹能一据鞍。",
        "dynasty": "宋",
        "collection_info": null
    },
    {
        "title": "晚雨菊",
        "author": "程俱",
        "content": "异质宁当杂众芳，故留寒颍度微霜。\n三锾何必分灵树，九畹那能擅国香。\n不惜繁英供夕饵，肯持佳色媚朝阳。\n径须移奉华堂燕，路草多应愧久妨。",
        "dynasty": "宋",
        "collection_info": null
    },
    {
        "title": "叶内相赴淮西",
        "author": "程俱",
        "content": "向来英妙压鳌头，去国三年白鬓秋。\n萧傅岂烦更吏治，贾生元自赞皇猷。\n高文已得江山助，远业宁为管晏留。\n闻说云亭已除地，正须椽笔纪鸿休。",
        "dynasty": "宋",
        "collection_info": null
    },
    {
        "title": "江仲嘉仕吴兴雅重道场山长老惠颜仲嘉之柩以八月十五日至山下颜以是日告寂",
        "author": "程俱",
        "content": "道人非復世间情，居士空留身后名。\n共拟凌云成一笑，不妨乘月话三生。\n桐乡定有蝉衣在，葱岭遥知虎锡鸣。\n耿耿幽怀无处写，眼中泉石记经行。",
        "dynasty": "宋",
        "collection_info": null
    },
    {
        "title": "观王君玉侍郎集有酒明诗次韵",
        "author": "程俱",
        "content": "簿领青州掾，风姿曲秀才。\n长烦拍浮手，持赠合欢杯。\n屡舞回风急，传筹白羽催。\n深惭偃师氏，端为破愁来。",
        "dynasty": "宋",
        "collection_info": null
    },
    {
        "title": "九日陪章湖州致平援登道埸山泛舟溪上",
        "author": "程俱",
        "content": "九日登临得翠微，拂天松竹引丹梯。\n神游八表层霄近，目尽千山落日低。\n人散飞云留画栋，舟回初月照清溪。\n故知王谢风流在，吹帽何人醉似泥。",
        "dynasty": "宋",
        "collection_info": null
    },
    {
        "title": "次韵赵叔问对雪共酌有怀江仲嘉之作",
        "author": "程俱",
        "content": "怳然身寄一山川，玉宇银墻堕我前。\n欲便乘风向寥廓，恨无新句落云烟。\n延枚座右频虚席，访戴人遐叹独贤。\n遥想支颐对秦望，朝来清思浩无边。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 北阙休上书",
        "author": "程俱",
        "content": "说将且不暇，于时真自疏。\n深惭叔孙子，未办茂陵书。\n正自饥欲死，敢言忠有余。\n平生畎亩志，本不羡严除。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 南山归敝庐",
        "author": "程俱",
        "content": "故庐今茂草，新构羡茅茨。\n久慕泉石约，空令猿鹤悲。\n一廛端可共，三径復谁期。\n会结忘年友，归云茹紫芝。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 不才明主弃",
        "author": "程俱",
        "content": "沃壤有多稼，良工无废材。\n固知时不弃，正坐老无媒。\n病骥终难驾，寒花不易开。\n古来天下士，取次没蒿莱。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 多病故人疏",
        "author": "程俱",
        "content": "雁足慵难寄，鸡栖出厌频。\n路长时有梦，人远遽如新。\n胶漆唯穷士，云泥隔要津。\n嚣嚣亦何病，懒放任天真。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 白髪催年老",
        "author": "程俱",
        "content": "转眼过三纪，搔头见二毛。\n先秋同柳弱，早白误山高。\n种种从渠落，青青竟莫逃。\n形骸姑置此，痛饮读离骚。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 青阳逼岁除",
        "author": "程俱",
        "content": "憔悴身仍健，峥嵘岁又穷。\n天寒春未应，腊尽雪初融。\n万化岂有极，一生常转蓬。\n谁知元不动，日月自西东。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 永怀愁不寐",
        "author": "程俱",
        "content": "腷膞南枝鹊，铿宏半夜钟。\n寥寥数寒漏，唧唧类吟蛩。\n马革思强仕，牛衣慕老农。\n此身何处是，展转听朝舂。",
        "dynasty": "宋",
        "collection_info": null
    },
    {
        "title": "癸巳岁除夜诵孟浩然归终南旧隐诗有感戏效沈休文八咏体作 松月夜窗虚",
        "author": "程俱",
        "content": "透隙风号屋，翻檐雪洒窗。\n遥知迷九泽，似欲卷三江。\n引睡翻书帙，浇愁泥酒缸。\n无因踏松月，痴坐对青釭。",
        "dynasty": "宋",
        "collection_info": null
    },
    {
        "title": "避寇村舍",
        "author": "程俱",
        "content": "再脱兵戈裏，全家走路尘。\n百年同是客，万事不如人。\n幻境终归尽，生涯正要贫。\n故人知在否，魂断楚江滨。",
        "dynasty": "宋",
        "collection_info": null
    },
    {
        "title": "哭王元规",
        "author": "程俱",
        "content": "华颠倾盖便忘年，信有乌衣不乏贤。\n膝上中郎名誉早，湖南司马岁时迁。\n去天尺五非无地，击水三千竟莫前。\n唇齿五车真底用，人琴冥漠付重泉。",
        "dynasty": "宋",
        "collection_info": null
    },
    {
        "title": "和答何蒙圣删定",
        "author": "程俱",
        "content": "胸中林壑寄商颜，门外红尘了不关。\n年去人犹昔人耳，身游才与不才间。\n与君同觉梦中梦，顾我长嗟山復山。\n何日方舟归里社，韦编应许试窥班。",
        "dynasty": "宋",
        "collection_info": null
    },
    {
        "title": "江仲嘉书称去常山灵真洞半里许得林壑殊胜余记昔过谢源道中乱峰峭壁间竹树荟蘙今仲嘉所称得非此耶因寄百二十字",
        "author": "程俱",
        "content": "闻说灵真路，旁开小洞天。\n苍峦閟清境，陆地接飞仙。\n壁立惊猿挂，松枯老蔓纒。\n攒空永亭石，潄壑定林泉。\n烟磴盘三径，玄窗属五便。\n武陵迷汉魏，妙憙断山川。\n腾绝端如此，经营有老焉。\n烹鱼几折屐，命驾拟加鞭。\n易秃三千丈，宁辞四万钱。\n把茅应早计，拱木叹流年。\n鸿鹄须尘外，鹓鸾自日边。\n人生各有在，雅志共超然。",
        "dynasty": "宋",
        "collection_info": null
    },
    {
        "title": "邹侍郎挽词二首  其一",
        "author": "程俱",
        "content": "蛮貊人无间，乡闾行益尊。\n芝兰有余化，桃李竟无言。\n远日来千两，他年叹九原。\n死生如可作，安用百身存。",
        "dynasty": "宋",
        "collection_info": null
    },
    {
        "title": "邹侍郎挽词二首  其二",
        "author": "程俱",
        "content": "夷跖虽殊趣，彭殇共一归。\n投荒万里再，乘化百年非。\n细行皆无憾，常言亦造微。\n祇应存信史，千古有沾衣。",
        "dynasty": "宋",
        "collection_info": null
    },
    {
        "title": "与蒋子有道丁田相从吴下之适感而赋诗",
        "author": "程俱",
        "content": "三径旁临招隐溪，子真池馆叩林扉。\n拏舟雪夜多乘兴，步屧春风每醉归。\n居舍相望一牛吼，官途常作二鳬飞。\n试寻邀月持杯地，共觉劳生四十非。",
        "dynasty": "宋",
        "collection_info": null
    },
    {
        "title": "暴书会和陈正字磷观御制书二首  其一",
        "author": "程俱",
        "content": "龙检金壶记子年，寥阳宫殿玉虚前。\n三元初识皇文袐，八法争看御墨鲜。\n丛简旧藏丹蘂箧，羣仙疑近白蛙泉。\n隆楼缥缈侵云汉，神物撝呵卫九天。",
        "dynasty": "宋",
        "collection_info": null
    },
    {
        "title": "暴书会和陈正字磷观御制书二首  其二",
        "author": "程俱",
        "content": "七圣云章秘紫清，睿谟神藻发长生。\n六爻妙尽超龙瑞，千里真修叙广成。\n但觉焕文惊俗眼，何劳掘笔避书名。\n法宫涵演方无尽，玉海濡毫卷四瀛。",
        "dynasty": "宋",
        "collection_info": null
    },
    {
        "title": "送傅舍人国华使高丽二首  其一",
        "author": "程俱",
        "content": "长啸溟波又一游，眼中壶峤接沧洲。\n紫薇垣近三台象，银汉槎浮八月秋。\n七制还须补天笔，二帆聊展济川舟。\n从容归奏承清问，膏泽东南四十州。",
        "dynasty": "宋",
        "collection_info": null
    },
    {
        "title": "送傅舍人国华使高丽二首  其二",
        "author": "程俱",
        "content": "翩翩渌水泛红莲，一纪重来拥使旜。\n云外两星明汉莭，海东千里戴尧天。\n旧闻箕子多遗俗，会使匃奴失左肩。\n五十年来蒙惠渥，故应微风莫深镌。",
        "dynasty": "宋",
        "collection_info": null
    },
    {
        "title": "送朱职方希亮出使利州路二首  其一",
        "author": "程俱",
        "content": "许下多名士，朱公盛德人。\n怀文深自匿，谋道不求伸。\n雅望台中妙，宣恩剑外春。\n聊凭巴汉水，一洗九街尘。",
        "dynasty": "宋",
        "collection_info": null
    },
    {
        "title": "送朱职方希亮出使利州路二首  其二",
        "author": "程俱",
        "content": "星使出文昌，仍分古华阳。\n过家真昼绣，拥节异怀章。\n泛应超余刃，深心即道埸。\n前旒须献纳，早晚侍明光。",
        "dynasty": "宋",
        "collection_info": null
    },
    {
        "title": "和江仲嘉见寄  其一",
        "author": "程俱",
        "content": "荜门蓬舍不知春，车似鸡栖甑有尘。\n千里传情望双鲤，一杯和影祇三人。\n交亲离合同巢燕，身世覉危独茧纶。\n四体不勤心扰扰，拟将玄旨问吴筠。",
        "dynasty": "宋",
        "collection_info": null
    },
    {
        "title": "和江仲嘉见寄  其二",
        "author": "程俱",
        "content": "寒谷应殊尺五天，盐车无復望腾骞。\n至人未免填沟壑，大隐不如居市廛。\n长笑呼鹰思上蔡，独令留石在平泉。\n茅茨欲作终焉计，未有沧浪四万钱。",
        "dynasty": "宋",
        "collection_info": null
    },
    {
        "title": "何蒙圣挽词二首  其一",
        "author": "程俱",
        "content": "倦游初返北山农，一面忘年得此翁。\n易学知公无復过，诗穷如我敢言工。\n安知接迹金兰直，便作回头梦幻空。\n本自无生今岂灭，不因吾道有西东。",
        "dynasty": "宋",
        "collection_info": null
    },
    {
        "title": "何蒙圣挽词二首  其二",
        "author": "程俱",
        "content": "五籍纷纶井大春，一言超诣阮参军。\n王门设醴重经席，藏室雠书老蠧芸。\n问字毫釐分鸟迹，论文领略到皇坟。\n他年宿草伤心地，千里衢山隔暮云。",
        "dynasty": "宋",
        "collection_info": null
    },
    {
        "title": "酬颍昌叶内翰见招",
        "author": "程俱",
        "content": "触石西游泝浊波，京华旅食谢经过。\n年侵镜裏今如此，歌缺壶边可奈何。\n宾阁遥知悬玉麈，直庐应许到金坡。\n须公一节趋环召，犹及昆明百步荷。",
        "dynasty": "宋",
        "collection_info": null
    },
    {
        "title": "旅舍写怀",
        "author": "程俱",
        "content": "半世江湖寄此身，冰墟何意及阳春。\n离骚痛饮非名士，款段还乡亦善人。\n病木作花真强活，长鱼沉陆恐摧鳞。\n清时英俊如麻苇，敢叹长年甑有尘。",
        "dynasty": "宋",
        "collection_info": null
    },
    {
        "title": "酬叶翰林喜某除官东观  其一",
        "author": "程俱",
        "content": "冰谷难通杜曲天，浅闻那识绛人年。\n挥斤始免从轮扁，操牍宁堪佐史迁。\n正恐商樊讥浪仕，可令齐鲁叹无传。\n笭箵挂壁空回首，林有孙枝竹长鞭。",
        "dynasty": "宋",
        "collection_info": null
    },
    {
        "title": "酬叶翰林喜某除官东观  其二",
        "author": "程俱",
        "content": "列宿罗胸妙补天，巨鳌峰顶号耆年。\n致君旧拟唐虞上，去国徒惊岁月迁。\n梦笔丝纶建瓴下，憇棠膏泽置邮传。\n平生倾倒燕台意，可使英豪慕执鞭。",
        "dynasty": "宋",
        "collection_info": null
    },
    {
        "title": "送叶善卷致仕归吴",
        "author": "程俱",
        "content": "卫尉新除盖次公，便抛簪绂向江东。\n秋鲈正与莼丝美，夜鹤休惊蕙帐空。\n满腹诗书元未试，会心林壑与谁同。\n自怜华髪无归处，惭愧冥冥物外鸿。",
        "dynasty": "宋",
        "collection_info": null
    },
    {
        "title": "和同舍雪晴即事",
        "author": "程俱",
        "content": "雪消晴沼涨微波，一局文楸比烂柯。\n尘外清霄三岛近，日边春色五云多。\n不妨窈窕耽书癖，时遣旗抢战睡魔。\n汹涌诗情何所似，九军雷动伐灵鼍。",
        "dynasty": "宋",
        "collection_info": null
    },
    {
        "title": "和同舍上元迎驾起居",
        "author": "程俱",
        "content": "琼构浮空锦作山，五门遥比望金銮。\n烛龙飞度昆丘晓，玉斧修成宝鑑寒。\n便觉冰荷回暖律，怳疑云翼傅灵丸。\n都人喜色瞻鸾盖，更拟交光雪未残。",
        "dynasty": "宋",
        "collection_info": null
    },
    {
        "title": "和同舍夏日四诗  其一",
        "author": "程俱",
        "content": "寒暑不到处，翛然天地中。\n夏冰聊善幻，性水自真空。\n松壑凝寒露，荷灯障远风。\n峨峨欲千仞，扇暍意无穷。",
        "dynasty": "宋",
        "collection_info": null
    },
    {
        "title": "和同舍夏日四诗  其二",
        "author": "程俱",
        "content": "晓来风破睡，天外失参横。\n雨作刻漏下，人思江海倾。\n林塘回秀色，廛市亦欢声。\n漏屋吾无憾，聊苏秉耒氓。",
        "dynasty": "宋",
        "collection_info": null
    },
    {
        "title": "和同舍夏日四诗  其三",
        "author": "程俱",
        "content": "夜气接平旦，微凉生太虚。\n庭槐秋影动，檐月晓光余。\n执热宁无间，探汤固有初。\n斯须衔烛转，汗渍羽陵书。",
        "dynasty": "宋",
        "collection_info": null
    },
    {
        "title": "和同舍夏日四诗  其四",
        "author": "程俱",
        "content": "赤日不可度，红尘能许深。\n粪除知有意，垢净亦惟心。\n叶落石门晓，花残桃径吟。\n安知烦溽地，拥篲却流金。",
        "dynasty": "宋",
        "collection_info": null
    },
    {
        "title": "车驾幸袐书省口号  其一",
        "author": "程俱",
        "content": "端门清跸隐修廊，麟省新开接建章。\n六玉虬飞黄道稳，五芝华耸頳袍光。\n风生凡腋天颜近，春入仙洲昼漏长。\n拭目训词成饱德，共瞻云日仰陶唐。",
        "dynasty": "宋",
        "collection_info": null
    },
    {
        "title": "车驾幸袐书省口号  其二",
        "author": "程俱",
        "content": "清尘膏雨浃人寰，金殿晴开瑞雾间。\n帝座腾辉临璧府，飈轮纡景按蓬山。\n龙鸾初识昭回迹，麑鹿惊随侍从班。\n再拜逡巡戴君赐，却迎天仗款贤关。",
        "dynasty": "宋",
        "collection_info": null
    },
    {
        "title": "和田龙图升之登秋宴口号  其一",
        "author": "程俱",
        "content": "赭黄高拱玉霄间，金殿祥驎九色斑。\n湛露恩浓开镐宴，大风歌奏仰龙颜。\n自惊垂老抛农亩，浪逐羣仙款帝关。\n银瓮白环方纪瑞，汗青修竹尽南山。",
        "dynasty": "宋",
        "collection_info": null
    },
    {
        "title": "和田龙图升之登秋宴口号  其二",
        "author": "程俱",
        "content": "矍铄仍堪将帅间，壮猷聊与虎臣班。\n公车献赋城南杜，郎省兴嗟北地颜。\n合殿千官瞻黼扆，中天双阙敞琼关。\n彤庭拜舞嵩三呼，延阁干云真道山。",
        "dynasty": "宋",
        "collection_info": null
    },
    {
        "title": "林德祖有诗寄光禄蒋卿梦锡阶及送朱博士骏发终篇皆见及次韵寄怀  其一",
        "author": "程俱",
        "content": "闭门那復赋三都，传世何妨强着书。\n东海遗荣行路叹，南山归隐故人疏。\n尚平婚嫁无余累，摩诘身心即凈居。\n六十挂冠虽早计，绝胜衔索泣枯鱼。",
        "dynasty": "宋",
        "collection_info": null
    },
    {
        "title": "林德祖有诗寄光禄蒋卿梦锡阶及送朱博士骏发终篇皆见及次韵寄怀  其二",
        "author": "程俱",
        "content": "金华王府九天开，夜诵何人荐逸才。\n太学诸生终莫挽，长沙贤傅几时来。\n别离传恨空鱼素，岁月如飞逐管灰。\n亦欲相追老湖海，稽山肯放酒船回。",
        "dynasty": "宋",
        "collection_info": null
    },
    {
        "title": "和江子我端友",
        "author": "程俱",
        "content": "雨脚初收晓雾开，青鞋布韈好追陪。\n幽人无事常相见，佳句有时还自来。\n白业谁能超石壁，朱颜亦任发春醅。\n忧来忽忆燕南信，安得阌乡老万回。",
        "dynasty": "宋",
        "collection_info": null
    },
    {
        "title": "齿落",
        "author": "程俱",
        "content": "年运过半百，齿摇先右车。\n朝来忽自堕，笑罢却成嗟。\n鹤髪情知尔，牛呞老更加。\n舌柔真足恃，寂默寄生涯。",
        "dynasty": "宋",
        "collection_info": null
    },
    {
        "title": "种莲",
        "author": "程俱",
        "content": "不向东林社，聊分玉井莲。\n淤泥超黑业，定叶异青钱。\n八法那能染，三车固可捐。\n从容共鱼乐，吾意已忘筌。",
        "dynasty": "宋",
        "collection_info": null
    },
    {
        "title": "别后有怀子我追用巾字韵作寄",
        "author": "程俱",
        "content": "漉酒空峨五柳巾，一觞相属念情亲。\n玉川奴婢今犹昔，锦里田园老更贫。\n冰洞清泉谁共酌，风篁幽径好寻春。\n开年晴暖须归去，还向江湖觅故人。",
        "dynasty": "宋",
        "collection_info": null
    },
    {
        "title": "殷浩废处信安偶览衢州图经故居尚有遗址有感予怀书四十字",
        "author": "程俱",
        "content": "中军时所废，我废坐衰残。\n轩冕傥来寄，炎凉非意干。\n空函嗟外重，小品亦徒看。\n异代均流落，还来客信安。",
        "dynasty": "宋",
        "collection_info": null
    },
    {
        "title": "观梅",
        "author": "程俱",
        "content": "江梅开过尚余香，半面残粧对夕阳。\n野草凡花正无赖，竞将地紫占春光。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 覉旅知交态",
        "author": "程俱",
        "content": "故里翻为客，衰年亦倦游。\n犊裈惭北阮，膰馈略东丘。\n门巷游麋鹿，闾阎风马牛。\n翟公良可笑，大署欲何求。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 淹留见俗情",
        "author": "程俱",
        "content": "扶病来城郭，栖迟又几年。\n炎凉惊节变，荣悴与时迁。\n掉臂人趋市，骈头蚁慕羶。\n回观衰冷地，古竈不生烟。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 衰颜聊自哂",
        "author": "程俱",
        "content": "秃髪无重绿，疏髯已半凋。\n识风摇老炷，大宅树衰标。\n往事那堪记，幽怀不自聊。\n余年傥穷健，犹及中兴朝。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 小吏每相轻",
        "author": "程俱",
        "content": "鼠辈何知礼，奴曹只世情。\n鸱鸮吓鸾鳯，蝼蚁困鲲鲸。\n舍者时争席，将军莫夜行。\n岂堪供一笑，正自不须惊。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 去国哀王粲",
        "author": "程俱",
        "content": "献纳无明略，衰迟只故乡。\n养痾凭药裹，扫迹寄僧坊。\n不作荆州客，空悲汉署郎。\n登楼那暇赋，衰鬓白苍苍。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 伤时哭贾生",
        "author": "程俱",
        "content": "僭逆真苕燕，腥羶尚井蛙。\n苍生困徴敛，黄屋久咨嗟。\n北狩终当返，东巡亦未赊。\n皇基甚宏远，四海会为家。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 狐狸何足首",
        "author": "程俱",
        "content": "宿敝虽毛举，中原尚土隳。\n时闻歼狗鼠，未遂戮鲸鲵。\n冠盖翔鸳鹭，兵戈集虎貔。\n埋轮岂无意，揽辔欲谁期。",
        "dynasty": "宋",
        "collection_info": null
    },
    {
        "title": "观老杜久客一篇其言有感于吾心者因为八咏 豺虎正纵横",
        "author": "程俱",
        "content": "黠虏频窥塞，潢池或弄兵。\n未传朱泚首，时劳亚夫营。\n四海几糜烂，羣凶会鼎烹。\n皇威清海岱，谈笑扫搀抢。",
        "dynasty": "宋",
        "collection_info": null
    },
    {
        "title": "哭徐节之学士慎言",
        "author": "程俱",
        "content": "辩口悬河气吐云，贤豪往往尽知闻。\n论兵似欲无坚敌，揽辔常思去败羣。\n正使流言成玉玷，何妨浃骨自兰芬。\n他年罢社悲闾里，宿草犹应哭故坟。",
        "dynasty": "宋",
        "collection_info": null
    },
    {
        "title": "又六言",
        "author": "程俱",
        "content": "临汝音容近隔，源明生死俄分。\n可但一朝千古，真成聚沫浮云。",
        "dynasty": "宋",
        "collection_info": null
    },
    {
        "title": "叔问录示乐天篘字韵诗",
        "author": "程俱",
        "content": "槽滴真珠不用篘，尘飞华栋发清讴。\n时危尚想承平态，胜会那从战鬬求。\n遗物方将期汗漫，苦心何必志穷愁。\n凭君剩作消忧计，痛饮狂歌烂熳游。",
        "dynasty": "宋",
        "collection_info": null
    },
    {
        "title": "兴龙节日有感二首  其一",
        "author": "程俱",
        "content": "往岁兴龙节，寰区乐未央。\n姜任垂德化，夔契拱岩廊。\n事逐流年往，忧随爱日长。\n嘉时真易失，追想故难忘。",
        "dynasty": "宋",
        "collection_info": null
    },
    {
        "title": "兴龙节日有感二首  其二",
        "author": "程俱",
        "content": "往岁坤成节，羣生鼓舞中。\n至公同造化，和气浃羌戎。\n佐佑三王治，弥缝十乱功。\n戎衣何日定，无处问高穹。",
        "dynasty": "宋",
        "collection_info": null
    },
    {
        "title": "龙图阁待制知亳州事傅公挽词四首  其一",
        "author": "程俱",
        "content": "北地休奇绩，东闽出隽儒。\n文明知世异，才德应时须。\n台阁咨纯正，朝廷重楷模。\n九原如可作，素业上唐虞。",
        "dynasty": "宋",
        "collection_info": null
    },
    {
        "title": "龙图阁待制知亳州事傅公挽词四首  其二",
        "author": "程俱",
        "content": "置醴王门重，和羮帝意深。\n方酬稽古力，未展济时心。\n履道端由户，绳身异直寻。\n如何天不憗，注想动宸襟。",
        "dynasty": "宋",
        "collection_info": null
    },
    {
        "title": "龙图阁待制知亳州事傅公挽词四首  其三",
        "author": "程俱",
        "content": "龙驾初从代，羊裘首访齐。\n但闻还旧物，已足慰羣黎。\n纶綍王言大，蓍龟国论稽。\n空留吾党恨，桃李信成蹊。",
        "dynasty": "宋",
        "collection_info": null
    },
    {
        "title": "龙图阁待制知亳州事傅公挽词四首  其四",
        "author": "程俱",
        "content": "曳杖空成嘆，骑箕去莫追。\n桑阴曾未改，棠茇有余悲。\n笳鼓千山路，龟螭万古碑。\n登门惭憃陋，何以报深知。",
        "dynasty": "宋",
        "collection_info": null
    },
    {
        "title": "黄修中大夫挽诗  其一",
        "author": "程俱",
        "content": "少日无双誉，中年叹数奇。\n音徽叔度比，治迹次公为。\n羔雁徒三至，牛鸡不两施。\n空令吴楚地，阡陌有余思。",
        "dynasty": "宋",
        "collection_info": null
    },
    {
        "title": "黄修中大夫挽诗  其二",
        "author": "程俱",
        "content": "旷度中无类，怀才竟莫伸。\n入朝谁不达，出宰一何频。\n吏隐琳宫冷，郎潜素髪新。\n话言犹可想，揽拂涕霑巾。",
        "dynasty": "宋",
        "collection_info": null
    },
    {
        "title": "致政程承议挽歌词",
        "author": "程俱",
        "content": "手种庭槐擢干长，谁知种德久弥芳。\n锦标荷橐看荣养，命服恩书被宠章。\n合浦珠还增气象，延平剑客敛光芒。\n新阡鬰鬰车千两，庆善哀荣动故乡。",
        "dynasty": "宋",
        "collection_info": null
    },
    {
        "title": "太守富枢密见示题赵叔问回光庵诗次韵奉和因叙比蒙屈顾郊居愧谢之意",
        "author": "程俱",
        "content": "千骑双旌间绿沉，草堂无径辱幽寻。\n应怜范叔穷愁甚，更觉文翁德化深。\n泌饮衡门聊寄老，高山流水旧知心。\n朝来拭目窥新句，入木锵金比道林。",
        "dynasty": "宋",
        "collection_info": null
    },
    {
        "title": "又和呈叔问",
        "author": "程俱",
        "content": "潮海当年共陆沉，山林投老得追寻。\n清溪宛转千山静，乔木阴森一径深。\n法界含容居士室，庵基坚固祖师心。\n山王终恐归廊庙，回首清游嘆竹林。",
        "dynasty": "宋",
        "collection_info": null
    },
    {
        "title": "用韵述怀",
        "author": "程俱",
        "content": "故交离合异升沉，枉直宁当问尺寻。\n伏枥疲骖千里暮，当关虓虎九门深。\n炎凉殊态看浮俗，衰病交侵失壮心。\n一壑一丘真自足，野糜终是乐长林。",
        "dynasty": "宋",
        "collection_info": null
    },
    {
        "title": "送荘大夫绰赴鄂州守",
        "author": "程俱",
        "content": "白首同经本命年，君临方面我归田。\n应无卫尉一钱直，空羡漆园三十篇。\n麟阁功名应未晚，羊肠岐路莫争先。\n西归不待三年最，肯访柴门濲水边。",
        "dynasty": "宋",
        "collection_info": null
    },
    {
        "title": "偶成四十字上呈彦章内翰叔问侍郎",
        "author": "程俱",
        "content": "头童心亦尽，老矣不中书。\n赖有金闺彦，时来冰氏墟。\n但令尊有酒，安问出无车。\n更得身强健，登临纵所如。",
        "dynasty": "宋",
        "collection_info": null
    },
    {
        "title": "彦文见和谨用韵作二首  其一",
        "author": "程俱",
        "content": "禅翁怜病士，时枉数行书。\n野寺寻荒径，烟林接远墟。\n拟回逋客驾，仍挽故人车。\n会赴山林约，无劳问久如。",
        "dynasty": "宋",
        "collection_info": null
    },
    {
        "title": "彦文见和谨用韵作二首  其二",
        "author": "程俱",
        "content": "知公探理窟，玉检袐琼书。\n宴坐超三界，灵光洞九墟。\n折腰怜五斗，舐痔笑多车。\n定起时游戏，新诗锦不如。",
        "dynasty": "宋",
        "collection_info": null
    },
    {
        "title": "再作述怀",
        "author": "程俱",
        "content": "不作头钱直，徒看万卷书。\n秋萤羞赫日，潢潦异归墟。\n绝意高门地，真乘下泽车。\n终年日高卧，岂问夜何如。",
        "dynasty": "宋",
        "collection_info": null
    },
    {
        "title": "再和寄彦文",
        "author": "程俱",
        "content": "踵息庵中老，看书不蠧书。\n青灯对编简，秋气入郊墟。\n农圃从争席，笙歌载后车。\n风流倾一座，谁復似相如。",
        "dynasty": "宋",
        "collection_info": null
    },
    {
        "title": "某启伏蒙宫使资政左丞以某末疾渐平宠贶新诗仰荷眷私钦诵不足谨依严韵攀和四首少叙盛德仍述鄙怀伏惟采览某再拜  其一",
        "author": "程俱",
        "content": "如公真似泰山云，敷寸崇朝四海闻。\n出处要同周四友，声名何减汉三君。\n词源笑唾三冬学，妙旨深明六艺文。\n要是天孙机杼手，莫将云锦并纤纹。",
        "dynasty": "宋",
        "collection_info": null
    },
    {
        "title": "某启伏蒙宫使资政左丞以某末疾渐平宠贶新诗仰荷眷私钦诵不足谨依严韵攀和四首少叙盛德仍述鄙怀伏惟采览某再拜  其二",
        "author": "程俱",
        "content": "典训文章见白麻，经纶才术又王家。\n如何袖手千岩裏，却傍临溪一径斜。\n忧国丹心知益壮，济时素业復谁加。\n何当乐寿亭前路，杖屦追游阅岁华。",
        "dynasty": "宋",
        "collection_info": null
    },
    {
        "title": "某启伏蒙宫使资政左丞以某末疾渐平宠贶新诗仰荷眷私钦诵不足谨依严韵攀和四首少叙盛德仍述鄙怀伏惟采览某再拜  其三",
        "author": "程俱",
        "content": "载酒何人过子云，闭关兰若断知闻。\n分无秔秫资三径，岂有篇章咏五君。\n新故易成南浦别，渔樵时寄北山文。\n悬知倚市倾城态，应笑寒窗刺绣纹。",
        "dynasty": "宋",
        "collection_info": null
    },
    {
        "title": "某启伏蒙宫使资政左丞以某末疾渐平宠贶新诗仰荷眷私钦诵不足谨依严韵攀和四首少叙盛德仍述鄙怀伏惟采览某再拜  其四",
        "author": "程俱",
        "content": "充庭英俊剧蓬麻，迂憃无庸合卧家。\n锦里烟尘终不到，玉川思虑本无斜。\n山东何翅三年别，霜鬓潜惊一半加。\n会见中兴平四海，要看元凯佐重华。",
        "dynasty": "宋",
        "collection_info": null
    },
    {
        "title": "叔问览北山小集用叶左丞韵辱惠佳篇推与过情良深愧戢谨次韵奉酬二首  其一",
        "author": "程俱",
        "content": "过眼纷纷梦电云，羡君强识与多闻。\n风流千载鑑湖老，博极羣书都水君。\n顾我衰怀无復理，空余宿习寄微文。\n深惭推借逾涯甚，偶尔真同御木纹。",
        "dynasty": "宋",
        "collection_info": null
    },
    {
        "title": "叔问览北山小集用叶左丞韵辱惠佳篇推与过情良深愧戢谨次韵奉酬二首  其二",
        "author": "程俱",
        "content": "衡门相望接桑麻，人识城南二士家。\n老罢应难夸竞病，诗狂无復赋车斜。\n韦编阅世时时绝，班剑看人岁岁加。\n徒把椠铅消永日，强分奇正与英华。",
        "dynasty": "宋",
        "collection_info": null
    },
    {
        "title": "郑希尹大夫会吴中诸老惟方子通不至余作诗呈希尹",
        "author": "程俱",
        "content": "黑头新贵拥朱轮，交会耆英久不闻。\n博识犹多汉郎吏，敦诗仍有晋将军。\n河流曲曲灵光异，芝盖茎茎瑞气芬。\n坐想城东隐君子，无心闲似岭头云。",
        "dynasty": "宋",
        "collection_info": null
    },
    {
        "title": "避寇还舍一首",
        "author": "程俱",
        "content": "乱定还三径，阴阴夏木初。\n惊絃无固志，巢幕且安居。\n宴坐心如地，幽寻步当车。\n经丘仍窈窕，遶屋正扶疏。\n抟黍空怀友，提壶或起予。\n老来无住着，聊復爱吾庐。",
        "dynasty": "宋",
        "collection_info": null
    },
    {
        "title": "得赵叔问衢婺道中书作寄",
        "author": "程俱",
        "content": "田中有秫醉渊明，石上无禾养伯龄。\n耸涧苍根终鬰鬰，拂云归翼会冥冥。\n避喧人境心随远，入梦家山眼共青。\n岁晚定知成二老，深惭招隐苦丁宁。",
        "dynasty": "宋",
        "collection_info": null
    },
    {
        "title": "和答江彦文送行长句  其一",
        "author": "程俱",
        "content": "醉裏求名苦不情，翛然谁信万缘轻。\n却观尘境端如梦，更喜幽栖得此生。\n游客乍归寒雀噪，山人还去晓猿惊。\n会当蜡屐同幽讨，无限青山照眼明。",
        "dynasty": "宋",
        "collection_info": null
    },
    {
        "title": "和答江彦文送行长句  其二",
        "author": "程俱",
        "content": "赠行新句比阳春，朝奏当年竦缙绅。\n素业异时应有待，玄谈高处亦无论。\n平生骯脏皆华首，阅世崎岖信损神。\n只恐鹤书还赴陇，未容公作独醒人。",
        "dynasty": "宋",
        "collection_info": null
    },
    {
        "title": "会稽旅舍言怀",
        "author": "程俱",
        "content": "北山之北寄柴扉，茅屋参差倚翠微。\n老罢那知还作客，春来无奈苦思归。\n淹留恐復荒三径，潦倒宁堪扈六飞。\n乘鴈双鳬成底事，不应容易裂荷衣。",
        "dynasty": "宋",
        "collection_info": null
    },
    {
        "title": "次韵江子我见寄长句",
        "author": "程俱",
        "content": "泥行正作龟藏穴，雾隐初徴豹一斑。\n岂有高标如冠玉，况无谈舌解连环。\n一登文石趋宣室，三窃蟠桃向道山。\n早晚共寻鸡黍约，林泉犹得半生闲。",
        "dynasty": "宋",
        "collection_info": null
    },
    {
        "title": "苦雨",
        "author": "程俱",
        "content": "积潦彻厚地，油云成漏天。\n乘舟迷晚市，悬釡鬰晨烟。\n卉服几三沐，蘧庐亦九迁。\n何由开白日，直恐垫黄泉。\n天道终持满，皇心剧捄然。\n多应洗兵马，且復奠山川。\n浩浩收溟涨，穰穰浃帝廛。\n爕调知努力，延颈待丰年。",
        "dynasty": "宋",
        "collection_info": null
    },
    {
        "title": "比阅藏经偶成短偈仍寄同志者",
        "author": "程俱",
        "content": "君看故教定何缘，岂为多闻与福田。\n念念会融归自已，言言当处便忘筌。\n无钱空数他人宝，遮眼那令兕革穿。\n鸟度虚空风过穴，不妨开卷亦安禅。",
        "dynasty": "宋",
        "collection_info": null
    },
    {
        "title": "丙辰八月六日作",
        "author": "程俱",
        "content": "负痾今日四周年，药裏关心雪满颠。\n坐失分阴嗟倐忽，行扶跬步苦跰𨇤。\n支离徒费三钟粟，潦倒仍依二顷田。\n身在山林名绛阙，无功饱食愧前贤。",
        "dynasty": "宋",
        "collection_info": null
    },
    {
        "title": "戏呈叔问",
        "author": "程俱",
        "content": "野寺萧条独掩扉，了无才术赴时危。\n未成鸿鹄举千里，且比鹪鹩足一枝。\n短髪望秋如叶落，壮怀因病与年衰。\n何时负郭通三径，鸠杖相将醉习池。",
        "dynasty": "宋",
        "collection_info": null
    },
    {
        "title": "彦章屡顾郊居叙谢",
        "author": "程俱",
        "content": "骯脏衰頽岁月侵，冰墟谁復顾山林。\n闾阎揖让潜夫老，车骑雍容重客临。\n表裏丝纶曾滥吹，推扬巴俚久知音。\n时来解带挥谈麈，正始微言得重寻。",
        "dynasty": "宋",
        "collection_info": null
    },
    {
        "title": "鬰鬰涧底松",
        "author": "程俱",
        "content": "鬰鬰千山麓，常嗟涧底松。\n老应从禹贡，清不受秦封。\n偃蹇龙蛇蛰，埋藏冰雪容。\n地偏难耸壑，根固独凌冬。\n天近知才大，辰来有栋隆。\n山苗应见笑，穴蚁莫相攻。",
        "dynasty": "宋",
        "collection_info": null
    },
    {
        "title": "与叔问预约继九老之会",
        "author": "程俱",
        "content": "七老当年四美并，韩温千载接仪型。\n世间天爵兼人爵，云外台星聚德星。\n白髮篸花看更好，碧山环座眼偏青。\n相期勉继耆英会，留与衢人作画屏。",
        "dynasty": "宋",
        "collection_info": null
    },
    {
        "title": "日日",
        "author": "程俱",
        "content": "日日长川去，行行万化新。\n回思几年事，已似隔生人。\n章甫宁资越，连城漫入秦。\n应知衣内宝，肯浑隙中尘。",
        "dynasty": "宋",
        "collection_info": null
    },
    {
        "title": "山近",
        "author": "程俱",
        "content": "山近云多态，身闲梦亦幽。\n纸窗先得晓，布被最知秋。\n海眼来阴冷，云根逗暗流。\n结茅容我卜，投老为君留。",
        "dynasty": "宋",
        "collection_info": null
    },
    {
        "title": "看镜",
        "author": "程俱",
        "content": "看镜怳如梦，今余犹昔余。\n身经几堕甑，迹寄一蘧庐。\n仙客有遐怨，孔兄无近书。\n尘缨与蕙帐，两事欲何居。",
        "dynasty": "宋",
        "collection_info": null
    },
    {
        "title": "丁巳九日携酒要叔问登通道门楼而江彦文寄玉友适至因用己未岁吴下九日诗韵作",
        "author": "程俱",
        "content": "凉秋风物正清华，极目高楼不见花。\n老境固知无乐事，醉乡聊欲寄生涯。\n银鈎远寄清桐滑，玉液亲题赤印斜。\n笑引壶觞成一醉，歌筵遥想鬓堆鸦。",
        "dynasty": "宋",
        "collection_info": null
    },
    {
        "title": "戊午岁九日復与叔问登城楼再用前韵作",
        "author": "程俱",
        "content": "兀坐空哦服九华，衰颓深觉负黄花。\n但令无事长相见，敢嘆百年生有涯。\n雉堞晓登千嶂抱，縠波秋凈一溪斜。\n归来更展新诗卷，醉墨淋漓似老鸦。",
        "dynasty": "宋",
        "collection_info": null
    },
    {
        "title": "灵山观",
        "author": "程俱",
        "content": "入梦无黄石，收身赖赤松。\n濯冠临皖水，执简叩灊峰。\n司命开琳阙，明光下玉龙。\n高灵心拱卫，江海势朝宗。\n清夜垂星斗，空山答鼓钟。\n云车来绛节，风马上丹封。\n楼观参差见，岩崖转仄容。\n山川瞻胜异，苹藻荐严恭。\n凡骨应难换，幽人岂易逢。\n他年华山藕，安用葛陂筇。",
        "dynasty": "宋",
        "collection_info": null
    },
    {
        "title": "题灵山息轩",
        "author": "程俱",
        "content": "扰扰尘劳客，谁能一念休。\n向炎皆渇鹿，犯稼剧奔牛。\n舟壑虽无住，江河竟不流。\n超然随万境，转处实能幽。",
        "dynasty": "宋",
        "collection_info": null
    },
    {
        "title": "舟行过吴江有感  其一",
        "author": "程俱",
        "content": "陈迹端如幻，覉怀祇自惊。\n十年穷不死，四海寄余生。\n蒲柳成衰质，枌揄忆旧耕。\n重吟五湖句，慷慨动幽情。",
        "dynasty": "宋",
        "collection_info": null
    },
    {
        "title": "舟行过吴江有感  其二",
        "author": "程俱",
        "content": "栖棘空迴首，飞鳬竟折腰。\n祇今随泛宅，敢復叹沉僚。\n行路终难拗，迷魂不可招。\n山川良是昔，恍似鹤归辽。",
        "dynasty": "宋",
        "collection_info": null
    },
    {
        "title": "葺蜗庐吴下用叶翰林见寄诗韵作",
        "author": "程俱",
        "content": "四海无庐置此翁，故营松竹尽囊空。\n明知计出柏马下，正拟身全木鴈中。\n东郭易成生草舍，南村先怯卷茅风。\n向来豪气今如此，敢与元龙比长雄。",
        "dynasty": "宋",
        "collection_info": null
    },
    {
        "title": "和白乐天二首写怀仍效其体  其一",
        "author": "程俱",
        "content": "莫把蓍龟更问天，向来心事已萧然。\n尘中惝恍常如失，梦裏呻吟半不眠。\n三径松筠终问舍，五湖烟水不须钱。\n艾耆相去能多少，早拟悬车十五年。",
        "dynasty": "宋",
        "collection_info": null
    },
    {
        "title": "和白乐天二首写怀仍效其体  其二",
        "author": "程俱",
        "content": "中台退食每逡巡，不向重华即浮因。\n岂但语言多少味，亦知才术不如人。\n五云华阙通闺籍，万顷烟波掷幽寻。\n旧游回首成春梦，太息凭谁写寸心。",
        "dynasty": "宋",
        "collection_info": null
    },
    {
        "title": "和赵子雍游石园",
        "author": "程俱",
        "content": "长啸西风一散襟，重阴疏影静相临。\n水通笠泽秋容凈，竹种玄池野思深。\n石磴扫云留晚步，松蹊随鹤尽幽寻。\n旧游回首成春梦，太息凭谁写寸心。",
        "dynasty": "宋",
        "collection_info": null
    },
    {
        "title": "谒蔡开府延客周历堂宇览观山林岩洞之胜顿失袢暑退作律诗一首",
        "author": "程俱",
        "content": "苍虬衔雨转晴峦，喷雾跳珠玉甃寒。\n掩冉风林听竽籁，萧森烟萚种琅玕。\n期仙磴属三休径，羃翠庭边八节滩。\n赫赫云峰张火伞，阴阴冰洞却霜纨。\n山藏神府新琼简，壁挂磻溪旧钓竿。\n怪底萧条增秀发，六龙曾此驻和銮。",
        "dynasty": "宋",
        "collection_info": null
    },
    {
        "title": "和王给事易简殿试举人五首 试进士",
        "author": "程俱",
        "content": "切云冠弁拱长生，匝地英髦集紫清。\n共喜草茅承帝问，欲倾尘雾赞皇明。\n飘飘六翮鸣皋意，浩浩三眠食叶声。\n正学傥言应不乏，松筠宁为四时更。",
        "dynasty": "宋",
        "collection_info": null
    },
    {
        "title": "和王给事易简殿试举人五首 试特奏名",
        "author": "程俱",
        "content": "十上宁嗟老此生，长年终得似河清。\n良金熟练精英在，古剑磨光星斗明。\n伏枥向来犹壮志，据鞍他日想腾声。\n当时谁出菑川右，充选何劳固请更。",
        "dynasty": "宋",
        "collection_info": null
    },
    {
        "title": "和王给事易简殿试举人五首 试武士",
        "author": "程俱",
        "content": "射策兼收燕颔生，不须文檄似常清。\n惊弦戎虏从容下，聚米山川指顾明。\n岂但执戈堪武卫，还因舞羽继仁声。\n汾阳千古知无匹，怪底麾旌不浪更。",
        "dynasty": "宋",
        "collection_info": null
    },
    {
        "title": "和王给事易简殿试举人五首 考校",
        "author": "程俱",
        "content": "金闺人静月华生，玉宇风微晓露清。\n深拱北辰三素远，静看东壁几星明。\n嫱嫫岂易欺轩鑑，韶濩那容奏郑声。\n闻说壶天春日永，怳疑鳌戴欲番更。",
        "dynasty": "宋",
        "collection_info": null
    },
    {
        "title": "和王给事易简殿试举人五首 唱名",
        "author": "程俱",
        "content": "万里烟霄羽翼生，肉飞安用潄华清。\n绯头黄尾何劳记，紫籍青书故自明。\n香扑赐袍迷草色，风传宫漏出花声。\n骐骝一一充闲厩，千里那闻驾屡更。",
        "dynasty": "宋",
        "collection_info": null
    },
    {
        "title": "和何文缜礼部种竹一首",
        "author": "程俱",
        "content": "筠节宁当混草莱，寸根中有拂云材。\n清游未接诸贤远，幽径终因二仲开。\n岁晚苍阴元自茂，实成丹鳯几时来。\n何郎冰雪森相对，默转谈峰万壑雷。",
        "dynasty": "宋",
        "collection_info": null
    },
    {
        "title": "某皇恐上启伏承太师均佚之暇修真养浩日与造物者游谨成拙句上尘钧览",
        "author": "程俱",
        "content": "碧海昆崙接绛台，故应春至自花开。\n丝毫不立元非静，梨枣潜生岂用栽。\n种种初无心外法，绵绵时向定中回。\n却来重展调元手，会见华胥遍九垓。",
        "dynasty": "宋",
        "collection_info": null
    },
    {
        "title": "太湖沿檄西原道即事三首  其一",
        "author": "程俱",
        "content": "司空山头朝出云，西原渡口十里阴。\n烟中鸡唱未及午，白雨作泥泥已深。",
        "dynasty": "宋",
        "collection_info": null
    },
    {
        "title": "太湖沿檄西原道即事三首  其二",
        "author": "程俱",
        "content": "上崖下谷鸟道中，前屩后巾鱼贯从。\n西山路暗光已夕，东山山头余日红。",
        "dynasty": "宋",
        "collection_info": null
    },
    {
        "title": "太湖沿檄西原道即事三首  其三",
        "author": "程俱",
        "content": "道旁瓮盎如汝阳，石间电雹如吕梁。\n不知身世在何许，举头四山鬰苍苍。",
        "dynasty": "宋",
        "collection_info": null
    },
    {
        "title": "登富阳观山亭  其一",
        "author": "程俱",
        "content": "游云凝空日无华，烟江冥迷如眼花。\n观山直南是秦望，不见高青天雨沙。",
        "dynasty": "宋",
        "collection_info": null
    },
    {
        "title": "登富阳观山亭  其二",
        "author": "程俱",
        "content": "东吴山川少雄远，此中形势如江南。\n当年伯符亦浪出，三雄相视徒眈眈。",
        "dynasty": "宋",
        "collection_info": null
    },
    {
        "title": "登富阳观山亭  其三",
        "author": "程俱",
        "content": "乔公宅中木参天，孙郎山前春烧烟。\n大桥不向五湖去，建康宫深空岁年。",
        "dynasty": "宋",
        "collection_info": null
    },
    {
        "title": "壬子春暮罢职西省以宫观东归道由富阳默记旧诗俯仰二十八年矣有足感者用前韵作因简叔问并诸故人  其一",
        "author": "程俱",
        "content": "春风吹衣双鬓华，山中小桃应着花。\n回思二十九年事，世故困人如弄沙。",
        "dynasty": "宋",
        "collection_info": null
    },
    {
        "title": "壬子春暮罢职西省以宫观东归道由富阳默记旧诗俯仰二十八年矣有足感者用前韵作因简叔问并诸故人  其二",
        "author": "程俱",
        "content": "故园在眼日渐近，北山之北南山南。\n从来不饮声闻酒，况学诗翁老更眈。",
        "dynasty": "宋",
        "collection_info": null
    },
    {
        "title": "壬子春暮罢职西省以宫观东归道由富阳默记旧诗俯仰二十八年矣有足感者用前韵作因简叔问并诸故人  其三",
        "author": "程俱",
        "content": "击水三千尺五天，故人拭目上凌烟。\n北山还我扶犂手，准拟今年大有年。",
        "dynasty": "宋",
        "collection_info": null
    },
    {
        "title": "题蒋崇德彝所藏明皇夜游图  其一",
        "author": "程俱",
        "content": "燃膏飞控逐流光，露溢金盘乐未央。\n拟跨八龙穷辙迹，谁令一马向铜梁。",
        "dynasty": "宋",
        "collection_info": null
    },
    {
        "title": "题蒋崇德彝所藏明皇夜游图  其二",
        "author": "程俱",
        "content": "崤函伊洛好家居，四十三年如覆盂。\n尽道蛾眉供一笑，安知倾国有胡雏。",
        "dynasty": "宋",
        "collection_info": null
    },
    {
        "title": "即事",
        "author": "程俱",
        "content": "照空初涌玉芙蕖，惊起霜林尾毕逋。\n託宿一枝翻自失，倦飞三匝正相呼。",
        "dynasty": "宋",
        "collection_info": null
    },
    {
        "title": "山中次叶翰林韵  其一",
        "author": "程俱",
        "content": "四山松桂拥高寒，腊尽阴崖雪未干。\n发石开林穷鸟道，披榛寻壑见鲵桓。",
        "dynasty": "宋",
        "collection_info": null
    },
    {
        "title": "山中次叶翰林韵  其二",
        "author": "程俱",
        "content": "绕舍萧森碧玉椽，西丘桑苎远相连。\n东山一为苍生起，付与幽人枕石眠。",
        "dynasty": "宋",
        "collection_info": null
    },
    {
        "title": "山中次叶翰林韵  其三",
        "author": "程俱",
        "content": "步寻芳草坐班荆，照眼林泉动客情。\n安得长年专一壑，北窗高卧更何营。",
        "dynasty": "宋",
        "collection_info": null
    },
    {
        "title": "山中次叶翰林韵  其四",
        "author": "程俱",
        "content": "李郭一舟知谩与，羊求三径可无人。\n他年午桥穷胜事，应许幅巾来卜邻。",
        "dynasty": "宋",
        "collection_info": null
    },
    {
        "title": "山中次叶翰林韵  其五",
        "author": "程俱",
        "content": "雨余云气渺三江，松月徘徊拂夜窗。\n坐对县河泻千古，故知难并陇头泷。",
        "dynasty": "宋",
        "collection_info": null
    },
    {
        "title": "七夕  其一",
        "author": "程俱",
        "content": "阿母云车下建章，茂陵秋草竟荒凉。\n汉庭卿相如麻苇，只数窥窗陛戟郎。",
        "dynasty": "宋",
        "collection_info": null
    },
    {
        "title": "七夕  其二",
        "author": "程俱",
        "content": "缑氏山头白鹤飞，山川良是昔人非。\n翛然脱屣人间世，不独辽东丁令威。",
        "dynasty": "宋",
        "collection_info": null
    },
    {
        "title": "七夕  其三",
        "author": "程俱",
        "content": "胥门老蔡定凡仙，会有神人与作缘。\n自笑尘容滞穷骨，不如鸡犬上青天。",
        "dynasty": "宋",
        "collection_info": null
    },
    {
        "title": "七夕  其四",
        "author": "程俱",
        "content": "腹中书籍虽无几，可奈多知作病何。\n正欲扫除无復理，聊将犊鼻挂庭柯。",
        "dynasty": "宋",
        "collection_info": null
    },
    {
        "title": "七夕  其五",
        "author": "程俱",
        "content": "织女机边天汉流，盈盈脉脉望痴牛。\n未应乞巧能如愿，咫尺星桥不自由。",
        "dynasty": "宋",
        "collection_info": null
    },
    {
        "title": "七夕  其六",
        "author": "程俱",
        "content": "乘槎吾欲问天孙，荣悴宁当巧拙论。\n富贵可求难自强，五穷那肯置迷魂。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其一",
        "author": "程俱",
        "content": "骯脏江公故不羣，八关三窟断知闻。\n喜谈狗马从无鬼，独抱冰霜似此君。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其二",
        "author": "程俱",
        "content": "常嫌小知漫闲闲，旷度萧然只爱闲。\n不借黄梁留客醉，严关三鼓款铜镮。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其三",
        "author": "程俱",
        "content": "若下余杯一望间，不辞山上復加山。\n孟嘉固是盛德士，犀首何能终日闲。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其四",
        "author": "程俱",
        "content": "劝农行稼亦看山，牛骥何妨共一闲。\n应笑云亭老颇僻，背崖无地结三间。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其五",
        "author": "程俱",
        "content": "漾漾扁舟拂水飞，飘飘苹末细吹衣。\n传呼匝地来连璧，东郭人知典午归。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其六",
        "author": "程俱",
        "content": "诗城端欲据天山，酒户犹能敌饮仙。\n幽事相关公事了，如屏千嶂翠连绵。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其七",
        "author": "程俱",
        "content": "闻说人间有阆风，飞霞无路欲谁从。\n只今华髮惊衰态，却羡苍松独耐冬。",
        "dynasty": "宋",
        "collection_info": null
    },
    {
        "title": "江仲嘉行邑将归见寄绝句次韵  其八",
        "author": "程俱",
        "content": "君知曹子幻奇功，法界由来一性风。\n等是少年夸狡狯，杖端聊挂蘂珠宫。",
        "dynasty": "宋",
        "collection_info": null
    },
    {
        "title": "叶翰林令画僧作偃松于石林堂壁有诗余次韵  其一",
        "author": "程俱",
        "content": "试驱毛颍沐方诸，盘礴经营惨澹初。\n莫作世间虚妄见，笔端三昧入无余。",
        "dynasty": "宋",
        "collection_info": null
    },
    {
        "title": "叶翰林令画僧作偃松于石林堂壁有诗余次韵  其二",
        "author": "程俱",
        "content": "当年溜雨三千尺，回首丘山力万牛。\n故作轮囷欹绝壁，苦心苍节俯清流。",
        "dynasty": "宋",
        "collection_info": null
    },
    {
        "title": "叶翰林令画僧作偃松于石林堂壁有诗余次韵  其三",
        "author": "程俱",
        "content": "人间境物无非画，笔下丹青却是诗。\n流出胸中无尽藏，翰林词笔是良师。",
        "dynasty": "宋",
        "collection_info": null
    },
    {
        "title": "叶翰林令画僧作偃松于石林堂壁有诗余次韵  其四",
        "author": "程俱",
        "content": "眼中突兀蓝田馆，前日空山秽不治。\n聊遣上人供幻事，戏将方丈纳仇池。",
        "dynasty": "宋",
        "collection_info": null
    },
    {
        "title": "寄谢叶翰林见招  其一",
        "author": "程俱",
        "content": "风流刺史从英游，况復西湖菡萏秋。\n授简岂堪陪兔苑，举鞭聊欲醉荆州。",
        "dynasty": "宋",
        "collection_info": null
    },
    {
        "title": "寄谢叶翰林见招  其二",
        "author": "程俱",
        "content": "白雪词章胜远游，胸中清鑑有阳秋。\n玉堂正要如椽笔，肯使经年借一州。",
        "dynasty": "宋",
        "collection_info": null
    },
    {
        "title": "题许徽猷韩干二马",
        "author": "程俱",
        "content": "并辔长途骋二龙，紫骝飞度玉花骢。\n何年照影瑶池暮，露鬛风鬉惨澹中。",
        "dynasty": "宋",
        "collection_info": null
    },
    {
        "title": "观大洪淳公送觉上人颂演为四首  其一",
        "author": "程俱",
        "content": "异类潜行未兆前，箇中谁辨正中偏。\n沈沈海底三更月，杳杳长空万里天。",
        "dynasty": "宋",
        "collection_info": null
    },
    {
        "title": "观大洪淳公送觉上人颂演为四首  其二",
        "author": "程俱",
        "content": "昂藏头角耸摩天，玉马嘶风曲调全。\n却向大洪山顶上，一声惊散野狐禅。",
        "dynasty": "宋",
        "collection_info": null
    },
    {
        "title": "观大洪淳公送觉上人颂演为四首  其三",
        "author": "程俱",
        "content": "迴途莫守寒岩草，岩前枯木春风到。\n玉颜年少满头霜，花落花开不知老。",
        "dynasty": "宋",
        "collection_info": null
    },
    {
        "title": "观大洪淳公送觉上人颂演为四首  其四",
        "author": "程俱",
        "content": "耕破威音那畔田，向来荒草不知年。\n铁牛闲卧无人唤，回首芃芃绿满川。",
        "dynasty": "宋",
        "collection_info": null
    },
    {
        "title": "和潜老秋日山中  其一",
        "author": "程俱",
        "content": "夜漏初添数刻长，毛尘何足较牛羊。\n道人一念三祗劫，春草秋花自在香。",
        "dynasty": "宋",
        "collection_info": null
    },
    {
        "title": "和潜老秋日山中  其二",
        "author": "程俱",
        "content": "箨龙变化九天去，草木如空冀北羣。\n竹林之游宁復得，邈若山河怀五君。",
        "dynasty": "宋",
        "collection_info": null
    },
    {
        "title": "和潜老秋日山中  其三",
        "author": "程俱",
        "content": "琅玕摧空一叶下，尘鑑出柙南山高。\n卧看微云澹河汉，佳句不復推亭皋。",
        "dynasty": "宋",
        "collection_info": null
    },
    {
        "title": "三峰草堂  其一",
        "author": "程俱",
        "content": "庭前双梧一亩阴，禅房萧森花木深。\n清霜脱叶空山响，梦觉寒窗松月林。",
        "dynasty": "宋",
        "collection_info": null
    },
    {
        "title": "三峰草堂  其二",
        "author": "程俱",
        "content": "雨洗千山翠欲浮，稻畦松涧已争流。\n朝来风急凝云尽，历历钟声过五州。",
        "dynasty": "宋",
        "collection_info": null
    },
    {
        "title": "观元章帖有寄王宝文绝句戏和",
        "author": "程俱",
        "content": "好奇不减猗犴叟，放论犹嫌石户农。\n怪底西山增爽气，佳城萧瑟閟滕公。",
        "dynasty": "宋",
        "collection_info": null
    },
    {
        "title": "避寇仪真六绝句  其一",
        "author": "程俱",
        "content": "二纪重来一苇杭，脱身兵火走风霜。\n安知老境今如此，满眼旌旗两鬓苍。",
        "dynasty": "宋",
        "collection_info": null
    },
    {
        "title": "避寇仪真六绝句  其二",
        "author": "程俱",
        "content": "北固山头竖白旗，西津渡口仆姑飞。\n将军笑引三千骑，洗马鹅翎问道归。",
        "dynasty": "宋",
        "collection_info": null
    },
    {
        "title": "避寇仪真六绝句  其三",
        "author": "程俱",
        "content": "江汉长哦向渺茫，白沙朱雀正相望。\n东巡百万临瓜步，拭目中兴望我皇。",
        "dynasty": "宋",
        "collection_info": null
    },
    {
        "title": "避寇仪真六绝句  其四",
        "author": "程俱",
        "content": "拜表时时上阁开，九重葱鬰信佳哉。\n天旋地转会有日，填咽都门龙御回。",
        "dynasty": "宋",
        "collection_info": null
    },
    {
        "title": "避寇仪真六绝句  其五",
        "author": "程俱",
        "content": "瑶台侍臣不可作，严谷道人今也亡。\n扶黎三径非无约，一笑凌云有底忙。",
        "dynasty": "宋",
        "collection_info": null
    },
    {
        "title": "避寇仪真六绝句  其六",
        "author": "程俱",
        "content": "茅茨低小对青山，准拟余年向此闲。\n南望青山是黄鹤，欲凭黄鹤寄书还。",
        "dynasty": "宋",
        "collection_info": null
    },
    {
        "title": "泊舟仪真江上连日风雨作六言遣闷  其一",
        "author": "程俱",
        "content": "汹汹风号万窍，冥冥雨暗长江。\n午梦归寻三径，南山恰对书窗。",
        "dynasty": "宋",
        "collection_info": null
    },
    {
        "title": "泊舟仪真江上连日风雨作六言遣闷  其二",
        "author": "程俱",
        "content": "常寂光徧一切，胜义谛即世间。\n正自纵横五位，不妨透脱三关。",
        "dynasty": "宋",
        "collection_info": null
    },
    {
        "title": "泊舟仪真江上连日风雨作六言遣闷  其三",
        "author": "程俱",
        "content": "韦杜去天尺五，鲲鹏击水三千。\n作意公能活国，余生我得安禅。",
        "dynasty": "宋",
        "collection_info": null
    },
    {
        "title": "泊舟仪真江上连日风雨作六言遣闷  其四",
        "author": "程俱",
        "content": "上流下流兵渡，江南江北人归。\n寒尽春至梁苑，天旋日转皇畿。",
        "dynasty": "宋",
        "collection_info": null
    },
    {
        "title": "题太守钱侍郎所藏薛少保独鹤图和韵三首  其一",
        "author": "程俱",
        "content": "紫青之骥下阊阖，昂然野态犹高骞。\n矫如乔松欲仙去，袂耸霞外双眉轩。",
        "dynasty": "宋",
        "collection_info": null
    },
    {
        "title": "题太守钱侍郎所藏薛少保独鹤图和韵三首  其二",
        "author": "程俱",
        "content": "丹帢玄襟雪色衫，羽人冠坠不须簪。\n夜来白露闻清警，却使忧怀百不堪。",
        "dynasty": "宋",
        "collection_info": null
    },
    {
        "title": "题太守钱侍郎所藏薛少保独鹤图和韵三首  其三",
        "author": "程俱",
        "content": "通泉写真不復见，劫火变灭随毗岚。\n岂惟画笔世莫比，正自草书无第三。",
        "dynasty": "宋",
        "collection_info": null
    },
    {
        "title": "题钱宋汉杰清梦图  其一",
        "author": "程俱",
        "content": "展尽衡庐清影，卷将震泽俱还。\n自有毫端千刹，谁论块视三山。",
        "dynasty": "宋",
        "collection_info": null
    },
    {
        "title": "题钱宋汉杰清梦图  其二",
        "author": "程俱",
        "content": "登泰山小天下，断妙喜出世间。\n万壑千岩掌握，江月松风往还。",
        "dynasty": "宋",
        "collection_info": null
    },
    {
        "title": "戏题画卷  其一",
        "author": "程俱",
        "content": "五载京尘白鬓鬚，丹青遐想寄衡巫。\n如今扫迹长林下，却对真山看画图。",
        "dynasty": "宋",
        "collection_info": null
    },
    {
        "title": "戏题画卷  其二",
        "author": "程俱",
        "content": "胸中云梦本无穷，合是人间老画工。\n常恨无因继三绝，倩人拈笔写胸中。",
        "dynasty": "宋",
        "collection_info": null
    },
    {
        "title": "答和江子我  其一",
        "author": "程俱",
        "content": "长江滚滚叶萧萧，心与虚空自寂寥。\n过眼文书风度穴，迎秋衾枕带忘腰。",
        "dynasty": "宋",
        "collection_info": null
    },
    {
        "title": "答和江子我  其二",
        "author": "程俱",
        "content": "榔粟横担入乱山，怳如黄鹤倦飞还。\n不妨步屧时来往，山北城南一望间。",
        "dynasty": "宋",
        "collection_info": null
    },
    {
        "title": "答和江子我  其三",
        "author": "程俱",
        "content": "黄河入海汴东倾，消息沈沈祇涕零。\n赖有真人翔白水，正须元帅得咸宁。",
        "dynasty": "宋",
        "collection_info": null
    },
    {
        "title": "答和江子我  其四",
        "author": "程俱",
        "content": "欲知黄鹤山中客，便是芙蓉室裏僧。\n不比妙高穷老圃，堆豗懵懂百无能。",
        "dynasty": "宋",
        "collection_info": null
    },
    {
        "title": "庭菊烂开招子我共赏而空无酒饮闻瓜洲酒美遣酤数升殆如灰汁戏作三绝句因以酬九月四日戏赠之作  其一",
        "author": "程俱",
        "content": "悭囊不瘿空四壁，只有黄花如散金。\n急遣蓝舆唤居士，饮溪餐菊对幽吟。",
        "dynasty": "宋",
        "collection_info": null
    },
    {
        "title": "庭菊烂开招子我共赏而空无酒饮闻瓜洲酒美遣酤数升殆如灰汁戏作三绝句因以酬九月四日戏赠之作  其二",
        "author": "程俱",
        "content": "蒲萄余沥不到我，买酒得浆翻自嗟。\n安得长江化为酒，亦分春色到贫家。",
        "dynasty": "宋",
        "collection_info": null
    },
    {
        "title": "庭菊烂开招子我共赏而空无酒饮闻瓜洲酒美遣酤数升殆如灰汁戏作三绝句因以酬九月四日戏赠之作  其三",
        "author": "程俱",
        "content": "疥痒终非腹心疾，身如空聚任爬搔。\n恶酒未应胜茗饮，消忧聊以永今朝。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 初入鴈荡山 其一",
        "author": "程俱",
        "content": "云关深掩裂荷衣，却着青衫扈六飞。\n鴈荡峰前瞻使节，一星还旁紫垣归。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 初入鴈荡山 其二",
        "author": "程俱",
        "content": "名山无復见金堂，尽日苍峦对夕阳。\n还向江城动悲思，背人惊鴈两三行。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 罗汉洞",
        "author": "程俱",
        "content": "人间结习尽无余，肯向诸天五浄居。\n宝藏至今留洞穴，应真时有读残书。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 云岩寺",
        "author": "程俱",
        "content": "锄奸未办烦温造，督战聊应问石雄。\n行遍江南好山水，不妨仍在啸吟中。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 新城道中 其一",
        "author": "程俱",
        "content": "遗臭千秋信不磨，当年意气奈君何。\n长沙老獠虽流落，身后声名得自多。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 新城道中 其二",
        "author": "程俱",
        "content": "蓝舆度水復穿松，三纪回思一梦中。\n壮齿佳时那復得，萧萧华髮对秋风。",
        "dynasty": "宋",
        "collection_info": null
    },
    {
        "title": "次韵和江子我道中绝句七首 杨梅",
        "author": "程俱",
        "content": "吴儿真是沐猴冠，欲比杨梅荔子丹。\n不用红尘占使骑，画船飞楫向长安。",
        "dynasty": "宋",
        "collection_info": null
    },
    {
        "title": "驻跸扬州以提点刑狱公廨为尚书省礼部在西北隅卷书楼下甲戌年余尝寓止焉今寓直其下有感",
        "author": "程俱",
        "content": "三入南宫更白头，夜寒持被卷书楼。\n那知趼足半天下，投老浮山省旧游。",
        "dynasty": "宋",
        "collection_info": null
    },
    {
        "title": "戏题郭慎求所寄书尾",
        "author": "程俱",
        "content": "老罢归来寄一廛，交亲南北散如烟。\n诵君雪暗天涯句，离合升沉二十年。",
        "dynasty": "宋",
        "collection_info": null
    },
    {
        "title": "题隆师山水短轴二首六言  其一",
        "author": "程俱",
        "content": "抱瓮终年五亩，结茅何日三间。\n正拟萤飞自照，真成鸟倦知还。",
        "dynasty": "宋",
        "collection_info": null
    },
    {
        "title": "题隆师山水短轴二首六言  其二",
        "author": "程俱",
        "content": "能画所画皆幻，是心是境无还。\n未暇法师莲社，且从居士香山。",
        "dynasty": "宋",
        "collection_info": null
    },
    {
        "title": "己酉二月二日车驾渡扬子江四日匆遽离镇江余与妻孥徒步趼足饥走至吕城道中口占",
        "author": "程俱",
        "content": "白日无光捲地风，扶携趼足去匆匆。\n安知白首干戈裏，身寄淮南老小中。",
        "dynasty": "宋",
        "collection_info": null
    },
    {
        "title": "题叔问燕文贵雪景二首  其一",
        "author": "程俱",
        "content": "云鼎峰前十九年，醉看银色变山川。\n当时天喜遗身世，知是人间第几天。",
        "dynasty": "宋",
        "collection_info": null
    },
    {
        "title": "题叔问燕文贵雪景二首  其二",
        "author": "程俱",
        "content": "一壑回环十二峰，茅茨送老白云封。\n如今尘裏看图画，却愧当年邴曼容。",
        "dynasty": "宋",
        "collection_info": null
    },
    {
        "title": "新作纸屏隆师为作山水笔墨略到而远意有余戏题此句末句盖取所谓柴门鸟雀噪游子千里至也",
        "author": "程俱",
        "content": "急雨初收山吐云，清溪曲曲抱烟村。\n抛书午枕无人唤，归梦真疑雀噪门。",
        "dynasty": "宋",
        "collection_info": null
    },
    {
        "title": "闻家山方丈兰畹滋荣喜而作诗",
        "author": "程俱",
        "content": "崇兰烨烨转光风，林下幽芳一信通。\n更斸青宴穷窈窕，竹阴浓处莳春丛。",
        "dynasty": "宋",
        "collection_info": null
    },
    {
        "title": "会稽喜得家书",
        "author": "程俱",
        "content": "黄耳东来一破颜，直从松竹报平安。\n遥知云顶峰前住，霜鬛风篁六月寒。",
        "dynasty": "宋",
        "collection_info": null
    },
    {
        "title": "戏简陆学士宰",
        "author": "程俱",
        "content": "泉石膏盲老更慵，岂堪华髮抗尘容。\n千岩万壑空图画，遗我壶中第一峰。",
        "dynasty": "宋",
        "collection_info": null
    },
    {
        "title": "试端溪石砚偶书二首  其一",
        "author": "程俱",
        "content": "白首重来祇厚颜，有怀端欲向谁传。\n语言相对都无味，色在蜚鸿落照边。",
        "dynasty": "宋",
        "collection_info": null
    },
    {
        "title": "试端溪石砚偶书二首  其二",
        "author": "程俱",
        "content": "人生当復几两屐，我饮宁须三百杯。\n破砚犹堪磨老境，醉拈椽笔扫霜媒。",
        "dynasty": "宋",
        "collection_info": null
    },
    {
        "title": "舟行即事二首  其一",
        "author": "程俱",
        "content": "日出千山兰蕙香，清溪一曲转沧浪。\n扁舟卧看张云锦，不为春归有底忙。",
        "dynasty": "宋",
        "collection_info": null
    },
    {
        "title": "舟行即事二首  其二",
        "author": "程俱",
        "content": "归帆日日驾春风，夹岸花迎笑脸红。\n更谢幽禽巧言语，劝人归隐翠微中。",
        "dynasty": "宋",
        "collection_info": null
    },
    {
        "title": "归至山居戏集古句",
        "author": "程俱",
        "content": "终日思归此日归，野人休诵北山移。\n且看欲尽花经眼，可忍醒来雨打稀。",
        "dynasty": "宋",
        "collection_info": null
    },
    {
        "title": "即事",
        "author": "程俱",
        "content": "云裏琤淙十九泉，茅茨深寄白云边。\n何年断取仇池境，掷过荆吴万里天。",
        "dynasty": "宋",
        "collection_info": null
    },
    {
        "title": "九日夜月色如昼山林清绝念无以共此赏者闻元长宗正仲长隐居陪端殿枢公过彦文太常因游招福戏简彦文三首  其一",
        "author": "程俱",
        "content": "明月行空照胆寒，翠微高处倚栏看。\n寥寥物外非尘世，万籁无声清露漙。",
        "dynasty": "宋",
        "collection_info": null
    },
    {
        "title": "九日夜月色如昼山林清绝念无以共此赏者闻元长宗正仲长隐居陪端殿枢公过彦文太常因游招福戏简彦文三首  其二",
        "author": "程俱",
        "content": "人间急景矛头过，林下闲官物外游。\n寻壑经丘穿紫翠，相从一笑万缘休。",
        "dynasty": "宋",
        "collection_info": null
    },
    {
        "title": "九日夜月色如昼山林清绝念无以共此赏者闻元长宗正仲长隐居陪端殿枢公过彦文太常因游招福戏简彦文三首  其三",
        "author": "程俱",
        "content": "野人谈舌久不掉，上客高轩何日过。\n又恐柴门不容辙，旋锄幽径剪庭莎。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其一",
        "author": "程俱",
        "content": "向来越溪吟，丘壑今在眼。\n不嫌鶗䳏鸣，所恨岁晼晚。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其二",
        "author": "程俱",
        "content": "嘉树着青子，崇兰吐幽花。\n慇懃衝细雨，小径岸乌纱。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其三",
        "author": "程俱",
        "content": "老鬓不重绿，衰颜时借红。\n药窥文武候，酒杂圣贤中。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其四",
        "author": "程俱",
        "content": "青山如佳人，亦復美而艷。\n晴岚秀可餐，暮霭碧堪染。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其五",
        "author": "程俱",
        "content": "清池浸苍崖，草树临绿静。\n应名洗玉渊，亦号岩花镜。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其六",
        "author": "程俱",
        "content": "莫作朱伯厚，宁从龙伯高。\n不妨骑款段，聊復着东皋。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其七",
        "author": "程俱",
        "content": "桑阴绕扶疏，墻下亦已树。\n柴门不须关，野老自来去。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其八",
        "author": "程俱",
        "content": "壶中小嵁岩，色作峨眉绿。\n爽气压西山，哀音叩寒玉。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其九",
        "author": "程俱",
        "content": "风篁萦磴道，夏木昼阴阴。\n一鸟不鸣处，山高流水深。",
        "dynasty": "宋",
        "collection_info": null
    },
    {
        "title": "余常爱杜牧之晚花红艳静高树绿阴初之句还山居适当此时讽味不已有概于余心者用为韵作十绝  其一○",
        "author": "程俱",
        "content": "拥褐入三昧，超然心地初。\n那知庵外事，人境两如如。",
        "dynasty": "宋",
        "collection_info": null
    },
    {
        "title": "偶作三首  其一",
        "author": "程俱",
        "content": "薫风习习动林光，紫翠阴中草木香。\n山鸟一声清昼永，白云深处北窗凉。",
        "dynasty": "宋",
        "collection_info": null
    },
    {
        "title": "偶作三首  其二",
        "author": "程俱",
        "content": "老向甘泉补侍臣，归来还作卧云人。\n一重一掩藏烟坞，三沐三熏屏世尘。",
        "dynasty": "宋",
        "collection_info": null
    },
    {
        "title": "偶作三首  其三",
        "author": "程俱",
        "content": "谁遣生驹玉作鞍，春来苜蓿徧春山。\n自知不入黄麾仗，振鬛长鸣出帝关。",
        "dynasty": "宋",
        "collection_info": null
    },
    {
        "title": "书寿昌驿",
        "author": "程俱",
        "content": "岁暮白日速，风高黄叶稀。\n归心与寒雁，一夜向南飞。",
        "dynasty": "宋",
        "collection_info": null
    },
    {
        "title": "宿章戴",
        "author": "程俱",
        "content": "百里半九十，暮程无尽时。\n长途饱风日，颜鬓最应知。",
        "dynasty": "宋",
        "collection_info": null
    },
    {
        "title": "用叶翰林韵题赵叔问燕文贵山林",
        "author": "程俱",
        "content": "列岫轩窗五柳门，瀼西林谷渭南村。\n一区正欲寻幽处，指点丹青得细论。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其一",
        "author": "程俱",
        "content": "青天那得虾蟆窟，白地空忧虮蝨臣。\n坐待煤炲露残魄，十分寒玉涌秋旻。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其二",
        "author": "程俱",
        "content": "阿修罗王手所障，卢佉蝨咤心定知。\n一念多生人我垢，能令天眼作昏眵。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其三",
        "author": "程俱",
        "content": "怪发玻瓈塌死灰，食余明镜挂高台。\n撒沙星出争光大，不易青莲火裏开。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其四",
        "author": "程俱",
        "content": "撑肠挂肚何繇足，持腋持颐可自娱。\n底事缘天得刳磔，未妨璧月照空虚。",
        "dynasty": "宋",
        "collection_info": null
    },
    {
        "title": "壬子七月十六日夜月蚀五首  其五",
        "author": "程俱",
        "content": "烂银盘从海东出，云楼半开壁斜白。\n时有幽人自往来，兰佩相逢桂香陌。",
        "dynasty": "宋",
        "collection_info": null
    },
    {
        "title": "叔问作崇兰馆图画叔问去非与余相从林壑间二公各题二绝句余同赋四首  其一",
        "author": "程俱",
        "content": "婴朔千年契义深，秪今林壑共幽寻。\n同心更结崇兰伴，衰世谁知有断金。",
        "dynasty": "宋",
        "collection_info": null
    },
    {
        "title": "叔问作崇兰馆图画叔问去非与余相从林壑间二公各题二绝句余同赋四首  其二",
        "author": "程俱",
        "content": "崇兰深寄北山幽，何日追随得自由。\n下石向来多卖友，断金投老得良俦。",
        "dynasty": "宋",
        "collection_info": null
    },
    {
        "title": "叔问作崇兰馆图画叔问去非与余相从林壑间二公各题二绝句余同赋四首  其三",
        "author": "程俱",
        "content": "道义宁论故与新，纷纷谁復继雷陈。\n图形预作山林约，笑杀青云得路人。",
        "dynasty": "宋",
        "collection_info": null
    },
    {
        "title": "叔问作崇兰馆图画叔问去非与余相从林壑间二公各题二绝句余同赋四首  其四",
        "author": "程俱",
        "content": "置我正须岩石裏，如公总合上凌烟。\n要令他日看图画，不愧平生与昔贤。",
        "dynasty": "宋",
        "collection_info": null
    },
    {
        "title": "同叔问逃暑蔡氏山林",
        "author": "程俱",
        "content": "清渠修竹静相临，乔木参天十亩阴。\n一片藕花香不断，不知门外日流金。",
        "dynasty": "宋",
        "collection_info": null
    },
    {
        "title": "即事",
        "author": "程俱",
        "content": "春深草木未欣荣，冰谷峥嵘霰雪零。\n鸾凤不来黄鹄举，请看鷰雀闹荒庭。",
        "dynasty": "宋",
        "collection_info": null
    },
    {
        "title": "寄彦文",
        "author": "程俱",
        "content": "踵息庵前草又青，庵中禅客养黄庭。\n起来何物共吟啸，照眼云山锦翠屏。",
        "dynasty": "宋",
        "collection_info": null
    },
    {
        "title": "得叔问书报柳元礼许寄鹤二首  其一",
        "author": "程俱",
        "content": "海上胎禽雪翅翎，故人千里念岩扃。\n崇兰馆近光音坞，为予新添放鹤亭。",
        "dynasty": "宋",
        "collection_info": null
    },
    {
        "title": "得叔问书报柳元礼许寄鹤二首  其二",
        "author": "程俱",
        "content": "北山林沼久荒凉，正要仙禽借宠光。\n为报携笼须问道，直防妖鸟吓鸾凰。",
        "dynasty": "宋",
        "collection_info": null
    },
    {
        "title": "遣兴二首  其一",
        "author": "程俱",
        "content": "膏肓二竖能为害，肠胃三虫不姓彭。\n安得此身无一事，林间耳目也清明。",
        "dynasty": "宋",
        "collection_info": null
    },
    {
        "title": "遣兴二首  其二",
        "author": "程俱",
        "content": "但见虚空昏又晓，也知身世老还衰。\n须乘般若超三界，有底穷通比四时。",
        "dynasty": "宋",
        "collection_info": null
    },
    {
        "title": "寄潜老求菊栽",
        "author": "程俱",
        "content": "东篱终日对南山，三径荒芜十亩寛。\n正欲秋英媚幽独，可令霜鬛苦高寒。",
        "dynasty": "宋",
        "collection_info": null
    },
    {
        "title": "过徐节之宅有感三首  其一",
        "author": "程俱",
        "content": "颐庆堂成未一年，窗中紫翠列千山。\n重来前日持杯地，桃李飘零春自阑。",
        "dynasty": "宋",
        "collection_info": null
    },
    {
        "title": "过徐节之宅有感三首  其二",
        "author": "程俱",
        "content": "市骏不应遗泛驾，更刀犹足中桑林。\n故知老骥思千里，未害鸱夷致万金。",
        "dynasty": "宋",
        "collection_info": null
    },
    {
        "title": "过徐节之宅有感三首  其三",
        "author": "程俱",
        "content": "游倦归来老境侵，炎凉薄俗见升沉。\n东阡北陌追游处，独对春风泪满襟。",
        "dynasty": "宋",
        "collection_info": null
    },
    {
        "title": "苦雨",
        "author": "程俱",
        "content": "一夜溪流涨几竿，还惊四月雨声寒。\n竈生蛙黾木生耳，谁信句吴有漏天。",
        "dynasty": "宋",
        "collection_info": null
    },
    {
        "title": "书事呈叔问  其一",
        "author": "程俱",
        "content": "召节蒲轮走四方，眼看浮俗变炎凉。\n升沉变化那知许，但觉琳宫气味长。",
        "dynasty": "宋",
        "collection_info": null
    },
    {
        "title": "书事呈叔问  其二",
        "author": "程俱",
        "content": "五年香火奉殊庭，愚蠢衰残得此生。\n不解常山无一事，也纫兰佩解尘缨。",
        "dynasty": "宋",
        "collection_info": null
    },
    {
        "title": "寄彦文仲长",
        "author": "程俱",
        "content": "踵息华光信绝尘，黄芽白雪镇长新。\n仙翁抱朴仍宗好，好趁丹台八伯人。",
        "dynasty": "宋",
        "collection_info": null
    },
    {
        "title": "六言属叔问",
        "author": "程俱",
        "content": "崇兰一日千里，长寿三年不飞。\n頽惰无人似我，精坚似子诚稀。",
        "dynasty": "宋",
        "collection_info": null
    },
    {
        "title": "贺仲长得子",
        "author": "程俱",
        "content": "华光深閟养黄芽，又见婴儿继女牙。\n好赋梦熊诗百首，年年持赠老仙家。",
        "dynasty": "宋",
        "collection_info": null
    },
    {
        "title": "晓起",
        "author": "程俱",
        "content": "鱼鼓铿铿惊睡昏，披衣兀坐了无言。\n扫除浮念都灰冷，紫府昆崙寄默存。",
        "dynasty": "宋",
        "collection_info": null
    },
    {
        "title": "李泰发雪中见过有绝句次日会叔问舍和酬三首  其一",
        "author": "程俱",
        "content": "一觞相属对江梅，玉麈清谈得重陪。\n不似稽山寻贺老，越溪空掉酒船回。",
        "dynasty": "宋",
        "collection_info": null
    },
    {
        "title": "李泰发雪中见过有绝句次日会叔问舍和酬三首  其二",
        "author": "程俱",
        "content": "幽寒长似北枝梅，鹓鹭英游不再陪。\n邂逅故人成一笑，衰颜华髮觉春回。",
        "dynasty": "宋",
        "collection_info": null
    },
    {
        "title": "李泰发雪中见过有绝句次日会叔问舍和酬三首  其三",
        "author": "程俱",
        "content": "二公才业尽台莱，并辔天衢昔屡陪。\n自笑摧颓无復理，寸心衰谢等寒灰。",
        "dynasty": "宋",
        "collection_info": null
    },
    {
        "title": "何瞻圣博士兖新年八十口号奉和三首  其一",
        "author": "程俱",
        "content": "悬弧嘉佑太平年，寿帙行开第九编。\n可但天公锡难老，枣梨仙树植三田。",
        "dynasty": "宋",
        "collection_info": null
    },
    {
        "title": "何瞻圣博士兖新年八十口号奉和三首  其二",
        "author": "程俱",
        "content": "漆书行復开藏壁，金版方思得钓璜。\n何似悬车无一事，逍遥尘表寿而康。",
        "dynasty": "宋",
        "collection_info": null
    },
    {
        "title": "何瞻圣博士兖新年八十口号奉和三首  其三",
        "author": "程俱",
        "content": "四朝冠盖三更变，万国兵戈百战场。\n屈指乡闾数耆旧，几人能似鲁灵光。",
        "dynasty": "宋",
        "collection_info": null
    },
    {
        "title": "偶观乐天酬杨八绝句有慨于心者因追和赠叔问",
        "author": "程俱",
        "content": "老壮荣衰才命别，如何同作侍祠官。\n几春桃李开还落，赢得闲人冷地看。",
        "dynasty": "宋",
        "collection_info": null
    },
    {
        "title": "蓝舆行清辉门外即事",
        "author": "程俱",
        "content": "映日梅花雪不如，清溪一曲抱城隅。\n何时五亩开三径，负郭临溪寄一区。",
        "dynasty": "宋",
        "collection_info": null
    },
    {
        "title": "新正未得与彦文相见聊寄二绝句为寿  其一",
        "author": "程俱",
        "content": "燕处超然老復丁，等闲高树脱尘缨。\n知君已悟长生理，不作容成作广成。",
        "dynasty": "宋",
        "collection_info": null
    },
    {
        "title": "新正未得与彦文相见聊寄二绝句为寿  其二",
        "author": "程俱",
        "content": "胸中梨枣光陆离，神泉不竭生华池。\n期颐岂足为公道，千二百年形不衰。",
        "dynasty": "宋",
        "collection_info": null
    },
    {
        "title": "即事有感再用前韵二首  其一",
        "author": "程俱",
        "content": "邪正谁分寇与丁，眼看奴隶拥繁缨。\n至今四海生痍痏，辛苦仍康起一成。",
        "dynasty": "宋",
        "collection_info": null
    },
    {
        "title": "即事有感再用前韵二首  其二",
        "author": "程俱",
        "content": "回首中原叹黍离，山河无復旧城池。\n安知七宝轮王境，顿作天人现五衰。",
        "dynasty": "宋",
        "collection_info": null
    },
    {
        "title": "彦文见和新正为寿绝句推借过厚再和呈二首  其一",
        "author": "程俱",
        "content": "不随时态冷如丁，只有肥牛与濯缨。\n正自幽寒侣长吉，愧无词赋敌兰成。",
        "dynasty": "宋",
        "collection_info": null
    },
    {
        "title": "彦文见和新正为寿绝句推借过厚再和呈二首  其二",
        "author": "程俱",
        "content": "跰𨇤索敌病支离，安得神方饮上池。\n已把屠魁观爱欲，更将流电比荣衰。",
        "dynasty": "宋",
        "collection_info": null
    },
    {
        "title": "叔问见和寄彦文绝句过蒙推借谨次韵奉酬二首  其一",
        "author": "程俱",
        "content": "正是羣疑判稚丁，鸣鹘时骇曼胡缨。\n青藜烛照三冬足，黄绢词先七步成。",
        "dynasty": "宋",
        "collection_info": null
    },
    {
        "title": "叔问见和寄彦文绝句过蒙推借谨次韵奉酬二首  其二",
        "author": "程俱",
        "content": "新雏初引啭黄鹂，松径桃蹊到习池。\n坐阅四时如镜像，此中无利亦无衰。",
        "dynasty": "宋",
        "collection_info": null
    },
    {
        "title": "寂照轩即事二首  其一",
        "author": "程俱",
        "content": "迭嶂连环翠欲浮，雨余残照晚云收。\n楼台城阙真图画，坐对南塘事事幽。",
        "dynasty": "宋",
        "collection_info": null
    },
    {
        "title": "寂照轩即事二首  其二",
        "author": "程俱",
        "content": "面面轩窗草木香，祇园深处寄禅房。\n山林倒影方池静，鱼鸟忘机白昼长。",
        "dynasty": "宋",
        "collection_info": null
    },
    {
        "title": "小雨默坐北轩诸山如失须臾雨止紫翠突兀眼中似慰老人岑寂也二首  其一",
        "author": "程俱",
        "content": "烟雨蒙蒙山有无，小轩孤坐对城隅。\n斯须突兀千峰秀，似慰衰颜老病夫。",
        "dynasty": "宋",
        "collection_info": null
    },
    {
        "title": "小雨默坐北轩诸山如失须臾雨止紫翠突兀眼中似慰老人岑寂也二首  其二",
        "author": "程俱",
        "content": "茅茨聊復寄寛闲，纵目林端见远山。\n大是时人不争处，柴门虽设要常关。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其一",
        "author": "程俱",
        "content": "柳怯余寒未展眉，嫩黄轻绿渐依依。\n春郊正好闲行处，不及游蜂自在飞。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其二",
        "author": "程俱",
        "content": "错莫江梅春信迟，晴熏寒蘂雪团枝。\n年来顿失寻春意，一任高楼玉笛吹。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其三",
        "author": "程俱",
        "content": "远树参差数点烟，目穷天际水黏天。\n背人叶叶风帆去，应有鸱夷万里船。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其四",
        "author": "程俱",
        "content": "不奈江头春色何，暖光摇日涨晴波。\n凭栏何处牵幽兴，杨柳沙洲一钓簔。",
        "dynasty": "宋",
        "collection_info": null
    },
    {
        "title": "数日江上颇有春色偶成绝句遣兴五首  其五",
        "author": "程俱",
        "content": "露压浓烟染远山，垂虹真在画图间。\n平湖渺渺思无限，何日浮云伴我闲。",
        "dynasty": "宋",
        "collection_info": null
    },
    {
        "title": "寄朱元益",
        "author": "程俱",
        "content": "小园桃杏已欣荣，华髪逢春祇自惊。\n闻说江城多暇日，想敎于蒍入新声。",
        "dynasty": "宋",
        "collection_info": null
    },
    {
        "title": "癸未秋金陵怀古三首  其一",
        "author": "程俱",
        "content": "壮士狂歌击唾壶，追风老骥望长驱。\n山川形势端如此，当日宁无一伯符。",
        "dynasty": "宋",
        "collection_info": null
    },
    {
        "title": "癸未秋金陵怀古三首  其二",
        "author": "程俱",
        "content": "大舅尘埃直污人，西风便面障衣巾。\n身危肯拜陶宁远，事定终惭温太真。",
        "dynasty": "宋",
        "collection_info": null
    },
    {
        "title": "癸未秋金陵怀古三首  其三",
        "author": "程俱",
        "content": "山丘华屋一沾巾，无復风流盛德人。\n百万秦军渡淝水，只消长啸静胡尘。",
        "dynasty": "宋",
        "collection_info": null
    },
    {
        "title": "和翁秘监彦深喜绝句四首  其一",
        "author": "程俱",
        "content": "朝来喜气溢层霄，侧听封人共祝尧。\n密雪正应歌九扈，疾雷先已破三苗。",
        "dynasty": "宋",
        "collection_info": null
    },
    {
        "title": "和翁秘监彦深喜绝句四首  其二",
        "author": "程俱",
        "content": "即看新绿归千亩，还见陈红积九年。\n便觉雨旸如有意，不须花草苦争妍。",
        "dynasty": "宋",
        "collection_info": null
    },
    {
        "title": "和翁秘监彦深喜绝句四首  其三",
        "author": "程俱",
        "content": "九重诚意格天关，一夜风回万寿山。\n银阙琼台迷远近，直疑羣玉接萧闲。",
        "dynasty": "宋",
        "collection_info": null
    },
    {
        "title": "和翁秘监彦深喜绝句四首  其四",
        "author": "程俱",
        "content": "风铃相语纸窗鸣，拭缩饥鸦冻下惊。\n却忆剡木高兴尽，雪消江草唤悲生。",
        "dynasty": "宋",
        "collection_info": null
    },
    {
        "title": "秋深向寒数日泥补墻垣入此室处用东窗即事韵作  其一",
        "author": "程俱",
        "content": "杜陵高厦何可见，原生贫居良已多。\n卖刀植杖苦不早，会牵孙犊繫交柯。",
        "dynasty": "宋",
        "collection_info": null
    },
    {
        "title": "秋深向寒数日泥补墻垣入此室处用东窗即事韵作  其二",
        "author": "程俱",
        "content": "山中高隐不易得，今古荒途空九招。\n何异清湖长菱葑，翳眼苍云谁復撩。",
        "dynasty": "宋",
        "collection_info": null
    },
    {
        "title": "秋深向寒数日泥补墻垣入此室处用东窗即事韵作  其三",
        "author": "程俱",
        "content": "西风朝来脱一叶，萧萧已似湘湖间。\n突成深墨髀生肉，昼尔于茅安得闲。",
        "dynasty": "宋",
        "collection_info": null
    },
    {
        "title": "秋深向寒数日泥补墻垣入此室处用东窗即事韵作  其四",
        "author": "程俱",
        "content": "莎鸡知时已入户，庭草多情犹映阶。\n何妨拥褐坐阅世，着书不用如齐谐。",
        "dynasty": "宋",
        "collection_info": null
    },
    {
        "title": "常州会三从官致语口号",
        "author": "程俱",
        "content": "诗书礼乐旧将军，献纳论思两侍臣。\n暂比挥金同宴衎，即看鸣玉侍严宸。\n风流珠璧挥班着，名节冰霜耸缙绅。\n好与兰陵传盛事，德星应復聚江滨。",
        "dynasty": "宋",
        "collection_info": null
    },
    {
        "title": "题阎立本画",
        "author": "程俱",
        "content": "大块浮空转两轮，越南燕北共毫尘。\n齐州古莽应相笑，梦觉何人定识真。",
        "dynasty": "宋",
        "collection_info": null
    },
    {
        "title": "读书",
        "author": "李光",
        "content": "低头对千载，把卷竟长日。\n兴亡见俯仰，忠佞更得失。\n意合心自知，感嘅屡沾臆。\n朱黄纷几砚，缃素互编帙。\n比邻亦好事，挟策到蓬荜。\n纵谈及羲皇，坐待寒月出。",
        "dynasty": "宋",
        "collection_info": null
    },
    {
        "title": "赠李颐老",
        "author": "李光",
        "content": "弘毅年少时，学易一念酷。\n研精覃思苦，见理不见欲。\n一朝感苍苍，床下产神竹。\n弘毅益自信，夜寐目不属。\n族长闵其劳，令人付斤劚。\n惜哉凌云姿，一断不復续。\n弘毅少安枕，旦气几为梏。\n时匠司剪伐，寿命旋见蹙。\n神明信可畏，感应亦何速。\n至今旁舍笋，不生弘毅屋。\n康成书带草，千载登史录。\n吾书此段奇，后学宜三復。\n弘毅勉岁寒，任道照猗绿。",
        "dynasty": "宋",
        "collection_info": null
    },
    {
        "title": "夜起对月",
        "author": "李光",
        "content": "西风扫浮云，素月清夜满。\n幽人愁不寐，一夕几辗转。\n天河见澄霁，江流俯清浅。\n身随栖鸟息，兴与孤云远。\n叩门復何人，隔竹空吠犬。\n竟须掩关眠，炉薫袅香篆。",
        "dynasty": "宋",
        "collection_info": null
    },
    {
        "title": "县斋清坐有怀  其一",
        "author": "李光",
        "content": "门外无俗轨，相对惟独鹤。\n短翮虽未全，志已翔寥廓。\n轩然避鸡羣，不受鹰隼搏。\n持以比佳士，洁白诚相若。\n笔端生云烟，胸中贮丘壑。\n怜君青云姿，胡为滞莲幕。\n英豪出草莱，阘茸履台阁。\n新诗时有寄，妙语洗烦灼。\n种学求根源，意匠无斧凿。\n自惭非清流，讼牒困酬酢。\n好古虽胆大，去恶愧力弱。\n君来破吾颜，商榷尽流略。\n高轩挂琴剑，景物如宿约。\n遥山倚青冥，远水带城郭。\n圆荷已浮花，晚笋亦脱箨。\n涓涓风露清，湛湛河汉落。\n浊醪有妙理，与子随意酌。\n万事付傥来，何必问日脚。",
        "dynasty": "宋",
        "collection_info": null
    },
    {
        "title": "县斋清坐有怀  其二",
        "author": "李光",
        "content": "学道未忘名，欲跨扬州鹤。\n渊明赋归来，颇恨未恢廓。\n平生刚褊性，敢避穷兽搏。\n君诗如清琴，平淡犹贺若。\n泠然山水音，妙响振林壑。\n宁为太史走，岂事桓温幕。\n乐哉吴望游，微凉生殿阁。\n况兹积雨后，枕簟谢焚灼。\n未能去三彭，便可休六凿。\n跌宕文字间，诗酒自相酢。\n气凌李杜豪，力振曹刘弱。\n偏师攻长城，稍稍出方略。\n山川助离骚，景象如宿约。\n阴风起虚籁，暮霭昏城郭。\n菡萏泛金塘，篔筜陨银箨。\n卧看晓参横，坐待残月落。\n不愁衣典尽，尊空莫起酌。\n明朝醉復醒，生忧押垂脚。",
        "dynasty": "宋",
        "collection_info": null
    },
    {
        "title": "雪中过盘石山寄刘季山",
        "author": "李光",
        "content": "离家六十日，晴岚逐征鞍。\n已嫌狐裘重，渐喜絺縠单。\n朅来古清湘，狂风捲涛澜。\n小市人寂寂，夜深雪漫漫。\n谁知桂岭北，风雪如长安。\n明朝过盘石，仰见苍苍山。\n上有千尺松，下有百丈滩。\n刘子方避谤，结茅寓其间。\n却扫谢友朋，儿女俱团圞。\n南行敢踌躇，履险如惊湍。\n我心本无虑，莫作拘囚看。\n肯学老钟仪，楚奏声嘶酸。",
        "dynasty": "宋",
        "collection_info": null
    },
    {
        "title": "伊洛节上人寓浯溪中宫寺作溪月亭诸人咸赋诗輙留鄙句",
        "author": "李光",
        "content": "结亭临大江，浯溪出其侧。\n道人傍溪月，月照溪逾碧。\n当知月在天，分身千百亿。\n此月有亏盈，我心本澄寂。\n合眼听溪声，开眼见溪色。\n声色两不留，我心何处觅。\n梦觉月在窗，还如旧知识。",
        "dynasty": "宋",
        "collection_info": null
    },
    {
        "title": "次韵子忱游东山古风",
        "author": "李光",
        "content": "休沐不暇懒，趁此郊原晴。\n驾言出东门，蹀躞马在垧。\n江山恣游眺，颇惬幽人情。\n同行有胜侣，豪气如陈登。\n妙语倾锦囊，璀璨珠玑盈。\n暂释簿领劳，顿觉心迹清。\n人生一世中，转徙如邮亭。\n爱君绝尘姿，坦坦心地平。\n当年功名念，晚节师渊明。\n出处岂有心，敢论亏与成。\n吾衰百念冷，端如在家僧。\n东山本非山，名字空峥嵘。\n不见古松色，讵闻山鸟声。\n演师独面壁，燕坐朝黄庭。\n骨冷唤不回，蚌珠秘龛灯。",
        "dynasty": "宋",
        "collection_info": null
    },
    {
        "title": "次韵元裕同游东山佳什东坡所谓爱此小天竺即其地也",
        "author": "李光",
        "content": "东坡谪蛮荒，梦想两天竺。\n哦诗寄东山，妙响振林麓。\n作祠卫公旁，一杯奠椒浆。\n相望柳柳州，追配韩潮阳。\n怀人空陨涕，亭榭今荒墟。\n溪山不改色，松声契真如。\n嗟余麋鹿姿，惯逐渔樵伴。\n平生铁石肠，那復置冰炭。\n寻山得佳侣，聊遂幽人意。\n登临有遐瞩，俯仰观此世。\n君为丞相孙，仕作渊明清。\n一枰可消忧，五字堪析酲。\n人生各有役，诗棋岂妨道。\n闭户朝黄庭，习气终一扫。",
        "dynasty": "宋",
        "collection_info": null
    },
    {
        "title": "杜子固参议累觅南窗诗勉成鄙句子固谓杜氏古无二族祁公其近属也",
        "author": "李光",
        "content": "长怀杜陵老，遐想靖节翁。\n二子不并世，千载余清风。\n君为南国秀，志气陵苍穹。\n盘屈不得伸，妙略参元戎。\n归来侣渔樵，香火陪琳宫。\n卜居牛斗墟，筑室瓦砾中。\n依然植五柳，彷佛余四松。\n南窗有幽意，寄傲膝可容。\n拊床寒月侵，曝背微阳通。\n琴书乐忘忧，尊中常不空。\n吾乡有诸杜，源流自祁公。\n归欤有成言，葛巾永相从。",
        "dynasty": "宋",
        "collection_info": null
    },
    {
        "title": "季微季晖昆仲相继见访风姿议论皆慨然有祖风季晖仍出佳篇见贻语极不凡且云即往山中读书作诗送行",
        "author": "李光",
        "content": "吾乡顾虎头，千里飞食肉。\n名参庆历贤，罪入元佑录。\n堂堂想仪刑，凛凛见眉目。\n百年议论定，奇祸反为福。\n森然见诸孙，刻励如白屋。\n我观宣和间，权倖互当轴。\n一时名家子，半为阉宦辱。\n暂时得富贵，卑贱等厮仆。\n君家贤伯仲，抗志守先躅。\n幽情寄铅椠，雅尚在松竹。\n僧房忍朝饥，雪牖耽夜读。\n访我五松山，怀袖粲珠玉。\n嗟予久放浪，岁晚守穷独。\n闭门雀可罗，三径草常绿。\n依山结衡茅，一饭共脱粟。\n呼儿具□□，山肴杂野蔌。\n对桉笑復颦，负我十围腹。\n去去乐琴书，山中芋魁熟。",
        "dynasty": "宋",
        "collection_info": null
    },
    {
        "title": "迎山阁为长庆寺登览之胜暇日携觞命友屡醉其上因赋此诗",
        "author": "李光",
        "content": "青山似幽人，那肯入城府。\n远碧横春空，秾绿浮天宇。\n常苦俗物遮，不得快观覩。\n何年敞层阁，轩豁开牖户。\n千岩劳顾揖，万壑随仰俯。\n飞腾若鹏鸾，盘踞状龙虎。\n翩翩垂翅翼，蜿蜿回肘股。\n朝来拄笏看，爽气逼檐庑。\n孤云时去来，寒月静吞吐。\n溪山自奇绝，信美真吾土。\n我老剩得闲，遇胜輙为主。\n朋簪俱莫逆，棋酒屡清聚。\n亦有支遁流，时来共挥麈。\n迎客如迎山，好事免嘲侮。\n常烹雨前茶，不打斋后鼓。\n从今赞公房，名字照千古。",
        "dynasty": "宋",
        "collection_info": null
    },
    {
        "title": "五月七日分韵得食苦笋诗",
        "author": "李光",
        "content": "此君凌云材，节叶贯霜雪。\n千林富东南，百种自区别。\n前后互萌芽，一一调苦舌。\n猫头效𡾋嵬，竹箭资琐屑。\n世方嗜柔腴，我独甘苦节。\n幽姿照匕筯，挺特似英杰。\n定非淇园栽，要是首阳蘖。\n侯门厌珍烹，鼎俎杂葵蕨。\n安能知正味，但欲取客悦。\n何当荐君槃，茹香资激烈。\n欲雪会稽耻，志气在餔歠。\n甲卒五千人，犹能霸吴越。",
        "dynasty": "宋",
        "collection_info": null
    },
    {
        "title": "和胡江州丹阳道中二首  其一",
        "author": "李光",
        "content": "君才固英奇，志在行天讨。\n胡为尚兀兀，疲马踏长道。\n论兵当节制，摧敌如振槁。\n不数圯上翁，顾笑渭滨老。\n凛然击搏手，试用岂不早。\n他年梁栋姿，涵养已合抱。",
        "dynasty": "宋",
        "collection_info": null
    },
    {
        "title": "和胡江州丹阳道中二首  其二",
        "author": "李光",
        "content": "士卒常有余，食廪苦不足。\n妻孥惊笑我，陡换髯鬓绿。\n江西鱼稻乡，升平气全復。\n以公封侯相，自可飞食肉。\n韬略固辐凑，精神常满腹。\n去去復何忧，驱除仍覆育。",
        "dynasty": "宋",
        "collection_info": null
    },
    {
        "title": "伯宇知府给事宠和子贱与仆域字韵诗格力超绝輙復次韵",
        "author": "李光",
        "content": "中原困干戈，衣冠沦异域。\n忠臣愤切骨，义士血空滴。\n平生忧国心，岂以死生易。\n年来返田庐，门巷无辙迹。\n老骥万里心，垂耳卧空枥。\n素交今几人，十载劳梦役。\n宣城拥朱轓，潘子缚禅寂。\n屹然障颓波，我亦心匪石。",
        "dynasty": "宋",
        "collection_info": null
    },
    {
        "title": "和杜得之探梅之什",
        "author": "李光",
        "content": "家山富梅林，开落纷无数。\n二年屏荒村，踏遍溪头路。\n孤标凛冰雪，幽香袭巾屦。\n阳坡照晨曦，永夜泣月露。\n端如玉妃谪，清绝欲谁顾。\n岁寒偶相逢，政復慰迟暮。\n君看桃杏面，争妍竞深注。\n何如丛棘中，获此秀杰句。",
        "dynasty": "宋",
        "collection_info": null
    },
    {
        "title": "寄题余姚徐宰新作严公堂",
        "author": "李光",
        "content": "子陵古真隐，逸气横九州。\n平生江海志，自比巢与由。\n鸿飞本冥冥，肯为稻粱谋。\n虚屈万乘顾，枉烦物色求。\n贻书诮君房，预作腰领忧。\n舜江公邑里，公去踰千秋。\n青山无古今，大江日东流。\n人物浪淘尽，英名至今留。\n当年渔钓地，陈迹余荒丘。\n徐侯有佳政，百里安田畴。\n作堂名严公，怀贤慕前修。\n时来对江山，一尊更献酬。\n我岂隐沦欤，三黜今白头。\n年来剩得闲，忘机狎羣鸥。\n结茅牟湖傍，一竿幸可投。\n蒻笠青蓑衣，生涯寄扁舟。\n严子定不死，吾将从之游。",
        "dynasty": "宋",
        "collection_info": null
    },
    {
        "title": "稚山运使作斋名藏晖且觅诗久不能成今兹以大农召行有日因成鄙句并以送行",
        "author": "李光",
        "content": "美玉当韫椟，明珠产深渊。\n达士贵混俗，大隐常居廛。\n皓皓终易污，峣峣难自全。\n和光同其尘，老聃有成言。\n徐侯如水鑑，胸中定媸妍。\n疾恶若仇雠，论事敢直前。\n朅来大江西，独揽刺举权。\n姦赃尽屏迹，豺狼敢垂涎。\n顾欲藏其晖，名室以自镌。\n老火正淫恣，旱气方接连。\n怅别南浦亭，去去朝日边。\n中原正涂炭，生民思息肩。\n公归明光奏，输忠倾肺肝。\n功成不自居，名与日月悬。",
        "dynasty": "宋",
        "collection_info": null
    },
    {
        "title": "江西久旱徧祷莫应稚山少卿将赴行朝一夕大雨遐迩霑足因成喜雨诗送行",
        "author": "李光",
        "content": "老火擅炎夏，枯旱气欲然。\n伤心早晚禾，注目高下田。\n民穷舍耒耜，羣起操戈鋋。\n小偷何足道，所忧在四边。\n夜来沧江雨，朝望水接天。\n欢声达四境，渥泽遍大千。\n清风亦徐来，扇簟皆可捐。\n有怀林壑幽，僧窗思昼眠。\n流浪生死海，一往六十年。\n何以报主恩，粗了江西缘。\n羡子朝上国，扬帆若登仙。\n江山亦世情，雨后清且妍。\n怅别南浦亭，杯行莫流连。\n去去闻好音，一岁定九迁。",
        "dynasty": "宋",
        "collection_info": null
    },
    {
        "title": "某天资坦率人也性又刚褊偶以使事暂去行阙马上放目颇适野性作出郊一首简知我者",
        "author": "李光",
        "content": "出郊何所欣，所欣在观眺。\n殷红着新枝，浓绿浮远峤。\n悠然出尘想，快若追风骠。\n几年偪仄怀，儿女困嘲诮。\n人生贵适意，官职岂不要。\n从来坦率性，痼疾难救疗。\n沈湎与独醒，亦各以所好。\n鹤胫自然长，断之定号叫。\n譬如食茶味，煎煎人外料。\n言行自有常，安能改吾调。\n浩歌归去来，家有老德耀。\n永託烟云岑，终焉擅渔钓。",
        "dynasty": "宋",
        "collection_info": null
    },
    {
        "title": "为向伯恭题",
        "author": "李光",
        "content": "向公天下士，慷慨有祖风。\n亦復对行殿，密议禆天聪。\n君臣意气合，每进尝从容。\n飘飘青云志，顾肯贪天功。\n荣涂拂衣归，安坐芗林中。\n作堂榜企疏，进退聊比踪。\n父老非故乡，何必囊金空。\n俗轨竞奔驰，世路方尚同。\n善为子孙谋，但务田园丰。\n伟哉此二子，遐举希冥鸿。\n富贵如浮云，声名压岱嵩。\n千载继者谁，我友向伯恭。",
        "dynasty": "宋",
        "collection_info": null
    },
    {
        "title": "和刘提举游龙井谒清献辨才二像",
        "author": "李光",
        "content": "我观二大士，超悟非适今。\n过去与未来，一一现此心。\n缅怀清献公，兹地旧所临。\n余爱存甘棠，过者犹敛襟。\n平生辨才老，般若缘契深。\n图像俨如昔，遗迹了可寻。\n坐使茨棘场，化为薝卜林。\n法嗣传衣灯，膏肓存砭箴。\n圆颅拥败褐，华髪欹半簪。\n相对了无言，清标映孤岑。\n丹青久剥落，感嘆成微吟。\n了知身外身，不坐乔木阴。\n真形换缃素，妙句劖青琳。\n与子成三贤，清风迥萧森。\n凛然龙象姿，不受鼯鼠侵。\n从兹香火社，永为人天钦。",
        "dynasty": "宋",
        "collection_info": null
    },
    {
        "title": "谪居古藤病起禁鷄猪不食与儿子攻苦食淡久之颇觉安健吕居仁书来传道家胎息之术因作食粥诗示孟愽并寄德应侍郎",
        "author": "李光",
        "content": "晨起一瓯粥，香粳粲如玉。\n稀稠要得所，进火宁过熟。\n空肠得软暖，和气自渗漉。\n过午一瓯粥，缾罍有余粟。\n淡薄资姜盐，腥秽谢鱼肉。\n岭南气候恶，永日值三伏。\n外强几中干，那受外物触。\n两餐莫过饱，二粥可接续。\n故人尺书至，教我御瘴毒。\n燕坐朝黄庭，妙理端可瞩。\n神车御气马，昼夜更往復。\n久久当自佳，根深柯叶绿。\n寄语陈太丘，人生真易足。\n醉饱厌腥羶，忽认海南叔。",
        "dynasty": "宋",
        "collection_info": null
    },
    {
        "title": "送孟博二首  其一",
        "author": "李光",
        "content": "我昔在闾里，燕居处中堂。\n儿女满眼前，嬉戏罗酒浆。\n威命忽临门，一物不得将。\n回顾堂中人，独汝在我傍。\n舟行有蛟螭，夜宿畏虎狼。\n岂无平生交，鄙远多遁藏。\n古藤底处所，败驿无垣墻。\n急雨挟风雷，漏水夜没床。\n竹屋闻号呼，老兵冻欲僵。\n郡僚谁復顾，独见李与黄。\n时时馈一脔，稍稍葺两廊。\n生意春欲回，倒景照屋梁。\n散步得幽径，读书有明窗。\n仆夫浣我衣，邻娃缝汝裳。\n晨庖鲈脍美，密室沉水香。\n文字可消忧，探索易老荘。\n我唱汝輙和，不知岁月长。\n葛洪隐岣嵝，苍梧真帝乡。\n汝归固不恶，淹泊庸何伤。\n作诗送汝行，示汝鸿雁行。",
        "dynasty": "宋",
        "collection_info": null
    },
    {
        "title": "送孟博二首  其二",
        "author": "李光",
        "content": "我少事远游，出门如野鹤。\n藩篱脱鸡羣，乘风纵寥廓。\n一往四十年，平地起山岳。\n世缘真梦幻，电过不可捉。\n南来几万里，顾笑恍如昨。\n昔如云释峤，今若龟脱殻。\n朅来容江上，风物喜淳朴。\n岂无乡土恋，浮念起即觉。\n汝归暂欢颜，所念路悠邈。\n朝行避烟瘴，夜宿傍城郭。\n剩夸鱼米贱，勿说风土恶。\n嚬送与笑迎，但可付一噱。",
        "dynasty": "宋",
        "collection_info": null
    },
    {
        "title": "有嘉堂酒寄吴令",
        "author": "李光",
        "content": "今晨有好怀，薄日照窗牖。\n幽人不可致，谁共一杯酒。\n邻翁有远饷，分寄中山友。\n欢伯信可人，曲生亦耐久。\n岂比从事君，开缄化乌有。\n独酌还径醉，千篇莫停手。\n应思水边人，竹屋杂蜑叟。",
        "dynasty": "宋",
        "collection_info": null
    },
    {
        "title": "签判黄元功公廨枕江有小亭落成之初予偶假居之明洁深稳因得游息其上榜曰寓亭并留鄙句以见意",
        "author": "李光",
        "content": "物生天壤间，有形孰非寓。\n心随万境转，飞走各依附。\n峤南山河异，岁月亦屡度。\n新亭枕江皋，杳渺可飞步。\n风涛振几席，云月随杖屦。\n吾生真寄耳，那復叹淹驻。\n当年有离忧，政以南北故。\n举足皆道场，意适随所遇。\n往参少林禅，归指曹溪路。\n去住吾何心，要以生死喻。\n远迹混渔樵，忘机狎鸥鹭。\n千载如知心，相对犹旦暮。",
        "dynasty": "宋",
        "collection_info": null
    },
    {
        "title": "题李子从清风阁",
        "author": "李光",
        "content": "吾宗河山杰，气直甘贱贫。\n一坐古藤州，十见岭峤春。\n深林寄倦翼，涸辙横修鳞。\n华阁俯大江，东望山嶙峋。\n一榻自俯仰，鼻息撼四邻。\n稚儿日戏侧，丱妙参席珍。\n人间正热恼，道上多瘴尘。\n清风飒然至，自谓羲皇人。\n愿师陶靖节，不羡石季伦。\n有酒但频酌，从渠喜还嗔。",
        "dynasty": "宋",
        "collection_info": null
    },
    {
        "title": "新亭",
        "author": "李光",
        "content": "新亭结云根，暗谷通子午。\n环山缭远碧，云木巧相补。\n峭壁倚层霄，痕迹无凿斧。\n朝登晻霭中，岚气随步武。\n须臾大明升，万象快观覩。\n一日一坐间，变态难悉数。\n松阴转虚檐，清梵出重庑。\n闾阎万瓦合，下视纔一缕。\n悠悠落日吞，耿耿寒月吐。\n邀朋文字饮，四座挥玉麈。\n雅诗发天悭，妙语叩玄圃。\n援琴奏哀弹，得趣忘抑抚。\n人生贵适意，涉世随仰俯。\n陋矣韩淮阴，耻与哙等伍。\n三年瞬息中，聊作溪山主。\n杯深且乐圣，绠短强汲古。\n至理在目击，何用苦撑拄。\n超然心境空，逸韵渺天宇。",
        "dynasty": "宋",
        "collection_info": null
    },
    {
        "title": "九月二日自公馆迁居双泉风物幽胜作双泉诗二十韵",
        "author": "李光",
        "content": "山腰秘灵源，初出纔一线。\n方池湛空碧，奔驰忽萦转。\n皎皎涵青苹，纍纍涌珠串。\n夜深耿落月，澄澈静如练。\n呀然旧穴深，神物或时现。\n邦人傥知敬，早岁起雷电。\n琼山濒巨海，卤水充煎炼。\n凛然居其间，正味独不变。\n我来卜幽居，萧洒得奇观。\n挹彼注两泉，渑淄忘分辨。\n陶公岂虚言，掬饮逃祸难。\n激齿冰雪寒，晨起频嗽嚥。\n入腹清而冽，丹田赖浇灌。\n甘寒胜钟乳，精洁可羞荐。\n静无蛙蜩喧，不受泥滓淀。\n惠泉入权门，疲人走邮传。\n贪泉亦强名，闻者自鄙贱。\n瓶罂日夜汲，闾里悉周徧。\n数椽如可老，一壑吾欲擅。\n时时俯清泠，照见本来面。",
        "dynasty": "宋",
        "collection_info": null
    },
    {
        "title": "九月二日徙居双泉翌日徐自然使君李申之监郡携酒见过退成古调百三十言戏简二公一笑",
        "author": "李光",
        "content": "南行踰万里，公馆烦造请。\n主人怜老病，为卜林庐静。\n郊居偶然遂，俗虑尽可屏。\n双泉信奇绝，岁久浑泥泞。\n稍觉藻荇繁，渐已产蛙黾。\n涤除赖众力，倾颓费修整。\n幽窦响佩环，平地散林影。\n潺潺来枕上，客梦安得永。\n邦人日夜汲，携挈杂罂皿。\n秋蔬灌百畦，夏稻溉千顷。\n端能滴冷泉，那復逊冰井。\n使君屏歌吹，政恐煞风景。\n我亦惯穷独，客至但煎茗。",
        "dynasty": "宋",
        "collection_info": null
    },
    {
        "title": "双泉诗",
        "author": "李光",
        "content": "作诗愧才悭，徒勤再三请。\n一聆咸池奏，顿觉哇淫静。\n恶句如恶人，浪出必遭屏。\n君诗似澄江，万里无滓泞。\n我诗昩格律，聒耳类鼃黾。\n苏公经行地，亭宇稍葺整。\n方池湛寒碧，曾照东坡影。\n新诗与妙画，千载未为永。\n不闻宗庙器，傍欲间瓦皿。\n吾徒且加餐，今古屈伸顷。\n何如弃寸绳，要出千尺井。\n蓬莱隔弱水，未易凌倒景。\n时能访幽独，论文具醪茗。",
        "dynasty": "宋",
        "collection_info": null
    },
    {
        "title": "九日登琼台再次前韵",
        "author": "李光",
        "content": "异乡感节物，聊赴使君请。\n层台缥缈间，野旷天宇静。\n木落水涵空，氛雾俱远屏。\n篱边菊斓斑，远摘带沙泞。\n谁云鼓吹雄，谩欲等鼃黾。\n短髪不胜簪，乌帽倩谁整。\n衰颓强追欢，起舞羞顾影。\n君忧白昼短，我爱清夜永。\n三釂意弥勤，殽酒罄杯皿。\n弃置身外事，聊復乐俄顷。\n世方汹波澜，我心犹古井。\n归来豪兴尽，宴坐朝内景。\n明朝汲新泉，旧箧余赐茗。",
        "dynasty": "宋",
        "collection_info": null
    },
    {
        "title": "中秋谢彦恭惠酒",
        "author": "李光",
        "content": "中秋有佳月，名醖来海康。\n海康太守贤，怜我持空觞。\n远分十具至，呼儿唤邻墻。\n坐客尽饮流，一举空罍缸。\n酒酣对明月，不藉灯烛光。\n移席俯清流，照我两鬓霜。\n海北与海南，各在天一方。\n我老归无期，两地遥相望。\n宴坐桄榔庵，守此岁月长。\n愿子一咄嗟，跨空结飞梁。\n度此往来人，鱼盐变耕桑。\n篱边白衣来，莫待菊蘂黄。",
        "dynasty": "宋",
        "collection_info": null
    },
    {
        "title": "和徐漕苦雨之什",
        "author": "李光",
        "content": "泽国三月雨，浩渺灌室庐。\n爕调归化工，佞佛计已疏。\n乘时舞鰌鳝，快意鳬鹜趋。\n君来持龙节，问俗浮江湖。\n风涛正豗蹙，斯民岂宁居。\n一饱不可期，况乃供军须。\n素怀澄清志，慷慨时登车。\n田畴得安业，十郡通有无。\n阴霾会消释，清风为驱除。\n渐闻闾里间，欢声变嗟吁。",
        "dynasty": "宋",
        "collection_info": null
    },
    {
        "title": "元夕阴雨孤城愁坐适魏十二介然书来言琼台将然万炬因以寄之",
        "author": "李光",
        "content": "海滨遇元夕，况值愁阴天。\n重云障佳月，微雨杂瘴烟。\n孤城欲黄昏，里巷已萧然。\n荒祠鼓坎坎，老巫舞蹁跹。\n挥杖眩村氓，捩齿传神言。\n异域俗尚鬼，殊形耳垂肩。\n邦人素敬畏，香灯竞骈阗。\n使君招我饮，老病不得前。\n有如伏枥马，硉兀难加鞭。\n遥知琼台上，万炬照绮筵。\n幽人正愁绝，跏趺坐深禅。\n雾霭埋羣山，不碍孤月圆。\n茅庵一灯留，照我独不眠。\n夜阑香篆销，息息火自传。\n何当访羽客，同上罗浮巅。",
        "dynasty": "宋",
        "collection_info": null
    },
    {
        "title": "丙寅重九权郡李申之置酒严氏野趣亭爱其幽深因作此诗",
        "author": "李光",
        "content": "迁流南海滨，两见菊蘂黄。\n今晨有嘉招，驾言陟崇冈。\n负郭得胜游，幽居渺云荘。\n小亭椰叶间，下有青莲塘。\n寒花卧短篱，疏松间修篁。\n隔屋鸡犬声，远村散牛羊。\n使君慕幽贞，爱此野趣长。\n缅怀千载人，聊復举一觞。\n西风起萧瑟，吹我两鬓霜。\n旋驾岂无期，良燕讵易忘。",
        "dynasty": "宋",
        "collection_info": null
    },
    {
        "title": "琼惟水东林木幽茂予爱此三士所居虽无亭馆之胜而气象清远连日水涨隔绝悠然遐想各成一诗目为城东三咏  其一",
        "author": "李光",
        "content": "南极多老人，及见九代孙。\n君生古崖州，气质清且温。\n今年八十二，颇觉行步奔。\n白髪暎红颊，疑是羲皇人。\n城东有幽居，潇洒真隐沦。\n渊明寓栗里，子美还羌村。\n迁流到双泉，得与君子邻。\n仁里圣所择，德齿古所尊。\n佳节近重阳，黄花已纷纷。\n家家社酒香，处处烹鸡豚。\n今朝风日好，水落依旧痕。\n一散腰脚顽，杖策时叩门。",
        "dynasty": "宋",
        "collection_info": null
    },
    {
        "title": "琼惟水东林木幽茂予爱此三士所居虽无亭馆之胜而气象清远连日水涨隔绝悠然遐想各成一诗目为城东三咏  其二",
        "author": "李光",
        "content": "我爱曾城居，负郭颇幽雅。\n田畴遶屋庐，门径绝车马。\n但虞水侵门，敢怨风飘瓦。\n渊明非避俗，自觉往来寡。\n嗟予屏斥久，兹地犹里社。\n相望十里间，舟楫幸可假。\n风休水亦落，晴日照郊野。\n愿言驾柴车，始觉我忧写。",
        "dynasty": "宋",
        "collection_info": null
    },
    {
        "title": "自然解印北还作古风送行",
        "author": "李光",
        "content": "徐侯古循吏，作牧海南边。\n三载抚民夷，擒纵出拘挛。\n里巷绝嗟呼，囹圄无淹延。\n父老有好词，不见吏索钱。\n忽闻解印绶，蛮歌惨离筵。\n远控横海鲸，追蹑凌波仙。\n寄语广利神，无令飓风颠。\n临行一麾手，万事尽弃捐。\n勿作儿女恋，吚嚘涕潺湲。\n火云赤峥嵘，修途愿加鞭。\n爱君气猛厉，心似铁石坚。\n迥悟出世法，痛扫习气纒。\n明窗净棐几，华藏了大千。\n别语徒谆谆，维摩本无言。",
        "dynasty": "宋",
        "collection_info": null
    },
    {
        "title": "忆笋",
        "author": "李光",
        "content": "会稽富竹萌，穷腊鞭已抽。\n我家南山南，不羡万户侯。\n暮春杜鹃啼，茁茁蓬麻稠。\n冒土出羊角，穿篱露猫头。\n紫蕨性阴冷，荻芽体轻浮。\n爱此凌云姿，不与凡卉俦。\n胜韵贵苦腴，儿童悦甘柔。\n爽口聊一快，弱胃敢怨尤。\n朅来海南邦，腥咸厌蛮羞。\n桃枝但丛生，涩勒蔽道周。\n遥看貌或似，美恶如薫莸。\n安能助盘餐，呕呕但棘喉。\n唯有槟榔心，羮臛或暗投。\n乡味不可忘，坐想空涎流。\n人生各有适，勿语王子猷。",
        "dynasty": "宋",
        "collection_info": null
    },
    {
        "title": "去地草",
        "author": "李光",
        "content": "城东古双泉，清驶给万家。\n缾罂昼夜给，舶贾杂邻娃。\n蛮童与蜑女，赤脚两髻丫。\n常苦藻荇繁，滋蔓掩白沙。\n萧疏失林影，聒聒鸣乱蛙。\n十夫勇善没，入水初纷拏。\n讵劳斧钺诛，芟荑费锄杷。\n除恶去根本，无令再萌芽。\n依凭绝纤鳞，惊惧失老蛇。\n风吹有縠纹，月照无纤瑕。\n铜盆湛冰雪，石鼎发乳花。\n余波及农圃，父老免嘆嗟。",
        "dynasty": "宋",
        "collection_info": null
    },
    {
        "title": "叙游二十韵呈亨叔列之",
        "author": "李光",
        "content": "戊辰三月晦，端居倦烦促。\n是时天久旱，炎烝剧三伏。\n出门得幽寻，佳处在东北。\n二子俱可人，皎皎莹冰玉。\n得趣琴有絃，对案食无肉。\n初弹醉翁操，再鼓南风曲。\n琅然山水音，一洗瘴雾毒。\n陈园俯江郊，茅茨拥修竹。\n造门慕子猷，缓步效颜斶。\n汲泉瀹佳茗，萧散谢羁束。\n清华临水岸，下有万荷绿。\n披榛访萧子，清净独无欲。\n黎沈爇瓦鼎，溪荪养石斛。\n杖藜转修径，夹道森乔木。\n归途遇冯姥，敛袂不羞缩。\n蕉花杂山丹，槟榔绕新屋。\n欲我留姓名，呼儿为磨墨。\n似怜穷独叟，曾忝十州牧。\n良辰不易遇，此会岂难续。\n他时傥重来，更为呼醉秃。",
        "dynasty": "宋",
        "collection_info": null
    },
    {
        "title": "世以啄木为珍禽其声至入乐府而海南一种形小而声淫每四五月间飞鸣如蛙蝈至八九月乃已亦名啄木繁声可恶然琼人讹其声为骂秃禽殆得其实因为赋诗",
        "author": "李光",
        "content": "南海四五月，有鸟名啄木。\n飞鸣乱叶间，形眇声繁促。\n枝间时瞥见，黑啄羽毛绿。\n雌雄相应和，生哺依老谷。\n或疑在家僧，受施不看读。\n为禽不知名，但自骂秃秃。\n小兵特轻趫，修竿每驰逐。\n今晨耳目清，桑下闻布谷。\n黄鹂两三声，睍睆出幽谷。\n从今屏菑翳，遶舍植梧竹。\n鸣凤傥可期，樛枝要栖宿。",
        "dynasty": "宋",
        "collection_info": null
    },
    {
        "title": "居岭外遇寒食",
        "author": "李光",
        "content": "春日自明霁，我心何鬰伤。\n草木竞芳菲，飞鸣自颉颃。\n悄悄坐书幌，幽幽宴空床。\n既无功名念，反思白昼长。\n愁来不自持，零落鸿雁行。\n三过解泽流，六见槐柳黄。\n最怜小儿女，路远不得将。\n生还一笑喜，死去埋他乡。\n生死如循环，我师佛老荘。\n感此寒食节，新烟过邻墻。\n松楸渺云海，目极摧肝肠。\n书成附鳞翼，不如永相忘。\n何以慰目前，作诗示阿张。",
        "dynasty": "宋",
        "collection_info": null
    },
    {
        "title": "仲兄去岁落一齿书来怅然作诗以寛其意",
        "author": "李光",
        "content": "四大非我有，元气力护持。\n齿从龆齓换，既老还復隳。\n太公含两齿，卒为帝王师。\n睢阳嚼空龈，名与日月垂。\n张仪但舌在，折齿激范雎。\n汉相老无齿，饮乳如婴儿。\n安得铁如意，击堕还离离。\n齿存固可喜，齿落无深悲。\n退之有成言，软饭稳送之。\n何须噬干胏，但可食肉靡。\n养生已有堂，晏坐吞朝曦。\n谷神定不死，老聃岂吾欺。\n时为五禽戏，纳息如灵龟。\n命友日饮醇，弄孙且含饴。\n齿落会復生，千载傥可期。",
        "dynasty": "宋",
        "collection_info": null
    },
    {
        "title": "八月七日夜对月",
        "author": "李光",
        "content": "仲秋气已爽，林壑雨新过。\n忽惊浮霭空，乍觉天宇大。\n夜凉风露清，佳月纔半破。\n清辉渐可爱，入户惊照坐。\n团圞遶中庭，有似蚁循磨。\n西山耸冈峦，轮侧愁易堕。\n魏子不解饮，诗语颇顿挫。\n呼儿聊与醆，我唱渠輙和。\n停杯看月落，客去未能卧。\n海月夜夜好，新诗幸频课。",
        "dynasty": "宋",
        "collection_info": null
    },
    {
        "title": "庚午春予得罪再贬昌化琼士饯送者皆怅然有不忍别之意严君锡魏介然追路至儋耳兹事当求之古人感叹成古风二百言送行",
        "author": "李光",
        "content": "绍兴庚午春，李子復南徙。\n仓皇就长途，夜担不敢弛。\n饯我无杂宾，亦有方外士。\n裴杜二耆哲，矍铄浑童稚。\n老禅不忍别，握手挥涕泪。\n行行至澄迈，名姓难尽纪。\n酒酣通湖阁，颇获一笑喜。\n缅怀双泉居，风土信清美。\n床头挂海月，枕上听流水。\n夜棋招隐沦，浊酒会邻里。\n桑下不三宿，怅恋吾过矣。\n人生随遇乐，已过犹脱屣。\n最怜严与魏，触热到儋耳。\n世情逐炎凉，万古同一轨。\n对境心数役，何以敌生死。\n南窗可寄傲，散帙忽盈几。\n松林十里间，移植颇易致。\n赫日资繁阴，且復宥老楮。\n夜凉得深禅，日永常晚起。\n恨君不少留，伴我读书史。",
        "dynasty": "宋",
        "collection_info": null
    },
    {
        "title": "海外謡",
        "author": "李光",
        "content": "嗟尔海南民，遭此赃吏阨。\n衔冤无所诉，相炽起为贼。\n为贼计诚拙，尚可活朝夕。\n摄官陈建中，贪猥最狼藉。\n有女攀势要，不料非偶匹。\n但务房奁多，苞苴又络绎。\n挟此恣贪惏，如虎傅以翼。\n贰车号按察，往诉遭棰击。\n最后差丁夫，欲免人十直。\n贫民卖妻孥，强者起持戟。\n至今文昌县，白昼无人迹。\n其次经界官，太守乃姻戚。\n随行纵狱吏，声势如霹雳。\n郡县遭唾骂，图册成覆易。\n三豪因众怒，从者如苇棘。\n去年从说谕，闾里已帖息。\n狂谋起赇吏，从此復反侧。\n愚民本无知，胁诱冒锋镝。\n焚荡玉石俱，老弱转沟洫。\n遗骸横道路，流血千里赤。\n杀戮诚快意，赃吏有德色。\n从今无忌惮，徴敛几时息。\n沉香与翠羽，穷搜远弹射。\n乌衣徧村墟，气焰已可炙。\n久矣摄官弊，至此亦云极。\n祖宗有成法，赃吏盍杖脊。\n疲民正憔悴，使者宜悯恻。\n轺车难数来，时遣一幕职。\n永寛海外氓，精求二千石。\n世无采诗官，吾言徒感激。",
        "dynasty": "宋",
        "collection_info": null
    },
    {
        "title": "绍圣中苏公内翰谪居儋耳尝与军使张中游黎氏园爱其水木之胜劝坐客醵钱作堂黎氏名子云因用扬雄故事名其堂曰载酒予始至儋与琼士魏安石杖策访之退作二诗",
        "author": "李光",
        "content": "何年老扬雄，寄此十亩园。\n年深草木荒，杖策谁叩门。\n缅怀东坡老，陈迹记旧痕。\n空余载酒堂，往事孰与论。\n黄柑与丹荔，不受瘴雾昏。\n邦人时馈奠，一笑空罍尊。",
        "dynasty": "宋",
        "collection_info": null
    },
    {
        "title": "东坡载酒堂二诗盖用渊明始春怀古田舍韵遂不见于后集予至儋始得真本因追和其韵  其一",
        "author": "李光",
        "content": "荒园草木深，樵牧不敢践。\n虽无南国爱，正以东坡免。\n平泉与金谷，视此颜有腼。\n至今儋耳民，里巷多乐善。\n胜游傥可继，杖策敢辞远。\n燕谈有佳侣，永日可忘返。\n酒酣任歌呼，此兴吾不浅。",
        "dynasty": "宋",
        "collection_info": null
    },
    {
        "title": "东坡载酒堂二诗盖用渊明始春怀古田舍韵遂不见于后集予至儋始得真本因追和其韵  其二",
        "author": "李光",
        "content": "嗟彼海南郡，土瘠士常贫。\n藷芋饷昼耕，松明照夜勤。\n当年两黎老，能邀玉堂人。\n一往五十年，遗迹宛若新。\n邦君时举酒，父老举欣欣。\n贤多隐农圃，耦耕可问津。\n鲁叟欲乘桴，东坡愿卜邻。\n他年青衿子，凛凛多秀民。",
        "dynasty": "宋",
        "collection_info": null
    },
    {
        "title": "客有见馈温剂云可壮元阳感而有作",
        "author": "李光",
        "content": "世人服暖药，皆云壮元阳。\n元阳本无亏，药石徒损伤。\n人生百岁期，南北随炎凉。\n君看田野间，父老多康强。\n茅檐弄儿孙，春陇驱牛羊。\n何曾识丹剂，但喜秫黍香。\n伊予十年谪，日闻贵人亡。\n金丹不离口，丱妙常在傍。\n真元日渗漏，滓秽留空肠。\n四大忽分离，一物不得将。\n歌喉变哀音，舞衣换缞裳。\n炉残箭镞砂，箧余鹿角霜。\n咄哉此愚夫，取乐殊未央。\n我有出世法，亦知不死方。\n御寒须布帛，欲饱资稻粱。\n床头酒一壶，膝上琴一张。\n兴来或挥手，客至亦举觞。\n涤砚临清池，抄书傍明窗。\n日用但如斯，便觉日月长。\n参苓性和平，扶衰固难忘。\n恃药恣声色，如人畜豺狼。\n此理甚明白，吾言岂荒唐。\n书为座右铭，聊以砭世盲。",
        "dynasty": "宋",
        "collection_info": null
    },
    {
        "title": "食无肉",
        "author": "李光",
        "content": "养生有真诠，虚心实其腹。\n十年岭海游，一钵随僧粥。\n纳息归丹田，息在火亦伏。\n黄河朝昆崙，昼夜自回復。\n空膓无滓秽，气转声漉漉。\n腥膻减吾寿，厚味有腊毒。\n颜回称好学，陋巷一瓢足。\n何侯日万钱，但取身后辱。\n虀盐有余味，何必常食肉。",
        "dynasty": "宋",
        "collection_info": null
    },
    {
        "title": "居无屋",
        "author": "李光",
        "content": "处世若传舍，吾生聊託宿。\n志士守蜗庐，幽人卧空谷。\n君看汉梁董，日享万钟禄。\n华榱庇千间，子孙无託足。\n海南吾欲老，是处堪卜筑。\n结庵傍松林，开牖面修竹。\n野老日往来，席地有棋局。\n俯仰天地寛，莫嘆居无屋。",
        "dynasty": "宋",
        "collection_info": null
    },
    {
        "title": "海南有五色雀土人呼为小凤罕有见者苏子瞻谪居此郡绍圣庚辰冬再见之常作诗记其事公实以是年北归癸酉冬予亦两见之今二年矣乙亥八月二十二日会客陈氏园飞鸣庭下回翔久之众客惊嘆创见因赋是诗",
        "author": "李光",
        "content": "海南有珍禽，厥服具五色。\n绛者为之长，飞鸣随止息。\n佳哉陈氏园，形制存古迹。\n我游秀野堂，森木荫华席。\n羣飞为我来，驯扰如夙昔。\n鸱枭既远遁，乌鸢俱辟易。\n邦人号小凤，隐见异凡翼。\n姬公嘆不闻，尼父未之识。\n嗟予戅且愚，疾恶不量力。\n叱杞诮希烈，流窜至南极。\n神物知吾忠，天公怜我直。\n吉凶有先兆，告我将返北。\n苏公不吾欺，流咏冠今昔。\n斯言傥有徴，便可具接淅。",
        "dynasty": "宋",
        "collection_info": null
    },
    {
        "title": "不出",
        "author": "李光",
        "content": "老氏不出牖，庄生务内游。\n猿猱犹习定，难犬放须收。\n俛仰超三际，翱翔隘九州。\n坐忘师正一，辟谷慕留侯。\n客至酒三酌，睡余茶一瓯。\n萧然方丈内，卒岁更何求。",
        "dynasty": "宋",
        "collection_info": null
    },
    {
        "title": "五月十三日北归雷化道中",
        "author": "李光",
        "content": "谪居了无营，赢得一味间。\n杜门十六年，草深没柴关。\n猛兽当路号，虺蛇伏榛菅。\n今兹果何年，天诛此凶姦。\n羣妖既荡除，善类稍北迁。\n仲子万里来，喜极涕泪潸。\n坐定復载笑，喜我颜渥丹。\n人生七十稀，况復加九年。\n平生学飬生，吐纳留真诠。\n忘家何足道，绝欲亦偶然。\n归欤谢世荣，收功在丹田。\n宴坐息息匀，频嚥舌底泉。\n日用形欲劳，何必驱小蛮。\n看我鳏气成，空行蹑飞仙。",
        "dynasty": "宋",
        "collection_info": null
    },
    {
        "title": "和胡德晖松轩诗",
        "author": "李光",
        "content": "炎天羣木无葱苍，朝曦夕照绕屋梁。\n一榻南窗復东厢，老松效技扶披猖。\n微风飕飗弄笙簧，坐变热恼为清凉。\n簿书相仍愁肺肠，细声入梦我岂遑。\n但觉风日明晴窗，皎如夜月和秋霜。\n樛枝鳞皴龙蜃走，翠叶鬰律鸾凤翔。\n燧明徒夸能照夜，坐想烟雾风中香。\n何如轩成独赋云锦章，从兹遂爱夏日长，会看壑耸仍霄昂。",
        "dynasty": "宋",
        "collection_info": null
    },
    {
        "title": "辛未人日同郡僚游陈氏园",
        "author": "李光",
        "content": "海南人日春已浓，柳条远映桃花红。\n携觞寻伴逐春色，杖藜纵步游城东。\n陈园新筑芳亭小，绿竹猗猗自围绕。\n杯行不用管絃催，枝上绵蛮啭春鸟。\n旧传人日天多阴，今年人日春光好。\n田家但喜藷芋收，我辈惟忧酒樽少。\n明朝有兴还復来，剩买鹿蹄拚醉倒。",
        "dynasty": "宋",
        "collection_info": null
    },
    {
        "title": "乐会雷令数惠笋作诗为谢",
        "author": "李光",
        "content": "朝餐敢叹庖无肉，食罢时时自扪腹。\n肯羡何侯日万钱，不学天随尝杞菊。\n传闻乐会似淇园，坐想猗猗千亩绿。\n邦人富比万户侯，县尹清亷仍不俗。\n尺书远致拟兼金，锦綳解缚排寒玉。\n为君急食不敢余，恐被南风吹作竹。",
        "dynasty": "宋",
        "collection_info": null
    },
    {
        "title": "清湘道士潘静素抱琴南来予方谪居远屏郊外如逃虚中每佳辰良夜风清月明对修竹俯清池必快作数弄如是几年今将北还旧隐索诗为别屡请而不懈因歌而送之",
        "author": "李光",
        "content": "道人南来冒炎酷，云水生涯寄枯木。\n嗟予久堕魑魅羣，黎唱蛮歌耳根熟。\n深林迥静啸鸺鹠，雨湿天阴闻鬼哭。\n君来为我一挥手，洗尽胸中尘万斛。\n伯牙师涓死已久，此声欲绝君能续。\n快弹初作鸾凤鸣，忽如啼乌集华屋。\n吟猱抑按神气闲，流水涓涓赴幽谷。\n夜深余响应霜钟，朝来吟对萧萧竹。\n静中最喜读书声，妙响琅然振寒玉。\n要知心与古人会，不务新奇夸俚俗。\n浩歌别我出门去，潮回风便难追逐。\n道人来时湘水浑，道人归去湘江绿。\n湘灵抱琴待君来，月明莫向江头宿。",
        "dynasty": "宋",
        "collection_info": null
    },
    {
        "title": "赠裴道人",
        "author": "李光",
        "content": "道人今年七十六，问我修行惟绝欲。\n密栽涩勒当疏篱，旋闢荒榛结茅屋。\n不抄书，不看读，宴坐凝然常瞑目。\n夜深频嚥玉池泉，晨起随缘饱藷粥。\n甘脆肥浓腐我肠，巧笑蛾眉真鸩毒。\n蛮烟瘴雾隘空虚，谨守药炉谁敢触。\n我爱裴君道机熟，过我玄谈已超俗。\n三峰顶上少人行，百尺竿头防失足。\n世人那识天地根，往来绵绵无断续。\n嗟予流转海南村，智者方明祸中福。\n君不见庞道藴，尽将活计沈湘江，自织笟篱供口腹。\n又不见成都市上严君平，终日垂帘唯卖卜。\n王侯蝼螘同丘墟，学道从来贵幽独。\n蚌生珠，石含玉，看我丹成跨鸿鹄。\n马蹄去去稳着鞭，关山路永多坑谷。",
        "dynasty": "宋",
        "collection_info": null
    },
    {
        "title": "成氏园",
        "author": "李光",
        "content": "泰和坊外成家园，花木幽茂泉涓涓。\n竹篱茅舍称野逸，平坡细径遥相连。\n青松翠竹晚色净，红蕉素槿秋争鲜。\n幽禽颉颃树蒙密，古木夭矫藤交纒。\n嗟予与子成二老，登山临水追少年。\n幕中羣彦尽豪俊，小儿亦许依红莲。\n焚香隐几如逃禅，一枰胜负聊欣然。\n谁云岭南瘴疠地，城西一壑吾欲専。",
        "dynasty": "宋",
        "collection_info": null
    },
    {
        "title": "四月十七夜观月成咏",
        "author": "李光",
        "content": "晓来新过雨，天宇肃以凉。\n横空跨綵虹，物被五色光。\n夜久羣动息，月出东南方。\n团团叶间露，皎皎瓦上霜。\n四月未全热，清飈吹我裳。\n新桥跨长堤，下有百里江。\n月色万古在，江流自奔忙。\n谁呼谪仙人，被髪下大荒。\n对月哦汝诗，临流饮我觞。\n夜景信奇绝，兹游固难忘。\n天地多变态，况乃魑魅乡。\n不如坐待赫日射屋梁，妖禽孽狐都走藏。",
        "dynasty": "宋",
        "collection_info": null
    },
    {
        "title": "玄珠吟",
        "author": "李光",
        "content": "黄帝曾游赤水北，遗了玄珠无处觅。\n我今偶到海南村，烦恼泥中亲拾得。\n珠体圆明光滴沥，流转根尘人不识。\n只在寻常动用中，未见争知吾不失。\n吁嗟世人空费力，欲见此珠须目击。\n要令心息每相依，密密护持防六贼。",
        "dynasty": "宋",
        "collection_info": null
    },
    {
        "title": "可叹",
        "author": "李光",
        "content": "金陵失守何匆匆，敌兵烧我天子宫。\n守臣顶香率父老，开门罗拜惟鞠躬。\n翠华遥遥遵海道，汉家诏令不得通。\n外交内应俦与邺，所在州县皆望风。\n坐观岂但宣抚望，降夷亦有丞相充。\n山巅水涯多白骨，迩来十室九已空。\n权臣悍将恣吞噬，剥肤椎髓方称雄。\n敌来拥兵保妻子，敌去奏捷希侯封。\n城狐社鼠争附会，浙部復产勔与冲。\n纷纷余子何足数，我视文举真如龙。",
        "dynasty": "宋",
        "collection_info": null
    },
    {
        "title": "子猷知府给事宠寄道中阻雨之什忧时悯农有古良二千石之风感叹次韵  其一",
        "author": "李光",
        "content": "老农麦熟还忍饥，蚕妇见丝翻泪垂。\n耕田辛苦竟何补，长安游手多轻肥。\n良牧忧晴復忧雨，咄咄书空应自语。\n皇天于物无偏颇，不须怨嗟梅雨多。",
        "dynasty": "宋",
        "collection_info": null
    },
    {
        "title": "子猷知府给事宠寄道中阻雨之什忧时悯农有古良二千石之风感叹次韵  其二",
        "author": "李光",
        "content": "赤子既迫寒且饥，异时严警如边垂。\n弃捐沟壑死锋镝，有如秦越视瘠肥。\n公来随车霈灵雨，织妇耕农闻好语。\n爱民戢吏政不苛，兵兴敢避科徭多。",
        "dynasty": "宋",
        "collection_info": null
    },
    {
        "title": "坐忘吟",
        "author": "李光",
        "content": "我闻天台坐忘仙，清虚石壁留真诠。\n长生要妙止一篇，林间宴坐心超然。\n壁观无异达磨禅，繫念一处离葛纒。\n真人秘语岂浪传，谷神玄牝常绵绵。\n嚥津纳息归丹田，泝流直上朝泥丸。\n下灌舌底生玉泉，身轻超脱如蜕蝉。\n御风骑气追偓佺，神游八极俯仰间。\n度人济物功行圆，要看白日见青天。",
        "dynasty": "宋",
        "collection_info": null
    },
    {
        "title": "短歌赠柯山祝道人",
        "author": "李光",
        "content": "年来忧患老病纒，独寝一室方萧然。\n道人顾我笑且怜，赠以一粒金华丹。\n彤霞入腹气熻赫，紫焰照日光斒斓。\n寸田温温起真火，尾闾历历朝泥丸。\n道人年少游贤关，曳裾躧履公卿间。\n宣和天子崇神仙，近臣荐引登金銮。\n造膝一语开天颜，羽衣缥缈黄其冠。\n吴筠虽尝入禁掖，稚川终隐罗浮山。\n荆棘扫尽棃枣熟，汞铅九转龙虎蟠。\n一裘百衲聊卒岁，斗酒满引冰雪寒。\n朅来镡津施丹剂，应病与药俱轻安。\n度人济世功行圆，超脱滓秽犹蜕蝉。",
        "dynasty": "宋",
        "collection_info": null
    },
    {
        "title": "良弼使君寄梅花翌日曹宪仲约偶成长句",
        "author": "李光",
        "content": "北归已度梅花岭，洗尽瘴尘愁欲醒。\n一枝何处最奇绝，镜裏形容水中影。\n西湖处士语已妙，东坡先生句尤警。\n三篇自可追少陵，一赋谁復传宋璟。\n老人新从海外归，枕冷灯清愁夜永。\n使君怜我老无伴，折赠欲令娱晚境。\n夜寒相对默无言，耿耿此心如古井。\n主人皓首自能歌，倒载花前拚酩酊。",
        "dynasty": "宋",
        "collection_info": null
    },
    {
        "title": "饮茶歌",
        "author": "李光",
        "content": "朝来一饱万事足，鼻息齁齁眠正熟。\n忽闻剥啄谁叩门，窗外萧萧风动竹。\n起寻幽梦不可追，旋破小团敲碎玉。\n山东石铫海上来，活火新泉候鱼目。\n汤多莫使云脚散，激沸须令面如粥。\n嗜好初传陆羽经，品流详载君谟录。\n轻身换骨有奇功，一洗尘劳散昏俗。\n卢仝七盌吃不得，我今日饮亦五六。\n修仁土茗亦时须，格韵卑凡比奴仆。\n客来清坐但饮茶，壑源日铸新且馥。\n炎方酷热夏日长，曲蘖薫人仍有毒。\n古来饮流多丧身，竹林七子俱沉沦。\n饮人以狂药，不如茶味真。\n君不见古语云，欲知花乳清泠味，须是眠云卧石人。",
        "dynasty": "宋",
        "collection_info": null
    },
    {
        "title": "义郴廖翁赠予灵寿杖歌以谢之",
        "author": "李光",
        "content": "郴山峨峨水溅溅，清淑之气钟神仙。\n山头老木几千年，不入樵斧随飞烟。\n廖翁好奇自抡选，真材不用加雕镌。\n铿然入手龙脊瘦，宛转随步鹤膝坚。\n今晨过我有喜色，磨捋持赠夸奇特。\n老人年来腰脚顽，出入政藉扶持力。\n拄上冈头望故乡，万壑千岩纔咫尺。\n天寒醉卧不出门，杖兮虽良长倚壁。",
        "dynasty": "宋",
        "collection_info": null
    },
    {
        "title": "载酒堂",
        "author": "李光",
        "content": "东坡文章喧宇宙，粲如日星垂不朽。\n六一老人犹避路，作者纷纷皆束手。\n俊逸精神追李杜，华妙雄豪配韩柳。\n晚年流落海南村，黎唱蛮讴随蜑叟。\n先生已去五十年，遗墨残篇尚多有。\n丰城宝剑埋狱中，光焰犹能射牛斗。\n败垣坏壁秘蜗涎，夭矫龙蛇已惊走。\n独余黎氏旧园亭，乔木森森免薪槱。\n半是东坡亲手植，老干樛枝互纒纠。\n杖藜乘兴访遗像，遐想英风竚立久。\n曾吹葱叶送迎翁，当日儿童今白首。\n莫嗟寂寂路荒芜，亦有幽人时载酒。",
        "dynasty": "宋",
        "collection_info": null
    },
    {
        "title": "郊居杂兴",
        "author": "李光",
        "content": "竹舍临寒浦，柴门闭落晖。\n潮回沙路净，月出野航归。\n风劲砧声急，夜长更点稀。\n子云虽寂寞，未觉草玄非。",
        "dynasty": "宋",
        "collection_info": null
    },
    {
        "title": "荷珠",
        "author": "李光",
        "content": "荷珠圆復碎，欹侧动相关。\n去似临江失，来如合浦还。\n贾人应误喜，莲女想轻攀。\n百斛倾梅雨，天公岂是悭。",
        "dynasty": "宋",
        "collection_info": null
    },
    {
        "title": "观穫",
        "author": "李光",
        "content": "老农勤畚锸，岁暮阅星霜。\n相见如遗秉，安能助太仓。\n晚晴鸡鹜喜，蓐食妇姑忙。\n应有深村酒，招邀隔短墻。",
        "dynasty": "宋",
        "collection_info": null
    },
    {
        "title": "赠林湘",
        "author": "李光",
        "content": "先君师建学，梅坞最交深。\n共探先天易，同哦正始音。\n亲亡友亦尽，人古道犹今。\n子续通家好，遗书幸细寻。",
        "dynasty": "宋",
        "collection_info": null
    },
    {
        "title": "九日登楼二首  其一",
        "author": "李光",
        "content": "久客惊秋意，天涯思不穷。\n三年犹北国，万里对西风。\n时序悲歌裏，干坤醉眼中。\n黄花一樽酒，千古此心同。",
        "dynasty": "宋",
        "collection_info": null
    },
    {
        "title": "九日登楼二首  其二",
        "author": "李光",
        "content": "木落秋容静，时平国势雄。\n望云心自远，采菊兴谁同。\n诗酒浮生过，功名一笑空。\n留连凭痛饮，冠帻任高风。",
        "dynasty": "宋",
        "collection_info": null
    },
    {
        "title": "寄吴元预",
        "author": "李光",
        "content": "出门怀抱恶，别我去游秦。\n季子黄金尽，潘郎白髪新。\n一枰谁敌手，五字愈惊人。\n勉赴功名会，如公定不贫。",
        "dynasty": "宋",
        "collection_info": null
    },
    {
        "title": "人日",
        "author": "李光",
        "content": "人日灵川县，山深雪未融。\n谁知桂岭北，宛似浙江东。\n墟市人烟合，僧窗竹径通。\n杖藜闲信步，日暮怯溪风。",
        "dynasty": "宋",
        "collection_info": null
    },
    {
        "title": "近传已有代者补之作诗见寄因次其韵",
        "author": "李光",
        "content": "清时民讼简，尺素半偷闲。\n岐路将迎裏，人情喜怒间。\n舄鳬随意远，辽鹤自知还。\n小艇春洲晚，归寻天姥山。",
        "dynasty": "宋",
        "collection_info": null
    },
    {
        "title": "马上寄补之以急归不果追前约为恨",
        "author": "李光",
        "content": "归鞍乘月夕，度岭访灵真。\n路转山邀马，溪回水趁人。\n春残花院静，家近梦归频。\n回首追前约，犹如未了因。",
        "dynasty": "宋",
        "collection_info": null
    },
    {
        "title": "赠高端礼",
        "author": "李光",
        "content": "炎暑劳相过，清言扇为停。\n新吟舍瑟作，衰耳洗竽聼。\n诸老子犹接，正音今已零。\n君家高记室，句法是仪刑。",
        "dynasty": "宋",
        "collection_info": null
    },
    {
        "title": "同永嘉诸贤奠谒右丞许公少伊",
        "author": "李光",
        "content": "葱鬰佳城秘，回环宅兆深。\n悬崖森翠栢，踊地布黄金。\n天下方云扰，斯人竟陆沈。\n尘侵徐孺榻，絃断伯牙琴。",
        "dynasty": "宋",
        "collection_info": null
    },
    {
        "title": "次韵师川见赠",
        "author": "李光",
        "content": "钧枢归雅望，邪志寝姦雄。\n鵰鹗清秋急，豺狼当路空。\n经纶思妙手，谈辩想英风。\n未厌东山卧，沈机一局中。",
        "dynasty": "宋",
        "collection_info": null
    },
    {
        "title": "赠陈谠二首  其一",
        "author": "李光",
        "content": "识字嗟逢晚，安贫未易招。\n儒冠走江浙，诗笥带衢饶。\n学贵参先觉，才须验后凋。\n诸贤书稳致，定不作洪乔。",
        "dynasty": "宋",
        "collection_info": null
    },
    {
        "title": "赠陈谠二首  其二",
        "author": "李光",
        "content": "人物有兴废，山川无古今。\n匹夫空有志，四海孰知心。\n莫覩芝兰室，如游薝卜林。\n同行六七子，涕泪各沾襟。",
        "dynasty": "宋",
        "collection_info": null
    },
    {
        "title": "次韵贺子忱喜雨",
        "author": "李光",
        "content": "天眷周王德，功归傅说霖。\n少寛边饷急，聊慰老农心。\n雷隐沧江转，阶喧玉漏沈。\n西山多爽气，拄笏助清吟。",
        "dynasty": "宋",
        "collection_info": null
    },
    {
        "title": "子忱告别忽改涂湖外迎护母夫人殡宫恻然念之作诗送行",
        "author": "李光",
        "content": "异县伤孤殡，慈颜念倚闾。\n旧阡无触鹿，新荐有跳鱼。\n舟楫踰江水，风霜迫岁除。\n归来一大事，莫忘剡溪居。",
        "dynasty": "宋",
        "collection_info": null
    },
    {
        "title": "德起侍讲侍郎以亲老丐外章累数十上上虽察其诚至眷待方隆卒不许其去五月九日有旨令归觐且使迎奉以来一时士友莫不歆艳称叹为人臣子能使圣主敬爱贪恋如此诚千载之遇足以显其父母扬名后世矣上虞李某作诗送行",
        "author": "李光",
        "content": "别浦征帆速，归宁汉诏温。\n青云方得路，白髪笑迎门。\n欲报慈亲意，难忘圣主恩。\n朝回奉温凊，忠孝两能存。",
        "dynasty": "宋",
        "collection_info": null
    },
    {
        "title": "有怀念一兄三二弟",
        "author": "李光",
        "content": "晚堕容江侧，蛮蜑且杂居。\n怀兄频有梦，忆弟懒观书。\n忧国心徒切，谋身计已疏。\n归田傥有日，握手喜何如。",
        "dynasty": "宋",
        "collection_info": null
    },
    {
        "title": "城北江岸独行成此诗居人皆竹篱茅屋无壁可题归而书于此",
        "author": "李光",
        "content": "散策江村路，柴门欲访谁。\n榕根盘古岸，藤菜蔓疏篱。\n未办游春屐，闲寻敌手棋。\n天涯随处好，莫作楚囚悲。",
        "dynasty": "宋",
        "collection_info": null
    },
    {
        "title": "予始到琼众谓海南自来无大寒今岁腊月连日风雨殆不异北地因成小诗记之",
        "author": "李光",
        "content": "海国冬常燠，阴霾忽满山。\n飕飕北风劲，凛凛冻云顽。\n蟋蟀已无语，芭蕉犹强颜。\n江头梅柳色，春色几时还。",
        "dynasty": "宋",
        "collection_info": null
    },
    {
        "title": "丙寅十月二十二日孟坚理旧箧见纯老送行诗有见及语因次其韵三首  其一",
        "author": "李光",
        "content": "南来偿宿债，一笑悟前身。\n白首痴顽老，清朝放逐臣。\n休传江左梦，愁见海南春。\n鲁叟乘桴意，他年莫问津。",
        "dynasty": "宋",
        "collection_info": null
    },
    {
        "title": "丙寅十月二十二日孟坚理旧箧见纯老送行诗有见及语因次其韵三首  其二",
        "author": "李光",
        "content": "衣冠双阙远，烟瘴百蛮深。\n不记朝天路，难忘拱极心。\n任从生死病，莫问去来今。\n身似孤云远，闲飞不作霖。",
        "dynasty": "宋",
        "collection_info": null
    },
    {
        "title": "丙寅十月二十二日孟坚理旧箧见纯老送行诗有见及语因次其韵三首  其三",
        "author": "李光",
        "content": "窜流今六载，无復望天朝。\n象魏阙云远，宝陀山匪遥。\n音书时有继，风义未全凋。\n只有猕猴性，年来亦渐调。",
        "dynasty": "宋",
        "collection_info": null
    },
    {
        "title": "八月十六夜江边对月",
        "author": "李光",
        "content": "水月交相映，江空净客衣。\n孤光凌象纬，倒影射窗扉。\n宿鸟依林动，流萤逐暗飞。\n兴来随杖履，难下董生帷。",
        "dynasty": "宋",
        "collection_info": null
    },
    {
        "title": "连日以目疾不能躬课子侄辈枕上成四十言粗明汲古之意以勉之",
        "author": "李光",
        "content": "文史三冬足，窥寻究始终。\n夜窗捐末事，岁计见深功。\n古井家家有，灵泉处处通。\n随身具修绠，取给自无穷。",
        "dynasty": "宋",
        "collection_info": null
    },
    {
        "title": "近买扁舟篷棹悉具戏示诸儿",
        "author": "李光",
        "content": "此生云水兴，今日买扁舟。\n着岸从人繫，乘风逐处浮。\n山歌和渔子，净社结江鸥。\n夜泛寒潮稳，朝寻古寺幽。\n谢安空雅量，范蠡漫多谋。\n岂若吾无事，平湖尽日留。",
        "dynasty": "宋",
        "collection_info": null
    },
    {
        "title": "琼士黄与善会友堂课诸生作移竹诗为赋一首",
        "author": "李光",
        "content": "绿竹名清友，书斋植最宜。\n根深知旧壤，叶密带新枝。\n寒暑时须易，冰霜操不移。\n影寒金琐碎，声振玉参差。\n引凤符周运，为龙待葛陂。\n诸生频扫径，琴海每相随。",
        "dynasty": "宋",
        "collection_info": null
    },
    {
        "title": "泂酌亭诗",
        "author": "李光",
        "content": "投老几三黜，郊居更一迁。\n江山相映带，风物自清妍。\n妙墨移新榜，清诗失旧镌。\n地偏无俗辙，境胜赖前贤。\n气浃冈峦润，荣滋草木鲜。\n双泉今莫辨，异味岂虚传。\n余润分畦圃，支流给市廛。\n幽嵌锵玉佩，石罅涌玑璇。\n沥漉闻朝汲，淙琤搅夜眠。\n甘寒通沆瀣，精洁秘蜿蜒。\n奔驶观洄洑，泓渟有折旋。\n滂沱苏旱岁，清冷变炎天。\n鴈过空遗影，僧来忽误禅。\n澄澜涵璧月，暗谷响朱弦。\n梦想千岩秀，徜徉一壑専。\n使君常倒载，别乘屡加笾。\n隔竹闻茶臼，临池泛酒船。\n尘襟如可洗，来此弄潺湲。",
        "dynasty": "宋",
        "collection_info": null
    },
    {
        "title": "三月三日康守燕严亭",
        "author": "李光",
        "content": "禊饮城西路，山翁岸幅巾。\n习池还倒载，曲水暗通津。\n鼓吹雄南国，旌旗照暮春。\n莫嫌娼妓拙，自有主人真。\n散策花迷径，随车雨洗尘。\n杖藜归兴晚，犹有浣纱人。",
        "dynasty": "宋",
        "collection_info": null
    },
    {
        "title": "吾里桃花之盛不减武陵独东院一株色白而多叶跗蕚皆碧世谓之碧桃主僧回公折以相赠置几砚间萧然有出尘之想因赋鄙句",
        "author": "李光",
        "content": "不作寻常好面皮，刘郎去后弄粧迟。\n唤回浓睡春方好，洗退残红晚更宜。\n薝卜有香陪冷艳，酴醿无力鬬丰肌。\n最怜月下朦胧影，定起山僧莫皱眉。",
        "dynasty": "宋",
        "collection_info": null
    },
    {
        "title": "总持师示近诗一轴輙次最后神字韵梅花一篇",
        "author": "李光",
        "content": "水边难覩似梅人，且看垂垂一树新。\n独许玉妃陪寂寞，可须青女助精神。\n传杯冷艷愁闻笛，入户幽香已报春。\n抽尽空花经月雨，此心那復住根尘。",
        "dynasty": "宋",
        "collection_info": null
    },
    {
        "title": "重午食大麦",
        "author": "李光",
        "content": "春来斗米欲逾千，麦熟家家爨有烟。\n手磨旋推云子落，脚铛深煎蚌胎员。\n香闻并舍儿童喜，效录奇方胃海便。\n信是书生能说食，杜陵饥客漫流涎。",
        "dynasty": "宋",
        "collection_info": null
    },
    {
        "title": "得之寓静斋斆学之暇不废吟咏甚自得也因其归省作诗送行",
        "author": "李光",
        "content": "数椽茅屋绝过从，窗户深明一径通。\n雨过竹丛增晚翠，风翻荷沼乱殷红。\n揩磨五字无瑕颣，鼓吹羣经有折衷。\n斆学从来自强半，应怜时辈尚谈空。",
        "dynasty": "宋",
        "collection_info": null
    },
    {
        "title": "赠李振祖",
        "author": "李光",
        "content": "儿时思致早飘然，便合高鶱在少年。\n下第令人感二鸟，上庠寄径应三鳣。\n义方永诀诗无恙，手泽珍藏墨尚鲜。\n识取前修显扬事，决科之外有流传。",
        "dynasty": "宋",
        "collection_info": null
    },
    {
        "title": "向丞厅旧有小轩榜曰日哦庳隘不爽近彻墻向南植竹数竿改曰分翠与僚友邑之贤彦日游其间且索鄙句因赋二诗呈诸友  其一",
        "author": "李光",
        "content": "旋植修篁一径深，萧然便可涤尘襟。\n碧移湘浦千梢净，清借淇园十亩阴。\n晓槛秋声风撼玉，空庭寒影月筛金。\n造门赖有山阴客，酒熟时来伴醉吟。",
        "dynasty": "宋",
        "collection_info": null
    },
    {
        "title": "向丞厅旧有小轩榜曰日哦庳隘不爽近彻墻向南植竹数竿改曰分翠与僚友邑之贤彦日游其间且索鄙句因赋二诗呈诸友  其二",
        "author": "李光",
        "content": "先生活计未全贫，一径篔筜碧玉新。\n野趣近依陶令宅，幽姿深隔庾公尘。\n独余世外冰霜操，不逐人间草木春。\n吏隐何妨成小筑，风流重见竹林人。",
        "dynasty": "宋",
        "collection_info": null
    },
    {
        "title": "题向丞竹轩",
        "author": "李光",
        "content": "琅玕新植觉深幽，顿使轩窗一夜秋。\n寒影静侵书幌冷，翠阴清逐桂花浮。\n蕙兰终许依霜操，桃李从教媚冶游。\n公子已多林下趣，更看仙吏落银鈎。",
        "dynasty": "宋",
        "collection_info": null
    },
    {
        "title": "诗悼德舆通判寺丞",
        "author": "李光",
        "content": "扁舟访我海边村，笑语俄惊隔九原。\n萧寺新题云有态，故乡清誉玉无痕。\n伤心姹女能传业，衔痛慈亲尚倚门。\n纼绋情乖临穴送，一尊聊酹若敖魂。",
        "dynasty": "宋",
        "collection_info": null
    },
    {
        "title": "题藏春轩",
        "author": "李光",
        "content": "何必金丹访洞宾，壶中日月自长春。\n直疑帘幕遮藏得，未怕莺花漏洩频。\n摩诘神通移不去，桃园风景画难真。\n尊罍剩把笙歌拥，沉醉何妨垫角巾。",
        "dynasty": "宋",
        "collection_info": null
    },
    {
        "title": "送知府提举出守虢略",
        "author": "李光",
        "content": "绣斧当年旧使星，却分符竹往専城。\n流风远继三堂咏，扶路争看五马迎。\n不独循良追汉吏，便应清切振家声。\n都门祖帐人多羡，袅袅春风动斾旌。",
        "dynasty": "宋",
        "collection_info": null
    },
    {
        "title": "次韵叔兴计议端午发家书感怀之诗",
        "author": "李光",
        "content": "细葛香罗罢赐衣，十年风雨暗蜗庐。\n浴兰纫佩怜儿女，悬艾题符徇井闾。\n地胜斗墟饶赋咏，日长莲幕少文书。\n欲凭尺素传深意，千里慇懃附鴈鱼。",
        "dynasty": "宋",
        "collection_info": null
    },
    {
        "title": "赠赵璚夫",
        "author": "李光",
        "content": "世间儿子总纷纷，属籍吾贤最不羣。\n天在山中须畜学，风行水上自成文。\n操存有约要真见，记问夸多只謏闻。\n我与东岩情分腆，临分书此勉郎君。",
        "dynasty": "宋",
        "collection_info": null
    },
    {
        "title": "游破山通幽轩用前人韵呈同行诸友",
        "author": "李光",
        "content": "小轩佳致信通幽，爽气侵人挟九秋。\n暇日不妨寻旧隐，清时无用借前筹。\n能诗谁復追常建，爱竹吾今似子猷。\n已有琴书随杖履，更邀闲客伴清游。",
        "dynasty": "宋",
        "collection_info": null
    },
    {
        "title": "题无俗亭",
        "author": "李光",
        "content": "一榻萧然岸幅巾，寒梅为友竹为邻。\n清谭谢傅风流胜，倒载山翁气味真。\n独把琴棋消永日，未须歌管送余春。\n簿书堆案应频扫，不学陶潜避俗尘。",
        "dynasty": "宋",
        "collection_info": null
    },
    {
        "title": "人日立春呈元成进道二兄二首  其一",
        "author": "李光",
        "content": "人日春风动管灰，新年佳节併相催。\n金花巧向钗头见，和气潜随斗柄回。\n青入池塘频梦草，暖生官阁易寻梅。\n相从便好携炉铫，乳面新来胜撇醅。",
        "dynasty": "宋",
        "collection_info": null
    },
    {
        "title": "人日立春呈元成进道二兄二首  其二",
        "author": "李光",
        "content": "新诗如律起寒灰，多谢邹郎着意催。\n清比金茎天上落，句生春草梦中回。\n才高可但空吟雪，心铁犹能强赋梅。\n山月欲圆人又好，羡君同泼瓮头醅。",
        "dynasty": "宋",
        "collection_info": null
    },
    {
        "title": "校文毗陵经由见寄",
        "author": "李光",
        "content": "牵衣儿女最相关，节物催人岁欲阑。\n船落草声惊梦断，水涵山影照杯残。\n堂深空羡河阳集，被冷谁怜范叔寒。\n坐想归途花正好，杜鹃声裏破愁颜。",
        "dynasty": "宋",
        "collection_info": null
    },
    {
        "title": "度黄陂岭",
        "author": "李光",
        "content": "肩舆渺渺历崎岖，自笑谋身老更迂。\n献策但知忧社稷，投荒那敢顾妻孥。\n南行已度黄陂岭，北去何愁青草湖。\n冒雨穿云信奇绝，兹游真岂是良图。",
        "dynasty": "宋",
        "collection_info": null
    },
    {
        "title": "次郊行韵",
        "author": "李光",
        "content": "森森巨麓蔽秋冈，薄日笼阴一味凉。\n散策绕溪闲觅伴，幅巾对客坐焚香。\n午潮暗长看平岸，野竹纔添便出墻。\n岩壑自无南北异，不妨随处得相羊。",
        "dynasty": "宋",
        "collection_info": null
    },
    {
        "title": "某近復得女补之有诗次韵为谢",
        "author": "李光",
        "content": "荆棘林中蛇虺惊，悬知不作凤雏鸣。\n维熊已误传佳梦，得女犹能继颂声。\n贫贱预求梁氏壻，才情敢擅谢娘名。\n囊中幸自全无物，更觉新来分外清。",
        "dynasty": "宋",
        "collection_info": null
    },
    {
        "title": "和胡德晖增明轩诗",
        "author": "李光",
        "content": "窗间列岫鬰嵳峨，一寸遥岑已是多。\n跨海空青迭寒玉，浮天浓绿艳修蛾。\n漫传五岳归图画，坐想千岩见咏歌。\n从此闭门闲觅句，直将世事付依阿。",
        "dynasty": "宋",
        "collection_info": null
    },
    {
        "title": "次韵补之续思越吟",
        "author": "李光",
        "content": "俗轨纷纷正背驰，鑑中白髪愧明时。\n致身何必营三窟，入仕聊同庇一枝。\n故里有怀松菊老，圣朝无用计谋奇。\n相从喜有忘形侣，杖屦山樊酒满巵。",
        "dynasty": "宋",
        "collection_info": null
    },
    {
        "title": "奉和补之至日书怀",
        "author": "李光",
        "content": "薄宦伶俜祗自伤，捧巵无復献华堂。\n暗惊老去苍颜在，谁道阴铺白昼长。\n天际云烟成五色，尧阶鸳鹭列千行。\n悬知冻笔孤吟罢，徙倚南窗揖翠浪。",
        "dynasty": "宋",
        "collection_info": null
    },
    {
        "title": "次韵七夕",
        "author": "李光",
        "content": "犊鼻长挑竹杖头，未能免俗想清流。\n西来谁遣青禽至，仙去还乘白鹤游。\n天上欢娱纔瞬息，人间恩爱漫绸缪。\n穿针乞巧真儿戏，曝腹庭中更可羞。",
        "dynasty": "宋",
        "collection_info": null
    },
    {
        "title": "又德循补之宠示七夕酬唱聊发狂言以当一笑",
        "author": "李光",
        "content": "好事多应与愿违，经年消息却如期。\n匆匆旧约重寻处，耿耿银河欲渡时。\n绰约肌肤云路远，低迷帘幕玉鈎垂。\n夜凉风露非尘世，天外弯弯堕月眉。",
        "dynasty": "宋",
        "collection_info": null
    },
    {
        "title": "补之以炼养之说勉德循眷眷之意并见二诗若惧其不我从者以待德循可也他人能无诮乎因次韵奉寄  其一",
        "author": "李光",
        "content": "漫道壶中别有春，枉教众楚笑齐人。\n本来妙说元无说，信是灵真未识真。\n佩剑携书如可继，杀鸡炊黍不妨频。\n相逢且说无生话，若问长生有大钧。",
        "dynasty": "宋",
        "collection_info": null
    },
    {
        "title": "补之以炼养之说勉德循眷眷之意并见二诗若惧其不我从者以待德循可也他人能无诮乎因次韵奉寄  其二",
        "author": "李光",
        "content": "不用休粮学隐沦，眼前无事即仙人。\n解官终作陶元亮，晦迹聊同郑子真。\n交友尽缘酬唱密，关山岂碍往来频。\n流行坎止平生志，寿夭还如泥在钧。",
        "dynasty": "宋",
        "collection_info": null
    },
    {
        "title": "客醉而亟归不虑畏涂之可戒当为罪首丞令不行与吏慢丞命其罪均也以为不然则县令先入又何逃焉因次韵戏答德循且诮深山道人眷眷炬火非胥靡登危而不栗者遂并以寄之",
        "author": "李光",
        "content": "肩舆归去未全醒，倚户何人念远征。\n事在赦前皆可罪，过因酒后各原情。\n壶中未便乘风去，夜半何妨秘息行。\n不向险中求不死，却因何处觅长生。",
        "dynasty": "宋",
        "collection_info": null
    },
    {
        "title": "次韵补之瑶堂瑞莲",
        "author": "李光",
        "content": "映水双开带晚烟，丹葩浥露鬬鲜妍。\n瑶堂地产金莲瑞，蒿里人归玉府仙。\n并立江皋珠佩冷，相亲汉苑晓粧偏。\n舜庭敷奏无虚日，潜德并遗柱史传。",
        "dynasty": "宋",
        "collection_info": null
    },
    {
        "title": "和睡起饮茶",
        "author": "李光",
        "content": "虚堂清簟午抛簪，人静疏帘映昼阍。\n身过中年心已倦，病因烦暑气常昏。\n紫烟碧月天初赐，乳窦寒泉世莫论。\n尘味暂忘惟嗜此，更无余思到芳樽。",
        "dynasty": "宋",
        "collection_info": null
    },
    {
        "title": "赠高申",
        "author": "李光",
        "content": "夜半匆匆离府庠，那知造物相槐忙。\n直言贾祸飜成福，正论惊人竟擅场。\n庚戌抡魁卿有技，甲辰近榜士流芳。\n勉旃学问全名节，富贵傥来如探囊。",
        "dynasty": "宋",
        "collection_info": null
    },
    {
        "title": "送韦子骏赴中书舍人召",
        "author": "李光",
        "content": "桃李成蹊竹径幽，几年依隐玩林丘。\n日边紫诏频催入，郭外青山故挽留。\n河右始知天子圣，淮南应寝叛臣谋。\n丝纶世掌真余事，济难徐观用巨舟。",
        "dynasty": "宋",
        "collection_info": null
    },
    {
        "title": "贼退双溪楼遣兴",
        "author": "李光",
        "content": "朝来喜见妖氛静，坐觉山川胜气还。\n关塞罢征车马健，郊原得雨老龙闲。\n黄绵惯拥茅檐日，白髪羞陪玉笋班。\n好在故园兵火后，那无破屋两三间。",
        "dynasty": "宋",
        "collection_info": null
    },
    {
        "title": "八月晦日游东山彦约有诗次韵为谢二首  其一",
        "author": "李光",
        "content": "永夜全茎下九天，郊垧风物正凄然。\n百年宝地空萧瑟，十里青山水接连。\n局上笑谈棋易胜，坐中奇险句难联。\n定回老演应相问，浄社何时到白莲。",
        "dynasty": "宋",
        "collection_info": null
    },
    {
        "title": "八月晦日游东山彦约有诗次韵为谢二首  其二",
        "author": "李光",
        "content": "燕坐僧窗爇水沈，暂时尘务不关心。\n殿堂突兀诸天拥，花木扶疏曲径深。\n节近重阳堪把翫，景如图画费摹临。\n秋晴急趁黄花约，短日凄风易作霖。",
        "dynasty": "宋",
        "collection_info": null
    },
    {
        "title": "辛亥中春遂宫祠之请自渔浦转山入离渚宿化城以归道中成鄙句",
        "author": "李光",
        "content": "谁倩冰霜一扫空，旋烘和气转春风。\n野田溢水层层落，山路催花树树红。\n门巷旋教开竹径，姓名初喜挂琳宫。\n江湖乍脱风波地，莫拟扁舟伴钓翁。",
        "dynasty": "宋",
        "collection_info": null
    },
    {
        "title": "独宿有怀",
        "author": "李光",
        "content": "危亭搔首拨寒灰，夜久无人共一杯。\n湿翠沾云溪外竹，暗香浮月壠头梅。\n乌啼日落孤村晚，被冷灯青夜梦回。\n还许对床寻旧约，肩舆应为我重来。",
        "dynasty": "宋",
        "collection_info": null
    },
    {
        "title": "次韵幕僚喜雨诗卷",
        "author": "李光",
        "content": "皇天欲遣雨催诗，润泽焦枯自应期。\n江上半犂如有继，田家一饱岂无时。\n汉军乏食徴方急，商后精祈事敢遗。\n嘉谷蒿莱俱茂遂，故应沛泽称平施。",
        "dynasty": "宋",
        "collection_info": null
    },
    {
        "title": "题尘外堂",
        "author": "李光",
        "content": "故园重到豁尘襟，桃李成蹊竹坞深。\n三径频来无俗客，五更唤起有鸣禽。\n溪光山影常遮眼，酒醆茶瓯独挂心。\n尘外莫言无一事，苔痕扫尽復相侵。",
        "dynasty": "宋",
        "collection_info": null
    },
    {
        "title": "归五松有作呈陈志尹诸兄",
        "author": "李光",
        "content": "几年辛苦厌兵间，多谢君恩肯放还。\n故里萧骚松竹在，流年荏苒鬓毛斑。\n愁多不分青春过，睡足聊欣白昼闲。\n况有弟兄同保社，年年携酒共浇山。",
        "dynasty": "宋",
        "collection_info": null
    },
    {
        "title": "復用前韵简志尹",
        "author": "李光",
        "content": "已谋湖上屋三间，身退聊同倦鸟还。\n老去最便青篛笠，梦回空想紫宸班。\n招邀山月当轩醉，结约江鸥作伴闲。\n赖有渊明能赋咏，悠然把酒对南山。",
        "dynasty": "宋",
        "collection_info": null
    },
    {
        "title": "和孚先兄安贫乐道以书史自娱嘉叹成咏",
        "author": "李光",
        "content": "青山绕屋水侵篱，拙计何妨与世违。\n窗有残灯供夜读，瓶无储粟补朝饥。\n日长门巷荆枝合，岁暮风霜塞鴈归。\n白首重来耆旧尽，余年从此永相依。",
        "dynasty": "宋",
        "collection_info": null
    },
    {
        "title": "次韵孚先兄宠示汲古佳章",
        "author": "李光",
        "content": "瓮牖蓬牎守素风，弟兄来往一生中。\n祇凭六籍为修绠，岂有双梁架綵虹。\n朝市山林非有异，众生心佛本来同。\n谁知白首维摩老，万事都将袖被蒙。",
        "dynasty": "宋",
        "collection_info": null
    },
    {
        "title": "今岁遇元夕于五松连日大雪巷陌萧然孚先兄有诗诧灯火之盛因成四韵",
        "author": "李光",
        "content": "里巷萧条户半扃，更无冷月挂山城。\n荧荧小市唯渔火，耿耿幽窗但雪声。\n海国此时瞻气象，端门何日覩升平。\n会须一扫阴霾尽，尽放冰轮彻夜明。",
        "dynasty": "宋",
        "collection_info": null
    },
    {
        "title": "孚先兄以连雨形于咏歌是时适闻韩侯淮北之捷因次韵",
        "author": "李光",
        "content": "頽垣败屋未须悲，淮北于今暗铁衣。\n背水汉营朝气鋭，青冈敌骑夜声微。\n萧条里巷徴符急，浩渺江湖羽檄稀。\n不及戎行亲矢石，独将诗礼继庭闱。",
        "dynasty": "宋",
        "collection_info": null
    },
    {
        "title": "伏覩亲征榜又闻韩侯过江北是皆可喜然小臣区区亦有不胜忧者輙次韵成鄙句呈子骏侍郎",
        "author": "李光",
        "content": "亲征一纸诏书颁，顿觉中原气象还。\n漫说风沙临瀚海，遥怜草木旧淮山。\n百年社稷倾危后，一掷干坤胜负间。\n北望銮舆心共折，小臣无路得追攀。",
        "dynasty": "宋",
        "collection_info": null
    },
    {
        "title": "和孚先兄久雨",
        "author": "李光",
        "content": "未容春色到园林，寂寞莺花困久阴。\n积潦坏墻低易补，晓寒侵被破难禁。\n门闲剩欲偿诗债，裘敝犹堪当酒金。\n昨夜东风扫羣翳，放迴天地发生心。",
        "dynasty": "宋",
        "collection_info": null
    },
    {
        "title": "甲寅仲秋水涨独民先兄元发弟徙居招提日有登览棋酒之胜连日雨復大作水且洊至举室几于湿浸仰二公之旷达叹辎重之为累輙成鄙句以寄并呈志尹宣教表兄洎往来诸友兄一笑",
        "author": "李光",
        "content": "活计从来祗旋营，急难方悟此生轻。\n资身但有书盈腹，润屋不将金满籯。\n尘榻晓寒资酒力，空阶夜雨杂棋声。\n茗瓯时赴汤休约，肯念人间雨与晴。",
        "dynasty": "宋",
        "collection_info": null
    },
    {
        "title": "喜晴",
        "author": "李光",
        "content": "西风一夜卷层波，并落人声喜气多。\n巨浸涨天吞梦泽，空庭积水湛星河。\n光摇万瓦疑浮动，翠飐羣山巧琢磨。\n从此江湖更清旷，肯将轩冕换渔蓑。",
        "dynasty": "宋",
        "collection_info": null
    },
    {
        "title": "赋长庆寺白桃花",
        "author": "李光",
        "content": "似与江梅欲抗衡，空庭初见数枝横。\n素肌临水琼琚冷，落叶沾苔絮雪轻。\n玉体生来清自韵，冰魂别后梦难成。\n故应天遣娱春晚，一洗人间紫与頳。",
        "dynasty": "宋",
        "collection_info": null
    },
    {
        "title": "三月十一日独寓经阁民先元发商叟见过纵步长廊因至旼师房爱其洁雅携棋瀹茗竟日而归因成鄙句",
        "author": "李光",
        "content": "长廊散步寻僧话，青眼相邀得老旼。\n久礼懴堂心独苦，惯迎野客语尤真。\n当轩翠竹根根静，对手拈棋局局新。\n日暮循堤还旧隐，一杯那復较醨醇。",
        "dynasty": "宋",
        "collection_info": null
    },
    {
        "title": "晚晴",
        "author": "李光",
        "content": "宿云解駮远峰青，谷鸟惊呼报午晴。\n屋冷篱疏茅店迥，路平沙软笋舆轻。\n行穷坡岭山方好，捲尽旌旗眼更明。\n慷慨未须关世务，胸怀得酒暂能平。",
        "dynasty": "宋",
        "collection_info": null
    },
    {
        "title": "赠池元坚  其一",
        "author": "李光",
        "content": "去国曾闻首扣阍，今聆议论汗浆飜。\n忠忱我愧西都向，行谊君贤太学蕃。\n壁水门开趋辇路，黄封囊奏乞神幡。\n英风义概几成俗，涵养都由圣主恩。",
        "dynasty": "宋",
        "collection_info": null
    },
    {
        "title": "赠池元坚  其二",
        "author": "李光",
        "content": "常丞若问老庸斋，屋借湖光一镜开。\n执卷多应鹄袍至，载醪无復绣衣来。\n渔樵剩喜皆予伍，鸥鹭相忘不我猜。\n翰长邻居清健甚，时时赓唱亦奇哉。",
        "dynasty": "宋",
        "collection_info": null
    },
    {
        "title": "孤坐有怀",
        "author": "李光",
        "content": "烛底黄花伴独醒，小窗寒月半栊明。\n满添宿火留香雾，重理残杯渍落英。\n老骥自能寻旧枥，偏师暂喜解长城。\n独余惠远秋莲社，怀抱时时得再倾。",
        "dynasty": "宋",
        "collection_info": null
    },
    {
        "title": "蘧庵道人寄和重九感怀诗五章语皆超胜意兼释老輙次其韵",
        "author": "李光",
        "content": "百岁光阴日半斜，因缘已透更何嗟。\n饱参禅窟传心印，一见桃溪悟落花。\n了得顿门方自在，修持径路断无差。\n世人学道徒勤苦，终日蒸炊只是沙。",
        "dynasty": "宋",
        "collection_info": null
    },
    {
        "title": "次曾敦史会秀野诗韵  其一",
        "author": "李光",
        "content": "握手相逢醉别筵，兴酣真是饮中仙。\n一枰聊欲观成败，三盏何劳辨圣贤。\n老去不传巫峡梦，夜来频嚥玉池泉。\n鑑湖自昔多清赏，结约芒鞋上钓船。",
        "dynasty": "宋",
        "collection_info": null
    },
    {
        "title": "次曾敦史会秀野诗韵  其二",
        "author": "李光",
        "content": "闲地逢君怀抱开，携壶选胜得同来。\n青山满眼空排闼，红袖何人为举杯。\n四面轩窗供眺望，一时簪履许参陪。\n黄昏渺渺溪桥路，灯火微明恨独回。",
        "dynasty": "宋",
        "collection_info": null
    },
    {
        "title": "厉安行结小庵湖山之间破竹激水甚自适杜得之作诗因次其韵",
        "author": "李光",
        "content": "不慕轩裳慕隐沦，直将富贵比浮云。\n竹沟引水通银汉，石甃澄澜起縠纹。\n湖上三间容我卜，溪边一派与君分。\n枕流潄石平生事，黜陟从今了不闻。",
        "dynasty": "宋",
        "collection_info": null
    },
    {
        "title": "比见客谈东福昌之胜若可避世恨未能一游偶杜某出诸公宿云庵诗轴戏题其后",
        "author": "李光",
        "content": "闻道招提枕半冈，结茅真在白云乡。\n岚光滴沥衣裳冷，爽气空蒙枕簟凉。\n幻灭不传神女梦，心清时到赞公房。\n是身直与云相似，肯与众生出岫忙。",
        "dynasty": "宋",
        "collection_info": null
    },
    {
        "title": "不出示邻士",
        "author": "李光",
        "content": "小窗秋半日晖晖，蠧简陈编渐可窥。\n晨起已空摩诘室，晚凉深下董生帷。\n参差红影蕉临水，散漫寒香菊遶篱。\n从此杖藜休引步，习池花草任离披。",
        "dynasty": "宋",
        "collection_info": null
    },
    {
        "title": "与得之手谈约不胜者赋诗探题得题厉吉老所居得之当作予和之云",
        "author": "李光",
        "content": "闻道全家避乱离，数间茅屋畏人知。\n闲寻倦鸟安巢处，静看孤云出岫时。\n瓮酿浊醪缘好客，棋翻妙着待赢诗。\n从来谷口称真隐，应笑通衢卖卜医。",
        "dynasty": "宋",
        "collection_info": null
    },
    {
        "title": "陈氏园亭",
        "author": "李光",
        "content": "花径微通竹径幽，暮年清赏在林丘。\n登临未觉三山隔，俯仰常随万壑流。\n乐土自应多乐事，闲身居此得闲游。\n酒杯棋局平生事，莫把枯肠数搅搜。",
        "dynasty": "宋",
        "collection_info": null
    },
    {
        "title": "游智林寺",
        "author": "李光",
        "content": "扁舟来访小丛林，花木通幽院落深。\n旋拂胡床成午梦，闲持贝叶动秋吟。\n竹声瑟瑟生虚籁，山意峨峨入素琴。\n更喜老纲能会事，手携鑪铫自相寻。",
        "dynasty": "宋",
        "collection_info": null
    },
    {
        "title": "独宿报恩寺次韵",
        "author": "李光",
        "content": "竹枝桐叶满秋霜，愁倚栏干望草堂。\n过涧歇时芳草渡，遶池游处芰荷香。\n应思佳客伤情远，欲诉衷情促拍忙。\n好是山亭宴僚友，夜深红烛映天长。",
        "dynasty": "宋",
        "collection_info": null
    },
    {
        "title": "干誉舍人将赴召前一日录示左丞公昔年见寄佳什輙用韵奉送  其一",
        "author": "李光",
        "content": "不用移文託北山，须公一出济时艰。\n飞鳬自欲朝天阙，老骥终思入帝闲。\n直使姦谀俱落胆，要令凋瘵变驩颜。\n中兴事业须耆杰，炯炯何妨两鬓斑。",
        "dynasty": "宋",
        "collection_info": null
    },
    {
        "title": "干誉舍人将赴召前一日录示左丞公昔年见寄佳什輙用韵奉送  其二",
        "author": "李光",
        "content": "阴崖结屋全家隐，世路风波任险艰。\n白首嗟予三黜惯，青山羡子十年闲。\n时危莫忘频攀槛，主圣何妨数犯颜。\n贾谊归来定前席，金銮玉简缀清班。",
        "dynasty": "宋",
        "collection_info": null
    },
    {
        "title": "世綵堂",
        "author": "李光",
        "content": "耕桑不扰罢开边，家国安荣二百年。\n三世綵衣疑有种，一门忠孝岂无传。\n遭时自致公卿贵，积庆多因父祖贤。\n鹤骨松标长照世，不须图画上凌烟。",
        "dynasty": "宋",
        "collection_info": null
    },
    {
        "title": "送张子猷给亊帅福唐",
        "author": "李光",
        "content": "五马东来隘里闾，旌旗照海奉安舆。\n时危未暇寛徭役，岁歉无劳进羡余。\n赤子弄兵先解散，乌衣侮法费驱除。\n兵戈满眼瞻王室，邮传时时附諌书。",
        "dynasty": "宋",
        "collection_info": null
    },
    {
        "title": "十二月二十五日诗悼傅子骏给事",
        "author": "李光",
        "content": "归寻北海桥边路，恸哭斯人但故庐。\n三径空存陶令菊，万籖难见邺侯书。\n丹青写照空留影，慷慨论文孰起予。\n叹息平生英妙气，只今寂寞契真如。",
        "dynasty": "宋",
        "collection_info": null
    },
    {
        "title": "悼陆公彦常右司",
        "author": "李光",
        "content": "藴藉风流绝世稀，妙年词赋迈云机。\n汉庭留滞冯唐老，越国雍容贺监归。\n方喜锵金翔禁闼，忽惊埋玉掩泉扉。\n伤心里巷从游地，独对秋风泪湿衣。",
        "dynasty": "宋",
        "collection_info": null
    },
    {
        "title": "送廖用中侍郎知漳州",
        "author": "李光",
        "content": "羡君忠孝两无亏，出处雍容自造微。\n供帐都门疏受去，怀章郡邸买臣归。\n君恩已荷全家饱，治绩行看百姓肥。\n回首文昌旧游地，相从渐觉故人稀。",
        "dynasty": "宋",
        "collection_info": null
    },
    {
        "title": "自天姥入石桥路虽险绝而气象殊胜殆非人境予将遥礼方广诸尊者偶成鄙句",
        "author": "李光",
        "content": "晓入天台访石梁，萦纡岭路遶羊肠。\n溪田溢水层层落，岩壑经秋步步凉。\n花乳散瓯争供茗，瑞光腾彩竞拈香。\n心知未是真消息，方丈蓬壶共渺茫。",
        "dynasty": "宋",
        "collection_info": null
    },
    {
        "title": "亨仲察判赴召以重阳日酌酒梦草堂赋诗送行",
        "author": "李光",
        "content": "梦草池边一笑同，冥冥云迹羡飞鸿。\n青山不属红莲客，黄菊羞簪白髪翁。\n直使淮南叛谋寝，未妨冀北马羣空。\n中兴事业须公等，勿惮危言达圣聪。",
        "dynasty": "宋",
        "collection_info": null
    },
    {
        "title": "远蒙宫使密学侍郎宠示和章谨再用韵寄呈",
        "author": "李光",
        "content": "畴昔心亲迹异同，端如社燕与秋鸿。\n关河此日归真主，岩壑他年属两翁。\n老去熟知交友态，忧来顿悟世缘空。\n传闻敌骑谋深入，好为提兵剿勒聪。",
        "dynasty": "宋",
        "collection_info": null
    },
    {
        "title": "和戴禹功游水云馆",
        "author": "李光",
        "content": "举目江山有异同，笑谈尊俎恨匆匆。\n云烟杳霭长淮隔，花木扶疏曲径通。\n闲伴鳬鸥浮野水，未随鹰隼击秋空。\n会当雪后寻君去，不学子猷清兴终。",
        "dynasty": "宋",
        "collection_info": null
    },
    {
        "title": "送禹功还锡山",
        "author": "李光",
        "content": "羽书烽火迫防秋，努力聊寛圣主忧。\n契阔友生多散落，急难兄弟自相求。\n归欤便可追吴隐，相对安能效楚囚。\n从此音尘渺江海，相思时上庾公楼。",
        "dynasty": "宋",
        "collection_info": null
    },
    {
        "title": "九日会南楼坐客十有二人以人世难逢开口笑菊花须插满头归分韵得归字",
        "author": "李光",
        "content": "不用携壶上翠微，南楼风景古云稀。\n宁辞坐上吹乌帽，应笑篱边候白衣。\n举目佳山伤客意，满园丛菊待人归。\n分题未尽宾僚数，更看纹楸小合围。",
        "dynasty": "宋",
        "collection_info": null
    },
    {
        "title": "次韵子忱郎中九日南楼宴集",
        "author": "李光",
        "content": "登楼把酒面孱颜，富贵功名了不关。\n千古池台悲帝子，一时宾幕陋龙山。\n影沈寒水鴈声断，香抱秋花蝶意闲。\n八郡往来聊自哂，孤云出岫尚知还。",
        "dynasty": "宋",
        "collection_info": null
    },
    {
        "title": "达明宫使右丞宠寄新诗輙次韵为谢二首  其一",
        "author": "李光",
        "content": "吏役无因棹酒船，一杯萧寺破茶烟。\n文章雅健追前辈，交旧凋零感暮年。\n闻道岩廊勤注想，岂容琳馆久回旋。\n好风吹寄凌云句，无数珠玑堕我前。",
        "dynasty": "宋",
        "collection_info": null
    },
    {
        "title": "达明宫使右丞宠寄新诗輙次韵为谢二首  其二",
        "author": "李光",
        "content": "衰白相逢赣水边，十年存没竟谁贤。\n别来旧隐荒三径，醉后高谈惊四筵。\n晚节功名君未免，半生忧患我堪怜。\n秋风久负莼鲈约，归梦时时到剡川。",
        "dynasty": "宋",
        "collection_info": null
    },
    {
        "title": "宫使少卿作喜雨诗予輙续貂然连日烝鬰雨意殊未解霅川地濒太湖畏雨而喜旱亦有足忧者輙再和贺子忱韵并呈少卿公一笑",
        "author": "李光",
        "content": "老钝安能济中兴，知君此意每推诚。\n邦人虽喜天心格，农夫预忧禾耳生。\n秋后竹阴侵簟冷，梦回蛩响杂阶声。\n雨溪自昔传佳咏，云水相依夜自明。",
        "dynasty": "宋",
        "collection_info": null
    },
    {
        "title": "次韵刘仲皋少卿喜雨",
        "author": "李光",
        "content": "汉诏寛慈下玉京，人心天意格精诚。\n初欣父老扶携听，忽看风云汹涌生。\n千里沾濡随渥泽，万家愁嘆变欢声。\n南楼夜色晴方好，与子赓歌待月明。",
        "dynasty": "宋",
        "collection_info": null
    },
    {
        "title": "富阳道中怀刘希颜兼得道任书寄二公",
        "author": "李光",
        "content": "渺渺平芜雪正晴，旋驱征骑出郊垧。\n越山似我头全白，江柳如君眼欲青。\n有信梅花传驿使，忘机鸥鸟恋沙汀。\n洞霄结约香灯社，便欲相从老翠屏。",
        "dynasty": "宋",
        "collection_info": null
    },
    {
        "title": "余丈中大自虔还鄱阳弭节豫章南浦亭下相从累日议论慨然志节弥励感叹不足成鄙句送行",
        "author": "李光",
        "content": "抗志潜心六籍中，文章直欲拟轲雄。\n谁云前辈风流尽，尚有斯人气味同。\n南浦送行伤碧草，北窗归卧享清风。\n君王寤寐思黄髪，会见蒲轮徴此翁。",
        "dynasty": "宋",
        "collection_info": null
    },
    {
        "title": "予得罪南迁朝廷枢密院凖备差遣张君送伴凡八十日予嘉其勤于其行也作诗送之  其一",
        "author": "李光",
        "content": "日日孤村对落晖，瘴烟深处忍分离。\n追攀重见蔡明远，赎罪难逢郭子仪。\n南渡可忧鸢共堕，北辕应喜鴈相随。\n马蹄惯踏关山路，他日重来更送谁。",
        "dynasty": "宋",
        "collection_info": null
    },
    {
        "title": "予得罪南迁朝廷枢密院凖备差遣张君送伴凡八十日予嘉其勤于其行也作诗送之  其二",
        "author": "李光",
        "content": "瘦筇羸马一貂裘，江浙湖湘得纵游。\n万里远劳君伴送，隔年应笑我淹留。\n默祈衡岳云开岭，夜入浯溪月满舟。\n北阙旧交如问讯，为言白尽老人头。",
        "dynasty": "宋",
        "collection_info": null
    },
    {
        "title": "分水铺步月",
        "author": "李光",
        "content": "人随乌鹊正南飞，月到中天列宿稀。\n远近江峦明霁色，横斜烟雾助清辉。\n危亭搔首风传笛，迥野微行露湿衣。\n儿女未须频怅望，春来应与鴈同归。",
        "dynasty": "宋",
        "collection_info": null
    },
    {
        "title": "余将卜居水东先以诗寄吴令",
        "author": "李光",
        "content": "茅斋背郭面孱颜，已有幽人约往还。\n学道远寻岣嵝令，卜居长占荔支湾。\n窗间山色红尘远，竹外棋声白昼闲。\n静扫风轩同宴坐，柴扉应为夜留关。",
        "dynasty": "宋",
        "collection_info": null
    },
    {
        "title": "签判黄元功顷摄守蔚平枕江有小亭予假居久之稍加葺治且作诗其上名之曰横江今既还职辄用写呈",
        "author": "李光",
        "content": "西来一水护山城，突兀横江占小亭。\n春尽浪花浮竹屋，夜深渔火乱沙汀。\n支颐尘榻清无梦，隐几明窗醉有经。\n扫洒待君还旧隐，却来相对守黄庭。",
        "dynasty": "宋",
        "collection_info": null
    },
    {
        "title": "寄内",
        "author": "李光",
        "content": "学道参禅久不成，惟将曲糵破愁城。\n三杯径醉客已去，一枕未回天欲明。\n长羡篱边元亮醉，谁怜泽畔屈原醒。\n瓮头浊酒须多酿，凖拟归来细细倾。",
        "dynasty": "宋",
        "collection_info": null
    },
    {
        "title": "迁城南新居",
        "author": "李光",
        "content": "背郭通幽面翠微，病躯野性最相宜。\n旋栽花竹频开径，恐碍云山短着篱。\n晓日临窗时读易，晚凉隔屋听评棋。\n三年瘴岭无归日，聊向深林占一枝。",
        "dynasty": "宋",
        "collection_info": null
    },
    {
        "title": "次前韵",
        "author": "李光",
        "content": "瓮牖茅檐白版扉，地偏犹与病相宜。\n雨添山涧苔侵径，竹近阳陂笋过篱。\n三爵沉酣陶令酒，一奁成败谢公棋。\n车尘不到门前路，渐觉蒿莱长旧枝。",
        "dynasty": "宋",
        "collection_info": null
    },
    {
        "title": "申之移竹数十竿植之后圃增贲幽人之居作诗为谢",
        "author": "李光",
        "content": "节概平生慕此君，晚年流落偶相亲。\n装添小圃林泉胜，隔尽权门车马尘。\n雨浥寒梢香掩冉，月归疏影夜精神。\n他年亭下清阴满，谁记当时种莳人。",
        "dynasty": "宋",
        "collection_info": null
    },
    {
        "title": "再蒙自然使君宠和竹诗率尔为谢",
        "author": "李光",
        "content": "画手休夸最逼真，东墙月影画难亲。\n常陪翠柏凌寒景，几见夭桃委路尘。\n鸣凤引雏来应瑞，箨龙得雨便能神。\n双泉异日增幽胜，开盏时时中圣人。",
        "dynasty": "宋",
        "collection_info": null
    },
    {
        "title": "自然使君连赋竹诗辄復次韵",
        "author": "李光",
        "content": "闲客携觞日对君，岁寒相与独心亲。\n栽培野外千竿碧，抖擞胸中万斛尘。\n月影临窗如见画，风轮长笋不无神。\n使君好事频吟赏，萧洒襟怀似晋人。",
        "dynasty": "宋",
        "collection_info": null
    },
    {
        "title": "琼台",
        "author": "李光",
        "content": "玉台孤耸出尘寰，碧瓦朱甍缥缈间。\n爽气遥通天际月，沧波不隔海中山。\n潮平贾客连樯至，日晚耕牛带犊还。\n安得此身生羽翼，便乘风驭叩天关。",
        "dynasty": "宋",
        "collection_info": null
    },
    {
        "title": "庭植家琼山水北小园颇幽胜予顷寓双泉每食罢招邻士杖策访之园有小亭常与客对奕因名坐隐今岁亭侧辄生双竹庭植二子皆卓然有立岂造物者产此以瑞其家庭乎作长句赠之",
        "author": "李光",
        "content": "桃笙涩勒漫成林，并立林亭一径深。\n月下竞看双凤影，风来时听二龙吟。\n冰霜不改夷齐操，富贵无忘鲁衞心。\n寄语园人频爱护，等闲莫遣斧斤侵。",
        "dynasty": "宋",
        "collection_info": null
    },
    {
        "title": "用孟博寄孟坚韵",
        "author": "李光",
        "content": "汝到家时解我忧，归来何处遇中秋。\n梦游沧海休回首，路入浯滩稳泛舟。\n屋裏琴书无汝爱，宅边松菊为吾留。\n朋游若问南方事，莫说琼州胜越州。",
        "dynasty": "宋",
        "collection_info": null
    },
    {
        "title": "丙寅元日偶出见桃李已离披海南风土之异不无感叹独追维三伏中荔支之胜又江浙所不及也因并见于诗",
        "author": "李光",
        "content": "逐客新年偶叹嗟，海南风物异中华。\n溪边赤足多蛮女，门外青帘尽酒家。\n庭院秋深时有燕，园林春半已无花。\n堆盘荔子如冰雪，惟此堪将北地夸。",
        "dynasty": "宋",
        "collection_info": null
    },
    {
        "title": "久旱得雨奉呈申之权郡学士",
        "author": "李光",
        "content": "不用椎牛渎帝乡，精诚端可格穹苍。\n举头忽见千山雨，默祷惟凭一瓣香。\n已度南天三伏旱，未妨北牖午风凉。\n老蛟欲睡重鞭起，莫遣晴鸠唤夕阳。",
        "dynasty": "宋",
        "collection_info": null
    },
    {
        "title": "次林庭植喜雨韵",
        "author": "李光",
        "content": "一瓣黎沈彻九幽，随车甘雨散民忧。\n风声震海驱云出，雨点翻空捲地流。\n午夜村墟无吠犬，夕阳坡陇有耕牛。\n欢謡不独闻田父，更向东陵觅故侯。",
        "dynasty": "宋",
        "collection_info": null
    },
    {
        "title": "题将领占胜亭亭据双泉之上尽见城东南风物之胜落成之初屡来乞诗为赋长句云",
        "author": "李光",
        "content": "结茅坡顶俯平川，占得城东胜概全。\n衮衮长江通瀚海，森森乔木带云烟。\n月当庭户初圆夜，雾隐楼台欲雨天。\n玉帐今闻罢刁斗，却来闲处翫林泉。",
        "dynasty": "宋",
        "collection_info": null
    },
    {
        "title": "阜通阁",
        "author": "李光",
        "content": "危阁峥嵘枕碧流，筹心计虑匪人谋。\n千颿不隔云中树，万货来从徼外舟。\n富国要先除国蠧，利民须急去民蟊。\n使君不日归华近，要路翱翔徧十州。",
        "dynasty": "宋",
        "collection_info": null
    },
    {
        "title": "重阳后二日会严氏野趣亭坐客吴德永裴尧文杜志林林元宪李彦实严君锡魏介然及予八人因成拙诗以纪一时之集云",
        "author": "李光",
        "content": "已过重阳得胜游，海南秋色尚迟留。\n旋沽白酒君须醉，未信黄花蝶解愁。\n菡萏香浮曲沼静，槟榔叶暗小亭幽。\n始知风景中原隔，对泣何须效楚囚。",
        "dynasty": "宋",
        "collection_info": null
    },
    {
        "title": "唐常建作破山寺诗云竹径通幽处禅房花木深欧阳永叔毎叹赏此句以为不可及温陵康元寿守琼踰年乐其地僻而事简以清静治之于郡圃植竹数百竿中有小亭因榜曰通幽偶成拙句",
        "author": "李光",
        "content": "萧洒襟怀慕子猷，剩栽修竹径通幽。\n三间远比渊明宅，百尺徒夸庾亮楼。\n风送鸟声春寂寂，日筛帘影梦悠悠。\n破山绝景亲曾到，谁遣移来海外州。",
        "dynasty": "宋",
        "collection_info": null
    },
    {
        "title": "八月十六夜江边对月",
        "author": "李光",
        "content": "晚雨冥蒙洗瘴尘，断云遮月尚鳞鳞。\n影涵涨浦摇金镜，光动天街碾玉轮。\n村市更无沽酒客，小楼时见捲帘人。\n不须辛苦琼台上，展席移觞近水滨。",
        "dynasty": "宋",
        "collection_info": null
    },
    {
        "title": "丁卯二月二十七日与客纵步至判官陈师正所居前有花竹后有港浦爱其幽胜退作此诗师正历官九任今年六十有一母年九十二岁杜门养亲不復仕宦盖琼士之安贫守道者也",
        "author": "李光",
        "content": "幽居非是避危机，涩勒遮藏客到稀。\n白髪不传毛义檄，青衫常戏老莱衣。\n舟行别浦随潮去，燕认低檐带雨归。\n从此欲寻棋酒社，肯论时节叩柴扉。",
        "dynasty": "宋",
        "collection_info": null
    },
    {
        "title": "寄内",
        "author": "李光",
        "content": "袅袅秋风度泬寥，卧闻微雨打芭蕉。\n黄花篱落重阳近，白髪江津客路遥。\n家信隔年新恨过，箧衣经暑旧香消。\n小槽正想珍珠滴，海舶来时寄一瓢。",
        "dynasty": "宋",
        "collection_info": null
    },
    {
        "title": "悼亡子诗",
        "author": "李光",
        "content": "脱屣尘寰委蜕蝉，真形渺渺驾非烟。\n丹台路杳无归日，白玉楼成不待年。\n宴坐我方依古佛，空行汝去作飞仙。\n恩深父子情难割，泪滴千行到九泉。",
        "dynasty": "宋",
        "collection_info": null
    },
    {
        "title": "次韵陈列之感春二首  其一",
        "author": "李光",
        "content": "新年人物自熙熙，綵索青帘到处垂。\n日暖桃蹊花落尽，雨深茅屋燕归迟。\n登山野屐应频蜡，出郭轻车想载脂。\n老境逢春正愁绝，为君援笔强题诗。",
        "dynasty": "宋",
        "collection_info": null
    },
    {
        "title": "次韵陈列之感春二首  其二",
        "author": "李光",
        "content": "堤柳垂垂拂路尘，长条祇解绊归人。\n营巢燕子穿帘急，带雨花枝照眼新。\n一壑风烟如可擅，满床书帙未全贫。\n狂吟痛饮须公等，枯木庵前草自春。",
        "dynasty": "宋",
        "collection_info": null
    },
    {
        "title": "四月十四日晚陈列之见顾追凉翫月于东桥之上辄成长句以写一时风景之胜",
        "author": "李光",
        "content": "小桥浮动似乘槎，坐看归牛带晚鸦。\n风捲断云飞玉马，水摇明月走金蛇。\n影翻凤尾槟榔叶，香散龙涎茉莉花。\n绝景胜游仍有伴，不妨流落在天涯。",
        "dynasty": "宋",
        "collection_info": null
    },
    {
        "title": "列之将归温陵以诗告别因次韵送行二首  其一",
        "author": "李光",
        "content": "相逢海上欲忘年，谁似君家父子贤。\n气比金茎吞沆瀣，文如岩壑带云烟。\n追随里巷吾无伴，独步诗骚子有权。\n青紫他年应俯拾，定中何必问诸天。",
        "dynasty": "宋",
        "collection_info": null
    },
    {
        "title": "列之将归温陵以诗告别因次韵送行二首  其二",
        "author": "李光",
        "content": "八年岭海未归人，万里天涯老病身。\n久堕黎蛮难择友，频经忧患易沾巾。\n我无妙策甘捐叶，子有长才预选抡。\n后夜更邀桥上月，为传羲御且停轮。",
        "dynasty": "宋",
        "collection_info": null
    },
    {
        "title": "孟坚将北归枕上成送行",
        "author": "李光",
        "content": "还家凖拟作重阳，行止升沈岂在忙。\n童稚迎门归亦好，云山作伴住何妨。\n经行汝政穷幽赏，宴坐吾今喜夜长。\n解柁径须寻旧隐，诛茅先葺竹间堂。",
        "dynasty": "宋",
        "collection_info": null
    },
    {
        "title": "己巳二月已发书殊不尽意偶成长句寄诸子侄并示元发商叟德举资万里一笑",
        "author": "李光",
        "content": "囊空无物寄妻儿，万里惟凭一首诗。\n旧日琴书都藞䕢，新年行步渐羸垂。\n时开竹户通幽径，旋结茅庵傍小池。\n永日无人惟宴坐，不贪杯酒不枰棋。",
        "dynasty": "宋",
        "collection_info": null
    },
    {
        "title": "己巳重九小集拙诗记海外风景之异呈亨叔",
        "author": "李光",
        "content": "十年重九老天涯，异域空惊节物佳。\n杨柳枝头无落叶，芙蓉池面有残花。\n篱边菊好延陶令，坐上诗成戏孟嘉。\n随分清欢须酩酊，归时风帽任欹斜。",
        "dynasty": "宋",
        "collection_info": null
    },
    {
        "title": "秋日题池南壁间",
        "author": "李光",
        "content": "牢落双泉一病翁，十年忧患扫还空。\n荷稀竹密宜秋雨，户窄檐低耐飓风。\n尽日抄书北窗下，有时闲步小桥东。\n谁知万水千山外，亦与乡居兴味同。",
        "dynasty": "宋",
        "collection_info": null
    },
    {
        "title": "记梦一首",
        "author": "李光",
        "content": "梦魂忽到姜山寺，竹径松门夜不关。\n堂上千灯还闪闪，池中一水自潺潺。\n十年迥悟空心法，万里归寻葬骨山。\n欹枕觉来城角动，床头残月尚弯环。",
        "dynasty": "宋",
        "collection_info": null
    },
    {
        "title": "和郡守喜雨之什",
        "author": "李光",
        "content": "一犁甘泽应虔恭，顿觉山川返旧容。\n宿霭酿成千嶂雨，迅雷惊起九渊龙。\n水生洲渚寛溪女，润浃郊原慰老农。\n衰病不知春过去，强持杯酒略相从。",
        "dynasty": "宋",
        "collection_info": null
    },
    {
        "title": "魏子介然甲戌中春不远数百里访予寂寞之滨予方厄穷适此久旱市无鱼肉园乏佳蔬介然处之宴然眷眷不忍舍去予与介然别久介然气貌议论益超然孟夏既望慨然请辞欲归筑室读未见之书科举之文不足学走笔作长句送行且勉使力学志其远且大者仍用喜雨诗韵",
        "author": "李光",
        "content": "爱君凛凛有英风，刮目相看为改容。\n榻解久悬延孺子，楼登百尺卧元龙。\n货因缕积成良贾，学务深耕鄙惰农。\n已约三冬重过我，尽携书史日相从。",
        "dynasty": "宋",
        "collection_info": null
    },
    {
        "title": "人日偶得酒果因与客饮成鄙句并纪海外风物之异",
        "author": "李光",
        "content": "燕归茅屋草芊绵，节物方惊海外偏。\n风扫落花春寂寂，雨添幽涧水涓涓。\n腊醅每谢邻邦馈，北果来从贾客船。\n胜日漫逢聊一笑，白头那问岁时迁。",
        "dynasty": "宋",
        "collection_info": null
    },
    {
        "title": "二月三日作真率会游载酒堂呈坐客  其一",
        "author": "李光",
        "content": "郊外初闻黄栗留，仲春风物渐和柔。\n杀鸡炊黍成真率，挈榼携棋得胜游。\n聊欲劝君终日醉，未须悲我十年流。\n朝来已换轻衫窄，酒尽何妨典破裘。",
        "dynasty": "宋",
        "collection_info": null
    },
    {
        "title": "二月三日作真率会游载酒堂呈坐客  其二",
        "author": "李光",
        "content": "路接蓬瀛日景迟，尘心消尽忘归期。\n雨余荒草侵三径，风起微澜皱一池。\n晚色远涵残照外，春光欲近禁烟时。\n黄鹂不肯檐间语，隔叶相呼过别枝。",
        "dynasty": "宋",
        "collection_info": null
    },
    {
        "title": "二月九日北园小集烹茗奕棋抵暮坐客及予皆霑醉无志一时之胜者今晨枕上偶成鄙句写呈逢时使君并坐客",
        "author": "李光",
        "content": "胜日邀朋醉北园，森森乔木欲参天。\n更无粉色污尊俎，只有琴声敌管絃。\n腊酒旋开浮绿蚁，春芽初破瀹新泉。\n欲修禊事清明近，曲水流觞拟晋贤。",
        "dynasty": "宋",
        "collection_info": null
    },
    {
        "title": "七月既望雨后对月招邻人夜饮不至独酌成诗一首以写一时之景",
        "author": "李光",
        "content": "虹敛江空正寂寥，苦无灯火夜萧萧。\n暮潮和雨归沧海，华月穿云上碧霄。\n沙路微行尘不到，柴门深闭客难招。\n一杯黎酒还成醉，羁枕时闻犬度桥。",
        "dynasty": "宋",
        "collection_info": null
    },
    {
        "title": "秋夜有怀",
        "author": "李光",
        "content": "金炉未冷旋添香，风静云开月到廊。\n何处独吹西塞曲，无人同醉北窗凉。\n鳞鸿路隔书难寄，鼓角声迟夜渐长。\n明日欲寻真率约，浊醪时许过邻墙。",
        "dynasty": "宋",
        "collection_info": null
    },
    {
        "title": "海南气候与中州异羣花皆早发至春时已尽独荷花自三四月开至穷腊与梅菊相接虽花头小而香色可爱顷岁苏端明谪居此郡尝和渊明诗其略云城南有荒池琐细谁復采幽姿小芙蕖香色独未改即此池也今五十余年池益增广临川陈使君復结屋其上名宾燕堂今夏得雨迟七月末花方盛开因成此诗约胜日为采莲之集云",
        "author": "李光",
        "content": "秋来雨足溢方塘，华屋临流四面凉。\n风飐圆荷翻翠盖，水涵芳蘂艶红粧。\n淡烟难掩天真色，薄日时烘自在香。\n诗老未须讥琐细，解陪梅菊到冰霜。",
        "dynasty": "宋",
        "collection_info": null
    },
    {
        "title": "昨晚约逢时使君今日食后过宾燕瀹茗观莲今日雨忽作因记东坡游西湖遇雨诗云湖光潋灔晴方好山色空蒙雨亦奇之句作雨中观莲诗戏呈并示同行诸君",
        "author": "李光",
        "content": "城南方沼尽栽莲，得雨花开晚更妍。\n自有清芬来袭袂，不须红粉笑当筵。\n彤霞晕脸深还浅，碧盖跳珠碎復圆。\n更拟中秋陪燕赏，月娥休妬水中仙。",
        "dynasty": "宋",
        "collection_info": null
    },
    {
        "title": "移具访逢时坚白堂",
        "author": "李光",
        "content": "已许携壶就绮罗，却因风雨断经过。\n不辞美酒十分劝，欲听佳人一曲歌。\n掌上要观摩勒果，池中难借右军鹅。\n使君独醒空回去，被冷灯青客奈何。",
        "dynasty": "宋",
        "collection_info": null
    },
    {
        "title": "庚午重九予以忧患经此节物亦强举杯復同坐客步至陈氏水阁率尔成韵",
        "author": "李光",
        "content": "累岁严亭会众宾，今年九日未全贫。\n樽中有酒须招客，篱外无花免笑人。\n竹杖芒鞋行自惯，风轩水阁坐来频。\n鬓边强把茱萸插，万里谁嗟老病身。",
        "dynasty": "宋",
        "collection_info": null
    },
    {
        "title": "辛未岁旦用苏子由韵成两诗寄诸子侄  其一",
        "author": "李光",
        "content": "朋游族党死生分，老寿今居第二人。\n松竹饱经炎海瘴，柳梅空想越溪春。\n身行九折心无转，息住三田气自新。\n白昼渐长窗日暖，始知羲驭解停轮。",
        "dynasty": "宋",
        "collection_info": null
    },
    {
        "title": "辛未岁旦用苏子由韵成两诗寄诸子侄  其二",
        "author": "李光",
        "content": "频把光阴惜寸分，十年阅尽世中人。\n衰容暗换图中象，和气潜回海底春。\n香袅金炉沉水暖，茶烹石鼎乳泉新。\n丹元息息添真火，肯使空花翳五轮。",
        "dynasty": "宋",
        "collection_info": null
    },
    {
        "title": "吴德永远寄干栗五百颗荷其厚意戏作长句谢之",
        "author": "李光",
        "content": "海山深处住多年，容貌虽衰齿尚坚。\n长使玉泉归绛阙，毎留真火暖丹田。\n感君特地贻干栗，知我犹能咬石莲。\n土物欲寻香翠报，近来行市正增钱。",
        "dynasty": "宋",
        "collection_info": null
    },
    {
        "title": "四月望夜郡寮悉赴盛集羊荆华林伯寿伯安相继见过同登涌月阁待月成拙诗并呈常往来诸友",
        "author": "李光",
        "content": "杖藜欲往叹涂穷，赖有林庐寓此翁。\n日暮凭栏看涌月，夜凉开牖濯清风。\n浮沉直拟羣鸥鹭，冷暖安能效燕鸿。\n独酌城南二三子，携棋挈榼笑言同。",
        "dynasty": "宋",
        "collection_info": null
    },
    {
        "title": "羊荆华敞小轩面丛竹予以细香名之盖用杜子美风吹细细香之句因赋此诗",
        "author": "李光",
        "content": "负郭林庐带草堂，小亭轩敞对修篁。\n祖师但指青青色，诗老能闻细细香。\n风过户庭常掩冉，雨余衾枕自清凉。\n幽兰茉莉徒芬郁，气味不如君久长。",
        "dynasty": "宋",
        "collection_info": null
    },
    {
        "title": "昌化虽穷寂今岁偶诸处寄酒东船至得北果又老庖自海康来人日与客饮邂逅成醉座中赋此",
        "author": "李光",
        "content": "去年人日醉陈园，竹外风流洗瘴烟。\n花落野桃春寂寂，潮回南浦水涓涓。\n腊醅每谢邻邦使，北果常随贾客船。\n佳节漫逢聊一笑，老庖能鲙海鲈鲜。",
        "dynasty": "宋",
        "collection_info": null
    },
    {
        "title": "悼程伯宇尚书  其一",
        "author": "李光",
        "content": "目断佳城户一扃，名山千古返英灵。\n郡祠空復存图像，朝路无由认履声。\n大节已书班氏笔，丰碑应勒退之铭。\n文章不朽传贤嗣，收拾何劳假六丁。",
        "dynasty": "宋",
        "collection_info": null
    },
    {
        "title": "悼程伯宇尚书  其二",
        "author": "李光",
        "content": "壮节滋培雨露深，褎然文采冠儒林。\n恩霑二族全纯孝，忠贯三朝秉一心。\n墓木未悬吴札剑，断弦谁续伯牙琴。\n伤情故箧存遗帖，洒泪行间自不禁。",
        "dynasty": "宋",
        "collection_info": null
    },
    {
        "title": "八月一日诣新学瞻礼庙像退与客徜徉访寻幽胜所至清谈瀹茗晚至陈氏园亭酌乳泉而归一时清集无愧前人主簿赵元弼乃有厄陈之叹形于篇咏因次其韵兼呈诸友",
        "author": "李光",
        "content": "郊居多与泮宫邻，回首清游迹已陈。\n曳杖入门瞻庙像，穿林度壑访幽人。\n远稽邹鲁衣冠古，近揖江山气象新。\n饮水饭蔬真乐趣，始知席上有儒珍。",
        "dynasty": "宋",
        "collection_info": null
    },
    {
        "title": "元弼主簿喜饮而吝于开阁又累输棋不偿同僚颇以为言八月朔出郊乃有戹陈之叹因再次其韵",
        "author": "李光",
        "content": "飞盖追随访隐沦，坐中佳客有荀陈。\n贪杯且可偷邻瓮，爱竹何须问主人。\n雨后已看山色爽，云头渐喜月华新。\n烹羊载酒邀同社，冷落杯盘笑集珍。",
        "dynasty": "宋",
        "collection_info": null
    },
    {
        "title": "郡学落成之初八月二十二日陪郡守同来仍榜郡学二字遒劲结密观者兴叹是日燕郡僚并学职郡守谓予本起诸生俾预燕集因成鄙句呈逢时坐客",
        "author": "李光",
        "content": "气清天朗属中秋，黉舍初成燕鲁侯。\n依旧规模环璧水，斩新牌牓灿银鈎。\n青衿士子欣荣遇，白髪迂儒预胜游。\n尼父道行千载后，坐令南海变东周。",
        "dynasty": "宋",
        "collection_info": null
    },
    {
        "title": "海外自去冬不雨至今农圃俱病郡侯率僚友为民祈祷二月十八日祭社致斋是日雨作喜而成诗呈逢时使君",
        "author": "李光",
        "content": "随车甘雨应精祈，乐岁豊年喜有期。\n草色青青连粟壠，竹声细细想荷池。\n欣逢山路花开日，正值田家酒熟时。\n凖拟明朝风日好，野桃应有未开枝。",
        "dynasty": "宋",
        "collection_info": null
    },
    {
        "title": "灵真道人久无诗来用协甫韵并前篇寄之且拉尔耳翁同赋",
        "author": "李光",
        "content": "道人何处是生涯，山遶孤村水绕家。\n鬓裏雪霜全扫白，胸中梨枣旋开花。\n已乘绿景功初就，更服黄精善莫加。\n若向静中生妄想，还如炎地走冰车。",
        "dynasty": "宋",
        "collection_info": null
    },
    {
        "title": "林庭植虽已受代勉为感思之行交印后即浩然归隐徜徉里巷间以棋自娱乐哉未易得也因成拙句赠行",
        "author": "李光",
        "content": "历徧昌江守令权，却回小邑作神仙。\n宦游未遂心先淡，归槖虽空意愈坚。\n浊酒三杯须满酌，枯棋一局要争先。\n闲居自得闲中趣，更活人间七十年。",
        "dynasty": "宋",
        "collection_info": null
    },
    {
        "title": "吏隐堂",
        "author": "李光",
        "content": "海邦地僻少迎将，心逸身闲白昼长。\n剩欲哦诗追沈谢，不求名迹拟龚黄。\n旋移松石成云壑，时引笙箫入醉乡。\n吏散帘垂公事毕，清风一榻傲羲皇。",
        "dynasty": "宋",
        "collection_info": null
    },
    {
        "title": "拙诗奉送厚之权郡还阙",
        "author": "李光",
        "content": "天衢未拟纵骅骝，南顾聊寛圣主忧。\n民颂永传儋耳国，家声夙着虎头州。\n簿书脱屣归华贯，翰墨收功入胜流。\n去去愿将民疾苦，尽摅胸臆副旁求。",
        "dynasty": "宋",
        "collection_info": null
    },
    {
        "title": "独居自遣一首寄厚之",
        "author": "李光",
        "content": "平生忧道不忧贫，万里风波一叶身。\n路滑须凭木上座，天寒那用竹夫人。\n闲寻独鹤为仙友，笑指孤云作近邻。\n北客不劳频问讯，已拚终老海南滨。",
        "dynasty": "宋",
        "collection_info": null
    },
    {
        "title": "送秦令元发赴吉阳",
        "author": "李光",
        "content": "百里威风已震惊，朱幡夹道耸先声。\n耕桑不扰民归业，香翠无求吏自清。\n老去方知五马贵，愁来未觉一杯轻。\n世情冷暖难开口，怀抱因君得尽倾。",
        "dynasty": "宋",
        "collection_info": null
    },
    {
        "title": "象台",
        "author": "李光",
        "content": "全家卜筑面孱颜，变态烟云坐卧看。\n丘壑时应携妓女，阶庭还见产芝兰。\n水涵山影千寻碧，路转松阴十里寒。\n杖策它年容叩户，尽驱佳处入毫端。",
        "dynasty": "宋",
        "collection_info": null
    },
    {
        "title": "和雨后对月",
        "author": "李光",
        "content": "载酒人无顾寂寥，秋来门巷更萧萧。\n风驱雨脚收千嶂，云捲月轮升九霄。\n松竹此时聊谷隐，巾车指日见弓招。\n登临莫作殊乡念，乘兴时寻小石桥。",
        "dynasty": "宋",
        "collection_info": null
    },
    {
        "title": "海外气候每岁三四月间已如剧暑客有自吉阳至者寓馆问汉亭累日且言吉阳气候昼夜如炊因叹此邦之胜乃知人生无有足时不经热恼岂知平日之清凉乎故古之达者毎以此对治释氏云推落大火坑火坑变成池皮鞋和尚以为即时清凉也苏公亦云岭南瘴毒地有此江月寒乃知天壤间何人不清安予谪居岭海踰十五年见闻习熟不以为异因作此诗以自慰且以警世之贱丈夫一不快即愁叹怨愤或讥谤怒骂如柳刘之徒盖未足以语此也",
        "author": "李光",
        "content": "客自东来说吉阳，始知儋耳本清凉。\n潮声卷海千峰雨，月色侵门满地霜。\n更欲何方寻佛国，此生真欲老蛮乡。\n安心守一师吾祖，尚觉人间日月长。",
        "dynasty": "宋",
        "collection_info": null
    },
    {
        "title": "予生世几八十年交游士友有昧平生而一见气合者有同乡并舍而终身情乖者因悟笑曰此释氏所谓宿缘也知此则可以忘忧恼泯是非免轮迴而脱生死也因作拙句以道其意云",
        "author": "李光",
        "content": "路隔仙凡只一尘，浮生出没转风轮。\n宿缘未断形虽换，异世相逢意自亲。\n圆泽再来寻旧伴，房公一笑悟前身。\n若将爱见迷真性，万劫难超未了因。",
        "dynasty": "宋",
        "collection_info": null
    },
    {
        "title": "丙子正月二十三日纪事",
        "author": "李光",
        "content": "风捲阴霾日月明，鲸鲵已戮海波平。\n姦憸藉手捐奇货，交友通书免诡名。\n旧俗衣冠回左衽，新疆兵革偃长城。\n圣君若用当时将，一洗烟尘宇宙清。",
        "dynasty": "宋",
        "collection_info": null
    },
    {
        "title": "离阳寿县百余里遇大风雨溪流涨溢宿修仁境小寺新洁可喜不復有滞留之叹偶成长句老病字画欹斜輙自笑也仲子孟坚同来",
        "author": "李光",
        "content": "逐客多年住海滨，今朝喜作北乡人。\n飘风扫地捲烦暑，骤雨翻空洗瘴尘。\n境恶乍离宾馆陋，眼明欣覩佛祠新。\n松林竹径俱幽胜，留滞何庸叹苦辛。",
        "dynasty": "宋",
        "collection_info": null
    },
    {
        "title": "某到郴几两月适当重阳而菊犹未开然江山清远又仙佛所居有足乐者因成鄙句以写离忧",
        "author": "李光",
        "content": "重阳从古多伤感，逐客南来重叹嗟。\n镜裏但惊添白髪，樽前犹未见黄花。\n求仙顿觉三山近，成佛无令一念差。\n习气平生都扫尽，更凭橘水洗尘沙。",
        "dynasty": "宋",
        "collection_info": null
    },
    {
        "title": "郴士为作暖阁既成是夕雪作喜而成诗",
        "author": "李光",
        "content": "暖阁初成荷北邻，欢然一笑欲烘春。\n香烟苒苒萦纡转，鼻息齁齁出入匀。\n睡美忽惊天曈昽，夜寒谁怕脚舒伸。\n老兵来报雪床厚，凖拟明朝共饮醇。",
        "dynasty": "宋",
        "collection_info": null
    },
    {
        "title": "悼程伯宇尚书",
        "author": "李光",
        "content": "人物江东第一流，天衢阔步纵骅骝。\n弹冠事主俱青绂，握手论交到白头。\n照世词华窥贾马，致君事业拟伊周。\n平生自谓孔北海，晚节欲为陈太丘。\n危行危言逢有道，一生一死见交游。\n自怜罪大无归日，哭送松门嘆莫由。",
        "dynasty": "宋",
        "collection_info": null
    },
    {
        "title": "次韵奉酬当时参议见赠游钟山五诗  其一",
        "author": "李光",
        "content": "二水苍茫外，千峰杳霭间。\n伤心金碧地，举目异河山。",
        "dynasty": "宋",
        "collection_info": null
    },
    {
        "title": "次韵奉酬当时参议见赠游钟山五诗  其二",
        "author": "李光",
        "content": "英谋参上幕，爽气盖羣雄。\n愤世仍忧国，都忘酒醆中。",
        "dynasty": "宋",
        "collection_info": null
    },
    {
        "title": "次韵奉酬当时参议见赠游钟山五诗  其三",
        "author": "李光",
        "content": "六国衣冠盛，中原气象存。\n腰间佩金印，莫忘杀王敦。",
        "dynasty": "宋",
        "collection_info": null
    },
    {
        "title": "次韵奉酬当时参议见赠游钟山五诗  其四",
        "author": "李光",
        "content": "雅志希三釡，平生擅一丘。\n归寻赤松约，何必更封留。",
        "dynasty": "宋",
        "collection_info": null
    },
    {
        "title": "次韵奉酬当时参议见赠游钟山五诗  其五",
        "author": "李光",
        "content": "塞北烟尘息，江南胜气多。\n君王总戎旅，来继大风歌。",
        "dynasty": "宋",
        "collection_info": null
    },
    {
        "title": "跋六无诗卷后",
        "author": "李光",
        "content": "六无信笔成，无令浪流传。\n它时达官知，人人愿南迁。",
        "dynasty": "宋",
        "collection_info": null
    },
    {
        "title": "修仁道中微雨峭寒荒山古道间桃花盛开因偶成小诗",
        "author": "李光",
        "content": "古道逢元夕，荒山惨暮烟。\n桃花虽作意，未是艳阳天。",
        "dynasty": "宋",
        "collection_info": null
    },
    {
        "title": "丁丑岁冬夜发家书二首  其一",
        "author": "李光",
        "content": "一别关山隔，相逢未有期。\n书来知勿药，欢喜偶成诗。",
        "dynasty": "宋",
        "collection_info": null
    },
    {
        "title": "丁丑岁冬夜发家书二首  其二",
        "author": "李光",
        "content": "越国今安在，湖边想旧居。\n衡阳空有鴈，不寄一行书。",
        "dynasty": "宋",
        "collection_info": null
    },
    {
        "title": "三月六日闻五马同郡僚出郊劝农  其一",
        "author": "李光",
        "content": "遥闻鼓吹出城闉，露冕褰帷意在民。\n父老莫疑频驻马，使君那顾采桑人。",
        "dynasty": "宋",
        "collection_info": null
    },
    {
        "title": "三月六日闻五马同郡僚出郊劝农  其二",
        "author": "李光",
        "content": "旋移瑶席盍朋簪，日暮行庖簇柳阴。\n力劝耕农颁汉诏，应知圣主爱民心。",
        "dynasty": "宋",
        "collection_info": null
    },
    {
        "title": "病中作",
        "author": "李光",
        "content": "一枕昏昏若醉乡，云收雾散月临窗。\n幽人睡足自惊觉，云在青天月在床。",
        "dynasty": "宋",
        "collection_info": null
    },
    {
        "title": "池外红蕉",
        "author": "李光",
        "content": "雨后芭蕉粲晓霞，近如相妬远如夸。\n临池似把菱花照，隔叶深将翠幔遮。",
        "dynasty": "宋",
        "collection_info": null
    },
    {
        "title": "立夏日纳凉",
        "author": "李光",
        "content": "茅庵西畔小池东，乌鹊藏身柳影中。\n沙岸山坡无野店，不知此处有清风。",
        "dynasty": "宋",
        "collection_info": null
    },
    {
        "title": "五月八日雨大作闻守倅游湖以前日白莲见寄戏成小诗谢之",
        "author": "李光",
        "content": "守倅风流好事同，笙歌都在雨声中。\n似知坐上多狂客，不许佳人酒面红。",
        "dynasty": "宋",
        "collection_info": null
    },
    {
        "title": "老钦阇黎以政和七年九月十七日夜圆寂趺坐如生道俗叹仰邑丞向仁叔作偈讚悼因次其韵  其一",
        "author": "李光",
        "content": "炼得金刚一性坚，形如枯木尚凝然。\n莫疑台岭慈灯息，薪尽何妨火自传。",
        "dynasty": "宋",
        "collection_info": null
    },
    {
        "title": "老钦阇黎以政和七年九月十七日夜圆寂趺坐如生道俗叹仰邑丞向仁叔作偈讚悼因次其韵  其二",
        "author": "李光",
        "content": "老人端悟上乘禅，夜壑藏舟已脱然。\n认得本来无一物，不将三观浪流传。",
        "dynasty": "宋",
        "collection_info": null
    },
    {
        "title": "寄天童觉",
        "author": "李光",
        "content": "老竹牖茅檐屋数，间不贪杯酒不游。\n山征租纳罢秋田，熟未必天童似我。",
        "dynasty": "宋",
        "collection_info": null
    },
    {
        "title": "闲赠赵与槟",
        "author": "李光",
        "content": "岁岁天寒白鹤来，箧中旧藁为君开。\n濓伊一脉微如綫，力践精思渐可回。",
        "dynasty": "宋",
        "collection_info": null
    },
    {
        "title": "竹几",
        "author": "李光",
        "content": "虚滑轻凉任自然，水边林下最相便。\n他年若遇青城叟，成坏方知尽属天。",
        "dynasty": "宋",
        "collection_info": null
    },
    {
        "title": "洞下宗风冷秋初地而近时了觉二老化行淮甸今復盛于闽浙学徒常千余人予固疑之昨天童访予于五松山交臂立谈之顷疑情顿释因成偈四句奉呈大众一笑可也",
        "author": "李光",
        "content": "一条枯木如青盖，古庙香炉散紫烟。\n百鸟却衔花作供，恁时方会祖师禅。",
        "dynasty": "宋",
        "collection_info": null
    },
    {
        "title": "双雁道中",
        "author": "李光",
        "content": "晚潮落尽水涓涓，柳老秧齐过禁烟。\n十里人家鷄犬静，竹扉斜掩护蠺眠。",
        "dynasty": "宋",
        "collection_info": null
    },
    {
        "title": "送春二首  其一",
        "author": "李光",
        "content": "层楼极目送春回，愁裏匆匆把一杯。\n更有明年寻旧约，先驱还到北枝梅。",
        "dynasty": "宋",
        "collection_info": null
    },
    {
        "title": "送春二首  其二",
        "author": "李光",
        "content": "羣花落尽柳绵飞，陌上游人去渐稀。\n今日江津送春去，明年还向柳梢归。",
        "dynasty": "宋",
        "collection_info": null
    },
    {
        "title": "友人惠鹅仆方戒杀赠二小诗还之  其一",
        "author": "李光",
        "content": "晓随芦鴈聚寒汀，只有崇师画得成。\n欲付庖人应未忍，怜渠岂是不能鸣。",
        "dynasty": "宋",
        "collection_info": null
    },
    {
        "title": "友人惠鹅仆方戒杀赠二小诗还之  其二",
        "author": "李光",
        "content": "右军池上动成羣，何事羁栖傍主人。\n放汝江湖须远去，莫随鷄鹜恼比邻。",
        "dynasty": "宋",
        "collection_info": null
    },
    {
        "title": "留春",
        "author": "李光",
        "content": "红蕉开尽槿花飞，载酒登临到落晖。\n秉烛更期寻胜侣，不教容易放春归。",
        "dynasty": "宋",
        "collection_info": null
    },
    {
        "title": "白莲",
        "author": "李光",
        "content": "白色莲花也自奇，亭亭水面半开时。\n恰如西子新粧了，未把胭脂污玉肌。",
        "dynasty": "宋",
        "collection_info": null
    },
    {
        "title": "跋胡机宜画卷",
        "author": "李光",
        "content": "吴山越峤对横斜，清梦时时到外沙。\n行过小桥墟落静，定知深处是吾家。",
        "dynasty": "宋",
        "collection_info": null
    },
    {
        "title": "戏成寄介然先辈",
        "author": "李光",
        "content": "鸣鸠隔屋报新晴，小阁幽窗分外明。\n怪底女僮来涤砚，无人知是和诗成。",
        "dynasty": "宋",
        "collection_info": null
    },
    {
        "title": "政和戊戌孟夏补试文武遣兴一首",
        "author": "李光",
        "content": "一帘疏雨锁牢愁，小阁幽轩得暂留。\n漫说金瓯能破睡，不如玉局解消忧。",
        "dynasty": "宋",
        "collection_info": null
    },
    {
        "title": "新桥",
        "author": "李光",
        "content": "贾客船回泊暮潮，夜凉乘月卧吹箫。\n两堤更拟栽垂柳，掩映荆溪罨画桥。",
        "dynasty": "宋",
        "collection_info": null
    },
    {
        "title": "浯溪",
        "author": "李光",
        "content": "结屋浯溪最上头，冰轮灔灔水悠悠。\n夜深燕坐观心境，月到中天江自流。",
        "dynasty": "宋",
        "collection_info": null
    },
    {
        "title": "自象登舟入武仙县境有山耸拔四十丈奇秀异常有道人于此昇仙因以得名",
        "author": "李光",
        "content": "青山万迭俯涟漪，时有幽花挂石衣。\n百里清溪休荡桨，要看倒影入窗扉。",
        "dynasty": "宋",
        "collection_info": null
    },
    {
        "title": "阳朔道中两绝  其一",
        "author": "李光",
        "content": "北客多夸阳朔山，今朝了了见层峦。\n定知万壑干岩胜，不似山阴道上看。",
        "dynasty": "宋",
        "collection_info": null
    },
    {
        "title": "阳朔道中两绝  其二",
        "author": "李光",
        "content": "万里南行岂偶然，黄粱一枕梦邯郸。\n初无惠政苏疲俗，父老休迎旧长官。",
        "dynasty": "宋",
        "collection_info": null
    },
    {
        "title": "览义叟秋香二首词情悽惋使人感嘆义叟新有闺房之戚因戏续其韵且知予感念故人不忘之意  其一",
        "author": "李光",
        "content": "小诗清绝与招魂，香雾依然湿鬓云。\n一夜狂风都扫尽，鼻端无復嗅余芬。",
        "dynasty": "宋",
        "collection_info": null
    },
    {
        "title": "览义叟秋香二首词情悽惋使人感嘆义叟新有闺房之戚因戏续其韵且知予感念故人不忘之意  其二",
        "author": "李光",
        "content": "冷艶孤芳孰与俦，此花飘尽更非秋。\n岭头赖有寒梅在，接续幽香入品流。",
        "dynasty": "宋",
        "collection_info": null
    },
    {
        "title": "次韵补之药名十绝  其一",
        "author": "李光",
        "content": "一樽聊对菊花前，独上危楼晚景天。\n风外笛声闻续断，海桐摇落夜敲砖。",
        "dynasty": "宋",
        "collection_info": null
    },
    {
        "title": "次韵补之药名十绝  其二",
        "author": "李光",
        "content": "婆娑终日步莲塘，云点空青月到廊。\n病渴长卿初赋就，伏神东壁漏声长。",
        "dynasty": "宋",
        "collection_info": null
    },
    {
        "title": "次韵补之药名十绝  其三",
        "author": "李光",
        "content": "平昔雌黄悯圣丘，预知鈎吻卒难收。\n狼牙狗舌须防已，拟向前湖觅败舟。",
        "dynasty": "宋",
        "collection_info": null
    },
    {
        "title": "次韵补之药名十绝  其四",
        "author": "李光",
        "content": "百部披寻手不停，肠留藁本味精英。\n林泉甘遂高良性，石斛何如五斗轻。",
        "dynasty": "宋",
        "collection_info": null
    },
    {
        "title": "次韵补之药名十绝  其五",
        "author": "李光",
        "content": "阶前一叶巧随风，夜半金茎沆瀣浓。\n白兔西飞如赤箭，乌头旋復向龙钟。",
        "dynasty": "宋",
        "collection_info": null
    },
    {
        "title": "次韵补之药名十绝  其六",
        "author": "李光",
        "content": "面壁潜心学大空，此身无患任飘蓬。\n草堂自得醍醐味，更访稽山支遁翁。",
        "dynasty": "宋",
        "collection_info": null
    },
    {
        "title": "次韵补之药名十绝  其七",
        "author": "李光",
        "content": "山城衢陌厌尘泥，独扫云房价不低。\n早晚天门自开阖，不须鷄舌决明啼。",
        "dynasty": "宋",
        "collection_info": null
    },
    {
        "title": "次韵补之药名十绝  其八",
        "author": "李光",
        "content": "纔过天社又中秋，江子何时写我忧。\n风扫半天河海浄，玄霜着物蜕蝉休。",
        "dynasty": "宋",
        "collection_info": null
    },
    {
        "title": "次韵补之药名十绝  其九",
        "author": "李光",
        "content": "草堂谁缉败蒲编，笑傲松萝不记年。\n应喜秋来甘泽泻，牵牛时復自蹊田。",
        "dynasty": "宋",
        "collection_info": null
    },
    {
        "title": "次韵补之药名十绝  其一○",
        "author": "李光",
        "content": "却上南亭望北亭，云生秋石逼帘旌。\n露欺绿玉青蒲色，风掷琅玕败叶声。",
        "dynasty": "宋",
        "collection_info": null
    },
    {
        "title": "次韵补之惜花诗",
        "author": "李光",
        "content": "年来直欲挽韶华，柳径桃蹊便是家。\n綵锦幕天防横雨，红纱照夜看飞花。",
        "dynasty": "宋",
        "collection_info": null
    },
    {
        "title": "咏史",
        "author": "李光",
        "content": "入关不守旧山河，汉用张良作网罗。\n垓下不知兵已合，夜深方讶楚人多。",
        "dynasty": "宋",
        "collection_info": null
    },
    {
        "title": "纪异",
        "author": "李光",
        "content": "掣电驱雷起蛰龙，一畨桃李鬬纤秾。\n晚来忽见千山白，戏蚓鸣蛙失旧踪。",
        "dynasty": "宋",
        "collection_info": null
    },
    {
        "title": "赠林桂高二首  其一",
        "author": "李光",
        "content": "子向柯山得所从，天寒滨海致诗筒。\n卷中更赌忠斋笔，力障狂澜有二公。",
        "dynasty": "宋",
        "collection_info": null
    },
    {
        "title": "赠林桂高二首  其二",
        "author": "李光",
        "content": "知入庐山翠几重，归除怀玉不匆匆。\n绝怜楳埜双雏鳯，长记闽中一秃翁。",
        "dynasty": "宋",
        "collection_info": null
    },
    {
        "title": "退朝见越山二首  其一",
        "author": "李光",
        "content": "晓来朝退紫宸班，马上悠然见越山。\n便欲挂冠寻旧隐，卧看远岫列窗闲。",
        "dynasty": "宋",
        "collection_info": null
    },
    {
        "title": "退朝见越山二首  其二",
        "author": "李光",
        "content": "接武鸳鸾缀近班，愧无谋略济时艰。\n打包结伴寻芳去，相对僧窗一味闲。",
        "dynasty": "宋",
        "collection_info": null
    },
    {
        "title": "题百官步",
        "author": "李光",
        "content": "晓雨微茫水接天，隔江茅店有炊烟。\n杖藜独上沙头路，犹记当时赶渡船。",
        "dynasty": "宋",
        "collection_info": null
    },
    {
        "title": "失题二首  其一",
        "author": "李光",
        "content": "别乘风流迈昔贤，澄江堂下剩栽莲。\n秋来更有江湖思，睡鸭残芦带暝烟。",
        "dynasty": "宋",
        "collection_info": null
    },
    {
        "title": "失题二首  其二",
        "author": "李光",
        "content": "贺监门前水一湾，藕花十里对梅山。\n归心不待秋风急，恐负轻鸥作伴闲。",
        "dynasty": "宋",
        "collection_info": null
    },
    {
        "title": "绍兴二年三月还自淮西重至宣城与德渊寺丞诸友散步后圃登双溪楼二首  其一",
        "author": "李光",
        "content": "翛然危观出风尘，千里溪山照映人。\n飞盖追随宾客旧，满园桃李不胜春。",
        "dynasty": "宋",
        "collection_info": null
    },
    {
        "title": "绍兴二年三月还自淮西重至宣城与德渊寺丞诸友散步后圃登双溪楼二首  其二",
        "author": "李光",
        "content": "夙衔王命出行朝，军士无譁罢击刁。\n一笑聊空狐鼠穴，却驱貔虎取天骄。",
        "dynasty": "宋",
        "collection_info": null
    },
    {
        "title": "赴金陵舟过霅川偶作  其一",
        "author": "李光",
        "content": "孤村远浦接微茫，处处经行看插秧。\n却忆年时住家处，藕花无数遶林塘。",
        "dynasty": "宋",
        "collection_info": null
    },
    {
        "title": "赴金陵舟过霅川偶作  其二",
        "author": "李光",
        "content": "渔舟荡漾逐鸥轻，呕轧缫车杂橹声。\n却入江淮兵革地，梦魂何似此间清。",
        "dynasty": "宋",
        "collection_info": null
    },
    {
        "title": "宿伯氏南轩",
        "author": "李光",
        "content": "江山秀色照窗扉，暖阁清檐许暂依。\n白首往来寒食路，扁舟长趁落潮归。",
        "dynasty": "宋",
        "collection_info": null
    },
    {
        "title": "孚先兄示诗颇怀愤悱且有杜门不出之誓连日病目不能答今小愈因成三绝句奉寄以广其意  其一",
        "author": "李光",
        "content": "荆玉灵珠祗自珍，闭门觅句未全贫。\n先生不出人难测，应有清风动四邻。",
        "dynasty": "宋",
        "collection_info": null
    },
    {
        "title": "孚先兄示诗颇怀愤悱且有杜门不出之誓连日病目不能答今小愈因成三绝句奉寄以广其意  其二",
        "author": "李光",
        "content": "发愤潜心正下帷，一经传授宁馨児。\n三间茅屋真堪隐，十亩荒园未暇窥。",
        "dynasty": "宋",
        "collection_info": null
    },
    {
        "title": "孚先兄示诗颇怀愤悱且有杜门不出之誓连日病目不能答今小愈因成三绝句奉寄以广其意  其三",
        "author": "李光",
        "content": "云出无心鸟倦归，季鹰当日最知机。\n心空一任他人谤，道在何妨举世非。",
        "dynasty": "宋",
        "collection_info": null
    },
    {
        "title": "即事",
        "author": "李光",
        "content": "野性闲心不可鞿，归来况復故人稀。\n三杯自可频招隐，一局何妨小合围。",
        "dynasty": "宋",
        "collection_info": null
    },
    {
        "title": "元日",
        "author": "李光",
        "content": "径脱东风入律新，翠华移跸罢东巡。\n中原父老应遮道，要看君王玉座春。",
        "dynasty": "宋",
        "collection_info": null
    },
    {
        "title": "元发弟携家避水扵迎山阁且赋二小诗寄诸子勉次其韵  其一",
        "author": "李光",
        "content": "襁负苍皇冒雨来，烹茶煎石暂相偎。\n南山况值秋天爽，卯酒时时自一杯。",
        "dynasty": "宋",
        "collection_info": null
    },
    {
        "title": "元发弟携家避水扵迎山阁且赋二小诗寄诸子勉次其韵  其二",
        "author": "李光",
        "content": "忽惊落日转东隅，人意欣欣似跃鱼。\n泛宅同来真不恶，几家回首叹楼居。",
        "dynasty": "宋",
        "collection_info": null
    },
    {
        "title": "枕上",
        "author": "李光",
        "content": "晓日烘窗度隙尘，朝来光景属闲人。\n有时被暖贪浓睡，客到门前且莫嗔。",
        "dynasty": "宋",
        "collection_info": null
    },
    {
        "title": "水际看云",
        "author": "李光",
        "content": "曾陪鸳鹭缀清班，拂袖归来水石间。\n策杖岸巾聊徙倚，孤云何似此身闲。",
        "dynasty": "宋",
        "collection_info": null
    },
    {
        "title": "过上方一绝",
        "author": "李光",
        "content": "芒鞋筇杖强跻攀，示病维摩昼掩关。\n棋罢不知风破雨，却携炉铫过前山。",
        "dynasty": "宋",
        "collection_info": null
    },
    {
        "title": "再题百官步",
        "author": "李光",
        "content": "茅舍荆扉尚宛然，重来白首记当年。\n几回倚杖沙头路，独立苍茫唤渡船。",
        "dynasty": "宋",
        "collection_info": null
    },
    {
        "title": "鷄",
        "author": "李光",
        "content": "缨冠饱谷更知时，振羽阶除自在啼。\n惊断幽窗五更梦，北风穿户月沉西。",
        "dynasty": "宋",
        "collection_info": null
    },
    {
        "title": "夜宿东城有怀二首  其一",
        "author": "李光",
        "content": "风送孤帆掠岸飞，篮舆十里漫追随。\n夜深小市无灯火，雪月佳哉祇自知。",
        "dynasty": "宋",
        "collection_info": null
    },
    {
        "title": "夜宿东城有怀二首  其二",
        "author": "李光",
        "content": "半生香火庇琳宫，自怪年来出处同。\n忧患祗今尝已徧，颓然相对两衰翁。",
        "dynasty": "宋",
        "collection_info": null
    },
    {
        "title": "次韵得之惠笋",
        "author": "李光",
        "content": "南山老竹引鞭长，采掇新萌绿玉香。\n已觉年来忘肉味，小铛深煎与君尝。",
        "dynasty": "宋",
        "collection_info": null
    },
    {
        "title": "雨中承厉吉老送芍药色微黄者尤奇戏成二小诗为谢  其一",
        "author": "李光",
        "content": "残红剩紫辗车尘，雨浥丰肌浴太真。\n老眼年来超色界，定应辜负一枝春。",
        "dynasty": "宋",
        "collection_info": null
    },
    {
        "title": "雨中承厉吉老送芍药色微黄者尤奇戏成二小诗为谢  其二",
        "author": "李光",
        "content": "胜韵幽香敢自珍，静中风味见天真。\n乱红千点飘零尽，留得奇葩殿晚春。",
        "dynasty": "宋",
        "collection_info": null
    },
    {
        "title": "游石桥三绝  其一",
        "author": "李光",
        "content": "要观台岭百千灯，云水飘然愧衲僧。\n且寄此身江海上，不辞千里旋敲冰。",
        "dynasty": "宋",
        "collection_info": null
    },
    {
        "title": "游石桥三绝  其二",
        "author": "李光",
        "content": "此身游走半尘寰，赢得颜衰两鬓斑。\n要是胸中未豪壮，重来海际看涛山。",
        "dynasty": "宋",
        "collection_info": null
    },
    {
        "title": "游石桥三绝  其三",
        "author": "李光",
        "content": "海上羣鸥了不惊，山中草木漫知名。\n祗应门外苍顽石，犹记幽人曳杖声。",
        "dynasty": "宋",
        "collection_info": null
    },
    {
        "title": "游大龙湫观瀑亭遇小雨成咏",
        "author": "李光",
        "content": "十里苍崖转碧空，出山云雨细蒙蒙。\n只因便是龙湫瀑，溅沫飞流逐晚风。",
        "dynasty": "宋",
        "collection_info": null
    },
    {
        "title": "过小江渡行村落间爱其风土偶成",
        "author": "李光",
        "content": "未到清溪水半浑，山围莲荡鹭成羣。\n槿篱竹坞疑无路，鷄犬时时隔岸闻。",
        "dynasty": "宋",
        "collection_info": null
    },
    {
        "title": "入雁荡山",
        "author": "李光",
        "content": "梦想清游觉又非，十年云水与心违。\n名山今属分符客，不羡凌空振锡飞。",
        "dynasty": "宋",
        "collection_info": null
    },
    {
        "title": "丁巳十二月二十六日过吾村早饭宿后溪三首  其一",
        "author": "李光",
        "content": "梅蘂凌寒雪未消，青帘红斾巧相招。\n十年不踏江山路，过尽吾村独木桥。",
        "dynasty": "宋",
        "collection_info": null
    },
    {
        "title": "丁巳十二月二十六日过吾村早饭宿后溪三首  其二",
        "author": "李光",
        "content": "出处平生岂有心，心忧时事力难任。\n饱看鴈荡佳山水，却入江西剑戟林。",
        "dynasty": "宋",
        "collection_info": null
    },
    {
        "title": "丁巳十二月二十六日过吾村早饭宿后溪三首  其三",
        "author": "李光",
        "content": "过尽关山到水村，衾裯犹讶四时温。\n朔风凛凛催飞雪，似与幽人洗瘴痕。",
        "dynasty": "宋",
        "collection_info": null
    },
    {
        "title": "过亡妹坟有感",
        "author": "李光",
        "content": "死生契阔不堪论，鸿鴈惊飞只断魂。\n白首重来作寒食，数行老泪洒松根。",
        "dynasty": "宋",
        "collection_info": null
    },
    {
        "title": "离天姥五里入石桥路",
        "author": "李光",
        "content": "江湖方喜脱风波，岭路还惊上下坡。\n赖自随身有竿木，南来未怕石头多。",
        "dynasty": "宋",
        "collection_info": null
    },
    {
        "title": "过丰城",
        "author": "李光",
        "content": "匣藏千古秘潜虬，夜吐光芒犯斗牛。\n欲把精钢付陶冶，散为和气满田畴。",
        "dynasty": "宋",
        "collection_info": null
    },
    {
        "title": "予与天台才上座相别踰二十年惠然抱琴见访老懒日困朱墨度不能款戏赠小诗",
        "author": "李光",
        "content": "当时指法杳难寻，二十年来枉用心。\n却抱孤桐林下去，青山流水自知音。",
        "dynasty": "宋",
        "collection_info": null
    },
    {
        "title": "予去开化三十年戊午仲冬自江西召还道由江山境感嘆成小诗",
        "author": "李光",
        "content": "依然山色与溪声，岁月峥嵘祇自惊。\n独有老农能耐久，路傍犹说长官清。",
        "dynasty": "宋",
        "collection_info": null
    },
    {
        "title": "过清江寄向伯恭",
        "author": "李光",
        "content": "清江已在烟城外，碧瓦珠帘隔断桥。\n不见芗林真面目，霜花风叶暮萧萧。",
        "dynasty": "宋",
        "collection_info": null
    },
    {
        "title": "再寄向伯恭",
        "author": "李光",
        "content": "南行万里敢辞遥，过尽江西独木桥。\n已见芗林真面目，依然华髪两萧萧。",
        "dynasty": "宋",
        "collection_info": null
    },
    {
        "title": "惜春二首  其一",
        "author": "李光",
        "content": "羣红飘尽绿阴浓，醉裏看花若梦中。\n篱外野桃如有意，为予回首略从容。",
        "dynasty": "宋",
        "collection_info": null
    },
    {
        "title": "惜春二首  其二",
        "author": "李光",
        "content": "衰年那復惜流芳，自爱春深昼景长。\n老眼不愁花落尽，移尊来傍绿阴凉。",
        "dynasty": "宋",
        "collection_info": null
    },
    {
        "title": "离萍乡晚宿里田铺",
        "author": "李光",
        "content": "晓出萍乡动越吟，清溪无底乱山深。\n頽垣破屋邮亭古，面壁聊观去住心。",
        "dynasty": "宋",
        "collection_info": null
    },
    {
        "title": "牂江对雨",
        "author": "李光",
        "content": "急雨崩腾会百川，牂牁江露石如拳。\n两山南北人来往，笑看纵横小渡船。",
        "dynasty": "宋",
        "collection_info": null
    },
    {
        "title": "牂江晚眺",
        "author": "李光",
        "content": "瘴云消尽日衔山，风动疏帘眼界寛。\n试着胡床临水坐，要看金塔涌澄澜。",
        "dynasty": "宋",
        "collection_info": null
    },
    {
        "title": "元发弟六十五侄远寄貂蝉笔様孟愽有诗因次韵",
        "author": "李光",
        "content": "十年惯使鷄翎笔，一束貂蝉愧暗投。\n待我明窗草玄罢，论功应合便封侯。",
        "dynasty": "宋",
        "collection_info": null
    },
    {
        "title": "李子从家观李成所画吴越山水图",
        "author": "李光",
        "content": "朝来陡觉瘴尘空，远浦平林杳霭中。\n异境掇移消底力，笔端聊举一针锋。",
        "dynasty": "宋",
        "collection_info": null
    },
    {
        "title": "玻璃碗",
        "author": "李光",
        "content": "独醒难招楚些魂，时从蜑叟醉蛮村。\n兴来不假玻璃碗，自有随身老瓦盆。",
        "dynasty": "宋",
        "collection_info": null
    },
    {
        "title": "九月二十八日枕上",
        "author": "李光",
        "content": "年来心气苦怔忪，永夜长忧百虑攻。\n赖是床头有清圣，一杯扶到五更钟。",
        "dynasty": "宋",
        "collection_info": null
    },
    {
        "title": "赵丞相过藤州相从累日因言在朝与诸史官会话论修史事恐它时不免南行坐有一士云若有此某当从行今日到此音问也不通退作小诗",
        "author": "李光",
        "content": "平时尽道相随去，度岭何曾见一人。\n赖是随身有孤影，灯前月下却相亲。",
        "dynasty": "宋",
        "collection_info": null
    },
    {
        "title": "朱致祥教谕饮酒奕棋与仆略相上下不见旬日作二诗招之  其一",
        "author": "李光",
        "content": "终日沉机喜欲迷，一枰胜负未全低。\n清秋九月江头路，不见门前瘦马嘶。",
        "dynasty": "宋",
        "collection_info": null
    },
    {
        "title": "朱致祥教谕饮酒奕棋与仆略相上下不见旬日作二诗招之  其二",
        "author": "李光",
        "content": "老罢无人断送秋，惟凭一酌散千忧。\n莫嫌白酒难成醉，尚有黄花插满头。",
        "dynasty": "宋",
        "collection_info": null
    },
    {
        "title": "离容南百里间多古松僵仆道上不免斧斤之患感之作小诗呈陆川邑官使稍禁戢之",
        "author": "李光",
        "content": "百年斤斧避龙鳞，尚被樵夫斫作薪。\n三伏修涂多暍死，清阴留取庇行人。",
        "dynasty": "宋",
        "collection_info": null
    },
    {
        "title": "乙丑二月予赴贬琼山苏令办自蔚平追路至陆川访别临行作两小诗  其一",
        "author": "李光",
        "content": "墟落相逢一笑迎，旋沽浊酒得深倾。\n明朝转首俱千里，君到藤江我到琼。",
        "dynasty": "宋",
        "collection_info": null
    },
    {
        "title": "乙丑二月予赴贬琼山苏令办自蔚平追路至陆川访别临行作两小诗  其二",
        "author": "李光",
        "content": "淹留客馆雨冥冥，烽火仍连近贼营。\n已悟去来生死梦，年来愈觉一身轻。",
        "dynasty": "宋",
        "collection_info": null
    },
    {
        "title": "渡海三首  其一",
        "author": "李光",
        "content": "三载藤江守药炉，身轻那復羡飞鳬。\n琼山万里乘风便，始觉惊涛异坦途。",
        "dynasty": "宋",
        "collection_info": null
    },
    {
        "title": "渡海三首  其二",
        "author": "李光",
        "content": "出处从今莫问天，南来跨海岂徒然。\n须知鲁叟乘桴兴，未似商岩济巨川。",
        "dynasty": "宋",
        "collection_info": null
    },
    {
        "title": "渡海三首  其三",
        "author": "李光",
        "content": "潮回齐唱发船歌，杳渺风帆去若梭。\n可是胸中未豪壮，更来沧海看鲸波。",
        "dynasty": "宋",
        "collection_info": null
    },
    {
        "title": "雷化多旷野道傍常闻鹧鸪声",
        "author": "李光",
        "content": "已过梅岭更南征，渺渺琼山四百程。\n日暖风和寒食路，行人休听鹧鸪声。",
        "dynasty": "宋",
        "collection_info": null
    },
    {
        "title": "乙丑生朝",
        "author": "李光",
        "content": "今朝生日岂须论，老去难酬父母恩。\n惟有海南香一瓣，直教薫炙徧干坤。",
        "dynasty": "宋",
        "collection_info": null
    },
    {
        "title": "次韵徐念道琼台泂酌亭两绝  其一",
        "author": "李光",
        "content": "笙箫杳渺鹤徘徊，嬴女时应下玉台。\n莫问三山在何许，更寻方丈与蓬莱。",
        "dynasty": "宋",
        "collection_info": null
    },
    {
        "title": "次韵徐念道琼台泂酌亭两绝  其二",
        "author": "李光",
        "content": "苏公陈迹半成空，杖策经行绍圣中。\n便与佳名还泂酌，晔然光景照无穷。",
        "dynasty": "宋",
        "collection_info": null
    },
    {
        "title": "即事十二首  其一",
        "author": "李光",
        "content": "秋云漠漠日昏昏，积潦连江隔远村。\n赖是陈编有余味，断无车马到衡门。",
        "dynasty": "宋",
        "collection_info": null
    },
    {
        "title": "即事十二首  其二",
        "author": "李光",
        "content": "青鞋踏徧海边沙，叶暗槟榔树树花。\n蜑子也能留客坐，旋添活火待煎茶。",
        "dynasty": "宋",
        "collection_info": null
    },
    {
        "title": "即事十二首  其三",
        "author": "李光",
        "content": "榕叶阴阴日向西，翠禽无语画帘垂。\n晚凉庭院经行好，洗出蕉花一两枝。",
        "dynasty": "宋",
        "collection_info": null
    },
    {
        "title": "即事十二首  其四",
        "author": "李光",
        "content": "桥南桥北水漫漫，泂酌依然碧玉寒。\n邻里何妨频汲取，莫教摧折小栏干。",
        "dynasty": "宋",
        "collection_info": null
    },
    {
        "title": "即事十二首  其五",
        "author": "李光",
        "content": "家僮投晚闭柴荆，倚锡聊同结夏僧。\n夜漏欲传城上鼓，笼纱初点佛前灯。",
        "dynasty": "宋",
        "collection_info": null
    },
    {
        "title": "即事十二首  其六",
        "author": "李光",
        "content": "客舍生涯自寂寥，秋来仍復雨连宵。\n前村隐隐人来往，时有篝灯过竹桥。",
        "dynasty": "宋",
        "collection_info": null
    },
    {
        "title": "即事十二首  其七",
        "author": "李光",
        "content": "过却东桥即是村，浣纱人出闹纷纷。\n倚筇争向前滩望，涨水潮来减几分。",
        "dynasty": "宋",
        "collection_info": null
    },
    {
        "title": "即事十二首  其八",
        "author": "李光",
        "content": "异域游从见面疏，掩关终日自端居。\n正须文字相料理，病眼常嫌细字书。",
        "dynasty": "宋",
        "collection_info": null
    },
    {
        "title": "即事十二首  其九",
        "author": "李光",
        "content": "涉旬风浪战扶胥，咫尺烟波信息疏。\n见说北船今日到，故人应有寄来书。",
        "dynasty": "宋",
        "collection_info": null
    },
    {
        "title": "即事十二首  其一○",
        "author": "李光",
        "content": "南邻小魏隔云巢，里巷相从近结交。\n闻道秋来作文赋，可能借我一齐抄。",
        "dynasty": "宋",
        "collection_info": null
    },
    {
        "title": "即事十二首  其一一",
        "author": "李光",
        "content": "鲸波万里海南州，郭外新居事事幽。\n一味清泉堪瀹茗，千年蠧简可忘忧。",
        "dynasty": "宋",
        "collection_info": null
    },
    {
        "title": "即事十二首  其一二",
        "author": "李光",
        "content": "潮平贾客输蛮货，日晚邻翁约胜游。\n月黑无人来打水，喧呼长怕五更头。",
        "dynasty": "宋",
        "collection_info": null
    },
    {
        "title": "与善借示鲁直集雕刻虽精而非老眼所便戏成小诗还之",
        "author": "李光",
        "content": "墻角年来弃短檠，捐书默坐眼方明。\n知君欲嗣江西派，净几明窗付后生。",
        "dynasty": "宋",
        "collection_info": null
    },
    {
        "title": "连夕大寒示邻士二首  其一",
        "author": "李光",
        "content": "冻云垂地北风颠，粧点江湖欲雪天。\n我亦随身有蓑笠，兴来同上钓鱼船。",
        "dynasty": "宋",
        "collection_info": null
    },
    {
        "title": "连夕大寒示邻士二首  其二",
        "author": "李光",
        "content": "纸帐蒲团度厄年，一庵聊可寄深禅。\n隔窗要听芭蕉雨，幞被须来对榻眠。",
        "dynasty": "宋",
        "collection_info": null
    },
    {
        "title": "重过横河宿莫氏南轩",
        "author": "李光",
        "content": "扁舟重过海边村，野竹侵阶柳映门。\n相对小窗宾客散，十年忧患不须论。",
        "dynasty": "宋",
        "collection_info": null
    },
    {
        "title": "庭植惠雪菊严冬盛开",
        "author": "李光",
        "content": "冷艳霜苞向日舒，移将小槛近阶除。\n应知海外冬无雪，留与寒儒夜映书。",
        "dynasty": "宋",
        "collection_info": null
    },
    {
        "title": "十二月寒甚小雨打窗有霰雪声成小诗招邻士饮",
        "author": "李光",
        "content": "行穷海北到琼山，二月犹惊塞外寒。\n小雨洒窗风淅沥，拥炉来听雪声干。",
        "dynasty": "宋",
        "collection_info": null
    },
    {
        "title": "予自暮春与客燕野趣亭俛仰三时始復再至则花木益茂亭亦稍葺矣因思去岁重九之集览物增慨题三小诗  其一",
        "author": "李光",
        "content": "经时不到严家馆，千树槟榔一径深。\n莫把小亭频展拓，恐妨幽步绿苔侵。",
        "dynasty": "宋",
        "collection_info": null
    },
    {
        "title": "予自暮春与客燕野趣亭俛仰三时始復再至则花木益茂亭亦稍葺矣因思去岁重九之集览物增慨题三小诗  其二",
        "author": "李光",
        "content": "秋容野色拥帘旌，森木中间结小亭。\n斫尽枯荷露清浅，夜深来看一池星。",
        "dynasty": "宋",
        "collection_info": null
    },
    {
        "title": "予自暮春与客燕野趣亭俛仰三时始復再至则花木益茂亭亦稍葺矣因思去岁重九之集览物增慨题三小诗  其三",
        "author": "李光",
        "content": "联骑同来倒载还，胜游那復羡龙山。\n空余把酒题诗地，忍对篱边菊蘂斑。",
        "dynasty": "宋",
        "collection_info": null
    },
    {
        "title": "戏题林庭植茅亭",
        "author": "李光",
        "content": "半亩茅亭倚壁开，中安五寸黑香台。\n小窗容膝频招客，呼出丁香佐一杯。",
        "dynasty": "宋",
        "collection_info": null
    },
    {
        "title": "次韵赵丞相海鸣  其一",
        "author": "李光",
        "content": "幽人一枕梦魂清，风鼓寒潮夜有声。\n海色天容本澄静，年来应为不平鸣。",
        "dynasty": "宋",
        "collection_info": null
    },
    {
        "title": "次韵赵丞相海鸣  其二",
        "author": "李光",
        "content": "身如一叶任风飘，闭眼观心路匪遥。\n惯听海鸣还熟寝，未妨归梦趁回潮。",
        "dynasty": "宋",
        "collection_info": null
    },
    {
        "title": "三月三日陪郡守宴严亭  其一",
        "author": "李光",
        "content": "旌斾悠悠照暮春，兰亭修禊在斯晨。\n不须县尹前驱去，自有随车雨洗尘。",
        "dynasty": "宋",
        "collection_info": null
    },
    {
        "title": "三月三日陪郡守宴严亭  其二",
        "author": "李光",
        "content": "寻花问柳到村扉，叶暗槟榔昼影移。\n从此山翁频倒载，严池今胜习家池。",
        "dynasty": "宋",
        "collection_info": null
    },
    {
        "title": "癸亥上元余谪藤江是时初开乐禁人意欣欣吴元预作纪事二绝颇入风雅戏和其韵  其一",
        "author": "李光",
        "content": "曾见端门万炬灯，天街追逐少年行。\n如今老病惟贪睡，懒向州衙看乐棚。",
        "dynasty": "宋",
        "collection_info": null
    },
    {
        "title": "癸亥上元余谪藤江是时初开乐禁人意欣欣吴元预作纪事二绝颇入风雅戏和其韵  其二",
        "author": "李光",
        "content": "再闻韶乐共欣然，太守推行诏墨鲜。\n山郡莫嫌娼女拙，嫁他蜑户已多年。",
        "dynasty": "宋",
        "collection_info": null
    },
    {
        "title": "次韵康守通幽亭三绝  其一",
        "author": "李光",
        "content": "篔筜脱箨已穿林，袅露搓烟藓径深。\n宴坐蒲团空寂处，一声啼鸟故相侵。",
        "dynasty": "宋",
        "collection_info": null
    },
    {
        "title": "次韵康守通幽亭三绝  其二",
        "author": "李光",
        "content": "风捲千梢偃斾旌，杖藜徐步到幽亭。\n他年持节重游地，父老争看旧使星。",
        "dynasty": "宋",
        "collection_info": null
    },
    {
        "title": "次韵康守通幽亭三绝  其三",
        "author": "李光",
        "content": "吏散庭空绝往还，焚香默坐似居山。\n新诗改罢重搔首，自拾阶前笋箨斑。",
        "dynasty": "宋",
        "collection_info": null
    },
    {
        "title": "端居无以遣兴偶成三小诗仍用前韵呈元寿会元二公  其一",
        "author": "李光",
        "content": "桄榔涩勒易成林，午枕萧然一榻深。\n春半已无桃杏在，夜深惟有月华侵。",
        "dynasty": "宋",
        "collection_info": null
    },
    {
        "title": "端居无以遣兴偶成三小诗仍用前韵呈元寿会元二公  其二",
        "author": "李光",
        "content": "摇摇北望动心旌，老病聊依泂酌亭。\n时有小兵来涤砚，清泉一掬冷涵星。",
        "dynasty": "宋",
        "collection_info": null
    },
    {
        "title": "端居无以遣兴偶成三小诗仍用前韵呈元寿会元二公  其三",
        "author": "李光",
        "content": "流转南来未放还，此身忽到海中山。\n临池顾影聊娱戏，懒把青铜照鬓斑。",
        "dynasty": "宋",
        "collection_info": null
    },
    {
        "title": "十月二十二日纵步至教谕谢君所居爱其幽胜而庭植道源诸友见寻烹茗奕棋小酌而归因成二绝句  其一",
        "author": "李光",
        "content": "城隅诘曲趁溪斜，遥望青帘认酒家。\n行过小桥沙路尽，忽逢菡萏一池花。",
        "dynasty": "宋",
        "collection_info": null
    },
    {
        "title": "十月二十二日纵步至教谕谢君所居爱其幽胜而庭植道源诸友见寻烹茗奕棋小酌而归因成二绝句  其二",
        "author": "李光",
        "content": "归来庭院欲栖鸦，冷落谁怜副使家。\n独向小园行欲遍，篱边黄菊有残花。",
        "dynasty": "宋",
        "collection_info": null
    },
    {
        "title": "十月三十天气重阴门巷萧然乏酒不能招客邻人酿酒适熟而梁军判周主簿芋学录不约而至洗盏更酌喜而成诗以示坐客",
        "author": "李光",
        "content": "火冷灯青正寂寥，夜寒风劲酒香飘。\n隔墻知是邻醅熟，踏雨沾泥不待招。",
        "dynasty": "宋",
        "collection_info": null
    },
    {
        "title": "昨以酒熟邻士皆来戏作小诗而国干和章独未至今日天气温和再成鄙句促之  其一",
        "author": "李光",
        "content": "朝来风静冻云消，帘静窗明瓦不飘。\n鸦叫三声干鹊喜，故应知我有嘉招。",
        "dynasty": "宋",
        "collection_info": null
    },
    {
        "title": "昨以酒熟邻士皆来戏作小诗而国干和章独未至今日天气温和再成鄙句促之  其二",
        "author": "李光",
        "content": "星河湛湛夜寥寥，闭户微闻麝篆飘。\n况有南邻爱酒伴，兴来不假楚辞招。",
        "dynasty": "宋",
        "collection_info": null
    },
    {
        "title": "五月望日市无鱼肉老庖撷园蔬杂以杞菊作羮气味甚珍戏成小诗适梁军判送酒头来并成三绝谢之  其一",
        "author": "李光",
        "content": "旋撷园蔬二寸长，牙龈脆响菊苗香。\n欲招邻友同来啜，恐被鷄豚越短墻。",
        "dynasty": "宋",
        "collection_info": null
    },
    {
        "title": "五月望日市无鱼肉老庖撷园蔬杂以杞菊作羮气味甚珍戏成小诗适梁军判送酒头来并成三绝谢之  其二",
        "author": "李光",
        "content": "疏帘冉冉度茶香，日午谁陪竹户凉。\n陋巷箪瓢已清绝，更将诗句搅空肠。",
        "dynasty": "宋",
        "collection_info": null
    },
    {
        "title": "五月望日市无鱼肉老庖撷园蔬杂以杞菊作羮气味甚珍戏成小诗适梁军判送酒头来并成三绝谢之  其三",
        "author": "李光",
        "content": "曲米新篘只隔墻，西风吹过酒头香。\n故知王母怜愁独，烦送瑶池九醖觞。",
        "dynasty": "宋",
        "collection_info": null
    },
    {
        "title": "新年杂兴十首  其一",
        "author": "李光",
        "content": "春潮和雨没平沙，沙岸疏篱尽酒家。\n北客惯寻寒食路，不知人日已无花。",
        "dynasty": "宋",
        "collection_info": null
    },
    {
        "title": "新年杂兴十首  其二",
        "author": "李光",
        "content": "海邦人日似深春，篱外桃花半不存。\n自要杖藜闲信步，蹇驴牵去繋榕根。",
        "dynasty": "宋",
        "collection_info": null
    },
    {
        "title": "新年杂兴十首  其三",
        "author": "李光",
        "content": "红蕉栏畔小池塘，山雨添花映短墻。\n自是冰霜元不到，浮花那解傲冰霜。",
        "dynasty": "宋",
        "collection_info": null
    },
    {
        "title": "新年杂兴十首  其四",
        "author": "李光",
        "content": "独酌怡然万虑平，夕阳窗牖喜新晴。\n矮床睡稳谁呼觉，只有幽禽一两声。",
        "dynasty": "宋",
        "collection_info": null
    },
    {
        "title": "新年杂兴十首  其五",
        "author": "李光",
        "content": "世事悠悠委逝波，六年归梦寄南柯。\n北来莫怪音书断，衡岳元无雁字过。",
        "dynasty": "宋",
        "collection_info": null
    },
    {
        "title": "新年杂兴十首  其六",
        "author": "李光",
        "content": "信是闲中日月迟，颓然那惜寸阴移。\n消磨永昼非无术，袖手旁观数局棋。",
        "dynasty": "宋",
        "collection_info": null
    },
    {
        "title": "新年杂兴十首  其七",
        "author": "李光",
        "content": "萧然一榻本无尘，转物庵中老病身。\n江上桃花空记面，不如啼鸟解留春。",
        "dynasty": "宋",
        "collection_info": null
    },
    {
        "title": "新年杂兴十首  其八",
        "author": "李光",
        "content": "负郭幽居一味清，残花寂寂水泠泠。\n夜深宴坐无灯火，捲起疏帘月满庭。",
        "dynasty": "宋",
        "collection_info": null
    },
    {
        "title": "新年杂兴十首  其九",
        "author": "李光",
        "content": "佳节无人共一尊，荧荧灯火雨昏昏。\n凭谁与唤烟霞伴，直上罗浮看上元。",
        "dynasty": "宋",
        "collection_info": null
    },
    {
        "title": "新年杂兴十首  其一○",
        "author": "李光",
        "content": "去国频经旷荡恩，新年犹寄海南村。\n掇移妙境非难事，直使心超不二门。",
        "dynasty": "宋",
        "collection_info": null
    },
    {
        "title": "秋日杂咏十首  其一",
        "author": "李光",
        "content": "三载幽栖养性灵，焚香默坐万缘轻。\n空庭野草萋萋碧，更觉秋来少送迎。",
        "dynasty": "宋",
        "collection_info": null
    },
    {
        "title": "秋日杂咏十首  其二",
        "author": "李光",
        "content": "抄罢唐诗笔暂停，不将奇字问添丁。\n郊垧秋半无炎暑，凈拂明窗读道经。",
        "dynasty": "宋",
        "collection_info": null
    },
    {
        "title": "秋日杂咏十首  其三",
        "author": "李光",
        "content": "风露萧萧月欲沈，方池水静影横参。\n何人睡觉来陪我，更取金荷潋灔斟。",
        "dynasty": "宋",
        "collection_info": null
    },
    {
        "title": "秋日杂咏十首  其四",
        "author": "李光",
        "content": "招呼佳侣暂忘形，夜久金茎露欲零。\n风捲晴云时点缀，未妨华月上青冥。",
        "dynasty": "宋",
        "collection_info": null
    },
    {
        "title": "秋日杂咏十首  其五",
        "author": "李光",
        "content": "海滨三度过中秋，雨横无因到庾楼。\n万里无尘今夕月，不须携客上罗浮。",
        "dynasty": "宋",
        "collection_info": null
    },
    {
        "title": "秋日杂咏十首  其六",
        "author": "李光",
        "content": "沙路微行到懒窠，晚风斜日满烟萝。\n焚香坐久疑无路，忽见帆樯竹外过。",
        "dynasty": "宋",
        "collection_info": null
    },
    {
        "title": "秋日杂咏十首  其七",
        "author": "李光",
        "content": "杖策寻幽路欲迷，华鬘椎髻杂生黎。\n空阶秋晚无霜叶，自把清诗竹上题。",
        "dynasty": "宋",
        "collection_info": null
    },
    {
        "title": "秋日杂咏十首  其八",
        "author": "李光",
        "content": "老去忘情不厌闲，酒杯诗轴最相关。\n篱边知是重阳近，萸实微红菊蘂斑。",
        "dynasty": "宋",
        "collection_info": null
    },
    {
        "title": "秋日杂咏十首  其九",
        "author": "李光",
        "content": "天南谁把尺书传，老眼经秋自不眠。\n鼓角声回窗未掩，可堪残月到床前。",
        "dynasty": "宋",
        "collection_info": null
    },
    {
        "title": "秋日杂咏十首  其一○",
        "author": "李光",
        "content": "可笑余生习气纒，时时吟咏偶盈编。\n心闲身老趋平淡，不是新来效乐天。",
        "dynasty": "宋",
        "collection_info": null
    },
    {
        "title": "赠传神陈生",
        "author": "李光",
        "content": "直缀还縚岸幅巾，三年海外见来频。\n鬓髯若为添霜雪，始觉衰容更逼真。",
        "dynasty": "宋",
        "collection_info": null
    },
    {
        "title": "列之告别为之怅然小诗送别",
        "author": "李光",
        "content": "小桥西巷每徜徉，忽趁南风返故乡。\n旋汲双泉烹日铸，从今谁共北窗凉。",
        "dynasty": "宋",
        "collection_info": null
    },
    {
        "title": "小诗送孟坚北归",
        "author": "李光",
        "content": "汝到家中暂喜欢，倚门慈母问平安。\n举头便见天边月，莫作千山万水看。",
        "dynasty": "宋",
        "collection_info": null
    },
    {
        "title": "己巳二月三日晚食罢步至林氏园了然道人新筑小亭爱其閴寂独坐久之白上人来出门又逢魏子归而写之以诗偶翻旧藁见之恍然因书以示庭植二首  其一",
        "author": "李光",
        "content": "新筑茅亭涩勒间，蒲团坐久欲忘还。\n道人应供归来晚，只有野僧相伴闲。",
        "dynasty": "宋",
        "collection_info": null
    },
    {
        "title": "己巳二月三日晚食罢步至林氏园了然道人新筑小亭爱其閴寂独坐久之白上人来出门又逢魏子归而写之以诗偶翻旧藁见之恍然因书以示庭植二首  其二",
        "author": "李光",
        "content": "夕照穿林暮霭收，出门忽见月如鈎。\n幽人曳杖来寻伴，一笑能令万虑休。",
        "dynasty": "宋",
        "collection_info": null
    },
    {
        "title": "书尾寄六十五侄孟容",
        "author": "李光",
        "content": "转物庵中一老人，十年岭峤且藏身。\n黎山万叠波千顷，心镜孤圆月一轮。",
        "dynasty": "宋",
        "collection_info": null
    },
    {
        "title": "双泉亭",
        "author": "李光",
        "content": "甃石流沟汲愈新，秋无落叶旱无尘。\n他年莫忘痴顽老，曾是双泉旧主人。",
        "dynasty": "宋",
        "collection_info": null
    },
    {
        "title": "陈氏面北小亭远依林壑下瞰长江主人每醉卧其下叹羡不足戏留小诗云",
        "author": "李光",
        "content": "赫日晓林起瘴烟，小亭风景独萧然。\n门前剥啄须轻手，窗下幽人正醉眠。",
        "dynasty": "宋",
        "collection_info": null
    },
    {
        "title": "十一月二十八日陈令分寄梅花数枝为赋两绝句  其一",
        "author": "李光",
        "content": "幽香偏许夜深闻，冷蘂从来水外村。\n南地恨无霜雪伴，独将孤影照黄昏。",
        "dynasty": "宋",
        "collection_info": null
    },
    {
        "title": "十一月二十八日陈令分寄梅花数枝为赋两绝句  其二",
        "author": "李光",
        "content": "一枝淡静玉无痕，便觉萧娘气味村。\n旋汲清泉滋蓓蕾，小窗留待月微昏。",
        "dynasty": "宋",
        "collection_info": null
    },
    {
        "title": "二子继韵復赋二首  其一",
        "author": "李光",
        "content": "香超薝卜断知闻，穷腊开花处处村。\n应笑多姿桃杏俗，更嫌贪睡海棠昏。",
        "dynasty": "宋",
        "collection_info": null
    },
    {
        "title": "二子继韵復赋二首  其二",
        "author": "李光",
        "content": "城上胡笳枕上闻，却愁羌笛起孤村。\n冰容不入丹青手，玉骨那忧瘴雾昏。",
        "dynasty": "宋",
        "collection_info": null
    },
    {
        "title": "文昌陈令寄龙眼甚富",
        "author": "李光",
        "content": "不羡蒲萄马乳寒，品流须着荔支间。\n幽人顿觉空囊富，合浦明珠一夜还。",
        "dynasty": "宋",
        "collection_info": null
    },
    {
        "title": "儋耳病起偶题",
        "author": "李光",
        "content": "病骨支离睡半醒，雨余芳草入帘青。\n焚香隐几无人到，读尽黄庭一卷经。",
        "dynasty": "宋",
        "collection_info": null
    },
    {
        "title": "黎人二首  其一",
        "author": "李光",
        "content": "褰帷露冕更停轮，渺渺旌麾入瘴云。\n异境尽凭诗写去，郡僚争喜得新闻。",
        "dynasty": "宋",
        "collection_info": null
    },
    {
        "title": "黎人二首  其二",
        "author": "李光",
        "content": "桄榔林裏便为家，白首那曾识使华。\n莫说蛮村与黎洞，郡人观覩亦咨嗟。",
        "dynasty": "宋",
        "collection_info": null
    },
    {
        "title": "春日偶题",
        "author": "李光",
        "content": "庵后疏篱蔓碧花，庵前榕叶晚藏鸦。\n阶前草长苔痕满，装出儋州副使家。",
        "dynasty": "宋",
        "collection_info": null
    },
    {
        "title": "海外实未尝见梅为赋一绝",
        "author": "李光",
        "content": "春日追游载酒堂，名园疑有野梅芳。\n篱边水畔无寻处，只向风前认暗香。",
        "dynasty": "宋",
        "collection_info": null
    },
    {
        "title": "德举予丱角友生也书来寄三小诗并示杜门圆妙方指趣深远因次韵为谢仍寄出门散方亦反招隐之义也兼示商叟一笑",
        "author": "李光",
        "content": "杜门一法有深机，胜把玄关叩祖师。\n覆罢忘忧还独酌，免陪歌酒免论棋。",
        "dynasty": "宋",
        "collection_info": null
    },
    {
        "title": "老野狐",
        "author": "李光",
        "content": "变化形容似老儒，南来权作白髭鬚。\n祗应坐上无鹰犬，走作人间老野狐。",
        "dynasty": "宋",
        "collection_info": null
    },
    {
        "title": "中春之初与诸友游黎氏园荆华赠予桃花一枝归置瓶中连日不凋因成两绝示同行且令同赋  其一",
        "author": "李光",
        "content": "桄榔林裏见桃花，正似罗帏翠幕遮。\n老去已无篸髻梦，凈瓶归插一枝斜。",
        "dynasty": "宋",
        "collection_info": null
    },
    {
        "title": "中春之初与诸友游黎氏园荆华赠予桃花一枝归置瓶中连日不凋因成两绝示同行且令同赋  其二",
        "author": "李光",
        "content": "竹外篱边映柳条，一枝纤软更妖娆。\n似知摩诘愁无伴，留向书窗不忍凋。",
        "dynasty": "宋",
        "collection_info": null
    },
    {
        "title": "庖人宋奕请告往琼般家怪久不至闻已设厨矣戏赠朱推",
        "author": "李光",
        "content": "市无鱼肉爨无烟，晨起斋厨每索然。\n欲识先生真乐地，饭蔬饮水曲肱眠。",
        "dynasty": "宋",
        "collection_info": null
    },
    {
        "title": "感松  其一",
        "author": "李光",
        "content": "瑟瑟声微冉冉香，炎天瘴海变清凉。\n从今莫遣儿童斫，留取浓阴庇一方。",
        "dynasty": "宋",
        "collection_info": null
    },
    {
        "title": "感松  其二",
        "author": "李光",
        "content": "根盘厚地干参天，护养龙髯几百年。\n忍把斧斤频剪伐，坐令鳞甲化非烟。",
        "dynasty": "宋",
        "collection_info": null
    },
    {
        "title": "感松  其三",
        "author": "李光",
        "content": "每忆西湖九里松，眼明忽见紫髯翁。\n隐居庭院多栽种，为爱笙箫递晚风。",
        "dynasty": "宋",
        "collection_info": null
    },
    {
        "title": "昌化肉不常得予蔬食已惯每闻有猪则召一二友生同饭月不过二三四月二日闻有猪亟令召三职事",
        "author": "李光",
        "content": "颜乐箪瓢孔饭蔬，先生休叹食无鱼。\n小兵知我须招客，市上今晨报有猪。",
        "dynasty": "宋",
        "collection_info": null
    },
    {
        "title": "予三贬而至儋耳又復二年平生习气扫除殆尽海外去国万里士民不知朝廷事免议朝政惟是里巷之间是非曲直偶及之入于耳中有如秽物置之宝器自今客至惟经史禅悦道家养生之说乃所乐闻其余非已所预者可付之一默并成小诗以述已意云",
        "author": "李光",
        "content": "庵中宴坐户长扃，鼓瑟吟诗乐性灵。\n客至不妨谈道妙，儒书释典及仙经。",
        "dynasty": "宋",
        "collection_info": null
    },
    {
        "title": "戊辰冬与邻士纵步至吴由道书会所课诸生作梅花诗以先字为韵戏成一绝句后三年由道来昌化索前作復次韵三首并前诗赠之  其一",
        "author": "李光",
        "content": "冰容幽胜肯争妍，独树亭亭近水边。\n不但色香俱第一，品流宜占百花先。",
        "dynasty": "宋",
        "collection_info": null
    },
    {
        "title": "戊辰冬与邻士纵步至吴由道书会所课诸生作梅花诗以先字为韵戏成一绝句后三年由道来昌化索前作復次韵三首并前诗赠之  其二",
        "author": "李光",
        "content": "清影扶疏晚更妍，每教移植小池边。\n一枝独守凌寒操，肯与羣花较后先。",
        "dynasty": "宋",
        "collection_info": null
    },
    {
        "title": "戊辰冬与邻士纵步至吴由道书会所课诸生作梅花诗以先字为韵戏成一绝句后三年由道来昌化索前作復次韵三首并前诗赠之  其三",
        "author": "李光",
        "content": "月娥姑射妬清妍，白髪羞将插鬓边。\n冷艶独排残腊破，孤芳长占小桃先。",
        "dynasty": "宋",
        "collection_info": null
    },
    {
        "title": "陈渭老今夕开阁诚为盛事戏成二小诗以侑坐客  其一",
        "author": "李光",
        "content": "酿成春瓮胜玻璃，旋压真珠味更奇。\n饮客莫辞今夕醉，黄河清后卒无期。",
        "dynasty": "宋",
        "collection_info": null
    },
    {
        "title": "陈渭老今夕开阁诚为盛事戏成二小诗以侑坐客  其二",
        "author": "李光",
        "content": "长堤杨柳映门垂，南北行人认酒旗。\n坐上饮流须强醉，休将河水较醇醨。",
        "dynasty": "宋",
        "collection_info": null
    },
    {
        "title": "行潘峒诸村爱其岩壑之胜田畴之美因成小诗  其一",
        "author": "李光",
        "content": "烟市云庄自一墟，幽花夹道路萦纡。\n无人与写岩峦胜，聊展营丘半幅图。",
        "dynasty": "宋",
        "collection_info": null
    },
    {
        "title": "行潘峒诸村爱其岩壑之胜田畴之美因成小诗  其二",
        "author": "李光",
        "content": "村落家家社酒香，杂花开尽绿阴凉。\n山畦是处田畴美，时有归牛带夕阳。",
        "dynasty": "宋",
        "collection_info": null
    },
    {
        "title": "元发惠鸣鷄  其一",
        "author": "李光",
        "content": "尘榻昏昏睡未醒，床头腷膞老鷄声。\n年来学道多晨起，免听城头画角清。",
        "dynasty": "宋",
        "collection_info": null
    },
    {
        "title": "元发惠鸣鷄  其二",
        "author": "李光",
        "content": "朱冠玄臆气横秋，得食相呼饱即休。\n语默从来有程度，不妨风雨夜飕飕。",
        "dynasty": "宋",
        "collection_info": null
    },
    {
        "title": "客惠予早鸣晚鸣二鷄各赋一绝  其一",
        "author": "李光",
        "content": "远和城头角调清，邻鷄寂默尚无声。\n幽人底事偏嫌汝，惊断归乡梦不成。",
        "dynasty": "宋",
        "collection_info": null
    },
    {
        "title": "客惠予早鸣晚鸣二鷄各赋一绝  其二",
        "author": "李光",
        "content": "长庚东出月沉西，饱粟贪眠尚稳栖。\n却笑城乌自多事，更筹未急已先啼。",
        "dynasty": "宋",
        "collection_info": null
    },
    {
        "title": "反舌",
        "author": "李光",
        "content": "喧喧木杪弄新晴，羁枕惊回梦不成。\n任是舌端能百啭，园林春尽寂无声。",
        "dynasty": "宋",
        "collection_info": null
    },
    {
        "title": "谢文孺寄三接丹岐伯言人各有百二十岁之寿其多夭折者声色害之也如醉后入房等三事皆促寿命之目予来年八十若服此得终其天年道人之遗也",
        "author": "李光",
        "content": "三接灵丹古所传，扶危起死胜神仙。\n衰颜全藉刀圭力，少驻人间四十年。",
        "dynasty": "宋",
        "collection_info": null
    },
    {
        "title": "予谪海外久矣蒙恩徙郴所寓适与苏仙邻暇日携儿徜徉历览遗集因阅本传不载致仙之因特以事母尽孝行耳自古仙真得道如吴真人之流未有不由此而致者世人不知出此多弃遗父母入深山穷谷中父母冻饿不恤也以此求道去仙远矣因成二小诗题之壁间庶亦少警欲学道而忘其亲者  其一",
        "author": "李光",
        "content": "打包行脚为寻真，偶与苏仙作近邻。\n万里移来今有伴，叩门时许访幽人。",
        "dynasty": "宋",
        "collection_info": null
    },
    {
        "title": "予谪海外久矣蒙恩徙郴所寓适与苏仙邻暇日携儿徜徉历览遗集因阅本传不载致仙之因特以事母尽孝行耳自古仙真得道如吴真人之流未有不由此而致者世人不知出此多弃遗父母入深山穷谷中父母冻饿不恤也以此求道去仙远矣因成二小诗题之壁间庶亦少警欲学道而忘其亲者  其二",
        "author": "李光",
        "content": "不须辛苦学神仙，九转功成亦偶然。\n但向闺门躬孝行，会须白日上青天。",
        "dynasty": "宋",
        "collection_info": null
    },
    {
        "title": "题义郴传神赞",
        "author": "李光",
        "content": "平生疾恶不量力，指佞击姦期屏迹。\n流落南荒二十年，更无一点烟尘色。",
        "dynasty": "宋",
        "collection_info": null
    },
    {
        "title": "昭真宫",
        "author": "李光",
        "content": "造物閟灵境，灵山隐仙躅。\n丹成自飞昇，何用驾鸾鹄。\n举手金沙岭，片石聊寄足。\n至今锁烟扉，气象钟清淑。\n井池丹药就，千载湛寒绿。\n我来春雨余，溢水涨幽谷。\n琤琤落环佩，细细响琴筑。\n黄冠六七辈，一一道机熟。\n余师本缁流，游走遍四渎。\n初明大乘禅，锋辨谁敢触。\n升堂猛虎跪，诸方狐鼠伏。\n晚乃思长生，师许隶宝箓。\n时登玉虚殿，叨迎御舆服。\n俯仰能几时，世事有反覆。\n萧然坐空岩，復理旧松竹。\n却谈京洛梦，感慨气填腹。\n人生梦幻耳，何必苦拘束。\n期师谢冠裳，復见真面目。",
        "dynasty": "宋",
        "collection_info": null
    },
    {
        "title": "裘氏义门",
        "author": "李光",
        "content": "夫何于会稽，卓然有裘氏。\n同居六百年，相聚三千指。\n昔贤钦义方，列奏闻天子。\n恩诏保门闾，光华映闾里。",
        "dynasty": "宋",
        "collection_info": null
    },
    {
        "title": "怀三峰楼",
        "author": "李光",
        "content": "一川花柳拥雕栏，浓绿浮空四面山。\n便欲移家来住此，不将名姓落人间。",
        "dynasty": "宋",
        "collection_info": null
    },
    {
        "title": "千岩亭",
        "author": "李光",
        "content": "家用好处寻难遍，日月当门只卧龙。\n欲尽南山岩壑胜，须来亭上少从容。",
        "dynasty": "宋",
        "collection_info": null
    },
    {
        "title": "题嵊县黄山庵",
        "author": "李光",
        "content": "十载清游得重寻，风门小立契初心。\n上盘直与云天近，下瞰不知岩壑深。\n浥露黄花平衬地，着霜红叶巧依林。\n他年愿结香灯社，竹杖芒鞋数共临。",
        "dynasty": "宋",
        "collection_info": null
    },
    {
        "title": "问汉亭",
        "author": "李光",
        "content": "河畔牵牛织女星，东西相望几千程。\n乘槎我欲机边坐，应解停梭问姓名。",
        "dynasty": "宋",
        "collection_info": null
    },
    {
        "title": "城南池",
        "author": "李光",
        "content": "枯木摧残色境空，西风独占水芙蓉。\n瑶池饮散红妆闹，洛浦人归翠盖重。\n日影透帘香掩苒，月华侵坐客从容。\n闲花琐细能长久，免被移栽太华峰。",
        "dynasty": "宋",
        "collection_info": null
    },
    {
        "title": "昌江",
        "author": "李光",
        "content": "昌江真陋邦，芋魁的盈尺。\n逐客方阨陈，饱食度终日。",
        "dynasty": "宋",
        "collection_info": null
    },
    {
        "title": "破山寺",
        "author": "李光",
        "content": "招提清绝冠诸方，溪绕山围胜气藏。\n好在池塘存旧址，依然花木隐禅房。\n风生殿阁元无暑，雨后松篁自有香。\n日暮不教清兴尽，更登绝顶瞰微茫。",
        "dynasty": "宋",
        "collection_info": null
    },
    {
        "title": "胜法寺",
        "author": "李光",
        "content": "舍南舍北竹千竿，镜凈无尘碧玉寒。\n中有老人清似水，晚来相对倚栏桿。",
        "dynasty": "宋",
        "collection_info": null
    },
    {
        "title": "秀香堂",
        "author": "李光",
        "content": "山远江深胜地藏，森森乔木间修篁。\n月林不动参差影，花径常供自在香。\n沉水爇残金鸭冷，落花飞尽绿阴凉。\n神通甚愧维摩老，聊长蛮邦作醉乡。",
        "dynasty": "宋",
        "collection_info": null
    },
    {
        "title": "东山",
        "author": "李光",
        "content": "才贤国运每相关，出处公遭典午间。\n梦裏铅华浑脉脉，萧中芳迹尚班班。\n始高霄汉鸿飞远，终惜云巢凤不还。\n好是南阳扶汉鼎，勋名千古仰东山。",
        "dynasty": "宋",
        "collection_info": null
    },
    {
        "title": "挽李忠定",
        "author": "李光",
        "content": "忠言直节动华夷，肯为投闲更息机。\n南国忽闻梁木折，中原犹望衮衣归。\n平生学术唯心得，晚节功名与愿违。\n老病无因执哀靷，翔风空有泪霑衣。",
        "dynasty": "宋",
        "collection_info": null
    },
    {
        "title": "句  其一",
        "author": "李光",
        "content": "此日开轩怀谢傅，直缘谈笑破苻坚。",
        "dynasty": "宋",
        "collection_info": null
    },
    {
        "title": "句  其二",
        "author": "李光",
        "content": "吾衰自不出，孰谓出无友。",
        "dynasty": "宋",
        "collection_info": null
    },
    {
        "title": "句  其三",
        "author": "李光",
        "content": "吾师坐忘真，卢扁非良医。",
        "dynasty": "宋",
        "collection_info": null
    },
    {
        "title": "句  其四",
        "author": "李光",
        "content": "海薪不论钱，何苦忧无炭。",
        "dynasty": "宋",
        "collection_info": null
    },
    {
        "title": "句  其五",
        "author": "李光",
        "content": "铜盆湛冰雪，谁谓无寒泉。",
        "dynasty": "宋",
        "collection_info": null
    },
    {
        "title": "句  其六",
        "author": "李光",
        "content": "昌江古佳郡。",
        "dynasty": "宋",
        "collection_info": null
    },
    {
        "title": "除夕",
        "author": "郑望之",
        "content": "可是今年老也无，儿孙次第饮屠苏。\n一门骨肉知多少，日出高时到老夫。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂",
        "author": "郑望之",
        "content": "熙陵尝赋钓鱼篇，意属磻溪旧所传。\n治世代天今六相，中兴扶日跨羣贤。\n已栽桃李满天下，更卜林泉占海边。\n不似东山携妓女，一觞一咏度长年。\n一从奉得去年书，报道江山已定居。\n应料于今台岳畔，还同自昔辋川图。\n君臣终始如公少，将相声名自古无。\n何日雍容陪杖屦，松风山径竹篮舆。",
        "dynasty": "宋",
        "collection_info": null
    },
    {
        "title": "赋汉印",
        "author": "唐悊",
        "content": "关中金印岂秦关，想见风流汉已还。\n大飨似书谯县石，兰亭宁数会稽山。\n空余此日归囊櫜，曾是当年杂佩环。\n万户况将取如斗，此章何足繫腰间。",
        "dynasty": "宋",
        "collection_info": null
    },
    {
        "title": "题宗室赵大年横卷",
        "author": "唐悊",
        "content": "闻君新得小山川，画手来从郜雍贤。\n不学农夫焉用稼，若为王子岂知田。\n我真壠上躬耕客，亲见人间小隐天。\n始识何年京样熟，菊篱宁似景龙边。",
        "dynasty": "宋",
        "collection_info": null
    },
    {
        "title": "题延庆寺  其一",
        "author": "范坦",
        "content": "烟村水寺若江湖，林麓山川入画图。\n壁上熏风为谁制，柄臣曾此耀归途。",
        "dynasty": "宋",
        "collection_info": null
    },
    {
        "title": "题延庆寺  其二",
        "author": "范坦",
        "content": "寺阁涵虚跨碧潭，菰蒲枫柳认江南。\n侍臣家世俱游此，雁叙题名在壁龛。",
        "dynasty": "宋",
        "collection_info": null
    },
    {
        "title": "剑门关",
        "author": "何甫",
        "content": "一门横大道，双剑插长空。\n鼓铸非人力，磨砻任化工。",
        "dynasty": "宋",
        "collection_info": null
    },
    {
        "title": "广胜寺",
        "author": "曹量",
        "content": "驻车长道莫加鞭，得到幽蓝顿豁然。\n千仞岚高晴聚翠，万年枝花莫生烟。\n满窗夜到天涯月，一枕秋深海眼泉。\n自是寂中有真趣，如何潇洒不忘筌。",
        "dynasty": "宋",
        "collection_info": null
    },
    {
        "title": "别叶馆伴",
        "author": "韩缴如",
        "content": "泣涕汍澜欲别离，此生无復再来期。\n漫将宝玉陈深意，莫忘思人见物时。",
        "dynasty": "宋",
        "collection_info": null
    },
    {
        "title": "挽黄忠文公  其一",
        "author": "家诚之",
        "content": "自从朱邸翊元良，圣学磨砻日就将。\n嗜饱岂容登鼎俎，剪桐争肯戏圭璋。\n经筵犹有八图在，御座俄惊一鑑亡。\n恤典隆名虽宠渥，何如大政细平章。",
        "dynasty": "宋",
        "collection_info": null
    },
    {
        "title": "挽黄忠文公  其二",
        "author": "家诚之",
        "content": "棘闱尚记一窗邻，把酒论文情独亲。\n辙迹我犹循井络，履声公已上星辰。\n追思九鼎回天力，莫赎千金报国身。\n老去驱车隻剑道，忍看高冢卧麒麟。",
        "dynasty": "宋",
        "collection_info": null
    },
    {
        "title": "句",
        "author": "冯如愚",
        "content": "地灵人秀谁称首，文属君华武硬弓。",
        "dynasty": "宋",
        "collection_info": null
    },
    {
        "title": "梦中作",
        "author": "王耕",
        "content": "楼上虚怀待月时，写景应难不赋诗。\n一天列宿坐中见，万里青天云外归。",
        "dynasty": "宋",
        "collection_info": null
    },
    {
        "title": "云根书院作",
        "author": "谢安时",
        "content": "结屋傍云根，溪山似陆浑。\n钓舟藏荻渚，吟径入花村。\n竹月尽满壁，松风时款门。\n静中元有物，浩气塞干坤。",
        "dynasty": "宋",
        "collection_info": null
    },
    {
        "title": "句  其一",
        "author": "李元亮",
        "content": "人闲知昼永，花落见春深。",
        "dynasty": "宋",
        "collection_info": null
    },
    {
        "title": "句  其二",
        "author": "李元亮",
        "content": "朝雨未休还暮雨，腊寒才过又春寒。",
        "dynasty": "宋",
        "collection_info": null
    },
    {
        "title": "句  其三",
        "author": "李元亮",
        "content": "可怜三万六千日，长做东西南北人。",
        "dynasty": "宋",
        "collection_info": null
    },
    {
        "title": "草堂寺",
        "author": "孙鰲",
        "content": "双树轮囷五百年，开华结实两争妍。\n我来问道师知否，祖意元无法可传。",
        "dynasty": "宋",
        "collection_info": null
    },
    {
        "title": "赠故人",
        "author": "綦革",
        "content": "三月杨花满路飞，金人游骑拍鞍归。\n高天二圣犹难保，谁道雄关是可依。",
        "dynasty": "宋",
        "collection_info": null
    },
    {
        "title": "祈泽寺  其一",
        "author": "季季",
        "content": "虚窗云暗青灯小，松桧无风春悄悄。\n子规枝上叫梦回，清磬一声山月晓。",
        "dynasty": "宋",
        "collection_info": null
    },
    {
        "title": "祈泽寺  其二",
        "author": "季季",
        "content": "官南官北添身累，年去年来换鬓青。\n何日归来闲岁月，扫山庐墓过余龄。",
        "dynasty": "宋",
        "collection_info": null
    },
    {
        "title": "偈",
        "author": "释妙喜",
        "content": "万仞悬崖忽放身，起来依旧却惺惺。\n饥餐渴饮无余事，那论昔人非昔人。",
        "dynasty": "宋",
        "collection_info": null
    },
    {
        "title": "和觉禅师赋六湛堂",
        "author": "释妙喜",
        "content": "非湛非摇此法源，当机莫厌假名存。\n直须过量英灵汉，方入无边广大门。\n万境交罗元不二，六窗昼夜未尝昏。\n翻思庞老事无别，掷剑挥空岂有痕。",
        "dynasty": "宋",
        "collection_info": null
    },
    {
        "title": "偈",
        "author": "释妙喜",
        "content": "通身一穿金锁骨，堪与人天为轨则。\n要识临济小厮儿，便是当年白拈贼。",
        "dynasty": "宋",
        "collection_info": null
    },
    {
        "title": "和冯济川题枯髅图",
        "author": "释妙喜",
        "content": "只此形骸，即是其人。\n一灵皮袋，皮袋一灵。",
        "dynasty": "宋",
        "collection_info": null
    },
    {
        "title": "冬夜",
        "author": "李若璞",
        "content": "苍苍夜色云云远，叶落风林噪乱鸦。\n香篆暖烟浓结穗，暗窗寒雪密飘花。\n琅琅翠竹幽音碎，耿耿青灯孤影斜。\n忘累俗情添兴雅，晚眠独啜满瓯茶。",
        "dynasty": "宋",
        "collection_info": null
    },
    {
        "title": "桔槔颂",
        "author": "薛道光",
        "content": "轧轧相从响发时，不从他得豁然知。\n桔槔说尽无生曲，井裏泥蛇舞柘枝。",
        "dynasty": "宋",
        "collection_info": null
    },
    {
        "title": "临终颂",
        "author": "薛道光",
        "content": "铁马奔入海，泥蛇飞上天。\n蓬莱三岛路，元不在西边。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其一",
        "author": "薛道光",
        "content": "有物含灵体，无名本自然。\n赤龙藏宇宙，白虎隐丹田。\n北斗南辰下，眉毛助睫边。\n灰心行水火，定息见真铅。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其二",
        "author": "薛道光",
        "content": "精气元无本，神灵共一家。\n但能擒五贼，自可结三花。\n甲乙无令失，庚辛不要差。\n一阳归正令，七返转河车。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其三",
        "author": "薛道光",
        "content": "此事诚难测，贤愚总不分。\n雀应非凤类，马不入羊羣。\n㹀产都三百，干坤共一斤。\n巡行十二路，赤脚猛将军。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其四",
        "author": "薛道光",
        "content": "一二三四五，南辰对北辰。\n虎龙含碧玉，金木孕珠珍。\n云散家家月，花开处处春。\n几多云外客，尽是世间人。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其五",
        "author": "薛道光",
        "content": "受得真仙诀，阴中炼至阳。\n地雷潜动处，星斗共商量。\n八卦看成母，三才始见昌。\n不愁生死繫，但觉地天长。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其六",
        "author": "薛道光",
        "content": "古仙同一术，妙绝大幽深。\n用意寻庚申，专心事丙壬。\n擒归鸟与兔，捉取水和金。\n辨得东西物，修成不二心。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其七",
        "author": "薛道光",
        "content": "窈窕并姿态，娇羞弄软柔。\n无情弦裏取，魂魄土中收。\n笄冠联铅汞，灵光射斗牛。\n少阳阴与类，无使老春秋。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其八",
        "author": "薛道光",
        "content": "散诞无拘繫，翛然道转高。\n妙中藏黑白，闲裏恶尘劳。\n坐卧三峰稳，丹田二气牢。\n定知逃世网，名字列仙曹。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其九",
        "author": "薛道光",
        "content": "采取须教密，诚心辨丑妍。\n事难寻意脉，容易失寒泉。\n师指青龙汞，配归白虎铅。\n两般都会合，水火炼经年。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其一○",
        "author": "薛道光",
        "content": "守一坛中要，机藏十二时。\n数中无走失，火候莫教迟。\n达士方为侣，真仙正合宜。\n几年云水上，怀抱有谁知。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其一一",
        "author": "薛道光",
        "content": "人有最灵物，依稀在北辰。\n不知将谓气，识后自然真。\n心凈如冰雪，身轻似碧云。\n若无十万岁，作甚世间人。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其一二",
        "author": "薛道光",
        "content": "廛市通人处，明明与往还。\n悟来惟一物，昧处隔千山。\n神水丹田下，华池水火间。\n一元能造化，返老作童颜。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其一三",
        "author": "薛道光",
        "content": "巧拙仍藏伏，神精用意包。\n坎离或互用，金木喜相交。\n白雪能同鼎，黄芽共一包。\n干坤推九六，復姤运初爻。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其一四",
        "author": "薛道光",
        "content": "一物分为二，能知二者名。\n鼎炉藏日月，漏滴已三更。\n夫妇同交媾，婴儿始结成。\n脱胎并洗泽，携养镇长生。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其一五",
        "author": "薛道光",
        "content": "饮了灵丹药，纯阳自在人。\n洞明常寂照，蓬岛镇长春。\n去就浑无繫，纵世已绝尘。\n但知周甲子，不在守庚申。",
        "dynasty": "宋",
        "collection_info": null
    },
    {
        "title": "还丹復命篇 五言十六首 其一六",
        "author": "薛道光",
        "content": "访道復寻真，优游四海宾。\n外多含忍辱，内省任邅迍。\n为厌人间事，忻逢紫府宾。\n一言亲点化，玉洞碧桃春。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一",
        "author": "薛道光",
        "content": "万物皆从一气生，天清地浊禀生成。\n真龙真虎纔交媾，一鼎红铅炼甲庚。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二",
        "author": "薛道光",
        "content": "阴阳配合法君臣，动静相兼气血精。\n壬癸位中男击浪，丙丁岩畔女嚬呻。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其三",
        "author": "薛道光",
        "content": "龙虎一交相眷恋，坎离纔媾便成胎。\n溶溶一掬干坤髓，着意求他啜取来。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其四",
        "author": "薛道光",
        "content": "方以类聚物羣分，两畔两秤共一斤。\n戊己宫中藏水火，小心调理武和文。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其五",
        "author": "薛道光",
        "content": "离宫有象藏真水，坎户无形隐赤龙。\n时节正时须急采，莫教芽蘖隘黄宫。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其六",
        "author": "薛道光",
        "content": "三十辐兮同一毂，金木纔逢二气交。\n六十卦分朝与暮，一阳萌处发初爻。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其七",
        "author": "薛道光",
        "content": "阴裏十三言有象，阳中六七觅无踪。\n抽添运用须防谨，认取根源祖与宗。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其八",
        "author": "薛道光",
        "content": "恍惚之中寻有物，杳冥之内吸真精。\n真精便是长生药，须假黄婆养育成。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其九",
        "author": "薛道光",
        "content": "六百篇中仔细推，潜藏飞跃探幽微。\n亲疏回互相谙悉，盗取七星南斗机。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一○",
        "author": "薛道光",
        "content": "阴鼎阳炉至道根，五行和合土为尊。\n时人若要长生药，祇向华池觅魄魂。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一一",
        "author": "薛道光",
        "content": "圣人传药不传火，从来火候少人知。\n莫将大道为儿戏，须共神仙仔细推。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一二",
        "author": "薛道光",
        "content": "火候抽添思绝尘，一爻看过一爻生。\n阴文阳武依加减，一颗还丹火裏成。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一三",
        "author": "薛道光",
        "content": "咽津纳气固形全，须藉干坤真汞铅。\n至道不繁人自昧，五金八石是虚传。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一四",
        "author": "薛道光",
        "content": "二气本因儿产母，夺来鼎内及其时。\n夫欢妇合黄金室，一载胎生一箇儿。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一五",
        "author": "薛道光",
        "content": "识得阴阳要妙因，炼成金液离凡尘。\n淘澄不是寻常事，姹女婴儿两要真。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一六",
        "author": "薛道光",
        "content": "驱回北斗转天罡，手握南辰入洞房。\n否泰爻中天地合，兔鸡沐浴要潜藏。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一七",
        "author": "薛道光",
        "content": "水晶宫裏翠娥娇，一段风光破寂寥。\n夺得兔乌精与髓，急须收拾鼎中烧。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一八",
        "author": "薛道光",
        "content": "屏除人我守丹房，转觉光阴气味长。\n荣辱不随尘外客，但于金鼎炼铅霜。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其一九",
        "author": "薛道光",
        "content": "虎髓龙精气象全，依法修来火候煎。\n直待阴消成至宝，便知平地隐神仙。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二○",
        "author": "薛道光",
        "content": "些小天机论气精，吕公曾道别无真。\n神仙不肯分明说，说与分明笑杀人。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二一",
        "author": "薛道光",
        "content": "九还七返定三才，开闢抽添尽藉媒。\n四象包含归戊己，精勤十月产婴孩。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二二",
        "author": "薛道光",
        "content": "迩来活计不胜清，一亩沙田手自耕。\n晴雨共资春气力，不愁苗稼不滋生。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二三",
        "author": "薛道光",
        "content": "归根復命復元真，气入四肢精养神。\n神气若还俱不散，混同尘世一闲人。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二四",
        "author": "薛道光",
        "content": "一物浮浮浑有无，堪迎秋露滴真珠。\n烟花柳陌头头是，秽浊馨香任所需。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二五",
        "author": "薛道光",
        "content": "我今收得长生法，年年海上觅知音。\n不知谁是知音者，试把狂言着意寻。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二六",
        "author": "薛道光",
        "content": "几年勤苦觅仙俦，不做神仙未肯休。\n缘合自然成大道，岂教凡辈觅踪由。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二七",
        "author": "薛道光",
        "content": "父母生来真一气，无形无影卒难寻。\n要知黑白通玄妙，魂魄相投产紫金。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二八",
        "author": "薛道光",
        "content": "上善之基妙最深，华池神水定深沉。\n神功运火抽添处，炼己持心莫放心。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其二九",
        "author": "薛道光",
        "content": "东西南北要精通，交感阴阳雌与雄。\n火候直须牢稳审，吹嘘全藉巽宫风。",
        "dynasty": "宋",
        "collection_info": null
    },
    {
        "title": "还丹復命篇 七言三十首 其三○",
        "author": "薛道光",
        "content": "天地相交由否泰，屯蒙气候互相通。\n一夫一妇资天地，三女三男合始终。",
        "dynasty": "宋",
        "collection_info": null
    },
    {
        "title": "又诗一首",
        "author": "薛道光",
        "content": "拂掠廛中碍眼尘，休将大道付人情。\n堪矜自古神仙辈，持故如愚不作声。",
        "dynasty": "宋",
        "collection_info": null
    },
    {
        "title": "句",
        "author": "王黼",
        "content": "巧将千嶂遮晴日，借得三眠作翠帷。",
        "dynasty": "宋",
        "collection_info": null
    },
    {
        "title": "句",
        "author": "盛子充",
        "content": "竹筒牙籤日满前，何妨心醉六经眠。",
        "dynasty": "宋",
        "collection_info": null
    },
    {
        "title": "滁州希真堂并蒂菊",
        "author": "梅执礼",
        "content": "前辈风流扫地空，秋香无復伍春红。\n旋培数本当幽砌，忽作双英满翠丛。\n可但断金私雨露，故应连璧傲霜风。\n得来称瑞毋轻剪，留此甘棠寿醉翁。",
        "dynasty": "宋",
        "collection_info": null
    },
    {
        "title": "宣和四年东阳梅某出守蕲州以五月十九日斋宿山谷黎明奉亲朝谒真源万寿宫少休五云寺赋此",
        "author": "梅执礼",
        "content": "灊高夙所仰，妙想嗟未圆。\n邂逅一麾出，安舆奉华颠。\n骎骎涉胜境，获缔香火缘。\n徘徊庆基殿，稽首颂尧年。\n徐步俯松杪，幽寻值灵篇。\n轩窗散急雨，四座屯霏烟。\n向来玉京梦，了了堕目前。\n恍疑鸡犬资，今在第几天。\n平生修无怍，自视应得仙。\n孺子审可教，凡躯伫加鞭。",
        "dynasty": "宋",
        "collection_info": null
    },
    {
        "title": "句",
        "author": "梅执礼",
        "content": "有令可干难闭户，无人堪访懒移舟。",
        "dynasty": "宋",
        "collection_info": null
    },
    {
        "title": "访道者",
        "author": "杜崟",
        "content": "洞门深锁白云横，旛影坛高夕照明。\n落叶满阶人语寂，翩然野鹤啄棋枰。",
        "dynasty": "宋",
        "collection_info": null
    },
    {
        "title": "题澹山岩",
        "author": "李公彦",
        "content": "地灵欲借一握天，神剜鬼划无留坚。\n欻然豃豁空而圆，阳乌飞景光自穿。\n古藤绕石翠欲牵，石果垂结纷如拳。\n中有岩宝吐细泉，六月客坐寒入肩。\n昔闻修蟒何蜿蜒，诛茅判木不敢前。\n谁令结此殊胜缘，化作宝坊可栖禅。\n我非贵客来尘軿，训狐挟狡声亦先。\n飞上岩前枯树颠，唤起山丁夜不眠。\n涪翁有笔大如椽，七字要与山俱传。\n续貂顾我不着便，千古一笑夔怜蚿。",
        "dynasty": "宋",
        "collection_info": null
    },
    {
        "title": "颂古四十首  其一",
        "author": "释守珣",
        "content": "兜罗绵手指天地，绀目重瞳顾四维。\n七步周行浑属我，一生卖弄小孩儿。",
        "dynasty": "宋",
        "collection_info": null
    },
    {
        "title": "颂古四十首  其二",
        "author": "释守珣",
        "content": "瞿罢身心如泥，女子肝肠似铁。\n文殊贪寻锅子，罔明由来着楔。\n历观大地众生，不解闭门作活。\n不动干戈建太平，雨过青山如黛泼。",
        "dynasty": "宋",
        "collection_info": null
    },
    {
        "title": "颂古四十首  其三",
        "author": "释守珣",
        "content": "涅槃一路同来往，寸步宁亏达本乡。\n鹙子黠儿轻借便，由如哑子吃生姜。\n月上女，太无良，不涂红粉自风光。\n金锁玄关留不住，百尺竿头信脚行。",
        "dynasty": "宋",
        "collection_info": null
    },
    {
        "title": "颂古四十首  其四",
        "author": "释守珣",
        "content": "帝子游春不逐他，相邀诸姊入尸陀。\n死人堆裏出身路，拨动烟尘见也么。\n灵利汉，不消多。\n回头踏着自家底，洞云深处旧烟萝。",
        "dynasty": "宋",
        "collection_info": null
    },
    {
        "title": "颂古四十首  其五",
        "author": "释守珣",
        "content": "百万人天普请看，头陀末上独开颜。\n堪笑衣穿瘦骨露，一肩授手搭金襕。",
        "dynasty": "宋",
        "collection_info": null
    },
    {
        "title": "颂古四十首  其六",
        "author": "释守珣",
        "content": "难兄难弟问来端，百衲金襕递代传。\n弟应兄呼成底事，免认剎竿头指天。",
        "dynasty": "宋",
        "collection_info": null
    },
    {
        "title": "颂古四十首  其七",
        "author": "释守珣",
        "content": "展阵开旗便要赢，谁知御驾不亲征。\n把定锵旗收阵脚，直向熊峰不出兵。",
        "dynasty": "宋",
        "collection_info": null
    },
    {
        "title": "颂古四十首  其八",
        "author": "释守珣",
        "content": "三拜勤劬雪到腰，觅心无处强相饶。\n神光冷地思量着，始觉春来雪自消。",
        "dynasty": "宋",
        "collection_info": null
    },
    {
        "title": "颂古四十首  其九",
        "author": "释守珣",
        "content": "老大不堪用，约去了还来。\n伸脚缩脚裏，贪程启快哉。\n有娘生面无爷姓，趁得昙华五叶开。",
        "dynasty": "宋",
        "collection_info": null
    },
    {
        "title": "颂古四十首  其一○",
        "author": "释守珣",
        "content": "不是风兮不是旛，几人北斗面南看。\n祖师直下无窼臼，眼绽皮穿较不难。",
        "dynasty": "宋",
        "collection_info": null
    },
    {
        "title": "颂古四十首  其一一",
        "author": "释守珣",
        "content": "倚竈为灵自不灵，灵踪断处一堆尘。\n野老不来敲祭鼓，打正因邪别是春。",
        "dynasty": "宋",
        "collection_info": null
    },
    {
        "title": "颂古四十首  其一二",
        "author": "释守珣",
        "content": "坐禅成佛心中病，作镜磨砖眼裏华。\n一掣牢关金锁断，等闲信步便归家。\n马驹子，实堪夸。\n自从胡乱后，着处是生涯。",
        "dynasty": "宋",
        "collection_info": null
    },
    {
        "title": "颂古四十首  其一三",
        "author": "释守珣",
        "content": "庐陵米价若为酬，入市知行趣自由。\n借问年来何所直，大宋山河四百州。",
        "dynasty": "宋",
        "collection_info": null
    },
    {
        "title": "颂古四十首  其一四",
        "author": "释守珣",
        "content": "即心是佛一家风，马祖声传四海中。\n灵利衲僧纔一顾，娘生赋性出天聪。",
        "dynasty": "宋",
        "collection_info": null
    },
    {
        "title": "颂古四十首  其一五",
        "author": "释守珣",
        "content": "近日尊位復如何，日面月面哩来啰。\n自从舞得三台后，拍拍元来总是歌。",
        "dynasty": "宋",
        "collection_info": null
    },
    {
        "title": "颂古四十首  其一六",
        "author": "释守珣",
        "content": "野鸭羣飞势莫留，瞥然一过已高秋。\n和声搊着平生痛，短绠毋劳繫鼻头。",
        "dynasty": "宋",
        "collection_info": null
    },
    {
        "title": "颂古四十首  其一七",
        "author": "释守珣",
        "content": "安国安家不在兵，鲁连一箭亦多情。\n三千剑客今何在，独许将军建太平。",
        "dynasty": "宋",
        "collection_info": null
    },
    {
        "title": "颂古四十首  其一八",
        "author": "释守珣",
        "content": "要得貍奴觌面酬，浑如钳口锁咽喉。\n一刀两段从公断，直得悲风动地愁。",
        "dynasty": "宋",
        "collection_info": null
    },
    {
        "title": "颂古四十首  其一九",
        "author": "释守珣",
        "content": "犀牛扇子用多年，历掌清机授手传。\n头角不全收拾取，雨余风月满长川。",
        "dynasty": "宋",
        "collection_info": null
    },
    {
        "title": "颂古四十首  其二○",
        "author": "释守珣",
        "content": "红轮决定沉西去，未委魂灵往那方。\n踏得故乡田地稳，本来面目露堂堂。\n人只在，不曾亡。\n率陀天上非人世，须知别有好商量。",
        "dynasty": "宋",
        "collection_info": null
    },
    {
        "title": "颂古四十首  其二一",
        "author": "释守珣",
        "content": "贪观天上月，失却手中桡。\n石臼山下路，归计转迢遥。\n觌面光辉日，拍手笑吾曹。",
        "dynasty": "宋",
        "collection_info": null
    },
    {
        "title": "颂古四十首  其二二",
        "author": "释守珣",
        "content": "老倒丹霞烧木佛，院主眉鬚刚突出。\n罪过从来作底当，谁道千虚不博实。",
        "dynasty": "宋",
        "collection_info": null
    },
    {
        "title": "颂古四十首  其二三",
        "author": "释守珣",
        "content": "三种佳名一箇过，邀君把手上高坡。\n时人自没登山力，空负当年一曲歌。",
        "dynasty": "宋",
        "collection_info": null
    },
    {
        "title": "颂古四十首  其二四",
        "author": "释守珣",
        "content": "连天野火了无涯，起处犹来辨作家。\n眼裏瞳人双翳尽，面前遍界绝空华。\n道吾老，也堪夸。\n汲水僧归林下寺，待船人立渡头沙。",
        "dynasty": "宋",
        "collection_info": null
    },
    {
        "title": "颂古四十首  其二五",
        "author": "释守珣",
        "content": "孰云天地与同根，事角争如理见亲。\n一槛庭花浑己物，满天风月与谁论。\n堪笑南泉老作，犹来因语识人。\n可怜陆亘大夫，对面埋没家珍。",
        "dynasty": "宋",
        "collection_info": null
    },
    {
        "title": "颂古四十首  其二六",
        "author": "释守珣",
        "content": "青青庭柏指西来，赵老门风八字开。\n岁寒枝有深深意，谁把灵根着处栽。",
        "dynasty": "宋",
        "collection_info": null
    },
    {
        "title": "颂古四十首  其二七",
        "author": "释守珣",
        "content": "张公末醉李公扶，从此嘉声满道途。\n却被金刚开口笑，谁能爱你护身符。",
        "dynasty": "宋",
        "collection_info": null
    },
    {
        "title": "颂古四十首  其二八",
        "author": "释守珣",
        "content": "见成公案便相当，秤则称兮斗则量。\n非较非年三十棒，至今平步也翱翔。",
        "dynasty": "宋",
        "collection_info": null
    },
    {
        "title": "颂古四十首  其二九",
        "author": "释守珣",
        "content": "终日看天不举头，桃花烂熳始抬眸。\n饶君便有遮天网，到得牢关即便休。",
        "dynasty": "宋",
        "collection_info": null
    },
    {
        "title": "颂古四十首  其三○",
        "author": "释守珣",
        "content": "无寒暑处洞山语，多少禅人迷处所。\n寒时向火热乘凉，一生免得避寒暑。",
        "dynasty": "宋",
        "collection_info": null
    },
    {
        "title": "颂古四十首  其三一",
        "author": "释守珣",
        "content": "捲则浑崙无缝，舒则八面生光。\n百千诸佛，同处一方。\n转机轮于掌握，奋大用于当场。\n非独三十年后，面前薝卜馨香。",
        "dynasty": "宋",
        "collection_info": null
    },
    {
        "title": "颂古四十首  其三二",
        "author": "释守珣",
        "content": "残羹馊饭，无处安着。\n换手搥胸，劈头盖却。\n两箇无孔铁槌，一样无绳自缚。",
        "dynasty": "宋",
        "collection_info": null
    },
    {
        "title": "颂古四十首  其三三",
        "author": "释守珣",
        "content": "发足超方，地头亲到。\n遇着险峻道途，杀活杖子变豹。\n米仓大路平如砥，未免漆桶裏着到。\n不搽红粉也风流，大抵还他肌骨好。",
        "dynasty": "宋",
        "collection_info": null
    },
    {
        "title": "颂古四十首  其三四",
        "author": "释守珣",
        "content": "无孔笛子两头吹，韵出青霄彻九维。\n可怜一对冤家种，人人鼻孔大头垂。",
        "dynasty": "宋",
        "collection_info": null
    },
    {
        "title": "颂古四十首  其三五",
        "author": "释守珣",
        "content": "云门餬饼对超谈，多少禅流看不穿。\n若是孔门真弟子，自然知道化三千。",
        "dynasty": "宋",
        "collection_info": null
    },
    {
        "title": "颂古四十首  其三六",
        "author": "释守珣",
        "content": "问佛唯言干屎橛，非独抽钉兼拔楔。\n不是韶阳老古锥，争得亲言出亲舌。",
        "dynasty": "宋",
        "collection_info": null
    },
    {
        "title": "颂古四十首  其三七",
        "author": "释守珣",
        "content": "鼠既不灵，官马相踏。\n借使乘风，厮挨厮拶。\n干戈中立太平基，凛凛嘉声振兰若。",
        "dynasty": "宋",
        "collection_info": null
    },
    {
        "title": "颂古四十首  其三八",
        "author": "释守珣",
        "content": "借婆裙子拜婆朝，问佛唯言汝惠超。\n万古石头城下水，终归大海作波涛。",
        "dynasty": "宋",
        "collection_info": null
    },
    {
        "title": "颂古四十首  其三九",
        "author": "释守珣",
        "content": "泥水未分红菡萏，雨余先透碧波香。\n千般意路终难会，一着归根便厮当。",
        "dynasty": "宋",
        "collection_info": null
    },
    {
        "title": "颂古四十首  其四○",
        "author": "释守珣",
        "content": "问处分明答处亲，青峰八字打开门。\n头头尽是吾家物，何必临歧更问津。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释守珣",
        "content": "𨍏轹钻，住山斧，佛祖出头未轻与。\n纵使醍醐满世间，你无宝器如何取。\n阿呵呵，神山打罗，道吾作舞。\n甜甜彻蒂甜，苦瓠连根苦。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释守珣",
        "content": "如来禅，祖师道，切忌将心外边讨。\n从门所得即非珍，特地埋藏衣裏宝。\n禅家流，须及早，拨动祖师关捩，抖擞多年布袄。\n是非毁誉付之空，竖阔横长浑恰好。\n君不见寒山老，终日嬉嬉，长年把扫。\n人问其中事若何，入荒田不拣信手拈来草。",
        "dynasty": "宋",
        "collection_info": null
    },
    {
        "title": "次（毛友）玉晨鉴义真公见访韵",
        "author": "翁彦深",
        "content": "闻道三茅五洞门，翛然来往御风仙。\n云深骐骥那容步，松古龟蛇莫问年。\n邂逅江头披雾语，寻思岩畔枕流眠。\n自怜天柱曾孙老，句曲清游合有缘。",
        "dynasty": "宋",
        "collection_info": null
    },
    {
        "title": "闻马扩参议弃官  其一",
        "author": "王次翁",
        "content": "徙薪曲突论无凭，太尉山中混耦耕。\n头额烂焦曾未录，参谋先已享专城。",
        "dynasty": "宋",
        "collection_info": null
    },
    {
        "title": "闻马扩参议弃官  其二",
        "author": "王次翁",
        "content": "近来出处事何如，先辈风流扫地无。\n忽有子充惊末俗，一言未契便长驱。",
        "dynasty": "宋",
        "collection_info": null
    },
    {
        "title": "偈  其一",
        "author": "释善果",
        "content": "冰壶雪室坐禅时，世事纷纭莫可知。\n仰羡一堂云水客，忘机寂默是便宜。",
        "dynasty": "宋",
        "collection_info": null
    },
    {
        "title": "偈  其二",
        "author": "释善果",
        "content": "韶阳一曲二十五，不属宫商角征羽。\n寥寥千古共谁论，明眼衲僧未轻许。",
        "dynasty": "宋",
        "collection_info": null
    },
    {
        "title": "偈  其三",
        "author": "释善果",
        "content": "松风清，霜月白。\n妙应无私，灵光烜赫。\n不用思量，何须拣择。\n一句定干坤，千古为标格。",
        "dynasty": "宋",
        "collection_info": null
    },
    {
        "title": "偈  其四",
        "author": "释善果",
        "content": "德山棒，临济喝，不是横该与竖抹。\n拈来直下要承当，透网金鳞活鱍鱍。\n活鱍鱍，任人看，碧天云静冷光寒。\n行行莫谓知音少，佛祖总在一亳端。",
        "dynasty": "宋",
        "collection_info": null
    },
    {
        "title": "偈  其五",
        "author": "释善果",
        "content": "苏州有，常州有，吸尽西江只一口。\n百八数珠数不尽，须知天长与地久。\n腾今焕古作嘉祥，一一面南看北斗。",
        "dynasty": "宋",
        "collection_info": null
    },
    {
        "title": "偈  其六",
        "author": "释善果",
        "content": "鸦鸣鹊噪为祥瑞，明月清风作近邻。\n入座笑谈欣亹亹，怡然世外两闲人。",
        "dynasty": "宋",
        "collection_info": null
    },
    {
        "title": "偈  其七",
        "author": "释善果",
        "content": "数日霶沱大雨，元来不落别处。\n滴穿释迦鼻孔，浸烂弥勒眼睛。\n溪涧岂能鱼得住，终归大海作波涛。",
        "dynasty": "宋",
        "collection_info": null
    },
    {
        "title": "偈  其八",
        "author": "释善果",
        "content": "九夏光阴一瞬间，休论城市与深山。\n大圆觉是安居处，坐断毗卢境界宽。",
        "dynasty": "宋",
        "collection_info": null
    },
    {
        "title": "偈  其九",
        "author": "释善果",
        "content": "桃花红，李花白，万壑千岩光烜赫。\n灵云悟处勿遮藏，贤沙正是白拈贼。\n贼贼，说甚释迦与弥勒。",
        "dynasty": "宋",
        "collection_info": null
    },
    {
        "title": "偈  其一○",
        "author": "释善果",
        "content": "是法不可示，言词相寂灭。\n击破太虚空，万里一条铁。",
        "dynasty": "宋",
        "collection_info": null
    },
    {
        "title": "偈  其一一",
        "author": "释善果",
        "content": "心生法亦生，心灭法亦灭。\n心法两俱忘，乌龟唤作鼈。",
        "dynasty": "宋",
        "collection_info": null
    },
    {
        "title": "虏中作三首  其一",
        "author": "宇文虚中",
        "content": "满腹诗书漫古今，频年流落易伤心。\n南冠终日囚车府，北雁何时到上林。\n开口摧颓空抱璞，胁肩奔走尚腰金。\n莫邪利剑今安在，不斩姦邪恨最深。",
        "dynasty": "宋",
        "collection_info": null
    },
    {
        "title": "虏中作三首  其二",
        "author": "宇文虚中",
        "content": "遥夜沈沈满幕霜，有时归梦到家乡。\n传闻已筑西河馆，自许能肥北海羊。\n回首两朝俱草莽，驰心万里绝农桑。\n人生一死浑闲事，裂眦穿胸不汝忘。",
        "dynasty": "宋",
        "collection_info": null
    },
    {
        "title": "虏中作三首  其三",
        "author": "宇文虚中",
        "content": "不堪垂老尚蹉跎，有口无辞可奈何。\n强食小儿犹解事，学妆娇女最怜他。\n故衾愧见霑秋雨，短褐宁忘拆海波。\n倚仗循环如可待，未愁来日苦无多。",
        "dynasty": "宋",
        "collection_info": null
    },
    {
        "title": "郑下赵光道与余有十五年家世之旧守官代郡之崞县闻余以使事羁留平城与诸公相从皆一时英彦遂以应举自免去驾短辕下泽车驱一僮二驴扶病以来相聚凡旬日而归昔白乐天与元微之偶相遇于夷陵峡口既而作诗叙别虽憔悴哀伤感念存没至叹泣不能自已而终篇之意盖亦自开慰况吾辈今日可无片言以识一时之事邪因各题数句而余为之叙夜将半各有酒所语不復锻炼要之皆肺腑中流出也",
        "author": "宇文虚中",
        "content": "穷愁诗满箧，孤愤气填胸。\n脱身枳棘下，顾我雪窖中。\n竟日朋盍簪，论文一樽同。\n飜然南飞燕，却背北归鸿。\n人生悲与乐，倚伏如张弓。\n莫言竟愦愦，作书怨天公。",
        "dynasty": "宋",
        "collection_info": null
    },
    {
        "title": "古剑行",
        "author": "宇文虚中",
        "content": "公家祖皇提三尺，素灵中断开王迹。\n自从武库衝屋飞，化作文星照东壁。\n夫君安得此龙泉，秋水湛湛浮青天。\n夔魖奔喘禺强护，中夜跃出光蜿蜒。\n拄颐櫑具男儿饰，弹铗长歌气填臆。\n嶙峋折槛霁天威，将军拜伏姦臣泣。\n龙泉尔莫矜雄铓，不见鸟尽良弓藏。\n会当铸汝为农器，一剑不如书数行。",
        "dynasty": "宋",
        "collection_info": null
    },
    {
        "title": "白菊",
        "author": "宇文虚中",
        "content": "西风萧飒百草黄，南斋白菊占秋芳。\n主人好事不专飨，撷送客馆分幽香。\n幽香清艳两难得，冰雪肌肤龙麝裛。\n悄然坐我蘂珠宫，玉斧瑶姬皆旧识。\n仙家蓻菊名日精，我今号尔为月英。\n月中风露秋夕好，感此仙种来曾城。\n凭君传与金天令，月与霜姿驻清景。\n重阳好伴白衣来，五柳先生忆三径。",
        "dynasty": "宋",
        "collection_info": null
    },
    {
        "title": "还舍作",
        "author": "宇文虚中",
        "content": "燕山归来头已白，自笑客中仍作客。\n此生悲欢不可料，况復吾年过半百。\n故人惊我酒尚狂，为洗缾罍贮春色。\n酒阑人散月盈庭，静听清渠流㶁㶁。",
        "dynasty": "宋",
        "collection_info": null
    },
    {
        "title": "庭下养三鸳鸯忽去不反戏为作诗",
        "author": "宇文虚中",
        "content": "先生久忘机，为尔虞矰缴。\n一朝长羽翮，万里翔寥廓。\n谁信恶沟鸱，忽作华表鹤。\n岂无三玉环，遗音嗣黄雀。",
        "dynasty": "宋",
        "collection_info": null
    },
    {
        "title": "予写金刚经与王正道正道与朱少章復以诗来辄次二公韵  其一",
        "author": "宇文虚中",
        "content": "平生幸识繫珠衣，穷走他乡未得归。\n有客为传祗树法，此心便息汉阴机。\n百千三昩一门入，四十九年诸事非。\n寄与香山老居士，要凭二义发余辉。",
        "dynasty": "宋",
        "collection_info": null
    },
    {
        "title": "予写金刚经与王正道正道与朱少章復以诗来辄次二公韵  其二",
        "author": "宇文虚中",
        "content": "前世曾为粥饭僧，此生随处且腾腾。\n经中因认人我相，教外都忘大小乘。\n写去欲云居士颂，信来如续祖师灯。\n他年辱赠茅庵句，谁谓因缘昔未曾。",
        "dynasty": "宋",
        "collection_info": null
    },
    {
        "title": "郊居",
        "author": "宇文虚中",
        "content": "芒屦松冠野外装，茶铛药竈静中忙。\n含风荇逐波纹展，着雨花连土气香。\n停策仰檐朝觅句，披襟穿树晚追凉。\n蓬蒿似欲荒三径，疏懒谁知意更长。",
        "dynasty": "宋",
        "collection_info": null
    },
    {
        "title": "歳寒堂",
        "author": "宇文虚中",
        "content": "洞户延清吹，庭除贮绿阴。\n不随风月媚，肯受雪霜侵。\n润入珠泉爽，声传玉帐深。\n主人留胜赏，同此岁寒心。",
        "dynasty": "宋",
        "collection_info": null
    },
    {
        "title": "重阳旅中偶记二十年前二诗因而有作",
        "author": "宇文虚中",
        "content": "旧日重阳厌旅装，而今身世更悲凉。\n愁添白髪先春雪，泪着黄花助晚霜。\n客馆病余红日短，家山信断碧云长。\n故人不恨村醪薄，乘兴能来共一觞。",
        "dynasty": "宋",
        "collection_info": null
    },
    {
        "title": "春日",
        "author": "宇文虚中",
        "content": "北洹春事休嗟晚，三月尚寒花信风。\n遥忆东吴此时节，满江鸭绿弄残红。",
        "dynasty": "宋",
        "collection_info": null
    },
    {
        "title": "己丑重阳在剑门梁山铺",
        "author": "宇文虚中",
        "content": "两年重九皆羁旅，万水千山厌远游。\n白酒黄花聊度日，青萍绿绮共忘忧。\n却怜风雨梁山路，不似莼鲈楚泽秋。\n何必东皋是三径，此身天地一虚舟。",
        "dynasty": "宋",
        "collection_info": null
    },
    {
        "title": "生日和甫同诸公载酒袖诗为礼感佩之余以诗为谢",
        "author": "宇文虚中",
        "content": "词人诗句压离骚，按膝长吟意自豪。\n袖裏虹蜺衝霁色，笔端风雨驾云涛。\n将衰难称千年祝，增重虚蒙隻字褒。\n太史已应飞急奏，文星偏傍使星高。",
        "dynasty": "宋",
        "collection_info": null
    },
    {
        "title": "和题稽古轩",
        "author": "宇文虚中",
        "content": "堆架缣缃粲蔀居，眼前长物埽无余。\n避嚣肯要邻人卜，论友先寻上世书。\n汲古不须忧绠短，随波聊復任舟虚。\n勿欺文室纔容膝，六合神游有日车。",
        "dynasty": "宋",
        "collection_info": null
    },
    {
        "title": "己酉歳书怀",
        "author": "宇文虚中",
        "content": "去国匆匆遂隔年，公私无益两茫然。\n当时议论不能固，今日穷愁何足怜。\n生死已从前世定，是非留与后人传。\n孤臣不为沈湘恨，怅望三韩别有天。",
        "dynasty": "宋",
        "collection_info": null
    },
    {
        "title": "泾王许以酒饷龙溪老人几月不至以诗促之",
        "author": "宇文虚中",
        "content": "先生寂莫草玄文，正要侯芭作富邻。\n客至但须樽有酒，日高不怕甑生尘。\n急催岭外传梅使，来饷篱边采菊人。\n已埽明窗供点笔，为君拟赋洞庭春。",
        "dynasty": "宋",
        "collection_info": null
    },
    {
        "title": "从人借琴",
        "author": "宇文虚中",
        "content": "峄阳惯听凤雏鸣，泻出泠然万籁声。\n已厌笙簧非雅曲，幸从炊爨脱余生。\n昭文不鼓缘何意，靖节无絃且寄情。\n乞与南冠囚絷客，为君一奏变春荣。",
        "dynasty": "宋",
        "collection_info": null
    },
    {
        "title": "过居庸关",
        "author": "宇文虚中",
        "content": "奔峭从天拆，悬流赴壑清。\n路回穿石细，崖裂与藤争。\n花已从南发，人今又北行。\n节旄都落尽，奔走愧平生。",
        "dynasty": "宋",
        "collection_info": null
    },
    {
        "title": "晚宿耀武关",
        "author": "宇文虚中",
        "content": "山与烟云暝，溪兼冰雪流。\n寒枝啼秸鞠，炀室聚咿嚘。\n此日征行困，何时丧乱休。\n尚矜争席好，无復旧鸣驺。",
        "dynasty": "宋",
        "collection_info": null
    },
    {
        "title": "安定道中",
        "author": "宇文虚中",
        "content": "落日尘埃壮，阴风天地昏。\n牛羊争隘道，鸟雀聚空村。\n跛曳伤行役，光华误主恩。\n未甘迟莫景，伏枥意犹存。",
        "dynasty": "宋",
        "collection_info": null
    },
    {
        "title": "上乌林天使三首  其一",
        "author": "宇文虚中",
        "content": "平生随牒浪推移，只为生民不为私。\n万里翠舆犹远播，一身幽圄敢终辞。\n鲁人除馆西河外，汉使驱羊北海湄。\n不是故人高议切，肯来军府问钟仪。",
        "dynasty": "宋",
        "collection_info": null
    },
    {
        "title": "上乌林天使三首  其二",
        "author": "宇文虚中",
        "content": "拭玉辕门吐寸诚，敢将缓颊沮天兵。\n雷霆傥肯矜雕弊，草芥何须计死生。\n定鼎未应周命改，登坛合许赵人平。\n知君妙有经邦策，存取威怀万世名。",
        "dynasty": "宋",
        "collection_info": null
    },
    {
        "title": "上乌林天使三首  其三",
        "author": "宇文虚中",
        "content": "当时初结两朝欢，曾见军前捧血槃。\n本为万年依荫厚，那知一日遽盟寒。\n羊牵已作俘囚献，鱼漏终期网罟寛。\n幸有故人知底藴，下臣获考敢谋安。",
        "dynasty": "宋",
        "collection_info": null
    },
    {
        "title": "姑苏滕惇礼榜所居阁曰斋心成都宇文某作诗以广其意",
        "author": "宇文虚中",
        "content": "不是凭虚避世喧，此中于物本无缘。\n静看畏影徒劳尔，题作斋心亦且然。\n意识已随言语断，生涯聊任岁时迁。\n老夫亦涉天游趣，三復南华第四篇。",
        "dynasty": "宋",
        "collection_info": null
    },
    {
        "title": "和高子文秋兴二首  其一",
        "author": "宇文虚中",
        "content": "沙碧平犹涨，霜红粉已多。\n驹年惊过隙，鳬影倦随波。\n散步双扶老，栖身一养和。\n羞看使者节，甘荷牧人蓑。",
        "dynasty": "宋",
        "collection_info": null
    },
    {
        "title": "和高子文秋兴二首  其二",
        "author": "宇文虚中",
        "content": "摇落山城莫，栖迟客馆幽。\n葵衰前日雨，菊老异乡秋。\n自信浮沈数，仍怀顾望愁。\n蜀江归棹在，浩荡逐春鸥。",
        "dynasty": "宋",
        "collection_info": null
    },
    {
        "title": "又和九日",
        "author": "宇文虚中",
        "content": "老畏年光短，愁随秋色来。\n一持旌节出，五见菊花开。\n强忍玄猿泪，聊浮绿蚁杯。\n不堪南向望，故国又丛台。",
        "dynasty": "宋",
        "collection_info": null
    },
    {
        "title": "中秋觅酒",
        "author": "宇文虚中",
        "content": "今夜家家月，临筵照绮楼。\n那知孤馆客，独抱故乡愁。\n感激时难遇，讴吟意未休。\n应分千斛酒，来洗百年忧。",
        "dynasty": "宋",
        "collection_info": null
    },
    {
        "title": "四序回文十二首 春 其一",
        "author": "宇文虚中",
        "content": "短草铺茸绿，残红照雪稀。\n暖轻还锦褥，寒峭怯罗衣。",
        "dynasty": "宋",
        "collection_info": null
    },
    {
        "title": "四序回文十二首 春 其二",
        "author": "宇文虚中",
        "content": "翠涟冰绽日，香径晚多花。\n细笋抽蒲密，长条舞柳斜。",
        "dynasty": "宋",
        "collection_info": null
    },
    {
        "title": "四序回文十二首 春 其三",
        "author": "宇文虚中",
        "content": "折花幽槛小，倾酒绿杯深。\n蝶舞轻风晓，莺啼老树阴。",
        "dynasty": "宋",
        "collection_info": null
    },
    {
        "title": "四序回文十二首 夏 其一",
        "author": "宇文虚中",
        "content": "翠密围窗竹，青圆贴水荷。\n睡多嫌昼永，醒少得风和。",
        "dynasty": "宋",
        "collection_info": null
    },
    {
        "title": "四序回文十二首 夏 其二",
        "author": "宇文虚中",
        "content": "草径迷深绿，莲池浴腻红。\n早蝉鸣树曲，鲜鲤跃潭东。",
        "dynasty": "宋",
        "collection_info": null
    },
    {
        "title": "四序回文十二首 夏 其三",
        "author": "宇文虚中",
        "content": "暴雨随云骤，惊雷隐地平。\n好风摇箑透，轻汗挹冰清。",
        "dynasty": "宋",
        "collection_info": null
    },
    {
        "title": "四序回文十二首 秋 其一",
        "author": "宇文虚中",
        "content": "晚日欣帘捲，凉风觉袂摇。\n远吟高兴遣，长醉宿愁销。",
        "dynasty": "宋",
        "collection_info": null
    },
    {
        "title": "四序回文十二首 秋 其二",
        "author": "宇文虚中",
        "content": "短苇低残雨，虚舟带晚潮。\n断鸿归暗浦，疏叶堕寒梢。",
        "dynasty": "宋",
        "collection_info": null
    },
    {
        "title": "四序回文十二首 秋 其三",
        "author": "宇文虚中",
        "content": "戚戚蛬吟苦，茫茫水驿孤。\n日衔山色莫，霜带菊丛枯。",
        "dynasty": "宋",
        "collection_info": null
    },
    {
        "title": "四序回文十二首 冬 其一",
        "author": "宇文虚中",
        "content": "鹘健呼风急，乌啼促景残。\n窟深宜兔蛰，蒲折荫鱼寒。",
        "dynasty": "宋",
        "collection_info": null
    },
    {
        "title": "四序回文十二首 冬 其二",
        "author": "宇文虚中",
        "content": "裂瓦寒霜重，铺窗月影清。\n灭灯惊好梦，孤枕念深情。",
        "dynasty": "宋",
        "collection_info": null
    },
    {
        "title": "四序回文十二首 冬 其三",
        "author": "宇文虚中",
        "content": "秀柏留阴绿，芳梅蘸影斜。\n溜檐冰结玉，装树雪飞花。",
        "dynasty": "宋",
        "collection_info": null
    },
    {
        "title": "灯碑五首  其一",
        "author": "宇文虚中",
        "content": "清阴霭霭匝城闉，万井熙熙桃杏春。\n紫陌传呼旌斾出，重臣新佩玉麒麟。",
        "dynasty": "宋",
        "collection_info": null
    },
    {
        "title": "灯碑五首  其二",
        "author": "宇文虚中",
        "content": "钿轴天章拜异恩，驿骖花骑暎朝暾。\n手持禁钥千门肃，官压东宫二品尊。",
        "dynasty": "宋",
        "collection_info": null
    },
    {
        "title": "灯碑五首  其三",
        "author": "宇文虚中",
        "content": "垒原清照白登山，弥陇连天麦浪寒。\n剑戟渐销农器出，人家只识劝农官。",
        "dynasty": "宋",
        "collection_info": null
    },
    {
        "title": "灯碑五首  其四",
        "author": "宇文虚中",
        "content": "九夏南风入舜琴，恩风泽雨浃飞沈。\n陪京最是仪形地，先识君王解愠心。",
        "dynasty": "宋",
        "collection_info": null
    },
    {
        "title": "灯碑五首  其五",
        "author": "宇文虚中",
        "content": "枹鼓无声讼狱空，懽謡击壤万家同。\n时人共解班春意，兵寝刑清第一功。",
        "dynasty": "宋",
        "collection_info": null
    },
    {
        "title": "馆中书事",
        "author": "宇文虚中",
        "content": "雨来蒸欝似江乡，雨过西风特地凉。\n尚有庭花共客恨，可无尊酒慰幽芳。",
        "dynasty": "宋",
        "collection_info": null
    },
    {
        "title": "时习斋",
        "author": "宇文虚中",
        "content": "未厌平生习气浓，更将余事训儿童。\n鲁论二万三千字，悟入从初一句中。",
        "dynasty": "宋",
        "collection_info": null
    },
    {
        "title": "醉经斋",
        "author": "宇文虚中",
        "content": "傍人但笑腹便便，枕藉诗书正昼眠。\n不识先生真悟处，未离文字已逃禅。",
        "dynasty": "宋",
        "collection_info": null
    },
    {
        "title": "醉墨斋",
        "author": "宇文虚中",
        "content": "旋汲清泉起縠纹，定知娄永是前身。\n箇中自可逃真性，不用淋漓污葛巾。",
        "dynasty": "宋",
        "collection_info": null
    },
    {
        "title": "乌夜啼",
        "author": "宇文虚中",
        "content": "汝琴莫作归凤鸣，汝曲莫裁白鹤怨。\n明珠破璧挂高城，上有乌啼人不见。\n堂中蜡炬红生花，门前绀幰七香车。\n博山夜长香烬冷，悠悠荡子留倡家。\n妾机尚余数梭锦，织恨传情还未忍。\n城乌为我尽情啼，知道单栖泪盈枕。",
        "dynasty": "宋",
        "collection_info": null
    },
    {
        "title": "句",
        "author": "宇文虚中",
        "content": "有人若问南冠客，为道西山赋蕨薇。",
        "dynasty": "宋",
        "collection_info": null
    },
    {
        "title": "咏古四首  其一",
        "author": "汪藻",
        "content": "相士如相马，灭没深天机。\n区区铜马法，徒识牝与骊。\n人言当涂公，恶人知其微。\n如何许邵语，受之不復疑。\n知人固不易，人亦未易知。\n媸妍在水镜，铅粉徒自欺。\n孰为仁义人，未假已不归。\n伯乐不可作，思与曹瞒期。",
        "dynasty": "宋",
        "collection_info": null
    },
    {
        "title": "咏古四首  其二",
        "author": "汪藻",
        "content": "世事如大弩，人若材官然。\n乘势易发机，非时劳控弦。\n又如大水中，置彼万斛船。\n虽有帆与樯，亦须风动天。\n不见周公瑾，弱龄已飞鶱。\n不见师尚父，鹰扬在华颠。\n彼非生而材，此岂晚乃贤。\n镃基喻智慧，要必有待焉。\n嘆息狂驰子，尝为愚者怜。",
        "dynasty": "宋",
        "collection_info": null
    },
    {
        "title": "咏古四首  其三",
        "author": "汪藻",
        "content": "昆山有璞玉，外质而内美。\n惟其不自衒，故与顽石齿。\n和也速于售，再献甘灭趾。\n在玉庸何伤，惜君两足耳。",
        "dynasty": "宋",
        "collection_info": null
    },
    {
        "title": "咏古四首  其四",
        "author": "汪藻",
        "content": "堂堂明堂柱，根节几岁寒。\n使与蒲柳同，扶厦良亦难。\n我衣敝缊袍，我饭苜蓿盘。\n天公方试我，剑铗勿妄弹。",
        "dynasty": "宋",
        "collection_info": null
    },
    {
        "title": "题张公明赏晴轩",
        "author": "汪藻",
        "content": "端居有何好，名与胜会并。\n人生岂长闲，天宇不屡晴。\n邂逅风日佳，一醉万事轻。\n君家大父客，诗如九韶鸣。\n浮春散无垠，揽取造物惊。\n坐令绿野堂，岌嶪睢阳城。\n风流被三世，诸郎未惭卿。\n开轩着尊酒，报答千花明。\n饮罢遣客休，仰空看云行。\n是中有佳处，遑恤身后名。\n宁为秋雨叹，更作秋虫声。",
        "dynasty": "宋",
        "collection_info": null
    },
    {
        "title": "题折枢密保真草堂",
        "author": "汪藻",
        "content": "轩冕有何乐，书生分尤悭。\n都卢百年中，强半堕险艰。\n能着屐几两，恨无茅三间。\n傥非身世忘，那得方寸闲。\n不见葆真老，功成鬂毛斑。\n飘然日边来，復作昼掩关。\n所至书满屋，铅黄不停删。\n开窗寻丈余，要看湘南山。\n夕待明月至，朝期白云还。\n醉吟如乐天，但少素与蛮。\n嗟哉道修阻，无由结朱颜。\n惟应梦见之，千里同跻攀。",
        "dynasty": "宋",
        "collection_info": null
    },
    {
        "title": "泊召伯埭",
        "author": "汪藻",
        "content": "孤舟渺无根，夜历数村雨。\n今朝乱晴景，水镜写霜树。\n哀鸿念羣声，正到客愁处。\n男儿有怀抱，何事亦关汝。\n苍烟接牛斗，惝恍迷归路。\n明发问吾侬，乘流去復住。",
        "dynasty": "宋",
        "collection_info": null
    },
    {
        "title": "尤袤大暑留召伯埭",
        "author": "汪藻",
        "content": "清风不肯来，烈日不肯暮。\n平生山林下，散髪颇箕踞。\n一官走王事，三伏在道路。\n我非褦襶儿，亦尔困驰骛。\n居然恋俎豆，安得免羁馽。\n区区竟何营，汨汨此飘寓。\n渊明应笑人，有底不归去。",
        "dynasty": "宋",
        "collection_info": null
    },
    {
        "title": "大热行旌德山中不可车马步至凌氏林亭诗",
        "author": "汪藻",
        "content": "踞石休蠒足，掬泉洗赪容。\n于何脱冠履，共指云外峰。\n翳彼园屋小，钩帘苍翠重。\n庭空燕雀乳，树老莓苔封。\n露泫过墙竹，风凄横涧松。\n欣然曲肱卧，鼻息春醅浓。\n推床上马去，孰是陈元龙。",
        "dynasty": "宋",
        "collection_info": null
    },
    {
        "title": "次韵周圣举从子乞纸",
        "author": "汪藻",
        "content": "溪翁捣冰时，寒甚龟手絮。\n千金售词客，妙语零唾雾。\n回看乌丝栏，一嫡轻百庶。\n长供虿尾落，肯受蝇头污。\n今朝持赠君，真似翼傅虎。\n应缘未给札，欲草子虚赋。\n他年五十万，渠復愿邻富。\n行看醉帖来，家不设寒具。",
        "dynasty": "宋",
        "collection_info": null
    },
    {
        "title": "郑固道累书求寓屋诗走笔封寄",
        "author": "汪藻",
        "content": "平生金石交，政尔一固道。\n佳哉固道乎，所至即为宝。\n人言醒而狂，我见影亦好。\n忆初烟尘飞，环纍十万竈。\n夕烽通甘泉，兵气塞穹昊。\n公为鲁仲连，麾去如振槁。\n功成拂衣去，不羡中令攷。\n每逢泉石佳，便欲事幽讨。\n晚行龟峰旁，爱此千嶂抱。\n亟营背郭堂，羞作出山草。\n慨然悬其车，避俗长却扫。\n所嗟高明家，华屋几人保。\n既留杨柳枝，仍占杏花岛。\n真成醉吟翁，何况无病恼。\n属闻鸿冥冥，痛恨归不早。\n何当释羁囚，把臂共倾倒。\n余光玩桑榆，踵息养棃枣。\n买邻会有时，来往成二老。",
        "dynasty": "宋",
        "collection_info": null
    },
    {
        "title": "题伯禹给事漫吾亭",
        "author": "汪藻",
        "content": "人生天地间，同一幻泡影。\n偶然相值过，便有人与境。\n那知两皆漫，直寄弹指顷。\n古来贤达士，物我均土梗。\n程侯东南俊，少日忠义秉。\n周旋正色地，四海惮严冷。\n立朝二十年，愤世欲生瘿。\n班虽近日月，志则在箕颍。\n中年拂衣归，绝意向钟鼎。\n泽幽成小筑，胜会已独领。\n清寒挹湍濑，秀色揽诸岭。\n聊将不羁身，对此无阏景。\n回首浯溪老，便觉加数等。\n从渠春风颠，那得到古井。\n高词出胸臆，妙处如灌顶。\n读罢眷樊笼，悠然发深省。",
        "dynasty": "宋",
        "collection_info": null
    },
    {
        "title": "次韵赵叔问侍郎送曾吉甫学士按刑淛右篇末见及之作",
        "author": "汪藻",
        "content": "我老不足惜，余年苦匆匆。\n愿为名山游，何必问所终。\n一舣若溪棹，星杓几回东。\n长年秋雨边，醉卧听船蓬。\n故人幸弭节，相见宿昔同。\n酒酣说经过，授我书一通。\n云自天末至，诸贤盛游从。\n临分出新诗，句法何舂容。\n凛若临大敌，谁能触其锋。\n携持数千里，不愧行橐空。\n篇末亦及予，依依古人风。\n读罢百忧失，衰颜为成童。\n归来北窗下，自写团扇中。\n君方着绣衣，行佩金印重。\n朱絃付君赏，宁循牙旷聪。\n我病拥僧衲，深惭服非衷。\n还观了无取，此意何当蒙。\n心知坡陀卑，难并衡霍崇。\n尚喜盛山卷，兼收醉吟翁。\n他年定抚掌，秋蛇间云鸿。",
        "dynasty": "宋",
        "collection_info": null
    },
    {
        "title": "次韵周圣举过苏次元四首  其一",
        "author": "汪藻",
        "content": "往闻苏赵公，黄阁望诸老。\n功名四夷知，无愧越裳操。\n同时卿相家，纨绮或佣保。\n至今子孙贤，庭有书带草。",
        "dynasty": "宋",
        "collection_info": null
    },
    {
        "title": "次韵周圣举过苏次元四首  其二",
        "author": "汪藻",
        "content": "世人如冰蚕，不知天有暑。\n纷纷谤伤儿，宁识真实语。\n当家勤采穫，两耳得韶濩。\n要须追此公，勿问燕与许。",
        "dynasty": "宋",
        "collection_info": null
    },
    {
        "title": "次韵周圣举过苏次元四首  其三",
        "author": "汪藻",
        "content": "苏郎年少时，万象愁雕镌。\n应知等儿戏，区区止啼钱。\n三生绮语习，一悟心超然。\n胡为作解嘲，切切相悲怜。",
        "dynasty": "宋",
        "collection_info": null
    },
    {
        "title": "次韵周圣举过苏次元四首  其四",
        "author": "汪藻",
        "content": "吴儿雅多姿，不肯藏白地。\n因君更增情，吹雨作春泪。\n三年师命留，千日中山醉。\n一闻高唐赋，令我有仙意。",
        "dynasty": "宋",
        "collection_info": null
    },
    {
        "title": "藻蒙叔雅祠部重九日惠花惠酒惠诗继为袁家碣钴鉧潭之游因循不能答再承佳句见寄今用来韵率课一篇参陪杖履之胜幸一笑而去之以覆酱瓿而作纸绞也",
        "author": "汪藻",
        "content": "秋风入潇湘，千嶂倚天外。\n使君挽衰翁，行乐秋色界。\n放船下空阔，舒笑凫鹥会。\n永怀愚溪人，千载有遗爱。\n延缘访遗迹，佳处时击汰。\n飞沈各献状，领略在我辈。\n匆匆莫能数，颇似慰无赖。\n杯行未云半，落日已相对。\n归来有酒所，方省欠诗债。\n朱轓幸停轸，嘉汝山水最。\n金茎峙霄汉，行矣分沆瀣。\n何妨共流转，今古同一概。\n非君箇中人，孰使此中大。\n伊余漂泊者，他日名亦在。\n一闻款乃声，蓬荜忘湫隘。",
        "dynasty": "宋",
        "collection_info": null
    },
    {
        "title": "从稚子出前溪",
        "author": "汪藻",
        "content": "霜敛万壑凈，钟鸣空楚山。\n夕阳当我沈，风烟迫梅残。\n西岭月未上，数峰深作寒。\n枝间鸟竞赴，亦復循溪还。",
        "dynasty": "宋",
        "collection_info": null
    },
    {
        "title": "同张昌时宿高明寺",
        "author": "汪藻",
        "content": "幽卧不知觉，窗悬寒日初。\n矧伊夜来雨，溪声到吾庐。\n故人挽我出，忽枉天际书。\n跻险敢自休，青山转篮舆。\n相逢竹间寺，共撷园中蔬。\n残僧谁在亡，奄忽十载余。\n茗果话畴昔，新晴报钟鱼。\n东雷亦已鸣，百草苕颖舒。\n奈何与之子，齿髪日夜疏。\n眷此不能发，牵衣更踌蹰。\n明朝各回首，世事将焉如。",
        "dynasty": "宋",
        "collection_info": null
    },
    {
        "title": "孙益远试归堕车败面已而荐书至作诗戏之以送其行",
        "author": "汪藻",
        "content": "羊公作三公，政办一肱折。\n功名方鼎来，讵嘆养生拙。\n孙郎少奇伟，面满若霜月。\n胡为忽颠隮，有物食之缺。\n宁非造物意，怪子卧岩穴。\n长年脸边红，漫自供酒缬。\n顾令冠盖底，未省识此杰。\n何妨暂相顾，一访唐举决。\n朝来清镜裏，黄色两眉彻。\n居然万马羣，老骥已超绝。\n聊将钓竿手，遮日向西阙。\n琼林风帽稳，醉度樱笋节。\n从渠关宴上，儿女笑鬷蔑。\n谁能为公豪，玉瑑挥作雪。",
        "dynasty": "宋",
        "collection_info": null
    },
    {
        "title": "徽州班春古岩寺呈诸僚友",
        "author": "汪藻",
        "content": "揆日奉明诏，班春出孤城。\n和风递鼓鼙，细雨迷斾旌。\n渺渺度阡陌，溪山照人明。\n幽花不孤芳，好鸟相应鸣。\n陇麦已争秀，畦秧亦微萌。\n食新知有期，及我凋瘵氓。\n古寺依绝壁，林端列飞甍。\n残僧四五人，静若无所营。\n石室广百肘，嵌空自天成。\n泉甘与茶宜，就挹岩下清。\n伏槛肆遐瞩，归云入檐楹。\n数农前致辞，貌野意则诚。\n兹幸枉冠盖，使君岂无情。\n频年苦饥虚，奚用恤此生。\n守昔在闾里，先畴毎躬耕。\n起家三绝余，谬忝符竹荣。\n无术布寛大，低头愧鳏惸。\n愿言同抚绥，永绝愁嘆声。",
        "dynasty": "宋",
        "collection_info": null
    },
    {
        "title": "阻溪涨宿诸暨县上省院",
        "author": "汪藻",
        "content": "暑湿倦行役，依投得禅关。\n空堂纳清风，坐见香霏还。\n积水共天远，高僧与云闲。\n传闻扁舟人，宿昔庐兹山。\n姝者已千载，诸峰高烟鬟。\n当时功名成，止在谈笑间。\n今岂无国士，宸游一何艰。\n凭高望行朝，小雨犹斑斑。",
        "dynasty": "宋",
        "collection_info": null
    },
    {
        "title": "试闱同宋德操陈纯中登稽古阁晓望",
        "author": "汪藻",
        "content": "双睫不能熟，疏钟起初晓。\n危栏扶力上，层檐挂云表。\n羣峰苍玉如，开帘四环绕。\n向来声利场，自今眼界小。\n两君天下士，一见意倾倒。\n有此风味佳，未受秋思恼。\n我昔溪上住，盟言寄鸥乌。\n今年纵得来，官事间日少。\n樊笼更樊笼，归途天样杳。\n是处非不佳，千虑舒怀抱。\n浮云且东来，吾家隔林杪。\n境熟断难忘，终念今朝好。",
        "dynasty": "宋",
        "collection_info": null
    },
    {
        "title": "芳美亭",
        "author": "汪藻",
        "content": "东风不世情，幽谷渠亦至。\n谁分玄都种，为我作春事。\n朝来花气暖，诗眼先自醉。\n祇愁贪结子，零落烟雨际。\n闻今新蹊成，有酒且频置。",
        "dynasty": "宋",
        "collection_info": null
    },
    {
        "title": "十月二十六日会于北禅分韵赋诗应辰得多字吕治先酒熟亦欲会客故末意及之",
        "author": "汪藻",
        "content": "为此升斗粟，来往如飞梭。\n桂林在何许，水险山嵯峨。\n骊驹偶未至，于焉少婆娑。\n幸陪英俊游，不觉日月过。\n今夕復何夕，朔风捲寒波。\n肴核虽草草，聊以供笑歌。\n子如不饮酒，视此庭前柯。\n浓绿光薿薿，所余今几何。\n邻家酿新熟，颇闻旨且多。\n更当奋余勇，往举金叵罗。",
        "dynasty": "宋",
        "collection_info": null
    },
    {
        "title": "题叶尚书普光明庵",
        "author": "汪藻",
        "content": "长乐七闽会，山川富登临。\n重城十万家，间以烟树林。\n何许肆遐瞩，城西最高岑。\n主人厌直归，与世相浮沈。\n三宿得胜地，八还见初心。\n明窗一蒲团，宴坐依横参。\n面面来远色，层层列清阴。\n闲翻贝叶书，静听频迦音。\n万法照了处，人居两幽深。\n嗟予晚闻道，况迫桑榆侵。\n如何结保社，去脱头上簪。\n从公刮眼膜，傥借箆千金。",
        "dynasty": "宋",
        "collection_info": null
    },
    {
        "title": "病中偶成",
        "author": "汪藻",
        "content": "衰病乃其理，移床卧南轩。\n虽怀饮冰忧，赖有清赏存。\n春去芳草积，罗生满庭萱。\n花房向夕敛，似与吾忘言。\n数蝶亦多态，差差傍丛飜。\n客来同一欣，何必临芳樽。\n常恐秋节至，严霜霣其根。\n吾生尚悠悠，眷尔安足论。",
        "dynasty": "宋",
        "collection_info": null
    },
    {
        "title": "再过凌氏园復用前韵",
        "author": "汪藻",
        "content": "儿辈病元亮，斗筲羁曼容。\n何时跨鸿鹄，食藕莲花峰。\n小槛再游历，轻寒裘未重。\n人家当巵黍，不愧千户封。\n愿因琴高生，傥见乔与松。\n从兹毁车马，永绝世味浓。\n岁晚復来此，清阴期箨龙。",
        "dynasty": "宋",
        "collection_info": null
    },
    {
        "title": "聚山阁为吴氏题",
        "author": "汪藻",
        "content": "缘江故多峰，秀色无可拣。\n何须着脚力，政欲长在眼。\n诗翁筑飞阁，似恨山意懒。\n纵横数州碧，收拾付酒醆。\n客来何所命，濯濯千髻绾。\n晴岚入肺腑，宝唾落碑版。\n翁家诚可乐，人境两萧散。\n炉香侣趺坐，终日对编简。\n风流前辈接，细说鬚自挽。\n居然典刑在，听者辄忘返。\n会须营一壑，万事等鹏鷃。\n从翁时对榻，卧看烟雨晚。",
        "dynasty": "宋",
        "collection_info": null
    },
    {
        "title": "偶书",
        "author": "汪藻",
        "content": "长簟北窗下，抛书任纵横。\n娟娟穉篠上，熠熠丛榴明。\n眷此感佳节，怊然怆平生。\n少年文翰场，结客俱擅名。\n瑶草俟采掇，云鸿肆遐征。\n如何二十载，日与忧患并。\n骨肉随逝水，儿童长柴荆。\n向来交臂人，接武霄汉行。\n姻亲岁时会，尊酒怀抱倾。\n兹余岂復愿，顾影良自惊。\n飞雨夜来急，涛翻江上城。\n田家梦亦好，想像秋稼成。\n新春了在眼，续我斋庖清。",
        "dynasty": "宋",
        "collection_info": null
    },
    {
        "title": "吴傅朋以王逸少遗意作游丝之书古今所无恨未之见也为赋此诗",
        "author": "汪藻",
        "content": "吴侯能书声，不减铭瘗鹤。\n台郎今独步，谁数卫与索。\n官黄临小楷，老笔更沈着。\n年来鸡鹜间，儿辈妄穿凿。\n超然出新意，非用元和脚。\n游丝随春风，忽向窗几落。\n传观懔飞动，安得此健药。\n自言临池时，屡阅更岁籥。\n毫端几百炼，始到虫网络。\n谁云右军后，兹事秘冥漠。\n一朝神明还，千载宛如昨。\n乃知鑪锤妙，信手皆合作。\n于皇云汉章，神授等河洛。\n光芒下照烛，万帖悉糟粕。\n君命幸逢时，当草鳯尾诺。\n胡为尚留滞，未便持汉橐。\n行看诚悬归，佳句题殿阁。",
        "dynasty": "宋",
        "collection_info": null
    },
    {
        "title": "书局晚归",
        "author": "汪藻",
        "content": "平生麋鹿姿，不意华屋居。\n一为轩裳撄，所得非所如。\n弱迹踵诸彦，清班直周庐。\n蓬山切星辰，牙籖明绮疏。\n散帙喜所得，怀铅愧中虚。\n暝归復奚营，一饱不愿余。\n宁甘四立壁，懒作三献书。\n高槐障熇烦，清阴落庭除。\n幽卧遂终日，兹谋定非疏。\n娟娟新月流，翳翳归云舒。\n怀人发浩叹，屏营以踟蹰。\n愿言果归志，春波涨隋渠。",
        "dynasty": "宋",
        "collection_info": null
    },
    {
        "title": "次韵胡德广书怀",
        "author": "汪藻",
        "content": "大瓠既成实，无用始欲剖。\n鲋鱼困车辙，求活赖升斗。\n我昔诵斯言，感叹铭座右。\n慎惜千金躯，未欲聊俯就。\n数子磊落人，好事真吾友。\n相期竹西游，晚岁并耕耦。\n如何窘穷途，狺狺吠羣狗。\n平生笑俗士，反欲较妍丑。\n譬如恶影人，乃与影竞走。\n今復念边陲，未暇从田叟。\n弹冠宜彚征，子先我欲后。\n世间樗与栎，拳曲自难揉。",
        "dynasty": "宋",
        "collection_info": null
    },
    {
        "title": "陪诸公游文雅台憩法云寺二首  其一",
        "author": "汪藻",
        "content": "旅泊值秋晚，登临良亦佳。\n高台始基谁，未觉岁月遐。\n维梁汉宠弟，非復莩附葭。\n鸣鞭白云上，宝髻翻千鸦。\n樽前第词客，坐使屈宋衙。\n秖今竟何有，芜没荒烟斜。\n秦墟仆翁仲，楚俗悲章华。\n空余古招提，老庞伴丹霞。\n花气侵客袂，松声满邻家。\n凄凉刧灰地，半似篁竹遮。\n坐久鴈横野，炊烟映檐牙。\n似闻睢阳曲，尚作儿童譁。\n惜无斗酒酬，水厄空尝茶。",
        "dynasty": "宋",
        "collection_info": null
    },
    {
        "title": "陪诸公游文雅台憩法云寺二首  其二",
        "author": "汪藻",
        "content": "向来卜幽期，此乐真隽永。\n行寻野航渡，俯玩云水影。\n追随两玉人，妙语时灌顶。\n平生访古意，到此方一骋。\n所欣俱秃翁，王事废朝请。\n且同陶渊明，莲社对宗炳。\n晴轩纳野色，秋思浩千顷。\n忽惊梨枣村，身堕白鸥境。\n飘零惬胜会，老大惜余景。\n况当风露辰，病鹤最先警。\n留连凈名室，坐阅篆香冷。\n还寻野田归，草树斜復整。\n有酒当再来，悠悠讵能省。",
        "dynasty": "宋",
        "collection_info": null
    },
    {
        "title": "陪诸公游惠山",
        "author": "汪藻",
        "content": "兹山定中腴，秀色乃如许。\n连峰积苍润，岚气亦如雨。\n珍泉不浪出，世俗那得取。\n羣仙作佛供，洒此玉池股。\n甘寒饮天下，瓶盎走膏乳。\n儿嬉供茗事，云散入江渚。\n当源起台殿，下瞰松柏古。\n巍基首梁宋，爽气接吴楚。\n我来值佳月，济胜得嵇吕。\n聊分小苍壁，同振百年羽。\n跻攀兴未极，落日在林莽。\n却立望翠屏，中流驻鸣橹。",
        "dynasty": "宋",
        "collection_info": null
    },
    {
        "title": "题通惠亭",
        "author": "汪藻",
        "content": "吾山皆中腴，初不断地脉。\n淄渑尝同味，十里何所隔。\n幽居愁远汲，怅望悬瀑白。\n天公真解事，分我肤寸泽。\n无烦箨龙引，中有玉池色。\n煮茗聊饷君，未须嫌水厄。",
        "dynasty": "宋",
        "collection_info": null
    },
    {
        "title": "从吴禹功借徐铉小篆帖以诗还之",
        "author": "汪藻",
        "content": "六书散浮云，篆籀世不数。\n陵夷到草隶，差别几四五。\n人皆逐曾玄，不復知父祖。\n中间尤可笑，鸡鹜纷去取。\n孰为鲁漆书，况说周石鼓。\n阳冰虽晚出，妙意得千古。\n后来继者谁，骑省人最许。\n明窗出小轴，惊嘆手为拊。\n平生筝笛耳，惯见沐猴舞。\n一登韶濩堂，方信有干羽。\n援毫极摹仿，涴壁类儿女。\n秋蛇已成癖，老腕徒自苦。\n卷书还归公，祇自愧韩愈。",
        "dynasty": "宋",
        "collection_info": null
    },
    {
        "title": "食十月蕈",
        "author": "汪藻",
        "content": "佳蕈出何许，南山白云根。\n畦丁入云采，徧以脱叶翻。\n戢戢寸玉嫩，纍纍万钉繁。\n中涵烟霞气，外绝沙土痕。\n下筯极隽永，加餐亦平温。\n伊昔贵公子，鲜肥厌羔豚。\n争啖肉菌美，共品天花尊。\n居然此珍产，以远莫见论。\n生令五鼎味，但饱三家村。\n伊余少所嗜，头白归故园。\n日获甘脆享，人言老饕存。\n栮脯固已陋，竹枯何足言。\n从今大嚼处，不復思屠门。",
        "dynasty": "宋",
        "collection_info": null
    },
    {
        "title": "寄余仲诚",
        "author": "汪藻",
        "content": "千岩雪齐消，烟日暧春事。\n端忧昧佳节，独宿松下寺。\n遶屋泉雨鸣，焚香户深闭。\n残僧荷锄出，幽鸟下庭戏。\n将期道心復，敢惬栖遁志。\n起望吾家云，风清鴈成字。",
        "dynasty": "宋",
        "collection_info": null
    },
    {
        "title": "古镜行",
        "author": "汪藻",
        "content": "我有辟邪镜，得之咸阳宫。\n其阴为天池，一母将九龙。\n旁书负图字，土蚀如旋虫。\n缄以骇鸡珍，妙极倕之工。\n请言照远近，十里秋毫空。\n岂不鉴脂泽，所贵肝胆通。\n问谁为此器，太古非人功。\n客闻重叹息，意欲窥灵踪。\n高台不辞倚，恐客难称容。\n绳穷匣半启，四室来悲风。\n日车当昼留，羞涩如顽铜。\n森然髪上指，凛若临霜锋。\n我还抚客手，此岂世宝同。\n挥涙两无言，掩镜鞶囊中。",
        "dynasty": "宋",
        "collection_info": null
    },
    {
        "title": "次高邮军",
        "author": "汪藻",
        "content": "小雨静林麓，鹁鸪相应鸣。\n移舟漾清浅，薄晚荷风生。\n归鸟尽双去，潜鱼时一惊。\n菰蒲若无人，渺渺炊烟横。\n艇子檝迎我，携鱼荐南烹。\n月出殊未高，疏林隐微明。\n依投会有处，斗挂天边城。",
        "dynasty": "宋",
        "collection_info": null
    },
    {
        "title": "避地函亭野步",
        "author": "汪藻",
        "content": "今日幸无雨，天空出遥岑。\n行行不知疲，遂至春江浔。\n汲路转篱落，人家在桑阴。\n平畴涨清波，陇麦如人深。\n沟畎戏凫鹜，新蒲映浮沈。\n我生本樵渔，对此谐初心。\n风物岂不好，悲来自难任。\n胡尘暗中原，四海如惊禽。\n黄屋狩万里，两宫隔辰参。\n龙腾鼎湖阔，月晦星河深。\n宇宙有倾覆，兹游岂岖嵚。\n消忧赖浊醪，太息谁能斟。",
        "dynasty": "宋",
        "collection_info": null
    },
    {
        "title": "庚午岁屏居零陵七月二十日以门揜候虫秋为韵赋五首  其一",
        "author": "汪藻",
        "content": "幽人独夜时，潮落西川根。\n渡口橹声急，一江烟雨昏。\n城头短长更，不寐听谯门。\n趺坐数千息，焚香待朝暾。",
        "dynasty": "宋",
        "collection_info": null
    },
    {
        "title": "庚午岁屏居零陵七月二十日以门揜候虫秋为韵赋五首  其二",
        "author": "汪藻",
        "content": "暑退潦亦收，潇湘凈如染。\n时观自跳鱼，衝破青琬琰。\n纤纤初弦月，不受薄云揜。\n近村应渐寒，已有鸦数点。",
        "dynasty": "宋",
        "collection_info": null
    },
    {
        "title": "庚午岁屏居零陵七月二十日以门揜候虫秋为韵赋五首  其三",
        "author": "汪藻",
        "content": "人生几聪明，日夜隙驹骤。\n纔经花信风，又过麦秋候。\n吾非金石坚，与世相邂逅。\n胡为闻钟鸣，更历路傍堠。",
        "dynasty": "宋",
        "collection_info": null
    },
    {
        "title": "庚午岁屏居零陵七月二十日以门揜候虫秋为韵赋五首  其四",
        "author": "汪藻",
        "content": "家山在何许，渺渺彭蠡东。\n人来数月程，衣敝补道中。\n昨宵青灯花，似坠钗头虫。\n儿饥女沈绵，岁晚书未通。",
        "dynasty": "宋",
        "collection_info": null
    },
    {
        "title": "庚午岁屏居零陵七月二十日以门揜候虫秋为韵赋五首  其五",
        "author": "汪藻",
        "content": "人言间阔者，一日如三秋。\n孤臣昔放逐，七见天星周。\n早污高门地，姓名记前旒。\n如何天鸡星，不照湘南州。",
        "dynasty": "宋",
        "collection_info": null
    },
    {
        "title": "汴中放船归阳羡",
        "author": "汪藻",
        "content": "流澌欲作环佩鸣，枯木未肯回春声。\n舟人坐恐雪为祟，娇鸦又舞天边城。\n天公知我不足厄，乞与十日霜风晴。\n遥遥烟堤护玉镜，滉滉云海浮金钲。\n揽衣坐数踵间息，闚见宇宙无余情。\n灯花也似调儿女，咄咄笑我长宵征。\n我生底处不堪着，未归且杂吴儿耕。\n纵无邻翁饮子美，会有稚子迎渊明。\n仙山况闻连洞壑，饵朮或可求长生。\n闲中日月吾所有，此外付之人重轻。",
        "dynasty": "宋",
        "collection_info": null
    },
    {
        "title": "送毘陵太守刘君受代东归",
        "author": "汪藻",
        "content": "往年我作新安民，人人能说刘使君。\n使君本一儒者耳，数十年来嗟未闻。\n我时屈指今州县，似此贤侯当识面。\n那知漂泊千里余，画戟清香日陪宴。\n使君何以人不如，胸中正有万卷书。\n清真简淡乃天性，文章政事犹其余。\n向来天子留君住，重与毘陵三万户。\n谁教一曲渭城歌，忽作梨花枝上雨。\n宦游南北安得同，抚循凋郡还须公。\n人生五马亦不恶，与民处处为春风。",
        "dynasty": "宋",
        "collection_info": null
    },
    {
        "title": "题孙益远三士堂",
        "author": "汪藻",
        "content": "稚川晚作罗浮游，渊明暂出还归休。\n东坡百谪乃欣慕，孙郎更欲参其流。\n四人出处无一似，千载相期风味耳。\n要须共着岩壑中，应只虎头知此意。",
        "dynasty": "宋",
        "collection_info": null
    },
    {
        "title": "从人乞酒",
        "author": "汪藻",
        "content": "张侯表表霜松立，嗜酒清狂余故习。\n长年种秫学渊明，门外溪流和月汲。\n手调溪上百花乳，十日炼成冰雪汁。\n糟床夜听秋雨注，诗肠晓放春风入。\n饱闻夸说未曾见，但笑书生便饮湿。\n尔来消渇卧江海，更似枯鱼过河泣。\n倾家饷客古人事，坐看兵厨千斛给。\n那知日饮无骨相，咫尺公荣殊不及。\n西风昨夜到林杪，左手蟹螯行可执。\n新醅早晚定堪斟，冻蚁浮缸应戢戢。\n心知问字寂寥久，会遣鸣鞭驰送急。\n呼儿洗盏酹先酒，为君快作长鲸吸。",
        "dynasty": "宋",
        "collection_info": null
    },
    {
        "title": "过吴明叟新居",
        "author": "汪藻",
        "content": "谁开大屋沈沈者，门外垂杨拂车马。\n主人四十持节归，高卧绿阴啼鸟下。\n冥冥一径傍花入，忽有清池照深夏。\n鱼吹落日知镜凈，荷受微风看珠泻。\n夫君少有湖海气，欲驷长鲸无地跨。\n故将能事惊世人，坐向云端差万瓦。\n稍培幽桂出窗底，时放青山来竹罅。\n人言此兴极不浅，天遣公忙那肯赦。\n要须更作辋川图，他日思归聊对画。",
        "dynasty": "宋",
        "collection_info": null
    },
    {
        "title": "次韵周圣举清溪行二首  其一",
        "author": "汪藻",
        "content": "君不见国家有纪狂童干，一溪百绕山千盘。\n竹兵草草儿戏尔，震泽以南心为寒。\n初如妖禽啸月晓，忽作聚蚋奔酰酸。\n九重夜半出秦甲，一麾万里春农安。\n书生那知破贼事，且復雪涕论悲端。\n忆初仓惶挺身走，江湖满地皆惊湍。\n仲宣何暇守漳浦，子美仅能投锦官。\n朝愁烽连海峤起，暮恐彗扫星河翻。\n忍饥怖死头抢地，破釡跃鱼苔渍冠。\n尔时身世狭于掌，俯仰宇宙何时寛。\n只今同喜风尘定，慎勿忘忧耽酒圣。\n要须剩作舂陵行，为洗吴儿百年病。",
        "dynasty": "宋",
        "collection_info": null
    },
    {
        "title": "次韵周圣举清溪行二首  其二",
        "author": "汪藻",
        "content": "君不见吴侬自昔王江千，岁输御府金堆盘。\n一朝肘掖作奇祸，玉册锦袍盟欲寒。\n驿尘初飞梅未破，匆匆烟雨催梅酸。\n行驱鬼马载鬼妾，欲偷瞬息如槐安。\n那知氛雾卷清昼，旄头夜落天南端。\n楼船千万羽林卒，飞渡海潮江不湍。\n狂童生致独柳下，请肉仇家来白官。\n千奴一胆更须问，速收两手春耕翻。\n鹿奔谁云争走险，鸡败但笑空余冠。\n政须船粟哺其腹，此令朝行民夕寛。\n功歌九庙今谁定，退之方颂元和圣。\n老人端坐听清风，习习先秋苏肺病。",
        "dynasty": "宋",
        "collection_info": null
    },
    {
        "title": "题周彦约壶斋",
        "author": "汪藻",
        "content": "化人谒帝游清都，俯视宫室如积苏。\n那知神仙隐朝市，云窗雾阁在一壶。\n古来志士守环堵，宅弥万里干坤俱。\n君今官冷百僚底，世人未识文于菟。\n故营容膝尺度足，卷藏风月吞江湖。\n客卿笔墨共游戏，维摩床坐同跏趺。\n鈎帘终日屏尘事，卧听秋雨鸣菰蒲。\n伊余想像未得往，一读妙语清而腴。\n遥知坐稳肉生髀，满壁但挂归来图。\n功名富贵会相迫，恐此骨相山林无。\n平泉绿野看他日，莫忘筑室愚溪愚。",
        "dynasty": "宋",
        "collection_info": null
    },
    {
        "title": "观秋江捕鱼图",
        "author": "汪藻",
        "content": "霜飈落木潇湘秋，黄芦飒飒秋江头。\n渔翁短棹摇轻舟，夕阳斜照寒波流。\n篷蓑箬笠兴夷犹，得鱼沽酒更劝酬。\n生涯一叶水上浮，市朝利病不相谋。\n青山绿水得鱼游，此乐未必饶公侯。\n画图忽见清两眸，恍疑身在沧浪洲。\n年来萍梗叹滞留，拟欲与子为朋俦。",
        "dynasty": "宋",
        "collection_info": null
    },
    {
        "title": "何子应少卿作金华书院要老夫赋诗因成长句一首",
        "author": "汪藻",
        "content": "词林根柢须人品，四海声名谁藉甚。\n金华真是第一流，好泛扁舟着宫锦。\n向来奋舌动天意，不怕惠文霜凛凛。\n忽然飘落九疑山，坐对秋风行两稔。\n手栽岩桂友羣石，收拾清香供燕寝。\n笑随蛮俗且南冠，忍说乡关犹左袵。\n人间何事非戏剧，鹤有乘轩蛙给廪。\n功名入手谈笑间，谁谓收之如拾渖。\n况君风骨未渠艾，意气文章天所禀。\n我今头白奚所为，柏树谁知问从谂。\n虽云百里间何阔，同在邯郸一羁枕。\n遥知袖手正书空，读罢离骚还痛饮。",
        "dynasty": "宋",
        "collection_info": null
    },
    {
        "title": "蜂儿行",
        "author": "汪藻",
        "content": "蜜蜂以蜜为生涯，为人采蜜安于花。\n霜蜂尝恐奇祸作，深崖大壑悬其家。\n生儿孚乳自毫末，幼成玉蛹肩相差。\n分房戢戢莲绽子，拥户娟娟兰茁芽。\n惊猜肯使樵牧近，千尾负毒争防遮。\n那知长安贵公子，酒酣咀尔不摇牙。\n登盘未辨翅与股，百金购买囊红纱。\n琴鱼漫传仙物美，桂蠧空取蛮方赊。\n吾闻厚味古所戒，暴及胎卵宁非奢。\n合围火攻无脱者，举族孥戮奚罪耶。\n厥包作贡自谁始，从今可弔不可夸。",
        "dynasty": "宋",
        "collection_info": null
    },
    {
        "title": "阻风雨辟邪渡寄王仲成",
        "author": "汪藻",
        "content": "渡头急雨鸣森木，木杪颠风飞大屋。\n没腰寒水稻生芽，满眼青泥车折轴。\n山行值雨舟值风，穷愁日日烦天公。\n不如归卧涧壑底，世事一扫春花空。\n别君两年重此别，喜君胸次浑冰雪。\n拟将身作贾胡留，无奈事如空鸟灭。\n挽我不回君怒嗔，交情把玩转清新。\n相随百里还相见，只有西山似故人。",
        "dynasty": "宋",
        "collection_info": null
    },
    {
        "title": "赠丹青僧了本",
        "author": "汪藻",
        "content": "虎头不復傅金粟，魏武之孙聊可续。\n如何三昧画中王，解使天机照人目。\n含毫不动先有情，万态了了随经营。\n偶然得意洒春色，日辅月角须臾成。\n精神还仗精神觅，笔下区区徒刻画。\n故知巧匠盘礴时，万里丹青减容色。\n君不见齐梁大士天所开，幼僧不许僧繇猜。\n师今幸有印泥手，貌取当年黄面来。",
        "dynasty": "宋",
        "collection_info": null
    },
    {
        "title": "题楚东吴文学湖隐阁",
        "author": "汪藻",
        "content": "君不见三峡滟滪瞿塘堆，盘涡日夜轰春雷。\n又不见洞庭周遭六百里，日月出入其湾隈。\n人间伟观有如此，欲往莫到空低回。\n如何湖光几席上，万顷镜凈无纤埃。\n桃花雨余春涨急，盎盎正作蒲萄醅。\n菰蒲远映水一碧，五月菱熟芙蕖开。\n冰轮宵向座隅涌，四座林影参差来。\n天寒潮落洲渚出，健步更宜寻野梅。\n吴郎一生短檠下，裹以章服羞自媒。\n家山故有丘壑在，松竹多是儿时栽。\n中年有得云水趣，深入鸥鸟无惊猜。\n坐令浮念扫除尽，方寸淡泊寒如灰。\n浩歌时从鼓枻去，高卧不怕当关催。\n鑑湖贺老即君是，定与谪仙长举杯。",
        "dynasty": "宋",
        "collection_info": null
    },
    {
        "title": "次韵苏养直寄黄元功",
        "author": "汪藻",
        "content": "男儿当骑生马驹，不但词赋凌三都。\n愿从北地傅介子，西吞青海东元菟。\n一行作吏不称意，人间险过宫亭湖。\n黄郎里中同队鱼，十年太学随诸儒。\n春风不作霄汉梦，秋雨漫肥瓜芋区。\n一身长寄白鸥境，千字快扫青松腴。\n风埃空忆大梁别，尺书不到云泉居。\n似闻骐骥尚伏枥，饥鹰未饱谁能呼。\n清江上有仙人庐，何时十幅西风蒲。\n与君杖屦日来往，浊醪可解饥寒劬。",
        "dynasty": "宋",
        "collection_info": null
    },
    {
        "title": "次韵刘立道二首  其一",
        "author": "汪藻",
        "content": "刘郎有酒君当倾，安用新诗鸣不平。\n黄粱未叹转头熟，朱絃却喜知音明。\n古来去国例憔悴，伊余尚得佳山水。\n谢公行处欲千年，拟傍苍崖寻屐齿。\n扬帆今向古长干，渡口遥知侬戏官。\n此行相伴只明月，到时破璧应团栾。\n羮莼饭稻江南俗，剩鲙银丝炊白玉。\n人间堕甑万事休，卧看双溪千顷绿。",
        "dynasty": "宋",
        "collection_info": null
    },
    {
        "title": "次韵刘立道二首  其二",
        "author": "汪藻",
        "content": "云花忽作挼云倾，腊梅便欲迎嘉平。\n青灯已照浪头宿，夜长更苦风连明。\n榆黄柳绿已衰悴，空余疏星漾寒水。\n想君怀抱亦凄然，况我飘零谁復齿。\n不须闻此涕阑干，人今得归仍得官。\n未应百炼遽磨灭，他年尚识霜钟栾。\n心知薄领令人俗，赖有烟波双属玉。\n长沙纵使贾生归，只恐樽前凋鬓绿。",
        "dynasty": "宋",
        "collection_info": null
    },
    {
        "title": "次韵过顾子美话旧因游惠山",
        "author": "汪藻",
        "content": "放船出郭溪浑浑，乘潮夜到吾家门。\n潮头细卷落花雨，湿橹不惊春梦魂。\n君家难忘復易识，依然井径当丘樊。\n向来恶子下闚处，绕屋但见清阴繁。\n飘零怀抱少倾倒，一见故人如故园。\n嗟予何因得之子，旧事请自钟陵论。\n钟陵当日盛游集，往往前辈风流存。\n啸歌虽容阮籍逸，人物不数王融谖。\n我时三十君始壮，矫矫两鹤俱乘轩。\n大儿洪徐小儿向，此外余子何劳吞。\n龙沙买酒醉秋月，倒床但听长江奔。\n秖今相去能几日，世事反復那胜言。\n一官得谪大如屋，五年乞米供朝昏。\n颇疑造物乃知我，欲使晚节穷弥敦。\n君看静躁不同者，王孙顾肯还为猿。\n饮酣起步青松根，共瞻佛宇诸峰尊。\n席边正喜泉潄壑，风外已復乌啼村。\n箇中好着我辈人，寄与石上留洼樽。",
        "dynasty": "宋",
        "collection_info": null
    },
    {
        "title": "以诗酬答赠小侄",
        "author": "汪藻",
        "content": "老奴携简来林泉，苍然白髪垂枯颠。\n自甘老矣填沟壑，那识人间有地仙。\n小笺微意我所喜，扁舟便可来山前。\n轻帆破浪有清思，况是暑月开红莲。\n尘缘万事不足理，且欲一见增欣然。",
        "dynasty": "宋",
        "collection_info": null
    },
    {
        "title": "石舟叹",
        "author": "汪藻",
        "content": "匆匆负锸鹅鹜喧，闪闪蹴车雷电翻。\n一城骚动急星火，官渠底用农时穿。\n海神有意驱巨石，风伯不肯停阴云。\n坐令榷水甚于酒，盗者以乏军兴论。\n峨峨之山载大艑，所过郡邑千官奔。\n绣衣持斧坐堤上，百渎倒尽生龟文。\n民间四月种不入，敢惜数斗春泥浑。\n君王神圣古无有，谈笑坐可回干坤。\n何妨謦欬九天上，叱散黄帽还嵌根。\n嗟哉食肉胡不告，勿谓石也安能言。",
        "dynasty": "宋",
        "collection_info": null
    },
    {
        "title": "次韵贾仲远还浮溪猥藁之什",
        "author": "汪藻",
        "content": "我家浮溪溪水头，一褐一裘聊玩世。\n谁教去踏晓鼓朝，也学儿童攻偶俪。\n忆身曾是掖垣客，岁晚犹期乐天似。\n两年漂泊万里余，老矣始于鱼得计。\n欣逢贾傅古湘口，城郭虽非人物是。\n连台拗倒时一醉，醉后还为五禽戏。\n慇懃为我出新诗，金石因声泉涌思。\n年来处处饱葵苋，染鼎忽惊尝异味。\n荷花开已三四红，有酒无过行乐耳。\n与公同嚼三百杯，莫负便便五经笥。",
        "dynasty": "宋",
        "collection_info": null
    },
    {
        "title": "即事",
        "author": "汪藻",
        "content": "前瞻西岭悬日光，回望东崖森两行。\n天公作事销底力，投壶一笑千家凉。\n初乘青驶度平野，稻花风露随人香。\n忽惊强弩过林杪，羣山发尽烟復藏。\n宫厨蔗浆若可挹，炎官火伞那復张。\n夜寒更踏松桂影，马头新月明于霜。",
        "dynasty": "宋",
        "collection_info": null
    },
    {
        "title": "次韵董禹川饷墨",
        "author": "汪藻",
        "content": "徂徕老松蔽百牛，输膏败乳来中州。\n何人夜半捣寒碧，用心独与神明俦。\n范成秋天翔紫鳯，裁作古虚悬苍球。\n匹夫被褐知者少，江都老相千金收。\n养之怀袖作叹息，平生长物胡为留。\n分张好事亦及我，摩挲未语心先谋。\n明光起草正须子，一挥坐遣千人休。\n嗟予老矣安用此，谁能细字书蝇头。",
        "dynasty": "宋",
        "collection_info": null
    },
    {
        "title": "汴中书事三首  其一",
        "author": "汪藻",
        "content": "永日鈎帘坐，乘流颇自怡。\n手邀飞絮住，目送远花移。\n官牒吾何有，邮籖汝漫知。\n关心淹速事，无復少年时。",
        "dynasty": "宋",
        "collection_info": null
    },
    {
        "title": "汴中书事三首  其二",
        "author": "汪藻",
        "content": "既雨堤仍注，无风浪更扬。\n麦登孤市沸，榆老半川凉。\n击汰吴侬勇，传掫楚戍荒。\n秖应今夜月，儿女话他乡。",
        "dynasty": "宋",
        "collection_info": null
    },
    {
        "title": "汴中书事三首  其三",
        "author": "汪藻",
        "content": "晓日轻桡动，波光满座隅。\n岸遥双燕去，天齐百禽呼。\n衰白看明镜，飘零倒浊壶。\n长年作羁旅，三径有人无。",
        "dynasty": "宋",
        "collection_info": null
    },
    {
        "title": "题余氏幽光亭二首  其一",
        "author": "汪藻",
        "content": "缥缈风烟上，谁栽柏满庭。\n诸郎浑玉雪，前哲想丹青。\n举国思人鑑，重泉揜德星。\n空余千载事，寒露泣秋萤。",
        "dynasty": "宋",
        "collection_info": null
    },
    {
        "title": "题余氏幽光亭二首  其二",
        "author": "汪藻",
        "content": "自夺幽人去，江山胜气无。\n秖今埋宿草，谁復奠生刍。\n满世儒冠宠，他年史笔诛。\n未应丘壑底，遗恨失金朱。",
        "dynasty": "宋",
        "collection_info": null
    },
    {
        "title": "常山道中闻诸将屡捷",
        "author": "汪藻",
        "content": "一雨四十日，羲和安在哉。\n路忧石头滑，云怕天心开。\n隔水唤舟渡，逢人骑马来。\n闻言江北好，一笑为传杯。",
        "dynasty": "宋",
        "collection_info": null
    },
    {
        "title": "己酉乱后寄常州使君侄四首  其一",
        "author": "汪藻",
        "content": "汾水游仍远，瑶池宴未归。\n航迁羣庙主，矢及近臣衣。\n胡马窥天堑，边烽断日畿。\n百年淮海地，回首復成非。",
        "dynasty": "宋",
        "collection_info": null
    },
    {
        "title": "己酉乱后寄常州使君侄四首  其二",
        "author": "汪藻",
        "content": "草草官军渡，悠悠敌骑旋。\n方尝勾践胆，已补女娲天。\n诸将争阴拱，苍生忍倒悬。\n干坤满羣盗，何日是归年。",
        "dynasty": "宋",
        "collection_info": null
    },
    {
        "title": "己酉乱后寄常州使君侄四首  其三",
        "author": "汪藻",
        "content": "身老今何向，兵拏未肯休。\n经旬甘半菽，尽室委扁舟。\n台拆星犹熭，农饥麦未秋。\n日边无一使，儿女讵知愁。",
        "dynasty": "宋",
        "collection_info": null
    },
    {
        "title": "己酉乱后寄常州使君侄四首  其四",
        "author": "汪藻",
        "content": "春到花仍笑，时危笛自哀。\n平城隆准去，瓜步佛貍来。\n地下皆冤肉，人间半刦灰。\n只今衰泪眼，那得向君开。",
        "dynasty": "宋",
        "collection_info": null
    },
    {
        "title": "次韵桂林经略李尚书投赠之句三首  其一",
        "author": "汪藻",
        "content": "方隅谋帅重，帝岂贾生疏。\n绝域须高枕，中朝辍引裾。\n边城雄鼓角，幕府省文书。\n暂作骖鸾去，羣公叹不如。",
        "dynasty": "宋",
        "collection_info": null
    },
    {
        "title": "次韵桂林经略李尚书投赠之句三首  其二",
        "author": "汪藻",
        "content": "东越更新组，南阳别旧庐。\n中原犹铁马，远使只铜鱼。\n荒俗宜深问，遗蛮勿重锄。\n归来正黄阁，将略自公余。",
        "dynasty": "宋",
        "collection_info": null
    },
    {
        "title": "次韵桂林经略李尚书投赠之句三首  其三",
        "author": "汪藻",
        "content": "闻道中兴帅，今除第一流。\n犬牙聊制敌，猿臂即封侯。\n把酒逢元亮，哦诗得子猷。\n何妨留此杰，相与復神州。",
        "dynasty": "宋",
        "collection_info": null
    },
    {
        "title": "次韵蔡少张遣兴四首  其一",
        "author": "汪藻",
        "content": "南纪安耕凿，平时不受兵。\n边陲忘宇覆，江汉忽尘生。\n潮卷妖星落，春归玉帐明。\n将军谈笑事，一笴定聊城。",
        "dynasty": "宋",
        "collection_info": null
    },
    {
        "title": "次韵蔡少张遣兴四首  其二",
        "author": "汪藻",
        "content": "闻道官军入，吴侬尽倒戈。\n指挥移地轴，湔洗用天河。\n尚作苍头起，当如赤子何。\n汝曹宜面缚，环垒即恩波。",
        "dynasty": "宋",
        "collection_info": null
    },
    {
        "title": "次韵蔡少张遣兴四首  其三",
        "author": "汪藻",
        "content": "欲弔沈冤处，春江只自深。\n锄耰元聚守，坞壁要先侵。\n吉语行看报，穷愁有底禁。\n檐花应好在，准拟报同襟。",
        "dynasty": "宋",
        "collection_info": null
    },
    {
        "title": "次韵蔡少张遣兴四首  其四",
        "author": "汪藻",
        "content": "坐夺江山险，都忘带与襟。\n不应囚胆落，亦费庙谋深。\n剩作怀归雅，行参解愠琴。\n君王怜赤子，意岂在南金。",
        "dynasty": "宋",
        "collection_info": null
    },
    {
        "title": "次韵郑固道侍郎见寄长句二首  其一",
        "author": "汪藻",
        "content": "一作班荆别，秋风几度凉。\n论文隔尊俎，得句梦池塘。\n岁晚思倾盖，情亲比陟冈。\n若为生羽翼，千里到君旁。",
        "dynasty": "宋",
        "collection_info": null
    },
    {
        "title": "次韵郑固道侍郎见寄长句二首  其二",
        "author": "汪藻",
        "content": "忆昨遭戎马，同浮十里江。\n括囊聊遯世，怀宝岂迷邦。\n眼底云空过，眉间雪未厖。\n不因参嚼蜡，那得寸心降。",
        "dynasty": "宋",
        "collection_info": null
    },
    {
        "title": "舟行遣兴五首  其一",
        "author": "汪藻",
        "content": "拥衲无余事，时闻起柁声。\n水烟犹作暝，霜鹊已嬉晴。\n淼淼人归路，悠悠岁晚情。\n秖应江海外，随处着余生。",
        "dynasty": "宋",
        "collection_info": null
    },
    {
        "title": "舟行遣兴五首  其二",
        "author": "汪藻",
        "content": "滔滔千里浪，秖解送人忙。\n看即成衰鬓，能堪几断肠。\n繫船冰树动，炊黍水云香。\n惊怪陶彭泽，功名晚更忘。",
        "dynasty": "宋",
        "collection_info": null
    },
    {
        "title": "舟行遣兴五首  其三",
        "author": "汪藻",
        "content": "高城吹角罢，别浦载灯归。\n岁晚客犹去，水寒潮亦稀。\n一身将影屡，万事转头非。\n莫倚危樯望，清霜易满衣。",
        "dynasty": "宋",
        "collection_info": null
    },
    {
        "title": "舟行遣兴五首  其四",
        "author": "汪藻",
        "content": "霜敛初晴夜，江愁独望人。\n萧条全浦暝，错落数星陈。\n老觉癯儒冗，穷遭醉尉嗔。\n梅花行满眼，莫作后园春。",
        "dynasty": "宋",
        "collection_info": null
    },
    {
        "title": "舟行遣兴五首  其五",
        "author": "汪藻",
        "content": "渺渺竟何向，滔滔难与论。\n鴈书鸣笛野，雪缟过帆村。\n夜寂人谁语，江流月自存。\n莫令漂泊梦，千里到修门。",
        "dynasty": "宋",
        "collection_info": null
    },
    {
        "title": "过临平二首  其一",
        "author": "汪藻",
        "content": "一别九霄路，风烟长满衣。\n已成身老大，无復世轻肥。\n天阔鸟双下，山寒人独归。\n晓来何似雨，春水半岩扉。",
        "dynasty": "宋",
        "collection_info": null
    },
    {
        "title": "过临平二首  其二",
        "author": "汪藻",
        "content": "睡起凉生岸，钩帘坐小窗。\n麦风能起柁，梅雨不鸣江。\n往事心长折，归涂影自双。\n依然蒲柳地，人老故先降。",
        "dynasty": "宋",
        "collection_info": null
    },
    {
        "title": "天长道中三首  其一",
        "author": "汪藻",
        "content": "山行逢浅夏，浓绿屡低巾。\n地冷犹衣夹，村香已食新。\n菰蒲浑欲老，鱼鸟自相亲。\n倚杖看孤月，悠悠何处人。",
        "dynasty": "宋",
        "collection_info": null
    },
    {
        "title": "天长道中三首  其二",
        "author": "汪藻",
        "content": "十年游历地，客子故难忘。\n下马寻遗老，开门对夕阳。\n一鸠鸣晻翳，数犊卧苍茫。\n更欲东南望，疏星近鸟行。",
        "dynasty": "宋",
        "collection_info": null
    },
    {
        "title": "天长道中三首  其三",
        "author": "汪藻",
        "content": "节物兼暄暑，川原半雨晴。\n雉场时一雊，鼃亩忽齐鸣。\n斗粟违高枕，囊衣度古城。\n读书成底事，投老失春耕。",
        "dynasty": "宋",
        "collection_info": null
    },
    {
        "title": "水晶数珠诗",
        "author": "汪藻",
        "content": "犹带他山润，来依宴坐深。\n谁云秋露滴，能节海潮音。\n积数尘难尽，微穿蚁可寻。\n但随君语默，用舍我何心。",
        "dynasty": "宋",
        "collection_info": null
    },
    {
        "title": "食虾",
        "author": "汪藻",
        "content": "久忆南烹好，今朝放筯空。\n短箱倾碎碧，纤指剥轻红。\n腰折宜賖死，鬚长不疗穷。\n吴儿方献纳，应与䱥鱼同。",
        "dynasty": "宋",
        "collection_info": null
    },
    {
        "title": "山奥寺",
        "author": "汪藻",
        "content": "已怯惊潮渡，还忧复岭登。\n逢人多问数，投宿只寻僧。\n野饭农夫怪，山行稚子能。\n朝来那得尔，前路好飞腾。",
        "dynasty": "宋",
        "collection_info": null
    },
    {
        "title": "悼往二首  其一",
        "author": "汪藻",
        "content": "宿草纵横绿，春归有底忙。\n百年知有尽，万感要难忘。\n欲语如他日，犹疑在我旁。\n人生今至此，不拟惜流光。",
        "dynasty": "宋",
        "collection_info": null
    },
    {
        "title": "悼往二首  其二",
        "author": "汪藻",
        "content": "意懒还须步，愁多不更嗔。\n萧萧寒着树，咄咄老侵人。\n未满穷愁愿，先分梦幻身。\n东风吹节换，送我泪痕新。",
        "dynasty": "宋",
        "collection_info": null
    },
    {
        "title": "起居方舍人挽诗二首  其一",
        "author": "汪藻",
        "content": "汉殿胪传处，回头四十春。\n共嗟香案吏，归作钓台人。\n意气林泉老，名声日月新。\n贾生方拟召，鵩鸟在承尘。",
        "dynasty": "宋",
        "collection_info": null
    },
    {
        "title": "起居方舍人挽诗二首  其二",
        "author": "汪藻",
        "content": "经术羣公上，人材二纪间。\n屡持边使节，竟老近臣班。\n赐第叨同擢，趋朝忆共还。\n白头无力送，能隔几青山。",
        "dynasty": "宋",
        "collection_info": null
    },
    {
        "title": "河中使君莫少卿挽诗二首  其一",
        "author": "汪藻",
        "content": "表表今词伯，邕邕古德人。\n翱翔初画省，邂逅老朱轮。\n阅世深泾渭，传家得鳯麟。\n悬知他日大，时望属平津。",
        "dynasty": "宋",
        "collection_info": null
    },
    {
        "title": "河中使君莫少卿挽诗二首  其二",
        "author": "汪藻",
        "content": "藉甚河中守，宜簪近侍冠。\n九霄卿月堕，四海德星寒。\n桂籍新枝大，兰陂旧馥残。\n空余莼鲫奠，乡泪满江干。",
        "dynasty": "宋",
        "collection_info": null
    },
    {
        "title": "挽毛奉议诗二首  其一",
        "author": "汪藻",
        "content": "不信儒冠误，长年自濯熏。\n乡评推秀孝，墨客诵诗文。\n仕早收朝蹟，材终壅上闻。\n晚全冰壑趣，造物似知君。",
        "dynasty": "宋",
        "collection_info": null
    },
    {
        "title": "挽毛奉议诗二首  其二",
        "author": "汪藻",
        "content": "玉立簪缨底，平生耻自媒。\n次山初漫仕，元亮即归来。\n竟老金闺籍，虚纒蕙帐哀。\n盛名知不朽，妙语写琼瑰。",
        "dynasty": "宋",
        "collection_info": null
    },
    {
        "title": "致政鲁奉议挽诗二首  其一",
        "author": "汪藻",
        "content": "泽国今耆旧，于君见典刑。\n居乡乘款段，生子得宁馨。\n綵服供春酌，银章慰暮龄。\n谁知云雾裏，忽失少微星。",
        "dynasty": "宋",
        "collection_info": null
    },
    {
        "title": "致政鲁奉议挽诗二首  其二",
        "author": "汪藻",
        "content": "诏綍从君赐，经龛与佛同。\n早霑三釡禄，几作百年翁。\n阅世松成盖，传家桂满丛。\n素车千两送，荣绝九原中。",
        "dynasty": "宋",
        "collection_info": null
    },
    {
        "title": "鲁国太夫人杨氏挽诗三首  其一",
        "author": "汪藻",
        "content": "有子升台衮，承颜况日长。\n鱼轩开大国，鹤髪老高堂。\n忽报栽萱陨，空余扇枕凉。\n他年黄阁地，谁举伯仁觞。",
        "dynasty": "宋",
        "collection_info": null
    },
    {
        "title": "鲁国太夫人杨氏挽诗三首  其二",
        "author": "汪藻",
        "content": "白云终日望，方喜见庭闱。\n鼎食三牲养，貂冠五綵衣。\n回班仪未举，反哭事俄非。\n寂寞苕溪路，安舆去不归。",
        "dynasty": "宋",
        "collection_info": null
    },
    {
        "title": "鲁国太夫人杨氏挽诗三首  其三",
        "author": "汪藻",
        "content": "承颜虽一子，扶膝有诸孙。\n寿祉膺难老，哀荣动至尊。\n秖今怀顾復，犹想对平反。\n天与牛眠地，何须返故园。",
        "dynasty": "宋",
        "collection_info": null
    },
    {
        "title": "隆佑太后挽词二首  其一",
        "author": "汪藻",
        "content": "庆源由魏国，奉祀及宣仁。\n盛德仪中壸，私恩绝外亲。\n长秋期不老，厚夜忽无晨。\n来岁柔桑绿，谁临茧馆春。",
        "dynasty": "宋",
        "collection_info": null
    },
    {
        "title": "隆佑太后挽词二首  其二",
        "author": "汪藻",
        "content": "朔漠遐征后，南州俶扰时。\n人心忧社稷，天意属帘帷。\n拥佑千龄主，图回万世基。\n中兴能事毕，倐与帝乡期。",
        "dynasty": "宋",
        "collection_info": null
    },
    {
        "title": "湖州长兴县大雄寺陈霸先故宅天嘉中所植桧柯叶苍然其中空洞皮脉仅存而已",
        "author": "汪藻",
        "content": "曾经浩劫故依然，老寿方知木有仙。\n直干凌空裁百尺，虚心阅世已千年。\n深蟠泽国兴王地，独傲天公造物权。\n玉树庭花非不好，秖今谁占旧山川。",
        "dynasty": "宋",
        "collection_info": null
    },
    {
        "title": "韦氏独乐园",
        "author": "汪藻",
        "content": "渺然于世不磷缁，手自栽花作四时。\n坐客听蛙聊復尔，呼卿闻鴈汝为谁。\n眼中泉石论溪买，行处壶觞逐境移。\n早晚拈书来就读，别开三径与君期。",
        "dynasty": "宋",
        "collection_info": null
    },
    {
        "title": "宿东山寺有谢公井存焉",
        "author": "汪藻",
        "content": "谢公当日此徜徉，千载空余一径荒。\n林壑久应无小草，石泉今即是甘棠。\n江山似恨功名误，花竹犹含笑语香。\n投老西州知不反，可堪垂涕笛筝傍。",
        "dynasty": "宋",
        "collection_info": null
    },
    {
        "title": "次韵李元亮",
        "author": "汪藻",
        "content": "水宿山行十日归，李侯应恨尺书迟。\n遥知雨别风流后，直到秋高木落时。\n负郭生涯千亩竹，长年心事四愁诗。\n与君家世如兄弟，岁晚同为丘壑期。",
        "dynasty": "宋",
        "collection_info": null
    },
    {
        "title": "次汪相韵",
        "author": "汪藻",
        "content": "几年东阁叹差池，忽见溪山照紫微。\n千里讙传旌节至，一城争看锦衣归。\n敢言刺史分符宠，幸遇诸生鼓瑟希。\n早晚九重宣诏急，紫阳山下驿尘飞。",
        "dynasty": "宋",
        "collection_info": null
    },
    {
        "title": "次韵张乐潜",
        "author": "汪藻",
        "content": "从渠儿辈错书麞，自写新诗细作行。\n门外满生书带草，林间知有德星堂。\n流匙已厌青精滑，蘸甲须尝白堕香。\n秖恐笑谈须此老，又教天下起冯唐。",
        "dynasty": "宋",
        "collection_info": null
    },
    {
        "title": "次韵蔡天任二首  其一",
        "author": "汪藻",
        "content": "远屏郊园谁復过，支筇立到暮钟时。\n苦无啼鸟坐春去，时见好山缘竹低。\n行逢邻僧语一则，绝胜饮客呼三迟。\n人间万事不关我，以殻自遮如冻龟。",
        "dynasty": "宋",
        "collection_info": null
    },
    {
        "title": "次韵蔡天任二首  其二",
        "author": "汪藻",
        "content": "一雨真成解人意，翻盆注野却晴时。\n五更城上鸟乌乐，十日街头樱笋低。\n江声即随潮信急，云气欲度山椒迟。\n吾徒饱饭眼中见，炼息不应长学龟。",
        "dynasty": "宋",
        "collection_info": null
    },
    {
        "title": "次韵董禹川二首  其一",
        "author": "汪藻",
        "content": "江山怪我数能来，政坐刀斤赦不才。\n生理喜于鱼得计，交情羞似鸩为媒。\n烟尘回首烽三月，花柳关情酒一杯。\n日夜故园归梦好，忆衝细雨斸蒿莱。",
        "dynasty": "宋",
        "collection_info": null
    },
    {
        "title": "次韵董禹川二首  其二",
        "author": "汪藻",
        "content": "涉世真成百罅舟，漫教俗子相壶丘。\n投林老去三椽在，堕甑年来万事休。\n只欲携儿耕甫里，谁能着酒换凉州。\n绝怜扬子津头雨，管断江南庾信愁。",
        "dynasty": "宋",
        "collection_info": null
    },
    {
        "title": "次韵洪驹父集东山",
        "author": "汪藻",
        "content": "文书到眼只眵昏，出郭寻山聊解纷。\n驱马去迎三丈日，与僧同卧一窗云。\n竹间挥麈风相及，松下烹茶手自分。\n回首微官堪底用，他年泉石是知闻。",
        "dynasty": "宋",
        "collection_info": null
    },
    {
        "title": "晚发吴城山",
        "author": "汪藻",
        "content": "风埽阳侯雪阵平，雨催摩诘画图成。\n气吞浦溆重林尽，秋着江湖去鸟明。\n厚禄故人无一字，长年三老伴余生。\n会须满意开怀抱，到眼庐山不世情。",
        "dynasty": "宋",
        "collection_info": null
    },
    {
        "title": "题何子应竹君轩",
        "author": "汪藻",
        "content": "苔连深竹楚江干，分与幽人宴坐看。\n映得图书终日翠，凄成风雨未秋寒。\n渭川昔漫夸千亩，锦里今须种数竿。\n移取辟疆园畔去，免教童子报平安。",
        "dynasty": "宋",
        "collection_info": null
    },
    {
        "title": "次韵向君受感秋二首  其一",
        "author": "汪藻",
        "content": "且欲相随苜蓿盘，不须多问沐猴冠。\n菊花有意浮杯酒，桐叶无声下井栏。\n千里江山渔笛晚，十年灯火客毡寒。\n男儿几许功名事，华髪催人不少寛。",
        "dynasty": "宋",
        "collection_info": null
    },
    {
        "title": "次韵向君受感秋二首  其二",
        "author": "汪藻",
        "content": "向侯拄笏意千里，肯为俗弹头上冠。\n何时盛之青琐闼，妙语付以乌丝栏。\n日边人去鴈行断，江上秋高枫叶寒。\n向来叔度傥公是，一见使我穷愁寛。",
        "dynasty": "宋",
        "collection_info": null
    },
    {
        "title": "次韵熊使君登楼感秋之作",
        "author": "汪藻",
        "content": "随侬何物四经秋，只有江南万斛愁。\n客枕蛩亲闻最早，郷书鴈少到无由。\n菊丛今岁还经眼，茅把何时得盖头。\n工部也应儿女隔，羡他相近水中鸥。",
        "dynasty": "宋",
        "collection_info": null
    },
    {
        "title": "小筑成漫书",
        "author": "汪藻",
        "content": "旅营茅屋破苍苔，隔水花多不用栽。\n开卷古今千万事，杜门清浊两三杯。\n故人昔尚风相及，客子今并雨不来。\n已办此身如木石，沙禽那得更惊猜。",
        "dynasty": "宋",
        "collection_info": null
    },
    {
        "title": "用友人韵寄平江蒋侍郎",
        "author": "汪藻",
        "content": "词源衮衮患材多，笔力骎骎跨永和。\n屡阅州符犹剖竹，盍归禁槖旧持荷。\n声华大似城南杜，勲业看如相国何。\n自笑萍踪久为客，那能绮丽尽余波。",
        "dynasty": "宋",
        "collection_info": null
    },
    {
        "title": "书宁川驿壁",
        "author": "汪藻",
        "content": "过眼空花一晌休，坐狂犹得佐名州。\n虽遭泷吏嗤韩子，却喜溪神识柳侯。\n尽日野田行䆉稏，有时云峤听钩辀。\n会将新濯沧浪足，踏遍千岩万壑秋。",
        "dynasty": "宋",
        "collection_info": null
    },
    {
        "title": "余去年寄前诗今再过其地而彦征已卒用前韵书驿壁",
        "author": "汪藻",
        "content": "年少岂知身世浮，心期同老故山秋。\n谁教玉树埋黄壤，不许鸰原到白头。\n鼎鼎百年皆梦幻，悠悠万事判穷愁。\n当时鸿鴈书来处，今日飘然成独游。",
        "dynasty": "宋",
        "collection_info": null
    },
    {
        "title": "恼张子充",
        "author": "汪藻",
        "content": "他州异县復芳时，彊起寻梅把一枝。\n浊酒纵能于道近，苍髯终不与春宜。\n逢人欲作娵隅语，去国长为偻句欺。\n斟酒旅情谁会得，径须京兆出蛾眉。",
        "dynasty": "宋",
        "collection_info": null
    },
    {
        "title": "横山堂二首  其一",
        "author": "汪藻",
        "content": "早冠清朝玉笋班，忽乘归兴拂衣闲。\n聊将诗酒关心地，尽占江湖在眼山。\n人坐数州空翠下，月行万顷水云间。\n当时范蠡曾知此，那得扁舟去不还。",
        "dynasty": "宋",
        "collection_info": null
    },
    {
        "title": "横山堂二首  其二",
        "author": "汪藻",
        "content": "分明圆峤与方壶，万壑千岩入坐隅。\n临赋竞传今日句，卧游安用昔人图。\n丹青霜叶秋明灭，水墨烟林暮有无。\n记取沧浪渔笛曲，他年要捋使君鬚。",
        "dynasty": "宋",
        "collection_info": null
    },
    {
        "title": "灵惠公庙",
        "author": "汪藻",
        "content": "台殿崇崇冠冢颠，行人跪起白云边。\n山河霸业三千里，歌舞灵衣五百年。\n铁马威神通异域，衮龙书命降中天。\n偃王遗种班班在，好乞韩碑记邈绵。",
        "dynasty": "宋",
        "collection_info": null
    },
    {
        "title": "醉别刘季高侍郎",
        "author": "汪藻",
        "content": "畴昔追随翰墨场，功名今日愧刘郎。\n英姿合上凌烟阁，巧谮曾遭偃月堂。\n双桨又乘清夜去，一尊聊发少年狂。\n归来却共灯花语，骑省看成满镜霜。",
        "dynasty": "宋",
        "collection_info": null
    },
    {
        "title": "移守临川曾吉甫以诗见寄次韵答之时吉甫除闽漕未行",
        "author": "汪藻",
        "content": "朝来剥啄叩门谁，昨夜灯花已报知。\n腰下方悬新守印，眼中已见故人诗。\n十年且喜朋簪合，千里休言官牒随。\n问我抽书何日竟，病来编简网蛛丝。",
        "dynasty": "宋",
        "collection_info": null
    },
    {
        "title": "送杜文仲微赴山阳倅",
        "author": "汪藻",
        "content": "城外长淮绿渺瀰，此行聊復鴈门踦。\n边烽已息何妨醉，民讼全稀尚可诗。\n昭代声名方此振，中年离别未须悲。\n溧阳老尉还天幸，政自扳援得退之。",
        "dynasty": "宋",
        "collection_info": null
    },
    {
        "title": "奉送张彦良司理",
        "author": "汪藻",
        "content": "病来谁復顾湘纍，君独无忘宿昔时。\n人物喜逢三语掾，风骚远过四愁诗。\n尊前破涕方成笑，人事多乖又语离。\n莫道天涯无鴈到，好风宁不寄相思。",
        "dynasty": "宋",
        "collection_info": null
    },
    {
        "title": "重送惟皓",
        "author": "汪藻",
        "content": "那知重到旧溪边，两月青灯听雨眠。\n闲引瘦筇行落叶，復寻清磬度疏烟。\n宦游南北梦千里，人世短长痴百年。\n安得随君飞鸟去，盘陀相对共安禅。",
        "dynasty": "宋",
        "collection_info": null
    },
    {
        "title": "喜汪发之见访并简婺源江明府",
        "author": "汪藻",
        "content": "怪底青灯缀玉虫，忽传车马到溪东。\n鸟声应为故人好，梨雪欲将春事空。\n老去渊明三径在，病来弥勒一龛同。\n总持相见问生死，为报百忧如梦中。",
        "dynasty": "宋",
        "collection_info": null
    },
    {
        "title": "约教授游东林寺",
        "author": "汪藻",
        "content": "扰扰尘劳懒曳裾，此生终待老匡庐。\n两山分破吟难尽，一水飞来画不如。\n红杏成坛今彷佛，白莲结社漫踌躇。\n泮宫夫子能敦约，共采新闻广旧书。",
        "dynasty": "宋",
        "collection_info": null
    },
    {
        "title": "熊使君次韵见属次韵答之",
        "author": "汪藻",
        "content": "蛮县三年喜及瓜，归欤春思自无涯。\n朝阳岩上无残雪，庆朔堂前已乱花。\n归到儿曹应借问，为言颠髪未全华。\n仲宣正得依投处，万里心安即是家。",
        "dynasty": "宋",
        "collection_info": null
    },
    {
        "title": "寄呈寿基致政左司二首  其一",
        "author": "汪藻",
        "content": "年来何事忆莼鲈，家近秋风万顷湖。\n五马曾同当日渡，二疏今见古人图。\n山灵尚勒移文否，田父时遭泥饮无。\n余论不妨传四海，君家世世有潜夫。",
        "dynasty": "宋",
        "collection_info": null
    },
    {
        "title": "寄呈寿基致政左司二首  其二",
        "author": "汪藻",
        "content": "拂衣归憩旧烟萝，钟鼎山林竟孰多。\n眼看空花皆是幻，心同古井肯重波。\n清谈三尺竹如意，宴坐一枝松养和。\n我亦行抛簪笏去，从君春日晒渔蓑。",
        "dynasty": "宋",
        "collection_info": null
    },
    {
        "title": "戏孙仲益暮春自尚书郎予告迎妇淛东留毗陵久之",
        "author": "汪藻",
        "content": "尊酒相逢禊饮初，花飞柳暗忽春余。\n不嗔太史牛马走，许醉郎官樱笋厨。\n幸有雪儿歌妙句，何妨云液载行车。\n只愁人误刀头约，新月娟娟已镜如。",
        "dynasty": "宋",
        "collection_info": null
    },
    {
        "title": "次韵张闳道西池小集",
        "author": "汪藻",
        "content": "眼中烟水復云林，地胜身闲得细寻。\n沙暖凫鸥浑得意，日长桃李自成阴。\n风光欲尽今余几，杯酒相逢莫厌深。\n报答春江无好语，浪陪诸彦恣窥临。",
        "dynasty": "宋",
        "collection_info": null
    },
    {
        "title": "次韵吴子书天宁夜集",
        "author": "汪藻",
        "content": "万卷长年坐一窗，肯论丘壑与岩廊。\n江头同过楝花节，夜半剧谈狮子床。\n异世风流相延祖，他年言语傅君房。\n菰蒲渺渺但烟雨，何意眼中逢此郎。",
        "dynasty": "宋",
        "collection_info": null
    },
    {
        "title": "同辩良至荐福塔头",
        "author": "汪藻",
        "content": "晓寻幽处一牛鸣，空雾依迷失化城。\n茗椀熏炉重问讯，竹溪松坞共经行。\n云昏洲渚雨还作，风入菰蒲潮欲生。\n此地相逢復相别，江天病眼向谁明。",
        "dynasty": "宋",
        "collection_info": null
    },
    {
        "title": "翁养源因先冢瑞松作亭求诗",
        "author": "汪藻",
        "content": "樛枝偃盖蔚相扶，绝胜分封五大夫。\n天遣岁寒双干合，人言江左百城无。\n闻孙为表祠丛胜，好事争传宰树图。\n肯学并柯桃与李，四时佳色照黄垆。",
        "dynasty": "宋",
        "collection_info": null
    },
    {
        "title": "过宁国小岭",
        "author": "汪藻",
        "content": "步历崔嵬数百寻，垂堂漫许戒千金。\n年来世事总如梦，老去儿曹长挂心。\n听雨不眠那夜永，行山未遍忽秋深。\n天寒更度宛陵水，霜月欲生风满林。",
        "dynasty": "宋",
        "collection_info": null
    },
    {
        "title": "东安许明府同里之亲任满回家求诗为别即席赋此兼简熊使君",
        "author": "汪藻",
        "content": "三载相依葛与瓜，一尊为别忽天涯。\n君先归路经回鴈，我正幽栖似浣花。\n好去乘时追俊彦，莫嗔无力荐才华。\n城中若见渔樵客，须问浮溪老圃家。",
        "dynasty": "宋",
        "collection_info": null
    },
    {
        "title": "汴中偶题",
        "author": "汪藻",
        "content": "蜻蜓斜日立帘钩，燕子新晴语柁楼。\n熠熠晚花随意得，茫茫春水此生浮。\n无官可缓三人带，有子能胜十具牛。\n老大拂衣归去好，莼鲈何必待清秋。",
        "dynasty": "宋",
        "collection_info": null
    },
    {
        "title": "过金陵",
        "author": "汪藻",
        "content": "六代兴亡迹愈陈，迹陈谁遣意如新。\n古今更欲悲何事，天地长留景似人。\n云压山低惟妬晚，雾蟠江阔更含春。\n固知到此无穷感，岂独区区我一身。",
        "dynasty": "宋",
        "collection_info": null
    },
    {
        "title": "傅冲益久不得书",
        "author": "汪藻",
        "content": "经年坐久一蒲团，幽鸟时呼到曲栏。\n山色总兼溪色好，松声长学雨声寒。\n那将俗物关心事，只拟晴窗想鼻端。\n已作生涯蚕事老，故人谁肯报平安。",
        "dynasty": "宋",
        "collection_info": null
    },
    {
        "title": "次韵孙国器喜予钞书精密",
        "author": "汪藻",
        "content": "天教江海着潜郎，拟作他年柱下藏。\n未办壁书摹古漆，聊将阁本写官黄。\n苦心便拟耽成癖，病眼犹堪细作行。\n秖恐雌霓成误读，更须频访沈东阳。",
        "dynasty": "宋",
        "collection_info": null
    },
    {
        "title": "还吴禹功徐帖",
        "author": "汪藻",
        "content": "谁专小学国朝初，籍籍甘泉数二徐。\n辈行虽居骑曹后，典刑全是峄山余。\n柳家莫笑姜芽手，郑老方耽柿叶书。\n待得门前溪水黑，凭看合作定何如。",
        "dynasty": "宋",
        "collection_info": null
    },
    {
        "title": "朱新仲自韶州寄灵寿杖并诗次韵答之",
        "author": "汪藻",
        "content": "苔渍岚侵几百秋，诗仙寄我海南州。\n携来应自滇池国，得处还因博望侯。\n吹烛会寻延阁老，挂钱肯学饮家流。\n杖兮莫便为龙去，扶取衰翁老故丘。",
        "dynasty": "宋",
        "collection_info": null
    },
    {
        "title": "题四望亭",
        "author": "汪藻",
        "content": "累栋层轩缥缈间，碧虚相照水精寒。\n纵横尽得江山胜，俯仰方知宇宙寛。\n千里风烟环广座，四时星斗转危栏。\n何须更画东平障，十万人家表裏看。",
        "dynasty": "宋",
        "collection_info": null
    },
    {
        "title": "简蔡天任",
        "author": "汪藻",
        "content": "寂寂闲庭少客过，翛然丈室一维摩。\n脑脂遮眼空豪在，药裹关心奈老何。\n雨后书连修竹翠，夜深床绕候虫歌。\n东邻似最知人意，合有新诗到薜萝。",
        "dynasty": "宋",
        "collection_info": null
    },
    {
        "title": "熊使君次韵",
        "author": "汪藻",
        "content": "万石亭西半是苔，旧时官柳着行栽。\n使君为筑溪边屋，野老同倾月下杯。\n好在一廛从此记，休论三径有谁来。\n会须便作渔梁去，莫遣鸬鷀忽见猜。",
        "dynasty": "宋",
        "collection_info": null
    },
    {
        "title": "和家叔春日",
        "author": "汪藻",
        "content": "晓看春水满方塘，静掩柴扉白日长。\n花意风光空烂漫，客愁山色对苍茫。\n扬州歌吹今何在，陶令田园亦就荒。\n试问南来米贵贱，欲随春浪过潇湘。",
        "dynasty": "宋",
        "collection_info": null
    },
    {
        "title": "挽留二兄",
        "author": "汪藻",
        "content": "闻挈囊衣指故林，上堂长跪涕沾襟。\n肯将断鴈相望影，来慰惊波未定心。\n客路山川方积雪，吾庐桃李久成阴。\n归鞍底用匆匆发，更促杯盘语夜深。",
        "dynasty": "宋",
        "collection_info": null
    },
    {
        "title": "嘲人买妾而病二首  其一",
        "author": "汪藻",
        "content": "但知琼树斗清新，不道三彭捷有神。\n处仲未闻开阁事，维摩空对问禅人。\n封侯燕颔何妨瘦，伐性蛾眉却怕颦。\n从此空花扫除尽，定须嚼蜡向横陈。",
        "dynasty": "宋",
        "collection_info": null
    },
    {
        "title": "嘲人买妾而病二首  其二",
        "author": "汪藻",
        "content": "何须天气水边新，便好尊前赋洛神。\n定自中年多作恶，非关尤物解移人。\n莫愁阿鹜烦君嫁，且学西施为我颦。\n争似农家无一事，从来婚嫁只朱陈。",
        "dynasty": "宋",
        "collection_info": null
    },
    {
        "title": "德劭亲迎而归乃有打包辟谷之兴以诗见贻戏用其韵",
        "author": "汪藻",
        "content": "解事无人似乐天，玉簪旧语世相传。\n打包就使从前话，弹指安能断后缘。\n寂寂空房惟法喜，茫茫何处问臞仙。\n冬之夜永宜长虑，百计真从若箇边。",
        "dynasty": "宋",
        "collection_info": null
    },
    {
        "title": "咏菊",
        "author": "汪藻",
        "content": "依倚西风不自持，葳蕤羽葆杂金规。\n繁开不负朝阳色，独步非关昊帝私。\n把酒可能追靖节，掇苗终欲慕天随。\n春红过尽聊经眼，赖有芬菲慰所思。",
        "dynasty": "宋",
        "collection_info": null
    },
    {
        "title": "题止戈堂二首  其一",
        "author": "汪藻",
        "content": "此老胸中百万军，暂劳试手犬羊羣。\n山头不復望廷尉，柱后何须用惠文。\n解带为城聊戏剧，卖刀买犊便耕耘。\n三山胜处开华屋，千载人传旧使君。",
        "dynasty": "宋",
        "collection_info": null
    },
    {
        "title": "题止戈堂二首  其二",
        "author": "汪藻",
        "content": "千里闽山驿骑飞，天书趣解海边围。\n异军方逐苍头起，元帅徐将白羽挥。\n翻就铙歌春举酒，收还烽火夜开扉。\n向来万事关兵气，却作风光坐上归。",
        "dynasty": "宋",
        "collection_info": null
    },
    {
        "title": "郊丘书事",
        "author": "汪藻",
        "content": "琅舆深出未央门，十里圜坛气象尊。\n珪璧三千周典备，貔貅百万汉兵屯。\n青城浮霭连霜动，黄道微风带日温。\n不用灵光符圣武，从来精祲答干坤。",
        "dynasty": "宋",
        "collection_info": null
    },
    {
        "title": "题至乐堂",
        "author": "汪藻",
        "content": "倚空危榭压城楼，千里风烟摄寸眸。\n二华忽从天外落，三河直入坐中流。\n何人解得为邦乐，有客难甘去国愁。\n投老復来江汉外，此生归计日悠悠。",
        "dynasty": "宋",
        "collection_info": null
    },
    {
        "title": "题僧罄宜枝巢",
        "author": "汪藻",
        "content": "平生到处觅三椽，白首归来古刹颠。\n飞锡几逢花雨地，住山今得鸟窠禅。\n九霄鹏翼心虽在，万壑松风梦自圆。\n莫笑维摩方丈室，会看游戏着人天。",
        "dynasty": "宋",
        "collection_info": null
    },
    {
        "title": "禅月罗汉",
        "author": "汪藻",
        "content": "扃锁收传古圣师，飞扬不类虎头痴。\n槎枒老木垂云蔓，伛偻胡僧拖雪眉。\n丹墨已随岚霭尽，精神犹作电光驰。\n秖应梦乞归岩寺，要使邦人习气移。",
        "dynasty": "宋",
        "collection_info": null
    },
    {
        "title": "送僧还山",
        "author": "汪藻",
        "content": "传得清凉祖佛衣，来新震泽旧禅扉。\n几年香木成林种，一日孤云带雨归。\n别路片帆方荡漾，名山八部已光辉。\n夜窗时得伽陀句，会寄江城秋鴈飞。",
        "dynasty": "宋",
        "collection_info": null
    },
    {
        "title": "送廷藻兼呈楚州通守杜丈",
        "author": "汪藻",
        "content": "相从常恨十年迟，握手匆匆每自疑。\n风艇烟帆还此日，隙烟篱井定何时。\n试看子学犹难售，须信吾穷未易医。\n千里同风杜夫子，可能时寄弹丸诗。",
        "dynasty": "宋",
        "collection_info": null
    },
    {
        "title": "过梅田追伤胡公立寄其侄仲平",
        "author": "汪藻",
        "content": "繫船还共竹林居，忆昨杯行手挽蔬。\n满眼谁同春梦事，经年不枉故人书。\n木奴封户千头橘，雪片倾箱二寸鱼。\n信美湖湘异吾土，且寻烟艇意何如。",
        "dynasty": "宋",
        "collection_info": null
    },
    {
        "title": "致政王参政挽诗二首  其一",
        "author": "汪藻",
        "content": "直道行藏世所难，拂衣谈笑便休官。\n逢时合上麒麟阁，执法先峨獬豸冠。\n两国旌旜交境外，三年帷幄侍朝端。\n庞眉未向清时老，万事浮云忽盖棺。",
        "dynasty": "宋",
        "collection_info": null
    },
    {
        "title": "致政王参政挽诗二首  其二",
        "author": "汪藻",
        "content": "赐第崇宁一再春，建炎方识老成人。\n早为勇退山林士，晚作中兴社稷臣。\n手把青箱传后裔，日陪黄阁转洪钧。\n乡关间阔虽千里，松槚相望亦海滨。",
        "dynasty": "宋",
        "collection_info": null
    },
    {
        "title": "挽刑部王侍郎诗二首  其一",
        "author": "汪藻",
        "content": "诏跸南来首赐环，清名谁不仰高山。\n独操廷尉平反柄，徐步文昌侍从班。\n曾子哀矜情得后，皋陶明允罪疑间。\n中朝正赖公持议，那得超然便不还。",
        "dynasty": "宋",
        "collection_info": null
    },
    {
        "title": "挽刑部王侍郎诗二首  其二",
        "author": "汪藻",
        "content": "满朝忠恕更谁知，家有西京小杜书。\n扬子清贫安甔石，于公阴德大门闾。\n虽嗟平进鶱腾晚，正值中兴选擢初。\n遗直至今谈未已，故知人不数曹蜍。",
        "dynasty": "宋",
        "collection_info": null
    },
    {
        "title": "湖南安抚刘龙图挽词二首  其一",
        "author": "汪藻",
        "content": "胸次光风霁月明，论文衮衮九河倾。\n一辞天上金銮直，再见湘南竹马迎。\n梁相合图烟阁上，郑公忽去雪山轻。\n眼看过棹呱呱泣，谁谓衡州浪得名。",
        "dynasty": "宋",
        "collection_info": null
    },
    {
        "title": "湖南安抚刘龙图挽词二首  其二",
        "author": "汪藻",
        "content": "前年旌节驻江湄，始向清扬识紫芝。\n名繫南陬朱鸟影，官兼东观白云司。\n初惊楚俗招魂些，已见羊公堕泪碑。\n千古风流钟岭峤，湘人应配曲江祠。",
        "dynasty": "宋",
        "collection_info": null
    },
    {
        "title": "张徽猷挽诗二首  其一",
        "author": "汪藻",
        "content": "家有平津旧学传，人材嘉佑至和前。\n运筹惯倚将军树，画诺频分刺史天。\n字得钟王真楷法，心超粲可祖师禅。\n零陵宴寝公重到，父老追思静治年。",
        "dynasty": "宋",
        "collection_info": null
    },
    {
        "title": "张徽猷挽诗二首  其二",
        "author": "汪藻",
        "content": "天与精忠伯仲间，功成公独拂衣闲。\n专城早应贤侯选，延阁荣联近侍班。\n去国久违龙尾道，思乡长梦鹿头关。\n谈经尽日抠衣处，学子相逢泪雨潸。",
        "dynasty": "宋",
        "collection_info": null
    },
    {
        "title": "广川夫人挽诗二首  其一",
        "author": "汪藻",
        "content": "壸范闺风照里闾，来嫔文伯荐牢蔬。\n眼看再世登词掖，身得三朝锡命书。\n忽报孟轲陈后鼎，漫劳潘岳赋闲居。\n遥知京兆新阡上，千两争看会葬车。",
        "dynasty": "宋",
        "collection_info": null
    },
    {
        "title": "广川夫人挽诗二首  其二",
        "author": "汪藻",
        "content": "秋风一夕霣庭萱，无復春归寿母门。\n修墓已将征在合，渡江犹喜伯仁存。\n早为举案齐眉妇，晚见扶床坐膝孙。\n全福了无毫髪恨，始知阴德自平反。",
        "dynasty": "宋",
        "collection_info": null
    },
    {
        "title": "贾太夫人王氏挽诗二首  其一",
        "author": "汪藻",
        "content": "优恩不与外庭同，诏墨亲颁出九重。\n钟鼎承家能两大，诗书教子得三从。\n葭莩密接椒房庆，脂泽频增石窌封。\n千里归来鸣鹤野，湘江正绕墓前松。",
        "dynasty": "宋",
        "collection_info": null
    },
    {
        "title": "贾太夫人王氏挽诗二首  其二",
        "author": "汪藻",
        "content": "忆昨容衣未祔姑，哀深反哺白头乌。\n佳城欲见千年日，旅殡先求五父衢。\n汲汲素冠蒙雾雨，翩翩丹旐历江湖。\n竟成窀穸干戈后，此事哀荣世所无。",
        "dynasty": "宋",
        "collection_info": null
    },
    {
        "title": "挽靖安县君",
        "author": "汪藻",
        "content": "五世传家德有徽，更嫔萧史慕灵妃。\n平生未足鱼轩乐，故里空伤羽翣归。\n雌剑忽先收夜气，寸荄犹欲报春晖。\n自惭不就磨笄志，尚在徒能泪满衣。",
        "dynasty": "宋",
        "collection_info": null
    },
    {
        "title": "龟山上方",
        "author": "汪藻",
        "content": "度险逢幽处，凭谁写壮怀。\n连甍栖绝壁，孤塔表长淮。\n地本吴枫接，山今禹绩皆。\n潮声遥入寺，竹影自翻阶。\n木杪朱栏出，城坳雪浪埋。\n干坤迷枉渚，雾雨泄阴崖。\n丹叶经寒在，苍洲向晚佳。\n鱼龙宵聼呗，猿鸟昼窥斋。\n月满蠙珠实，霜清磬石谐。\n僧盂收柏子，樵径埽松钗。\n左宦书无鴈，南烹菜有鲑。\n风烟欺短髮，云水信残骸。\n竟作何乡老，虚惭素尚乖。\n江湖今在眼，归合办青鞋。",
        "dynasty": "宋",
        "collection_info": null
    },
    {
        "title": "寿建安郡王",
        "author": "汪藻",
        "content": "气协高秋爽，祥开宝胄华。\n从今丹府籍，为瑞帝王家。\n桂满前宵影，桃舒浩劫花。\n德参龙种后，班次雁行斜。\n早赐真王策，荣膺上将牙。\n兔园宏建敞，貂冕异恩加。\n仙掌高承露，天潢稳泛槎。\n汉邦传异庆，周篚拜亲嘉。\n永接宗枝秀，同符玉历赊。\n乔松千载寿，他日看肩差。",
        "dynasty": "宋",
        "collection_info": null
    },
    {
        "title": "寿俞少宰",
        "author": "汪藻",
        "content": "闽海羣仙地，商秋少昊辰。\n尽裒山岳气，来作庙堂身。\n秀拔千寻玉，羣开一角麐。\n早年提巨笔，平步历通津。\n当宁欣前席，同时叹绝尘。\n鳣堂初简拔，乌府即腾掀。\n旋综天官要，还跻政路亲。\n南台沙碛合，两省衮衣新。\n金鼎功名会，纱笼富贵人。\n房筹须杜决，萧画赖曹遵。\n畎亩家蒙福，图书日效珍。\n百城收唾手，万事断垂绅。\n皎皎胸中鑑，融融笔底春。\n羣工推靖密，举世服清真。\n直宿非箕斗，逢时实渭莘。\n帝嘉忠力久，朝羡宠光频。\n申伯诗方续，桓荣赐已陈。\n露清龟食息，霜老鹤精神。\n永世承元首，中天转大钧。\n岁留称寿斚，旬日看车轮。",
        "dynasty": "宋",
        "collection_info": null
    },
    {
        "title": "上蔡太师生辰二首  其一",
        "author": "汪藻",
        "content": "万古储英气，生贤镇庙祧。\n方春回暖律，随帝下神霄。\n早岁陪兴运，清忠服迩僚。\n三篇俱命说，两纪独承尧。\n为国隆堂陛，中天斡斗杓。\n光华归使牒，宁谧载民谣。\n九牧金成鼎，三山石峙桥。\n元圭来旧锡，神宝献新雕。\n堂起房心次，音谐角征韶。\n车书人一统，符瑞岁千条。\n璧海材逾盛，沙场虏不骄。\n献琛皆累译，入彀有垂髫。\n郭解双封国，班超五日朝。\n嘉谋从昔合，奕业更谁昭。\n眷礼羣臣异，恩光此日饶。\n授图开地壮，傍阙筑堤遥。\n供帐移金屋，歌钟实绮寮。\n名园藏茂密，华阁耸岧峣。\n诏跸纡临幸，宸毫纪宴招。\n弟兄联衮绣，孙子列蝉貂。\n印琢金为彩，鱼悬玉在腰。\n中姻连筑沁，外族缀涂椒。\n帝子传杯勺，宫墙有鼓箫。\n果新无独享，羮美或亲调。",
        "dynasty": "宋",
        "collection_info": null
    },
    {
        "title": "上蔡太师生辰二首  其二",
        "author": "汪藻",
        "content": "宇宙将昭泰，风云必会同。\n帝师黄阁老，人羡黑头公。\n庆节同尧历，新阳应嶰筩。\n仪韶来彩鳯，占梦得真熊。\n寿考天资鲁，神灵岳降嵩。\n曲仪尊赤舄，歌咏美彤弓。\n夷险无殊节，诚明信保躬。\n济川先众楫，遵渚集飞鸿。\n炳炳丹青笔，堂堂社稷忠。\n斗杓还列宿，廉陛倚层穹。\n文武俱为宪，诗书孰比隆。\n规模三代远，谋略万夫雄。\n字画诸王品，文章两汉风。\n早登青琐闼，频入紫微宫。\n器敏无余刃，才豪妙吐虹。\n声光连日月，气概俯华戎。\n天上经纶合，人间制作工。\n向来凝庶绩，谁復简清衷。\n絃诵三雍富，舟车四海通。\n地归铜柱北，春满玉关东。\n养士菁莪盛，论才骏马空。\n圣时方密勿，贤业助昭融。\n螭纽干符正，龙文帝鼐崇。\n伊汤咸有德，房杜不言功。\n礼秩羣臣异，恩波此日丰。\n宸章颁琬琰，相第列帡幪。\n东壁文昭烂，西昆气鬰葱。\n节旄藏棨戟，茅土启龟蒙。\n衮绣卿云裏，貂蝉瑞霭中。\n御奁金宝带，神廐玉花骢。\n蓬岛波全阔，天钧乐未终。\n禁香纷缥缈，朝佩杂玲珑。\n芝草盈田紫，蟠桃照海红。\n后雕凝秀髪，难老湛方瞳。\n冰质期姑射，丹砂唤葛洪。\n潜机神宇定，睟表德符充。\n瑞鹤千年羽，灵蓍五色丛。\n旧传调鼎客，今识钓璜翁。\n世世联台衮，年年拱帝聪。\n欲知耆算永，元气等无穷。",
        "dynasty": "宋",
        "collection_info": null
    },
    {
        "title": "哭尚书龙学程公",
        "author": "汪藻",
        "content": "江左推人物，时清得俊髦。\n肺肝倾耿介，头角长英豪。\n乡郡宾兴最，贤关誉望高。\n万夫争射鹄，一举独连鳌。\n经术争儒馆，词章重省曹。\n主忧俄旰食，邦祸始秋毫。\n彊寇来侵逼，敷天徧绎骚。\n奋身摅愤懑，衔命何腥臊。\n深入边亭隧，坚持汉节毛。\n道途千里隔，忠义寸心牢。\n归报龙颜喜，亲闻鳯诏襃。\n功成侔李郭，政合付伊皋。\n超擢升青琐，谋谟拱赭袍。\n百官瞻矩矱，八座次甄陶。\n晚岁犹持槖，邻州暂梦刀。\n台星方两两，逝水忽滔滔。\n上意长图旧，朝廷未闵劳。\n谢安几一起，秦失却三号。\n伊昔身遐谪，公时首屡搔。\n交情如骨肉，仕路正风涛。\n里闬期重会，泉台恨莫逃。\n终天吁永诀，雨泪滴香醪。",
        "dynasty": "宋",
        "collection_info": null
    },
    {
        "title": "知非斋",
        "author": "汪藻",
        "content": "真是果安在，况今非故吾。\n箇中惟醉好，莫忘黄公垆。",
        "dynasty": "宋",
        "collection_info": null
    },
    {
        "title": "爱闲斋",
        "author": "汪藻",
        "content": "竿木逢场处，何人肯自还。\n秖应韩吏部，能道不如闲。",
        "dynasty": "宋",
        "collection_info": null
    },
    {
        "title": "光风桥",
        "author": "汪藻",
        "content": "茂林修竹下，一水独萦回。\n时过赤栏去，风从苹末来。",
        "dynasty": "宋",
        "collection_info": null
    },
    {
        "title": "饭牛庵",
        "author": "汪藻",
        "content": "相从龙具中，耕稼亦吾学。\n所求一饱同，安用莹蹄角。",
        "dynasty": "宋",
        "collection_info": null
    },
    {
        "title": "临赋阁",
        "author": "汪藻",
        "content": "与物相忘久，于何寄此情。\n秖应逢胜会，不觉句还成。",
        "dynasty": "宋",
        "collection_info": null
    },
    {
        "title": "次韵吴明叟集鹤林五首  其一",
        "author": "汪藻",
        "content": "平生梦往处，始到天南峰。\n风来荷气度，日转松阴重。",
        "dynasty": "宋",
        "collection_info": null
    },
    {
        "title": "次韵吴明叟集鹤林五首  其二",
        "author": "汪藻",
        "content": "林间煮茗罢，谷口苍烟漫。\n行看草根露，已作珠玑团。",
        "dynasty": "宋",
        "collection_info": null
    },
    {
        "title": "次韵吴明叟集鹤林五首  其三",
        "author": "汪藻",
        "content": "临分更携手，坐听烟钟声。\n斜阳有底急，不贷四窗明。",
        "dynasty": "宋",
        "collection_info": null
    },
    {
        "title": "次韵吴明叟集鹤林五首  其四",
        "author": "汪藻",
        "content": "支头涧底石，濯足松下泉。\n吾生傥有此，无復东西缘。",
        "dynasty": "宋",
        "collection_info": null
    },
    {
        "title": "次韵吴明叟集鹤林五首  其五",
        "author": "汪藻",
        "content": "冥冥近岭翠，浏浏长廊风。\n他年竹林社，记取山王同。",
        "dynasty": "宋",
        "collection_info": null
    },
    {
        "title": "北窗",
        "author": "汪藻",
        "content": "睡起无一事，怡然盼庭柯。\n绿阴微缺处，最得南飔多。",
        "dynasty": "宋",
        "collection_info": null
    },
    {
        "title": "题松竹图",
        "author": "汪藻",
        "content": "清霜摇落后，赖此慰诗翁。\n借有茱萸沜，风流可得同。",
        "dynasty": "宋",
        "collection_info": null
    },
    {
        "title": "戏题寂庵",
        "author": "汪藻",
        "content": "是心长不起，宴坐一团蒲。\n安得龙眠手，添成憩寂图。",
        "dynasty": "宋",
        "collection_info": null
    },
    {
        "title": "题商乐亭",
        "author": "汪藻",
        "content": "趣收霜后实，供我洞庭春。\n未暇三百颗，作书怀故人。",
        "dynasty": "宋",
        "collection_info": null
    },
    {
        "title": "偶成",
        "author": "汪藻",
        "content": "幽卧一禅榻，无人共白云。\n山泉与溪水，偏遣夜深闻。",
        "dynasty": "宋",
        "collection_info": null
    },
    {
        "title": "舟行三首  其一",
        "author": "汪藻",
        "content": "摩诘画中平远，庾郎句裏清新。\n有底江山面目，年来到处相亲。",
        "dynasty": "宋",
        "collection_info": null
    },
    {
        "title": "舟行三首  其二",
        "author": "汪藻",
        "content": "水底藻迷淡晓，树头叶振凋年。\n未许梅悬玉乳，先教橘噀冰泉。",
        "dynasty": "宋",
        "collection_info": null
    },
    {
        "title": "舟行三首  其三",
        "author": "汪藻",
        "content": "山水俱含古色，烟云巧发天藏。\n乞与诗人醉眼，要令弹压秋光。",
        "dynasty": "宋",
        "collection_info": null
    },
    {
        "title": "题张资政汝川图九首 澹岩书堂",
        "author": "汪藻",
        "content": "昔人曾此结精庐，故老犹存井臼余。\n今代子房来卜筑，要看圮上一编书。",
        "dynasty": "宋",
        "collection_info": null
    },
    {
        "title": "题张资政汝川图九首 泊湖潭",
        "author": "汪藻",
        "content": "湖潭千尺见修鳞，倚杖时观镜裏身。\n汝辈只堪笺尔雅，骑鲸那识谪仙人。",
        "dynasty": "宋",
        "collection_info": null
    },
    {
        "title": "题张资政汝川图九首 虾蟆石",
        "author": "汪藻",
        "content": "发挥泉石有新图，西蜀蟆颐得尔无。\n蹔作钓璜溪上客，溪神何必问贤愚。",
        "dynasty": "宋",
        "collection_info": null
    },
    {
        "title": "题张资政汝川图九首 多宝院",
        "author": "汪藻",
        "content": "每寻疏磬访支郎，松竹交阴杖屦傍。\n丝履㲲巾聊取用，风流不减赞公房。",
        "dynasty": "宋",
        "collection_info": null
    },
    {
        "title": "题张资政汝川图九首 金石台",
        "author": "汪藻",
        "content": "花光连接两台春，中有眠云跂石人。\n莫使鞭笞鸾鳯去，时来重现宰官身。",
        "dynasty": "宋",
        "collection_info": null
    },
    {
        "title": "题张资政汝川图九首 梅仙潭",
        "author": "汪藻",
        "content": "年年春色报公知，不与天涯驿使期。\n我是平章风物主，可知东阁见君时。",
        "dynasty": "宋",
        "collection_info": null
    },
    {
        "title": "题张资政汝川图九首 怀贤庵",
        "author": "汪藻",
        "content": "履綦行处日苍苔，鞶帨深藏月一开。\n已办此身同法喜，不应临感更难裁。",
        "dynasty": "宋",
        "collection_info": null
    },
    {
        "title": "题张资政汝川图九首 积翠楼",
        "author": "汪藻",
        "content": "直到孤峰最上头，下看双涧玉虹流。\n世间培塿何须数，且卧元龙百尺楼。",
        "dynasty": "宋",
        "collection_info": null
    },
    {
        "title": "题张资政汝川图九首 甘陂庄",
        "author": "汪藻",
        "content": "萧散香山与辋川，功名绿野及平泉。\n有田种秫供春醉，五柳先生似更贤。",
        "dynasty": "宋",
        "collection_info": null
    },
    {
        "title": "次韵胡德辉乞予钞书之副六首  其一",
        "author": "汪藻",
        "content": "蝇头于我已无缘，拈问东家不直钱。\n乞与中庸胡伯始，免教堆屋篆蜗涎。",
        "dynasty": "宋",
        "collection_info": null
    },
    {
        "title": "次韵胡德辉乞予钞书之副六首  其二",
        "author": "汪藻",
        "content": "尔来书史钝如锤，安用牙籖万轴为。\n遣我床头周易去，凭君分取半生痴。",
        "dynasty": "宋",
        "collection_info": null
    },
    {
        "title": "次韵胡德辉乞予钞书之副六首  其三",
        "author": "汪藻",
        "content": "欲钻故纸出何缘，大似儿啼业作钱。\n我已捐书觅三昧，怪君旧着野狐涎。",
        "dynasty": "宋",
        "collection_info": null
    },
    {
        "title": "次韵胡德辉乞予钞书之副六首  其四",
        "author": "汪藻",
        "content": "长年朱墨明窗下，自笑膏肓不可为。\n卖菜区区苦求益，君房他日更应痴。",
        "dynasty": "宋",
        "collection_info": null
    },
    {
        "title": "次韵胡德辉乞予钞书之副六首  其五",
        "author": "汪藻",
        "content": "五车政自妨人乐，秖合镵供饷鬼钱。\n我有灵编端欲见，为君扫地注龙涎。",
        "dynasty": "宋",
        "collection_info": null
    },
    {
        "title": "次韵胡德辉乞予钞书之副六首  其六",
        "author": "汪藻",
        "content": "长檠计出羣儿下，两眼眵昏欲底为。\n凭语少年须着便，酒狂端合信书痴。",
        "dynasty": "宋",
        "collection_info": null
    },
    {
        "title": "漫兴二首  其一",
        "author": "汪藻",
        "content": "晨起翛然曳杖行，一帘疏雨作秋清。\n老来岁月能多少，看得栽花结子成。",
        "dynasty": "宋",
        "collection_info": null
    },
    {
        "title": "漫兴二首  其二",
        "author": "汪藻",
        "content": "燕子年年入户飞，向人无是亦无非。\n来春强健还相见，送汝将雏又一归。",
        "dynasty": "宋",
        "collection_info": null
    },
    {
        "title": "醉书",
        "author": "汪藻",
        "content": "尊前和雨唱阳关，红烛荧荧照夜阑。\n酒醒梦回山月小，水云无际鴈声寒。",
        "dynasty": "宋",
        "collection_info": null
    },
    {
        "title": "将至郡城",
        "author": "汪藻",
        "content": "花姑溪上问归舟，谢守城边识小楼。\n两岸垂垂秋色老，渡头人更老于秋。",
        "dynasty": "宋",
        "collection_info": null
    },
    {
        "title": "熊使君垂和漫兴诗次答四首  其一",
        "author": "汪藻",
        "content": "凭轩时见白云行，霜入长江万丈清。\n逐客今年缘底事，村村箫鼓报秋成。",
        "dynasty": "宋",
        "collection_info": null
    },
    {
        "title": "熊使君垂和漫兴诗次答四首  其二",
        "author": "汪藻",
        "content": "新亭虽小亦翚飞，陡觉风烟与昨非。\n分得使君秋数顷，登山临水送将归。",
        "dynasty": "宋",
        "collection_info": null
    },
    {
        "title": "熊使君垂和漫兴诗次答四首  其三",
        "author": "汪藻",
        "content": "闭门多睡少经行，随分匏尊泻独清。\n庭下若生书带草，前身即是郑康成。",
        "dynasty": "宋",
        "collection_info": null
    },
    {
        "title": "熊使君垂和漫兴诗次答四首  其四",
        "author": "汪藻",
        "content": "儿时也羡刺天飞，投老方知绝百非。\n酬唱恰成刘与白，分司且住莫言归。",
        "dynasty": "宋",
        "collection_info": null
    },
    {
        "title": "题江南春晓图",
        "author": "汪藻",
        "content": "忽从林杪见朝晖，湿峤轻云半欲飞。\n何惜扁舟并画我，要从沙际望春归。",
        "dynasty": "宋",
        "collection_info": null
    },
    {
        "title": "赠人二首  其一",
        "author": "汪藻",
        "content": "闻将衲子日寻幽，度水穿云处处游。\n遥想逃禅时一醉，人间春瓮与扶头。",
        "dynasty": "宋",
        "collection_info": null
    },
    {
        "title": "赠人二首  其二",
        "author": "汪藻",
        "content": "山城重到转清幽，胜日闲寻旧钓游。\n定是沙鸥嫌俗驾，背人飞去不回头。",
        "dynasty": "宋",
        "collection_info": null
    },
    {
        "title": "次零陵太守竞秀堂韵四首  其一",
        "author": "汪藻",
        "content": "层峦远近翠浮空，人道山川似剡中。\n正要潇湘含远色，莫教江上起樵风。",
        "dynasty": "宋",
        "collection_info": null
    },
    {
        "title": "次零陵太守竞秀堂韵四首  其二",
        "author": "汪藻",
        "content": "柳子当年亦好奇，衡阳丛桂手亲移。\n何如此地栽桃李，春到千岩万壑知。",
        "dynasty": "宋",
        "collection_info": null
    },
    {
        "title": "次零陵太守竞秀堂韵四首  其三",
        "author": "汪藻",
        "content": "从渠歌舞转头空，且索尊前一笑同。\n欲识使君真乐处，蒲团禅板是家风。",
        "dynasty": "宋",
        "collection_info": null
    },
    {
        "title": "次零陵太守竞秀堂韵四首  其四",
        "author": "汪藻",
        "content": "桃花拈出自灵云，荐得伽陀独有君。\n无事时来观物化，妙高峰顶度朝曛。",
        "dynasty": "宋",
        "collection_info": null
    },
    {
        "title": "次韵周圣举四首  其一",
        "author": "汪藻",
        "content": "斗酒相逢且缓觞，惜无妙曲恼周郎。\n愿吹江水添杯杓，不管春秋似许长。",
        "dynasty": "宋",
        "collection_info": null
    },
    {
        "title": "次韵周圣举四首  其二",
        "author": "汪藻",
        "content": "满眼晴江滟不收，浴凫飞鹭迥相俦。\n何须细话兴亡亊，今古从来貉一丘。",
        "dynasty": "宋",
        "collection_info": null
    },
    {
        "title": "次韵周圣举四首  其三",
        "author": "汪藻",
        "content": "弃甲高于熊耳山，大弨挂壁更须弯。\n从今江北江南柳，莫遣行人取次攀。",
        "dynasty": "宋",
        "collection_info": null
    },
    {
        "title": "次韵周圣举四首  其四",
        "author": "汪藻",
        "content": "少妇中宵闻马嘶，晓看黄色上修眉。\n男儿一为功名死，肯向空山愁秭归。",
        "dynasty": "宋",
        "collection_info": null
    },
    {
        "title": "次韵蔡天任十首  其一",
        "author": "汪藻",
        "content": "江头山色旧所爱，倒影玉海空嶙峋。\n尔来处处作媚妩，似与世争眉黛新。",
        "dynasty": "宋",
        "collection_info": null
    },
    {
        "title": "次韵蔡天任十首  其二",
        "author": "汪藻",
        "content": "幽人午枕梦清熟，书笔满床花自开。\n儿童误起听修竹，旧雨故人今不来。",
        "dynasty": "宋",
        "collection_info": null
    },
    {
        "title": "次韵蔡天任十首  其三",
        "author": "汪藻",
        "content": "我家君家一牛鸣，相见几何今露萤。\n要须来往成白首，痛饮共读离骚经。",
        "dynasty": "宋",
        "collection_info": null
    },
    {
        "title": "次韵蔡天任十首  其四",
        "author": "汪藻",
        "content": "江南六月底风土，十日市无山鞠藭。\n不应梅子趁时节，自是国人愁寓公。",
        "dynasty": "宋",
        "collection_info": null
    },
    {
        "title": "次韵蔡天任十首  其五",
        "author": "汪藻",
        "content": "君家食指如堵墙，不着斗酒求西凉。\n门前䆉稏三百亩，胜我笔耕无寸秧。",
        "dynasty": "宋",
        "collection_info": null
    },
    {
        "title": "次韵蔡天任十首  其六",
        "author": "汪藻",
        "content": "关西老将争捐躯，帐下健儿思草枯。\n谁能捐粟百万斛，乞与绕树南飞乌。",
        "dynasty": "宋",
        "collection_info": null
    },
    {
        "title": "次韵蔡天任十首  其七",
        "author": "汪藻",
        "content": "山中种橘无千头，一饱未卜为君忧。\n长年有饭即吾土，问米贵贱还东流。",
        "dynasty": "宋",
        "collection_info": null
    },
    {
        "title": "次韵蔡天任十首  其八",
        "author": "汪藻",
        "content": "修廊过午夕阴合，蝴蝶满庭春草长。\n呼儿更卷帘数尺，要放晚晴升屋梁。",
        "dynasty": "宋",
        "collection_info": null
    },
    {
        "title": "次韵蔡天任十首  其九",
        "author": "汪藻",
        "content": "百年都卢能几日，况迫晼晚行归休。\n高车列鼎岂非欲，安步晚食差无忧。",
        "dynasty": "宋",
        "collection_info": null
    },
    {
        "title": "次韵蔡天任十首  其一○",
        "author": "汪藻",
        "content": "中郎故是渥洼种，不受世人金络头。\n十年一衲作僧过，卧看烟雨明沙鸥。",
        "dynasty": "宋",
        "collection_info": null
    },
    {
        "title": "万上人将游三吴袖杼山居士赠言见过戏成两绝送之  其一",
        "author": "汪藻",
        "content": "参得汤休五字禅，一缾一钵去飘然。\n定知游历名山徧，吟入江湖万顷天。",
        "dynasty": "宋",
        "collection_info": null
    },
    {
        "title": "万上人将游三吴袖杼山居士赠言见过戏成两绝送之  其二",
        "author": "汪藻",
        "content": "韩子由来未识真，欲还澄观作诗人。\n若教早被儒冠误，那得云山自在身。",
        "dynasty": "宋",
        "collection_info": null
    },
    {
        "title": "还琏上人诗卷",
        "author": "汪藻",
        "content": "笔端游戏讵须频，短轴才开即可人。\n月映澄江梅映雪，比君犹自未清新。",
        "dynasty": "宋",
        "collection_info": null
    },
    {
        "title": "或传有归期陈时发饷灵寿杖求诗",
        "author": "汪藻",
        "content": "圣恩端许返柴荆，便合跏趺过此生。\n九节烦君持送似，人间险处不重行。",
        "dynasty": "宋",
        "collection_info": null
    },
    {
        "title": "银毫",
        "author": "汪藻",
        "content": "玉为蟾蜍冰作滴，乌丝栏开宝鸦墨。\n天孙夜拾瑶草归，醉舞银毫鬬春碧。",
        "dynasty": "宋",
        "collection_info": null
    },
    {
        "title": "即事二首  其一",
        "author": "汪藻",
        "content": "燕子将雏语夏深，绿槐庭院不多阴。\n西窗一雨无人见，展尽芭蕉数尺心。",
        "dynasty": "宋",
        "collection_info": null
    },
    {
        "title": "即事二首  其二",
        "author": "汪藻",
        "content": "双鹭能忙翻白雪，平畴许远涨清波。\n钩帘百顷风烟上，卧看青云载雨过。",
        "dynasty": "宋",
        "collection_info": null
    },
    {
        "title": "杂诗  其一",
        "author": "汪藻",
        "content": "古屋清寒雪未消，小窗晴日展芭蕉。\n酸甘荔子清醇酒，更展青芽荐菊苗。",
        "dynasty": "宋",
        "collection_info": null
    },
    {
        "title": "杂诗  其二",
        "author": "汪藻",
        "content": "碧窗凉簟惟便睡，露井无尘荫绿槐。\n梦入醉乡犹病渇，辘轳声到枕边来。",
        "dynasty": "宋",
        "collection_info": null
    },
    {
        "title": "枯禅",
        "author": "汪藻",
        "content": "我行昔到虎溪头，俗气浮光两无尽。\n当时独指烟树杪，有士枯禅雪侵鬓。",
        "dynasty": "宋",
        "collection_info": null
    },
    {
        "title": "浴孙日熊叔雅有诗次其韵二首  其一",
        "author": "汪藻",
        "content": "休论臭腐与神奇，康乐还生谢客儿。\n我有浮溪农圃在，他年分付小樊迟。",
        "dynasty": "宋",
        "collection_info": null
    },
    {
        "title": "浴孙日熊叔雅有诗次其韵二首  其二",
        "author": "汪藻",
        "content": "释氏梦中亲抱送，人言价重百车渠。\n阮家新妇得雄帖，还有数行中令书。",
        "dynasty": "宋",
        "collection_info": null
    },
    {
        "title": "夜雨遣兴",
        "author": "汪藻",
        "content": "风雨鸣窗报客知，还孤月底探梅期。\n泉声犹自断还续，遥想栖禽无定枝。",
        "dynasty": "宋",
        "collection_info": null
    },
    {
        "title": "宿酇侯镇二首  其一",
        "author": "汪藻",
        "content": "当时踏月此长亭，鬓似河堤柳色青。\n今日重来堤树老，一簪华髪载寒星。",
        "dynasty": "宋",
        "collection_info": null
    },
    {
        "title": "宿酇侯镇二首  其二",
        "author": "汪藻",
        "content": "微凉初破候虫秋，水露草萤光不流。\n搔首与谁论往事，星河无语下城头。",
        "dynasty": "宋",
        "collection_info": null
    },
    {
        "title": "次韵何子应七月十八日书事二首  其一",
        "author": "汪藻",
        "content": "寄语江鸥莫浪猜，先生爱汝水潆洄。\n自从楚国灵均后，几箇骚人到此来。",
        "dynasty": "宋",
        "collection_info": null
    },
    {
        "title": "次韵何子应七月十八日书事二首  其二",
        "author": "汪藻",
        "content": "卧看山色懒扶舆，拟棹扁舟学钓鱼。\n谁似湘流知我意，秋来三得道州书。",
        "dynasty": "宋",
        "collection_info": null
    },
    {
        "title": "吕丞相自天台寄示退老堂诗卷赋此二首  其一",
        "author": "汪藻",
        "content": "心如金石气如虹，整顿干坤指顾中。\n挽去暂成调鼎事，归来还作钓璜翁。\n东山胜践今人见，西洛耆年几客同。\n圮上一编浑未用，赤松那得便从公。",
        "dynasty": "宋",
        "collection_info": null
    },
    {
        "title": "吕丞相自天台寄示退老堂诗卷赋此二首  其二",
        "author": "汪藻",
        "content": "我公英爽笑臞仙，来占东南古洞天。\n几度倾身安社稷，一朝袖手向林泉。\n长劳海内簪缨望，小作山中杖屦缘。\n谩使吴儿生意气，凉台燠馆记他年。",
        "dynasty": "宋",
        "collection_info": null
    },
    {
        "title": "尽心堂为张丞相题",
        "author": "汪藻",
        "content": "道林岳麓天下无，下有万顷之重湖。\n羣山奇变水清泻，紫气合沓来中区。\n张公扶持宇宙了，天与此境为公娱。\n烟云冲融几席上，幻出百态供朝晡。\n那知公亦寓焉耳，胸中炯炯如冰壶。\n平生忠孝心铁石，不磨要与兹山俱。\n向来卜筑营草木，汲汲可笑平泉愚。\n何如坐以眼为界，卷藏云梦吞衡巫。\n主人归来头正黑，剑履未给黄门扶。\n我虽忘世世不尔，唾手行取东西都。\n谁云古今不相及，今见谢傅东山图。",
        "dynasty": "宋",
        "collection_info": null
    },
    {
        "title": "宿招贤馆",
        "author": "汪藻",
        "content": "儿时客衢州，尝过招贤馆。\n主人敬爱客，置驿极安便。\n堂前花作屏，堂后竹成援。\n人来铜步岭，路异玉玉县。\n回头四十载，兴废眼中见。\n重寻旧馆盟，井径无復辨。\n沉吟茂林缺，怅望佳石转。\n道逢里监门，难我曾识面。\n白头相劳苦，语已涕双泫。\n破屋为少留，天寒雨如线。",
        "dynasty": "宋",
        "collection_info": null
    },
    {
        "title": "新安石砚",
        "author": "汪藻",
        "content": "冰蚕吐茧抽银忽，仙女鸣机号月窟。\n云绡裂断掷残繻，沦入空山作尤物。\n中书君老不任事，蛛网陶泓空俗骨。\n故令玉质傲松腴，万缕秋毫聊出没。",
        "dynasty": "宋",
        "collection_info": null
    },
    {
        "title": "霜余溪上绝句",
        "author": "汪藻",
        "content": "水似秋蛇巧作蟠，山如浓翠拥高鬟。\n清风明月元无主，乞我烟萝茅数间。",
        "dynasty": "宋",
        "collection_info": null
    },
    {
        "title": "旅次",
        "author": "汪藻",
        "content": "一春略无十日晴，处处溪云将雨行。\n野田春水碧于镜，人影渡傍鸥不惊。\n桃花嫣然出篱笑，似开未开最有情。\n茅茨烟暝客衣湿，破梦午鸡啼一声。",
        "dynasty": "宋",
        "collection_info": null
    },
    {
        "title": "题贺水部书画五首  其一",
        "author": "汪藻",
        "content": "茹芝商岭见时清，来望重瞳日月明。\n径去似知真主意，东游不为羡门生。",
        "dynasty": "宋",
        "collection_info": null
    },
    {
        "title": "题贺水部书画五首  其二",
        "author": "汪藻",
        "content": "枕中鸿宝谩纷如，尺素题诗已月余。\n何物弥明儿女语，刚云不解世间书。",
        "dynasty": "宋",
        "collection_info": null
    },
    {
        "title": "题贺水部书画五首  其三",
        "author": "汪藻",
        "content": "眼见嘉平忍更论，当时爵里至今存。\n子真何苦更名姓，白首区区守市门。",
        "dynasty": "宋",
        "collection_info": null
    },
    {
        "title": "题贺水部书画五首  其四",
        "author": "汪藻",
        "content": "纷纷儿辈自名家，妙道从来岂有他。\n时以丹青写佛事，不妨柱史入流沙。",
        "dynasty": "宋",
        "collection_info": null
    },
    {
        "title": "题贺水部书画五首  其五",
        "author": "汪藻",
        "content": "风吹鸟迹落岩间，付与区中万古传。\n故遣诗人收拾得，要知身不是顽仙。",
        "dynasty": "宋",
        "collection_info": null
    },
    {
        "title": "题日暮倚修竹图",
        "author": "汪藻",
        "content": "藁砧何在復凋年，兴在孤鸿落照边。\n遮莫春光无处着，只蒋修竹共婵娟。",
        "dynasty": "宋",
        "collection_info": null
    },
    {
        "title": "题大年小景",
        "author": "汪藻",
        "content": "忽惊坐上江天渺，半幅鹅溪写霜晓。\n风低黄芦潮欲到，平沙无人喧宿鸟。\n而来着眼应万里，开卷尺余那尽了。\n须知王孙寄笔力，平日气吞云梦小。\n故将点缀调儿辈，不待淋漓翻墨沼。\n滕王蛱蝶往谁并，曹霸骅骝今已少。\n坐令好事费百金，窗几短屏横轴绕。\n君家此本传几世，羁客见之先绝倒。\n江头历历旧行处，好在渔矶落寒潦。\n浮家泛宅归去来，还看飞鸿卧林杪。",
        "dynasty": "宋",
        "collection_info": null
    },
    {
        "title": "赠人",
        "author": "汪藻",
        "content": "拨炉应对夜语久，云灰消尽红金斗。\n君才合在殿阁间，簿书帷中不应有。\n且置玉堂风雨笔，来试牛刀霹雳手。",
        "dynasty": "宋",
        "collection_info": null
    },
    {
        "title": "徽宗皇帝灵驾发引挽词四首  其一",
        "author": "汪藻",
        "content": "图治八王上，增光六圣余。\n仁恩渐动植，文物揜诗书。\n未及金縢启，俄成玉帐虚。\n衣冠归故国，神已在化胥。",
        "dynasty": "宋",
        "collection_info": null
    },
    {
        "title": "徽宗皇帝灵驾发引挽词四首  其二",
        "author": "汪藻",
        "content": "三雍无逸隽，四海屡丰年。\n嘉瑞标图谍，休功被管絃。\n鼎成龙即去，书远雁空传。\n多少承平老，遥悲杞国天。",
        "dynasty": "宋",
        "collection_info": null
    },
    {
        "title": "徽宗皇帝灵驾发引挽词四首  其三",
        "author": "汪藻",
        "content": "无心居大宝，有子传鸿钧。\n万里方终宴，千年忽上宾。\n地今纵禹葬，天不返虞巡。\n怆极皇情处，还观吉仗陈。",
        "dynasty": "宋",
        "collection_info": null
    },
    {
        "title": "徽宗皇帝灵驾发引挽词四首  其四",
        "author": "汪藻",
        "content": "七圣迷途后，宫车遂不回。\n乘云知益远，濡露但增哀。\n日卜天宁近，山依冰固开。\n千岩应更秀，从此是轩台。",
        "dynasty": "宋",
        "collection_info": null
    },
    {
        "title": "隆佑皇太后挽词三首  其一",
        "author": "汪藻",
        "content": "四纪归坤极，三朝赖母临。\n德齐先后懿，恩及圣君深。\n册宝追崇祀，衰麻欲报心。\n哀荣千古事，谁復嗣徽音。",
        "dynasty": "宋",
        "collection_info": null
    },
    {
        "title": "隆佑皇太后挽词三首  其二",
        "author": "汪藻",
        "content": "化行江汉域，人喜翟车还。\n色养方无阻，神游遽莫扳。\n月沉长乐殿，云绕庆都山。\n不奉旋京驾，千秋惨圣颜。",
        "dynasty": "宋",
        "collection_info": null
    },
    {
        "title": "隆佑皇太后挽词三首  其三",
        "author": "汪藻",
        "content": "德盛周文母，仪尊喾正妃。\n山河隳地载，星宿掩轩晖。\n此日哀笳曲，他年大练衣。\n越冈宁久驻，会有灞陵归。",
        "dynasty": "宋",
        "collection_info": null
    },
    {
        "title": "何郡王挽词二首  其一",
        "author": "汪藻",
        "content": "两纪中天侍冕旒，甘盘仍作济川舟。\n传家经术终黄阁，袖手功名未白头。\n身似留侯初出汉，葬如姬旦不忘周。\n千官祖奠城东陌，十里春风鼓吹忧。",
        "dynasty": "宋",
        "collection_info": null
    },
    {
        "title": "何郡王挽词二首  其二",
        "author": "汪藻",
        "content": "名标南国洞中天，胄出西京鼎足贤。\n早扈六蜚依日月，晚辞三事作神仙。\n马蹄忽到縢公室，鸡梦那逢谢傅年。\n一品真王对异姓，功臣今日数凌烟。",
        "dynasty": "宋",
        "collection_info": null
    },
    {
        "title": "学士蒋公母挽词三首  其一",
        "author": "汪藻",
        "content": "举酒频华族，高堂有白头。\n生儿胜武子，偕老得黔娄。\n未免平反笑，俄惊孺慕忧。\n他年如辍社，牛女有悲秋。",
        "dynasty": "宋",
        "collection_info": null
    },
    {
        "title": "学士蒋公母挽词三首  其二",
        "author": "汪藻",
        "content": "坐膝扶床处，人看七十稀。\n孤雏方反哺，双剑忽随飞。\n脂泽新封。",
        "dynasty": "宋",
        "collection_info": null
    },
    {
        "title": "学士蒋公母挽词三首  其三",
        "author": "汪藻",
        "content": "才大惊余子，名高压四夷。\n雁书希世事，鵩赋暮年悲。\n习险从人在，杯圈旧事非。\n凄凉嘉树侧，无復板舆归。",
        "dynasty": "宋",
        "collection_info": null
    },
    {
        "title": "詹令人挽词二首  其一",
        "author": "汪藻",
        "content": "小隐严陵下，当年得孟光。\n里师为妇顺，子庆事亲长。\n洲橘应还熟，庭萱遂不芳。\n他年冠盖会，来看伏牛冈。",
        "dynasty": "宋",
        "collection_info": null
    },
    {
        "title": "詹令人挽词二首  其二",
        "author": "汪藻",
        "content": "有子皆通籍，迎扶出万山。\n色难三釜外，眉寿百年间。\n帝渥书泥紫，儿嬉服綵班。\n空成潘岳赋，无復板舆还。",
        "dynasty": "宋",
        "collection_info": null
    },
    {
        "title": "天台道中",
        "author": "汪藻",
        "content": "渺渺孤程逐雁飞，茫茫平野见人稀。\n水纹萦石作虫篆，麦陇挂山如衲衣。\n日月尚留沧海照，山川盍护翠华归。\n春风自满江南岸，不管人间万事非。",
        "dynasty": "宋",
        "collection_info": null
    },
    {
        "title": "归州",
        "author": "汪藻",
        "content": "写真不怨毛延寿，视死还同屈大夫。\n异世同乡俱薄命，空令千载起嗟吁。",
        "dynasty": "宋",
        "collection_info": null
    },
    {
        "title": "蚕妇行",
        "author": "汪藻",
        "content": "树头恰恰晴鸠喜，上巳人家扫蚕蚁。\n纸窗茅屋春雨寒，买炭添炉中夜起。\n平明采叶晞露痕，随刀翠缕如丝匀。\n三眠欲食春已老，旋炊新麦祀蚕神。\n咽明足紧解丝簇，犹向前溪问茅卜。\n东邻西里想殷勤，借问今年几分熟。\n缲车轧轧桑阴凉，主家人立鸿雁行。\n丝成不得半缕着，一生麻纻随风霜。",
        "dynasty": "宋",
        "collection_info": null
    },
    {
        "title": "琴高鱼",
        "author": "汪藻",
        "content": "百川萃南州，水族何磊砢。\n其间琴高鱼，初未列楚些。\n岂堪陪薧鲜，裁用当殽果。\n土人私自珍，千里事封裹。\n遂令四方传，噍嚼亦云颇。\n俗云琴高生，控鲤宛溪左。\n灵踪散如烟，遗鬣尚余颗。\n向来骑鲸人，逸驾尝慕我。\n不应当时游，反用此么么。\n得非效齐谐，怪者记之过。\n彭越小如钱，踪迹由汉祸。\n越书载王余，变化更微琐。\n因知天地间，人莫穷物伙。\n区区于其中，臆决盖不可。\n僞真吾何知，且用慰颐朵。",
        "dynasty": "宋",
        "collection_info": null
    },
    {
        "title": "余杭道中",
        "author": "汪藻",
        "content": "过境全疑道若穷，萦纡百转曲回通。\n人行山顶半天上，舟绕溪流乱石中。\n狱讼已无前世号，衣冠犹有古人风。\n纔归又见争相庆，共听歌谣万室同。",
        "dynasty": "宋",
        "collection_info": null
    },
    {
        "title": "桃源行",
        "author": "汪藻",
        "content": "祖龙门外神传璧，方士犹言仙可得。\n东行欲与羡门亲，咫尺蓬莱沧海隔。\n那知平地有青春，只属寻常避世人。\n关中日月空万古，花下山川长一身。\n中原别后无消息，闻说胡尘因感昔。\n谁教晋鼎判东西，却愧秦城恨南北。\n人间万事愈可怜，此地当时亦偶然。\n何事区区汉天子，种桃辛苦望长年。",
        "dynasty": "宋",
        "collection_info": null
    },
    {
        "title": "谢端明遣骑送酒",
        "author": "汪藻",
        "content": "十样华樽照荜门，儿童歌舞彻比邻。\n他乡忽作青州梦，新岁初尝白堕春。\n敢谓五浆骇先馈，且欣一盏便醺人。\n扶衰却老皆公惠，肯学刘伶祀鬼神。",
        "dynasty": "宋",
        "collection_info": null
    },
    {
        "title": "寄何山慧老",
        "author": "汪藻",
        "content": "一见蝉联话不休，别来林壑又经秋。\n每思树杪闻清磬，几欲沙边具小舟。\n未办眼前茅一把，谁知身后橘千头。\n远公社裏栽莲处，他日还能着我不。",
        "dynasty": "宋",
        "collection_info": null
    },
    {
        "title": "题葆真阁",
        "author": "汪藻",
        "content": "溪山上下碧相寻，中有幽人妙陆沉。\n自古几人能转物，平生万事要刳心。\n清风不动竹阴直，白日有余春意深。\n世论未宜轻小隐，可能朝市胜山林。",
        "dynasty": "宋",
        "collection_info": null
    },
    {
        "title": "附舶船送荔子",
        "author": "汪藻",
        "content": "千里云飘破浪开，使君知道荔枝来。\n未尝玉井醍醐味，先看金盘火齐堆。\n肯作浪题霜后橘，聊同驰寄陇头梅。\n到头应遣纤纤手，笑擘轻红噢酒杯。",
        "dynasty": "宋",
        "collection_info": null
    },
    {
        "title": "相如",
        "author": "汪藻",
        "content": "词气纵横亦壮夫，低回功业独何如。\n可怜封禅遗忠意，魂魄应须愧史鱼。",
        "dynasty": "宋",
        "collection_info": null
    },
    {
        "title": "过定香寺",
        "author": "汪藻",
        "content": "雨痕狼藉龙挂虚，风林岑蔚枭哺雏。\n一川窈窕水云国，百家世世封樵渔。\n钟来木杪知有寺，杖藜起踏苍烟孤。\n溪山清明搀楚尾，台殿倾圮存唐余。",
        "dynasty": "宋",
        "collection_info": null
    },
    {
        "title": "吴江",
        "author": "汪藻",
        "content": "好在松江水，丁年忆此过。\n垂垂梅子雨，细细麯尘波。\n花老千头橘，香闻数丈荷。\n百忧今已矣，搔首意如何。",
        "dynasty": "宋",
        "collection_info": null
    },
    {
        "title": "题晋祠",
        "author": "汪藻",
        "content": "一脉泉随天地老，悠然洗尽半生心。\n欲令惠及生民远，须道仁同此水深。\n圣母慈灵昭往古，高题崇号重来今。\n登祠拜罢秋无际，目极西成万亩阴。",
        "dynasty": "宋",
        "collection_info": null
    },
    {
        "title": "过靖安镇",
        "author": "汪藻",
        "content": "樯竿历历表中流，瞑宿河堤古驿头。\n天遣山川浑着月，人将榆柳共惊秋。",
        "dynasty": "宋",
        "collection_info": null
    },
    {
        "title": "过五岭",
        "author": "汪藻",
        "content": "蜀道如天世路稀，那知五岭与云齐。\n登临直上凌霄去，仰视何妨稳步跻。\n仁杰思亲聊税驾，王尊念国欲鞭蹄。\n往还勿谓兹山险，更有无穷万丈溪。",
        "dynasty": "宋",
        "collection_info": null
    },
    {
        "title": "宿焦山方丈",
        "author": "汪藻",
        "content": "明发理烟艇，欢言济遥岑。\n盘涡沸风雨，稍辨钟磬音。\n行行并疏柳，迎客多幽禽。\n扶舆上荦确，始见江湖深。\n台殿明海色，嵌空忆龙吟。\n修廊延客步，妙香慰人心。\n遐眺未云极，千岩忽秋阴。\n孤月欲生岭，诸天悉浮金。\n兹游倍奇绝，况接支道林。\n夜语不知旦，虚窗对横参。\n人间惊毫末，物外雄窥临。\n稽首悟真理，微生安所任。\n苍崖有奇字，霜干约重寻。",
        "dynasty": "宋",
        "collection_info": null
    },
    {
        "title": "宿上方院",
        "author": "汪藻",
        "content": "问津渔子浦，休驾法王城。\n一雨夜来过，数峰烟际明。\n藤萝月不到，钟磬寒愈清。\n信美欲归去，村鹃如放声。",
        "dynasty": "宋",
        "collection_info": null
    },
    {
        "title": "句  其一",
        "author": "汪藻",
        "content": "敌帐梦回惊日处，都城心切望云时。",
        "dynasty": "宋",
        "collection_info": null
    },
    {
        "title": "句  其二",
        "author": "汪藻",
        "content": "班立青云腰佩玉，手持洪造印涂金。",
        "dynasty": "宋",
        "collection_info": null
    },
    {
        "title": "句  其三",
        "author": "汪藻",
        "content": "野田无雨出龟兆，湖水得风生縠纹。",
        "dynasty": "宋",
        "collection_info": null
    },
    {
        "title": "句  其四",
        "author": "汪藻",
        "content": "路行归雁不到处，家在长江欲尽头。",
        "dynasty": "宋",
        "collection_info": null
    },
    {
        "title": "句  其五",
        "author": "汪藻",
        "content": "霜后木奴香噀手，秋来云子滑流匙。",
        "dynasty": "宋",
        "collection_info": null
    },
    {
        "title": "句  其六",
        "author": "汪藻",
        "content": "欲识庆源何自远，大川东去未渠央。",
        "dynasty": "宋",
        "collection_info": null
    },
    {
        "title": "句  其七",
        "author": "汪藻",
        "content": "寒无蟹螯持，犹觉非故围。",
        "dynasty": "宋",
        "collection_info": null
    },
    {
        "title": "句  其八",
        "author": "汪藻",
        "content": "三君赫奕今谁在，百谪风流故自贤。",
        "dynasty": "宋",
        "collection_info": null
    },
    {
        "title": "句  其九",
        "author": "汪藻",
        "content": "应物聊为小乘禅。",
        "dynasty": "宋",
        "collection_info": null
    },
    {
        "title": "句  其一",
        "author": "林大声",
        "content": "南徐江山天下雄，沿江一水如蟠龙。",
        "dynasty": "宋",
        "collection_info": null
    },
    {
        "title": "句  其二",
        "author": "林大声",
        "content": "双瀑挂天绅，七杉排斗样。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释道震",
        "content": "白云深覆古寒岩，异草灵花彩凤衔。\n夜半天明日当午，骑牛背面着靴衫。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释道震",
        "content": "眼见色时耳便聋，耳闻声处眼无功。\n朝来不耐灵禽报，树上杨梅似火红。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释道震",
        "content": "石人问枯椿，何时汝发华。\n枯椿怒石人，何得口吧吧。\n石人呵呵笑，枯椿吐异葩。\n红霞辉玉象，白玉碾金沙。\n借问通玄士，何人不到家。",
        "dynasty": "宋",
        "collection_info": null
    },
    {
        "title": "插锹井颂",
        "author": "释道震",
        "content": "尽道沩山父子和，插锹犹自带干戈。\n至今一井如明镜，时有无风匝匝波。",
        "dynasty": "宋",
        "collection_info": null
    },
    {
        "title": "临终颂",
        "author": "释道震",
        "content": "吾年八十三，随顺世言谈。\n不落思量句，谁人共我参。",
        "dynasty": "宋",
        "collection_info": null
    },
    {
        "title": "重经快阁",
        "author": "范正国",
        "content": "侨寓穷沧海，心栖快阁间。\n烟云浮四座，几席对千山。\n阑槛何由见，神明怅未还。\n兴崇应有待，高躅付谁攀。",
        "dynasty": "宋",
        "collection_info": null
    },
    {
        "title": "句  其一",
        "author": "范正国",
        "content": "百尺参天隋代柏，可怜终老栋梁材。",
        "dynasty": "宋",
        "collection_info": null
    },
    {
        "title": "句  其二",
        "author": "范正国",
        "content": "云护俨公塔，天清雷满池。",
        "dynasty": "宋",
        "collection_info": null
    },
    {
        "title": "留题南山寺",
        "author": "吴师能",
        "content": "苍崖千仞入寒云，一水分流照眼新。\n潭孕蚌胎珠弄月，石藏虹气玉蒸春。\n轮蹄自老青山路，香火谁闲白日身。\n愧乏涓埃报君禄，萧条双鬓满衣尘。",
        "dynasty": "宋",
        "collection_info": null
    },
    {
        "title": "齐云堂",
        "author": "索逑",
        "content": "巍堂耸太清，日暮倚前楹。\n飞鸟却在下，落霞相与平。\n眼中穷百越，掌上瞰三城。\n送客一樽酒，怀归无限情。",
        "dynasty": "宋",
        "collection_info": null
    },
    {
        "title": "大观间题南京道河亭",
        "author": "史徽",
        "content": "谷雨初晴缘涨沟，落花流水共浮浮。\n东风莫扫榆钱去，为买残春更少留。",
        "dynasty": "宋",
        "collection_info": null
    },
    {
        "title": "梦中作",
        "author": "王珩",
        "content": "杖屦步斜晖，烟村景物宜。\n溪深水马健，霜重橘奴肥。\n舂罢鸡争黍，人行犬吠篱。\n可怜田舍子，理乱不曾知。",
        "dynasty": "宋",
        "collection_info": null
    },
    {
        "title": "和潘良贵三江亭",
        "author": "王珩",
        "content": "潘郎未觉鬓霜侵，佳致乘闲得得寻。\n古岸渺茫分远渡，飞甍虚敞快人心。\n融樽想见频颓玉，季诺由来雅胜金。\n野老固惭东阁客，何妨同作醉翁吟。",
        "dynasty": "宋",
        "collection_info": null
    },
    {
        "title": "五港",
        "author": "张郛",
        "content": "源出金溪北，支分五港开。\n碧波涵白日，秋水渍苍苔。\n鳞介多潜育，渔人自溯洄。\n嗟予羁薄宦，因此欲归来。",
        "dynasty": "宋",
        "collection_info": null
    },
    {
        "title": "翠云山",
        "author": "张宰",
        "content": "未了人间朱墨缘，强颜荒邑又三年。\n填胸眯目皆尘土，直到峰头始豁然。",
        "dynasty": "宋",
        "collection_info": null
    },
    {
        "title": "秋日陪郡侯游贤山和眼听和尚韵",
        "author": "张宰",
        "content": "澹澹秋林挂夕晖，红尘扫尽白云飞。\n不嫌月到常开牖，一任风来自掩扉。\n啸木山猿如唤梦，衔花石鹿总忘机。\n何人参透其中味，野鹤舒翎天际归。",
        "dynasty": "宋",
        "collection_info": null
    },
    {
        "title": "游南雁",
        "author": "陈经正",
        "content": "雨晴华表插无孤，雾散丹霞落雁湖。\n洞窈不知红日过，峰危倩得白云扶。\n人间谁道无蓬岛，天地分明有画图。\n山鸟罔知人未醒，隔林款款唤提壶。",
        "dynasty": "宋",
        "collection_info": null
    },
    {
        "title": "句",
        "author": "张迪",
        "content": "此地从来寒暑偏，扇纨不曾遭弃捐。",
        "dynasty": "宋",
        "collection_info": null
    },
    {
        "title": "义了道人昨梦斋",
        "author": "吴表臣",
        "content": "不受尘网缠，祝髪趣幽屏。\n回观真梦事，超然得深省。\n寂照涵虚空，梦觉等前境。",
        "dynasty": "宋",
        "collection_info": null
    },
    {
        "title": "句",
        "author": "吴表臣",
        "content": "木落千山瘦，天高一雁横。",
        "dynasty": "宋",
        "collection_info": null
    },
    {
        "title": "临平山",
        "author": "沈汝谐",
        "content": "山势分明饮水鼍，孤峰西转鬰嵯峨。\n不须探问山童药，且揖朝来爽气多。",
        "dynasty": "宋",
        "collection_info": null
    },
    {
        "title": "冰谷泉",
        "author": "沈汝谐",
        "content": "甃石纔深数尺余，一泓清冷若冰壶。\n泉源定与安平接，二水轻甘略不殊。",
        "dynasty": "宋",
        "collection_info": null
    },
    {
        "title": "涤虑轩  其一",
        "author": "左誉",
        "content": "过眼浮云是也非，桔槔俯仰政儿嬉。\n欲知身世俱无染，看取莲花在水时。",
        "dynasty": "宋",
        "collection_info": null
    },
    {
        "title": "涤虑轩  其二",
        "author": "左誉",
        "content": "洗尽尘机万虑空，胸中冰鉴许谁同。\n今宵正可谈风月，借问何人是阿戎。",
        "dynasty": "宋",
        "collection_info": null
    },
    {
        "title": "崇教寺筠轩",
        "author": "左誉",
        "content": "夜忆清轩上，都忘居会稽。\n秋声先在竹，月色最宜溪。\n银汉檐前直，玉绳天外低。\n何人倚栏槛，为听下庄鸡。",
        "dynasty": "宋",
        "collection_info": null
    },
    {
        "title": "游洞霄",
        "author": "左誉",
        "content": "洞霄九锁本不扃，天柱一峰非浪名。\n上同天目映寥廓，下与大涤通沧溟。\n谁藏琼□在石室，真与福地齐金庭。\n远游飞昇俨遗迹，玄同指向真典刑。\n当年楼台极缥缈，至今气象藏深冥。\n已知六月九万里，箇中一念三千龄。\n金龙玉简天上降，琳宫绛阙逢相迎。\n紫霞黄云覆其室，青衣素锦分诸灵。\n虚皇台高步虚彻，宣科玉音神所听。\n自怜学道二十年，此心已与湖山盟。\n朅来奉祠北山下，恍若飞昇朝帝庭。\n道人观妙清且秀，尚指乡关论赤城。\n何年吏隐奉香火，愧无妙句如丹青。\n木公金母吾未识，且看松根生茯苓。",
        "dynasty": "宋",
        "collection_info": null
    },
    {
        "title": "句  其一",
        "author": "左誉",
        "content": "孤屿藏烟迷宿鹭，扁舟和雨驻沙鸥。",
        "dynasty": "宋",
        "collection_info": null
    },
    {
        "title": "句  其二",
        "author": "左誉",
        "content": "山色晚来犹入座，药苗春后自成畦。",
        "dynasty": "宋",
        "collection_info": null
    },
    {
        "title": "句",
        "author": "张浓",
        "content": "如今若把菱花照，犹恐相逢是梦中。",
        "dynasty": "宋",
        "collection_info": null
    },
    {
        "title": "西湖",
        "author": "左鄯",
        "content": "迭迭山腰繫冷云，疏疏雨脚弄黄昏。\n松声更带溪声急，不是离人也断魂。",
        "dynasty": "宋",
        "collection_info": null
    },
    {
        "title": "过秦氏旧宅",
        "author": "左鄯",
        "content": "格天阁在人何在，偃月堂深恨亦深。\n不见洛阳图白髪，但知郿坞积黄金。\n直言动便遭罗纤，举目宁知有照临。\n炙手附炎俱不见，可怜泥泽满墙阴。",
        "dynasty": "宋",
        "collection_info": null
    },
    {
        "title": "报澈上人",
        "author": "韩岊",
        "content": "早岁京华听越吟，闻君江海分逾深。\n他时若写兰亭会，莫画高僧支道林。",
        "dynasty": "宋",
        "collection_info": null
    },
    {
        "title": "南雁山",
        "author": "陈经邦",
        "content": "老从神武挂尘冠，要与傍人分碧山。\n障落风前排集雁，影翻日下舞双鸾。\n云间隔断尘寰杳，月牖光通宇宙宽。\n安得此身生羽翼，朗吟飞过万峰间。",
        "dynasty": "宋",
        "collection_info": null
    },
    {
        "title": "萧何",
        "author": "马永卿",
        "content": "创业艰难尚尔为，太平奢侈可前知。\n欲令后世无能过，可笑萧何尔许痴。",
        "dynasty": "宋",
        "collection_info": null
    },
    {
        "title": "谒冯侍御  其一",
        "author": "马永卿",
        "content": "久知仕宦有升沉，此际门阑不觉深。\n半世人间初识面，一朝林下遽论心。\n依依落日催归骑，袅袅秋风动客襟。\n乡里小儿何太喜，异乡流落有知音。",
        "dynasty": "宋",
        "collection_info": null
    },
    {
        "title": "谒冯侍御  其二",
        "author": "马永卿",
        "content": "珍重吾乡有异人，后来谁可继前尘。\n久邀干竺为心友，未许巢由作外臣。\n桑梓荒残俱动念，衣冠零落合相亲。\n白□碧竹龙华路，茅屋三间愿卜邻。",
        "dynasty": "宋",
        "collection_info": null
    },
    {
        "title": "赠申孝子世宁",
        "author": "马永卿",
        "content": "六月烈日日正中，时有叛将号羣凶。\n平人血染大溪浪，比屋焰照鹅湖峰。\n白刃纷纷蔽行路，六合茫茫何处去。\n妻见夫亡不敢啼，母弃儿奔那忍顾。\n药市申翁鬓有霜，卧病经时不下床。\n平生未省见兵革，出门正尔逢豺狼。\n豺狼满市如流水，追索金缯心未已。\n可怜累世积阴功，今日将为兵死鬼。\n世宁孝行何高高，慨慷性命轻鸿毛。\n此时自欲赴黄壤，欣然延颈迎霜刀。\n至孝感兮天地动，白日在光百川涌。\n三刀不死古今稀，一命自月神灵拥。\n羣贤激赏争作歌，要使汝名长不磨。\n何时上书达天听，诏加旌表高嵯峨。",
        "dynasty": "宋",
        "collection_info": null
    },
    {
        "title": "题大隐堂",
        "author": "陈大任",
        "content": "池面嫩荷初泛水，栏边新笋欲齐檐。\n先生尽景论文饮，不觉斜阳已上帘。",
        "dynasty": "宋",
        "collection_info": null
    },
    {
        "title": "句",
        "author": "欧阳识",
        "content": "资水西来兼邵水，龙山横鹜际梅山。",
        "dynasty": "宋",
        "collection_info": null
    },
    {
        "title": "次韵济川西山避暑",
        "author": "钱绅",
        "content": "西山藴灵异，九曲面崚嶒。\n泉石漱鸣玊，松萝挂古藤。\n势雄掀宇宙，地大压丘陵。\n日永清阴覆，朝来爽气澄。\n幽寻嘉赏致，结客避歊蒸。\n散髪喧畦畛，支颐倦蹑登。\n武陵百虑释，丹列远思凝。\n度樾追遐景，煎茶忆若冰。\n土芝青削玉，琬液绿如渑。\n霜气连苍昊，冰威铄钝蝇。\n心酣醒復醉，意适寝还兴。\n蜗角徒争触，蜂腰谩逞能。\n缨尘心自濯，松韵响无明。\n自廓倚天剑，愁无繋日绳。\n舒怀高达士，得趣鄙山僧。\n云态几相挽，禽音似许譍。\n岚姿浑欲滴，秋色渐相矜。\n籧笛凉余思，衾禂乐未曾。\n虚闲消毒螫，放旷屏牵仍。\n高兴无时尽，何辞兴再乘。",
        "dynasty": "宋",
        "collection_info": null
    },
    {
        "title": "九月十五日济川诸公同游因成长韵",
        "author": "钱绅",
        "content": "好山如佳人，变态百种好。\n阴晴朝暮间，可爱不可道。\n时时思一见，如垢久不澡。\n我来正清秋，令人豁怀抱。\n秋色佳有余，俗客迹如扫。\n佳哉二三友，在席毎倾倒。\n杖策穷萦迴，高绝须一到。\n幽寻不厌倦，遇境即穷讨。\n阶前千歳松，阅尽众木槁。\n庭下百尺井，空传天眼老。\n陆子赏遗味，至今泉浩浩。\n高僧挂衣去，谁识衣中宝。\n九渊深非龙，徒见腓百草。\n众泉失蹊径，迸散不可考。\n世事毎如此，所合輙颠倒。\n夜深山色清，更对冰轮皓。\n竹栢影参差，水中交荇藻。\n迴棹舣波心，如在蓬瀛岛。\n举觞望青天，醉乡得深造。\n兹游须再嗣，万事殊未保。",
        "dynasty": "宋",
        "collection_info": null
    },
    {
        "title": "游惠山一首",
        "author": "钱绅",
        "content": "挐舟到山寺，诗句偶缘情。\n山自锡无后，寺因泉有名。\n楼阴回夕景，树色向冬荣。\n就水别茶味，全胜它处烹。",
        "dynasty": "宋",
        "collection_info": null
    },
    {
        "title": "题青山寺",
        "author": "钱绅",
        "content": "窈窕招提入翠微，碧波千顷照岩扉。\n白头人向斜阳立，黄帽僧衝细雨归。\n芳树远从湖外见，残云纷绕雁边飞。\n分明一片佳山景，却忆松边笋蕨肥。",
        "dynasty": "宋",
        "collection_info": null
    },
    {
        "title": "句",
        "author": "史祖道",
        "content": "明朝送我扁舟去，字水秋风有几篙。",
        "dynasty": "宋",
        "collection_info": null
    },
    {
        "title": "游青城",
        "author": "郑庭芬",
        "content": "短筇穿白云，直上孤峰顶。\n下瞰六时崖，前临七折岭。",
        "dynasty": "宋",
        "collection_info": null
    },
    {
        "title": "陆子泉",
        "author": "郑庭芬",
        "content": "塔中老宿空留影，湖上婴儿漫记名。\n唯有阶前一泓井，至今不改旧时清。",
        "dynasty": "宋",
        "collection_info": null
    },
    {
        "title": "题昌州牛尾驿",
        "author": "郑庭芬",
        "content": "龙尾道中退朝客，雕鞍宝马黄金勒。\n谁怜远使足驰驱，夜半孤村牛尾驿。",
        "dynasty": "宋",
        "collection_info": null
    },
    {
        "title": "上陈莹中右司生日诗",
        "author": "韩驹",
        "content": "悠悠大块间，万类纷相敌。\n伟哉拔俗人，真宰岂无力。\n六经陷邪说，诸儒用一律。\n天未丧斯文，公生抱绝识。\n着书罗古今，射策开胸臆。\n前辈几欲尽，后来昧所适。\n天将激颓波，公生秉孤直。\n数谏难居中，三已无愠色。\n海宇属无虞，天工或旷职。\n天实佑皇帝，公生藴奇德。\n培成栋梁资，一旦壮王国。\n禁网虽小寛，疲俗未全逸。\n天惟念我民，公生冨才术。\n簸扬云雨势，诸方待膏泽。\n天既责公深，眉寿天何惜。\n行看佩相印，不羡登仙籍。\n南山雅望重，北斗威声赫。\n禀生固难朽，吐纳自不息。\n惟昔轩冕徒，浪喜山林迹。\n留侯追赤松，志就亦何益。\n傅说为列星，但已脱寰域。\n孰知我公贵，与国长无极。",
        "dynasty": "宋",
        "collection_info": null
    },
    {
        "title": "孙朝散母封彭城郡君赐霞帔以诗贺之",
        "author": "韩驹",
        "content": "孟母壮日家三迁，欻见季子联朝班。\n因逢吾君鼓舜絃，不惜一邑荣参骞。\n里门初接金花笺，争贺羊酒相摩肩。\n不疑平反奉慈欢，寿逾九十留朱颜。\n又逢吾君礼高年，太息加赐彭城田。\n霞冠彩帔丽且闲，復贺羊酒欢如前。\n四时觞客客满筵，绯衣侍立不笑言。\n饮及二斗已醉眠，起作儿啼众欣然。\n人间乐事到底偏，夫人此乐人人传。\n忠臣孝子希两全，近代只数先生贤。\n从予乞诗费雕镌，借君诗囊为君编，那知又有南陔篇。",
        "dynasty": "宋",
        "collection_info": null
    },
    {
        "title": "利济桥亭诗",
        "author": "韩驹",
        "content": "大夫官业世所惊，老觉轩冕非真荣。\n斯文自属吾党事，正恐无路逃虚名。\n生犹不见皇甫谧，死岂肯投刘禹锡。\n茂陵一幅入汉宫，世间共怪无遗帙。\n哀哉若人用意深，自言身作鹤鸣阴。\n着书遗子千万轴，人初笑我籯无金。\n万仞磨崖刊好语，那知百年苍藓污。\n尔来夜夜虹贯天，山下居民未知处。\n周诗不列石鼓歌，后世恐叹遗羲娥。\n于今购市完家集，野老何知亦摩挲。\n川流可平石可腐，只此杀青垂万古。\n五百骊珠固已奇，插架不知犹几许。\n公今未暇归田庐，且当驱童晒蠧鱼。\n不辞借取车连轸，要读人间未见书。",
        "dynasty": "宋",
        "collection_info": null
    },
    {
        "title": "善相陈君持介甫子瞻手字示予戏赠短歌",
        "author": "韩驹",
        "content": "古来相马失之瘦，仲尼亦作丧家狗。\n唇红齿白痴小儿，不羞障面欺羣丑。\n鹤冲居士术如神，东走梁宋西峨岷。\n诸公蹭蹬未遇日，坐中知是非常人。\n只今白髪无余产，短褐逡巡列侯馆。\n世人胸中无黑白，不知居士明双眼。\n嗟予尘貎天所付，不须强觅封侯处。\n书生只倚一片心，他日相逢记裴度。",
        "dynasty": "宋",
        "collection_info": null
    },
    {
        "title": "送葛亚卿欲行不一过仆",
        "author": "韩驹",
        "content": "吾庐偪仄门三尺，惭愧春风巧相觅。\n叩关惟许葛王孙，有时藉草倾余沥。\n汝不如南池主人车载客，红旗皂盖行远陌。\n又不如东郭公子柳藏门，青娥绿髪坐开樽。\n是身牢落终何为，人不汝嫌汝自嗤。\n伸眉一笑能几时，忽闻春尽王孙归。\n春风欲尽犹有情，飘英堕絮俱伤神。\n王孙未归迹已扫，秣马膏车何太早。\n明日一杯愁送春，后日一杯愁送君。\n君应万里随春去，若到桃源记归路。",
        "dynasty": "宋",
        "collection_info": null
    },
    {
        "title": "术者吴毅乞诗欲至塞上",
        "author": "韩驹",
        "content": "少年吴君抱奇识，四海一身求异术。\n逢时更得玄安文，西方诸侯正须君。\n高贤未遇世亦有，相见为陈休与咎。\n我自与世如参辰，从来无心怨牛斗。",
        "dynasty": "宋",
        "collection_info": null
    },
    {
        "title": "阳羡葛亚卿为海陵尉作葺春轩余为赋之",
        "author": "韩驹",
        "content": "昔闻先生隐吴侬，当窗十里横烟峰。\n今见先生为楚吏，绕墻四面萦烟水。\n从来楚俗带吴风，曲折径路深房栊。\n舍前繫船柳千丈，舍后参天竹万丛。\n牙籖插架似蓬馆，白拂挂壁如僧宫。\n扫地焚香欣客至，羮鱼饭稻愁罇空。\n不溷不清惟寂寞，大笑先生致身错。\n青衫犹作布衣心，朱门却有田居乐。\n笔回造化天工怒，胸包今古时人愕。\n甘穷自许元次山，蹈海还寻鲁仲连。\n吾曹一欢岂易得，世间百岁俱可怜。\n何用北窗翻朽策，且向东亭弄春色。\n我当酌酒寿主人，滩前飞下双鸂鶒。",
        "dynasty": "宋",
        "collection_info": null
    },
    {
        "title": "谢钱珣仲惠高丽墨",
        "author": "韩驹",
        "content": "王卿赠我三韩纸，白若截肪光照几。\n钱侯继赠朝鲜墨，黑如点漆光浮水。\n旧传绩溪多老松，奚超既死松亦空。\n易水良工近名世，真材始不归潘翁。\n萧然南堂一居士，赤管隃糜无月赐。\n借问玄圭何自来，去年海中持节使。\n明窗晏坐不匆匆，引纸磨墨寒生风。\n自笑平生绾蛇蚓，更惭尔雅注鱼虫。\n殷勤二物从来远，禆海环瀛眼中见。\n若欲挥写藏名山，不如却作谈天衍。",
        "dynasty": "宋",
        "collection_info": null
    },
    {
        "title": "行次汝坟次韵惇夫天庆观桧",
        "author": "韩驹",
        "content": "纷纷物态逞，桧独不自奇。\n雨露长鹤骨，风霜痩龙皮。\n要经摧暴力，岂顾合抱迟。\n虽无艾纳香，不着寄生枝。\n结根已千丈，凛凛谁寒之。\n其下羽客居，同睨岁月移。\n君行叩玄关，岂但息马疲。\n高材笑小草，异质怜孤姿。\n思古而嗟今，皇皇不磷缁。\n微言怨不乱，似为贱子施。",
        "dynasty": "宋",
        "collection_info": null
    },
    {
        "title": "京口同苏景谟游招隐寺",
        "author": "韩驹",
        "content": "居闲从散吏，寻幽诣精庐。\n城阴径绿野，谷口桥清渠。\n稍稍丛竹合，依依昔人居。\n轻云起释峤，细水鸣循除。\n闻鸦问长老，竖拂谈真如。\n振衣念新浴，曲肱欣饭蔬。\n兹游尚倥偬，再至期踌躇。\n独行岂辞远，徐步当乘车。",
        "dynasty": "宋",
        "collection_info": null
    },
    {
        "title": "送松陵老农",
        "author": "韩驹",
        "content": "呼舟越洪涛，笑识江南山。\n此行为子来，正拟一笑欢。\n相逢不忍别，丘壑同跻攀。\n如何舍我去，使我心悁悁。\n子实名家后，翰墨素所便。\n老农虽自谓，念子安知田。\n世故亦已足，扰扰徒自怜。\n天寒岁且尽，趣驾扁舟还。",
        "dynasty": "宋",
        "collection_info": null
    },
    {
        "title": "赠俞清老",
        "author": "韩驹",
        "content": "偃卧一茆屋，给事两胡奴。\n日吃脱粟饭，时乘下泽车。\n人生但如此，其实足自娱。\n过此诚更乐，不及復何如。",
        "dynasty": "宋",
        "collection_info": null
    },
    {
        "title": "谢人寄梅花瑞香花二首  其一",
        "author": "韩驹",
        "content": "殷勤江南客，折花良慰予。\n炯昼孤光冷，曜夜清影疏。\n连林玩不足，一枝清有余。\n谅无和羮用，飘落将何如。",
        "dynasty": "宋",
        "collection_info": null
    },
    {
        "title": "谢人寄梅花瑞香花二首  其二",
        "author": "韩驹",
        "content": "道人不爱色，而爱闻清香。\n方春谢凡卉，凌晨玩孤芳。\n以兹兰蕙质，种彼葵藿场。\n常恐乱微馥，采采归幽房。",
        "dynasty": "宋",
        "collection_info": null
    },
    {
        "title": "淮上书事",
        "author": "韩驹",
        "content": "平楚尽积水，长淮多奇峰。\n萧条月曜夜，浩荡风鸣冬。\n客行未可归，敝裘那得重。\n寒气搜病骨，清潭貌衰容。\n远游有滞念，将老无欢悰。\n故国渺万里，去此嗟谁从。",
        "dynasty": "宋",
        "collection_info": null
    },
    {
        "title": "至国门闻苏文饶将出都戏赠长句兼简其兄世美",
        "author": "韩驹",
        "content": "去年夷门十月雪，九衢日昃行人绝。\n骑驴兀兀无所之，破袖迎风手龟裂。\n度桥并堑得君家，入门脱帽犹凛冽。\n急燃湿束暖我寒，徐出清酤宁我渴。\n君家自无儋石储，蟹黄熊白能俱设。\n平生见酒唇不濡，是夕连觥耳方热。\n羣奴夜僵唤不闻，我亦鼾鼻眠东阁。\n明朝起过城南翁，尚记新声一笑发。\n东归每嘆怀抱真，西来又喜颜色接。\n方将慷慨豁心胸，未用峥嵘惊歳月。\n城南诗翁况远来，门前雪泥又活活。\n岂知万事不可期，却树吴樯背城阙。\n人生动若参与商，咫尺无论限秦粤。\n君闻吾语虽少留，但恐一欢成电掣。\n念昔相见无他娱，诵诗征事相夸捷。\n气凌俗子旁若无，偶坐时闻窃嚅嗫。\n扵今落落谁汝怜，老屋陈编自怡悦。\n寄言诗翁傥留滞，岁晚勤迂故人辙。",
        "dynasty": "宋",
        "collection_info": null
    },
    {
        "title": "题中寂堂",
        "author": "韩驹",
        "content": "虎卧文公庐，鸟巢道林室。\n本自无俗喧，何由辨真寂。\n逃溺必登山，避燔必趋泽。\n君看好静人，万虑固未息。\n是心傥已刳，对境起亦得。\n上人早闻道，晚顺世间迹。\n振衣下灵岩，飞锡来上国。\n高堂亦何有，万卷绕四壁。\n客来倚风廊，晤语终日夕。\n莫言门如市，中有忘机客。\n吾曹诗酒污，此道谁目击。\n唯应寂时趣，独有清士识。",
        "dynasty": "宋",
        "collection_info": null
    },
    {
        "title": "题李伯时画昭君图",
        "author": "韩驹",
        "content": "昭君十七进御时，举步弄影扬蛾眉。\n自怜窈窕出绝域，八年未许承丹墀。\n在家不省闚门户，岂知万里从胡虏。\n丰容靓饰亦何心，尚欲君王一回顾。\n君不见班姬奉养长信宫，又不见昭仪举袂前当熊。\n盛时宠幸只如此，分甘委弃匈奴中。\n春风汉殿弹丝手，持鞭却趁奚鞍走。\n莫道单于无復情，一见纤腰为回首。\n含悲远嫁来天涯，不知夔州处女髽。\n寄语双鬟负薪女，炙面慎勿轻离家。",
        "dynasty": "宋",
        "collection_info": null
    },
    {
        "title": "送子飞弟归荆南",
        "author": "韩驹",
        "content": "往在东堂时，唯汝年尚少。\n木枪斗羣儿，竹弓射飞鸟。\n今来跨鞍马，昂然丈夫表。\n入门恍莫识，与语意方了。\n脱汝来时装，夜阑酌清醥。\n当歌喜未定，感旧色已悄。\n念我三年官，自裹衣中麨。\n东去尽勾吴，北行薄全赵。\n汝亦上岷峨，大江穷浩渺。\n一年两附书，皮筒到家少。\n那知此相遇，干鹊果前兆。\n我性本齐缓，汝资诚楚慓。\n相逢各相规，一月语连晓。\n忆汝初结髪，读书先尉缭。\n谓须壮执殳，单于垒时挑。\n岂期尚羁旅，但存双目瞭。\n我恨缘诗穷，赁屋隘而湫。\n尚容三尺床，使汝眠奥穾。\n二升籴禄粟，丑婢羮荼蓼。\n时时得鹑兔，傍竈亲燔燎。\n纔为十日欢，邻里厌烦扰。\n朝来着戎服，数匝丝绦绕。\n辞我出门去，归袖风矫矫。\n还家对寒食，渚宫闻雉鷕。\n想见阿颂君，把卷倚丛篠。\n弟妹乘羊车，堂前走相嬲。\n何当总见之，缓我归思杳。\n汝归与俱来，繁台及秋杪。",
        "dynasty": "宋",
        "collection_info": null
    },
    {
        "title": "赠邹医",
        "author": "韩驹",
        "content": "华陀一卷世不留，玉函三十龙宫收。\n奇方异诀上帝求，稚川肘后真悠悠。\n东京仲景儒家流，韵疏思密岂自由。\n妙技乃与俞跗侔，后来继之有髯邹。\n二子天授非人谋，内经歳久误弗讐。\n髯独覃思穷披搜，草木寒温脉沉浮。\n如磁取铁无虚投，朅来游梁自高邮，翰林杂试推君优。\n天廷锡带涂精镠，我穷羁旅古汴沟。\n有妇抱病柴门幽，巫医百请不颔头。\n卒然邀君为停辀，决去沉痾如决疣。\n自言不取千金酬，只求一诗当琳璆。\n高风绝艺两罕俦，我才不迨前人羞。\n祝君尚壮勉勿休，自致名誉倾公侯。",
        "dynasty": "宋",
        "collection_info": null
    },
    {
        "title": "津上人蜗舍",
        "author": "韩驹",
        "content": "昔在焦居士，野宿蜗牛庐。\n今津又继之，结草王城居。\n容膝审易安，盖头无復余。\n心澄动境寂，意远陋室虚。\n我家数亩田，荒荟自垦除。\n茆檐正如此，日入归荷锄。\n一朝寓华屋，慨然念村墟。\n疵物傥有激，投老同归欤。",
        "dynasty": "宋",
        "collection_info": null
    },
    {
        "title": "夏日过中寂堂",
        "author": "韩驹",
        "content": "苦热倦中夜，黎明与鸡兴。\n匪云事干谒，庶以逃炎蒸。\n驾言城东庐，停轨日未升。\n白簟帷薄縠，青盆水寒冰。\n凉飇从天来，一扫槃中蝇。\n聊除咂肤厄，谅岂棕拂能。\n揽衣念归去，谓是天候澄。\n超视尚午景，世故何相仍。",
        "dynasty": "宋",
        "collection_info": null
    },
    {
        "title": "送蜀僧潮音归乡",
        "author": "韩驹",
        "content": "野水有善溉，山云忽为霖。\n古来出世士，亦有利物心。\n上人成都来，袈裟尘土侵。\n两屦踏京国，一钵提丛林。\n诸公握手旧，孰不低垂簪。\n尚陋汤休诗，肯鼓庭兰琴。\n独说众妙行，听者开烦襟。\n我作五字偈，弥天识潮音。",
        "dynasty": "宋",
        "collection_info": null
    },
    {
        "title": "赠蔡伯世",
        "author": "韩驹",
        "content": "君家夫人林下风，长斋绣佛鸣金钟。\n侍儿百指亦清浄，凌晨梵呗声摩空。\n潭潭大第依乔木，日午捲帘按丝竹。\n古调犹歌于蒍于，丽词不唱新翻曲。\n有美一子天麒麟，孟嘉外孙见渊明。\n扫地焚香坐絃诵，不闻梵呗连歌声。\n俗子何由共杯酒，容我叩门呼小友。\n欲求百万钱买邻，倒囊只有诗千首。\n安得一把茆盖头，榆林从君父子游。\n敢期丝竹娱下客，但喜白业同精修。\n秃襟短帽纷纷是，眼明见此裦衣士。\n和诗论道有余闲，为语故家遗俗事。",
        "dynasty": "宋",
        "collection_info": null
    },
    {
        "title": "赠赵伯鱼",
        "author": "韩驹",
        "content": "昔君叩门如啄木，深衣青纯帽方屋。\n谓是诸生延入门，坐定徐言出公族。\n尔曹气味那有此，要是胸中期不俗。\n荆州早识高与黄，诵二子句声琅琅。\n后生好学果可畏，仆常倦谈殊未详。\n学诗当如初学禅，未悟且遍参诸方。\n一朝悟罢正法眼，信手拈出皆成章。",
        "dynasty": "宋",
        "collection_info": null
    },
    {
        "title": "答蔡伯世食笋",
        "author": "韩驹",
        "content": "莼丝化盐豉，槐叶资新麵。\n岂知苦竹萌，风味常独擅。\n昔我居锦城，屡吃田家饭。\n扶杖自入箐，煨此犊角蠒。\n后参鹤林禅，馈我桑门馔。\n烝烝沸鼎中，乱下白玉片。\n惟无他物乘，始觉真味现。\n三年客东都，锦箨宁復见。\n千金洛阳来，惟充大官饍。\n前时过君食，欣逢故人面。\n那知列仙臞，已杂蒯通隽。\n吾宁饱甘肥，愤咤那忍嚥。\n请归谓主孟，厨人后当谏。\n苦苣杂嘉蔬，沉香和甲煎。\n柯亭既误椽，画障或遭练。\n古来可叹事，千载寄明辨。\n作诗弔箨龙，助子当食叹。",
        "dynasty": "宋",
        "collection_info": null
    },
    {
        "title": "食煮菜简吕居仁",
        "author": "韩驹",
        "content": "晓谒吕公子，解带浮屠宫。\n留我具朝餐，唤奴求晚菘。\n洗箸点盐豉，鸣刀芼姜葱。\n俄顷香馥坐，雨声传鼎中。\n方观翠浪涌，忽变黄云浓。\n争贪歙钵暖，不觉定碗空。\n忆登金山顶，僧饭与此同。\n还家不能学，永费烹调功。\n硬恐动牙颊，冷愁伤肺胸。\n君独得其妙，堪持饷衰翁。\n异时闻豪气，爱客行庖丰。\n殷勤故煮菜，知我林下风。\n人生各有道，旨蓄用御冬。\n今我无所营，枵腹何由充。\n岂惟台无馈，菜把尚不蒙。\n念当勤致此，亦足慰途穷。",
        "dynasty": "宋",
        "collection_info": null
    },
    {
        "title": "送倪巨济将仕",
        "author": "韩驹",
        "content": "汴流六月翻黄沙，小舟兀浪如乘槎。\n赤日下照烘朝霞，腹鸣肩举气喘呀。\n乱眠仆夫股相加，柁楼晨饭羮黄茄。\n时时矫首望土岸，木末殷转江州车。\n渴逢石泉不得汲，椎鼓催发无停檛。\n问君何为趣还家，答云五载居京华。\n夜窗读书眼生花，每食不饱潜咨嗟。\n母髪半白弟髻丫，有妹久阙躬丝麻。\n寄书细字如昏鸦，问胡眷恋归期赊。\n来时书笈手自拏，今归上堂两脚靴。\n寿觞要及开霜瓜，子志如此良可嘉。\n劝子博学如横罝，麋麟兔鹿尽所遮。\n或典而法浮而葩，要归于正谨去邪。\n行如种植慎萌芽，念当务实勿求夸。\n我行买犊耕三巴，伫子佳誉来天涯。",
        "dynasty": "宋",
        "collection_info": null
    },
    {
        "title": "蒲城即事",
        "author": "韩驹",
        "content": "鄙夫世长物，未老宜幽栖。\n一朝起蓬屋，着籍通金闺。\n遇合始侥倖，非才终见挤。\n尚想欧阳公，罪弃荆山西。\n步行意方盛，庭趋颜遂低。\n行趋岂云异，喜愠自不齐。\n微官何足论，等求饱糠粞。\n三径如可卜，岁晚归扶犂。",
        "dynasty": "宋",
        "collection_info": null
    },
    {
        "title": "题分秀堂",
        "author": "韩驹",
        "content": "南山有佳色，偃蹇谁能分。\n如何公子堂，卧看南山云。\n公子秀公族，高标出尘氛。\n总戎亦何事，晏坐参垆薫。\n晴空万剑戟，卫此明将军。\n鄙夫在蒲城，簿书剧丝棼。\n青山不到眼，终日无一欣。\n寄声幸分我，与子同清芬。",
        "dynasty": "宋",
        "collection_info": null
    },
    {
        "title": "题默轩",
        "author": "韩驹",
        "content": "李君诵兵法，辨若悬河流。\n时平弃不用，胸中欝奇谋。\n三年莲勺卤，一室藏深幽。\n默翁笑自谓，晏坐无余求。\n不言非真默，但与木石俦。\n说默默时说，吾闻诸前修。\n君看古宗密，妙义难为酬。\n及谈不二门，则卷机锋收。\n我以辨自喜，穷思戒摩兠。\n君宜尚勉旃，负杖从吾游。",
        "dynasty": "宋",
        "collection_info": null
    },
    {
        "title": "题王内翰家李伯时画太一姑射图二首  其一",
        "author": "韩驹",
        "content": "太一真人莲叶舟，脱巾露髪寒飕飗。\n轻风为帆浪为檝，卧看玉宇浮中流。\n中流荡漾翠绡舞，稳如龙骧万斛举。\n不是峰头十丈花，世间那得莲如许。\n龙眠画手老入神，尺素幻出真天人。\n恍然坐我水仙府，苍烟万顷波粼粼。\n玉堂学士今刘向，禁直岧嶤九天上。\n不须对此融心神，会植青藜夜相访。",
        "dynasty": "宋",
        "collection_info": null
    },
    {
        "title": "题王内翰家李伯时画太一姑射图二首  其二",
        "author": "韩驹",
        "content": "海上仙山邈云水，神居缥缈凌虚起。\n风餐露宿不知年，八极浮游一弹指。\n何人纸笔作此图，细看尚恐冰为肤。\n便欲凭轩问连叔，却愁挂壁惊肩吾。\n虽有此图传自古，矫矫真容那得覩。\n万里中州不少留，晓发咸池暮玄圃。\n而今玉殿开珠宫，鸾旗鹤驭纷长空。\n神兮早御飞龙下，愿赐千秋年谷丰。",
        "dynasty": "宋",
        "collection_info": null
    },
    {
        "title": "出宰分宁别旧同舍五首  其一",
        "author": "韩驹",
        "content": "公车八千言，自献十二旒。\n落笔中书罢，石渠并英游。\n方欣洛阳遇，已慨周南留。\n明堂多楩柟，讵须汝薪槱。\n三年望龙断，艰难身百忧。\n鬓髪五分白，更落天南陬。",
        "dynasty": "宋",
        "collection_info": null
    },
    {
        "title": "出宰分宁别旧同舍五首  其二",
        "author": "韩驹",
        "content": "念我行老矣，才拙世所捐。\n青绫未频直，黄紬且安眠。\n饱闻县西寺，修椽压山巓。\n中谷五百众，上堂鼓阗阗。\n王程傥余暇，兹焉着幽禅。\n自撷双井茶，与僧酌云泉。",
        "dynasty": "宋",
        "collection_info": null
    },
    {
        "title": "出宰分宁别旧同舍五首  其三",
        "author": "韩驹",
        "content": "昔惭芸阁姿，斥守蒲城市。\n五占天鸡星，未抆逐臣泪。\n归闻长乐钟，疲马思一试。\n挈挈今又东，敝邑临无地。\n人生缚微官，大似侏儒戏。\n升沉各几时，怨欣两当置。",
        "dynasty": "宋",
        "collection_info": null
    },
    {
        "title": "出宰分宁别旧同舍五首  其四",
        "author": "韩驹",
        "content": "益昌刬移文，道州拙催科。\n我愚象二子，将奈分宁何。\n吾君放勋姿，于今万邦和。\n县令但拱手，排衙鼓鸣鼍。\n故人怒挽船，劝勿凌江波。\n君其谢故人，我亦聊絃歌。",
        "dynasty": "宋",
        "collection_info": null
    },
    {
        "title": "出宰分宁别旧同舍五首  其五",
        "author": "韩驹",
        "content": "阳山昔御史，夷陵前校书。\n坐法窜未久，遇赦罪已除。\n故时同舍郎，半直承明庐。\n独奔江西县，道里三千余。\n皇明烛幽隐，傥復哀臣愚。\n念当脱江瘴，与子联朝裾。",
        "dynasty": "宋",
        "collection_info": null
    },
    {
        "title": "西山梅花二首  其一",
        "author": "韩驹",
        "content": "空山有佳人，寒林弄孤芳。\n晚分天女白，夜夺嫦娥光。\n亭亭照清浅，欲渡横无梁。\n微风起復灭，为我传幽香。",
        "dynasty": "宋",
        "collection_info": null
    },
    {
        "title": "西山梅花二首  其二",
        "author": "韩驹",
        "content": "纷纷月彩动，炯炯霜容开。\n不覩散清影，宁知花底来。\n平明忽天风，磵谷空苍苔。\n惆怅有余馥，繁英安在哉。",
        "dynasty": "宋",
        "collection_info": null
    },
    {
        "title": "入鸣水洞循源至山上",
        "author": "韩驹",
        "content": "崇山蓄灵泉，万古去不息。\n潴为百斛深，散入千渠溢。\n其东汇民田，又北寻山腋。\n断崖如破瓜，飞瀑中荡激。\n大声或雷霆，细者亦竽瑟。\n末流垂半山，十里见沸白。\n得非拖天绅，常恐浮地脉。\n吕梁丈人老，尚与汨偕出。\n我欲蹋惊湍，下穷龈腭石。\n惜哉意徒然，属此岁凛栗。\n安得汝南周，断取白蛟脊。\n归之龙泉峰，山门夜喧席。",
        "dynasty": "宋",
        "collection_info": null
    },
    {
        "title": "黄龙山中",
        "author": "韩驹",
        "content": "未雨万木翳，既雨羣山开。\n山神若眷予，一扫风中埃。\n摩云夹路松，禅伯手自栽。\n我来植拄杖，听度松风哀。\n幽赏未云足，暮色苍然来。\n何当白玉轮，碾上西南垓。",
        "dynasty": "宋",
        "collection_info": null
    },
    {
        "title": "分宁大竹取为酒罇短颈寛大腹可容二升而漆其外戏为短歌",
        "author": "韩驹",
        "content": "此君少日青而癯，尔来黑肥如瓠壶。\n缩肩短帽压两耳，无乃戏学驺侏儒。\n人言腹大中何有，不独容君更容酒。\n未须常要託后车，滑稽且作先生友。\n少陵匏罇安在哉，次山石臼空飞埃。\n茆檐对客夜惊笑，曲生叩门何自来。\n老向人间不称意，但觉渊明酒多味。\n乞取田家老瓦盆，伴我年年竹根醉。",
        "dynasty": "宋",
        "collection_info": null
    },
    {
        "title": "湖南有大竹世号猫头取以作枕仍为赋诗",
        "author": "韩驹",
        "content": "湖南人家养貍奴，夜出相乳肥其肤。\n买鱼穿柳不蒙聘，深蹲地底老欲枯。\n谁将作枕置榻上，拥肿似惯眠氍毹。\n慵便玉枕分已无，孙生洗耳非良图。\n茆斋纸帐施团蒲，与我同归夜相娱。\n更长月黑试附卧，鼠目尚尔惊睢盱。\n坐令先生春睡美，夣魂直绕赤沙湖。\n更烦黄妳好看取，走入旁舍无人呼。",
        "dynasty": "宋",
        "collection_info": null
    },
    {
        "title": "竹炉",
        "author": "韩驹",
        "content": "苏州平生淡无欲，长物从来博山足。\n斵石烧磁俱碌碌，削筒为之方绝俗。\n净名居士眠胡床，梦余竹斋春昼长。\n不知柏子起烟缕，但觉细细风吹香。",
        "dynasty": "宋",
        "collection_info": null
    },
    {
        "title": "题梅兰图二首  其一",
        "author": "韩驹",
        "content": "寒梅在空谷，本自凌冰霜。\n託根傲众木，开花陋羣芳。\n遥风递清气，迥水涵孤光。\n美实初可口，采掇升岩廊。\n念尔如傅说，和羮初见尝。\n不须羡幽兰，深林自吹香。",
        "dynasty": "宋",
        "collection_info": null
    },
    {
        "title": "题梅兰图二首  其二",
        "author": "韩驹",
        "content": "幽兰不可见，罗生杂榛菅。\n微风一披拂，余香被空山。\n凡卉与春竞，念尔意独闲。\n弱质虽自保，孤芳谅难攀。\n高标如湘纍，岁晚投澄湾。\n不须羡寒梅，粉骨鼎鼐间。",
        "dynasty": "宋",
        "collection_info": null
    },
    {
        "title": "题湖南清绝图",
        "author": "韩驹",
        "content": "故人来从天柱峰，手提石廪与祝融。\n两山坡陀几百里，安得置之行李中。\n下有潇湘水清泻，平沙侧岸摇丹枫。\n渔舟已入浦溆宿，客帆日暮犹争风。\n我方骑马大梁下，怪此物象不与常时同。\n故人谓我乃绢素，粉墨妙手烦良工。\n都将湖南万古愁，与我顷刻开心胸。\n诗成画往默惆怅，老眼復厌京尘红。",
        "dynasty": "宋",
        "collection_info": null
    },
    {
        "title": "送乡人李元景归蜀",
        "author": "韩驹",
        "content": "问君游梁今几岁，归去聊为羡于计。\n入门四壁妻子空，恍若游仙堕尘世。\n令兄文价如相如，世人但知千里驹。\n不知更有八百里，看取蹴蹋辞盐车。",
        "dynasty": "宋",
        "collection_info": null
    },
    {
        "title": "蜀张氏赐书诗",
        "author": "韩驹",
        "content": "张公昔蹋中朝班，夜随仙官上九关。\n再拜天皇少却立，手掣云汉归人间。\n鈎陈熟视不呵责，坐令光耀惊尘寰。\n至今公家蜀江上，紫气夜属岷峨山。\n昭回断缺久未补，女娲炼石亦已艰。\n似闻天上列星怒，下问云汉何时还。\n丁宁贤孙善拂拭，不用构阁深防闲。\n为公作诗刻坚石，可使万古驱神奸。",
        "dynasty": "宋",
        "collection_info": null
    },
    {
        "title": "送嘉申父佐岷州",
        "author": "韩驹",
        "content": "大梁初见公，万卷不离目。\n五年再见之，万卷已在腹。\n字体画沙新，诗篇翻水速。\n闭门谁与娱，翛然数椽屋。\n白头扬子云，久合居天禄。\n谁令佐山州，路远车脱辐。\n近闻皇华使，漕米出深谷。\n有能推挽公，可敌千章木。",
        "dynasty": "宋",
        "collection_info": null
    },
    {
        "title": "次韵程致道馆中桃花",
        "author": "韩驹",
        "content": "桃花如昭君，服饰靓以丰。\n徘徊顾清影，似为悦已容。\n数枝有余妍，窈窕禁省中。\n何如武陵岸，缤纷落天风。\n我梦泛舟去，春流濯鳬翁。\n岂知限重门，风摇铺首铜。\n忆汝初破萼，时当楼雪融。\n亭亭怯余寒，赖此赤日烘。\n蓬山十载梦，翚飞左昇龙。\n重来迹已换，一扫凡花空。\n髪有今岁白，颜无故时红。\n三嗅三叹息，繁英为谁秾。",
        "dynasty": "宋",
        "collection_info": null
    },
    {
        "title": "次韵黑毡歌",
        "author": "韩驹",
        "content": "黝奴生长西南夷，朅来中国蒙公知。\n提携十年行万里，宠爱肯为新人移。\n但愿结髪为玄妻，不愿能歌名雪儿。\n夜寒僮仆尽僵缩，我独妩媚呈余姿。\n只惭家世不可考，辩舌推源烦惠施。\n苦言泸水异京水，生女那復白如脂。\n或疑乌几定乃祖，又言黑貂为姆师。\n託身似与青女约，荐枕常须黄妳随。\n长伸两脚得安卧，莫作杜老怜腰支。\n他年老朽幸勿弃，从来弱质不自持。\n贤哉翁诗善名我，不须更换昆崙诗。",
        "dynasty": "宋",
        "collection_info": null
    },
    {
        "title": "送许少卿出守邠州",
        "author": "韩驹",
        "content": "长安北走彭原路，白苇黄茆列亭戍。\n山形渐险溪水流，行人可肯回车去。\n岂知中有古邠州，十里沙平水漫流。\n鴈飞蔽野葡萄晓，马放连云苜蓿秋。\n次卿卧听朝鸡久，请试从来拨烦手。\n未许相如喻蜀归，且看魏尚临边守。\n杂花撩乱草鲜明，二月春风卷旆旌。\n燕寝凝香无一事，乐哉饮酒莫论兵。",
        "dynasty": "宋",
        "collection_info": null
    },
    {
        "title": "送赵承之秘监出守南阳",
        "author": "韩驹",
        "content": "繁台十月寒飕飗，置酒共祖南阳侯。\n九士一客相献酬，皆言南阳山水幽。\n菊泉酿酒不论石，土酥醍醐出肥牛。\n使君楼前橘柚古，丞相堂下蒲莲稠。\n夜燃蜡炬宾醉舞，春风欹眠百花洲。\n各持一觞劝公饮，此行乐矣公何求。\n我独倚杖商声讴，此公人间第一流。\n方今羣贤从法驾，金狨塞路嘶骅骝。\n独令此公守一州，临分慷慨泪莫收。\n南阳南阳乐復乐，归来归来无久留。",
        "dynasty": "宋",
        "collection_info": null
    },
    {
        "title": "次韵馆中诸公游慈云寺",
        "author": "韩驹",
        "content": "嘉蔬随客庖，香饭出僧甑。\n聊为一饱谋，未暇谈禅病。\n二公当代豪，词林气方盛。\n五言谨诗律，百罚严酒令。\n乐与同舍郎，共此给园浄。\n想像斜川游，何如舞雩咏。\n甘瓜自雍丘，肥芡来新郑。\n肴果各有携，笑我室悬磬。\n陋质谢不往，实愧琼瑶映。\n人生一车足，那须富千乘。\n有兴驱短辕，宁辞沮洳径。\n及时速行乐，莫待苦脚胫。\n炎暑忽已阑，当念时难更。",
        "dynasty": "宋",
        "collection_info": null
    },
    {
        "title": "饮酒次人韵",
        "author": "韩驹",
        "content": "浅濑见鱼游，澄潭知鹤没。\n疑乘青霞佩，径堕白银阙。\n平生探学海，中年悟禅悦。\n应须临渺瀰，庶以称超越。\n回塘大圆镜，新蒲细于髪。\n绿扇互低昂，玉颜争秀发。\n良辰宴觞豆，炎曦脱巾韈。\n荷声过急雨，竹影敷凉月。\n缓行蹑芳草，移坐荫深樾。\n何当酒拍浮，恣听舟摇兀。\n而我方抱铅，上马自腰笏。\n叩门不闻呼，造席无乃咄。\n讵敢陵崆屼，幸许窥剞劂。\n愿公开迷云，令我入理窟。\n雄篇出月胁，妙思露天骨。\n蹇步那由追，眢井愧先竭。",
        "dynasty": "宋",
        "collection_info": null
    },
    {
        "title": "荣事堂诗",
        "author": "韩驹",
        "content": "安阳太守韩公子，晓带鱼符出卿寺。\n一朝帝语传人间，转觉公家有荣事。\n公家请从忠献论，高牙大册来疏恩。\n往时醉白堂中醉，手自列戟留诸孙。\n诸孙尽是璠玙器，悃愊无华汉循吏。\n大钱方送使君归，竹马争迎细侯至。\n公不见大小二郑公，五十年间风化同。\n岂如五马来接武，作堂崔嵬刊帝语。\n又不见韦家两世侯，父出传舍子入州。\n岂如世作本郡守，坐令卓异惊千秋。\n安阳遗民识忠献，眼见王孙四封传。\n请公静夜占此堂，定有荣光属天半。",
        "dynasty": "宋",
        "collection_info": null
    },
    {
        "title": "题采菊图  其一",
        "author": "韩驹",
        "content": "黄菊有何好，且寄平生怀。\n遇酒兴不浅，无酒意亦佳。\n此理谁復明，自昔寡所谐。\n空余采菊图，寂寞悬高斋。",
        "dynasty": "宋",
        "collection_info": null
    },
    {
        "title": "题采菊图  其二",
        "author": "韩驹",
        "content": "今日菊始华，丛雁鸣相和。\n若无一觞酒，如此重九何。\n悠然数酌尽，会心岂在多。\n醒来不復记，散髪东山阿。",
        "dynasty": "宋",
        "collection_info": null
    },
    {
        "title": "次韵胡元茂馆中直宿",
        "author": "韩驹",
        "content": "我老百念冷，饥餐困来眠。\n寄声同学儿，莫作旧眼看。\n春风石渠水，小雨生微澜。\n知君直宿夜，夣忆朐山泉。\n起裁五字诗，意如溟渤寛。\n白头和高唱，回光觉酸寒。",
        "dynasty": "宋",
        "collection_info": null
    },
    {
        "title": "靖康元年自南都移黄州八月十六日华藏民老渡江见访于定山下院一夕别去以诗送之",
        "author": "韩驹",
        "content": "大师游华藏，法席雄诸方。\n而我因夙缘，数入忧患场。\n道眼宜见绝，交情未相忘。\n呼舟渡宣化，访我山之阳。\n夜榻蒲蒻稳，秋山蕙兰香。\n问我当何之，笑指郡守章。\n莫言千里殊，共此圆寂光。\n脱有云水客，附书及沧浪。",
        "dynasty": "宋",
        "collection_info": null
    },
    {
        "title": "去冬除守历阳未上召还西掖今夏自应天尹移知齐安道由历阳珪老相访奉柬一首",
        "author": "韩驹",
        "content": "尝闻历阳郡，寺有褒禅山。\n及我分竹符，欲往穷跻攀。\n驱车发半道，尺一唤我还。\n叹息巗下水，何时照衰颜。\n復持齐安节，税驾临通阛。\n属有行役累，无由叩僧关。\n珪公岷峨秀，逸韵超人寰。\n携诗远过我，殷勤请加删。\n少年意气盛，笑我毛髪斑。\n夜语不知寝，起看江月弯。\n浮生浪扰扰，万法本自闲。\n为吏何足论，逝将老榛菅。\n买田未及议，我实贫非悭。\n奉乞一庵地，往来泉石间。",
        "dynasty": "宋",
        "collection_info": null
    },
    {
        "title": "二十九日戎服按军城外向仪曹亦至戏赠一首",
        "author": "韩驹",
        "content": "旌旗杂沓铙鼓鸣，使君小队来郊垧。\n旧时视草判花手，今学操剑驱民丁。\n逆胡未灭壮士耻，子虽年少有典型。\n短衣匹马肯从我，与子北涉单于庭。",
        "dynasty": "宋",
        "collection_info": null
    },
    {
        "title": "陶氏一经堂诗",
        "author": "韩驹",
        "content": "古来儒术士，岂为胜籝金。\n更求紫与青，陋哉徒苦心。\n有儿如少翁，但可污儒林。\n我歌劝学诗，以为邹鲁鍼。",
        "dynasty": "宋",
        "collection_info": null
    },
    {
        "title": "逊子生日",
        "author": "韩驹",
        "content": "闲居识时令，爱此重九名。\n况我长头儿，正用兹辰生。\n汝性既已刚，汝气又已清。\n应须万卷读，勉力为家荣。\n俗物非汝喜，壶罇铸新成。\n寿汝白玉腴，可服黄金英。",
        "dynasty": "宋",
        "collection_info": null
    },
    {
        "title": "次韵赵德夫龙图送李諌议",
        "author": "韩驹",
        "content": "尝闻中兴日，补衮用老儒。\n乱离岁月驶，如隙过白驹。\n慷慨请击贼，艰难论迁都。\n百谋未一试，去国秋云初。\n归来视青镜，老色上鬓鬚。\n新亭对茂弘，建邺怀伯符。\n古来兴废地，俯仰再呜呼。\n使君亦伟人，独我惭非夫。\n邂逅得参语，僧坊饭伊蒲。\n谁云异乡县，契合连簪裾。\n我有一叶舟，可钓宣溪鱼。\n如君医国手，宁当堕江湖。\n燕雀尚纷拏，志士极欷歔。\n时哉更搏击，饥鹰思草枯。",
        "dynasty": "宋",
        "collection_info": null
    },
    {
        "title": "题大姑山",
        "author": "韩驹",
        "content": "小姑已嫁彭郎去，大姑长随女儿住。\n寂寞荒山春復秋，但见空蒙结愁雾。\n行商再拜祈神休，插花买粉姑应羞。\n不如一酹杯中物，与尔闲消万古愁。",
        "dynasty": "宋",
        "collection_info": null
    },
    {
        "title": "送僧归蜀",
        "author": "韩驹",
        "content": "巴江之中有尺鲤，扬波鼓浪三千里。\n早知辛苦上龙门，不如归戏巴江水。",
        "dynasty": "宋",
        "collection_info": null
    },
    {
        "title": "武宁道中",
        "author": "韩驹",
        "content": "小滩嘈嘈大滩恶，朝行羊膓暮鹿角。\n尽日拖舟不得前，忽然笪断千寻落。\n上梁左侧石子多，两舷与石鸣相摩。\n卧听溪师倚篙哭，将如四十二滩何。",
        "dynasty": "宋",
        "collection_info": null
    },
    {
        "title": "送深老住芭蕉寺",
        "author": "韩驹",
        "content": "中岁厌凡子，结交惟道人。\n况此丧乱中，益信空门真。\n老深龙岫来，意恐非常鳞。\n与语果英特，掣电翻机轮。\n岩头路久绝，赖尔拈提新。\n莫言兹山小，是间无一尘。\n生逢世道难，无地置此身。\n何当架茆竹，永託芭蕉邻。",
        "dynasty": "宋",
        "collection_info": null
    },
    {
        "title": "再用前韵简圆通止老妙慧光老一首",
        "author": "韩驹",
        "content": "蜀光在京国，说法惊天人。\n曾屈多口鍳，得非点胸真。\n深林铩远翮，巨壑藏修鳞。\n萧然幽遽庵，伎俩付老轮。\n诸君五字偈，亦各呈尖新。\n世界梦幻尔，岂特为微尘。\n更营露电躯，庇此泡影身。\n尚喜圆通师，教我吞仪邻。",
        "dynasty": "宋",
        "collection_info": null
    },
    {
        "title": "次韵高大中侍郎罢郡书怀",
        "author": "韩驹",
        "content": "公诗如秋声，萧萧薄炎炽。\n我穷卧荒山，无復文墨事。\n兹焉和高唱，出语愧芜累。\n五马一花骢，得非天廐驷。\n会当亲戎行，一快平生志。\n虽云鬻千金，此计恐非遂。\n人生行乐耳，屡空何用愧。\n况今纷纭时，一笑岂云易。\n求船真戏言，换妾乃深意。\n梅堂极虚明，壶浆有新馈。\n何时具杯杓，洗我色憔悴。\n李侯饮中仙，亦有尘外思。\n藜杖方叩门，君归与徐议。",
        "dynasty": "宋",
        "collection_info": null
    },
    {
        "title": "次韵曾通判登拟岘台",
        "author": "韩驹",
        "content": "朝携筇杖来，瞑倚胡床坐。\n循墻读遗碑，岁久苔藓涴。\n烈风无时休，于兹验真箇。\n曾郎吐佳句，势突黄初过。\n交游得诗流，吾侪可相贺。\n念昔逢大梁，一别九钻火。\n再见疑前身，居然客愁破。\n世久无若人，子岂伯休那。\n千山厌露宿，一壑期云卧。\n子少方鹏骞，吾衰作鸢堕。\n篇成不敢出，畏子诗眼大。\n惟当事深禅，诸方参作么。\n文章真绮语，季绪徒琐琐。\n安得京口归，秋江细扶柁。",
        "dynasty": "宋",
        "collection_info": null
    },
    {
        "title": "戏作冷语三首  其一",
        "author": "韩驹",
        "content": "北风刮地寒阴凝，铁马夜蹋黄河冰。\n冻鸢瑟缩乌凌兢，破庐卧雪僵不兴。\n严霜透屋衣生棱，未若冷语销炎蒸。",
        "dynasty": "宋",
        "collection_info": null
    },
    {
        "title": "戏作冷语三首  其二",
        "author": "韩驹",
        "content": "五更和霜蹋积雪，冰坚滑道行人绝。\n边城十月地冻裂，两崖雨冰万木折。\n琉璃为家白银阙，未若冷语祛炎热。",
        "dynasty": "宋",
        "collection_info": null
    },
    {
        "title": "戏作冷语三首  其三",
        "author": "韩驹",
        "content": "石崖蔽天雪塞空，万仞阴壑号悲风。\n纤絺不御当玄冬，霜寒堕落冰溪中。\n斵冰直侵河伯宫，未若冷语清心胸。",
        "dynasty": "宋",
        "collection_info": null
    },
    {
        "title": "送鄂州刘使君",
        "author": "韩驹",
        "content": "昔在史馆中，地禁无经过。\n唯君直庐近，退食同委蛇。\n至今梦催班，九门鬰嵳峨。\n伤心望金马，极目悲铜駞。\n脱身来此郡，见公拥琱戈。\n猛士三千人，旌旜相荡摩。\n男儿晚有此，世儒安足多。\n少来谬秉笔，报国终无他。\n闻当向夏口，秋风水增波。\n愿子静荆峡，送我归江沱。",
        "dynasty": "宋",
        "collection_info": null
    },
    {
        "title": "题蕃骑图",
        "author": "韩驹",
        "content": "塞上漠漠黄云秋，黄鬚胡儿骑紫骝。\n一马搀前弄风走，胡儿掣辔空骧首。\n迴鞭慎莫向南驰，汉家将军方打围。\n夺弓射汝犹可脱，夺汝善马何由归。",
        "dynasty": "宋",
        "collection_info": null
    },
    {
        "title": "题韩晃沈本作滉画瀛洲学士图",
        "author": "韩驹",
        "content": "咸阳中天开帝居，羣公下直承明庐。\n长秋短辔裦衣裾，苍头庐儿争走趋。\n韩侯画此时无虞，瀛洲仙人乐有余。\n我生不及贞观初，忽思十年身校书。\n吟诗天街骑蹇驴，尔来戎马方驰驱。\n眼厌绣䘿蒙诸于，把卷未展先欷歔。",
        "dynasty": "宋",
        "collection_info": null
    },
    {
        "title": "送韩将仕自抚之衢",
        "author": "韩驹",
        "content": "故人有令子，高义摩云天。\n邂逅亦未久，航湖背临川。\n谓我老世故，数数求言诠。\n岂知愚闇姿，一生忧患纒。\n读书千万言，不若摩兠鞬。\n愿子善自爱，无忘说车篇。",
        "dynasty": "宋",
        "collection_info": null
    },
    {
        "title": "次韵吕居仁赠一上座兼简居仁昆仲",
        "author": "韩驹",
        "content": "上人出山时，稻穫云水白。\n囷仓未云满，已有税租迫。\n崎岖走檀施，不畏道里隔。\n坐令众浮图，听法无馁色。\n尔来闭幽户，此道深自索。\n佛法本无多，未悟常自责。\n孤云忽南飞，过我江上宅。\n信知道人心，不断思想百。\n邂逅逢故人，涕泪说艰厄。\n驱车更何之，怅望王土窄。\n应须屏尘累，问此忘机客。\n忧来莫饮酒，酒薄空住鬲。\n何时营一丘，伐竹开新陌。\n待子田舍成，吾当理轻策。",
        "dynasty": "宋",
        "collection_info": null
    },
    {
        "title": "顺老寄菜花干戏作长句",
        "author": "韩驹",
        "content": "道人禅余自鉏菜，小摘黄花日中晒。\n峨嵋㮕脯久不来，曲糁姜丝典型在。\n封题寄我纸作囊，中有巴蜀斋厨香。\n起炊晓甑八月白，配此春盘一掬黄。",
        "dynasty": "宋",
        "collection_info": null
    },
    {
        "title": "戏留圆首座元上人",
        "author": "韩驹",
        "content": "老夫晏坐菩提坊，二士接迹来升堂。\n疏眉哆口辩舌张，问胡至此皆同乡。\n少年发足参诸方，尔来马解高挂墻。\n资虽东川近陵阳，左绵稍远亦相望。\n不辞煼饭豉作汤，肯更十日留山房。",
        "dynasty": "宋",
        "collection_info": null
    },
    {
        "title": "李氏娱书斋",
        "author": "韩驹",
        "content": "欲乐诳凡夫，须臾皆变坏。\n惟书有真乐，意味久犹在。\n李君名家流，事业窥前辈。\n澹然无他娱，开卷与心会。\n忆吾童稚时，书亦甚所爱。\n传抄春復秋，讽诵昼连晦。\n饮食忘辛咸，污垢失盥颒。\n尔来欢喜处，乃在文字外。\n卷藏二万籖，棐几静相对。\n此乐君未知，狂言勿吾怪。",
        "dynasty": "宋",
        "collection_info": null
    },
    {
        "title": "送王秘阁二首  其一",
        "author": "韩驹",
        "content": "乌衣诸王吾早闻，晚涂独识和州孙。\n风流沓拖欲垂尽，文采陆离今尚存。\n奉祠乃是衰翁事，如君胡为亦为此。\n仆夫在门君疾驱，往献天子平边书。",
        "dynasty": "宋",
        "collection_info": null
    },
    {
        "title": "送王秘阁二首  其二",
        "author": "韩驹",
        "content": "右军池头鸧鸹呼，康乐台下杉柽疏。\n碧山学士此筑室，白髪散人来卜居。\n身随沙鸥卧烟雨，十年无书上公府。\n枉作西班老从臣，看君才华不能举。",
        "dynasty": "宋",
        "collection_info": null
    },
    {
        "title": "送里人陈会往见江西漕使",
        "author": "韩驹",
        "content": "劝君少留持一觞，与君乡里皆陵阳。\n儿童共戏苦盐岸，老大相逢乌石冈。\n拾遗平生丈人行，拊我谓我能文章。\n岂知今无一丝长，但余颠华面颜苍。\n君行往见玉节郎，感时忧国歌慨慷。\n饷师十万西平羌，笑我挟筴山中藏。",
        "dynasty": "宋",
        "collection_info": null
    },
    {
        "title": "夜与疏山清公对语因设果供戏成长句",
        "author": "韩驹",
        "content": "落叶屑窣鸣风廊，四无人声夜未央。\n道人过我谈真常，客舍有底相迎将。\n竹炉篝火曲木床，乌桕为烛枫脂香。\n青棃纍纍饤坐光，黄甘十子近着霜。\n酰梅蜜杏经年藏，红糁缀枝加柘浆。\n莼藕藷芋蘘荷姜，堆盘满桉次第尝。\n忆初见翁修水旁，转头八十鬚眉苍。\n尔时尊宿略丧亡，屹如枞桧老不僵。\n而我昔漫参朝行，十年投闲坐老狂。\n人生一夣炊黄粱，诸法本闲人自忙。\n况今世故甚扰攘，与翁幸憩菩提坊。\n夜阑一酌余甘汤，他年此乐不可忘。",
        "dynasty": "宋",
        "collection_info": null
    },
    {
        "title": "昔与道颜智俱二僧居武宁明心寺未几与俱避贼山中颜几不免绍兴三年復会于广寿寺偶作一首",
        "author": "韩驹",
        "content": "昔与二子居明心，避贼夜走南山阴。\n天寒更蹋沮洳径，月黑错堕杨梅林。\n历险登危四三里，少復前行过溪水。\n平明乞火野人家，十日身藏岩窟裏。\n闽俱叹我装赍空，蜀颜转陷妖氛中。\n谁言性命脱鍼孔，沉忧伤人衰疾同。\n春风酣酣柳边寺，相对梦中论梦事。\n莫嫌薄饭一茎虀，郡国而今无鼓鼙。",
        "dynasty": "宋",
        "collection_info": null
    },
    {
        "title": "送贤上人归云门庵",
        "author": "韩驹",
        "content": "云门秀色连云居，石林参天冬不枯。\n溪迴彷佛菜叶下，路转崔嵬茆屋孤。\n上人一口尽诸佛，肯顾世上羣儿愚。\n独寻庞老不惮远，此事古有今人无。\n我穷活计依精庐，千年香火勤朝晡。\n远来无物可祗待，苦笋淡粥同斋盂。\n翻然别我出门去，春雨趁耕姜芋区。\n不须领众强自苦，一庵高卧真良图。",
        "dynasty": "宋",
        "collection_info": null
    },
    {
        "title": "送秀老住南岳上封寺",
        "author": "韩驹",
        "content": "人生孰不营，世事復见羁。\n独有山居佳，古语不我欺。\n君今视霄汉，已与诸佛期。\n而我在泥滓，未免高人嗤。\n劝君安此山，老大将何之。\n底处不相见，勿言长别离。",
        "dynasty": "宋",
        "collection_info": null
    },
    {
        "title": "久雨溪涨寿朋惠示长句次韵一首",
        "author": "韩驹",
        "content": "缘云细路投僧坊，路边松柟森自行。\n初来紫竹半含箨，白花忽已吹垂杨。\n念昔联翩背京洛，于时初登君子堂。\n还朝我执太史笔，侍宴君持光禄觞。\n由来用舍判殊路，玉堂绛阙遥相望。\n公车推轮下庾岭，我舟捩柁辞黄冈。\n艰难晚厄汝溪上，天雨属闻頽院墻。\n不忧漏湿有新句，醉墨在纸犹淋浪。\n桃花水涨鸟不渡，安得奋飞来我旁。\n夜来颠风起天末，起占初日照屋梁。\n明窗洗砚午阴寂，前荣观棋春昼长。\n百年未满且挈挈，万缘顿息宁皇皇。\n更能伴我千钟饮，径欲因公倒槖装。",
        "dynasty": "宋",
        "collection_info": null
    },
    {
        "title": "送沩山显化士往印经",
        "author": "韩驹",
        "content": "石路天新雨，问僧何日来。\n云求法舍利，庶用镇崔嵬。\n我有一句子，不从黄卷开。\n相逢未可举，伫子卞山回。",
        "dynasty": "宋",
        "collection_info": null
    },
    {
        "title": "谢彰上人远自云门见访",
        "author": "韩驹",
        "content": "君参云门禅，不远为君说。\n千里访衰翁，草鞋三寸雪。\n此间禅亦无，一味有衰拙。\n乞君煮菜方，归与云门啜。",
        "dynasty": "宋",
        "collection_info": null
    },
    {
        "title": "上泰州使君陈莹中",
        "author": "韩驹",
        "content": "当年贤路杂薫莸，叹息诸公善自谋。\n今日在前皆鼎镬，后来知我独春秋。\n海边已击师襄磬，湖上新逢范蠡舟。\n惟有书生最无事，不妨挟册更西游。",
        "dynasty": "宋",
        "collection_info": null
    },
    {
        "title": "闻富郑公少时随侍至此读书景德寺后人为作祠堂因跋余旧诗后以自嘲  其一",
        "author": "韩驹",
        "content": "藤床瓦枕快清风，破闷文书亦漫供。\n乡信未传霜后雁，羁怀生怯晚来钟。\n淹留已办三年计，流落应无万户封。\n犹有壁间诗句在，他时谁肯写尘容。",
        "dynasty": "宋",
        "collection_info": null
    },
    {
        "title": "闻富郑公少时随侍至此读书景德寺后人为作祠堂因跋余旧诗后以自嘲  其二",
        "author": "韩驹",
        "content": "海气昏昏又啸风，一杯扶病要时供。\n三年闭户儿童怪，千古闲情我辈钟。\n若得黄甘应手种，更求青李莫函封。\n疏顽自笑将安适，寄谢江山好见容。",
        "dynasty": "宋",
        "collection_info": null
    },
    {
        "title": "食蟹",
        "author": "韩驹",
        "content": "海上奇烹不计钱，枉教陋质上金槃。\n馋涎不避吴侬笑，香稻兼偿楚客餐。\n寄远定须宜酒债，尝新犹喜及霜寒。\n先生便腹唯思睡，不用殷勤破小团。",
        "dynasty": "宋",
        "collection_info": null
    },
    {
        "title": "次韵师白中秋会饮且饯予行",
        "author": "韩驹",
        "content": "楼高应在月明边，目断西山万里天。\n拟唤谪仙归贝阙，翻愁快马蹋琼田。\n词锋易破孤虚阵，酒令难欺赏罚权。\n放盏成空君莫叹，明年千里共婵娟。",
        "dynasty": "宋",
        "collection_info": null
    },
    {
        "title": "次韵留别南公",
        "author": "韩驹",
        "content": "天遣吾曹与世疏，那将穷技学黔驴。\n只今年少身多病，是处愁深泪溅裾。\n此去不须论塞马，向来犹有葬江鱼。\n虚名只用惊儿辈，要作生涯墓志书。",
        "dynasty": "宋",
        "collection_info": null
    },
    {
        "title": "至襄城家君有诗命某属和",
        "author": "韩驹",
        "content": "日月驱车及莽苍，今朝一眼楚山长。\n共看社燕将鶵急，谁见秋鸿刷羽光。\n晚渡河流皆倒影，夜题驲壁作斜行。\n道边草木应相笑，解笑年来为底忙。",
        "dynasty": "宋",
        "collection_info": null
    },
    {
        "title": "次韵双莲花云得之城东",
        "author": "韩驹",
        "content": "对镜佳人艷质同，微风更许暗香通。\n凌波鬬作拖裠绿，行雨翻愁裛脸红。\n欲写新图过淮右，从今胜地自城东。\n有情邢尹空争宠，岂悟荣枯一瞬中。",
        "dynasty": "宋",
        "collection_info": null
    },
    {
        "title": "和者既多花已成实矣復作一首",
        "author": "韩驹",
        "content": "人间异物费元功，水与银河一綫通。\n谁掷两杯浮浅绿，忽逢丫髻插残红。\n澷夸造物偏江北，疑有遗民聚海东。\n天子不收祥瑞奏，坐忧芳质朽泥中。",
        "dynasty": "宋",
        "collection_info": null
    },
    {
        "title": "次韵陈师白",
        "author": "韩驹",
        "content": "居士年来浄目尘，空花岂復问陈新。\n北游岂识无为子，东第常叨不速宾。\n忆昔扁舟轻白帝，何年一室老青神。\n飘然又指淮山去，傥更山中得异人。",
        "dynasty": "宋",
        "collection_info": null
    },
    {
        "title": "次韵薛孟二君唱和",
        "author": "韩驹",
        "content": "河东有句不空传，但寄襄阳孟浩然。\n多虑皆能成白髪，一尘莫遣到丹田。\n此身彭泽杯中老，浮世邯郸枕上眠。\n常恨今时无大雅，看君发愤补亡篇。",
        "dynasty": "宋",
        "collection_info": null
    },
    {
        "title": "十绝为亚卿作  其一",
        "author": "韩驹",
        "content": "离歌三迭最关情，不省从来此地闻。\n早是春残心事恶，落花阴裏更辞君。",
        "dynasty": "宋",
        "collection_info": null
    },
    {
        "title": "十绝为亚卿作  其二",
        "author": "韩驹",
        "content": "君去东山踏乱云，后车何不载红裙。\n罗衣浥尽伤春泪，只有无言持送君。",
        "dynasty": "宋",
        "collection_info": null
    },
    {
        "title": "十绝为亚卿作  其三",
        "author": "韩驹",
        "content": "更欲罇前抵死留，为君徐唱木兰舟。\n临行翻恨君恩杂，十二金钗泪总流。",
        "dynasty": "宋",
        "collection_info": null
    },
    {
        "title": "十绝为亚卿作  其四",
        "author": "韩驹",
        "content": "世上无情似有情，俱将苦泪点离罇。\n人心真处君须会，认取侬家暗断魂。",
        "dynasty": "宋",
        "collection_info": null
    },
    {
        "title": "十绝为亚卿作  其五",
        "author": "韩驹",
        "content": "君住江滨起画楼，妾居海角送潮头。\n潮中有妾相思泪，流到楼前更不流。",
        "dynasty": "宋",
        "collection_info": null
    },
    {
        "title": "十绝为亚卿作  其六",
        "author": "韩驹",
        "content": "忆泛郎舟共采莲，今来挥泪送郎船。\n回书傥寄新翻曲，湖上何人为扣舷。",
        "dynasty": "宋",
        "collection_info": null
    },
    {
        "title": "十绝为亚卿作  其七",
        "author": "韩驹",
        "content": "一梦巫阳乐已穷，三年犹復怨匆匆。\n倐云骤雨成何事，未必三年抵梦中。",
        "dynasty": "宋",
        "collection_info": null
    },
    {
        "title": "十绝为亚卿作  其八",
        "author": "韩驹",
        "content": "妾愿为云逐画樯，君言十日看归航。\n恐君回首高城隔，直倚江楼过夕阳。",
        "dynasty": "宋",
        "collection_info": null
    },
    {
        "title": "十绝为亚卿作  其九",
        "author": "韩驹",
        "content": "初合双鬟触事羞，离筵酌酒强回头。\n纵言眼软偏饶泪，莫道心痴不解愁。",
        "dynasty": "宋",
        "collection_info": null
    },
    {
        "title": "十绝为亚卿作  其一○",
        "author": "韩驹",
        "content": "强整双鬟说后期，相盟不在已相知。\n来时休落春风后，却漫嘲侬子满枝。",
        "dynasty": "宋",
        "collection_info": null
    },
    {
        "title": "送俞仲寛赴宿倅",
        "author": "韩驹",
        "content": "年少场中晚节寒，去年挥手下天关。\n何人肯蹋风波路，自古难言骨肉间。\n十里即应归汉阙，一帆从此别淮山。\n舣舟如得僧伽印，未用将身付等闲。",
        "dynasty": "宋",
        "collection_info": null
    },
    {
        "title": "便衣访徐师川坐定陈莹中太守亦至余避入室已而同语良久戏呈师川",
        "author": "韩驹",
        "content": "两都宾主尽雄名，我独何人共宴荣。\n微服岂宜从刺史，瓦巾端为访先生。\n山阴甚愧羣贤集，蜀客初无一坐倾。\n庾亮兴来殊不浅，临风数语逼人清。",
        "dynasty": "宋",
        "collection_info": null
    },
    {
        "title": "次韵师川见和",
        "author": "韩驹",
        "content": "使君直气旧凌空，帐下森森已八龙。\n倒屣休迎王节信，同舟未许郭林宗。\n我无草舍容朱毂，君有诗声抵素封。\n危坐正衿殊不惯，归从短褐醉千钟。",
        "dynasty": "宋",
        "collection_info": null
    },
    {
        "title": "五月八日游北禅师川登塔尽七级仆能三级而已晚过公晦偶作二首  其一",
        "author": "韩驹",
        "content": "徐郎胸次已冰清，北寺清游更绝尘。\n不欲茹荤缘道友，肯来出郭是诗人。\n怜君远客情能尔，看我题名墨尚新。\n谁有好方扶脚力，故乡归去蹋峨岷。",
        "dynasty": "宋",
        "collection_info": null
    },
    {
        "title": "五月八日游北禅师川登塔尽七级仆能三级而已晚过公晦偶作二首  其二",
        "author": "韩驹",
        "content": "铁鏁铜镮一一开，肩舆不问主人来。\n已登白塔吾休矣，更上红亭子壮哉。\n世外清欢须邂逅，城头落日共徘徊。\n云楼五月沧洲趣，羞杀初无八斗才。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一",
        "author": "韩驹",
        "content": "去蜀初游楚，吾方十二三。\n无成今长大，送汝不胜惭。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其二",
        "author": "韩驹",
        "content": "还家傥无事，莫负故园春。\n衣锦儿嬉尔，从来笑买臣。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其三",
        "author": "韩驹",
        "content": "舣舟不能前，已復日西没。\n赠子以幽兰，秋风正披拂。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其四",
        "author": "韩驹",
        "content": "野宿月团栾，风餐气萧飒。\n从来对床地，只今悬一榻。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其五",
        "author": "韩驹",
        "content": "入蜀寻幽迹，应先到浣花。\n诚知锦城乐，亦记早还家。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其六",
        "author": "韩驹",
        "content": "鱼游因饵得，鸟困坐黐黏。\n顾我今如此，空怀石井盐。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其七",
        "author": "韩驹",
        "content": "逢年要力耕，善舞须长袖。\n北山休移文，南山归种豆。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其八",
        "author": "韩驹",
        "content": "一棹送君归，酒醒秋江午。\n正是莼鲈时，思君在何许。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其九",
        "author": "韩驹",
        "content": "明月落帆时，荒山孤夜夜。\n回首白云飞，吾亲在其下。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一○",
        "author": "韩驹",
        "content": "客行宜努力，时亦近醇醪。\n一盏熏人醉，云安米正淘。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一一",
        "author": "韩驹",
        "content": "尔去逢诸父，髯霜貎渥丹。\n贫穷宜此报，冨贵却难安。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一二",
        "author": "韩驹",
        "content": "扬州十里春，峨嵋半轮月。\n兹游真不凡，诗成想清绝。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一三",
        "author": "韩驹",
        "content": "吾祖屯田公，遗书悉安在。\n为我谢诸兄，蠧鱼时一晒。",
        "dynasty": "宋",
        "collection_info": null
    },
    {
        "title": "曾大父有诗云三春拂榻花黏袖午夜淘丹月在池舍弟子飞归蜀与语及此因取为韵  其一四",
        "author": "韩驹",
        "content": "故山不可到，归梦到天池。\n想见山中叟，磨崖待我诗。",
        "dynasty": "宋",
        "collection_info": null
    },
    {
        "title": "次韵参寥  其一",
        "author": "韩驹",
        "content": "此身不拟堕尘缘，长恐惊鸿落响弦。\n蹋尽世间千涧壑，归来胸次一山川。\n深宫木末犹秋色，故国天涯只暮烟。\n凭仗道人分石甃，要看庭下玉龙旋。",
        "dynasty": "宋",
        "collection_info": null
    },
    {
        "title": "次韵参寥  其二",
        "author": "韩驹",
        "content": "且向家山一笑懽，从来烈士直如弦。\n君今振锡归千顷，我亦收身入两川。\n短世惊人如掣电，浮云过眼亦飞烟。\n何当与子超尘域，下视纷纷蚁磨旋。",
        "dynasty": "宋",
        "collection_info": null
    },
    {
        "title": "游定林寺",
        "author": "韩驹",
        "content": "定林何有惟修竹，急唤清樽趁午阴。\n曲槛以南青嶂合，高堂其上白云深。\n人犹未识官曹意，风自能披我辈襟。\n是夜琴弹醉翁操，笑呼明月作知音。",
        "dynasty": "宋",
        "collection_info": null
    },
    {
        "title": "题鹡鸰图",
        "author": "韩驹",
        "content": "有弟留南楚，经年不寄书。\n天涯数行泪，独对鹡鸰图。",
        "dynasty": "宋",
        "collection_info": null
    },
    {
        "title": "题绛帐图",
        "author": "韩驹",
        "content": "岂有青云士，而居绛帐间。\n诸生独何事，不上会稽山。",
        "dynasty": "宋",
        "collection_info": null
    },
    {
        "title": "泰兴道中",
        "author": "韩驹",
        "content": "县郭连青竹，人家蔽绿萝。\n地偏春事少，山迥夕阳多。\n暗水批崖出，轻舠掠岸过。\n传呼细扶柁，吾老怯风波。",
        "dynasty": "宋",
        "collection_info": null
    },
    {
        "title": "偶书",
        "author": "韩驹",
        "content": "雪如羞明夜方密，风似摆花春更多。\n竟日吟诗安用许，今朝止酒奈寒何。",
        "dynasty": "宋",
        "collection_info": null
    },
    {
        "title": "题画雪雀  其一",
        "author": "韩驹",
        "content": "寂寂黄山处士居，空林急雪鸟相呼。\n不知此子何由见，归与先生作画图。",
        "dynasty": "宋",
        "collection_info": null
    },
    {
        "title": "题画雪雀  其二",
        "author": "韩驹",
        "content": "只画山禽依雪竹，斯人用意復谁知。\n肯来禁籞图神爵，应已传呼作画师。",
        "dynasty": "宋",
        "collection_info": null
    },
    {
        "title": "题王充道清芬亭亭前瑞香花数百本",
        "author": "韩驹",
        "content": "着叶团青盖，开花炷宝熏。\n遥知三径馥，尚隔数家闻。\n但取芳菲袭，无劳灌溉勤。\n藉令摇落尽，子自有清芬。",
        "dynasty": "宋",
        "collection_info": null
    },
    {
        "title": "智勇师归永嘉自言所居在万竹间乞诗送行",
        "author": "韩驹",
        "content": "上人归去家何许，万竹深围一把茆。\n蹋尽丛林参白足，却来江槛俯青郊。\n夜阶蔌蔌风翻箨，春路冥冥雨放梢。\n肯拚清阴分百十，暮年思与子论交。",
        "dynasty": "宋",
        "collection_info": null
    },
    {
        "title": "题修师阳关图",
        "author": "韩驹",
        "content": "风烟错漠路崎崯，倦客羁臣泪满襟。\n何事道人常把玩，只应无復去来心。",
        "dynasty": "宋",
        "collection_info": null
    },
    {
        "title": "题赵君发牧牛图",
        "author": "韩驹",
        "content": "王孙岂识田家趣，妙画聊因好古收。\n惟有野人开卷笑，忆骑牛背下西畴。",
        "dynasty": "宋",
        "collection_info": null
    },
    {
        "title": "李少愚母輓诗",
        "author": "韩驹",
        "content": "石窌恩虽渥，潘舆恨已遥。\n南天丹旐湿，朔吹繐帷飘。\n不復迎船笋，惊闻引葬箫。\n九原封若斧，泪溢冶城潮。",
        "dynasty": "宋",
        "collection_info": null
    },
    {
        "title": "赠张景方",
        "author": "韩驹",
        "content": "斯文万古照干坤，削简沉碑仅免燔。\n在处自应神物护，从来难为俗人言。\n仙官下取余无几，夹壁深藏尚半存。\n异日亡书购三箧，吾知汉相有贤孙。",
        "dynasty": "宋",
        "collection_info": null
    },
    {
        "title": "题花光长老画  其一",
        "author": "韩驹",
        "content": "晓出花光寺，云沙照眼新。\n归来看图画，借问若为真。",
        "dynasty": "宋",
        "collection_info": null
    },
    {
        "title": "题花光长老画  其二",
        "author": "韩驹",
        "content": "昨欲浮湘去，褰裳望九疑。\n清湘今入手，一棹更何之。",
        "dynasty": "宋",
        "collection_info": null
    },
    {
        "title": "送黄若虚下第归湖南",
        "author": "韩驹",
        "content": "时人会傍高门走，独肯来游翰墨场。\n已有哲兄如叔度，定知吾子胜文强。\n长淮白浪摇春枕，故国青山接夜航。\n乞得功名归遗母，未应深羡绿衣郎。",
        "dynasty": "宋",
        "collection_info": null
    },
    {
        "title": "馆中直宿书事  其一",
        "author": "韩驹",
        "content": "十载名山惯杖藜，清都直宿梦魂疑。\n卧闻长乐钟声近，尚忆寒山半夜时。",
        "dynasty": "宋",
        "collection_info": null
    },
    {
        "title": "馆中直宿书事  其二",
        "author": "韩驹",
        "content": "北风吹马袭貂裘，薄雪连云冻未收。\n银阙昼开禽鸟白，信知三馆是瀛洲。",
        "dynasty": "宋",
        "collection_info": null
    },
    {
        "title": "走笔谢人送酒",
        "author": "韩驹",
        "content": "此身投老倦黄埃，傍水柴扉晚自开。\n百万愁城攻不破，正须从事斩关来。",
        "dynasty": "宋",
        "collection_info": null
    },
    {
        "title": "留别馆中诸公",
        "author": "韩驹",
        "content": "暂谪人间去，羣仙莫浪猜。\n尘缘吾未断，不是薄蓬莱。",
        "dynasty": "宋",
        "collection_info": null
    },
    {
        "title": "行至华阴呈旧同舍",
        "author": "韩驹",
        "content": "落日同骑款段游，倦依松石弄清流。\n蓬莱汉殿春分手，一笑相逢太华秋。",
        "dynasty": "宋",
        "collection_info": null
    },
    {
        "title": "金粟堆",
        "author": "韩驹",
        "content": "少陵金粟堆前泪，叹息开元万事空。\n今日我来愁又绝，更无松竹鸟呼风。",
        "dynasty": "宋",
        "collection_info": null
    },
    {
        "title": "谢人寄小胡孙",
        "author": "韩驹",
        "content": "致尔自何处，初来犹索腾。\n真宜少陵觅，未解柳州憎。\n婢喜常储果，奴嗔屡掣绳。\n报君无一物，试为斸寒藤。",
        "dynasty": "宋",
        "collection_info": null
    },
    {
        "title": "醉中走笔留别杨将军",
        "author": "韩驹",
        "content": "山西老将尚童颜，曾臂红旗到贺兰。\n今日樽前惆怅别，梨花风雨一枝寒。",
        "dynasty": "宋",
        "collection_info": null
    },
    {
        "title": "赋曲江禁柳",
        "author": "韩驹",
        "content": "照水纤柯拂地明，东风初试舞腰轻。\n人间岂识长门恨，雾鬓烟鬟绾不成。",
        "dynasty": "宋",
        "collection_info": null
    },
    {
        "title": "次韵思聪",
        "author": "韩驹",
        "content": "欲问琴聪水镜篇，朅来端为着幽禅。\n五更下马呼残梦，数面成亲似宿缘。\n伏脑怜君有犀骨，腾身笑我不鸢肩。\n白头奔走襄阳道，空诵新诗忆浩然。",
        "dynasty": "宋",
        "collection_info": null
    },
    {
        "title": "和李上舍冬日书事",
        "author": "韩驹",
        "content": "北风吹日昼多阴，日暮拥阶黄叶深。\n倦鹊绕枝翻冻影，飞鸿摩月堕孤音。\n推愁不去如相觅，与老无期稍见侵。\n顾藉微官少年事，病来那復一分心。",
        "dynasty": "宋",
        "collection_info": null
    },
    {
        "title": "谢人寄茶筅子",
        "author": "韩驹",
        "content": "立玉干云百尺高，晚年何事困铅刀。\n看君眉宇真龙种，犹解横身战雪涛。",
        "dynasty": "宋",
        "collection_info": null
    },
    {
        "title": "偶书二绝呈馆中旧同舍  其一",
        "author": "韩驹",
        "content": "去年看曝石渠书，内酒均颁白玉腴。\n今日醉登延阁望，几人回首忆穷途。",
        "dynasty": "宋",
        "collection_info": null
    },
    {
        "title": "偶书二绝呈馆中旧同舍  其二",
        "author": "韩驹",
        "content": "御本曾看锦帕舒，醉惊飞阁上凌虚。\n而今卧病衡门底，自晒茆檐几卷书。",
        "dynasty": "宋",
        "collection_info": null
    },
    {
        "title": "题明皇上马图",
        "author": "韩驹",
        "content": "翠华欲幸长生殿，立马楼前待贵妃。\n尚觅君王一回顾，金鞍欲上故迟迟。",
        "dynasty": "宋",
        "collection_info": null
    },
    {
        "title": "次韵倪巨济夏夜二首  其一",
        "author": "韩驹",
        "content": "慵便纱帽滑，病起葛衣轻。\n白露含花动，黄流带月清。\n思君开酒阵，是夕破愁城。\n但恐何平叔，常谈笑老生。",
        "dynasty": "宋",
        "collection_info": null
    },
    {
        "title": "次韵倪巨济夏夜二首  其二",
        "author": "韩驹",
        "content": "卧病京华客，尘缘种种轻。\n共谁倾盖旧，之子逼人清。\n笔倒三江水，诗专五字城。\n白头听讽诵，浑觉黑丝生。",
        "dynasty": "宋",
        "collection_info": null
    },
    {
        "title": "送苏世美东归  其一",
        "author": "韩驹",
        "content": "东游两见鹤林春，晚愧先生作并邻。\n罇俎每留仓猝客，典型犹识老成人。\n繫舟一笑都门外，卖剑归耕颍水滨。\n意气年来类儿女，别离不觉泪横巾。",
        "dynasty": "宋",
        "collection_info": null
    },
    {
        "title": "送苏世美东归  其二",
        "author": "韩驹",
        "content": "京口寻山毎见携，鹤林问法更追随。\n本无物累那成癖，肯借人书未必痴。\n食粥往年容乞米，一罇今日细论诗。\n邗沟好去春风暖，莫忘椎冰共载时。",
        "dynasty": "宋",
        "collection_info": null
    },
    {
        "title": "次韵苏文饶待舟书事",
        "author": "韩驹",
        "content": "公才岂止剧曹郎，肯向明时氏庾仓。\n会有绫衾趋汉署，不须锦缆繫吴樯。\n青箱教子书千卷，白髪思亲天一方。\n看我飘然五湖去，栈羊筛酒送归艎。",
        "dynasty": "宋",
        "collection_info": null
    },
    {
        "title": "次韵苏彦师见寄",
        "author": "韩驹",
        "content": "长年眼力怯看书，每见先生愧腹虚。\n犹觉是身多净业，欲投禅客问真如。\n向来水驲分襟罢，常记河梁握手初。\n从此论交同毕杜，巷南巷北莫相疏。",
        "dynasty": "宋",
        "collection_info": null
    },
    {
        "title": "题万松亭  其一",
        "author": "韩驹",
        "content": "北窗欹枕雨蒙蒙，梦破青山落眼中。\n唤取隐居来此住，人间却有万松风。",
        "dynasty": "宋",
        "collection_info": null
    },
    {
        "title": "题万松亭  其二",
        "author": "韩驹",
        "content": "老夫爱此摩云干，欲下黄冈尚据鞍。\n一疋犹无好东绢，凭谁貎出万松看。",
        "dynasty": "宋",
        "collection_info": null
    },
    {
        "title": "道中绝句  其一",
        "author": "韩驹",
        "content": "浅黛依依临水笑，挼蓝脉脉抱山流。\n他年定作寒溪梦，梦载支郎雪满舟。",
        "dynasty": "宋",
        "collection_info": null
    },
    {
        "title": "道中绝句  其二",
        "author": "韩驹",
        "content": "野岸黄榆三万栽，枯根断处水容开。\n隋堤二月春如许，看取柔条拂面来。",
        "dynasty": "宋",
        "collection_info": null
    },
    {
        "title": "道中绝句  其三",
        "author": "韩驹",
        "content": "青罗带上玉花飞，不用天山一尺围。\n欲上钓船沙际宿，前旌何苦唤人归。",
        "dynasty": "宋",
        "collection_info": null
    },
    {
        "title": "梅花八首  其一",
        "author": "韩驹",
        "content": "山居有幽事，小雪破梅心。\n的皪明阴壑，玲珑挂晚林。\n吹香撩远兴，弄影慰孤斟。\n剩欲留长在，霜枝半不禁。",
        "dynasty": "宋",
        "collection_info": null
    },
    {
        "title": "梅花八首  其二",
        "author": "韩驹",
        "content": "蔕是团青蜡，花非刻素纨。\n直言南雪少，犹自北枝寒。\n白髪迟明折，清香带暝看。\n有情亭午日，慎莫苦摧残。",
        "dynasty": "宋",
        "collection_info": null
    },
    {
        "title": "梅花八首  其三",
        "author": "韩驹",
        "content": "的皪林间白，风霜莫浪催。\n江南春不雪，似是一枝梅。",
        "dynasty": "宋",
        "collection_info": null
    },
    {
        "title": "梅花八首  其四",
        "author": "韩驹",
        "content": "雪裏寻梅蕊，多应傍水开。\n那知是花处，但觅暗香来。",
        "dynasty": "宋",
        "collection_info": null
    },
    {
        "title": "梅花八首  其五",
        "author": "韩驹",
        "content": "江南岁晚雪漫漫，磵谷梅花巧耐寒。\n幸有幽香当供给，不辞三载滞西安。",
        "dynasty": "宋",
        "collection_info": null
    },
    {
        "title": "梅花八首  其六",
        "author": "韩驹",
        "content": "云根细路绕溪斜，日出烟销水见沙。\n只度关山魂已断，何须疏雨湿梅花。",
        "dynasty": "宋",
        "collection_info": null
    },
    {
        "title": "梅花八首  其七",
        "author": "韩驹",
        "content": "篮舆晓入关山路，玉节珠旛次第开。\n白髪微官何用许，似怜身出道山来。",
        "dynasty": "宋",
        "collection_info": null
    },
    {
        "title": "梅花八首  其八",
        "author": "韩驹",
        "content": "汉宫铅粉浄无痕，蜡点寒梢水畔村。\n忍犯雪霜凌竹栢，尚凭风月弔兰荪。\n骚人折去清诗健，驿使持归旧典存。\n病眼浑惊春思早，一枝聊洗画图昏。",
        "dynasty": "宋",
        "collection_info": null
    },
    {
        "title": "夜泊宁陵",
        "author": "韩驹",
        "content": "汴水日驰三百里，扁舟东下便开帆。\n旦辞杞国风微北，夜泊宁陵月正南。\n老树挟霜鸣窣窣，寒花垂露落毵毵。\n茫然不悟身何处，水色天光共蔚蓝。",
        "dynasty": "宋",
        "collection_info": null
    },
    {
        "title": "题申居士霅溪图",
        "author": "韩驹",
        "content": "霅溪居士买山图，碧玉峰前碧玉湖。\n中有一丘容我老，暮年居士肯分无。",
        "dynasty": "宋",
        "collection_info": null
    },
    {
        "title": "同赵发运游甘露寺",
        "author": "韩驹",
        "content": "皇华使者下沧洲，十载题舆记旧游。\n欲信随车翻雨脚，请看转漕跋船头。\n飞腾已入西清殿，徙倚犹寻北固楼。\n肯与故人跻石径，松风声裏度鸣驺。",
        "dynasty": "宋",
        "collection_info": null
    },
    {
        "title": "庚子年还朝饮酒六绝句  其一",
        "author": "韩驹",
        "content": "三年逐客卧江皋，自与田翁酌小槽。\n饮惯茆柴谙苦硬，不知如蜜有香醪。",
        "dynasty": "宋",
        "collection_info": null
    },
    {
        "title": "庚子年还朝饮酒六绝句  其二",
        "author": "韩驹",
        "content": "往时看曝石渠书，内酒均颁白玉腴。\n落魄十年无復醉，因公今日识官壶。",
        "dynasty": "宋",
        "collection_info": null
    },
    {
        "title": "庚子年还朝饮酒六绝句  其三",
        "author": "韩驹",
        "content": "汉阁重来鬓已苍，故交强半上鹓行。\n鸣鞭送与黄封酒，似唤幽人入醉乡。",
        "dynasty": "宋",
        "collection_info": null
    },
    {
        "title": "庚子年还朝饮酒六绝句  其四",
        "author": "韩驹",
        "content": "爱酒渊明爱也无，无人为我着钱沽。\n起呼老瓦尝官醖，一炷寒灯夜自娱。",
        "dynasty": "宋",
        "collection_info": null
    },
    {
        "title": "庚子年还朝饮酒六绝句  其五",
        "author": "韩驹",
        "content": "旧闻西国蒲萄酒，走送柴门不待求。\n饮罢愁城无处立，故应一斗直凉州。",
        "dynasty": "宋",
        "collection_info": null
    },
    {
        "title": "庚子年还朝饮酒六绝句  其六",
        "author": "韩驹",
        "content": "五侯池沼卷东风，酿作真珠滴小红。\n但怪外边春色晓，浓华都在沁园中。",
        "dynasty": "宋",
        "collection_info": null
    },
    {
        "title": "题韩干画马",
        "author": "韩驹",
        "content": "古画仍藏古锦囊，故人携得自瞿塘。\n僰僮莋马应羞见，羌户方调两骕骦。",
        "dynasty": "宋",
        "collection_info": null
    },
    {
        "title": "送海常化士  其一",
        "author": "韩驹",
        "content": "好去凌空锡杖飞，凤林关外道场稀。\n莫言衲子篮无底，盛取江南骨董归。",
        "dynasty": "宋",
        "collection_info": null
    },
    {
        "title": "送海常化士  其二",
        "author": "韩驹",
        "content": "钵囊空去莫言贫，会见吹毛本分人。\n乞得金多未为贵，归来着眼看家珍。",
        "dynasty": "宋",
        "collection_info": null
    },
    {
        "title": "次韵何文缜种竹",
        "author": "韩驹",
        "content": "杜陵穷老觅桤栽，不似何郎种笛材。\n三径莫忧荒草合，一樽如与故人开。\n未堪急雨枝枝打，便有幽禽日日来。\n坐诵东坡食无肉，诗肠日午转饥雷。",
        "dynasty": "宋",
        "collection_info": null
    },
    {
        "title": "虞童子七岁能诵书部使者闻诸朝既至京师会更制不果试其归也以二小诗送之  其一",
        "author": "韩驹",
        "content": "七岁澜翻数万言，饥鹰引子望腾鶱。\n时平不用甘罗辈，寂寞提书归故园。",
        "dynasty": "宋",
        "collection_info": null
    },
    {
        "title": "虞童子七岁能诵书部使者闻诸朝既至京师会更制不果试其归也以二小诗送之  其二",
        "author": "韩驹",
        "content": "不作西京童子郎，时人已自识黄香。\n还家更诵五千卷，十八重来诣太常。",
        "dynasty": "宋",
        "collection_info": null
    },
    {
        "title": "次韵李希声馆中上元直宿",
        "author": "韩驹",
        "content": "海上飞来百尺山，三呼万岁亦迎銮。\n春连禁籞常年早，夜近清都特地寒。\n不见星桥开铁锁，似闻雷鼓落铜丸。\n起呵冻笔哦诗罢，月傍蓬莱汉阁残。",
        "dynasty": "宋",
        "collection_info": null
    },
    {
        "title": "次韵王给事观殿试唱名  其一",
        "author": "韩驹",
        "content": "已对丹墀眼尚生，金茎晓露逼人清。\n非关董相三篇切，自是重华四目明。\n勇似风摧山岳势，罢如雷卷海波声。\n曾叨应奉宫门外，老去空惊岁籥更。",
        "dynasty": "宋",
        "collection_info": null
    },
    {
        "title": "次韵王给事观殿试唱名  其二",
        "author": "韩驹",
        "content": "马革包尸誓此生，岂知今日塞尘清。\n强随举子论兵要，直为君王下诏明。\n老将犹能贾余勇，少年未分怯先声。\n元戎十乘他时事，莫厌边亭夜报更。",
        "dynasty": "宋",
        "collection_info": null
    },
    {
        "title": "次韵王给事观殿试唱名  其三",
        "author": "韩驹",
        "content": "漠漠春云晚自生，广寒宫裏未为清。\n花深曲水潺湲出，柳暗长廊胧𦝰明。\n月近频移鳷鹊影，庭空自乐鸟乌声。\n此时欲寄王摩诘，字字烦君子细更。",
        "dynasty": "宋",
        "collection_info": null
    },
    {
        "title": "次韵王给事观殿试唱名  其四",
        "author": "韩驹",
        "content": "集英春殿唱诸生，日转觚棱晓色清。\n近侍皆分金带赤，内人争看雪衣明。\n罢朝诏赐羣公坐，合殿欢传万岁声。\n我老倦随宫漏永，江南归去听鼍更。",
        "dynasty": "宋",
        "collection_info": null
    },
    {
        "title": "先大夫元丰间及进士第荣州伯父喜而赋诗宣和四年信道兄登科某时为着作郎侍立集英殿与观唱名未几信道兄调而归某谨次伯父韵以送之",
        "author": "韩驹",
        "content": "坐看连名策太常，青云稳上不须忙。\n尽收骐骥无中驷，别拣楩柟有豫章。\n玉殿桂留今日影，琼林花记昔年香。\n闻君补吏成都去，更与重寻旧草堂。",
        "dynasty": "宋",
        "collection_info": null
    },
    {
        "title": "送王左丞宣抚河北",
        "author": "韩驹",
        "content": "百里烟云堕目中，天戈直捣大槐宫。\n已烦宠数褒申伯，更遣羌戎识晋公。\n玉帐旌旗皆喜色，铁林鼓吹自春风。\n应磨万丈燕山石，独揽宣和第一功。",
        "dynasty": "宋",
        "collection_info": null
    },
    {
        "title": "次韵翁监再来馆中",
        "author": "韩驹",
        "content": "归老江湖久自盟，睡余且復对空枰。\n重来内阁人初健，惯蹋天街马不惊。\n已喜刘歆分七略，尚传韩愈诲诸生。\n太平润色须公等，应许吾兼吏隐名。",
        "dynasty": "宋",
        "collection_info": null
    },
    {
        "title": "臣𣓨以御画鹊示臣某谨再拜稽首赋诗",
        "author": "韩驹",
        "content": "君王妙画出神机，弱翅争巢并语时。\n想见春风鳷鹊观，一双飞占万年枝。\n舍人簪笔上蓬山，辇路春风从驾还。\n天上飞来两乌鹊，为传喜色到人间。",
        "dynasty": "宋",
        "collection_info": null
    },
    {
        "title": "送权师谒蒋山华藏二长老",
        "author": "韩驹",
        "content": "祇园寺裏长连榻，衲被蒙头坐五年。\n忽忆山中有尊宿，欲来言下觅真诠。\n萧萧野店云生钵，渺渺江津月入船。\n一段孤湖千里去，不知何事苦参禅。",
        "dynasty": "宋",
        "collection_info": null
    },
    {
        "title": "送聪师往蜀中乞钱",
        "author": "韩驹",
        "content": "早学汤休句，中参鲁祖禅。\n举花曾有省，持钵尚随缘。\n雪满商山屦，风号灞水船。\n谁怜功行苦，乞与一囊钱。",
        "dynasty": "宋",
        "collection_info": null
    },
    {
        "title": "次韵馆中上元游葆真宫观灯  其一",
        "author": "韩驹",
        "content": "百千灯射水精帘，尚觉游人意未厌。\n多病只思田舍乐，夜归烟火望茆檐。",
        "dynasty": "宋",
        "collection_info": null
    },
    {
        "title": "次韵馆中上元游葆真宫观灯  其二",
        "author": "韩驹",
        "content": "玉作芙蕖院院明，博山香度小峥嵘。\n直言水北人稀到，也有槃姗勃窣行。",
        "dynasty": "宋",
        "collection_info": null
    },
    {
        "title": "次韵馆中上元游葆真宫观灯  其三",
        "author": "韩驹",
        "content": "鸭绿未全生曲沼，鹅黄先已上柔柯。\n故应春物撩诗思，白髪明朝一倍多。",
        "dynasty": "宋",
        "collection_info": null
    },
    {
        "title": "次韵馆中上元游葆真宫观灯  其四",
        "author": "韩驹",
        "content": "开卷爱公如李益，解言明月逐人来。\n多情如共春流转，刻烛题诗又一回。",
        "dynasty": "宋",
        "collection_info": null
    },
    {
        "title": "次韵馆中上元游葆真宫观灯  其五",
        "author": "韩驹",
        "content": "澹澹新粧带浅啼，催车只待日平西。\n骅骝也自知人意，散入千花了不嘶。",
        "dynasty": "宋",
        "collection_info": null
    },
    {
        "title": "过左掖门马上口占",
        "author": "韩驹",
        "content": "十载扁舟自在闲，帝城春物不相关。\n却因久住蓬莱阁，赢得年年看绿山。",
        "dynasty": "宋",
        "collection_info": null
    },
    {
        "title": "蜀僧法聪率然叩门乞诗送行",
        "author": "韩驹",
        "content": "去蜀且万里，寻师踰十年。\n初犹学搜句，老渐欲参禅。\n晏坐蒲团破，游方草屦穿。\n还家何所得，笑上峡中船。",
        "dynasty": "宋",
        "collection_info": null
    },
    {
        "title": "申应时卜居京口名之曰云栖又曰小筑乞诗送行  其一",
        "author": "韩驹",
        "content": "客舍秋来忆旧居，一帆归去落东吴。\n他年寄我新诗句，即是云栖小筑图。",
        "dynasty": "宋",
        "collection_info": null
    },
    {
        "title": "申应时卜居京口名之曰云栖又曰小筑乞诗送行  其二",
        "author": "韩驹",
        "content": "不分西津亭下石，二年输与白鸥眠。\n而今更恨申居士，占断旁边着钓船。",
        "dynasty": "宋",
        "collection_info": null
    },
    {
        "title": "故枢密郑公輓词  其一",
        "author": "韩驹",
        "content": "旧德凋零尽，惟公尚典型。\n遂无宣室对，徒有景钟铭。\n志欲兼三代，文皆刺六经。\n何由瞻傅说，但觅泰阶星。",
        "dynasty": "宋",
        "collection_info": null
    },
    {
        "title": "故枢密郑公輓词  其二",
        "author": "韩驹",
        "content": "义苑曾深入，词源更力探。\n经纶黄阁再，宥密紫枢三。\n盛德今谁似，高名古所惭。\n伤心旧宾客，望哭府潭潭。",
        "dynasty": "宋",
        "collection_info": null
    },
    {
        "title": "故枢密郑公輓词  其三",
        "author": "韩驹",
        "content": "忆昔平原客，曾叨十九人。\n怀沙正愁苦，负土更悲辛。\n册府三年滞，枢庭一见新。\n今来挥涕泪，为国惜良臣。",
        "dynasty": "宋",
        "collection_info": null
    },
    {
        "title": "次韵何文缜舍人后省致斋",
        "author": "韩驹",
        "content": "夜直沉沉浴殿南，春风想对百花潭。\n藤床转枕寻余梦，粉壁题诗倚半酣。\n追记旧游时一笑，劝参真理莫多谈。\n白头粗试丝纶手，归去扶犂意亦甘。",
        "dynasty": "宋",
        "collection_info": null
    },
    {
        "title": "故正议李公輓词  其一",
        "author": "韩驹",
        "content": "内阁论思密，西班步武清。\n谁无子隆贵，独被主恩荣。\n带曳黄金重，鞍飞白玉轻。\n旧时行乐地，箫鼓入佳城。",
        "dynasty": "宋",
        "collection_info": null
    },
    {
        "title": "故正议李公輓词  其二",
        "author": "韩驹",
        "content": "昔在昭文馆，从公侍赭袍。\n笑谈倾盖旧，风采照人高。\n便欲参藜杖，那知奠浊醪。\n不堪西北望，松栢暮风号。",
        "dynasty": "宋",
        "collection_info": null
    },
    {
        "title": "次韵石塔睡庵",
        "author": "韩驹",
        "content": "寺南寺北竹阴浓，背日茆茨雪未融。\n为厌呢喃说禅病，故将齁䶎现神通。\n殷勤问话非庞藴，邂逅论交得赞公。\n借我蒲团睡今夜，五湖春梦雨声中。",
        "dynasty": "宋",
        "collection_info": null
    },
    {
        "title": "送僧化宁吴中行脚  其一",
        "author": "韩驹",
        "content": "我欲游京口，浮家未有船。\n羡君无一物，篷底曲肱眠。",
        "dynasty": "宋",
        "collection_info": null
    },
    {
        "title": "送僧化宁吴中行脚  其二",
        "author": "韩驹",
        "content": "渡水穿云去，神光触处开。\n隔江如有得，飞锡早归来。",
        "dynasty": "宋",
        "collection_info": null
    },
    {
        "title": "示龟山平老  其一",
        "author": "韩驹",
        "content": "二年三饮龟山井，道上菰蒲亦笑人。\n犹觉是身多世累，一庵何日与翁邻。",
        "dynasty": "宋",
        "collection_info": null
    },
    {
        "title": "示龟山平老  其二",
        "author": "韩驹",
        "content": "水横绝浦曾争渡，浪打船头又少留。\n安得一舟淮上钓，水生水落任沉浮。",
        "dynasty": "宋",
        "collection_info": null
    },
    {
        "title": "次韵侯思孺将至黄州见简",
        "author": "韩驹",
        "content": "未用船头报水程，为君持酒打愁城。\n青山久负当年约，白髪多从客路生。\n点检转工新句法，揩磨难减旧风情。\n小留莫道无供给，一味东篱有落英。",
        "dynasty": "宋",
        "collection_info": null
    },
    {
        "title": "故资政忠惠韩公輓词  其一",
        "author": "韩驹",
        "content": "籍甚中山守，风流世有人。\n猎围边月晓，筵蹋塞花春。\n金絮盟犹在，灰钉事已新。\n使公长卧护，何地起胡尘。",
        "dynasty": "宋",
        "collection_info": null
    },
    {
        "title": "故资政忠惠韩公輓词  其二",
        "author": "韩驹",
        "content": "忆在昭文馆，垂绅看立朝。\n敢论同自出，但喜识高标。\n有子仍持橐，如公合珥貂。\n伤心邺城路，宰树结寒飇。",
        "dynasty": "宋",
        "collection_info": null
    },
    {
        "title": "以正赐库蒲萄醅送何斯举復次其韵  其一",
        "author": "韩驹",
        "content": "叹息苏公无恙日，坡头自筑小山房。\n五年不识官壶味，只以春江当酒觞。",
        "dynasty": "宋",
        "collection_info": null
    },
    {
        "title": "以正赐库蒲萄醅送何斯举復次其韵  其二",
        "author": "韩驹",
        "content": "老臣政术不堪论，尚得君王赐酒罇。\n异日黄州成故事，蒲萄醅熟记初元。",
        "dynasty": "宋",
        "collection_info": null
    },
    {
        "title": "以正赐库蒲萄醅送何斯举復次其韵  其三",
        "author": "韩驹",
        "content": "蒲萄酒用春江水，压倒云安曲米春。\n未解敲门问奇字，一杯聊醉草玄人。",
        "dynasty": "宋",
        "collection_info": null
    },
    {
        "title": "登赤壁矶",
        "author": "韩驹",
        "content": "缓寻翠竹白沙游，更挽藤梢上上头。\n岂有危巢与栖鹘，亦无陈迹但飞鸥。\n经营二顷将归老，眷恋羣山为少留。\n百日使君何足道，空余诗句在江楼。",
        "dynasty": "宋",
        "collection_info": null
    },
    {
        "title": "次范元长韵兼简郑有功博士",
        "author": "韩驹",
        "content": "少年饶舌类丰干，老似鸣蝉不耐寒。\n无復酒杯同设席，几思斋钵共开单。\n便从此去真差易，未有生涯良独难。\n樗散郑公官益冷，雪中何以继朝餐。",
        "dynasty": "宋",
        "collection_info": null
    },
    {
        "title": "次韵耿龙图棱陵书事",
        "author": "韩驹",
        "content": "十月舟藏芦荻林，客衣顿觉夜寒侵。\n乱离祗有穷途泪，勋业都无过去心。\n敢恨青鞋蹋江浦，近传黄屋渡淮阴。\n中兴气象须公等，是日频闻正始音。",
        "dynasty": "宋",
        "collection_info": null
    },
    {
        "title": "送蜀僧希肇往云居",
        "author": "韩驹",
        "content": "邂逅他乡识，艰难此地逢。\n扁舟逆春水，一钵趁晨钟。\n便欲依风穴，宁辞上雪峰。\n老禅行履处，着眼看机锋。",
        "dynasty": "宋",
        "collection_info": null
    },
    {
        "title": "次韵金陵赵德夫使君上元三绝  其一",
        "author": "韩驹",
        "content": "小风吹水涨平湖，屋角残冰亦已无。\n投老只图春睡足，可须山鸟强招呼。",
        "dynasty": "宋",
        "collection_info": null
    },
    {
        "title": "次韵金陵赵德夫使君上元三绝  其二",
        "author": "韩驹",
        "content": "卧听秦淮呜咽声，起看江月暮潮平。\n旧时忆在延真观，玉作芙蕖院院明。",
        "dynasty": "宋",
        "collection_info": null
    },
    {
        "title": "次韵金陵赵德夫使君上元三绝  其三",
        "author": "韩驹",
        "content": "忆昨宣和从武皇，春风省识御袍香。\n自从翠盖巡沙漠，无復征歌出洞房。",
        "dynasty": "宋",
        "collection_info": null
    },
    {
        "title": "芜湖戏赵德夫",
        "author": "韩驹",
        "content": "西来有客共征途，不恨维舟日日孤。\n爱子清明似秋月，当涂见了又芜湖。",
        "dynasty": "宋",
        "collection_info": null
    },
    {
        "title": "送显上人归蜀  其一",
        "author": "韩驹",
        "content": "楚雨冥冥催入峡，巴云漠漠伴归乡。\n只应袖有欧峰录，万里神珠照地光。",
        "dynasty": "宋",
        "collection_info": null
    },
    {
        "title": "送显上人归蜀  其二",
        "author": "韩驹",
        "content": "未可西归白帝城，半天亭下即胡尘。\n他年若悟居山好，一束茆茨老此身。",
        "dynasty": "宋",
        "collection_info": null
    },
    {
        "title": "为超然道人作云卧庵  其一",
        "author": "韩驹",
        "content": "窣堵西头屋数楹，知君卧占一溪云。\n老夫亦有缘云兴，应为情亲肯见分。",
        "dynasty": "宋",
        "collection_info": null
    },
    {
        "title": "为超然道人作云卧庵  其二",
        "author": "韩驹",
        "content": "一溪清驶到天宫，上有千株偃盖松。\n未肯分流下山去，为君纯浸紫霄峰。",
        "dynasty": "宋",
        "collection_info": null
    },
    {
        "title": "次韵南溪观鱼",
        "author": "韩驹",
        "content": "城西鼓檝又城东，不待溪分上下风。\n碧树垂柑间黄绿，冰盘行鲙簇青红。\n横塘日暮林峦合，断岸秋来浦溆通。\n安得此身无世累，便随渔艇入空蒙。",
        "dynasty": "宋",
        "collection_info": null
    },
    {
        "title": "避贼严阳山次蜀僧清雅韵  其一",
        "author": "韩驹",
        "content": "苦菜敷新叶，高槐偃旧枝。\n三生草庵主，故与此山期。",
        "dynasty": "宋",
        "collection_info": null
    },
    {
        "title": "避贼严阳山次蜀僧清雅韵  其二",
        "author": "韩驹",
        "content": "乱离多探报，荒僻少知闻。\n白髪如荒草，秋来不可耘。",
        "dynasty": "宋",
        "collection_info": null
    },
    {
        "title": "用逊子游严阳庵韵  其一",
        "author": "韩驹",
        "content": "路转冈头松柏深，百年唯我独追寻。\n不知尊者真归处，岭上浮云自古今。",
        "dynasty": "宋",
        "collection_info": null
    },
    {
        "title": "用逊子游严阳庵韵  其二",
        "author": "韩驹",
        "content": "石根路转白云深，坏壁遗椽可细寻。\n只道来时无一物，尚留陈迹到如今。",
        "dynasty": "宋",
        "collection_info": null
    },
    {
        "title": "次抚州高使君韵",
        "author": "韩驹",
        "content": "直道居中少，长才举最频。\n初闻輓红粟，又往破黄巾。\n代北犹屯虏，山东有未臣。\n看公为世用，容我任天真。",
        "dynasty": "宋",
        "collection_info": null
    },
    {
        "title": "再次韵兼简李道夫  其一",
        "author": "韩驹",
        "content": "麦秋宜晚起，况復雨频频。\n桃竹犹能杖，柴车未可巾。\n闲分酒贤圣，静记药君臣。\n会有骑鲸李，来陪贺季真。",
        "dynasty": "宋",
        "collection_info": null
    },
    {
        "title": "再次韵兼简李道夫  其二",
        "author": "韩驹",
        "content": "李侯梨饤坐，风味胜仁频。\n投老须鸣玉，相看尚秃巾。\n便应寻木客，何必问波臣。\n不復来城市，从人笑我真。",
        "dynasty": "宋",
        "collection_info": null
    },
    {
        "title": "再次韵兼简李道夫  其三",
        "author": "韩驹",
        "content": "犹记一麾出，敢论三顾频。\n余生过飞鸟，幻事揑空巾。\n学道无疑怖，忧时有主臣。\n买舟苕霅去，我亦号玄真。",
        "dynasty": "宋",
        "collection_info": null
    },
    {
        "title": "次韵钱逊叔侍郎见简",
        "author": "韩驹",
        "content": "白头逢世难，无地可推愁。\n晓日瞻天阙，春风忆御沟。\n他年余老蜀，万户子封留。\n尚记临川郡，溪山烂漫游。",
        "dynasty": "宋",
        "collection_info": null
    },
    {
        "title": "往岁自京口与曾公永宏父同行至下蜀因次前韵简之",
        "author": "韩驹",
        "content": "下蜀追随日，欢言一散愁。\n篮舆转陂路，小檝渡潮沟。\n万里家何在，三年淹此留。\n犹欣迟暮眼，见子并英游。",
        "dynasty": "宋",
        "collection_info": null
    },
    {
        "title": "钱逊叔见示小诗次韵  其一",
        "author": "韩驹",
        "content": "邂逅邗沟记昔年，知君跋马自湘川。\n欲持斗酒洗泥滓，未办青铜三百钱。",
        "dynasty": "宋",
        "collection_info": null
    },
    {
        "title": "钱逊叔见示小诗次韵  其二",
        "author": "韩驹",
        "content": "卜筑相依约暮年，向来深驻汨罗川。\n叩门忽送铜山句，知是赋诗人姓钱。",
        "dynasty": "宋",
        "collection_info": null
    },
    {
        "title": "钱逊叔见示小诗次韵  其三",
        "author": "韩驹",
        "content": "堕絮飞花又一年，黄梅小雨暗平川。\n莫言晚起家何事，日傍南池数绿钱。",
        "dynasty": "宋",
        "collection_info": null
    },
    {
        "title": "钱逊叔见示小诗次韵  其四",
        "author": "韩驹",
        "content": "且復江西度岁年，会须投老剑南川。\n日长一局枯棋罢，卧看儿童学意钱。",
        "dynasty": "宋",
        "collection_info": null
    },
    {
        "title": "抚州邂逅彦正提刑道旧感叹輙书长句奉呈",
        "author": "韩驹",
        "content": "忆在昭文并直庐，与君三岁侍皇居。\n花开辇路春迎驾，日转蓬山晓曝书。\n学士南来尚岩穴，神州北望已丘墟。\n愁逢汉节沧江上，握手秋风泪满裾。",
        "dynasty": "宋",
        "collection_info": null
    },
    {
        "title": "题伯时所画宫女  其一",
        "author": "韩驹",
        "content": "只道春风闭掖廷，朝来绾结髻鬟新。\n蛾眉不是专君宠，试触君衣鹦鹉嗔。",
        "dynasty": "宋",
        "collection_info": null
    },
    {
        "title": "题伯时所画宫女  其二",
        "author": "韩驹",
        "content": "睡起昭阳暗淡粧，不知缘底背斜阳。\n若教转盼一回首，三十六宫无粉光。",
        "dynasty": "宋",
        "collection_info": null
    },
    {
        "title": "次韵游橘陂  其一",
        "author": "韩驹",
        "content": "水边卢舍寺，朱实绕霜荣。\n棘刺防来密，筠笼赠岂轻。\n谁为嘉橘诵，自拟渼陂行。\n莫讶归时黑，吾兼吏隐名。",
        "dynasty": "宋",
        "collection_info": null
    },
    {
        "title": "次韵游橘陂  其二",
        "author": "韩驹",
        "content": "缓寻随父老，偷折饫僮奴。\n的皪连僧舍，馨香到客厨。\n题诗郡丞至，问俗使华俱。\n只道千缣易，良田岂易图。",
        "dynasty": "宋",
        "collection_info": null
    },
    {
        "title": "送曾宏父  其一",
        "author": "韩驹",
        "content": "见子京江尚少年，大梁重见已翩翩。\n顷来更觉文章进，他日宁容老病先。\n梅谷旧题幽谷引，橘陂新和渼陂篇。\n常惭散吏空称赏，不敢吹嘘上九天。",
        "dynasty": "宋",
        "collection_info": null
    },
    {
        "title": "送曾宏父  其二",
        "author": "韩驹",
        "content": "乃翁名见豫章诗，学术传家有大儿。\n四海共推文赋早，三年应讶省郎迟。\n生逢侧席求贤日，即是摩霄耸壑时。\n若到朝廷问衰朽，为言藏缩畏人知。",
        "dynasty": "宋",
        "collection_info": null
    },
    {
        "title": "题双牛图  其一",
        "author": "韩驹",
        "content": "騃牛蹢躅知何事，定自春山细雨来。\n漫漫平沙相逐去，可无人掣鼻头回。",
        "dynasty": "宋",
        "collection_info": null
    },
    {
        "title": "题双牛图  其二",
        "author": "韩驹",
        "content": "好事谁如公子贤，千金买尽亦欣然。\n老夫若有沉牛二，春雨归耕负郭田。",
        "dynasty": "宋",
        "collection_info": null
    },
    {
        "title": "次韵钱逊叔侍郎见简  其一",
        "author": "韩驹",
        "content": "扫地焚香元自喜，傍门骑马向来慵。\n田园此去须安枕，海岱今年不举烽。\n已分痩藤扶病骨，生憎明镜写衰容。\n两公故是经纶手，只问腰金早晚重。",
        "dynasty": "宋",
        "collection_info": null
    },
    {
        "title": "次韵钱逊叔侍郎见简  其二",
        "author": "韩驹",
        "content": "排闷径须沽酒饮，贮愁端为作诗慵。\n连声倦听城头角，落点惊飞塞上烽。\n闻道久闲金騕褭，有时高卧绣芙容。\n年来自说无尤物，已结维摩按两重。",
        "dynasty": "宋",
        "collection_info": null
    },
    {
        "title": "次韵钱逊叔侍郎见简  其三",
        "author": "韩驹",
        "content": "开心未用饮门冬，老去何妨万事慵。\n胡虏近闻归绝漠，洛阳无復化为烽。\n休官昔愧陶彭泽，受禄今惭邴曼容。\n谁似侍郎春思乱，解言花影日高重。",
        "dynasty": "宋",
        "collection_info": null
    },
    {
        "title": "信州连使君惠酒戏书二绝谢之  其一",
        "author": "韩驹",
        "content": "上饶籍甚文章守，曾共紫薇花下杯。\n铃阁昼闲思老病，故教从事送春来。",
        "dynasty": "宋",
        "collection_info": null
    },
    {
        "title": "信州连使君惠酒戏书二绝谢之  其二",
        "author": "韩驹",
        "content": "忆倾南库官供酒，共赏西京勅赐花。\n白髪逢春醒復醉，岂知流落在天涯。",
        "dynasty": "宋",
        "collection_info": null
    },
    {
        "title": "次韵钱逊叔谢曾使君送酒",
        "author": "韩驹",
        "content": "谁怜定武故将军，醉舞狂歌老更真。\n好事时分小槽酒，残樽也到白头人。",
        "dynasty": "宋",
        "collection_info": null
    },
    {
        "title": "次韵曾寺丞观早朝上徐谏议",
        "author": "韩驹",
        "content": "忆昨飘然下叶闉，十年江海望严宸。\n遥知驻跸艰危地，尚有忧时老大臣。\n已起阳城司谏诤，又传陆贽掌丝纶。\n为公细数能文士，几箇麒麟阁上人。",
        "dynasty": "宋",
        "collection_info": null
    },
    {
        "title": "次韵徐翰林",
        "author": "韩驹",
        "content": "远闻仙伯上神山，始觉升平气象还。\n一梦休论玉堂事，两行曾缀紫宸班。\n想烧椽烛书天诏，看剪花騣出帝闲。\n尚忆平生故人否，夜驱黄犊在田间。",
        "dynasty": "宋",
        "collection_info": null
    },
    {
        "title": "送僧住梅山  其一",
        "author": "韩驹",
        "content": "寺门岑寂知何许，想对千岩万壑开。\n待得梅山梅子熟，不辞先寄一枝来。",
        "dynasty": "宋",
        "collection_info": null
    },
    {
        "title": "送僧住梅山  其二",
        "author": "韩驹",
        "content": "近闻僧说宜黄寺，一道松门夜不关。\n投老有禾三百把，亦随君去住梅山。",
        "dynasty": "宋",
        "collection_info": null
    },
    {
        "title": "某顷知黄州墨卿为州司录今八年矣邂逅临川送别二首  其一",
        "author": "韩驹",
        "content": "自罢黄州守，殊方任转流。\n宁论九年谪，已判一生休。\n此士真材杰，诸公定挽留。\n傥归存老病，车骑拥西畴。",
        "dynasty": "宋",
        "collection_info": null
    },
    {
        "title": "某顷知黄州墨卿为州司录今八年矣邂逅临川送别二首  其二",
        "author": "韩驹",
        "content": "盗贼犹如此，苍生困未苏。\n今年起安石，不用哭包胥。\n子去朝行在，人应问老夫。\n髭鬚衰白尽，痩地日携鉏。",
        "dynasty": "宋",
        "collection_info": null
    },
    {
        "title": "送云门妙喜游雪峰  其一",
        "author": "韩驹",
        "content": "忆宰分宁日，逢师溪水头。\n裁书访彭泽，倚杖话荆州。\n幻世吾方梦，迷津子作洲。\n禅心如密付，更为小淹留。",
        "dynasty": "宋",
        "collection_info": null
    },
    {
        "title": "送云门妙喜游雪峰  其二",
        "author": "韩驹",
        "content": "不谓英灵汉，犹怜老病翁。\n回舟残破岸，驻锡涅槃宫。\n復作千山去，真成一段空。\n直愁林下乐，从此更谁同。",
        "dynasty": "宋",
        "collection_info": null
    },
    {
        "title": "送云门妙喜游雪峰  其三",
        "author": "韩驹",
        "content": "老子幽栖地，劳君久见存。\n夜毡从栗爆，午盌看茶翻。\n旧事时追忆，深禅得细论。\n还应雪峰老，领众待云门。",
        "dynasty": "宋",
        "collection_info": null
    },
    {
        "title": "送东林珪老游闽五绝句  其一",
        "author": "韩驹",
        "content": "平时访我乌江上，乱后逢君汝水滨。\n欲问龙门真在否，大千沙界邈全身。",
        "dynasty": "宋",
        "collection_info": null
    },
    {
        "title": "送东林珪老游闽五绝句  其二",
        "author": "韩驹",
        "content": "少年高掇老庞科，未必龙门众角多。\n幕府三招三不去，唯将一钵渡娑婆。",
        "dynasty": "宋",
        "collection_info": null
    },
    {
        "title": "送东林珪老游闽五绝句  其三",
        "author": "韩驹",
        "content": "北风捲地雪漫天，惭愧君来住过年。\n日与邻翁同展钵，老夫时復听谈禅。",
        "dynasty": "宋",
        "collection_info": null
    },
    {
        "title": "送东林珪老游闽五绝句  其四",
        "author": "韩驹",
        "content": "直自三湘到七闽，无人不道竹庵名。\n诗如雪窦加奇峭，禅似云居更妙明。",
        "dynasty": "宋",
        "collection_info": null
    },
    {
        "title": "送东林珪老游闽五绝句  其五",
        "author": "韩驹",
        "content": "竹庵端为故人留，尚许衰翁预胜流。\n寄语丛林好清客，未宜轻辊雪峰毬。",
        "dynasty": "宋",
        "collection_info": null
    },
    {
        "title": "示珪上人",
        "author": "韩驹",
        "content": "自识云门老，经时水石间。\n尚嫌闻法少，随度七闽山。",
        "dynasty": "宋",
        "collection_info": null
    },
    {
        "title": "即席送吕居仁",
        "author": "韩驹",
        "content": "一樽相属两华颠，落日临分更泫然。\n蹀躞鸣珂君得路，伶俜散策我归田。\n近闻南国生涯尽，厌见西江杀气纒。\n欲买扁舟吴越去，看山看水乐余年。",
        "dynasty": "宋",
        "collection_info": null
    },
    {
        "title": "余往岁与逊叔侍郎同寓广陵靖康元年逊叔守符离余被召过焉未几余守南都逊叔移真定过留数日绍兴二年復同寓临川感念畴昔奉送一首",
        "author": "韩驹",
        "content": "广陵三岁共祠宫，二月帆开上水风。\n北渚荡舟公醉我，南湖张乐我留公。\n岂知去国千山外，又得连墻一笑同。\n丧乱难堪重离别，可无书札问衰翁。",
        "dynasty": "宋",
        "collection_info": null
    },
    {
        "title": "送李献可奉使湖南",
        "author": "韩驹",
        "content": "客居蓬藋绕门深，两岁频闻车马音。\n子壮飞腾日无那，吾衰瘴疠久相侵。\n旧知文力雄青土，想有诗声动绿林。\n归傍玉皇香案立，莫忘江阁共登临。",
        "dynasty": "宋",
        "collection_info": null
    },
    {
        "title": "余为着作郎如莹为司令官舍皆在左掖门外高头坊绍兴四年如莹持节江西道抚相访輙成长句",
        "author": "韩驹",
        "content": "邂逅都城接下风，官居总在日华东。\n门瞻曲角趋朝近，路转高头出局同。\n今日绣衣新使者，晚涂霜鬓旧邻翁。\n一杯无復当时乐，赤县黄图泪眼中。",
        "dynasty": "宋",
        "collection_info": null
    },
    {
        "title": "次韵曾吉父见简",
        "author": "韩驹",
        "content": "往岁沧波转地流，是身如沫信沉浮。\n初闻盗贼奔他境，渐见衣冠集此州。\n病欲深耕归谷口，禅须末句问巗头。\n膺门也自知人喜，有客清真似子不。",
        "dynasty": "宋",
        "collection_info": null
    },
    {
        "title": "六月二十一日子文待制见访热甚追记馆中纳凉故事漫成一首",
        "author": "韩驹",
        "content": "汉阁西头千步廊，与君长夏对胡床。\n阴阴桧色连宫草，寂寂棋声度苑墻。\n细乳分茶纹簟冷，明珠擘芡小荷香。\n身今老病投炎瘴，最忆冰盘贮蔗浆。",
        "dynasty": "宋",
        "collection_info": null
    },
    {
        "title": "送子文待制归蜀",
        "author": "韩驹",
        "content": "家近锦江归未得，见人之蜀便凄然。\n闻君细说开州好，劝我来依刺史贤。\n当路尚多屯虎兕，远湖曾否息戈鋋。\n何时万里云沙静，稳上沙头上水船。",
        "dynasty": "宋",
        "collection_info": null
    },
    {
        "title": "世谓七夕后雨为洗车雨又七夕后鹊顶毛落俗谓架桥致然戏作二绝  其一",
        "author": "韩驹",
        "content": "云阶月地一相过，未抵经年别恨多。\n最恨明朝洗车雨，不令回脚渡天河。",
        "dynasty": "宋",
        "collection_info": null
    },
    {
        "title": "世谓七夕后雨为洗车雨又七夕后鹊顶毛落俗谓架桥致然戏作二绝  其二",
        "author": "韩驹",
        "content": "上界鸾骖鳯驾多，不消野翮强填河。\n可怜无数颠毛落，只得云軿一再过。",
        "dynasty": "宋",
        "collection_info": null
    },
    {
        "title": "夏夜广寿寺偶书  其一",
        "author": "韩驹",
        "content": "水浊山昏暑未清，风枝不动月微明。\n忽惊零露先秋戒，更放蟭蟟一月鸣。",
        "dynasty": "宋",
        "collection_info": null
    },
    {
        "title": "夏夜广寿寺偶书  其二",
        "author": "韩驹",
        "content": "城郭初鸣定夜钟，苾刍过尽法堂空。\n移床独向西南角，卧看琅珰动晚风。",
        "dynasty": "宋",
        "collection_info": null
    },
    {
        "title": "送范叔器次路公弼韵",
        "author": "韩驹",
        "content": "晚涂淹泊向谁论，白髪名卿肯见存。\n雒邑风流余此老，故家文献有诸孙。\n寺连狭径曾倾盖，船拥清溪尚一罇。\n小驻鄱阳未宜远，欲凭书尺问寒温。",
        "dynasty": "宋",
        "collection_info": null
    },
    {
        "title": "送范生",
        "author": "韩驹",
        "content": "万里投殊俗，余生老一丘。\n尚怜之子秀，能慰此翁愁。\n只欲连墻住，胡为下邑留。\n黄尘诗思尽，乞与四山秋。",
        "dynasty": "宋",
        "collection_info": null
    },
    {
        "title": "夏日谢人送酒",
        "author": "韩驹",
        "content": "木末炎风晚更无，火云低傍古城隅。\n正嫌酒作鷄冠赤，洗琖惊看白玉腴。",
        "dynasty": "宋",
        "collection_info": null
    },
    {
        "title": "又谢送鳯团及建茶  其一",
        "author": "韩驹",
        "content": "白髪前朝旧史官，风炉煮茗暮江寒。\n苍龙不復从天下，拭泪看君小鳯团。",
        "dynasty": "宋",
        "collection_info": null
    },
    {
        "title": "又谢送鳯团及建茶  其二",
        "author": "韩驹",
        "content": "山瓶惯识露芽香，细蒻匀排讶许方。\n犹喜晚涂官様在，密罗深碾看飞霜。",
        "dynasty": "宋",
        "collection_info": null
    },
    {
        "title": "嘲蚊",
        "author": "韩驹",
        "content": "物微深可悯，畏雨復兼风。\n适见传呼宠，俄成扑地空。",
        "dynasty": "宋",
        "collection_info": null
    },
    {
        "title": "嘲蝉",
        "author": "韩驹",
        "content": "资身惟朽壤，得意只繁阴。\n浪自声凄急，人谁听汝音。",
        "dynasty": "宋",
        "collection_info": null
    },
    {
        "title": "嘲萤",
        "author": "韩驹",
        "content": "孤光辞腐草，强拟帖天飞。\n中路霜风急，还寻腐草归。",
        "dynasty": "宋",
        "collection_info": null
    },
    {
        "title": "嘲蝇",
        "author": "韩驹",
        "content": "忆昔趋阊阖，朝鸡促晓声。\n何关蝇辈事，也復强飞鸣。",
        "dynasty": "宋",
        "collection_info": null
    },
    {
        "title": "顷年侍立集英殿见周表卿唱名第二客居临川表卿为宜黄丞岁满访别以诗送之",
        "author": "韩驹",
        "content": "往时束带侍明光，曾看挥毫点御床。\n只道骅骝已腾蹋，不知鵰鹗尚摧藏。\n官居四合峰峦雨，驿路千林橘柚霜。\n莫为艰难归故里，汉庭今重甲科郎。",
        "dynasty": "宋",
        "collection_info": null
    },
    {
        "title": "问江西漕使乞酒及牛乳  其一",
        "author": "韩驹",
        "content": "中郎玉节驻江西，饮惯黄封厌赤泥。\n寄与衰翁时一醉，四山摇落雨凄凄。",
        "dynasty": "宋",
        "collection_info": null
    },
    {
        "title": "问江西漕使乞酒及牛乳  其二",
        "author": "韩驹",
        "content": "近闻酥酪出中厨，想肯分留寄病夫。\n不为长斋饭麄粝，暮年消渴亦时须。",
        "dynasty": "宋",
        "collection_info": null
    },
    {
        "title": "冬青",
        "author": "韩驹",
        "content": "离宫见尔近天墀，雨露常私养种时。\n寂寞一株岚雾裏，无人识是万年枝。",
        "dynasty": "宋",
        "collection_info": null
    },
    {
        "title": "谢江州陆签判寄糖蟹  其一",
        "author": "韩驹",
        "content": "故人书札访林泉，郭索相随到酒边。\n未擘团脐先一笑，二螯能覆两觥船。",
        "dynasty": "宋",
        "collection_info": null
    },
    {
        "title": "谢江州陆签判寄糖蟹  其二",
        "author": "韩驹",
        "content": "只讶平原驿使稀，不嗔彭泽寄来迟。\n劝君莫以无肠故，忍见纷纷躁扰时。",
        "dynasty": "宋",
        "collection_info": null
    },
    {
        "title": "次韵吉父曾园梅花  其一",
        "author": "韩驹",
        "content": "路入君家百步香，隔帘初识汉宫粧。\n只疑梦到昭阳殿，一簇轻红绕淡黄。",
        "dynasty": "宋",
        "collection_info": null
    },
    {
        "title": "次韵吉父曾园梅花  其二",
        "author": "韩驹",
        "content": "春风併力着寒梅，浅白轻黄一道开。\n竹屋西头如有路，扶藜不问主人来。",
        "dynasty": "宋",
        "collection_info": null
    },
    {
        "title": "奉酬泉使君寄荔枝子鱼  其一",
        "author": "韩驹",
        "content": "烂红初擘使君盘，走送柴门色未干。\n着意裁诗终不近，遥怜醉眼若为看。",
        "dynasty": "宋",
        "collection_info": null
    },
    {
        "title": "奉酬泉使君寄荔枝子鱼  其二",
        "author": "韩驹",
        "content": "驿骑持书自海旁，开篮剩喜子鱼香。\n红螺紫蛤俱羞避，独许渠侬近酒觞。",
        "dynasty": "宋",
        "collection_info": null
    },
    {
        "title": "送李大夫移宰新喻",
        "author": "韩驹",
        "content": "治声临颍復临川，籍甚临江已预传。\n但怪骅骝在泥滓，会看鸿鴈撇云天。\n杯翻竹叶深留客，浦涨桃花小繫船。\n别后更谁从此老，频将书尺问沉绵。",
        "dynasty": "宋",
        "collection_info": null
    },
    {
        "title": "送翁县丞赴部  其一",
        "author": "韩驹",
        "content": "不谓张罗地，时能问字过。\n欲为衰朽託，将奈别离何。\n比歳开三馆，君才中十科。\n待平澶卫了，加思颂元和。",
        "dynasty": "宋",
        "collection_info": null
    },
    {
        "title": "送翁县丞赴部  其二",
        "author": "韩驹",
        "content": "昔坐甘陵党，频年堕崄巇。\n斯文今烜赫，隐吏已衰迟。\n俊茂推之子，飞腾值圣时。\n诸公宜改观，相国旧深知。",
        "dynasty": "宋",
        "collection_info": null
    },
    {
        "title": "似矩尚书帅桂道由临川赋诗三首贻彦章内翰谨次元韵送行  其一",
        "author": "韩驹",
        "content": "丧乱乖离数，衰慵问讯疏。\n新霜上鬚鬓，老泪湿襟裾。\n忽报迎车骑，遥知奉玺书。\n岂惟谋郄縠，文亦似相如。",
        "dynasty": "宋",
        "collection_info": null
    },
    {
        "title": "似矩尚书帅桂道由临川赋诗三首贻彦章内翰谨次元韵送行  其二",
        "author": "韩驹",
        "content": "有人谈五岭，崷崒象衡庐。\n地长十寻竹，波跳三尺鱼。\n看公罗鈇钺，笑我老耕鉏。\n敢望频书札，相望万里余。",
        "dynasty": "宋",
        "collection_info": null
    },
    {
        "title": "似矩尚书帅桂道由临川赋诗三首贻彦章内翰谨次元韵送行  其三",
        "author": "韩驹",
        "content": "郡戟苍山上，平分二水流。\n四时无疠气，五管有贤侯。\n静契罗公远，禅参帛道猷。\n人生一麾乐，不必向中州。",
        "dynasty": "宋",
        "collection_info": null
    },
    {
        "title": "次韵吉父食笋乳长句  其一",
        "author": "韩驹",
        "content": "酪乳抨来自释宫，流膏散液竹萌中。\n我方厌苦饥虚病，公已深知识界空。",
        "dynasty": "宋",
        "collection_info": null
    },
    {
        "title": "次韵吉父食笋乳长句  其二",
        "author": "韩驹",
        "content": "只漫轑羮送邻舍，岂能搜句搅诗翁。\n山城异味宁长有，却傍春畦撷芥菘。",
        "dynasty": "宋",
        "collection_info": null
    },
    {
        "title": "次韵程待制见简",
        "author": "韩驹",
        "content": "病鹤羞垂翅，疲驽困络头。\n空悬彭泽印，看上汝南州。\n好去营茆栋，相依老荻洲。\n忘忧得佳句，不敢比扶留。",
        "dynasty": "宋",
        "collection_info": null
    },
    {
        "title": "曹山老送笋蕨与诸禅客同食戏成",
        "author": "韩驹",
        "content": "野寺瓶罂至，吾庐水竹幽。\n开缄喜风韵，唤客少淹留。\n蕨带寒山醤，笋兼头子油。\n谁能知许味，一饱併无忧。",
        "dynasty": "宋",
        "collection_info": null
    },
    {
        "title": "送宜黄宰任满赴调  其一",
        "author": "韩驹",
        "content": "故老凋零尽，君犹识了翁。\n深知名节似，不但里闾同。\n政府方交辟，高贤岂久穷。\n他年汝溪上，伴我钓秋风。",
        "dynasty": "宋",
        "collection_info": null
    },
    {
        "title": "送宜黄宰任满赴调  其二",
        "author": "韩驹",
        "content": "听说宜黄政，他邦总不如。\n里门喧诵读，村落罢追胥。\n纵未分侯印，犹当拥使车。\n此诗无丽句，聊代荐贤书。",
        "dynasty": "宋",
        "collection_info": null
    },
    {
        "title": "送张右司赴召",
        "author": "韩驹",
        "content": "老夫晏坐临川寺，五见君为万里行。\n病马不辞遭掣顿，云鹏那復计期程。\n遥知此去常乖隔，莫惜书来访死生。\n早与朝廷定巴蜀，故山迟暮欲归耕。",
        "dynasty": "宋",
        "collection_info": null
    },
    {
        "title": "令人生日以画十六大阿罗汉为寿仍作三颂以祝长年  其一",
        "author": "韩驹",
        "content": "悟得玄机已数年，曾蒙老宿印明禅。\n定知凡物难为寿，故仗高人结胜缘。",
        "dynasty": "宋",
        "collection_info": null
    },
    {
        "title": "令人生日以画十六大阿罗汉为寿仍作三颂以祝长年  其二",
        "author": "韩驹",
        "content": "数枝西国芬陀利，一瓣南天波律香。\n持作诞辰罗汉供，愿如罗汉寿无央。",
        "dynasty": "宋",
        "collection_info": null
    },
    {
        "title": "令人生日以画十六大阿罗汉为寿仍作三颂以祝长年  其三",
        "author": "韩驹",
        "content": "生朝欲作祈年供，长寿玉圭天上来。\n定是从今有家庆，世人传作画图开。",
        "dynasty": "宋",
        "collection_info": null
    },
    {
        "title": "某已被旨移蔡贼起旁郡未果进发今日上城部分民兵阅视战舰口号五首  其一",
        "author": "韩驹",
        "content": "永安城外山危立，赤壁矶边水倒流。\n此地能令阿瞒走，小偷何敢下芦洲。",
        "dynasty": "宋",
        "collection_info": null
    },
    {
        "title": "某已被旨移蔡贼起旁郡未果进发今日上城部分民兵阅视战舰口号五首  其二",
        "author": "韩驹",
        "content": "病守虽闲鬓未苍，尚能谈笑坐胡床。\n指挥一扫妖氛尽，便自关山向汝阳。",
        "dynasty": "宋",
        "collection_info": null
    },
    {
        "title": "某已被旨移蔡贼起旁郡未果进发今日上城部分民兵阅视战舰口号五首  其三",
        "author": "韩驹",
        "content": "昨夜黄州得蜡书，老臣恨已解兵符。\n莫将箭污偷儿血，留与官家北射胡。",
        "dynasty": "宋",
        "collection_info": null
    },
    {
        "title": "某已被旨移蔡贼起旁郡未果进发今日上城部分民兵阅视战舰口号五首  其四",
        "author": "韩驹",
        "content": "百忧前日总熏心，一笑朝来得好音。\n绝域不须遮虏障，今年自有杀胡林。",
        "dynasty": "宋",
        "collection_info": null
    },
    {
        "title": "某已被旨移蔡贼起旁郡未果进发今日上城部分民兵阅视战舰口号五首  其五",
        "author": "韩驹",
        "content": "沙场腊送亡胡，泽国春生贺汉年。\n说与胡儿莫轻出，黄冈直下有戈船。",
        "dynasty": "宋",
        "collection_info": null
    },
    {
        "title": "咸平生日  其一",
        "author": "韩驹",
        "content": "昔年亲擢校书郎，夜梦苍龙绕屋梁。\n异时那知今日应，六龙深驻载赓堂。",
        "dynasty": "宋",
        "collection_info": null
    },
    {
        "title": "咸平生日  其二",
        "author": "韩驹",
        "content": "已向丛霄侍玉宸，朅来端为付经纶。\n不须更说人间事，曾是仙中第一人。",
        "dynasty": "宋",
        "collection_info": null
    },
    {
        "title": "题孙邵王摩诘渡水罗汉",
        "author": "韩驹",
        "content": "问渠褰裳欲何往，仓惶徙倚沧江上。\n至人入水固不濡，何以有此恐怖状。\n我知摩诘意未真，欲以笔端调世人。\n此水此渡俱非实，摩诘亦未尝下笔。",
        "dynasty": "宋",
        "collection_info": null
    },
    {
        "title": "绝句",
        "author": "韩驹",
        "content": "天寒候雁作行远，沙晚浴鳬相对眠。\n松醪朝醉復暮醉，江月上弦仍下弦。",
        "dynasty": "宋",
        "collection_info": null
    },
    {
        "title": "咏太平宰相",
        "author": "韩驹",
        "content": "万里青霄发轫时，骅骝绝足看奔驰。\n太平宰相何人识，惟有巫咸得预知。",
        "dynasty": "宋",
        "collection_info": null
    },
    {
        "title": "代妓送葛亚卿",
        "author": "韩驹",
        "content": "刘郎底事去匆匆，花有深情只暂红。\n弱质未应贪结子，细思须恨五更风。",
        "dynasty": "宋",
        "collection_info": null
    },
    {
        "title": "赠向巨源",
        "author": "韩驹",
        "content": "老子真祠地，君来觅纸题。\n文如士衡后，年与正平齐。\n闻说钟陵郡，官居章水西。\n涪翁诗律在，佳处可提携。",
        "dynasty": "宋",
        "collection_info": null
    },
    {
        "title": "改王智兴诗",
        "author": "韩驹",
        "content": "三十年前一乞儿，荆公曾为替梅诗。\n如今输了无人替，莫向金陵更下棋。",
        "dynasty": "宋",
        "collection_info": null
    },
    {
        "title": "八月十五夜小雨同二弟作",
        "author": "韩驹",
        "content": "去年看月思君处，醉后狂歌和影舞。\n今年与君待月时，金樽未尽雨催诗。\n乐事良辰难并有，一生费诗仍费酒。\n君不见绿幕朱帘蜡炬香，何须拂地觅孤光。",
        "dynasty": "宋",
        "collection_info": null
    },
    {
        "title": "八月十四日夜作",
        "author": "韩驹",
        "content": "三更欲眠灯挂壁，被冷何曾双脚直。\n西风一夜枕边鸣，令我下床三嘆息。\n君莫悲秋且自悲，朱颜白髮来相随。\n天公造作悲欢事，要令百岁如狂痴。\n达人大观无不可，岂合坐受天公欺。\n我惭无处看明月，一掌荒庭秋草没。\n去年忆上黄神山，笑看万里清光发。",
        "dynasty": "宋",
        "collection_info": null
    },
    {
        "title": "次韵张子文中秋夜月",
        "author": "韩驹",
        "content": "平湖下明月，湛如奁湿银。\n遥怜钟陵客，卧看繁台云。\n我欲故山去，向来车已巾。\n淹留属中秋，顾愁愁单身。\n停杯问青天，谁驾此玉轮。\n分光到蓬屋，殷勤月夫人。\n张郎嗜读书，占毕闻比邻。\n胡为嘆今夕，长歌击匏尊。\n似君岂终穷，努力逢休辰。\n他年和此唱，寄我东南垠。",
        "dynasty": "宋",
        "collection_info": null
    },
    {
        "title": "春二首  其一",
        "author": "韩驹",
        "content": "春风吹绿原头草，草色雨余晴更好。\n堂前帘静燕初忙，江上麦齐蚕欲老。\n腐儒饱食欣自得，日长但酣春昼眠。\n户屦无人足清绝，觉来幽响落山泉。",
        "dynasty": "宋",
        "collection_info": null
    },
    {
        "title": "春二首  其二",
        "author": "韩驹",
        "content": "东风着物犹未惊，忽听林间鹎鵊鸣。\n濑水生波先泛泛，烧痕破暖渐青青。\n农家且喜春耕足，未晓呼儿饭黄犊。\n谁家跃马来探春，却笑澜翻啼布谷。",
        "dynasty": "宋",
        "collection_info": null
    },
    {
        "title": "秋",
        "author": "韩驹",
        "content": "秋风淅淅摇密竹，乍觉凉生洗炎溽。\n豆田雨过麦毛肥，苹渚风轻浪痕蹙。\n田家社日试新篘，相过一饭百在忧。\n却笑儒生真自苦，髪如衰草不胜秋。",
        "dynasty": "宋",
        "collection_info": null
    },
    {
        "title": "题曾公卷采菊图",
        "author": "韩驹",
        "content": "九日东篱采落英，白衣遥见眼能明。\n向令自有杯中物，一段风流可得成。",
        "dynasty": "宋",
        "collection_info": null
    },
    {
        "title": "雪",
        "author": "韩驹",
        "content": "此时造化何容易，终日飘零似等闲。\n截断琼田余白水，放开琪树出青山。",
        "dynasty": "宋",
        "collection_info": null
    },
    {
        "title": "咏千叶桃",
        "author": "韩驹",
        "content": "灼灼开元销恨花，连昌春苑盛恩华。\n如今妖艷无人比，笑倚东风日自斜。",
        "dynasty": "宋",
        "collection_info": null
    },
    {
        "title": "桃",
        "author": "韩驹",
        "content": "云锦涨春坞，霞绡炫夕阳。\n东风多乐意，不特为红芳。",
        "dynasty": "宋",
        "collection_info": null
    },
    {
        "title": "梅",
        "author": "韩驹",
        "content": "断堑疏篱一水滨，压枝冰雪眼中春。\n悬知东阁一端兴，不减扬州千载人。\n晚岁风霜从惨淡，寒梢气象自清真。\n此来定做西湖梦，疏影横斜访旧邻。",
        "dynasty": "宋",
        "collection_info": null
    },
    {
        "title": "岩桂花",
        "author": "韩驹",
        "content": "瀹雪凝酥点嫩黄，蔷薇清露染衣裳。\n西风扫尽狂蜂蝶，独伴天边桂子香。",
        "dynasty": "宋",
        "collection_info": null
    },
    {
        "title": "上辛太尉生辰诗",
        "author": "韩驹",
        "content": "昭代羣龙用，名家奕世昌。\n储精生辅佐，挺秀诞忠良。\n鬰鬰充闾瑞，荧荧照室祥。\n莲花雄址峻，竹箭庆源长。\n硕德宜廊庙，英材合栋梁。\n公清凌颢气，严肃厉秋霜。\n莲宝符千载，威名瞻赡八方。\n量陂吞玉海，言派泻银潢。\n功业彝章显，谋猷棣萼芳。\n检身金井洁，落节翠𪤋骧。\n列郡依仁牧，千英服智囊。\n精忠裨主圣，膏泽致时康。\n邓禹重兴汉，汾阳再造唐。\n公心平国是，戮力振朝纲。\n斧钺安南服，威棱振北疆。\n温恭谦节着，仁惠德风扬。\n鸑鷟金昆盛，貔貅虎旅强。\n望风辞印绶，当路悚豺狼。\n电扫除妖孽，雷驱息叛亡。\n一心仁以厚，五福寿而臧。\n论议留青简，勋庸纪太常。\n鸿恩非易报，盛德固难忘。\n便合持枢极，那容着海乡。\n庄椿祈不老，辽鹤竚来翔。\n愿向中书府，年年荐寿觞。",
        "dynasty": "宋",
        "collection_info": null
    },
    {
        "title": "上丘漕司生辰诗",
        "author": "韩驹",
        "content": "淮海钟神秀，逢时出伟人。\n熊罴符吉梦，弧矢记佳辰。\n瑞世仪丹凤，占祥得石麟。\n心田平若砥，学海阔无津。\n道任司衡重，儒传孟氏醇。\n雄文追灏噩，雅意藴经纶。\n大策登商第，英名动搢绅。\n含香登粉署，画诺拥朱轮。\n画戟罄竹难书称远，星轺宠数频。\n一时推厚德，列郡仰深仁。\n櫜紫殊恩近，官黄墨诏新。\n风云看际会，廊庙喜同寅。\n寿斝霞纹细，香莲露脸匀。\n愿赓难老颂，阅岁等庄椿。",
        "dynasty": "宋",
        "collection_info": null
    },
    {
        "title": "上鲜于使君生辰诗",
        "author": "韩驹",
        "content": "惟昔高唐梦，熊罴召吉占。\n气钟西蜀秀，时应仲秋严。\n江汉挥麈尾，风云起笔尖。\n微词追屈宋，精义到黄炎。\n操履禁寒柏，名声耿衣蟾。\n击强雕鹗健，治剧鸊鹈铦。\n使者旌旄易，将军印绶添。\n鸳鸯随步武，虎豹入韬钤。\n锦覆郎官被，彤垂太守襜。\n两行分蜜炬，十里上珠帘。\n礼士尝悬榻，诛奸忽奋髯。\n雨堂昏绛帐，风帙乱牙籤。\n银汉星初焕，金茎露已霑。\n欢声连北固，寿邑更东渐。\n丽句充文几，奇香溢玉奁。\n簪绅五福具，樽俎四夷兼。\n贱子真殊幸，清标获屡觇。\n谈蒙雕朽木，猥辱画无盐。\n嘉运方熙洽，英才岂滞淹。\n伫公归法从，斯道慰民瞻。",
        "dynasty": "宋",
        "collection_info": null
    },
    {
        "title": "上钟太守生辰诗",
        "author": "韩驹",
        "content": "道在轲雄出，时平稷契生。\n荆山方秀整，金气与高明。\n磊落难藏器，峥嵘易得名。\n宏才须视草，大手本调羹。\n欲赋龙骧远，方看凤翥横。\n海门迎五马，桂岭换双旌。\n渐许含香侍，宁为剖竹行。\n悠悠真任物，扰扰不关情。\n札有十行赐，政应期月成。\n风流前辈似，文采后来倾。\n日月开黄道，云烟焕赤城。\n还朝充柱石，与世作权衡。\n仙果千年实，洪涛几度清。\n于公一俯仰，几杖表余荣。",
        "dynasty": "宋",
        "collection_info": null
    },
    {
        "title": "上赵倅生辰诗",
        "author": "韩驹",
        "content": "世运千龄遇，皇图永绍休。\n天方祚尧舜，家自产伊周。\n戟路炎风转，弧门喜气浮。\n九苞惟得凤，三日已窥牛。\n祖牒绵瓜瓞，亲庭结冕旒。\n朱轓资佐理，黄屋得分忧。\n白贺才名远，毛原德业优。\n维城流雅咏，戏綵晢民讴。\n暂出丞侯度，行归炳帝猷。\n职堪调玉铉，名已覆金瓯。\n甲第开华旦，琼筵盛荐羞。\n宝钗分乐队，珠玉萃宾游。\n龟鹤齐称寿，觥船递献酬。\n后天长不老，仙袂拍浮丘。",
        "dynasty": "宋",
        "collection_info": null
    },
    {
        "title": "上何太宰生辰诗二首  其一",
        "author": "韩驹",
        "content": "斗杓西揭柄，南吕已飞灰。\n芝室占熊梦，蓬山挺梓材。\n世欣金鷟见，人庆玉麟来。\n天意非难料，行看位上台。",
        "dynasty": "宋",
        "collection_info": null
    },
    {
        "title": "上何太宰生辰诗二首  其二",
        "author": "韩驹",
        "content": "皇穹符宝运，嵩岳降真贤。\n明月中秋后，黄花九日前。\n潭潭新紫府，迭迭旧青毡。\n遐想云椿庆，春秋合几年。",
        "dynasty": "宋",
        "collection_info": null
    },
    {
        "title": "上卢运使生辰二四首  其一",
        "author": "韩驹",
        "content": "有玉山自辉，无蠹木不疾。\n人心渺难测，天理坐可必。\n我公仁者静，寿骨已崷嵂。\n岂比山泽儒，辛苦饵芝朮。",
        "dynasty": "宋",
        "collection_info": null
    },
    {
        "title": "上卢运使生辰二四首  其二",
        "author": "韩驹",
        "content": "千载一生贤，嘉会不易得。\n自从悬弧矢，称愿倾一国。\n紫芝眉宇秀，见者总归德。\n正如尧絃风，一鼓解愠色。",
        "dynasty": "宋",
        "collection_info": null
    },
    {
        "title": "上卢运使生辰二四首  其三",
        "author": "韩驹",
        "content": "袖有调元手，辱使江之湄。\n雅怀兼三王，起问夜何其。\n行当发余藴，陶铸皋与夔。\n功名格上帝，黄髪齿復儿。",
        "dynasty": "宋",
        "collection_info": null
    },
    {
        "title": "上卢运使生辰二四首  其四",
        "author": "韩驹",
        "content": "春风桃李花，结实老人候。\n桃李初不言，人迹自奔走。\n恭惟大雅姿，笃实谢雕镂。\n使之立本朝，一世可仁寿。",
        "dynasty": "宋",
        "collection_info": null
    },
    {
        "title": "上富枢密生辰诗",
        "author": "韩驹",
        "content": "尝闻郑公声迹留契丹，忠义肝胆人所难。\n生民莫识兵革面，坐令中国如石盘。\n英灵钟禀固有异，端拜而议独胆寒。\n在天景星地朱草，无乃嘉瑞之鬰蟠。\n郑公遗范后必大，飞木架学罄苑兰。\n朝廷搜猎不待次，枢柄足办谈笑间。\n幸令天下已妥贴，梦寐聊以寄东山。\n小春桃花破红萼，和气帘幕风轻帆。\n降嵩孕昴掩周汉，酒杯潋滟香初阑。\n復闻五福一日寿，但愿膺此比鹤鸾。\n亟随环召归禁密，发挥事业安尘寰。",
        "dynasty": "宋",
        "collection_info": null
    },
    {
        "title": "上司空生辰诗",
        "author": "韩驹",
        "content": "君不见玉皇殿上麒麟儿，掣开金锁驰如飞。\n紫府洞中寻不见，人间轻跳何之奇。\n又不见越王台上真山岛，簇簇灵光如焰火。\n骊龙腾踏上天池，透出月明珠一颗。\n似此嘉祥世希有，今朝放入贤侯手。\n长庚应向梦中来，还信嵩童重台否。\n欲知仁政多阴骘，瑞气融融霭春日。\n广寒宫裏旧灵根，昨夜新枝抽第一。",
        "dynasty": "宋",
        "collection_info": null
    },
    {
        "title": "上陈龙图生辰诗",
        "author": "韩驹",
        "content": "参差鸳瓦对清霜，玉虬荐瑞初腾骧。\n三山一夜应图谶，晓来沙碛堪褰裳。\n荧煌戟户挂弧矢，瑞气氤氲结霞绮。\n帝令来作金鼎和，趁得寒梅雪香蕊。\n精神照坐神仙，滔滔挥翰倾何源。\n杜诗韩笔继骚雅，凤髓鸾胶室世传。\n皇皇辔骆耀乡国，春逐霜蹄满南陌。\n禁城龙阁俨书图，班近天颜还咫尺。\n泥书细札九天飞，好看锦衣荣衮知。\n亨时得路方平坦，沙堤斝错黄金羁。\n年年爱日回南陆，庆寿阶庭照兰玉。\n南极仙翁识姓名，星宫曾见刊琼箓。",
        "dynasty": "宋",
        "collection_info": null
    },
    {
        "title": "上丘郎中生辰诗",
        "author": "韩驹",
        "content": "琅玡崒嵂神仙居，云中缥缈飞双鳬。\n玉皇步虚求真儒，翱翔万里朝皇都。\n金门待诏登公车，彤墀耿耿摅良谟。\n宠光已览升荣途，握兰华省岁云徂。\n下怜民物来剖符，宽即不猛鞭用蒲。\n熏陶一味清和敷，报政尝闻帝曰俞。\n要令仁风及海隅，光华玉节徯来苏。\n黄童白叟争欢呼，不须輓粟更飞刍。\n已见年丰乐有余，玉宇风清化日舒。\n宝炉烟袅度垂弧，凭谁为我倩麻姑，满泛金波倒玉壶。\n愿君不老八千岁，何啻二十四考居中书。",
        "dynasty": "宋",
        "collection_info": null
    },
    {
        "title": "上丘漕使生辰诗",
        "author": "韩驹",
        "content": "金蜀自昔称遐封，师帅敢是流尝泽通。\n严宸轸虑文轨同，绣荣遣宣仁风。\n思皇储精动上穹，炎正重开神降嵩。\n天姿有道和气融，许国纯诚嘉且忠。\n暂借经纶粉省中，輶轩一动竦疲癃。\n诏书诞布恩庞洪，穷谷濒川靡不蒙。\n取予转输公帑充，敛匪加民用度丰。\n乐育菁莪泮水宫，青衿咸仰百川东。\n钦哉美意奉渊衷，多取平反囹圄空。\n名利全归干制功，良法通商来往憧。\n迭组重龟问望隆，诵有舆人谣有童。\n但闻载途祝我公，遐龄实惠俱无穷。",
        "dynasty": "宋",
        "collection_info": null
    },
    {
        "title": "上漕使生辰诗",
        "author": "韩驹",
        "content": "于皇圣运齐中兴，地应岳渎天垂星。\n储灵韫异一发越，中和备体生奇英。\n清淮无波万濑肃，纤云四卷澄水玉。\n熏风庭院倏经秋，长庚入梦祥光烛。\n童年气韵已不羣，四座愕视天麒麟。\n兰筋劲翮翔万里，蓬山锦帐皆弥纶。\n五袴兴谣谥三郡，筠秦东瓯渐泽润。\n褰帏便使八州清，光华併管三司峻。\n高怀违俗星斗寒，伟度照人云梦宽。\n刑清财阜治尤最，天语璇题永不刊。\n夜观三极三台上，玉节光芒迩天杖。\n浮丘自是地行仙，天遣夔龙助君相。\n仲舒简古帝所思，弱翁治行已深知。\n粉泽典章混文轨，燕许大手非公谁。\n维南不为承恩祝，直为苍现并蒙福。\n致君尧舜亿千龄，颂声徧写南山竹。",
        "dynasty": "宋",
        "collection_info": null
    },
    {
        "title": "上王太守生辰诗",
        "author": "韩驹",
        "content": "碧落仙家琼树枝，传芳何处庆云低。\n人间凤历将移朔，天上瑶光欲转西。\n丹穴巢空骞瑞翼，渥漥波涨奋霜蹄。\n堂堂风骨端如岳，凛凛神姿秀入奎。\n紫殿文章惊独步，黄金名字最先题。\n袖将月窟三春桂，踏尽云头万级梯。\n北阙一麾新出守，南州五马总骄嘶。\n铃斋玉麈清谈笑，晏馆金花贴鼓鼙。\n诗焰迸腾昏日月，酒觞沉困吸虹蜺。\n未能度岭寻真去，直欲枯潭觅剑携。\n千里暂烦倾皂盖，九重终看步沙堤。\n吏情何以为公颂，祇赋嵩高与寿齐。",
        "dynasty": "宋",
        "collection_info": null
    },
    {
        "title": "上黄倅生辰诗",
        "author": "韩驹",
        "content": "羣阴剥尽阳方回，石麟应期天上来。\n尽钟粹美入骨骨，余妍散向江头梅。\n梅花冷艷排风雪，相映姿韵俱琼瑰。\n会将风味归鼎鼐，均调正属经纶才。\n令辰祝颂喧瑶席，共把梅花寿千百。\n愿公长与此花枝，岁岁相逢无纪极。",
        "dynasty": "宋",
        "collection_info": null
    },
    {
        "title": "上傅守生辰诗",
        "author": "韩驹",
        "content": "于公向日多阴德，扶持自是神明力。\n积善衮衮生公侯，神仙中人不易得。\n此夜长天降瑞星，贤佐乘时为国生。\n秋水为神玉为骨，士林皆贺振佳声。\n申伯默储嵩岳气，玉山照人光彩异。\n北斗以南能几人，风尘外物岩廊器。\n公之才业天下奇，照山生玉水生犀。\n公禀英灵真间出，气象往往干云霓。\n谢安肯为苍生起，文采风流今尚尔。\n太学名华入紫宸，妙年历落青云士。\n麟台公监旧仙郎，小郡何烦凤翼张。\n诏书擢守二千石，缇骑千里照路傍。\n朝廷清明天子圣，下车先使奸豪静。\n玉麟春踏武阳花，年丰千里无夜惊。\n金章紫绶照青春，俭节清明绝世伦。\n乡闾礼逊已成俗，樽俎谈笑多嘉宾。\n歌咏琅琅振金石，风生万里华胥国。\n坐令白日生春辉，长与圣明恢寿域。\n一杯相属时初冬，正在干坤和气中。\n感君生日遥称寿，百岁须齐卫武公。\n使君高谊驱今古，岁之旱兮待公雨。\n九重明主正思贤，吾君英济超光武。\n鰲殿沉沉玉锁关，寿星元在碧霄间。\n黄阁此行膺大任，祇对吟咏祝南山。",
        "dynasty": "宋",
        "collection_info": null
    },
    {
        "title": "上太师公相生辰诗十首  其一",
        "author": "韩驹",
        "content": "地灵人杰产忠良，瑞霭龙蟠虎踞乡。\n天欲中兴神降岳，世将嘉靖弼生商。\n和羹早报梅花信，寿酒先飞柏叶觞。\n笑指山南成带砺，庞眉与国等绵长。",
        "dynasty": "宋",
        "collection_info": null
    },
    {
        "title": "上太师公相生辰诗十首  其二",
        "author": "韩驹",
        "content": "运钟百六扰神州，国祚当时剧赘旒。\n独藉奇材支大厦，允资巨力障横流。\n啸呼左袒安刘氏，指顾南冠絷楚囚。\n整顿干坤康济了，千龄翊宇永同休。",
        "dynasty": "宋",
        "collection_info": null
    },
    {
        "title": "上太师公相生辰诗十首  其三",
        "author": "韩驹",
        "content": "扬眉吐气快生风，万里归来虎帐中。\n竭节任公营大计，解纷排难激丹衷。\n只凭忠信行蛮貊，遂使声名等岱崧。\n一德一心天所佑，定知福寿享无穷。",
        "dynasty": "宋",
        "collection_info": null
    },
    {
        "title": "上太师公相生辰诗十首  其四",
        "author": "韩驹",
        "content": "交欢邻国独推诚，不顾流言断必行。\n直欲生灵跻寿域，聊将干舞解平城。\n坐扶国祚齐箕翼，立挽天河洗甲兵。\n和议一成夷夏福，苍生击壤咏昇平。",
        "dynasty": "宋",
        "collection_info": null
    },
    {
        "title": "上太师公相生辰诗十首  其五",
        "author": "韩驹",
        "content": "谈笑能令国势强，一时忠义凛秋霜。\n挽回騩驭还长乐，直把鸿勋纪太常。\n问寝东朝宫殿晓，来庭北使塞垣长。\n辅成孝弟光寰宇，竹帛仍传万世芳。",
        "dynasty": "宋",
        "collection_info": null
    },
    {
        "title": "上太师公相生辰诗十首  其六",
        "author": "韩驹",
        "content": "跋扈骄矜势纠纷，兵威不戢定将焚。\n权归宥密消兵衅，力扫欃枪息祲氛。\n鸿剑将军休画策，捧觞都护罢论勋。\n四方廊庙无余事，咸仰伊周辅圣君。",
        "dynasty": "宋",
        "collection_info": null
    },
    {
        "title": "上太师公相生辰诗十首  其七",
        "author": "韩驹",
        "content": "偃伯灵台涤翳昏，太平有象更何言。\n百神禋祀承天贶，万里调元识定尊。\n復见汉仪难并举，请观周乐足同论。\n秉钧当轴诚知体，坐使先生道满门。",
        "dynasty": "宋",
        "collection_info": null
    },
    {
        "title": "上太师公相生辰诗十首  其八",
        "author": "韩驹",
        "content": "骑壒蒙蒙一洗空，恢崇儒馆阐文风。\n正当世祖投戈际，远迈元和沸鼎中。\n坐使车书同万里，行看冠盖袭诸戎。\n我公勋业追王佐，岂比区区颂泮宫。",
        "dynasty": "宋",
        "collection_info": null
    },
    {
        "title": "上太师公相生辰诗十首  其九",
        "author": "韩驹",
        "content": "勤劳王室见周公，报赐宜膺曲阜封。\n兆见维秦符佐命，祥开有魏庆畴庸。\n申加井赋思方洽，倍衍圭腴赏正浓。\n一德君臣千载遇，九州四海仰云龙。",
        "dynasty": "宋",
        "collection_info": null
    },
    {
        "title": "上太师公相生辰诗十首  其一○",
        "author": "韩驹",
        "content": "手扶日月补圜穹，锡第庸旌再造功。\n乐奏钧天迎骑拥，诗歌湛露晏堂丰。\n属车临幸龙颜喜，拔宅飞升帝眷隆。\n燕雀非惟依託计，华夷亿万赖帡幪。",
        "dynasty": "宋",
        "collection_info": null
    },
    {
        "title": "上太师公相生辰诗",
        "author": "韩驹",
        "content": "鹫岭云何锡杖飞，汉家社稷要扶持。\n衮衣人共尊姬旦，木铎天将以仲尼。\n亿万生灵俱再造，百年寿考復奚缺。\n欲枯沧海濡秋兔，来写门生献寿诗。",
        "dynasty": "宋",
        "collection_info": null
    },
    {
        "title": "上蔡太师生辰诗四首  其一",
        "author": "韩驹",
        "content": "五百年来间气钟，堂堂皎月众星中。\n钧陶四海规模大，心膂三朝礼貌隆。\n寿杖特尊黄髪老，衮衣重拜黑头翁。\n彭聃岂足为遐算，直与昇平到不穷。",
        "dynasty": "宋",
        "collection_info": null
    },
    {
        "title": "上蔡太师生辰诗四首  其二",
        "author": "韩驹",
        "content": "燕雀同欣大厦成，公归何处不欢声。\n全将和气还羣物，不放纤尘点太清。\n人指灵椿期寿考，天将神鼎待功名。\n诞辰正得三阳节，已与东君助发生。",
        "dynasty": "宋",
        "collection_info": null
    },
    {
        "title": "上蔡太师生辰诗四首  其三",
        "author": "韩驹",
        "content": "君王正殿压金鰲，一品师臣待赭袍。\n万世规模神鼎重，八年勋业泰山高。\n崇宁枢筦联领翼，大观蓬山擢凤毛。\n介寿几何词谩费，为公仙谷问蟠桃。",
        "dynasty": "宋",
        "collection_info": null
    },
    {
        "title": "上蔡太师生辰诗四首  其四",
        "author": "韩驹",
        "content": "天遣飞仙下九州，儗伦慎勿汉唐求。\n他年吕望应黄髪，今日周公尚黑头。\n夹辅元勋归玉铉，太平余事入银鈎。\n庆河一派莆阳水，长绕壶山滚滚流。",
        "dynasty": "宋",
        "collection_info": null
    },
    {
        "title": "去黄州日",
        "author": "韩驹",
        "content": "经营一顷将归老，眷恋群山为少留。\n百日使君无足忆，空余诗句在江城。",
        "dynasty": "宋",
        "collection_info": null
    },
    {
        "title": "题李白画像",
        "author": "韩驹",
        "content": "玉堂学士今刘向，禁直岧嶤九天上。\n不须对此融心神，会植青藜夜相访。",
        "dynasty": "宋",
        "collection_info": null
    },
    {
        "title": "寿郑丞相",
        "author": "韩驹",
        "content": "岁在渊献牵牛中，月缺其圆夜无风。\n不知魏分此何夕，瑞光千丈如长虹。\n乃是绛阙来荣公，仙宫羽卫纷层空。\n荣公鼎轴三朝老，活国时推第一功。\n已见指挥收北地，曾闻谈笑却西戎。\n震风凌雨士奔走，十年分与为帡幪。\n阴功隐德乃如此，故应福禄来无穷。\n朝来宝阁动喜气，黄云赤雾相溟蒙。\n紫衣贵人押君赐，琥珀酒艷琉璃钟。\n小儒荷恩与称述，诗自老来殊不工。\n献公以九皋之仙鹤，祝公以万仞之乔松。\n愿公寿与宋无极，剑履日在明光宫。",
        "dynasty": "宋",
        "collection_info": null
    },
    {
        "title": "湘山",
        "author": "韩驹",
        "content": "湘南第一境，山水足娱人。\n塔占飞来石，僧留过去身。\n云泉苍壁曙，竹树绛园春。\n羡尔安禅客，翛然不受尘。",
        "dynasty": "宋",
        "collection_info": null
    },
    {
        "title": "句  其一",
        "author": "韩驹",
        "content": "穷如老鼠穿牛角，拙似鮎鱼上竹竿。",
        "dynasty": "宋",
        "collection_info": null
    },
    {
        "title": "句  其二",
        "author": "韩驹",
        "content": "车骑拥西畴。",
        "dynasty": "宋",
        "collection_info": null
    },
    {
        "title": "句  其三",
        "author": "韩驹",
        "content": "船拥清溪尚一樽。\n以上宋陆游《老学庵笔记》卷九。",
        "dynasty": "宋",
        "collection_info": null
    },
    {
        "title": "句  其四",
        "author": "韩驹",
        "content": "劝我卷风金叵罗。",
        "dynasty": "宋",
        "collection_info": null
    },
    {
        "title": "句  其五",
        "author": "韩驹",
        "content": "海棠不入草堂手。",
        "dynasty": "宋",
        "collection_info": null
    },
    {
        "title": "句  其六",
        "author": "韩驹",
        "content": "麦天晨气润，况復雨频频。",
        "dynasty": "宋",
        "collection_info": null
    },
    {
        "title": "句  其七",
        "author": "韩驹",
        "content": "冥冥沙水雁初下，猎猎菰蒲秋向深。",
        "dynasty": "宋",
        "collection_info": null
    },
    {
        "title": "句  其八",
        "author": "韩驹",
        "content": "晓猿啼破千岩翠，古木阴成一径幽。",
        "dynasty": "宋",
        "collection_info": null
    },
    {
        "title": "句  其九",
        "author": "韩驹",
        "content": "饥肠不贮酒，冻粟自生春。",
        "dynasty": "宋",
        "collection_info": null
    },
    {
        "title": "句  其一○",
        "author": "韩驹",
        "content": "县古槐根露，官清马骨高。",
        "dynasty": "宋",
        "collection_info": null
    },
    {
        "title": "句  其一一",
        "author": "韩驹",
        "content": "风流要是贤公子，白晳仍为美少年。",
        "dynasty": "宋",
        "collection_info": null
    },
    {
        "title": "句  其一二",
        "author": "韩驹",
        "content": "止应独有江山秀，合自都无廊庙心。",
        "dynasty": "宋",
        "collection_info": null
    },
    {
        "title": "句  其一三",
        "author": "韩驹",
        "content": "樵策初无主，鸡豚各认家。",
        "dynasty": "宋",
        "collection_info": null
    },
    {
        "title": "句  其一四",
        "author": "韩驹",
        "content": "雨暗阶前路，苔冶林外家。",
        "dynasty": "宋",
        "collection_info": null
    },
    {
        "title": "句  其一五",
        "author": "韩驹",
        "content": "月中有女曾分种，世上无花敢鬬香。",
        "dynasty": "宋",
        "collection_info": null
    },
    {
        "title": "句  其一六",
        "author": "韩驹",
        "content": "人间八月秋光好，芙蓉溪上春酣酣。",
        "dynasty": "宋",
        "collection_info": null
    },
    {
        "title": "句  其一七",
        "author": "韩驹",
        "content": "宛陵堂下探梅时。",
        "dynasty": "宋",
        "collection_info": null
    },
    {
        "title": "句  其一八",
        "author": "韩驹",
        "content": "冰壶骨相自清臞。",
        "dynasty": "宋",
        "collection_info": null
    },
    {
        "title": "句  其一九",
        "author": "韩驹",
        "content": "嵩岳降真贤。",
        "dynasty": "宋",
        "collection_info": null
    },
    {
        "title": "句  其二○",
        "author": "韩驹",
        "content": "洪府西山最景奇。",
        "dynasty": "宋",
        "collection_info": null
    },
    {
        "title": "句  其二一",
        "author": "韩驹",
        "content": "孤舟晚扬湖光裏，衰草斜阳无恨意。",
        "dynasty": "宋",
        "collection_info": null
    },
    {
        "title": "句  其二二",
        "author": "韩驹",
        "content": "连山横截展一臂，为我障断西南夷。",
        "dynasty": "宋",
        "collection_info": null
    },
    {
        "title": "哀高永年战没",
        "author": "黄友",
        "content": "粉身碎骨事无难，祇为君恩重泰山。\n风淡月明都护府，功名千古在人间。",
        "dynasty": "宋",
        "collection_info": null
    },
    {
        "title": "咏风",
        "author": "黄友",
        "content": "不假玄冥力，乘空散寂寥。\n声雄秦塞鼓，势撼浙江潮。\n落日衔山嘴，浮云亚陇腰。\n鹏程如借便，九万看扶摇。",
        "dynasty": "宋",
        "collection_info": null
    },
    {
        "title": "句",
        "author": "王履",
        "content": "矫首向天兮天卒无言，忠臣死难兮死亦何愆。",
        "dynasty": "宋",
        "collection_info": null
    },
    {
        "title": "杜鹃",
        "author": "郑瑴",
        "content": "杜鹃飞飞无定栖，寄巢生子百鸟依。\n园林花老昼夜啼，安得百鸟挟以归。",
        "dynasty": "宋",
        "collection_info": null
    },
    {
        "title": "浙源山",
        "author": "权邦彦",
        "content": "一抹冷云遮岭半，千章古木满岩隈。\n山深林合失昏昼，路转溪迴迷去来。\n鹰隼翻空何事击，猿猱缘壁为谁哀。\n此行步步山寮界，归雁诗图相对开。",
        "dynasty": "宋",
        "collection_info": null
    },
    {
        "title": "乐平道中",
        "author": "权邦彦",
        "content": "稻米流脂姜紫芽，芋魁肥白蔗糖沙。\n村村沽酒唤客吃，并舍有溪鱼可叉。\n枹鼓不鸣盗贼少，鸡豚里舍语声哗。\n赛神还了今年愿，又整明年龙骨车。",
        "dynasty": "宋",
        "collection_info": null
    },
    {
        "title": "二月九日游百门泉览□由殿院有诗刻石因用其韵书之并律诗奉呈  其一",
        "author": "权邦彦",
        "content": "西山□人巧相逼，兴欲乘风先两腋。\n犯寒策马古共城，未见春林眩红碧。\n土膏浮焰远沄沄，野烧旧痕明皪皪。\n造幽忽觉累物异，心莹如澄眼如拭。\n山根出泉泉涌窦，泓此一样玻璃色。\n炯然毛髪立可数，我欲探之还杖植。\n郦元水经陆羽品，甲乙未许来轻敌。\n径须乘夜□□□，□试飞桡拨云迹。\n寒垣奔□□长□，□帽多尘更吹炙。\n偶来娱此得闲旷，尘土自无何用涤。\n境清意彻两相会，坐对行吟一倾臆。\n鸥鹭飞浮亦闲暇，知我忘机羣可人。\n拟将笔力出□□，□□才□费雕刻。\n荒乘野逸不知倦，是乐箇中真自适。\n暮归穿邑惊市人，应笑新迁二千石。",
        "dynasty": "宋",
        "collection_info": null
    },
    {
        "title": "二月九日游百门泉览□由殿院有诗刻石因用其韵书之并律诗奉呈  其二",
        "author": "权邦彦",
        "content": "眼看绿凈思悠哉，绉縠圆珠串欲裁。\n舡稳恍如云外去，鸟飞惊自鑑中来。\n浺瀜陂浸秦山碎，觱沸泉萦济水回。\n何似此闲弄明月，月中长啸有高台。",
        "dynasty": "宋",
        "collection_info": null
    },
    {
        "title": "游洞庭山",
        "author": "李弥大",
        "content": "山浮羣玉碧空沉，万顷光涵几许深。\n梵剎楼台嘘海蜃，洞天日月浴丹金。\n秋林结缘留连赏，春坞藏红次第吟。\n拟泛一舟追范蠡，从来世味不关心。",
        "dynasty": "宋",
        "collection_info": null
    },
    {
        "title": "尧峰院",
        "author": "李弥大",
        "content": "云峰何岧嶤，去天余几丈。\n其下蔚华林，幽禅屹相向。\n我游先朝暾，海日射巾杖。\n飞盖不须持，步步苍松障。\n山僧知我来，罗立鳬雁行。\n提携两行人，为我谈实相。\n一种勿弦琴，三嘆无声唱。\n开轩面东南，千里入俯仰。\n西登妙高台，更欲兹旷望。\n土断泽绕山，烟涛渺云浪。\n恐是六鰲连，蓬壶堕莽苍。\n又疑鲸入海，偃脊起青嶂。\n时方老火炽，金石流欲炀。\n须臾变云雨，为作雄风壮。\n翻手回凉秋，掀舞千林响。\n谁云免水宫，自是神龙藏。\n三高如可作，吾欲五湖访。\n洗足巨浸心，振衣孤峰上。\n寄语夸夺流，得饱但相忘。\n长哦可当歌，踏月下空旷。",
        "dynasty": "宋",
        "collection_info": null
    },
    {
        "title": "无碍泉",
        "author": "李弥大",
        "content": "瓯研水月先春焙，鼎煮云林无碍泉。\n将谓苏州能太守，老僧还解觅诗篇。",
        "dynasty": "宋",
        "collection_info": null
    },
    {
        "title": "散步山村喜风俗淳朴小诗纪之",
        "author": "李弥大",
        "content": "山居时散步，所接多耕夫。\n或揖或不揖，颇忘尔与君。\n阴晴话愁喜，丰约道有无。\n电迅嘆人寿，风波惊世途。\n超然心不累，朝市何有乎。",
        "dynasty": "宋",
        "collection_info": null
    },
    {
        "title": "亲旧有问山中事者示之以诗",
        "author": "李弥大",
        "content": "试与问秦汉，人家总不知。\n餐霞云窦冷，卧月石床欹。\n流水天常洗，桃花春自迟。\n年年深洞裏，闲着一枰棋。",
        "dynasty": "宋",
        "collection_info": null
    },
    {
        "title": "观灯",
        "author": "王子献",
        "content": "春灯绝胜百花芳，元夕纷华盛福唐。\n银烛烧空排丽景，鳌山耸处观祥光。\n管絃喧夜千秋岁，罗绮填街百和香。\n欲识神君行乐意，姑循前哲事祈禳。",
        "dynasty": "宋",
        "collection_info": null
    },
    {
        "title": "对菊怀陆子静",
        "author": "郑建古",
        "content": "落落芗城二老翁，白鬚遥映菊英中。\n交成晚节人弥淡，吟到寒花句亦工。\n灌溉已欣分绮色，扶持还藉挹芳丛。\n吾徒素爱凌霜质，相对应知臭味同。",
        "dynasty": "宋",
        "collection_info": null
    },
    {
        "title": "游休休亭",
        "author": "郑集",
        "content": "世事心知不可为，拂衣归此养天机。\n先生独善端无意，肯续春秋辨是非。",
        "dynasty": "宋",
        "collection_info": null
    },
    {
        "title": "咏栖云洞",
        "author": "余光庭",
        "content": "去住无心洞裏云，云窝寂寞宿氤氲。\n遥知此胜非凡匹，涧水岩花香异闻。",
        "dynasty": "宋",
        "collection_info": null
    },
    {
        "title": "句",
        "author": "董刚",
        "content": "郡为三蜀蔽，地与两京通。",
        "dynasty": "宋",
        "collection_info": null
    },
    {
        "title": "题七星岩",
        "author": "宋逑",
        "content": "三四奇峰傍短亭，一岩春色冠图经。\n四时吞吐西江水，万古森罗北斗星。\n日月余辉通□□，□霞微径上青冥。\n岭南惟此兴王地，好与邦人作画屏。",
        "dynasty": "宋",
        "collection_info": null
    },
    {
        "title": "挽李方叔",
        "author": "郭挺",
        "content": "憔悴词林失俊英，已应精爽在蓬瀛。\n楷模昔日依元礼，贫病他年累长卿。\n无復波澜窥大手，空将日月送虚名。\n当时颍曲为耕地，祇有风滩昼夜声。",
        "dynasty": "宋",
        "collection_info": null
    },
    {
        "title": "挽李方叔",
        "author": "赵善𡨢",
        "content": "藤崖罗迈等苍龙，踵洞寒喷江海通。\n几万重峰团碧色，百千级雪下青空。\n尘埃世界深山北，今古是非流水东。\n筇杖平头天地阔，醉他白日立清风。",
        "dynasty": "宋",
        "collection_info": null
    },
    {
        "title": "游大涤  其一",
        "author": "赵善䚮",
        "content": "黄帘有影金灯暗，碧殿无人玉磬清。\n我亦三生羽衣客，梦魂久已到瑶京。",
        "dynasty": "宋",
        "collection_info": null
    },
    {
        "title": "游大涤  其二",
        "author": "赵善䚮",
        "content": "云葩裛石侵衣润，岚翠笼山入眼明。\n何处如今有仙隐，愿寻药圃斸玄英。",
        "dynasty": "宋",
        "collection_info": null
    },
    {
        "title": "题岑公洞",
        "author": "赵善赣",
        "content": "真人邈何之，恍忽不可见。\n洞居独嵌空，壁留明珠溅。\n藤萝含冥蒙，竹柏鬬葱蒨。\n至幽合人心，远翠落江面。\n野老乘篮舆，使君肆清燕。\n日影砌下倒，云容坐间变。\n大木岩欲倾，邃壑路微转。\n峥嵘施屏风，点缀成彩绚。\n虽云急行乐，胜赏殆亦遍。\n欲归重盘旋，拂石看古篆。",
        "dynasty": "宋",
        "collection_info": null
    },
    {
        "title": "京口多景楼",
        "author": "赵善伦",
        "content": "壮观东南二百州，景于多处更多愁。\n江流千古英雄泪，山掩诸公富贵羞。\n北府如今唯有酒，中原在望忍登楼。\n西风战舰今何在，且办年年使客舟。",
        "dynasty": "宋",
        "collection_info": null
    },
    {
        "title": "题翠蛟亭",
        "author": "赵善革",
        "content": "未到康庐看玉渊，且来大涤掬飞泉。\n决流放闸虽人力，溅玉跳珠却自然。",
        "dynasty": "宋",
        "collection_info": null
    },
    {
        "title": "大涤洞  其一",
        "author": "赵善革",
        "content": "敲撑振策上嶙峋，乱石逢迎领略频。\n风窦静吟吹地籁，涧泉高泻曳天绅。\n云山胜景身无累，觞咏清怀笔有神。\n残梦惊回三十岁，琅玕芝草一时新。",
        "dynasty": "宋",
        "collection_info": null
    },
    {
        "title": "大涤洞  其二",
        "author": "赵善革",
        "content": "旧游风物转头非，只有青山不改移。\n深壑贮风驯虎啸，断崖飞瀑翠蛟驰。\n郭翁遗迹云烟锁，坡老清名草木知。\n笑问聚仙亭上月，风流应不减当时。",
        "dynasty": "宋",
        "collection_info": null
    },
    {
        "title": "大涤洞  其三",
        "author": "赵善革",
        "content": "冠盖初收见在身，来寻大涤涤尘氛。\n心如霜后凌虚月，迹是风前出岫云。\n仙姥定能赊瓮酒，华堂小憩看炉熏。\n甚思屏置人间事，韬养岩间雾雨文。",
        "dynasty": "宋",
        "collection_info": null
    },
    {
        "title": "大涤洞  其一",
        "author": "槻伯圜",
        "content": "洞霄问路觅青梯，尚恐岩阿有勒移。\n暂许寻山留信宿，何由税驾息驱驰。\n七仙不死今仍在，五洞交扃昔所知。\n信有灵丹藏箬下，刀圭分乞岂无时。",
        "dynasty": "宋",
        "collection_info": null
    },
    {
        "title": "大涤洞  其二",
        "author": "槻伯圜",
        "content": "飞饷江淮脱此身，聊寻九锁浣兵氛。\n笑呼天柱峰前月，共踏栖真洞裏云。\n阴谷神泉霜后王，阳坡灵草雨余熏。\n十年洗髓除凡骨，傥契仙翁迈与文。",
        "dynasty": "宋",
        "collection_info": null
    },
    {
        "title": "大涤洞  其三",
        "author": "槻伯圜",
        "content": "余杭晓旆籋飞梯，大涤松阴午未移。\n羣从追随巾屦集，众真参会佩环驰。\n白鸦翻舞仙如在，黄鹤迎来圣得知。\n老□□□□□□，□□□□□□□。",
        "dynasty": "宋",
        "collection_info": null
    },
    {
        "title": "大涤洞  其四",
        "author": "槻伯圜",
        "content": "□□□□□□□，□□□□□□□。\n□□□□□□□，捲壑飞泉日夜驰。\n龙蜕洞深神所蛰，凤鸣岩隐世谁知。\n坡仙一去无消息，相见清游彼一时。",
        "dynasty": "宋",
        "collection_info": null
    },
    {
        "title": "大涤洞  其五",
        "author": "槻伯圜",
        "content": "快上篮舆晓色分，松风满袂涤埃氛。\n三竿未放高峰日，一笑先开洞府云。\n忆昔曾留天帝坐，至今犹带御炉熏。\n莫教俗驾来相尾，只恐诒讥晋郭文。",
        "dynasty": "宋",
        "collection_info": null
    },
    {
        "title": "大涤洞  其六",
        "author": "槻伯圜",
        "content": "人间安得倚天梯，欲访真源志不移。\n大涤乃今追胜迹，清都何待更神驰。\n已逃萧斧杉难老，不逐秦鞭石有知。\n尚觉林泉佳气王，难忘羽卫幸临时。",
        "dynasty": "宋",
        "collection_info": null
    },
    {
        "title": "大涤洞  其七",
        "author": "槻伯圜",
        "content": "松筠玉美育见长身，琼馆沉沉远楚氛。\n裂石看倾三峡雪，解衣同试一瓯云。\n朮畦晓露初收药，兰径秋风静吐熏。\n为拂苍崖题岁月，重来应復感斯文。",
        "dynasty": "宋",
        "collection_info": null
    },
    {
        "title": "句  其一",
        "author": "王才元",
        "content": "雪曳山容改。",
        "dynasty": "宋",
        "collection_info": null
    },
    {
        "title": "句  其二",
        "author": "王才元",
        "content": "远墅炊烟近。",
        "dynasty": "宋",
        "collection_info": null
    },
    {
        "title": "寄弟子慧山偈",
        "author": "释道琼",
        "content": "口觜不中祥老子，爱向丛林鼓是非。\n分付雪峰山首座，为吾痛骂莫饶伊。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释道琼",
        "content": "掩耳不及忽雷奔，天低尺五雨倾盆。\n叶随流水归何处，牛带寒鸦过别村。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释道琼",
        "content": "舍筏怀兼济，逢耕更问津。\n却将未归意，说与欲行人。",
        "dynasty": "宋",
        "collection_info": null
    },
    {
        "title": "呈芙蓉楷禅师",
        "author": "高世则",
        "content": "悬崖撒手任纵横，大地虚空自坦平。\n照壑辉岩上借月，庵头别有一帘明。",
        "dynasty": "宋",
        "collection_info": null
    },
    {
        "title": "偈",
        "author": "释法如",
        "content": "干坤之内，宇宙之间。\n中有一宝，秘在形山。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释介谌",
        "content": "出西天，入东土。\n云从龙，风从虎。\n一任诸方点头。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释介谌",
        "content": "文殊智，普贤行，多年历日。\n德山棒，临济喝，乱世英雄。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释介谌",
        "content": "我若说有，你为有碍。\n我若说无，你为无碍。\n我若横说，你又跨不过。\n我若竖说，你又跳不出。\n若欲丛林平贴，大家无事，不如推倒育王。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释慧琳",
        "content": "有漏笊漓，无漏木杓。\n庭白牡丹，槛红芍药。\n因思九年面壁人，到头不识这一着。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释慧琳",
        "content": "一即多，多即一，毗卢顶上明如日。\n也无一，也无多，现成公案没殽讹。\n拈起旧来毡拍板，明时共唱太平歌。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释慧琳",
        "content": "五凤楼脱问洛阳，金鞭遥指御街长。\n春风是处华争发，游子年年忆故乡。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释慧琳",
        "content": "赤体更无藏隐处，黄龙未语先分付。\n若将见解上门来，他家自有通霄路。",
        "dynasty": "宋",
        "collection_info": null
    },
    {
        "title": "呈泐潭草堂清禅师偈三首  其一",
        "author": "本明道人",
        "content": "不识烦恼是菩提，若随烦恼是愚痴。\n起灭之时须要会，鹞过新罗人不知。",
        "dynasty": "宋",
        "collection_info": null
    },
    {
        "title": "呈泐潭草堂清禅师偈三首  其二",
        "author": "本明道人",
        "content": "不识烦恼是菩提，凈华生淤泥。\n人来问我若何为，吃粥吃饭了洗钵盂。",
        "dynasty": "宋",
        "collection_info": null
    },
    {
        "title": "呈泐潭草堂清禅师偈三首  其三",
        "author": "本明道人",
        "content": "莫管他，莫管他，终日痴憨筭海沙。\n要识本来真面目，便是祖师一木叉。",
        "dynasty": "宋",
        "collection_info": null
    },
    {
        "title": "偈",
        "author": "释圆智",
        "content": "芦华白，蓼华红，溪边修竹碧烟笼。\n闲云抱幽石，玉露滴岩丛。\n昨夜乌龟变作鳖，今朝水牯悟圆通。",
        "dynasty": "宋",
        "collection_info": null
    },
    {
        "title": "偈",
        "author": "释良范",
        "content": "尘劫已前事，堂堂无背面。\n动静莫能该，舒卷快如电。\n莫道凡不知，佛也觑不见。\n决定在何处，合取这两片。\n荐不荐，更为诸人通一线。\n天下太平，皇风永扇。",
        "dynasty": "宋",
        "collection_info": null
    },
    {
        "title": "竹枝辞",
        "author": "李邦献",
        "content": "江上渔舟叶叶轻，峡中云雨晚凉生。\n长亭宴罢客归去，桂树夕阳啼鸟声。",
        "dynasty": "宋",
        "collection_info": null
    },
    {
        "title": "过仙都徐氏山居  其一",
        "author": "李邦献",
        "content": "道出仙都下，溪深草木闲。\n阴晴老农事，丰稔此心关。\n谁削千寻石，云藏万迭山。\n王程元有限，那得更跻攀。",
        "dynasty": "宋",
        "collection_info": null
    },
    {
        "title": "过仙都徐氏山居  其二",
        "author": "李邦献",
        "content": "四海无尘战马闲，稻梁桑柘绿回环。\n不知尽是君王力，华屋重重对好山。",
        "dynasty": "宋",
        "collection_info": null
    },
    {
        "title": "仁寿堂古梅",
        "author": "李邦献",
        "content": "手种黄梅已着花，此身依旧在天涯。\n三年客罢携家去，赢得东风两鬓华。",
        "dynasty": "宋",
        "collection_info": null
    },
    {
        "title": "马王庙",
        "author": "李邦献",
        "content": "矍铄兹翁老莫量，据鞍犹得亚燕扬。\n能将岸帻窥文叔，祇把虚蛙当子阳。\n薏苡满车翻作祸，马人上日竟成行。\n三泷庙食传千古，回首云台草树荒。",
        "dynasty": "宋",
        "collection_info": null
    },
    {
        "title": "寄鹤林辛上人",
        "author": "苏庄",
        "content": "苦忆长廊清磬音，復怀赞公栴檀林。\n阳坡佳木鸟相唤，涧户晓行藤竹阴。\n日晴山路笋橛晚，雨足野塘蒲稗深。\n短褐兀然聊戏剧，沧江鸥鹭本无心。",
        "dynasty": "宋",
        "collection_info": null
    },
    {
        "title": "小斋即事二首  其一",
        "author": "刘一止",
        "content": "怜琴为絃直，爱棋因局方。\n未用较得失，那能记宫商。\n我老世愈疏，一拙万事妨。\n惟此二物随，不系有兴亡。",
        "dynasty": "宋",
        "collection_info": null
    },
    {
        "title": "小斋即事二首  其二",
        "author": "刘一止",
        "content": "旱夏甘雨零，坐见草木长。\n天怜官穷隘，乞与风飒爽。\n四檐溜通池，激激听微响。\n虽非山林间，故作山林想。",
        "dynasty": "宋",
        "collection_info": null
    },
    {
        "title": "道中杂兴五首  其一",
        "author": "刘一止",
        "content": "濒春欲生妍，梅蘂先媚好。\n宁辞犯霜雪，渐拟苏百草。\n耿耿甘独待，余恩及枯槁。",
        "dynasty": "宋",
        "collection_info": null
    },
    {
        "title": "道中杂兴五首  其二",
        "author": "刘一止",
        "content": "姚黄花中君，芍药乃近侍。\n我尝品江梅，真是花御史。\n不见雪霜中，炯炯但孤峙。",
        "dynasty": "宋",
        "collection_info": null
    },
    {
        "title": "道中杂兴五首  其三",
        "author": "刘一止",
        "content": "晴风扫顽云，白日光在地。\n云翳无几何，聚散等悬寄。\n所以寸草心，各各抱根蒂。",
        "dynasty": "宋",
        "collection_info": null
    },
    {
        "title": "道中杂兴五首  其四",
        "author": "刘一止",
        "content": "麦头渐青青，麦田何井井。\n黄云被原野，众草昏未醒。\n方知天壤间，春风有畦畛。",
        "dynasty": "宋",
        "collection_info": null
    },
    {
        "title": "道中杂兴五首  其五",
        "author": "刘一止",
        "content": "长亭连短亭，隻堠復双堠。\n居然送行客，历历记奔走。\n十里同五里，先后无好丑。",
        "dynasty": "宋",
        "collection_info": null
    },
    {
        "title": "识舟亭一首",
        "author": "刘一止",
        "content": "渺渺归帆江北渚，脉脉相望那得语。\n舟中贾客婵娟女，朝乐潇湘暮荆楚。\n我欲招之问计然，浮名唾去如飘烟。\n买鱼沽酒啸俦侣，槌鼓弄笛凋残年。",
        "dynasty": "宋",
        "collection_info": null
    },
    {
        "title": "过新开湖呈无言兄御史",
        "author": "刘一止",
        "content": "整整斜斜村舍居，十十五五沙中鳬。\n潜鱼钓影水深浅，高柳着行烟有无。\n天阔云低过平楚，已觉淮音近吴语。\n淮南米贱好留侬，正恐不归心更苦。",
        "dynasty": "宋",
        "collection_info": null
    },
    {
        "title": "腰鎌一首",
        "author": "刘一止",
        "content": "腰鎌行稻区，引挽亲刈熟。\n黄云卧千顷，弥望极平陆。\n潦水秋未收，褰裳听满足。\n为士復兼农，自身仍当仆。\n书年贺丰稔，天事诚委曲。\n辛苦岂敢辞，幸此卒岁蓄。\n归来妻孥笑，风日缁面目。\n未觉城市胜，生理系斗斛。\n少年事笔耕，初不辨穜稑。\n读书舌本燥，得食仅半菽。\n人言清有余，自哂瘦如竹。\n虚名真画饼，逸景等转烛。\n今我更百态，渐已不讳俗。\n杯水重万言，嚢钱踰满腹。\n却嗤祖士少，未免怀愧恧。\n客来讵相访，底用身障簏。",
        "dynasty": "宋",
        "collection_info": null
    },
    {
        "title": "无言兄以银壶作粥糜颇极其妙舟居夜饥顷刻可办戏作此诗",
        "author": "刘一止",
        "content": "少年爱酒不废沽，滑稽鸱夷每随车。\n春禽似是知我意，日日劝我提葫芦。\n侵寻老境筋力异，宿昔百嗜今一无。\n羁穷未免走四方，是口时赖薄粥餬。\n怜君巧作此瓢壶，善为口计真不疏。\n上盖下丰腹胍𦘴，空洞可置升米余。\n釜汤外沸如隔膜，气塞不作声卢胡。\n须臾已復成淖糜，匀滑不减倾醍醐。\n篷窗夜饥急星火，咄嗟而办功可书。\n山僧歙钵未足诧，考父古鼎非时须。\n我闻壶中有高隐，日月或类蓬莱居。\n神仙有无事恍惚，山泽形貌常多臞。\n不如一饱睡清熟，个中便是真华胥。",
        "dynasty": "宋",
        "collection_info": null
    },
    {
        "title": "卢骏元宪使寄示会稽竞秀阁识舟亭二诗为各赋一首  其一",
        "author": "刘一止",
        "content": "葱笼秀拥秦山落，尽日春风吹岭脚。\n朝来领略到窗几，谁遣虚空出阿阁。\n南台御史去天近，身与孤云生两角。\n胸中摸索千丈絃，更恐并吞有衡霍。",
        "dynasty": "宋",
        "collection_info": null
    },
    {
        "title": "卢骏元宪使寄示会稽竞秀阁识舟亭二诗为各赋一首  其二",
        "author": "刘一止",
        "content": "海门山边初落潮，西兴渡口浪痕高。\n渺渺目乱翻云涛，心识不语迎归桡。\n江亭晚日风萧骚，轧哑鸣橹相向摇。\n平头鴈落沙没腰，舟人底处寻青招。",
        "dynasty": "宋",
        "collection_info": null
    },
    {
        "title": "天长道中作饥来驱我去二首寄呈刘卢二御史  其一",
        "author": "刘一止",
        "content": "饥来驱我去，去去復何之。\n西风迎马头，背日霜林披。\n十年京洛尘，衣弊因改为。\n岂惟衣日化，面目亦已缁。\n功名误少小，辛苦道老黧。\n追惟中自惊，恍声失旦鷄。\n安得如虚空，万境俱一齐。\n我心无去来，我马随东西。",
        "dynasty": "宋",
        "collection_info": null
    },
    {
        "title": "天长道中作饥来驱我去二首寄呈刘卢二御史  其二",
        "author": "刘一止",
        "content": "饥来驱我去，去去復何如。\n我饥亦何惭，所叹为此躯。\n明发着征衫，薄暮投郊墟。\n烟林号怒风，牛背立饥乌。\n境恶梦多悸，愁孤鬰难舒。\n念初别乡邦，短檝穿菰芦。\n眼中两御史，炯炯冰在壶。\n清游失追攀，负此山绕湖。\n我行日已西，回首风牵裾。\n两公饫文章，笔端吐新腴。\n愿言继残膏，龟肠正空虚。",
        "dynasty": "宋",
        "collection_info": null
    },
    {
        "title": "拱州道中二首  其一",
        "author": "刘一止",
        "content": "城楼百尺兀相望，帝作东辅拱神州。\n当日隋家漕渠柳，至今春在末梢头。",
        "dynasty": "宋",
        "collection_info": null
    },
    {
        "title": "拱州道中二首  其二",
        "author": "刘一止",
        "content": "柳条明媚欲变色，便想春思浩无涯。\n行人手挽不忍断，云此生意方萌芽。",
        "dynasty": "宋",
        "collection_info": null
    },
    {
        "title": "家侄季高作诗止酒戏赋二首  其一",
        "author": "刘一止",
        "content": "渊明出从任，初亦计林田。\n一朝倦束带，唾弃如飘烟。\n无酒每从人，兹事若可怜。\n醉来便逐客，卿去我欲眠。\n了知此贤胸，醒醉皆超然。\n胡为遽止酒，而作止酒篇。\n此身役万物，不使一物偏。\n有偏即是累，在性皆非圆。\n我樽可忘酒，我琴故无絃。\n携琴玩空樽，惟我乐也天。",
        "dynasty": "宋",
        "collection_info": null
    },
    {
        "title": "家侄季高作诗止酒戏赋二首  其二",
        "author": "刘一止",
        "content": "渊明赋止酒，止酒未尝止。\n今朝诗固云，从此真止矣。\n我观他日诗，说酒特未已。\n必饮诚有累，必止亦非理。\n无如作病何，聊用忘忧耳。\n得失定相半，随遇无彼此。\n胡为我阿咸，深拒坚壁垒。\n子言故多师，乌有与亡是。\n独此止酒诗，字字如信史。\n恐子昧圆通，未究真正义。\n当观诸世间，一一等幻戏。\n死生尚云尔，何乃较醒醉。\n操瓢起相从，无为乏我事。",
        "dynasty": "宋",
        "collection_info": null
    },
    {
        "title": "方时敏寄和诗復用韵报之并简季高理前止酒之语季高尝梦萧相国戒勿饮酒  其一",
        "author": "刘一止",
        "content": "畴昔城南隅，莲叶秋田田。\n从公觞玉醪，醉墨看云烟。\n我乃世背驰，公独肯顾怜。\n追思十年梦，仅熟一觉眠。\n念当老扁舟，生理师计然。\n不意菰芦中，復见琼瑶篇。\n笔力如置阵，弥缝认先偏。\n从容步武间，左右方若圆。\n又如清庙音，三叹闻疏絃。\n安得化为云，追逐飞上天。",
        "dynasty": "宋",
        "collection_info": null
    },
    {
        "title": "方时敏寄和诗復用韵报之并简季高理前止酒之语季高尝梦萧相国戒勿饮酒  其二",
        "author": "刘一止",
        "content": "阮籍刘伯伦，嗜酒不知止。\n颠狂欲求名，此计真陋矣。\n酒中有何好，正自未能已。\n愁来得暂驱，洞若适妙理。\n我岂沈酣徒，公亦聊尔耳。\n世间等梦间，未悟彼易此。\n阿高志得殊，家学自中垒。\n嗷嗷求独醒，今昨较非是。\n无心穷酒圣，有意造诗史。\n自言古鄼侯，告戒存密义。\n逡巡若神授，恍惚类儿戏。\n不须更论酒，春梦本如醉。\n我知昴星精，不管太白事。",
        "dynasty": "宋",
        "collection_info": null
    },
    {
        "title": "次韵赵端直贻何子楚卜居山间二绝句  其一",
        "author": "刘一止",
        "content": "贺老晚乞一曲湖，绝胜叔平千头奴。\n端直自是功名人，未用早计此索居。",
        "dynasty": "宋",
        "collection_info": null
    },
    {
        "title": "次韵赵端直贻何子楚卜居山间二绝句  其二",
        "author": "刘一止",
        "content": "后堂弹丝娇不止，知有性灵双婢子。\n歌词自制清如水，却怪惊尘暗中起。",
        "dynasty": "宋",
        "collection_info": null
    },
    {
        "title": "次韵子楚秀才  其一",
        "author": "刘一止",
        "content": "何郎卜筑吞江湖，下瞰培塿皆仆奴。\n山川胜绝本相假，正復此士堪此居。",
        "dynasty": "宋",
        "collection_info": null
    },
    {
        "title": "次韵子楚秀才  其二",
        "author": "刘一止",
        "content": "何郎归欤直止止，所恨扁舟欠西子。\n山高日长贪睡美，不有江声谁唤起。",
        "dynasty": "宋",
        "collection_info": null
    },
    {
        "title": "赠道人王生一首",
        "author": "刘一止",
        "content": "夜来清商入梧桐，策策不已鸣霜风。\n故烟一碧万烟树，惨淡已有伤秋容。\n嗟哉造物本何意，安得永赖长养功。\n我独冷眼阅荣悴，心与日出清霜融。\n子奚不来助我喜，瓮头春风生曲米。\n人间有酒谁不醉，知其天者我与子。\n我身虽无双羽翰，欲将梦到三神山。\n借尔八尺龙鬚席，蘧然一觉俱飞还。",
        "dynasty": "宋",
        "collection_info": null
    },
    {
        "title": "家弟元成将参部来取别是夕忽梦与元成跨马并行隐隐闻车毂声如在道途觉而作诗并以赠行",
        "author": "刘一止",
        "content": "荒凉半亩居，风烟夜沈沈。\n安得清梦间，尚有车毂音。\n自我客京华，半世历嵚嵚。\n日月不相贷，鬓有微霜侵。\n骑马着青衫，兹事已不任。\n如何栖迟中，心迹犹差参。\n梦境通前生，染习良已深。\n岁月不可磨，愈厉如精金。\n富贵岂足道，大是功名心。\n勉哉子驰驱，壮志方在今。\n力学懒似侬，膏肓恐难鍼。",
        "dynasty": "宋",
        "collection_info": null
    },
    {
        "title": "次韵寄酬无言兄颁政二章  其一",
        "author": "刘一止",
        "content": "凤不出丹穴，姬孔叹且思。\n忽来乃为时，不计身安危。\n采色炫世眼，鸣声漏天机。\n高梧寄孤巢，俯仰反自悲。\n矧復鷃雀俦，妒喘如筒吹。\n我知盛名下，忧惙甚井眉。\n宠辱更事耳，何异秦晋饥。\n生身等世间，宁免相贷资。\n公乎岂人谋，天特相兹时。\n奈何不自量，径欲力撼之。\n如我实助喜，良是昔所期。\n蜀笺冰不如，忽枉洒兰辞。\n三復重太息，无术可肉飞。\n要看笔如椽，涂改生民诗。",
        "dynasty": "宋",
        "collection_info": null
    },
    {
        "title": "次韵寄酬无言兄颁政二章  其二",
        "author": "刘一止",
        "content": "自公之出矣，岂不旦夕思。\n人情剧险艰，太行未足危。\n十年江湖心，鸥鸟识忘机。\n却来鹓鹭行，方寸交喜悲。\n晚被天语温，习如和风吹。\n凡公宿昔交，谁不胜两眉。\n如我故陆沈，笔耕遇比饥。\n胸腹抱介介，何以取世资。\n时哉今唐虞，不出斯无时。\n苕之水洋洋，我饥实乐之。\n如何磊落人，颇復误见期。\n谁能叩人门，受彼在亡辞。\n吸饮风露寒，身轻会孤飞。\n明时自嗟拙，敢赋衡门诗。",
        "dynasty": "宋",
        "collection_info": null
    },
    {
        "title": "与家侄季高夜语用毛内相韵",
        "author": "刘一止",
        "content": "儒生习气非偶然，出入文史东西家。\n扫除凈尽如宿草，春风一夕已復芽。\n子方妙年有奇气，我已种种成苍华。\n文章百巧坐一穷，无地可学东陵瓜。\n擩哜山色吞湖光，凛凛尚可驱百邪。\n子昔自云有仙骨，梦骑青螭籋飞霞。\n要与李杜高颉颃，下视余子窘可嗟。\n寒灯夜语耿不寐，似觉冰雪生齿牙。\n颇言室有法喜妻，幸是元无翁可挝。\n何如从吾巢云巅，共访葛洪学丹砂。",
        "dynasty": "宋",
        "collection_info": null
    },
    {
        "title": "赠别归安周县丞二首  其一",
        "author": "刘一止",
        "content": "自我居里间，连墻绝未去。\n非我敢杜门，客实莫我顾。\n頽然坐空庐，习懒已成痼。\n惟有一束书，遮眼慰迟暮。\n周郎来何许，文字得我怖。\n渊源笑鲵桓，采色隐豹雾。\n追随古河洲，山色入幽步。\n诗文互徴逐，酒鸾及时具。\n如我众弃余，君意独何慕。\n入兰不知芳，逐臭无乃误。\n君亦忘机人，足迹乱鸥鹭。\n堂前种白莲，心境涵凈土。\n观空本无说，因物自吐露。\n往来忘时节，相对两如寓。\n屈指说去官，始忆三年住。\n冁然同一笑，岁月真脱免。\n我不记前三，更问末后句。",
        "dynasty": "宋",
        "collection_info": null
    },
    {
        "title": "赠别归安周县丞二首  其二",
        "author": "刘一止",
        "content": "庭前百个竹，眼见三陨箨。\n不知如许久，已復东行槖。\n君初无住想，脱去亦不恶。\n官身等出家，随牒即行脚。\n笑傲云烟间，何适非至乐。\n嗟我独奈何，生理自窘縳。\n四十三年非，醖造此大错。\n从今便上上，万事付莫莫。\n张公留衣钵，绿蓑与青篛。\n会当老扁舟，相与同啐啄。\n更看后五日，放过前一着。",
        "dynasty": "宋",
        "collection_info": null
    },
    {
        "title": "宿溪口一首",
        "author": "刘一止",
        "content": "溪声来天边，风水共豪纵。\n夜气剧奔马，侵晓不能控。\n书生有清癖，咏雪宁忽冻。\n胡为枕寒流，故遣不成梦。",
        "dynasty": "宋",
        "collection_info": null
    },
    {
        "title": "赋建安林尚能家追远堂一首",
        "author": "刘一止",
        "content": "履霜存永慕，风树寄悲惋。\n古来孝子心，百岁常辗转。\n鸡豚逮亲存，适意宁一脔。\n他时毂千乘，泣涕颜有腼。\n生世苟如此，岂得但理遣。\n所以奉尝事，自竭叵不勉。\n尚能七闽秀，器识颇凝远。\n求官自束髮，捧檄恨晼晚。\n归怀追养勤，作堂近山巘。\n欲招九原魂，彷佛此息偃。\n牛羊家自腯，菘韭傍可剪。\n春秋及时祀，情物两俱腆。\n遂令里间儿，艰诧知礼典。\n孰先如此堂，孰孝如此悃。\n从今大而门，至行神所戬。",
        "dynasty": "宋",
        "collection_info": null
    },
    {
        "title": "宋景文公之孙景云得玉龟印有忠孝侯印四字示诗次其韵",
        "author": "刘一止",
        "content": "宝器传家宁浪出，汉爵通侯二千石。\n悬知忠孝萃公门，寸印便应轻尺璧。\n虎头飞去通神画，未免诳欺涉嘲骂。\n余不左顾非偶然，渭水得璜天或者。\n公门次第生辉光，一一词锋如剑铓。\n龟玉正怜俱在手，莫放柙中苍兕吼。",
        "dynasty": "宋",
        "collection_info": null
    },
    {
        "title": "舍弟出家作诗贻之",
        "author": "刘一止",
        "content": "在家情已疏，出家终不恶。\n不有清凈缘，云何脱徽索。\n我昔志婚宦，谓足世味乐。\n颠倒十年间，如蠺竟自缚。\n业已无奈何，劝汝莫莫莫。\n一沤非全潮，起灭皆妄作。\n当知是身浮，流浪恐非託。\n伎俩百不好，摄念乃初学。\n如病求真医，安心是良药。",
        "dynasty": "宋",
        "collection_info": null
    },
    {
        "title": "和峦嶅二子寒食少天色五字  其一",
        "author": "刘一止",
        "content": "雾雨昏不醒，东风晓能酸。\n我食日不足，宁忧三日寒。",
        "dynasty": "宋",
        "collection_info": null
    },
    {
        "title": "和峦嶅二子寒食少天色五字  其二",
        "author": "刘一止",
        "content": "去年今日时，桃李半狼藉。\n能随里门儿，买𩛿作寒食。",
        "dynasty": "宋",
        "collection_info": null
    },
    {
        "title": "和峦嶅二子寒食少天色五字  其三",
        "author": "刘一止",
        "content": "人言二月时，霏雨生树杪。\n天色何时光，要向寒食少。",
        "dynasty": "宋",
        "collection_info": null
    },
    {
        "title": "和峦嶅二子寒食少天色五字  其四",
        "author": "刘一止",
        "content": "江南舟轧鸦，江北马连翩。\n经春不能赏，谁云不关天。",
        "dynasty": "宋",
        "collection_info": null
    },
    {
        "title": "和峦嶅二子寒食少天色五字  其五",
        "author": "刘一止",
        "content": "春风未渠尖，花草有矜色。\n酴醿会倾城，牡丹欲倾国。",
        "dynasty": "宋",
        "collection_info": null
    },
    {
        "title": "太守生辰四首以受天百禄为韵  其一",
        "author": "刘一止",
        "content": "汉城欲回春，梅柳诧先受。\n江北迎两轓，江南试春酒。\n得州古云乐，渠阁大如斗。\n要将岁寒姿，一笑阅好丑。",
        "dynasty": "宋",
        "collection_info": null
    },
    {
        "title": "太守生辰四首以受天百禄为韵  其二",
        "author": "刘一止",
        "content": "朱轓世功名，地接韦杜天。\n勤劳三十载，始着荣途鞭。\n淹速会有时，用舍何其贤。\n或者相弃除，天公赐长年。",
        "dynasty": "宋",
        "collection_info": null
    },
    {
        "title": "太守生辰四首以受天百禄为韵  其三",
        "author": "刘一止",
        "content": "杯觞谁圣贤，翰墨自主客。\n一醉迎春风，丽思发幽赜。\n河东岂无赋，讽一或劝百。\n愿公摅梗概，早晚焕简册。",
        "dynasty": "宋",
        "collection_info": null
    },
    {
        "title": "太守生辰四首以受天百禄为韵  其四",
        "author": "刘一止",
        "content": "龙门映当代，开阖踵前躅。\n自笑牛马走，老矣恋寸禄。\n染指睨列鼎，炙手借余燠。\n但恐飞诏来，沙头理行轴。",
        "dynasty": "宋",
        "collection_info": null
    },
    {
        "title": "又以永锡难老为韵  其一",
        "author": "刘一止",
        "content": "相门若崇山，神物职所领。\n天令佑世德，奕奕发秀颖。\n图书漫今古，论议余骨鲠。\n富贵岂足言，功烈相与永。",
        "dynasty": "宋",
        "collection_info": null
    },
    {
        "title": "又以永锡难老为韵  其二",
        "author": "刘一止",
        "content": "倚公芸香阁，今古压紬绎。\n付公铜虎符，利疚稔更历。\n帝曰我此贤，储作国柱石。\n俾尔寿而富，一一天所锡。",
        "dynasty": "宋",
        "collection_info": null
    },
    {
        "title": "又以永锡难老为韵  其三",
        "author": "刘一止",
        "content": "采采黄菊英，秀色真可餐。\n泛之清霞觞，荐以白玉盘。\n我欲持寿公，助发凌风翰。\n天地炯在眼，一举非公难。",
        "dynasty": "宋",
        "collection_info": null
    },
    {
        "title": "又以永锡难老为韵  其四",
        "author": "刘一止",
        "content": "长松倚青壁，千岁身不老。\n下顾蓬艾姿，生意何草草。\n愿言雨露甘，余润及枯槁。\n耿耿心自怜，得荫苦不早。",
        "dynasty": "宋",
        "collection_info": null
    },
    {
        "title": "夜起观雪一首",
        "author": "刘一止",
        "content": "寒空夜作山林声，打窗窸窣饥鼠行。\n褰帷忽怪窗淡白，开门雪飞纵復横。\n天上瑞花开又落，庭下疏梅初破萼。\n忍寒耐苦发孤妍，似与老人甘落莫。\n遥怜国难何时清，嗣皇求衣天未明。\n长蛇封豕欲荐食，执笔固陋惭书生。\n皇天悔祸今可卜，乞与江湖比岁熟。\n莫言此雪不乐饥，便是天公真雨粟。",
        "dynasty": "宋",
        "collection_info": null
    },
    {
        "title": "待潮浙江口寄左与言大夫叶元亮学士兼简吴似之大着",
        "author": "刘一止",
        "content": "今日江头雪欲作，涛怒风豪两喷薄。\n青鞋黄帽湖海人，独立沙边如病鹤。\n闲身不待君赐与，拟占风烟佳处着。\n如何寸禄晚见招，踉蹡欲前还欲却。\n翩翩西湖两公子，胸次峥嵘饱邱壑。\n糟床夜注喜相报，自发清吟侑觞酌。\n我来一笑岂易得，十载湖山负佳约。\n间关百态成底事，毛髪星星已非昨。\n人间俯仰变今古，总似潮生与潮落。\n会须乞取此身健，在眼好山俱着脚。\n颇闻神方能却老，肯辅衰残殊不恶。\n因声更约吴太史，石鼎他年煮仙药。",
        "dynasty": "宋",
        "collection_info": null
    },
    {
        "title": "送楼伴张吏部还朝一首",
        "author": "刘一止",
        "content": "中台缥缈神仙居，退朝往往联飇舆。\n追随五城十二楼，鞭鸾笞凤相嬉娱。\n一一气貌清而腴，下哂山泽皆臞儒。\n虚堂夜直冷不寐，博极天上人间书。\n去取小雅大雅诗，赓续二典窜禹谟。\n尘凡岂得追步趋，梦境欲到犹趦趄。\n望郎何事飞轺车，东浮江淮绝句吴。\n天令贱子得所图，邂逅实始迎郊墟。\n公不鄙我置坐隅，假以色笑安且舒。\n乃知仙风自恢廓，不邀我敬怜其愚。\n从容自喜吐杰句，屏息侧听仍嗟吁。\n朱絃疏越清庙奏，一唱三叹音有余。\n何刘沈谢气力短，郊岛辈行不足奴。\n惟公妙年擅场屋，一日声价腾八区。\n诸公贵人交荐达，帝以见晚惊严徐。\n要津已復更步武，簪笔会直承明庐。\n颇闻细书问良苦，便觉风信催旋舻。\n公归傥辨报明主，物色士类供时须。\n班公驺仆我不如，山林钟鼎端异途。\n何王之门曳长裾，半生鼓瑟从吹竽。\n逝将争席朋樵渔，正恐不免饥见驱。\n间关老矣尚耿耿，所觊肝胆从公输。\n他时门下有此客，中夜弹剑非无鱼。",
        "dynasty": "宋",
        "collection_info": null
    },
    {
        "title": "雪夜一首呈傅舍人",
        "author": "刘一止",
        "content": "朔风无端卷入幕，短檠滉漾吹花落。\n怪来觅句如斲冰，门外雪花如舞鹤。\n老妻自起倾残樽，麒麟活火红炖炖。\n凭君为唤诗肠温，他日有酒不足论。",
        "dynasty": "宋",
        "collection_info": null
    },
    {
        "title": "忆山中一首示峦嶅二子用前韵",
        "author": "刘一止",
        "content": "世路欹危如燕幕，未厌山中昔牢落。\n春前撷韭秋撷菘，有客有客鷴与鹤。\n瓦瓯铁杓文石樽，枯樵发火势易炖。\n得酒径就山僧温，听风听雨取次论。",
        "dynasty": "宋",
        "collection_info": null
    },
    {
        "title": "次韵方允迪袐监九日登高一首",
        "author": "刘一止",
        "content": "九日意萧条，病卧如漳滨。\n红萸起自插，黄菊兹及辰。\n身落芹藻间，心与鸿鴈亲。\n想见龙山游，嘲谑落帽人。\n眷焉瀛洲客，共此溪港邻。\n白髪俱许长，清愁浩无垠。\n四年京华别，前事宁忍询。\n国耻久未雪，愤切此逐臣。\n革路何时还，今谁叫穹旻。\n驾言写心忧，一涴衣上尘。\n扁舟羡鸱夷，举酒忆季真。\n目极樵径风，便拟从采薪。\n但恐嵌岩中，不着功名身。\n报国君尚强，我拙甘长贫。",
        "dynasty": "宋",
        "collection_info": null
    },
    {
        "title": "水车一首",
        "author": "刘一止",
        "content": "村田高仰对低窊，咫尺溪流有等差。\n我欲浸灌均田涯，天公不遣雷鞭车。\n老龙下饮骨节瘦，引水上泥声呷呀。\n初疑蹙踏动地轴，风轮共转相鈎加。\n嗟我妇子脚不停，日走百里不离家。\n绿芒刺水秧初芽，雪浪翻壠何时花。\n农家作劳无别想，两耳未厌长呕哑。\n残年我亦冀一饱，谓此鼓吹胜闻蛙。",
        "dynasty": "宋",
        "collection_info": null
    },
    {
        "title": "和云门行持长老十二辰歌呈同游二三士",
        "author": "刘一止",
        "content": "虚堂怖鬼鼠窸窣，床上门牛由蚁窟。\n将军见虎箭羽没，兔起鹘落不待咄。\n初心学道如龙头，习疑玩久蛇尾收。\n云门倒跨一木马，追风相羊踏九州。\n诸贤巧思生棘猴，碧鸡谈辨不肯休。\n烦师放出紫湖狗，骑猪南穿声喧啾。",
        "dynasty": "宋",
        "collection_info": null
    },
    {
        "title": "从谢仲谦乞猫一首",
        "author": "刘一止",
        "content": "昔人蚁动疑斗牛，我家奔鼠如马羣。\n穿床撼席不得寐，囓噬编简连帨帉。\n主人瓶粟常挂壁，每饭不肉如广文。\n谁令作意肆奸孽，似怨釜鬵无余荤。\n君家得猫自拯溺，恩育几岁忘其勤。\n屋头但怪鼠迹绝，不知下有飞将军。\n他时生囝愿聘取，青海龙种岂足云。\n归来堂上看俘馘，买鱼贯柳酬策勋。",
        "dynasty": "宋",
        "collection_info": null
    },
    {
        "title": "次韵曾宏父见贻一首",
        "author": "刘一止",
        "content": "东巡属车何大勤，铁马风趋过吴下。\n周宣自有中兴日，天厌毡庭尚须暇。\n所兴吴越天有年，污邪委地连山前。\n与君步屧探禹穴，感时兴物俱惘然。\n一官寓食家传久，暮景差池亦何有。\n遮藏要见太平时，狐死何曾忘丘首。",
        "dynasty": "宋",
        "collection_info": null
    },
    {
        "title": "二禽言  其一",
        "author": "刘一止",
        "content": "婆饼焦，游子饥。\n游子饥，泣路岐。\n耕牛杀尽饱狂虏，桑下老农心更苦。",
        "dynasty": "宋",
        "collection_info": null
    },
    {
        "title": "二禽言  其二",
        "author": "刘一止",
        "content": "泥滑滑，风萧萧。\n烟雨昏，独木桥。\n轧鸦鸣橹逆风摇，行子终岁事远徭，使我心悸不得邀。",
        "dynasty": "宋",
        "collection_info": null
    },
    {
        "title": "和胡浚明村中好客稀五字併作一首",
        "author": "刘一止",
        "content": "青山为郭云当门，疏烟细雨梅花村。\n门前落涧泻寒溜，衮衮似是通河源。\n隐居二士清而通，谈道不愧将无同。\n何人载酒问奇字，糟床夜注时一中。\n天骥权奇嗟欲老，家有龙驹头尺好。\n孙郎并舍真可人，散乱书籤共探讨。\n只今干戈迷所适，我亦间关暂投迹。\n君家鸟雀不惊人，应怪苍黄如此客。\n谋身已拙知遁肥，邂逅得此良亦稀。\n化云所愿四方逐，念绝侧翅随人飞。",
        "dynasty": "宋",
        "collection_info": null
    },
    {
        "title": "送吴兴太守卢给事赴兵部侍郎召四首以邦家之光为韵  其一",
        "author": "刘一止",
        "content": "东风催行舻，旍旗转修扛。\n千骑如登仙，我心岂得降。\n嗣学初元年，德意孚万邦。\n不战屈丑虏，威声疾奔泷。\n眷言帷幄旧，分符隔涛江。\n尚书古司戎，名实尚谁双。\n折衝要从容，谈笑空酒缸。\n帝曰汝遄归，谋国资敦庞。\n无庸斗大州，洪钟受微撞。",
        "dynasty": "宋",
        "collection_info": null
    },
    {
        "title": "送吴兴太守卢给事赴兵部侍郎召四首以邦家之光为韵  其二",
        "author": "刘一止",
        "content": "汀洲初檝迎，红紫烂朝霞。\n及兹理旋舻，绿阴已笼沙。\n使君如东君，来去不恋家。\n独持五色笔，摛辞灿芳华。\n明年凤凰池，春风浩无涯。\n须公赋丹青，去路不可遮。",
        "dynasty": "宋",
        "collection_info": null
    },
    {
        "title": "送吴兴太守卢给事赴兵部侍郎召四首以邦家之光为韵  其三",
        "author": "刘一止",
        "content": "公来临我邦，天意若见私。\n从容坐席间，风化已四驰。\n民曰吾二天，士曰得我师。\n庶几少淹留，子弟公教之。\n如何如不顾，公岂要我思。\n不见溪上山，旦暮发妍姿。\n及兹有行色，风日含悽悲。\n公亦何负渠，欠渠百篇诗。",
        "dynasty": "宋",
        "collection_info": null
    },
    {
        "title": "送吴兴太守卢给事赴兵部侍郎召四首以邦家之光为韵  其四",
        "author": "刘一止",
        "content": "西雍拜颜色，振鹭俱分行。\n绣衣浙江滨，再上君子堂。\n首尾二十载，持槖侍明光。\n厌看南朝山，易绾吴兴章。\n煌煌朱两轓，照我梓与桑。\n怪我衫始青，怜我鬓已苍。\n颇復见劳苦，感慨激中肠。\n向来官如泥，葡萄换西凉。\n剪翎但鸣悲，坐阅百鸟翔。\n公为世良师，医国有禁方。\n颇闻药笼中，臭味久已尝。\n小草存远志，未用出声妨。\n采掇公弗疑，结根稔风霜。",
        "dynasty": "宋",
        "collection_info": null
    },
    {
        "title": "张倅生辰作质龟相鹤二诗为寿  其一",
        "author": "刘一止",
        "content": "神龟异生禀，怀抱星与月。\n蹒跚守丛着，游戏引莲叶。\n青云覆其上，文字书左胁。\n千年愈坚瘦，腹背类璆铁。\n有如盛德士，秉志厉霜雪。\n不求赫赫名，羞作翕翕热。\n行藏关理乱，阅世自明哲。\n时哉此唐虞，负图追往谍。",
        "dynasty": "宋",
        "collection_info": null
    },
    {
        "title": "张倅生辰作质龟相鹤二诗为寿  其二",
        "author": "刘一止",
        "content": "黄鹤初出胎，骨格已惊众。\n翩翩谢嚣尘，飒爽自神纵。\n朝飞出芝田，夕饮下云梦。\n宁知风露质，乃系世轻重。\n有如贤达人，胸腹抱空洞。\n观时自隐显，岂待吹嘘送。\n会看九皋鸣，一一律吕中。\n阅岁千六百，羣飞接鸾凤。",
        "dynasty": "宋",
        "collection_info": null
    },
    {
        "title": "曾宏父将游吴兴示所和叶内相八首次其韵太守亦和故并及之  其一",
        "author": "刘一止",
        "content": "苹洲景物最恼客，无赖山色只供愁。\n短棹从渠系烟雨，春容併在水南头。",
        "dynasty": "宋",
        "collection_info": null
    },
    {
        "title": "曾宏父将游吴兴示所和叶内相八首次其韵太守亦和故并及之  其二",
        "author": "刘一止",
        "content": "并山微径自曲折，野人种花无数蹊。\n太傅风流犹可想，楼船皓齿合招携。",
        "dynasty": "宋",
        "collection_info": null
    },
    {
        "title": "曾宏父将游吴兴示所和叶内相八首次其韵太守亦和故并及之  其三",
        "author": "刘一止",
        "content": "谢家溪亭花锁碎，尚忆故岁春未阑。\n觅得小航衝雨去，湿红飞处忍朝寒。",
        "dynasty": "宋",
        "collection_info": null
    },
    {
        "title": "曾宏父将游吴兴示所和叶内相八首次其韵太守亦和故并及之  其四",
        "author": "刘一止",
        "content": "使君觅句自超绝，江边乌桕能绝人。\n我疑秘思有天巧，滉漾胸中百顷春。",
        "dynasty": "宋",
        "collection_info": null
    },
    {
        "title": "曾宏父将游吴兴示所和叶内相八首次其韵太守亦和故并及之  其五",
        "author": "刘一止",
        "content": "官闲亦復一笑适，理檝及此春日晴。\n追吟乃得伯宏父，便觉侯喜无诗声。",
        "dynasty": "宋",
        "collection_info": null
    },
    {
        "title": "曾宏父将游吴兴示所和叶内相八首次其韵太守亦和故并及之  其六",
        "author": "刘一止",
        "content": "老来文字读不入，抽思轧轧如涸泉。\n从君敢作入社客，正恐釜豆相泣煎。",
        "dynasty": "宋",
        "collection_info": null
    },
    {
        "title": "曾宏父将游吴兴示所和叶内相八首次其韵太守亦和故并及之  其七",
        "author": "刘一止",
        "content": "有怀玉堂前学士，典册汗漫真全潮。\n子向白云深处觅，面山溪馆带长桥。",
        "dynasty": "宋",
        "collection_info": null
    },
    {
        "title": "曾宏父将游吴兴示所和叶内相八首次其韵太守亦和故并及之  其八",
        "author": "刘一止",
        "content": "翰林久袖经纶手，笔力游戏吞山川。\n要试皋夔致君术，不应牢落着幽禅。",
        "dynasty": "宋",
        "collection_info": null
    },
    {
        "title": "南山有蹲鸱一首示里中诸豪",
        "author": "刘一止",
        "content": "南山有蹲鸱，春田多鳬茈。\n何必泌之水，可以乐我饥。\n六师拥行在，闾巷屯虎貔。\n民食尚可纾，军食星火移。\n努力输县官，无乏辕门炊。\n所愿将与士，感此艰食时。\n忠义发饫腹，向敌争先之。\n驱逐狐鼠羣，宇县还清夷。\n我辈死即休，粒米不敢私。",
        "dynasty": "宋",
        "collection_info": null
    },
    {
        "title": "闻杭州乱二首  其一",
        "author": "刘一止",
        "content": "饥来命饷寒索衣，官家养兵如养儿。\n时平军律久玩弛，辕门笑歌骄莫随。\n往时金陵囚刺史，今者杭州漕臣死。\n稽天烈焰穷朝昏，千丈红霞炫江水。\n邻州之兵如此兵，呜呼此难何时平。",
        "dynasty": "宋",
        "collection_info": null
    },
    {
        "title": "闻杭州乱二首  其二",
        "author": "刘一止",
        "content": "缓城将母走者谁，吾宗贵人丞相儿。\n高门潭潭深如海，一朝赤脚踏路岐。\n吁嗟身世本何有，金帛满家那得守。\n衣冠自古皆贼仇，玉石俱焚无好丑。\n呜呼安得贫富受用势略齐，无庸悬绝产祸机。",
        "dynasty": "宋",
        "collection_info": null
    },
    {
        "title": "傅子骏右司见和雪句且有两宫北狩之感復用韵二首  其一",
        "author": "刘一止",
        "content": "万里胡沙惊毳幕，北望旄头天际落。\n向来官军如路人，受甲逡巡惟指鹤。\n宁知竟屈銮辂尊，问天火令何当炖。\n落雪如絮不我温，九关梦想血面论。",
        "dynasty": "宋",
        "collection_info": null
    },
    {
        "title": "傅子骏右司见和雪句且有两宫北狩之感復用韵二首  其二",
        "author": "刘一止",
        "content": "先生着书风撼幕，诗成弄笔云烟落。\n舍傍种竹欲招凤，郭内有田纔给鹤。\n眼看雪片黏空尊，寒斋芋火犹能炖。\n怪我官冷何时温，我亦聊尔公弗论。",
        "dynasty": "宋",
        "collection_info": null
    },
    {
        "title": "次韵方允迪秘监步月感怀一首",
        "author": "刘一止",
        "content": "伊昔苕水滨，诗酒相逆送。\n红蕖三百顷，天遣作妙供。\n于今几何时，喜惧不同梦。\n惊心风月夕，怨笛有残弄。\n所嗟老侵寻，不愧官冗从。\n当时季孟间，众识长雏凤。\n宁知天一角，復此樽酒共。\n文章自千古，习气无乃重。\n诗如朝阳鸣，一一律吕中。\n从游二三骏，蹀躞不受鞚。\n阿威有家学，落笔竞豪纵。\n伤时復怀旧，一笑得再恸。\n公等俱勉旃，如我堪底用。",
        "dynasty": "宋",
        "collection_info": null
    },
    {
        "title": "允迪以羊膏瀹茗饮吕景实景实有诗叹赏仆意未然輙次原韵",
        "author": "刘一止",
        "content": "精金不受钏钗辱，瑞草何曾取膏腹。\n乳花粥西名已非，荐以羊肪何太俗。\n山林钟鼎异天性，难遣华腴偶穷独。\n森森正味苦且严，玉质无瑕谁敢戮。\n君家馔林多错本，读罢流涎诳枯吻。\n故令茗盌变腥膻，远想黄封雪花醖。\n呼酪为奴逢彼怒，自惜争雄巧相污。\n我宁不饮信我说，独喜君诗有神助。\n君不见穆家兄弟故可人，概以骨鲠恐异趣。",
        "dynasty": "宋",
        "collection_info": null
    },
    {
        "title": "将如京师和方时敏机宜十二辰歌一首",
        "author": "刘一止",
        "content": "羣儿鼠窃均有遇，老矣自知牛后误。\n成功未解鬬两虎，援翰徒劳秃千免。\n佩书丱首何龙钟，灵蛇光怪蟠心胸。\n马头三千悲远道，羊角万里无高风。\n秦歌呜呜楚猴舞，一笑何如共鸡黍。\n谋身狗苟君勿嗤，聊戏墨猪书韵语。",
        "dynasty": "宋",
        "collection_info": null
    },
    {
        "title": "五十少公卿赠何子楚居士",
        "author": "刘一止",
        "content": "五十少公卿，三十老举子。\n世间老与少，不必较年齿。\n我观宦达人，颜色自丰美。\n癯者忽易腴，变化一日耳。\n人言老再少，信是有此理。\n我为老诸生，流落逾二纪。\n四十又过四，淟涊百僚底。\n说老已十年，何况真老矣。\n壮气推幽忧，髮白面目缁。\n宁有再少时，一衰乃如此。\n何郎穷过我，齿髮亦相似。\n闲居傲轩裳，臞腹满经史。\n时时吐光焰，丽句落窗几。\n谁家肯终惠，试此足千里。\n空令坐穷独，阁户今扫轨。\n宦达世共慕，闲旷我所喜。\n丈夫生世间，要自发奇伟。\n富贵何足云，功名半张纸。\n古来傲世士，良是穷乃止。\n未有如子年，忼慨隐廛市。\n我不愧公卿，愧此少居士。",
        "dynasty": "宋",
        "collection_info": null
    },
    {
        "title": "水村二首示友人  其一",
        "author": "刘一止",
        "content": "浮花荡漾青苹小，绿柄欹垂剪刀草。\n朝从港东暮港西，采花撷草无尽期。\n秋光有尽意无尽，万马奔腾山作阵。\n眼中未饱公莫回，饥肠作恶如鸣雷。",
        "dynasty": "宋",
        "collection_info": null
    },
    {
        "title": "水村二首示友人  其二",
        "author": "刘一止",
        "content": "张公一生云水客，往岁孤踪寄苕霅。\n故人刺史眼为青，愿为泛宅浮清泠。\n当时鸥鸟难问迹，尚有水村名泊宅。\n碧蓑青笠宁在无，公今仙去当传余。",
        "dynasty": "宋",
        "collection_info": null
    },
    {
        "title": "借居鸬鷀山中一首呈方允迪道踪昆仲",
        "author": "刘一止",
        "content": "长松舞高寒，落涧泻清泚。\n笙簧响天上，金石鸣地底。\n云容何润泽，下有隐君子。\n乐此山水音，清若变流徴。\n怪我从何来，尘土两目眯。\n寇戎在江浒，荐食心未已。\n赤嚢走边报，朝暮异忧喜。\n安知隐人乐，胜绝有如此。\n古来成败事，不入山中耳。\n愿言晚相收，置我岩壑裏。\n酌泉得醒心，茹朮可不死。\n况有载酒人，半道同栗里。",
        "dynasty": "宋",
        "collection_info": null
    },
    {
        "title": "山居作拆字诗一首寄江子我郎中比尝以拆字语为戏然未有以为诗者请自今始",
        "author": "刘一止",
        "content": "日月明朝昏，山风岚自起。\n石皮破仍坚，古木枯不死。\n可人何当来，意若重千里。\n永言咏黄鹄，志士心未已。",
        "dynasty": "宋",
        "collection_info": null
    },
    {
        "title": "次韵郑维心贻卢叔才一首",
        "author": "刘一止",
        "content": "朝行转木末，暮返循水涯。\n生长山水间，途穷自知归。\n万绪更扰扰，众目何睽睽。\n有若脱{革卮}牛，邂逅得此时。\n坐念卢夫子，与世真背驰。\n读书如董生，三载圃不窥。\n清诗见真情，观者岂得疵。\n春风入闾巷，烂熳百草菲。\n摩腹忽起行，菜茹伤蕨薇。\n平生经纶学，无术取世资。\n贫交可相觅，叩门两无疑。\n富贵不汝求，吾至君勿挥。",
        "dynasty": "宋",
        "collection_info": null
    },
    {
        "title": "次韵维心谢沈尚书惠笔一首",
        "author": "刘一止",
        "content": "书生磨吻铅刀铦，君家手笔不退尖。\n琢成秀句夺天巧，平揖鲍谢奴高钱。\n郊寒岛瘦復可哂，汉风楚国真能兼。\n胸中疾邪茹不吐，但觉忿气生虬髯。\n叵堪陈寿书汉实，毫端有口可得箝。\n尚书昔侍金华讲，论议凛凛秋霜严。\n曾将一字窃鲁史，未用三语求阮瞻。\n分君赐笔助清峭，雕犀镂象光出奁。\n如吾朴遫岂足数，半世翰墨徒心潜。\n老去文章读不入，编帙散乱如投籤。\n因君穷讨默自愧，僻鲁成痼何时砭。\n须要尽见君家书，槁死不叹周南淹。\n更从湘东觅金管，赏激忠孝祛奸憸。",
        "dynasty": "宋",
        "collection_info": null
    },
    {
        "title": "谢吴兴守李端明致酒一首时寓德清",
        "author": "刘一止",
        "content": "孔愉庙边溪水长，石壁岩下飞泉香。\n居士住此几寒暑，只见四山青又黄。\n今年春雨摧麦芒，六月稻穗干欲僵。\n烦公焦劳坐黄堂，何不趣公归赞襄。\n为时开阁阴与阳，不令此忧遗君王。\n我君有如坐甑内，口顾怫鬰不得骧。\n公欲令我苏肺肠，白衣致酒甚沛滂。\n瓶粟未空陶氏仓，得酒且到王生乡。\n更招山前老漫郎，渠家曲柄荷可觞。",
        "dynasty": "宋",
        "collection_info": null
    },
    {
        "title": "月出一首",
        "author": "刘一止",
        "content": "东峰高如屏，月出久未知。\n竹影忽上窗，淡台时参差。\n幽人坐数息，瞑久息愈迟。\n举目月在窗，便觉心境移。\n平生浪纷扰，自省黠半痴。\n岁晚得此身，终焉以为期。\n山中有寒暄，我不记四时。\n乐此见有初，非关未忘诗。",
        "dynasty": "宋",
        "collection_info": null
    },
    {
        "title": "剡溪道上一首",
        "author": "刘一止",
        "content": "一水萦不断，千岩翠相扶。\n孤篷载雪归，我昔见画图。\n今年两经行，明晦自惨舒。\n旱夏山若焦，秋至潦溢途。\n是中无故人，王事当驰驱。\n景物寄心赏，随遇便有余。\n不觉老季真，乞归尚狂疏。\n官家赐闲身，用底一曲湖。",
        "dynasty": "宋",
        "collection_info": null
    },
    {
        "title": "观大龙湫一首",
        "author": "刘一止",
        "content": "峰头鴈何在，井底龙不出。\n吐作玉虹流，倒挂二千尺。\n落涧势初缓，渐听转山急。\n噀面飞雨过，着衣晨雾湿。\n造物等幻戏，此地真绝特。\n勿言王事劳，遇胜得小立。\n惭愧大尊者，几载面青壁。\n山高不碍见，泉声不妨寂。",
        "dynasty": "宋",
        "collection_info": null
    },
    {
        "title": "次韵建安刘彦冲学士寄茶一首",
        "author": "刘一止",
        "content": "寒溪日潄枯肠洁，自志穷愁渐陋劣。\n故人不爱北苑春，更遣清甘嚅吻颊。\n只今相望如参商，武夷孤绝云苍茫。\n底事坐阅百鸟翔，要借玉川风两腋，高飞令我坠君傍。",
        "dynasty": "宋",
        "collection_info": null
    },
    {
        "title": "赋程伯禹给事漫吾亭一首",
        "author": "刘一止",
        "content": "道州固伤时，晚岁吾山溪。\n彼物何曾争，我自分两畦。\n宣州绝代贤，雅志苏羣黎。\n胸次包峥嵘，不肯去角圭。\n何从得漫名，正恐亦偶题。\n渺观身世空，万境俱一齐。\n浪云出处殊，不悟东自西。\n向来功名辙，復入山水蹊。\n公今持左符，早晚朝金闺。\n生贤出世间，渠能绝攀跻。\n要须了此心，泛应忘高低。\n昔我盖已漫，今我亦非迷。",
        "dynasty": "宋",
        "collection_info": null
    },
    {
        "title": "独居会稽官舍送僧游龟溪因记寄声弊庐",
        "author": "刘一止",
        "content": "老人年六十，生理常刺促。\n归无一棱田，此事乱心曲。\n妻孥渺相望，幼稚炯在目。\n师今遇龟溪，山水无尽绿。\n石壁严宝坊，泉甘宜杞菊。\n但恐斋厨空，眼饱不救腹。\n并山行径微，草露湿人足。\n师访老人家，门前有修竹。",
        "dynasty": "宋",
        "collection_info": null
    },
    {
        "title": "酬王元渤舍人方智善学士求余作墨竹一首",
        "author": "刘一止",
        "content": "堂名似贤人似竹，瘦节孤高照崕谷。\n百年人与竹俱化，尚有诸孙来借宿。\n家风爱竹余底事，至今十饭九不肉。\n惟应说食诳枯肠，更写寒梢媚幽独。\n王郎散带谈清虚，为竹造门颜不忸。\n方英炯炯貌臞甚，门倚江干千个绿。\n两家人物摠风流，石壁山前烟雨秋。\n岂惟千首轻万户，胸中世袭潇洒侯。\n我乃痴绝非画绝，怜此霜根贯金铁。\n短绡淡墨持似公，更听哦诗声激烈。",
        "dynasty": "宋",
        "collection_info": null
    },
    {
        "title": "题等侯轩一首",
        "author": "刘一止",
        "content": "苍官与青士，昔封潇洒侯。\n万个俨相持，更比千户优。\n道人心安乐，可念过不留。\n延我听风窗，凄清韵天球。\n傍瞻卧麟冡，卿云覆杯丘。\n前峰鬰岧嶤，落涧缘道周。\n居然气象异，况乃世德修。\n他日名可占，子孙荷灵休。",
        "dynasty": "宋",
        "collection_info": null
    },
    {
        "title": "访石林叶少藴观文二首  其一",
        "author": "刘一止",
        "content": "卿云覆其上，草木争鲜新。\n竹露先参差，晴曦破萧晨。\n万石纷拱揖，静默自主宾。\n似中有老仙，云霞焕精神。\n朝暮林壑间，搜抉出怪珍。\n风欹青篛笠，雨垫乌角巾。\n山灵指相谓，箇是夔龙身。\n如何轻世累，萧散意许真。\n了知衮衣贵，未若岩石亲。\n功名乃弃余，道德受咨询。\n我来追步趋，且復结胜因。\n剧谈到羲轩，愧此真天人。",
        "dynasty": "宋",
        "collection_info": null
    },
    {
        "title": "访石林叶少藴观文二首  其二",
        "author": "刘一止",
        "content": "夔龙在丘壑，神物发幽秘。\n森然万琼瑰，参错分位置。\n踞地猛兽伏，拏空孤鸟厉。\n先后相长雄，突怒疑攫噬。\n各以奇自列，宁谓我独嗜。\n羊酪非不珍，莼羮有至味。\n郑公信骨鲠，我但见妩媚。\n种竹被崕峦，恶木不得地。\n荃兰偏九畹，薉草惨无类。\n造化初何心，被物自殊志。\n那知此岩傍，阅世等如寄。\n愿言赋丹青，远近同一视。",
        "dynasty": "宋",
        "collection_info": null
    },
    {
        "title": "次韵倪文举芮国器扁舟见过溪上之作",
        "author": "刘一止",
        "content": "顿有两玉人，风流晋宋间。\n况復子倪子，妙思轻小山。\n访我相后先，知我倦飞还。\n僮仆怪主人，羁絷如在闲。\n何曾得此客，能使意绪寛。\n从今望仙舟，我门肯常关。\n春风孔郎溪，松下荆可班。",
        "dynasty": "宋",
        "collection_info": null
    },
    {
        "title": "几上人名所乘舟曰钓月庵求诗为赋二首  其一",
        "author": "刘一止",
        "content": "古德杖头挑，今师竿下取。\n月满体自如，清光无处所。",
        "dynasty": "宋",
        "collection_info": null
    },
    {
        "title": "几上人名所乘舟曰钓月庵求诗为赋二首  其二",
        "author": "刘一止",
        "content": "昔人钓忘饵，今师亦忘鈎。\n静夜江不湍，孤光送归舟。",
        "dynasty": "宋",
        "collection_info": null
    },
    {
        "title": "双头黄芍药二首  其一",
        "author": "刘一止",
        "content": "汉宫时世妆，承恩娇姊妹。\n解道根蒂同，如何两心背。",
        "dynasty": "宋",
        "collection_info": null
    },
    {
        "title": "双头黄芍药二首  其二",
        "author": "刘一止",
        "content": "映立自亭亭，吸饮风露饶。\n不作恩与怨，世间儿女妖。",
        "dynasty": "宋",
        "collection_info": null
    },
    {
        "title": "龟溪左顾亭二首  其一",
        "author": "刘一止",
        "content": "余不溪上山，映我杯中绿。\n我醉狂欲歌，潜蛟睡方熟。",
        "dynasty": "宋",
        "collection_info": null
    },
    {
        "title": "龟溪左顾亭二首  其二",
        "author": "刘一止",
        "content": "溪面寒无风，澄莹千丈绿。\n我欲放轻舠，霜镜不可触。",
        "dynasty": "宋",
        "collection_info": null
    },
    {
        "title": "次韵虞仲容咏雪一首",
        "author": "刘一止",
        "content": "十年九作穷途客，惯见天花面旋飘。\n江上舞鸥如背我，沙边立鹤独齐腰。\n衣黏落片行呼酒，船触轻冰半渡桥。\n谁识此时诗思乱，缓歌黄竹想西瑶。",
        "dynasty": "宋",
        "collection_info": null
    },
    {
        "title": "宿扬子江口一首",
        "author": "刘一止",
        "content": "客桥沙觜渺纵横，二纪风烟老此行。\n待得江头明月出，恰当船底暗潮生。\n旅人梦冷无留想，别浦帆归有呼声。\n断念此生惟付酒，为谁惊走撰瓶罂。",
        "dynasty": "宋",
        "collection_info": null
    },
    {
        "title": "次韵朱宾老删定月夜相访一首",
        "author": "刘一止",
        "content": "一水相望十里余，扁舟夜载月明俱。\n君今身为故人出，我亦年来此客无。\n夜久灯孤疑是梦，樽空仆卧不成呼。\n残年会见干戈息，共买嵌岩着老躯。",
        "dynasty": "宋",
        "collection_info": null
    },
    {
        "title": "次韵宋希仲侍郎见贻一首",
        "author": "刘一止",
        "content": "今古宦游长作客，每逢佳处欲忘年。\n颇将幻境观尘世，始信臞儒是列仙。\n野邑分桥山带色，晚云藏寺水黏天。\n公身未属烟波管，莫向津头买钓船。",
        "dynasty": "宋",
        "collection_info": null
    },
    {
        "title": "睡足斋一首",
        "author": "刘一止",
        "content": "此地谁令着此翁，角巾欹倒鬓如蓬。\n兴高绝壁松声外，梦破寒花雀啅中。\n睡债几时偿赛足，书淫前日洗除空。\n故人若问安心法，一酌村酤荐晚菘。",
        "dynasty": "宋",
        "collection_info": null
    },
    {
        "title": "摘星岭一首",
        "author": "刘一止",
        "content": "籋磴缘梯兴未穷，青冥有路欲乘风。\n朝云暮雨在脚下，井钺参旗落手中。\n比世此身长作客，半痴半黠忽成翁。\n枕抛偃蹇巅崕上，一洗平生眼界空。",
        "dynasty": "宋",
        "collection_info": null
    },
    {
        "title": "次韵郑维心咏梅一首",
        "author": "刘一止",
        "content": "山路雪消梅半吐，隔林光已见疏明。\n冻醪似蜜从谁赏，斲句如冰得我惊。\n卧树照溪春思净，细香留客暮寒清。\n胡尘未远边风急，十载花前笑不成。",
        "dynasty": "宋",
        "collection_info": null
    },
    {
        "title": "次韵林少瞻游禹庙一首",
        "author": "刘一止",
        "content": "客裏杯觞不易逢，越王宫好莫匆匆。\n春容雨打风吹后，山色朝来暮去中。\n京国昔从秋序别，斋厨犹忆饭时同。\n清时更作他年约，七塔三山梦已通。",
        "dynasty": "宋",
        "collection_info": null
    },
    {
        "title": "元日得雪三日立春",
        "author": "刘一止",
        "content": "斗柄御山晓直寅，夜闻笳鼓又迎春。\n尚欣穷腊酬三白，更荐嘉蔬继五辛。\n鸠杖多情扶我老，琪花有意为谁新。\n甲兵不用银河洗，始觉今年一笑真。",
        "dynasty": "宋",
        "collection_info": null
    },
    {
        "title": "比过石壁访王元渤舍人欲观棋战闻同鱼轩出游独与戎琳二师对语久之明日元渤有诗见贻次韵奉酬",
        "author": "刘一止",
        "content": "缓缓游春且莫催，而今挥麈短辕回。\n一百五日天气近，二十四番花信来。\n赌墅未容窥谢傅，即心聊復探黄梅。\n归来索共梅花笑，老眼如何得暂开。",
        "dynasty": "宋",
        "collection_info": null
    },
    {
        "title": "次韵奉酬元渤见过奕棋小饮及观馆阁题名之作",
        "author": "刘一止",
        "content": "珠玉当年咳唾成，元刘何自敢齐名。\n梦回云海西昆逮，春到江村北渚明。\n谁为少陵偿酒债，更怜侯喜得诗声。\n杯中贤圣君休问，局上光阴我独惊。",
        "dynasty": "宋",
        "collection_info": null
    },
    {
        "title": "方欲相约为孔侯溪上之游忽辱佳篇復次元韵",
        "author": "刘一止",
        "content": "山色溪烟淡墨成，隔溪幽鸟自呼名。\n未妨浊酒陪心赏，更借清诗作眼明。\n桃叶不关今夕恨，松枝犹是古时声。\n扁舟醉后从漂兀，个处应无宠辱惊。",
        "dynasty": "宋",
        "collection_info": null
    },
    {
        "title": "次韵周秀实监丞嘉仲府判叔侄贻王元渤舍人二首诗中见反且恨不与奕棋之会  其一",
        "author": "刘一止",
        "content": "不踏清门晓鼓朝，山林真乐在朋曹。\n乌衣贤胄风流远，赤壁诸郎气义高。\n底事裁诗多态度，也应索酒甚粗豪。\n残年我独棋中影，从此天刑傥遂逃。",
        "dynasty": "宋",
        "collection_info": null
    },
    {
        "title": "次韵周秀实监丞嘉仲府判叔侄贻王元渤舍人二首诗中见反且恨不与奕棋之会  其二",
        "author": "刘一止",
        "content": "人言我老是顽仙，坐隐纹枰不计年。\n何用山廛分小大，直将壶峤比方圆。\n争雄未羡七擒略，见事常输一着先。\n好觅周郎云水外，红渠千顷藕如船。",
        "dynasty": "宋",
        "collection_info": null
    },
    {
        "title": "次韵郑维心见贻一首",
        "author": "刘一止",
        "content": "身病何因到赤墀，眼昏不復下书帷。\n杯觞有限长羞涩，故旧无多足别离。\n对白抽黄余习气，看朱成碧记当时。\n江村投老俱牢落，犹喜诗情似拾遗。",
        "dynasty": "宋",
        "collection_info": null
    },
    {
        "title": "维心以仆假守毘陵与嘉禾南徐弟侄分符接壤作诗见贻次韵一首",
        "author": "刘一止",
        "content": "家风五字作长城，四至何曾慕九卿。\n问舍山林端欲老，分符湖海尚叨荣。\n北南二阮俱贫士，大小两冯惭颂声。\n独羡书成郑夫子，会令千载意分明。",
        "dynasty": "宋",
        "collection_info": null
    },
    {
        "title": "次韵万廷老见贻一首",
        "author": "刘一止",
        "content": "梅花村上驻归帆，知有幽人住此庵。\n谁遗疏香随舵尾，故怜春色在枝南。\n溪前水落沙痕出，门外山横雪意酣。\n诗似何郎情不浅，更留佳处后来谈。",
        "dynasty": "宋",
        "collection_info": null
    },
    {
        "title": "次韵王柱史题密印师竂一首",
        "author": "刘一止",
        "content": "岩下风轻进竹凉，道人身共翠梢长。\n饥肠欲和春泉响，鼻观先参煮菜香。\n何处人间有痴黠，不将身外较闲忙。\n邻家柱史哦诗夜，未厌敲门月到墻。",
        "dynasty": "宋",
        "collection_info": null
    },
    {
        "title": "留题吕宣义知命小园一首",
        "author": "刘一止",
        "content": "虽无万竹等封侯，半亩清阴趣自幽。\n菘韮尚能供早晚，菊兰聊欲记春秋。\n归来久已同彭泽，休去宁须问石头。\n短褐飘零嗟我老，他年未往亦风流。",
        "dynasty": "宋",
        "collection_info": null
    },
    {
        "title": "登学宫城墻眺望寄曾宏父",
        "author": "刘一止",
        "content": "寂寞无毡老郑虔，登临此日意茫然。\n云开北渚炊烟外，春到西城战血边。\n江草唤愁无畔岸，官梅动兴得清便。\n南风藻思传家旧，好寄东风御柳篇。",
        "dynasty": "宋",
        "collection_info": null
    },
    {
        "title": "同诸曹泛舟城南曾守饷酒示诗次其韵",
        "author": "刘一止",
        "content": "十年溪渚梦经行，更借风烟作眼明。\n官身拟赴鸥鹭约，小敌忽逢诗酒勍。\n今者不乐愧幽子，日后欲醉无曲生。\n五马会寻芳草路，肯教绿叶便阴成。",
        "dynasty": "宋",
        "collection_info": null
    },
    {
        "title": "题章右推砥斋一首",
        "author": "刘一止",
        "content": "今古时清罚自清，由来谳狱赖儒生。\n将军误怪狱吏贵，廷尉今称天下平。\n万态讵容逃水镜，此心真欲似权衡。\n公家世德高门阀，更看阴功踵令名。",
        "dynasty": "宋",
        "collection_info": null
    },
    {
        "title": "题道场山一首",
        "author": "刘一止",
        "content": "云乱修堂冰不如，妙香随处满空虚。\n头陀浩劫衣尘在，回向此生心地初。\n涉世情疏终简懒，爱山缘重费消除。\n道人劝我深发省，相对五更听粥鱼。",
        "dynasty": "宋",
        "collection_info": null
    },
    {
        "title": "莫师文以访弟调官巴川用周子醇韵作诗赠行",
        "author": "刘一止",
        "content": "三刀昔梦剑东州，援笔今看峡倒流。\n晚岁拾遗长忆弟，异乡王粲忍登楼。\n微官等是身悬寄，平世何曾道阻修。\n他日归飞两黄鹄，伴侬苕渚共赓酬。",
        "dynasty": "宋",
        "collection_info": null
    },
    {
        "title": "次韵邵子非见贻一首",
        "author": "刘一止",
        "content": "梦想风神不记春，相逢欲看梦中因。\n安知晚岁归吴客，却见当时入洛人。\n赋似文园真有气，诗非子建谅谁亲。\n会须剪烛西窗语，莫怪长头酒事频。",
        "dynasty": "宋",
        "collection_info": null
    },
    {
        "title": "从子非登月波楼戏用前韵并简何子楚",
        "author": "刘一止",
        "content": "洗醆初尝曲米春，一樽相属是前因。\n忽惊万顷月波上，相对九霄风露人。\n十载京尘如梦破，半生鸥鸟已心亲。\n他时唤取何郎到，要遣官梅动兴频。",
        "dynasty": "宋",
        "collection_info": null
    },
    {
        "title": "寄燕山帅幕家侄季高一首",
        "author": "刘一止",
        "content": "畴昔江湖自在身，而今骑马犯边尘。\n宁无楚尾吴头梦，历遍燕南赵北春。\n壮士似渠终有遇，衰年如我尚谁亲。\n屈州抑县不伸里，老此嵚嵚可笑人。",
        "dynasty": "宋",
        "collection_info": null
    },
    {
        "title": "禹庙一首",
        "author": "刘一止",
        "content": "苗山风驭日翩翩，人道桐棺葬此岭。\n今事独闻鸦种麦，故村不见鸟耘田。\n远忧边塞清无日，更望仓箱屡有年。\n收揽封疆归禹贡，忍看兵气污山川。",
        "dynasty": "宋",
        "collection_info": null
    },
    {
        "title": "谢会稽守翟内相临学行乡饮酒之礼",
        "author": "刘一止",
        "content": "清晓传呼振戟衣，泮林云日炫旌旗。\n风尘贴妥投戈后，色笑雍容劝学时。\n先世流芳今有继，圣衷图旧正畴咨。\n王褒愿草得贤颂，可但中和宣布诗。",
        "dynasty": "宋",
        "collection_info": null
    },
    {
        "title": "次韵方允迪秘监会稽相遇怀吴兴旧游二首  其一",
        "author": "刘一止",
        "content": "故山畴昔奉英游，老去功名失路头。\n江海一官如许冷，田园三载不知秋。\n谢公塘外千峰紫，何楷庐边一径幽。\n心折少陵存殁句，恨无酒力破劳愁。",
        "dynasty": "宋",
        "collection_info": null
    },
    {
        "title": "次韵方允迪秘监会稽相遇怀吴兴旧游二首  其二",
        "author": "刘一止",
        "content": "鉴湖列嶂自天开，云色岚光入酒杯。\n忽遣同游有陶谢，故应交契拟陈雷。\n他乡日日典衣醉，公事时时牵马来。\n要买扁舟穷胜绝，共追樵径晚风回。",
        "dynasty": "宋",
        "collection_info": null
    },
    {
        "title": "携家从允迪借居鸬鷀源上沈必先侍御有诗宠其行次韵并呈二公二首  其一",
        "author": "刘一止",
        "content": "飘零暮景今如许，惭愧高人久卧庐。\n好客儿童总欢喜，多情草木自扶疏。\n百年梦幻真何有，一壑风烟尚借居。\n寄谢南台温御史，此身休戚正关渠。",
        "dynasty": "宋",
        "collection_info": null
    },
    {
        "title": "携家从允迪借居鸬鷀源上沈必先侍御有诗宠其行次韵并呈二公二首  其二",
        "author": "刘一止",
        "content": "向来多病更多忧，命与谁谋出怨仇。\n坐念甘泉方避暑，不知楚泽又悲秋。\n长蛇肆毒心犹在，战马何时鞚暂休。\n横榻故人身卫主，素书能不復讥侬。",
        "dynasty": "宋",
        "collection_info": null
    },
    {
        "title": "再用韵呈允迪秘监江子我郎中二首  其一",
        "author": "刘一止",
        "content": "二纪风埃长作客，了知身世是蘧庐。\n老来诗酒都无味，乱后交亲未肯疏。\n曾见雄风追楚赋，尚堪雌霓读郊居。\n愿公先卜嵌岩隐，秦利宁忘郑国渠。",
        "dynasty": "宋",
        "collection_info": null
    },
    {
        "title": "再用韵呈允迪秘监江子我郎中二首  其二",
        "author": "刘一止",
        "content": "异时畎亩不忘忧，避俗今犹若避仇。\n直指威声曾震岳，封章义气欲横秋。\n诗成故客知无敌，酒尽凭谁为起谋。\n岁晚相逢山在眼，从公脚历颇能不。",
        "dynasty": "宋",
        "collection_info": null
    },
    {
        "title": "次韵必先侍御和郑维心忆梅并寄维心",
        "author": "刘一止",
        "content": "紫梅溪上春先到，余不沙边草未芳。\n五字真曾赋桑落，四弦犹忆调枫香。\n雪中孤艷应愁绝，竹外斜枝不掩藏。\n永望佳人在空谷，此时幽独未须伤。",
        "dynasty": "宋",
        "collection_info": null
    },
    {
        "title": "再用韵寄沈次律学士",
        "author": "刘一止",
        "content": "溪上青云覆短墙，杖藜谁共掇幽芳。\n忽惊候馆梅花破，想见山斋竹叶香。\n倦客鬓丝今点染，使君心事独韬藏。\n何当归赴春盘约，苦苣嘉蔬未足伤。",
        "dynasty": "宋",
        "collection_info": null
    },
    {
        "title": "次韵维心赋次律见一亭二首  其一",
        "author": "刘一止",
        "content": "向来金埓与铜山，可是无田未得闲。\n纸上功名追逸景，镜中心事迫摧颜。\n溪云惯作多时别，陇月今迎一箇还。\n始信柯田梨枣地，不令榛棘有遗删。",
        "dynasty": "宋",
        "collection_info": null
    },
    {
        "title": "次韵维心赋次律见一亭二首  其二",
        "author": "刘一止",
        "content": "循除春水渐淙淙，心静魔军久已降。\n未省芳菲谁是伴，不妨鹦燕自成双。\n眼中浊酒倾如海，门外清溪欲拟江。\n会见扶藜添一老，共听疏竹响风窗。",
        "dynasty": "宋",
        "collection_info": null
    },
    {
        "title": "次韵维心赴次律赏芍药一首",
        "author": "刘一止",
        "content": "岩前红药媚深幽，更为余春一笑留。\n畴昔邹枚俱倦客，而今陶谢得同游。\n真香雨裛来无尽，妆艷风熏喜欲浮。\n未羡木奴千户比，主人原是醉乡侯。",
        "dynasty": "宋",
        "collection_info": null
    },
    {
        "title": "次韵维心赠葛鲁卿待制求花栽一首",
        "author": "刘一止",
        "content": "此日宁无健步移，春前行近着花时。\n故园乐地今余几，小县风光客不知。\n剩买名裁令乱眼，却嫌芳思只撩诗。\n属公归赋丹青手，问圃寻农独我宜。",
        "dynasty": "宋",
        "collection_info": null
    },
    {
        "title": "卢叔才相过夜话戏成一首",
        "author": "刘一止",
        "content": "七年诗酒恨难同，未省相看作么容。\n多病襄阳长瑟缩，古心冬夜更龙钟。\n已知昔者非今者，莫问渠侬胜我侬。\n手剪西窗深夜烛，细听吴语话心胸。",
        "dynasty": "宋",
        "collection_info": null
    },
    {
        "title": "寄云门长老持公一首",
        "author": "刘一止",
        "content": "梦境清游记昔曾，而今双鬓已鬅鬙。\n此生有分寻云水，到处逢人说葛藤。\n紫芋波棱真在眼，青鞋布韈未输僧。\n会投枯木堂中老，只恐诗情罢不能。",
        "dynasty": "宋",
        "collection_info": null
    },
    {
        "title": "次韵宋希仲贻故人虞仲容一首",
        "author": "刘一止",
        "content": "乱前交旧今余几，道故伤时得涕零。\n门外溪山无赖碧，眼中鬚鬓可怜青。\n十年持槖气横出，三斗朝天心独醒。\n却喜元龙豪放在，不妨下马索银瓶。",
        "dynasty": "宋",
        "collection_info": null
    },
    {
        "title": "送希仲出守三衢一首",
        "author": "刘一止",
        "content": "临别溪山眼重开，秋风扬旆更悠哉。\n平生气概今逾壮，一郡清平欲挽回。\n丧乱有谁谈旧事，论思此日要真才。\n公行勿亟朝天路，帝有甘泉密诏来。",
        "dynasty": "宋",
        "collection_info": null
    },
    {
        "title": "次韵寄怀王元渤舍人一首",
        "author": "刘一止",
        "content": "倦飞鸾省戢修翎，乞与云山作卧屏。\n醉裏书床堆束笋，梦余楸局见稀星。\n君心傥似当时赤，吾髪应无耐久青。\n老手尚堪驱使在，会持归檝到溪亭。",
        "dynasty": "宋",
        "collection_info": null
    },
    {
        "title": "林懿成检正见贻次韵谢之林乃同年",
        "author": "刘一止",
        "content": "集英唱第偶追攀，老着青衫独汗颜。\n富贵逼公那得谢，云泉招我久应闲。\n鸾台看展经纶手，鳌禁行趋供奉班。\n黄髮故人空跂想，应无春梦到林间。",
        "dynasty": "宋",
        "collection_info": null
    },
    {
        "title": "将如会稽用允迪韵留别子我诸公一首",
        "author": "刘一止",
        "content": "对酒休悲落木秋，霜花犹足当传筹。\n每怜别赋空多感，晚信离骚併是忧。\n盏底圣贤何足论，眼中泾渭正争流。\n时危忍袖经纶手，行见聘书如鹤头。",
        "dynasty": "宋",
        "collection_info": null
    },
    {
        "title": "送方务德提干赴官浙西一首",
        "author": "刘一止",
        "content": "二十年前湖海旧，而今人物粲琅玕。\n文章自袭家风美，骨相仍无父客寒。\n会有忠诚能贯日，不应漫浪懒为官。\n他年鹓鹭行中见，傥似鸬鷀谷裏看。",
        "dynasty": "宋",
        "collection_info": null
    },
    {
        "title": "次韵沈必先尚书见别一首",
        "author": "刘一止",
        "content": "翩翩旗尾破新晴，颇似龙驹脱在垧。\n再上封章辞雨露，故令高节焕丹青。\n卿云媚日怀仙隐，白鹭迎舟宿晚汀。\n预想山斋春酒熟，可无残梦到南屏。",
        "dynasty": "宋",
        "collection_info": null
    },
    {
        "title": "次韵傅子骏右司见贻一首",
        "author": "刘一止",
        "content": "大旆华镳昼掩扉，松门沙步带山围。\n循除涨水春来急，释峤孤云懒后归。\n试看青鞋缘磴道，不妨野服坐苔矶。\n应嗟客路风尘暗，遶树惊乌未得依。",
        "dynasty": "宋",
        "collection_info": null
    },
    {
        "title": "次韵无言兄卜筑二首  其一",
        "author": "刘一止",
        "content": "求田问舍岂徒为，晚悟前言不我欺。\n地占玉杯初应卜，门临苕水宛分枝。\n乡关怪客归何早，圣主思贤降不迟。\n磊落胸中三万字，不应无意拯时危。",
        "dynasty": "宋",
        "collection_info": null
    },
    {
        "title": "次韵无言兄卜筑二首  其二",
        "author": "刘一止",
        "content": "石枕方床绿浪籐，清谈散带似怀冰。\n蔬盘尚杂水中蟹，羽翣莫挥瓜上蝇。\n五斗为贫真世业，一廛归隐岂人能。\n冥鸿万里今何慕，应笑饥飞侧翅鹰。",
        "dynasty": "宋",
        "collection_info": null
    },
    {
        "title": "张仲宗判监别近三十年经由余不访余有诗次其韵",
        "author": "刘一止",
        "content": "乱前犹省当时事，乱后浑如隔世人。\n得见昇平且欢喜，莫将心念到亨屯。\n衔杯倘办中山醉，觅句谁如小庾新。\n三十年前痴半黠，相逢终不忘天津。",
        "dynasty": "宋",
        "collection_info": null
    },
    {
        "title": "次韵沈次律家并蒂芍药一首",
        "author": "刘一止",
        "content": "习家池馆酒如淮，为破幽人一日斋。\n前庑芳菲骈蒂萼，后堂莺燕啸朋侪。\n忽惊暗绿将成幄，却喜双红欲缀钗。\n草木会为门户庆，而今兰玉已当阶。",
        "dynasty": "宋",
        "collection_info": null
    },
    {
        "title": "次韵牧庵禅师持公见贻一首",
        "author": "刘一止",
        "content": "衲底摩尼直万金，半生空探九渊寻。\n波离忏罪何名罪，老可安心不见心。\n碧涧寒泉流自古，斋厨煮菜味常今。\n牧庵已断人牛迹，纯白何妨黑半侵。",
        "dynasty": "宋",
        "collection_info": null
    },
    {
        "title": "次韵郑禹功见贻一首",
        "author": "刘一止",
        "content": "当年负笈京华客，振臂论交法从班。\n何武诵诗来蜀郡，士龙持论出云间。\n杯觞引满风流甚，岁月惊心昨梦还。\n短檝未妨相访觅，要看拄颊面西山。",
        "dynasty": "宋",
        "collection_info": null
    },
    {
        "title": "次韵徐季山学正释奠先圣之作",
        "author": "刘一止",
        "content": "阙里躬祠通古昔，昇平礼乐信光明。\n威仪復见周多士，迂鄙何求汉两生。\n佩委霜侵裳绣冷，庠开风振戟衣鸣。\n使君肃穆神心格，更看雍容佐国衡。",
        "dynasty": "宋",
        "collection_info": null
    },
    {
        "title": "次韵吴兴守到官见贻一首",
        "author": "刘一止",
        "content": "步武初辞玉笋中，旌麾疑是到珠宫。\n窗间岩岫如争入，笔下云烟洗不空。\n千里喜深车后雨，一堂仁浃扇时风。\n宾筵浪许陪真赏，底用蹒跚一秃翁。",
        "dynasty": "宋",
        "collection_info": null
    },
    {
        "title": "次韵吴兴守雨中即事一首",
        "author": "刘一止",
        "content": "雨槛风檐欲垫巾，护花常恐减青春。\n融怡已復生頩颊，料峭真应恕老人。\n睡鸭吹香空结恋，远峰攒碧似凝颦。\n野棠泪湿愁如许，半面徐妃不受匀。",
        "dynasty": "宋",
        "collection_info": null
    },
    {
        "title": "次韵春日书怀二首  其一",
        "author": "刘一止",
        "content": "居士而今有底忙，生涯草草度年芳。\n平林渐见蔫红委，野店初开煮酒香。\n尚有佳人来得得，不甘春事去堂堂。\n胜游早晚追千骑，更看挥戈驻日光。",
        "dynasty": "宋",
        "collection_info": null
    },
    {
        "title": "次韵春日书怀二首  其二",
        "author": "刘一止",
        "content": "水面红云次第铺，东君未肯向人疏。\n兴高碧嶂千寻外，春在黄堂一笑余。\n只怕玉醅浮盏斝，不嫌花片落襟裾。\n公归行侍甘泉宴，留得新诗锦不如。",
        "dynasty": "宋",
        "collection_info": null
    },
    {
        "title": "次韵吴兴纪事一首",
        "author": "刘一止",
        "content": "怀绂初辞玉帝宫，白苹洲在乱云中。\n劝耕汉守宣恩诏，卖剑吴侬袭古风。\n花好未应惭洛浦，酒香何羡过新丰。\n他年图画宾筵胜，锦瑟傍边有病翁。",
        "dynasty": "宋",
        "collection_info": null
    },
    {
        "title": "次韵九日四首  其一",
        "author": "刘一止",
        "content": "九日佳名今古重，凤城秋色正明楼。\n厨供清酿香浮袂，恩赐黄花忆满头。\n千里风烟殊未恶，五亭吟啸不应休。\n明年归觐酬前赏，倘念衰翁尚四愁。",
        "dynasty": "宋",
        "collection_info": null
    },
    {
        "title": "次韵九日四首  其二",
        "author": "刘一止",
        "content": "怀绂欣临柳恽州，据床宁羡庾公楼。\n云横浦溆无重数，花遶岩峦最上头。\n诗遣羊何聊共和，语惊陶谢未知休。\n自缘风物撩人意，不为闲情作许愁。",
        "dynasty": "宋",
        "collection_info": null
    },
    {
        "title": "次韵九日四首  其三",
        "author": "刘一止",
        "content": "蒲团趺坐冷知秋，笳鼓声传出郡楼。\n阅世梦中知是梦，说禅头上更安头。\n邦君化得俱吟咏，居士年应赋莫休。\n只恐官梅能动兴，从梁江草唤人愁。",
        "dynasty": "宋",
        "collection_info": null
    },
    {
        "title": "次韵九日四首  其四",
        "author": "刘一止",
        "content": "向来风韵照清秋，气压元龙百尺楼。\n倒载时时忆池上，朝回日日醉江头。\n甘泉正念论思旧，辅郡仍推誉望休。\n勃窣媻姗老归客，赖公与酒得浇愁。",
        "dynasty": "宋",
        "collection_info": null
    },
    {
        "title": "次韵雪中听琵琶一首",
        "author": "刘一止",
        "content": "燕堂曾许陪真赏，似识唐昌一树花。\n鹤骨松声公耐雪，龟膓蝉腹我羞茶。\n星弰万点疏还密，月帔千寻整復斜。\n要趁回风看舞态，莫令矫恨入琵琶。",
        "dynasty": "宋",
        "collection_info": null
    },
    {
        "title": "题毗山吴约仲旷远亭一首",
        "author": "刘一止",
        "content": "追思五十年前梦，山压平湖水次门。\n白鹭未惭公子贵，青松不屈大夫尊。\n文辞朴凸推鼻祖，标置孤高到耳孙。\n更喜新亭名意好，吴郎清峻芮郎温。",
        "dynasty": "宋",
        "collection_info": null
    },
    {
        "title": "冬至汴下早行有感一首",
        "author": "刘一止",
        "content": "刺促惊时节，侵寻念物华。\n半生多客裏，今日又天涯。\n晓月看眉妩，飞云乱眼花。\n穷途随物感，不必是思家。",
        "dynasty": "宋",
        "collection_info": null
    },
    {
        "title": "和族兄无言题能仁寺当云轩一首",
        "author": "刘一止",
        "content": "绿树新迴合，斜窗旧邃深。\n壶觞如栗里，岁月似山阴。\n半世怀清隐，何年得此心。\n借床眠不熟，酒力横相侵。",
        "dynasty": "宋",
        "collection_info": null
    },
    {
        "title": "次韵袁审渊道旧思归四首  其一",
        "author": "刘一止",
        "content": "寂寞襄阳老，南山忆弊庐。\n病来惟喜酒，叹罢每捐书。\n道路风尘暗，关河信息疏。\n逢人说沙漠，不忍问何如。",
        "dynasty": "宋",
        "collection_info": null
    },
    {
        "title": "次韵袁审渊道旧思归四首  其二",
        "author": "刘一止",
        "content": "十载溪亭旧，挥毫见古风。\n相如今病渴，东野尚鸣穷。\n眼界便乡物，风流忆乃翁。\n一枰如梦断，归思渺千峰。",
        "dynasty": "宋",
        "collection_info": null
    },
    {
        "title": "次韵袁审渊道旧思归四首  其三",
        "author": "刘一止",
        "content": "城郭如村步，官身等俗闲。\n对棋论小墅，拄颊望西山。\n异县故交重，闲心幽事关。\n犹余少年意，不计晚途艰。",
        "dynasty": "宋",
        "collection_info": null
    },
    {
        "title": "次韵袁审渊道旧思归四首  其四",
        "author": "刘一止",
        "content": "虞氏隋唐后，当时尺五天。\n风烟鼻祖宅，翰墨耳孙贤。\n筇屐容相蹑，杯觞得共传。\n济时吾老矣，看着祖生鞭。",
        "dynasty": "宋",
        "collection_info": null
    },
    {
        "title": "次韵江子我雪句一首",
        "author": "刘一止",
        "content": "头白高山早，千林一夜花。\n云深乌鬼屿，风乱白鸥沙。\n刺促伤时事，飘零念岁华。\n天今洗兵马，勿復问浮槎。",
        "dynasty": "宋",
        "collection_info": null
    },
    {
        "title": "梅山一首",
        "author": "刘一止",
        "content": "伊昔市门隐，山今尚姓梅。\n危言关社稷，仙迹混蒿莱。\n此事谁云者，斯人安在哉。\n伤今更怀古，老意独悲哀。",
        "dynasty": "宋",
        "collection_info": null
    },
    {
        "title": "送太学旧同舍及第归乡一首",
        "author": "刘一止",
        "content": "辇毂当年别，簪裳末路同。\n江湖人已老，家国恨何穷。\n山有伤心碧，尘无没马红。\n举鞭还送客，落日泪痕中。",
        "dynasty": "宋",
        "collection_info": null
    },
    {
        "title": "次韵子我得俸一首",
        "author": "刘一止",
        "content": "祠官资薄俸，肥遯要清贫。\n载酒久无客，乞酰惟有邻。\n广文宁厌肉，方朔漫长身。\n莫遣陈苌到，先生甑尚尘。",
        "dynasty": "宋",
        "collection_info": null
    },
    {
        "title": "冥冥寒食雨",
        "author": "刘一止",
        "content": "冥冥寒食雨，客意向谁亲。\n泉乱如争壑，花寒欲傍人。\n生涯长刺促，老气尚轮囷。\n不负年年债，清诗新送春。",
        "dynasty": "宋",
        "collection_info": null
    },
    {
        "title": "风气东南异",
        "author": "刘一止",
        "content": "风气东南异，阴晴早晚间。\n日光时透隙，云影半遮山。\n扫径残红尽，开窗绿荫还。\n寄声桑苎友，幽兴合相关。",
        "dynasty": "宋",
        "collection_info": null
    },
    {
        "title": "绿暗山前路",
        "author": "刘一止",
        "content": "绿暗山前路，柔桑宛宛垂。\n稻秧分陇后，蠺茧下山时。\n白日缫车急，中宵织妇悲。\n老年官赋了，不长一絇丝。",
        "dynasty": "宋",
        "collection_info": null
    },
    {
        "title": "即事一首",
        "author": "刘一止",
        "content": "何物当门户，青松及我长。\n佳山忘岁月，同汝过风霜。\n北涧花应尽，南荣草欲芳。\n病来欢意少，一醉未全忘。",
        "dynasty": "宋",
        "collection_info": null
    },
    {
        "title": "览镜一首",
        "author": "刘一止",
        "content": "契阔三年梦，飘零一寸心。\n青青今变雪，种种仅齐簪。\n览镜浑相似，弹冠各不任。\n论交如许酒，情寄一杯深。",
        "dynasty": "宋",
        "collection_info": null
    },
    {
        "title": "居士竂一首",
        "author": "刘一止",
        "content": "龙钟居士相，落魄宰官身。\n长史风吹帽，林宗雨垫巾。\n安心惟壁观，乞米赖僧邻。\n曾并鸳行立，当时梦不真。",
        "dynasty": "宋",
        "collection_info": null
    },
    {
        "title": "次韵朱宾老过我对月小酌一首",
        "author": "刘一止",
        "content": "老人论旧事，感慨思悠哉。\n暗喜生眉宇，新凉入酒杯。\n竹风谁汝和，檐月要人陪。\n此客非凡客，斯时得得来。",
        "dynasty": "宋",
        "collection_info": null
    },
    {
        "title": "遣兴一首",
        "author": "刘一止",
        "content": "杯案惟菘韭，何因老骨强。\n昨朝方住雪，今日又加霜。\n寂历僧廊暮，支离野步芳。\n岁时浑不省，得酒是春阳。",
        "dynasty": "宋",
        "collection_info": null
    },
    {
        "title": "次韵吴兴守春日书怀一首",
        "author": "刘一止",
        "content": "百榼偿春酒，人言有别肠。\n披风醒午醉，撷蘂眷余芳。\n白日何曾短，游丝得许长。\n向来情浩荡，今者梦微茫。",
        "dynasty": "宋",
        "collection_info": null
    },
    {
        "title": "送徐叔镇知县罢官赴调一首",
        "author": "刘一止",
        "content": "剧论追前辈，忧思独在民。\n雪霜吾岁晚，金玉子心真。\n曾见除书旧，行膺荐墨新。\n君王问田叔，长者更何人。",
        "dynasty": "宋",
        "collection_info": null
    },
    {
        "title": "送邹德章教授之官合淝二首  其一",
        "author": "刘一止",
        "content": "晚色溪亭路，风帆去莫遮。\n交情寄桑落，离恨渺天涯。\n志行今谁及，声名莫谩夸。\n淮人问规范，说似道乡家。",
        "dynasty": "宋",
        "collection_info": null
    },
    {
        "title": "送邹德章教授之官合淝二首  其二",
        "author": "刘一止",
        "content": "古寺疏钟裏，因依孰并游。\n歌行如短李，邂逅得髯邹。\n皎月林塘夜，青霜雉免秋。\n从今两相忆，一酌酹侬不。",
        "dynasty": "宋",
        "collection_info": null
    },
    {
        "title": "次韵宾老过会稽访余同游禹庙龙瑞宫晚归二首  其一",
        "author": "刘一止",
        "content": "十载江湖客，重来霜鬓侵。\n事如春昼梦，山似故人心。\n步屧攀嶃绝，移舟出窈深。\n他时林樾底，归去话登临。",
        "dynasty": "宋",
        "collection_info": null
    },
    {
        "title": "次韵宾老过会稽访余同游禹庙龙瑞宫晚归二首  其二",
        "author": "刘一止",
        "content": "禹穴徴前史，龙门访隐书。\n相携如故里，失喜问吾庐。\n此日登山屐，他年下泽车。\n端能从我老，腾践未应虚。",
        "dynasty": "宋",
        "collection_info": null
    },
    {
        "title": "曾宏父将赴官都城示诗次韵自述并赠其行",
        "author": "刘一止",
        "content": "庾信多哀思，年来方解愁。\n低徊甘吏役，骯脏岂人谋。\n儋石纔知饱，私田讵敢求。\n尚能吟玉案，未忍困牙筹。\n公子年方壮，才名惜甚休。\n聊持江氏笔，来赋谢公楼。\n慷慨思千里，翱翔近十洲。\n逢时宁有愧，阅世自多忧。\n客路尘沙暗，春风草木柔。\n公行欣入洛，我老谢封留。\n日月消书帙，江湖落钓舟。\n经纶公等事，此意莫悠悠。",
        "dynasty": "宋",
        "collection_info": null
    },
    {
        "title": "次韵江子我郎中社饮一首",
        "author": "刘一止",
        "content": "社醵遗风在，田家礼数饶。\n玉人疑解意，孺子故来邀。\n御寇惊先馈，庚桑惧见杓。\n习乡俱尚齿，惇族悟疏苗。\n未见琱戈静，方欣玉烛调。\n山寒时作暝，火老不成歊。\n酾酒无留榼，蒸豚发堕樵。\n蛮讴声带苦，村舞拍频招。\n野性疏钟鼎，官身脱市朝。\n形随石骨瘦，心与涧花雕。\n朔漠音尘断，羶胡意气骄。\n谁为今定远，空作老边韶。\n枉矢知天变，双桃验服妖。\n献书惭痛哭，避地独无聊。\n復古周宣治，中兴太白謡。\n明年及春社，愁鬓雪应消。",
        "dynasty": "宋",
        "collection_info": null
    },
    {
        "title": "次韵子我秋分一首",
        "author": "刘一止",
        "content": "山中秋已半，蓬荜晏方开。\n不听夜虫话，焉知节物来。\n紫珠犹卧穗，青蘂未浮杯。\n欲射繫书鴈，非关烹不才。",
        "dynasty": "宋",
        "collection_info": null
    },
    {
        "title": "闻亲征一首",
        "author": "刘一止",
        "content": "十万貔貅同日出，君王英武古无双。\n而今将士争豪甚，为报胡儿莫觑江。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其一",
        "author": "刘一止",
        "content": "祖宗先德后刑诛，八叶升平振古无。\n驯致小羌如许黠，五兵虽惨亦时须。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其二",
        "author": "刘一止",
        "content": "闻难君王敢自安，鞭笞貔虎向江干。\n英谋睿决知谁敌，世祖周宣比并看。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其三",
        "author": "刘一止",
        "content": "杖策初闻桑下謡，氐羌酋长待来朝。\n而今有酒须相乐，前日忧思骨合销。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其四",
        "author": "刘一止",
        "content": "将相佥谋互往来，一时肝胆绝嫌猜。\n颇闻追骑三方出，不遣淮壖疋马回。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其五",
        "author": "刘一止",
        "content": "天戮齐东老逆臣，弄兵鼠子尚窥人。\n干坤整顿应须早，赋与中原浩荡春。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其六",
        "author": "刘一止",
        "content": "猛将心期箭有神，争前知贼不知身。\n圣恩令贷签军死，汝是中朝箇裏人。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其七",
        "author": "刘一止",
        "content": "胡儿驱马意何忙，淮海暄风炫日光。\n心折关河归不得，而今底处是家乡。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其八",
        "author": "刘一止",
        "content": "六代金陵是帝州，诸侯玉帛等山丘。\n指挥大匠新宫阙，早晚鸣鞭向石头。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其九",
        "author": "刘一止",
        "content": "胡儿岂敢易江沱，前日谋臣谬讲和。\n为问奸谀羞死未，较量今者孰为多。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其一○",
        "author": "刘一止",
        "content": "红旌白马羽林儿，丝鞚当胸短策垂。\n归导鸣銮何太喜，腰间金印阿谁知。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其一一",
        "author": "刘一止",
        "content": "晓来鼓角动辕门，便觉昇平气象存。\n他日两宫归就养，更看天子父兄尊。",
        "dynasty": "宋",
        "collection_info": null
    },
    {
        "title": "贼臣刘豫挟虏骑犯两淮天子亲总六师出征贼骑摧衂宵遁銮舆既还效杜拾遗作欢喜口号十二首  其一二",
        "author": "刘一止",
        "content": "东风九市遍开场，梅柳参差近玉堂。\n应许侍臣俱入贺，捧持春酒寿君王。",
        "dynasty": "宋",
        "collection_info": null
    },
    {
        "title": "次韵徐立之朝议除夜无酒二首  其一",
        "author": "刘一止",
        "content": "功名本是误成蝇，伎俩何劳更镂冰。\n竹屋纸窗风撼幕，可怜挑尽读书灯。",
        "dynasty": "宋",
        "collection_info": null
    },
    {
        "title": "次韵徐立之朝议除夜无酒二首  其二",
        "author": "刘一止",
        "content": "平生豪气恐难除，尚忆咸阳五白呼。\n诗似少陵惟欠酒，可能客舍事全无。",
        "dynasty": "宋",
        "collection_info": null
    },
    {
        "title": "次韵山僧善彬寄梅花",
        "author": "刘一止",
        "content": "苔封老树槎牙甚，何事春风亦与期。\n千尺寒岩无暖气，不妨入眼见丰肌。",
        "dynasty": "宋",
        "collection_info": null
    },
    {
        "title": "次韵江西李相君七咏 双莲阁",
        "author": "刘一止",
        "content": "苍梧云隔漫烟波，露后谁怜泣女娥。\n会道洗空千古恨，石心今日奈渠何。",
        "dynasty": "宋",
        "collection_info": null
    },
    {
        "title": "次韵江西李相君七咏 梦室",
        "author": "刘一止",
        "content": "春院花香透白间，梦余风景似萧闲。\n只今是梦谁占梦，却笑沩山问仰山。",
        "dynasty": "宋",
        "collection_info": null
    },
    {
        "title": "次韵江西李相君七咏 橘亭",
        "author": "刘一止",
        "content": "种橘洲边何似好，离离丹实斗鲜新。\n千头岂为封侯比，留得芳香噀后人。",
        "dynasty": "宋",
        "collection_info": null
    },
    {
        "title": "次韵江西李相君七咏 竹亭",
        "author": "刘一止",
        "content": "公家爱竹传闻旧，要看凌冬色不浮。\n日报平安何用许，至今好事想风猷。",
        "dynasty": "宋",
        "collection_info": null
    },
    {
        "title": "次韵江西李相君七咏 兰室",
        "author": "刘一止",
        "content": "薝卜同林一等香，芝兰在室不知旁。\n而今阅世如翻手，底处交情有许长。",
        "dynasty": "宋",
        "collection_info": null
    },
    {
        "title": "次韵江西李相君七咏 花坞",
        "author": "刘一止",
        "content": "闽岭风尘旋扫空，挽回春色到花丛。\n长红小白参差见，便觉丹青入手中。",
        "dynasty": "宋",
        "collection_info": null
    },
    {
        "title": "次韵江西李相君七咏 磬塘",
        "author": "刘一止",
        "content": "曲塘如磬何曾有，坐想萦山更带林。\n花圃夜来春雨足，漾舟应试一篙深。",
        "dynasty": "宋",
        "collection_info": null
    },
    {
        "title": "戏题法真师见南山斋一首",
        "author": "刘一止",
        "content": "看山终日自夷犹，清净谁如此比丘。\n莫指妙高南向是，德云还在别峰头。",
        "dynasty": "宋",
        "collection_info": null
    },
    {
        "title": "题敏上人隐斋一首",
        "author": "刘一止",
        "content": "水石菖蒲真活计，芒鞋不借更奇哉。\n山林本是君家物，为□□□唤去来。",
        "dynasty": "宋",
        "collection_info": null
    },
    {
        "title": "访梅",
        "author": "刘一止",
        "content": "瘦藤扶我到溪南，梅蘂含羞未入看。\n不是今年花事懒，北人携过许清寒。",
        "dynasty": "宋",
        "collection_info": null
    },
    {
        "title": "访石林二首  其一",
        "author": "刘一止",
        "content": "山行不用瘦藤扶，度石穿云意自徐。\n夜过西岩投宿处，满身风露竹扶疏。",
        "dynasty": "宋",
        "collection_info": null
    },
    {
        "title": "访石林二首  其二",
        "author": "刘一止",
        "content": "山泽形容忌太臞，石林风范独何如。\n时时宾客倾家酿，箇箇郎君读父书。",
        "dynasty": "宋",
        "collection_info": null
    },
    {
        "title": "过梅溪省妻父臧翊善坟感叹  其一",
        "author": "刘一止",
        "content": "落磵悲泉不拟闻，乐平桥北路头分。\n扬雄旧宅今安在，心折侯芭三尺坟。",
        "dynasty": "宋",
        "collection_info": null
    },
    {
        "title": "过梅溪省妻父臧翊善坟感叹  其二",
        "author": "刘一止",
        "content": "寂寞松冈锁暮烟，平生忠信事茫然。\n臧孙有后真虚语，伯道无儿可问天。",
        "dynasty": "宋",
        "collection_info": null
    },
    {
        "title": "和故人二首丁卯年九月二十二日梦中得之  其一",
        "author": "刘一止",
        "content": "平生事业较粗疏，晚岁欣陪谢幼舆。\n林下商量好消息，不须嵇子绝交书。",
        "dynasty": "宋",
        "collection_info": null
    },
    {
        "title": "和故人二首丁卯年九月二十二日梦中得之  其二",
        "author": "刘一止",
        "content": "目前得已便休休，事业何曾有到头。\n客问函三孰为一，月明风静好清秋。",
        "dynasty": "宋",
        "collection_info": null
    },
    {
        "title": "题丁氏堂六言四首  其一",
        "author": "刘一止",
        "content": "妙喜何曾断取，竺峰几日飞来。\n乞与溪山暮宿，都教浓翠成堆。",
        "dynasty": "宋",
        "collection_info": null
    },
    {
        "title": "题丁氏堂六言四首  其二",
        "author": "刘一止",
        "content": "杯觞竞照羣玉，衣袂常沾翠岚。\n不怕峰前路滑，石头是我同参。",
        "dynasty": "宋",
        "collection_info": null
    },
    {
        "title": "题丁氏堂六言四首  其三",
        "author": "刘一止",
        "content": "总自胸中描出，不妨怪怪奇奇。\n鴈荡龙湫彷佛，鸾翔凤舞参差。",
        "dynasty": "宋",
        "collection_info": null
    },
    {
        "title": "题丁氏堂六言四首  其四",
        "author": "刘一止",
        "content": "翠峰欲并眉妩，艷蘂难争脸红。\n昔日寒年枯木，何如此箇家风。",
        "dynasty": "宋",
        "collection_info": null
    },
    {
        "title": "题徐次游通判小隐堂二首  其一",
        "author": "刘一止",
        "content": "遮藏得到中兴日，觞咏仍陪小隐仙。\n曲径画栏春几许，竹花人月四婵娟。",
        "dynasty": "宋",
        "collection_info": null
    },
    {
        "title": "题徐次游通判小隐堂二首  其二",
        "author": "刘一止",
        "content": "一时药笼召参朮，何事全家傍翠微。\n勿谓小山招不出，太平须要隐人归。",
        "dynasty": "宋",
        "collection_info": null
    },
    {
        "title": "金陵",
        "author": "刘一止",
        "content": "人物风流自六朝，故山围国尚苕荛。\n只应王气奔瑶阙，喷作江声万里潮。",
        "dynasty": "宋",
        "collection_info": null
    },
    {
        "title": "入灵隐寺",
        "author": "刘一止",
        "content": "石泉苔径午阴凉，手撷山花辨色香。\n度岭穿松心未厌，好闲反为爱山忙。",
        "dynasty": "宋",
        "collection_info": null
    },
    {
        "title": "登看经楼示同游",
        "author": "刘一止",
        "content": "昔游曾共朱栏语，十换星霜始再来。\n料得当时楼下水，有情应解作潮回。",
        "dynasty": "宋",
        "collection_info": null
    },
    {
        "title": "宜兴道中",
        "author": "刘一止",
        "content": "客怀无事只增愁，遮眼残书懒即休。\n午醉忽惊如唤觉，乱山无数满船头。",
        "dynasty": "宋",
        "collection_info": null
    },
    {
        "title": "寄题叶叔明盛圃熙春堂四首且为他日往游之约  其一",
        "author": "刘一止",
        "content": "堂前草木自争春，堂上妖娆花妬人。\n年年岁岁春相似，不信风光有故新。",
        "dynasty": "宋",
        "collection_info": null
    },
    {
        "title": "寄题叶叔明盛圃熙春堂四首且为他日往游之约  其二",
        "author": "刘一止",
        "content": "桥当窗槛月平铺，一色寒光玉不如。\n桥下流泉来别壑，经春绿尽可藏鱼。",
        "dynasty": "宋",
        "collection_info": null
    },
    {
        "title": "寄题叶叔明盛圃熙春堂四首且为他日往游之约  其三",
        "author": "刘一止",
        "content": "个侬传得嘉荣唱，天上偷来曲度新。\n他时莫向樽前误，客似周郎解觑人。",
        "dynasty": "宋",
        "collection_info": null
    },
    {
        "title": "寄题叶叔明盛圃熙春堂四首且为他日往游之约  其四",
        "author": "刘一止",
        "content": "吹花嚼蕊桥边路，衣袖常沾草木馨。\n更听绿珠三弄笛，为君一洗海风腥。",
        "dynasty": "宋",
        "collection_info": null
    },
    {
        "title": "送吴兴太守行十绝句  其一",
        "author": "刘一止",
        "content": "人物中兴第一流，论才应作富民侯。\n帝怜玉笋班中秀，合付苹花柳恽洲。",
        "dynasty": "宋",
        "collection_info": null
    },
    {
        "title": "送吴兴太守行十绝句  其二",
        "author": "刘一止",
        "content": "海内文章说大门，故宜生长此儿孙。\n玉昆金友总秀出，历块过都不足论。",
        "dynasty": "宋",
        "collection_info": null
    },
    {
        "title": "送吴兴太守行十绝句  其三",
        "author": "刘一止",
        "content": "人言此邦公所私，教我子弟等父师。\n大书深刻岂足纪，愿奏宣布中和诗。",
        "dynasty": "宋",
        "collection_info": null
    },
    {
        "title": "送吴兴太守行十绝句  其四",
        "author": "刘一止",
        "content": "振廪已责功及物，辅藩千里实分忧。\n尔身在外心王室，咫尺应须入告猷。",
        "dynasty": "宋",
        "collection_info": null
    },
    {
        "title": "送吴兴太守行十绝句  其五",
        "author": "刘一止",
        "content": "老奸屏气不敢出，雅俗雍容歌乐康。\n五日京兆何足数，三年子产转难忘。",
        "dynasty": "宋",
        "collection_info": null
    },
    {
        "title": "送吴兴太守行十绝句  其六",
        "author": "刘一止",
        "content": "元丰应制规模在，奕奕风流自一家。\n词剧清新过小庾，情多儿女笑张华。",
        "dynasty": "宋",
        "collection_info": null
    },
    {
        "title": "送吴兴太守行十绝句  其七",
        "author": "刘一止",
        "content": "燕寝风清昼漏长，愧公延我读书堂。\n此日偶同元凯癖，他年倘忆郑公乡。",
        "dynasty": "宋",
        "collection_info": null
    },
    {
        "title": "送吴兴太守行十绝句  其八",
        "author": "刘一止",
        "content": "垂老何堪此别离，感公情义独心知。\n故应他日汀洲泪，独立难忘捩棹时。",
        "dynasty": "宋",
        "collection_info": null
    },
    {
        "title": "送吴兴太守行十绝句  其九",
        "author": "刘一止",
        "content": "鸡皮鹤髮病龙钟，误入林宗裁鉴中。\n平生气概今如此，自对青铜惜此侬。",
        "dynasty": "宋",
        "collection_info": null
    },
    {
        "title": "送吴兴太守行十绝句  其一○",
        "author": "刘一止",
        "content": "且尽离筵酒一杯，贵臣宁许我重陪。\n他时翊赞昇平事，赋与林下歌康哉。",
        "dynasty": "宋",
        "collection_info": null
    },
    {
        "title": "太简斋即事二首  其一",
        "author": "刘一止",
        "content": "太简老人家似客，室中犹恨未空虚。\n筋挛步涩常须酒，日入中昏始废书。",
        "dynasty": "宋",
        "collection_info": null
    },
    {
        "title": "太简斋即事二首  其二",
        "author": "刘一止",
        "content": "晓来人报雪遮门，委巷萧条郭似村。\n自酌瓮醅能软饱，借人布被得奇温。",
        "dynasty": "宋",
        "collection_info": null
    },
    {
        "title": "寄题李德修通判宣城隐舍二首仍次其韵  其一",
        "author": "刘一止",
        "content": "官身宁为倦知还，自忆青山对白间。\n有月有风俱是客，爱诗爱酒可能闲。",
        "dynasty": "宋",
        "collection_info": null
    },
    {
        "title": "寄题李德修通判宣城隐舍二首仍次其韵  其二",
        "author": "刘一止",
        "content": "往在东风浩荡边，故将诗酒作春妍。\n渊明好客妨何事，卿去教知我欲眠。",
        "dynasty": "宋",
        "collection_info": null
    },
    {
        "title": "和何山总老一击轩二首  其一",
        "author": "刘一止",
        "content": "扫洒闲庭无个事，林间一击是何声。\n自从当日知音后，本地风光见太平。",
        "dynasty": "宋",
        "collection_info": null
    },
    {
        "title": "和何山总老一击轩二首  其二",
        "author": "刘一止",
        "content": "此地丹青画不成，本无圣解及凡情。\n道人来往风烟外，不是如来行处行。",
        "dynasty": "宋",
        "collection_info": null
    },
    {
        "title": "题杨吉老知军玉辉亭二首  其一",
        "author": "刘一止",
        "content": "向来风月雄清地，今日昇平将相家。\n自启窗扉放山入，使君聊欲傲云霞。",
        "dynasty": "宋",
        "collection_info": null
    },
    {
        "title": "题杨吉老知军玉辉亭二首  其二",
        "author": "刘一止",
        "content": "世间宁有清如许，买断岚烟入樽俎。\n我来乘此玉辉寒，要上峰头呵佛祖。",
        "dynasty": "宋",
        "collection_info": null
    },
    {
        "title": "送报宁昙老二绝句  其一",
        "author": "刘一止",
        "content": "白云到处有光辉，江北江南一杖携。\n妙喜风烟曾断取，羊仙今日合全提。",
        "dynasty": "宋",
        "collection_info": null
    },
    {
        "title": "送报宁昙老二绝句  其二",
        "author": "刘一止",
        "content": "王家宅似江家宅，草木风烟各不知。\n王谢争墩公案在，问师一笔判归谁。",
        "dynasty": "宋",
        "collection_info": null
    },
    {
        "title": "哭吴亦虚一首",
        "author": "刘一止",
        "content": "髯吴少年日，轻车驾飞黄。\n授简千人中，风流蔼东梁。\n根植苦不牢，一朝陨清商。\n谁者不归尽，我独哀此郎。\n人物秀且美，叔夜惭龙章。\n眼看一抔土，瘗此白璧光。\n空余百篇诗，老语惊摧藏。\n孤儿将谁赖，门户如冰霜。\n我非山巨源，感念徒悲伤。\n恨墨慰九泉，别语尚微茫。",
        "dynasty": "宋",
        "collection_info": null
    },
    {
        "title": "吴彦和朝散挽诗二首  其一",
        "author": "刘一止",
        "content": "挂冠归去何曾老，贤达谁如此大夫。\n白傅宁惟结香火，季鹰初不为莼鲈。\n岸巾扶杖方行乐，寻壑经丘失步趋。\n惆怅眼中前辈少，更怜乡国后生孤。",
        "dynasty": "宋",
        "collection_info": null
    },
    {
        "title": "吴彦和朝散挽诗二首  其二",
        "author": "刘一止",
        "content": "谈经析理老逾工，家学诸郎得马融。\n心远自无流俗驾，语真端有古人风。\n每容晚进壶觞共，尚许残年杖履同。\n悽断松杉封马鬛，不堪持酒酹桥公。",
        "dynasty": "宋",
        "collection_info": null
    },
    {
        "title": "吴公立承事挽诗一首",
        "author": "刘一止",
        "content": "脱蜕超然不可寻，了知胸次未宏深。\n智谋谁復如樗里，缓急惟思扣季心。\n惊见丹炉无宿火，欲凭辽鹤问遗音。\n邦人岂识神仙事，竞挽丧车泪满襟。",
        "dynasty": "宋",
        "collection_info": null
    },
    {
        "title": "徐仲常朝奉挽诗一首",
        "author": "刘一止",
        "content": "岂弟临民契昔贤，政成终自弛蒲鞭。\n暮年三径师元亮，故国扁舟老计然。\n北陌东阡遗杖履，后冈前道锁风烟。\n郎君秀美如圭璧，会有恩光贲下泉。",
        "dynasty": "宋",
        "collection_info": null
    },
    {
        "title": "鲁居士挽诗二首  其一",
        "author": "刘一止",
        "content": "臧否何曾挂，心真语自真。\n风波谙末俗，金玉见斯人。\n大厦方巢燕，新冈已卧麟。\n死生知是梦，洒落更谁伦。",
        "dynasty": "宋",
        "collection_info": null
    },
    {
        "title": "鲁居士挽诗二首  其二",
        "author": "刘一止",
        "content": "自忝知心旧，常如识面初。\n情亲终近古，识远胜知书。\n水宿同烟艇，山行傍笋舆。\n眼中无此老，洒涕独沾裾。",
        "dynasty": "宋",
        "collection_info": null
    },
    {
        "title": "悼忠显刘公二首  其一",
        "author": "刘一止",
        "content": "时相开边隙，羶胡入帝州。\n痛心惟主辱，何意辨身谋。\n义气摧山岳，高居照斗牛。\n天令光史册，为洗百年羞。",
        "dynasty": "宋",
        "collection_info": null
    },
    {
        "title": "悼忠显刘公二首  其二",
        "author": "刘一止",
        "content": "重义何难死，知恩忍自欺。\n豫生真国士，南八是男儿。\n天地一朝黑，风霜千岁悲。\n至今瞻拱木，人口胜丰碑。",
        "dynasty": "宋",
        "collection_info": null
    },
    {
        "title": "参政大资张公挽诗二首  其一",
        "author": "刘一止",
        "content": "遇合时多故，风云气自强。\n补天烦大笔，医国见名方。\n恻怛忧民意，殷勤荐士章。\n可能遗一老，谁復问穹苍。",
        "dynasty": "宋",
        "collection_info": null
    },
    {
        "title": "参政大资张公挽诗二首  其二",
        "author": "刘一止",
        "content": "塞垒烽初息，留都倚重臣。\n奸骄阴夺气，政化本如春。\n待得中兴旦，宁论独病身。\n空余门下士，悲恨不胜陈。",
        "dynasty": "宋",
        "collection_info": null
    },
    {
        "title": "方秘监允迪挽诗二首  其一",
        "author": "刘一止",
        "content": "声名三纪在中州，身到蓬山最上游。\n笃行岂惟今代少，摛辞仍向古人求。\n独嗟宣室催归晚，不料漳滨卧病留。\n慷慨严尤三策在，暮年谁识子心忧。",
        "dynasty": "宋",
        "collection_info": null
    },
    {
        "title": "方秘监允迪挽诗二首  其二",
        "author": "刘一止",
        "content": "同舍西雍四十春，乱离君我两身存。\n宁惟交道全金石，罕见人间此弟昆。\n雅志泽民终莫遂，微言忧国岂堪论。\n鸬鷀渡口千峰合，悽断西风泪睫昏。",
        "dynasty": "宋",
        "collection_info": null
    },
    {
        "title": "方司业挽诗一首",
        "author": "刘一止",
        "content": "三纪飞腾近要津，声名磊落动朝绅。\n当时荐士韩安国，早岁谈经井大春。\n芸省并游今几在，螭坳立处梦曾真。\n蹒跚西望门生老，悽断云山泪满巾。",
        "dynasty": "宋",
        "collection_info": null
    },
    {
        "title": "莫奉议挽诗一首",
        "author": "刘一止",
        "content": "五斗难堪志愿违，斜川宁与宿心期。\n自持雪柏霜松操，直到鸡皮鹤髪时。\n身世几番惊惧梦，功名一局半残棋。\n高风独与齐山并，他日行人口是碑。",
        "dynasty": "宋",
        "collection_info": null
    },
    {
        "title": "梅子渐朝议挽诗一首",
        "author": "刘一止",
        "content": "世事何曾有到头，此心安处便休休。\n田园竟老陶元亮，乡里谁如马少游。\n乐施轻财知气概，飞觞举白见风流。\n吁嗟四十年前梦，追怆经行泪莫收。",
        "dynasty": "宋",
        "collection_info": null
    },
    {
        "title": "叔父朝请挽诗二首  其一",
        "author": "刘一止",
        "content": "厉节冰霜似，摛辞锦绣如。\n诚心惟济物，老眼更便书。\n备养今谁及，辞荣计未疏。\n郎君官已重，门户合关渠。",
        "dynasty": "宋",
        "collection_info": null
    },
    {
        "title": "叔父朝请挽诗二首  其二",
        "author": "刘一止",
        "content": "四纪儒林誉，谈经我一门。\n那知诗礼学，晚失父师尊。\n阡陌南阳旧，松杉厚夜温。\n心摧寒日落，泪尽晚云昏。",
        "dynasty": "宋",
        "collection_info": null
    },
    {
        "title": "詹阁学持国挽诗二首  其一",
        "author": "刘一止",
        "content": "元佑崇三舍，词场次第开。\n两科踰万士，一日见连魁。\n圭璧知难售，鹓鸾独晚陪。\n乱离身已老，不復梦东台。",
        "dynasty": "宋",
        "collection_info": null
    },
    {
        "title": "詹阁学持国挽诗二首  其二",
        "author": "刘一止",
        "content": "至行无瑕玷，今人见古人。\n伤时心独切，接物语能真。\n丘壑寻春旧，松杉堕泪新。\n飘零一樽酒，无復听谆谆。",
        "dynasty": "宋",
        "collection_info": null
    },
    {
        "title": "贾居仁侍郎挽诗一首",
        "author": "刘一止",
        "content": "礼乐三千字，论思二十年。\n声名江夏愧，志节祖生先。\n阅世初何有，安心晚更贤。\n对棋无復德，悲涙渺林泉。",
        "dynasty": "宋",
        "collection_info": null
    },
    {
        "title": "少保左丞叶公挽诗二首  其一",
        "author": "刘一止",
        "content": "四纪声华旧，三朝道义尊。\n微言真自乐，博识更谁论。\n翰墨余千载，哀荣付九原。\n松杉倚幢节，愁绝暮烟昏。",
        "dynasty": "宋",
        "collection_info": null
    },
    {
        "title": "少保左丞叶公挽诗二首  其二",
        "author": "刘一止",
        "content": "文章千古事，富贵百年身。\n并世今余几，如公孰拟伦。\n轩裳清梦破，丘壑此心亲。\n叹息常编旨，无从举似人。",
        "dynasty": "宋",
        "collection_info": null
    },
    {
        "title": "李方叔侍郎挽诗一首",
        "author": "刘一止",
        "content": "论议当今耸外庭，英英人物照丹青。\n文章共道追千古，训诂曾看媲六经。\n畴昔鹓行今几在，异乡薤露不堪听。\n老成远矣何嗟及，闻说郎君有典型。",
        "dynasty": "宋",
        "collection_info": null
    },
    {
        "title": "周元举侍郎挽诗一首",
        "author": "刘一止",
        "content": "迴翔三纪到丹泉，始觉深归雨露边。\n黄霸声名初不减，吾丘智略孰居先。\n勤劳再见云横岭，志业空惊雪满颠。\n愁绝故山三径晚，不堪持酒酹风烟。",
        "dynasty": "宋",
        "collection_info": null
    },
    {
        "title": "葛鲁卿待制挽诗二首  其一",
        "author": "刘一止",
        "content": "先皇隆教育，师席重朝绅。\n模楷归元礼，纷纶仰大春。\n壮图初未究，归意久逾真。\n丘壑平生事，何人得此身。",
        "dynasty": "宋",
        "collection_info": null
    },
    {
        "title": "葛鲁卿待制挽诗二首  其二",
        "author": "刘一止",
        "content": "论议超今昔，文章适典彝。\n老成嗟已远，后学欲谁师。\n封域南阳旧，交亲北陌悲。\n他年门弟子，下马识丰碑。",
        "dynasty": "宋",
        "collection_info": null
    },
    {
        "title": "郑维心挽诗二首  其一",
        "author": "刘一止",
        "content": "我忆谷口孙，气貌清而腴。\n山潜三十年，吐此百卷书。",
        "dynasty": "宋",
        "collection_info": null
    },
    {
        "title": "郑维心挽诗二首  其二",
        "author": "刘一止",
        "content": "嗟哉谷口孙，句法何摧藏。\n骨冷归九原，古意堕渺茫。",
        "dynasty": "宋",
        "collection_info": null
    },
    {
        "title": "恭人黄氏挽诗一首",
        "author": "刘一止",
        "content": "半世安贫家自宜，瀛洲进退本观时。\n随身况有居山服，傍涧宁惭采藻诗。\n案上镜奁今寂寞，林间风日倍凄悲。\n山公取友先嵇阮，永愧论才得误知。",
        "dynasty": "宋",
        "collection_info": null
    },
    {
        "title": "安人陈氏挽诗一首",
        "author": "刘一止",
        "content": "孕秀名卿族，来嫔吉士门。\n夫从中岁达，家至暮年温。\n意淡如忘物，身安只弄孙。\n镜奁今寂寞，遗懿不胜论。",
        "dynasty": "宋",
        "collection_info": null
    },
    {
        "title": "孺人张氏挽诗一首",
        "author": "刘一止",
        "content": "慈惠闺门浃，清真意不私。\n台臣有贤操，母德是吾师。\n家近青乌卜，名传黄绢碑。\n冯勤终贵宠，他日岂胜悲。",
        "dynasty": "宋",
        "collection_info": null
    },
    {
        "title": "夫人赵氏挽诗三首  其一",
        "author": "刘一止",
        "content": "疏派天潢阔，天孙赋锦裳。\n佳祥来吉梦，淑德旧休光。\n周室中兴日，唐家异姓王。\n长人勋业茂，恩泽未渠央。",
        "dynasty": "宋",
        "collection_info": null
    },
    {
        "title": "夫人赵氏挽诗三首  其二",
        "author": "刘一止",
        "content": "曾谓闺房奥，忠诚意有加。\n相夫惟以义，体国乃如家。\n天上期何近，人间日易斜。\n纶言知甚宠，谁为寄云霞。",
        "dynasty": "宋",
        "collection_info": null
    },
    {
        "title": "夫人赵氏挽诗三首  其三",
        "author": "刘一止",
        "content": "帝胄恩荣久，夫人独俭勤。\n仁心见舆诵，孝行溢前闻。\n畴昔牛眠地，而今鹤吊坟。\n家声应更好，少长总能文。",
        "dynasty": "宋",
        "collection_info": null
    },
    {
        "title": "沈夫人挽诗二首  其一",
        "author": "刘一止",
        "content": "婉娩闺门秀，安贫六十春。\n相夫惟礼义，玩意独清真。\n蜀道灵归远，吴山兆卜新。\n哀声传北里，悽感路傍人。",
        "dynasty": "宋",
        "collection_info": null
    },
    {
        "title": "沈夫人挽诗二首  其二",
        "author": "刘一止",
        "content": "盛德高门阀，荣光动里间。\n如何偕老愿，端向此时悭。\n幼妇辞新刻，仙游梦莫攀。\n吁嗟袆翟贵，不立内朝班。",
        "dynasty": "宋",
        "collection_info": null
    },
    {
        "title": "俞居易阁学挽诗二首  其一",
        "author": "刘一止",
        "content": "事业更中外，论思契冕旒。\n年虽濒钓渭，志不在封留。\n慈爱平生念，欢愉末路收。\n遥知谢公客，挥洒过西州。",
        "dynasty": "宋",
        "collection_info": null
    },
    {
        "title": "俞居易阁学挽诗二首  其二",
        "author": "刘一止",
        "content": "奕世论交地，红花巷陌春。\n扬雄一区宅，晏子百年邻。\n游倦归相踵，身闲意更亲。\n那知从此别，老涙损天真。",
        "dynasty": "宋",
        "collection_info": null
    },
    {
        "title": "姜山静疑院铁磬老师通公真赞",
        "author": "刘一止",
        "content": "堂堂律师，了无上乘。\n律彼后生，约束如绳。\n我煞叩师，师笑而嘻。\n曰我无心，法何所依。\n以无心故，说持说犯。\n以无法故，横竖鈎贯。\n我知是师，说本无说。\n身心了然，片云孤月。\n姜山嵯峨，宛在世外。\n访师遗踪，惟铁磬在。\n片云出山，孤月丽天。\n铁磬不鸣，声满大千。",
        "dynasty": "宋",
        "collection_info": null
    },
    {
        "title": "自作真赞",
        "author": "刘一止",
        "content": "枯木寒岩，形影相依。\n禄食而臞，孰与遯肥。\n四十九年，我知其非。\n已往不谏，来者庶几。",
        "dynasty": "宋",
        "collection_info": null
    },
    {
        "title": "又自赞",
        "author": "刘一止",
        "content": "居闲无所乐，从仕无所愧。\n忽作此两言，自省过去事。\n害性多矣晚乃安，苦心至矣晚乃甘。\n咄，我无初终得丧兮，又何乘除于其间。",
        "dynasty": "宋",
        "collection_info": null
    },
    {
        "title": "黄草道衣赞",
        "author": "刘一止",
        "content": "何草不黄，谁其纺绩。\n持以售人，得不偿力。\n居士少贱，组丽是饰。\n力贫作奢，终愧于色。\n居士老愚，山泽放逸。\n下泽有车，登山着屐。\n被此草衣，相羊自适。\n倦鹄依林，野麋卧石。\n维此草黄，不失士职。\n不以本然，随彼染习。\n戒哉居士，服之无斁。\n余年几何，以永厥德。",
        "dynasty": "宋",
        "collection_info": null
    },
    {
        "title": "许师正秀才游燕中得膏面碧云油见示因作二绝句  其一",
        "author": "刘一止",
        "content": "当年公主嫁毡裘，自撷芳兰制此油。\n燕代古来多绝艷，涂妆今有汉风流。",
        "dynasty": "宋",
        "collection_info": null
    },
    {
        "title": "许师正秀才游燕中得膏面碧云油见示因作二绝句  其二",
        "author": "刘一止",
        "content": "驿骑奁封入禁门，六宫匀面失妆痕。\n应嗤万里通西域，只得连山苜蓿根。",
        "dynasty": "宋",
        "collection_info": null
    },
    {
        "title": "再用韵呈师正  其一",
        "author": "刘一止",
        "content": "谁怜季子黑貂裘，谈舌曾经动碧油。\n客路何施画眉手，自涂香泽慰飘流。",
        "dynasty": "宋",
        "collection_info": null
    },
    {
        "title": "再用韵呈师正  其二",
        "author": "刘一止",
        "content": "涂泽风流出雁门，战场谁为洗啼痕。\n圣时宫女自妆薄，不遣燕入苍琅根。",
        "dynasty": "宋",
        "collection_info": null
    },
    {
        "title": "宿长城西溪题僧舍",
        "author": "刘一止",
        "content": "西溪一夜枕潺湲，晓上楼头更细看。\n欲揽青山入怀袖，却愁烟雨湿衣寒。",
        "dynasty": "宋",
        "collection_info": null
    },
    {
        "title": "题广福寺二绝  其一",
        "author": "刘一止",
        "content": "涓涓壁间通小池，小雨廉纤未作泥。\n深炷炉香高着火，何须骑马听朝鸡。",
        "dynasty": "宋",
        "collection_info": null
    },
    {
        "title": "题广福寺二绝  其二",
        "author": "刘一止",
        "content": "山中松韭厌寒俎，江甲防风手自锄。\n一榻北窗听雨睡，全胜白饭与青刍。",
        "dynasty": "宋",
        "collection_info": null
    },
    {
        "title": "次韵傅舍人咏褚邦直葫芦",
        "author": "刘一止",
        "content": "山瓢枵腹谩如壶，不学鸱夷肯借酤。\n清夜玉堂谁伴宿，此时一盏可能无。",
        "dynasty": "宋",
        "collection_info": null
    },
    {
        "title": "题宣和御画",
        "author": "王庭珪",
        "content": "玉锁宫扉三十六，谁识连昌满宫竹。\n内苑寒梅欲放春，龙池水暖鸳鸯浴。\n宣和殿后新雨晴，两鹊飞来向东鸣。\n当时妙手貎不成，君王笔下春风生。\n长安老人眼曾见，万岁山头翠华转。\n恨臣不及宣政初，痛哭天涯观画图。",
        "dynasty": "宋",
        "collection_info": null
    },
    {
        "title": "仙人春宴曲",
        "author": "王庭珪",
        "content": "高楼玉佩摇春风，银槽压雨珍珠红。\n天留晓月十分魄，飞光下照仙人宫。\n瑶姬半醉挝鼍鼓，綵鳯吹笙黄鹤舞。\n双成翠袖织藕丝，麻姑行厨擗麟脯。\n金盘烧蜡夜未央，从妃进果蟠桃香。\n坐上花开人未老，他日重来花更好。\n三千年后忽相逢，再约羣仙醉蓬岛。",
        "dynasty": "宋",
        "collection_info": null
    },
    {
        "title": "观骆元直经进江南形势图",
        "author": "王庭珪",
        "content": "异时汉网疏天讨，胡儿马囓江南草。\n石头重戍岂无兵，将军不识丹阳道。\n至今战骨埋秋霜，伤心不忍问耆老。\n龙蟠虎踞昔何雄，赤壁濡须在眼中。\n浔阳江水射蛟处，旌旗拂天来向东。\n艨艟塞川不敢下，昔人曾此破曹公。\n横江九道波翻屋，试请轻兵渡淮曲。\n夜入长安人不知，应见画图心已熟。\n他日将军按此图，鼓行如西如破竹。",
        "dynasty": "宋",
        "collection_info": null
    },
    {
        "title": "长沙北禅览古",
        "author": "王庭珪",
        "content": "明湖涨天光，春云如粉碎。\n吴王宫女罢吹箫，象床玉椀今安在。\n桃李初开映绿池，绿池水暖摇花枝。\n闻道只今池上月，照见吴王繁盛时。\n当时粉色艶月彩，今日古坟烟草衰。\n草衰不见吴宫事，唯有月下孤猿啼。\n猿声哀告问不得，又恐清晓催黄鹂。",
        "dynasty": "宋",
        "collection_info": null
    },
    {
        "title": "方外庵听惠端弹琴明日赴李似矩尚书招",
        "author": "王庭珪",
        "content": "浮云捲尽天无风，青山衔日犹半红。\n谁弹乌啼夜鹤怨，平明结客长安中。\n大颠初识韩吏部，清檗亦参裴相公。\n尚书气欲吞胡虏，手挽天河作霖雨。\n响泉韵磬应自携，昵昵莫为儿女语。\n为陈古操有平戎，此曲聊堪佐旗鼓。",
        "dynasty": "宋",
        "collection_info": null
    },
    {
        "title": "游青原呈王元勃舍人周秀实监丞",
        "author": "王庭珪",
        "content": "异时黄鲁直，尝赋青原诗。\n至今青原山，名与星斗垂。\n自从有宇宙，孰能磨灭之。\n昨日从大旆，上读前人碑。\n欲学下一语，自觉落笔迟。\n我等如湛辈，后世谁復知。\n治君千载人，治中同一时。\n两公俱大手，妙语仍崛奇。\n得句未肯吐，神物悭护持。\n光艶出月胁，当留照岩扉。",
        "dynasty": "宋",
        "collection_info": null
    },
    {
        "title": "舟次白沙",
        "author": "王庭珪",
        "content": "朝发螺浦湄，暮宿白沙口。\n初为夜行计，有物应掣肘。\n山云四面起，风涛半江吼。\n落帆危石矶，就枕不敢久。\n林深鸣鹤鹊，村远闻鸡狗。\n梦觉知月明，破篷见牛斗。\n起视天色清，解缆欲放溜。\n浪头聒天响，掀簸入我牖。\n蒲帆未及张，篙师復回首。\n渡头有古祠，壁画杂怪丑。\n舟人相与言，劝我酬神酒。\n出处本细事，阴晴亦常有。\n我固不问天，岂问土木偶。",
        "dynasty": "宋",
        "collection_info": null
    },
    {
        "title": "寄胡邦衡兼简陈佥判黄书记",
        "author": "王庭珪",
        "content": "斯文久寂寞，谁应擅雕龙。\n万事问伯始，今復得此公。\n涛澜翻笔舌，锦绣蟠心胸。\n平时吐佳句，逸气如长虹。\n制策收俊异，行当推选锋。\n元龙湖海士，江夏无双童。\n词彩俱秀出，春葩发青红。\n铿锵排律吕，纯音玉琤琮。\n草木吾臭味，坐隔神螺峰。\n遥闻玉荆产，长松想清风。\n安得奋余勇，提戈譟其中。\n且愿试音响，径须撞巨钟。",
        "dynasty": "宋",
        "collection_info": null
    },
    {
        "title": "向衡州生日",
        "author": "王庭珪",
        "content": "嵯峨阊阖西风回，赤霄夜半天门开。\n昴星麒麟下穹昊，两家同日生公台。\n两公为谁张与向，人物堂堂真汉相。\n愿公接武未央庭，禁直金銮对方丈。",
        "dynasty": "宋",
        "collection_info": null
    },
    {
        "title": "张持操携徐献之侍郎书见访兼出示着述中兴论诸杂文为赋诗一篇以文轴还之他日亦录寄献之也",
        "author": "王庭珪",
        "content": "君不能徒步上书献天子，又不能移书帝城结王公。\n欲将笔力扛九鼎，纸上有说能平戎。\n宣和治极久忘战，羯奴骑马嘶淮甸。\n是时犹屯百万师，无人北向放一箭。\n大臣搏手知何为，草间公卿儿女啼。\n至今谋国无上策，读君断藁令人悲。\n君家人物照青汗，曲江犹识胡雏乱。\n他年论事要回天，应向荆州寻好汉。",
        "dynasty": "宋",
        "collection_info": null
    },
    {
        "title": "过萧泷庙",
        "author": "王庭珪",
        "content": "泷江欲度虹为桥，泷涛舂撃蛟鱼跳。\n泷头有庙非一朝，泷民犹传神姓萧。\n殿脚插入白鹭腰，青原舞翠挹岧嶤。\n朱甍日出烟雾消，碧瓦不动磨青瑶。\n忽然飞电掣紫霄，天为借怒生奇飈。\n游龙挥雨洗泬寥，桂花堕落香云飘。\n百年古木号鼍能，击鼓变化鸾吹箫。\n官艘贾舶胆欲焦，庙前泊橹不敢摇。\n楚词跪奠设浆椒，泷之灵兮或可招。",
        "dynasty": "宋",
        "collection_info": null
    },
    {
        "title": "送陈邦直知县",
        "author": "王庭珪",
        "content": "道边车马来不休，倾城出送陈大丘。\n大丘爱民如父母，故令民作婴儿愁。\n各持杯酒塞行路，众人欲挽我独不。\n我记殿前初射策，胪传高名落九州。\n同年衮衮上台省，公独执板拜督邮。\n况兹小县天一陬，不烦细民遮道留。\n绣衣飞章动冕旒，行必召对螭坳头。\n君王端问活国计，大略要洗儒生羞。",
        "dynasty": "宋",
        "collection_info": null
    },
    {
        "title": "赠别黄超然",
        "author": "王庭珪",
        "content": "我生不识黄太史，犹及诸老谈遗事。\n蓝田生玉海生珠，谓君眉目无乃似。\n谁作江西宗派诗，如今传法不传衣。\n句中有眼出月胁，密付嫡孙人未知。\n宗风后必喧人口，云梦更须吞八九。\n他年拈此一瓣香，狮子窟中狮子吼。",
        "dynasty": "宋",
        "collection_info": null
    },
    {
        "title": "寓郡斋过清閟轩与高虞卿夜话",
        "author": "王庭珪",
        "content": "户牖邻清閟，深夜客扣关。\n开门见修竹，人与竹俱闲。\n雨竹窗外响，风从屋头还。\n羡君屏百事，读书苍翠间。\n刺口谈治乱，笔挟风霜寒。\n更览珠玉文，洗我冰雪颜。\n归来兴未尽，危坐听珊珊。",
        "dynasty": "宋",
        "collection_info": null
    },
    {
        "title": "赵逢源今春当赴省试以事失期乃督钱纲往行在且欲观母后回銮之庆作诗速其行",
        "author": "王庭珪",
        "content": "去年秣马望行宫，飘然气若摩霄鸿。\n不学提携百金剑，不倚能弯两石弓。\n徒夸读书饱藜苋，笔阵欲敌千人锋。\n要登月窟取官职，不使官出兠鍪中。\n丈夫功名自有日，春闱已过落花风。\n今当献计随羣吏，到时万井欢声沸。\n慈宁殿前催趁班，看君入贺鸣靴鼻。",
        "dynasty": "宋",
        "collection_info": null
    },
    {
        "title": "送向宣卿赴朱相公参议",
        "author": "王庭珪",
        "content": "旄头彗天天狗堕，一日中原作奇祸。\n金竿突绕都城光，鐡马横嘶御街过。\n迩来十年不解兵，盗贼军书急星火。\n将军藩身养胁疽，帝命相公期必破。\n指挥貔虎下天来，奋臂一呼皆袒左。\n相公元是帝股肱，提师辟士收豪英。\n君才累试当剧郡，羣凶落胆知威名。\n麾下传闻有飞将，一箭曾射欃枪星。\n公谋岂止当十万，要挽天河洗甲兵。\n君不见河阳军乌重胤，参谋初拔温处士。\n遂令冀北马羣空，石洪亦自河南至。\n又不见裴晋公取淮西，幕下正用韩退之。\n乃能夜縳吴元济，至今留得平淮碑。\n如今相公开幕府，岂减乌公与裴度。\n席卷江湖波浪清，貂鼎勋庸归自取。",
        "dynasty": "宋",
        "collection_info": null
    },
    {
        "title": "送吴叔举主簿往清江受纳秋苗",
        "author": "王庭珪",
        "content": "田头作谷催入场，一半白着输官仓。\n庐江主簿喜怀檄，放船椎鼓开帆樯。\n萧滩老农公事毕，夹道欢呼罗酒浆。\n笑言归去唤妻子，今年租米两平量。",
        "dynasty": "宋",
        "collection_info": null
    },
    {
        "title": "秋夜西园独步",
        "author": "王庭珪",
        "content": "清夜游西园，竹影乱秋月。\n穹色湛虚明，林光益奇绝。\n人间睡正着，那知此时节。\n坐观衡阳移，领略风烟别。\n沆瀣洗天宇，一饮醒毛髪。\n气与南山高，青苍助施设。\n池塘收绿净，星斗转空阔。\n微云点太清，须臾亦自灭。\n明朝问此境，胜处不可说。\n却恐鸡三号，开门走车辙。",
        "dynasty": "宋",
        "collection_info": null
    },
    {
        "title": "刘晞扬贫甚爨烟不属而读书不辍作诗遗之以激其志因叙其贫之所以然冀当涂有闻之者",
        "author": "王庭珪",
        "content": "荷锄初读书，中原已鼎沸。\n辍耕仰太息，衣食尚卒歳。\n喧呼传点丁，田庐忽湮替。\n产尽犹索租，从何出租税。\n乃知天宝后，信如石壕吏。\n君门九重深，旗戟森兵卫。\n朱轓背相望，莫肯察凋弊。\n赖子天资高，追琢自成器。\n时能从诸生，扣门来问字。\n长篇烂溢目，春葩吐奇丽。\n饥虽不堪煮，要自饱风味。\n乃翁昔好事，宾客常满位。\n小儿听客语，炊甑忘着箅。\n岂虑饭成糜，迩来糜亦废。\n时能馈升斗，与子黔突喙。",
        "dynasty": "宋",
        "collection_info": null
    },
    {
        "title": "送王舍人超武",
        "author": "王庭珪",
        "content": "王郎远器宜庙堂，胡为奔走天一方。\n吴越相望峙雄垒，双旌再开南斗傍。\n手携仙人绿玉杖，坐褰刺史赤帷裳。\n平生广莫意万里，眼高四海无相当。\n舍人旧班紫宸陛，天马岂受青丝缰。\n骑驴到部正阅歳，飘然鹄举摩天翔。\n婴儿十万啼塞路，各遮马首持杯觞。\n忽闻半夜发轻舸，追走不及徒悲伤。\n绣衣飞章有巨力，不须州民投皂嚢。\n正恐君王知治状，便向剑履趋明光。\n鰲头蓬莱在平地，日边除书细作行。",
        "dynasty": "宋",
        "collection_info": null
    },
    {
        "title": "和刘美中尚书听宝月弹桃源春晓",
        "author": "王庭珪",
        "content": "何年凿源开混茫，桃花两片吹红香。\n烟消远浦生微阳，渔舟误行溪水长。\n溪回岸转山隙光，疑有绛阙仙人房。\n居民争出罗酒浆，花间笑语音琅琅。\n抱琴释子眉髪苍，响泉韵磬鸣长廊。\n能谈往事悲孟尝，昔时台沼今耕桑。\n又如勇士赴敌场，坐令游子思故乡。\n清猿抱木号鸿荒，孤吟划见丹鳯翔。\n曲终待月西南厢，重调十指初不忙。\n如见古画秦衣裳，春天百鸟争颉颃。\n桃源归来今已忘，弹到落花空断肠。",
        "dynasty": "宋",
        "collection_info": null
    },
    {
        "title": "和李巽伯少卿见怀",
        "author": "王庭珪",
        "content": "骑鲸仙人本仙胄，不应暴落饥蛟口。\n长庚却復下人间，岛瘦郊寒皆缩手。\n篇章迈往无故初，不共曹刘辙俱蹂。\n此邦虽陋江山雄，异时间出欧阳九。\n公今诗句满江山，似觉衰容得春酒。\n笔端猎猎生风雷，胸次煌煌焕星斗。\n生儿了事正作痴，亦恐痴儿未能了。\n顷年胡骑猎夷门，兵拏不解谁当剖。\n大臣荐公来洛阳，舌翻波涛惊朝堂。\n飞龙借马出建康，丑虏夜走尘沙黄。\n是时帝坐八绮窗，拟歌风起云飞扬。",
        "dynasty": "宋",
        "collection_info": null
    },
    {
        "title": "寅陂行",
        "author": "王庭珪",
        "content": "安成城头乌夜宿，啼乌未起鸡登木。\n倾村入城来送君，马首摩肩袂相属。\n但有庞首不识名，何物老翁出山谷。\n老翁持酒前致词，家住西村大江曲。\n大江两岸皆腴田，古有寅陂置官属。\n自从陂废田亦荒，官中无人开旧渎。\n公沿故道堰横流，陂傍秔稻年年熟。\n今年虽旱翁不忧，田头已打新舂谷。\n谁云此陂会当復，老父曾闻两黄鹄。\n嗟哉如君不负丞，躬行阡陌劝农耕。\n监司项背只相望，风謡满路胡不听。\n胡不听，寅陂行，为扣天阍叫一声。",
        "dynasty": "宋",
        "collection_info": null
    },
    {
        "title": "庐陵行",
        "author": "王庭珪",
        "content": "庐陵地控虔与洪，孤城斗绝吴楚东。\n连年贼兵塞官路，烽火照夜旌旗红。\n治中来时正逢此，自请按行山谷中。\n禾州吉水方震动，缚取两渠来衅钟。\n凶徒披靡拜麾下，愿持田器为良农。\n凯歌归陈破贼状，捷书飞入甘泉宫。\n甘泉侍臣知姓氏，天子往往闻其风。\n谓当到阙问边事，边上如今尘不起。\n但把长笺造鳯栖，莫说渡河挑马棰。\n此公淹久佐一州，安用州民遮道留。\n州中老人错料事，此公行立螭坳头。",
        "dynasty": "宋",
        "collection_info": null
    },
    {
        "title": "和程子山舍人赠高虞卿",
        "author": "王庭珪",
        "content": "南宫四海英俊场，阅人须多无此郎。\n御史传呼主司出，遥瞻紫案金炉香。\n帘垂咫尺断还送，闭户设棘围高墻。\n卷堆封弥充栋宇，笔浸沧溟开混茫。\n麟台学士喜得子，如获宝鼎联芝房。\n明日都城始传榜，声名烜赫无三张。\n平生知己万不一，世有若人安可失。\n方调鼎味荐盐梅，桃李何心并佳实。\n论经射策未足论，挽取功名看他日。\n同门笑语夜相过，起看北斗插天河。\n凌晨鳯阁拜座主，门生来贺争肩摩。\n一时人物尽豪杰，太平为宝非嘉禾。",
        "dynasty": "宋",
        "collection_info": null
    },
    {
        "title": "题罗畴老家明妃辞汉图",
        "author": "王庭珪",
        "content": "明妃辞汉出宫门，丰容靓饰朝至尊。\n至尊左右皆动色，明妃欲语咽復吞。\n三千蛾眉塞天阍，帝独不识王昭君。\n顾影徘徊復良久，尚冀君王一回首。\n当时自倚绝世姿，不将赂结毛延寿。\n可怜朱网画香车，却来远嫁呼韩邪。\n不如归州旧村女，三幅罗裙两髻了。\n陌上花开大堤暖，细雨春风归缓缓。\n宁从禁籞落胡沙，长路漫漫碧云断。\n忽看汉月照毡裘，泪湿弹丝锦臂鞴。\n龙眠会作无声句，写得当时一段愁。",
        "dynasty": "宋",
        "collection_info": null
    },
    {
        "title": "送向宣卿往衡山兼寄胡康侯侍讲",
        "author": "王庭珪",
        "content": "海内甲马未尽休，豪英为时当出谋。\n天生奇才必有用，何乃相率居岩幽。\n胡公人品今第一，汗漫久作朱陵游。\n朱陵窟宅倚苍翠，此公招隐安可留。\n九庙今谁起颓压，四方正尔烦诛求。\n我闻昔时元刺史，舂陵地分天子忧。\n少陵作诗颂其事，至今人传元道州。\n公为道州绩尤伟，谁为再作舂陵讴。\n孤城疲卒捍狂贼，高论力诋庸儿羞。\n安得如公数十辈，参错天下为邦侯。\n京洛腥羶不难扫，潢池寇孽不难收。\n愿公早请尚方剑，先斩佞臣张禹头。",
        "dynasty": "宋",
        "collection_info": null
    },
    {
        "title": "赠齐轩仲素老",
        "author": "王庭珪",
        "content": "秀岭明东城，飞翠横空断。\n烟霞互灭没，爽气浮清旦。\n旁连仙人居，楼殿出天半。\n金龙蟠绣柱，银榜开琳馆。\n齐轩面青葱，下瞰绿篠岸。\n我尝醉其上，讴吟杂悲叹。\n一时贤士夫，车马共游款。\n当年二学士，落笔泻银汉。\n曾赋齐轩诗，字字星斗烂。\n事逐云雨空，鬼录尚可按。\n重来兵火余，触目自悽惋。\n唯有轩前山，秀色还旧观。\n晓猿惊未已，归袂何必挽。\n胡为走尘埃，废此奇一段。\n山灵亦可畏，移文定嘲玩。",
        "dynasty": "宋",
        "collection_info": null
    },
    {
        "title": "寄黄子庞兼简邹德裕",
        "author": "王庭珪",
        "content": "天狼窥太清，戎马断行路。\n一别常万里，寄书何由数。\n识君英妙时，亹亹见佳处。\n当年松栢姿，已有庙廊具。\n比常览新作，险绝闻奇句。\n探珠沧海底，秀色不受污。\n笔端百斛鼎，胸中九经库。\n高文动场屋，仍传渭上赋。\n岂但凌三都，自使强敌怖。\n邹郎挺忠烈，英英起门户。\n同游气概中，风云生指頋。\n独念蓬室士，无因陪杖屦。\n相望隔章水，欲往不敢渡。\n拏舟弄明月，正恐蛟龙怒。",
        "dynasty": "宋",
        "collection_info": null
    },
    {
        "title": "赠康元章",
        "author": "王庭珪",
        "content": "康郎读书本勃窣，羞作儒生酸到骨。\n偶逢四海未解兵，气如秋鹰眼如鹘。\n布衣杖策丞相前，官军尽扫长蛇窟。\n燋头烂额已论功，况子当年陈调曲。",
        "dynasty": "宋",
        "collection_info": null
    },
    {
        "title": "送葛德裕",
        "author": "王庭珪",
        "content": "捧檄困米盐，戴星入州府。\n官卑强趋走，出语不媚妩。\n坐此触骇机，三人忽成虎。\n况闻郡公曹，士论极患苦。\n祸福在牙颊，骄气溢眉宇。\n念君鸾鳯栖，孰若黄鹄举。\n负材淹簿领，摆脱即骞翥。\n高兴动长川，插旗催转艣。\n帆经一柱观，清风九江渚。\n蛟龙蹙横波，楼船照秋浦。\n兹游定有得，因之壮心膂。\n丞相新开藩，门阑压吴楚。\n豪英气概中，人物粲可数。\n相逢一笑乐，细与论今古。\n若问山间人，披蓑钓烟雨。",
        "dynasty": "宋",
        "collection_info": null
    },
    {
        "title": "题秀光亭壁饯刘世臣刘仲美",
        "author": "王庭珪",
        "content": "飞雨洒檐角，车骑散岩隈。\n临池张翠幕，众贤会高台。\n坐中蟾宫客，再占北斗魁。\n復有南巷阮，少年负英才。\n两公俱博雅，胸臆天所开。\n明春试殿陛，笔力翻风雷。\n胪传姓名出，声闻落九垓。\n今宵且尽醉，须覆掌中杯。\n朝来得好语，仍闻小人灾。\n请观卢溪老，谈笑消姦回。\n见敌未尝动，坐令敌倾摧。\n庸儿不量力，自倒非人推。\n举此卜二友，否极终泰来。",
        "dynasty": "宋",
        "collection_info": null
    },
    {
        "title": "送李亨仲赴荆南辟",
        "author": "王庭珪",
        "content": "少年胆气横秋烟，腰间櫑具森龙泉。\n出门万里探虎穴，锦带雕鞍明积雪。\n洞庭木叶飞霜风，将军秉旄西击戎。\n旌旗戈甲照湖海，欃枪欲灭胡天空。\n须君磨盾作露布，插羽来奏明光宫。",
        "dynasty": "宋",
        "collection_info": null
    },
    {
        "title": "丽人行",
        "author": "王庭珪",
        "content": "桃叶山前宫漏迟，宫人傍辇持花枝。\n君王喜凭绛仙立，殿脚争画双长眉。\n欲把琵琶弹出塞，结绮临春时事改。\n井边忽见张丽华，忍听后庭歌一再。",
        "dynasty": "宋",
        "collection_info": null
    },
    {
        "title": "早行",
        "author": "王庭珪",
        "content": "羣鸡鼓翼天欲光，井上梧桐生微凉。\n残星烂烂或出没，初日淡淡开青苍。\n楚妃台边晓云碧，伏波庙前秋草黄。\n骚人辛苦拾何物，沅有芷兮今已香。",
        "dynasty": "宋",
        "collection_info": null
    },
    {
        "title": "谢张钦夫机宜惠灵寿杖",
        "author": "王庭珪",
        "content": "九疑连绵青未了，郴江擘出蛟龙吼。\n雷公霹雳搜岩幽，化为鬰律黄蛇走。\n飞电迸火出奇节，黄蛇走立僵如鐡。\n携看玉女洗头盆，拄上九疑探禹穴。\n莫挑马棰渡黄河，莫扣天门阍者诃。\n但挂百钱时一醉，从教风雨湿渔蓑。\n青钱学士年方少，年少羞为老人调。\n即看飞步上蓬瀛，别有青藜夜相照。",
        "dynasty": "宋",
        "collection_info": null
    },
    {
        "title": "魏彦成寄示桐川琅琊送行诗集奉次柳字韵一首系于卷末",
        "author": "王庭珪",
        "content": "少年班玉墀，美若灵和柳。\n一麾出银台，风流亦不朽。\n琅琊古名郡，屡移贤太守。\n天子忧远民，谓公极其厚。\n林甫既当国，不便珉与玖。\n何如访醉翁，翁意不在酒。",
        "dynasty": "宋",
        "collection_info": null
    },
    {
        "title": "次韵张虔州兼呈向宣卿",
        "author": "王庭珪",
        "content": "贼锋绕章南，杀气动秋色。\n主将初无谋，突出谁与敌。\n君门九重深，羽卫生旗戟。\n我欲献奇计，何由吐丹臆。\n万言一杯水，平生几两屐。\n时虽急搜贤，毁誉皆失实。\n顷闻向衡州，姦盗俱惕息。\n人材有如此，宰相安可失。",
        "dynasty": "宋",
        "collection_info": null
    },
    {
        "title": "和李巽伯韵赠甥刘志道",
        "author": "王庭珪",
        "content": "年少尝读书，復挟琴与医。\n世无识真者，持此将安之。\n古调不咏俗，空嚢不贮赀。\n结交名公卿，云间接风期。\n披烟对珠玉，常恐生微疵。\n向来壁上弓，落杯輙自疑。\n此事一了了，昔贤当并驰。\n李卿句有眼，妙语真而师。",
        "dynasty": "宋",
        "collection_info": null
    },
    {
        "title": "存存阁",
        "author": "王庭珪",
        "content": "王郎身如椰子大，胸蟠万卷犹能载。\n少年着足名利场，归来卜筑红尘外。\n太虚为室月为烛，四海诸公常所会。\n穷阎陋室天下贵，驽奴丰车多覆败。\n坐收浮念得此生，如炼真金岂常坏。\n是中本自无亏成，坏与不坏亦何在。\n请君直下赋一言，要识所存当默解。",
        "dynasty": "宋",
        "collection_info": null
    },
    {
        "title": "次韵周秀实观李观察勒兵",
        "author": "王庭珪",
        "content": "霜风猎猎吹旗旌，将军束装来勒兵。\n白鹭洲前云鸟合，青原台上山川横。\n李侯凛凛万人敌，匹马横行沙塞北。\n至尊殿上亲赐名，生坐阎罗官柱国。\n提兵括寇来江西，探取贼窟如连鸡。\n军中超距多暇日，却学临淮亲校旗。\n中兴猛士如吼虎，二十八将随光武。\n要看麒麟第一功，金印垂腰光耀组。",
        "dynasty": "宋",
        "collection_info": null
    },
    {
        "title": "送陆景庄提干",
        "author": "王庭珪",
        "content": "驱车越荆吴，辙迹走欲半。\n是时亲戚多，烜赫践华贯。\n中有衣绣人，持斧下霄汉。\n利权炙可热，冷语冰未泮。\n徒乘朱班轮，呵殿吓闾闬。\n如傩带面具，应遭鬼笑玩。\n而况新失职，谁肯听呼唤。\n坐令公困穷，旅突几不爨。\n蔚然鸾鳯姿，胡为杂鹅鹳。\n我实憎此曹，期君游汗漫。",
        "dynasty": "宋",
        "collection_info": null
    },
    {
        "title": "次韵曾育才翠樾堂雪诗",
        "author": "王庭珪",
        "content": "哦君翠樾堂中雪，词如剑戟相磨切。\n又如牛铎应黄钟，水中跃出蕤宾铁。\n因诵东坡忆雪诗，城郭山川两奇绝。\n翠樾堂中雪復然，敢拟片词增窜窃。\n长安道上醉骑驴，忍冻不知蹄屡蹶。\n争似淮西破贼时，蔡州城外沙如月。\n将军一箭射欃枪，夜落城头晓方灭。\n捷书飞奏不动尘，露布驰来迷玉阙。\n醉翁句律号令严，冻口何由更开说。\n银杯任逐马蹄翻，断藁残编且扃鐍。",
        "dynasty": "宋",
        "collection_info": null
    },
    {
        "title": "送赵逢源赴赵提点辟",
        "author": "王庭珪",
        "content": "曩日逢君卢水头，来如天马初伏辀。\n忽然去作幕下士，奋袖起如鹰脱鞴。\n黄云压空欲成雪，笑捧辟书还御阙。\n王孙俱是天麒麟，枕中有方能点鐡。",
        "dynasty": "宋",
        "collection_info": null
    },
    {
        "title": "同陈思忠访洪觉范",
        "author": "王庭珪",
        "content": "寻春反向僧房卧，无乃行藏与时左。\n起来刮目览新诗，花压栏干梦初破。\n黄叶丹枫属兴深，吁然莫测疑楚些。\n惠休岛可没已久，二百年来无此作。\n世间何处着斯人，秀句天教出寒饿。\n我气未衰词颇弱，欲借鼓旗聊一佐。\n终朝岩下不逢人，苔色应嗔马蹄涴。",
        "dynasty": "宋",
        "collection_info": null
    },
    {
        "title": "次前韵酬刘美中",
        "author": "王庭珪",
        "content": "笔势斓斑如虎卧，何止风流盖江左。\n新诗吟出鸾鳯音，晓莺未啼春欲破。\n始知李白飘然思，俊语天成安用些。\n凤箫声不类人间，玉管定非人所作。\n可怜洛下书生冷，雷转空肠发清饿。\n终日长哦学不成，掩鼻皱眉相赞佐。\n与公并辔且西游，举扇勿忧尘土涴。",
        "dynasty": "宋",
        "collection_info": null
    },
    {
        "title": "赠忠襄公二孙",
        "author": "王庭珪",
        "content": "乃翁精忠贯日月，一门挺秀俱琅玕。\n丹山飞来两雏鳯，碧梧翠竹皆停鸾。\n武陵溪边忽相遇，口角流涎诵诗句。\n卢溪摩顶欲作语，他日云霄还记否。",
        "dynasty": "宋",
        "collection_info": null
    },
    {
        "title": "送安成知县周子发",
        "author": "王庭珪",
        "content": "安成斗绝吴楚东，妖氛未息仍歳凶。\n公当是时宰斯邑，眼底日厌旌旗红。\n胡儿初寇中原地，驿骑符移星火至。\n众方敲捶立威名，公能使民歌恺悌。\n公家人物自魁雄，弟兄蹀躞骑青骢。\n端能经世任国事，同时献纳蓬莱宫。\n绣衣持斧今无对，虎节麟符照湖海。\n行看三鳯接云飞，共济艰危熙帝载。",
        "dynasty": "宋",
        "collection_info": null
    },
    {
        "title": "酬聂达夫惠所业",
        "author": "王庭珪",
        "content": "聂郎赠我长短句，大盘小盘堆玉筯。\n当年持此惊市人，破帽蹇驴谁借誉。\n厌闻百鸟呼春风，自作綵鳯鸣孤桐。\n俗闻恶语败人意，胡不谒帝明光宫。",
        "dynasty": "宋",
        "collection_info": null
    },
    {
        "title": "酬刘英臣载酒送花",
        "author": "王庭珪",
        "content": "去年花下探春雨，鸣鞭走马看花开。\n今朝危坐空山裏，不识春从何处来。\n谁云山中春亦好，忽见花枝被花恼。\n无奈穷愁輙赋诗，对酒簪花能绝倒。",
        "dynasty": "宋",
        "collection_info": null
    },
    {
        "title": "次韵刘谦夫同年二首  其一",
        "author": "王庭珪",
        "content": "子云昔献长杨赋，词倾江海涛翻素。\n溪边相遇览新诗，阵马迎锋敢驰骛。\n忽忆枫宸赐第时，青袍纷纷莫知数。\n与客流落最多年，不记紫骝花下路。",
        "dynasty": "宋",
        "collection_info": null
    },
    {
        "title": "次韵刘谦夫同年二首  其二",
        "author": "王庭珪",
        "content": "苍龙阙下同充赋，偶着青衫脱寒素。\n当年千佛共题名，势若飞黄正腾骛。\n此时入彀多英雄，只今岂可一二数。\n朱轮丹毂满人间，亦有倾辀犹载路。",
        "dynasty": "宋",
        "collection_info": null
    },
    {
        "title": "次韵张子春赋瑶林春色",
        "author": "王庭珪",
        "content": "花间酌酒邀明月，月照金罇佳兴发。\n鲸吞雾捲百川空，醉挽酴醿落香雪。\n便将垒曲筑糟邱，酴醿压膏麦为糵。\n酿成忽见张公子，公子家居近丹阙。\n为余乘兴夸洛阳，笑指沙头卧双榼。\n洛阳视此真草野，敢辱新诗借牙颊。\n瑶林名字出风尘，未遇知音那敢说。\n况能大读离骚句，痛饮虽多不为餮。\n未识王家碧玉香，彷佛东坡真一诀。\n诛茅本结方外人，岂用礼法相分别。\n预拂瑶林一片石，与君醉过清明节。\n穷亦不足悲，达亦不足悦。\n酒阑拔剑露肝胆，正恐不免论功业。",
        "dynasty": "宋",
        "collection_info": null
    },
    {
        "title": "和陈柄臣见赠",
        "author": "王庭珪",
        "content": "北人愁听江南曲，细草新蒲几回绿。\n当年避敌初渡南，千官苍黄饭不足。\n中原乱后又逢春，边头只道无烟尘。\n迩来公卿不生事，此事必属非常人。\n我曹生长江南乐，岂料翻成风土恶。\n湖海元龙气尚豪，赠我新诗何璀错。\n拾遗后出最能文，修椽大屋今荒坟。\n远孙高材淹管库，犹能落笔生烟云。\n山城相遇初相喜，共论大梁人物美。\n莫学夷门抱关吏，谋窃兵符椎晋鄙。",
        "dynasty": "宋",
        "collection_info": null
    },
    {
        "title": "和胡子敦实少年行",
        "author": "王庭珪",
        "content": "酒酣坐待东方高，臂鹰走逐城南豪。\n弯弓射杀白额虎，醉骑归马雪花毛。\n日暮黄云动天色，易水迷魂招不得。\n莫学并州游侠儿，徒费黄金饰鞯勒。",
        "dynasty": "宋",
        "collection_info": null
    },
    {
        "title": "暴雨初晴",
        "author": "王庭珪",
        "content": "冯夷聒天夜椎鼓，尽驱羣龙起行雨。\n阿香推出雷公车，恶风动掣不周柱。\n似闻帝坐清霞宫，号令羣龙收恶风。\n便令万物有生意，虞渊取日当春空。",
        "dynasty": "宋",
        "collection_info": null
    },
    {
        "title": "观李氏画",
        "author": "王庭珪",
        "content": "壁间冥冥云塞川，细看幻出江湖天。\n寒鸦雪压冻不喧，沙尾忽有潇湘烟。\n黄芦碧草鴈初下，画此千金不当价。\n为君觅纸一题诗，诗不能工且观画。",
        "dynasty": "宋",
        "collection_info": null
    },
    {
        "title": "李仲孙佩兰轩",
        "author": "王庭珪",
        "content": "我友李仲孙，饬身一何介。\n被服古衣冠，昂然伟而怪。\n开轩蓬户中，纫兰以为佩。\n布袍揖公卿，脱帻卧江海。\n方其得意时，天地不能碍。\n荷锄入深林，剪薙发幽荟。\n清芬动窗壁，蕙若连光彩。\n君看紫绶翁，腰垂黄金带。\n璜珩错琚瑀，印章如斗大。\n步趋踏龙尾，锵然中音会。\n岂如此香草，擢秀繁霜外。\n秋风落万木，臭味久逾在。\n我思轩中人，免食三斗艾。\n梦寐欲见之，一往清鼻界。",
        "dynasty": "宋",
        "collection_info": null
    },
    {
        "title": "酬刘震仲",
        "author": "王庭珪",
        "content": "忆对秋风与公别，风吹云开露明月。\n高谈不作儒生酸，舌翻波澜吐奇绝。\n今朝马首从西来，笑我穷愁不掀揭。\n蟠泥蛟螭气如蜺，不肯一吐人安知。\n要令光彩射月胁，五色万丈天南垂。\n我闻此语中夜起，谁与插翼白日驰。\n低心逐驽骀，青衫走尘土。\n何当大醉骑鲸鱼，凌烟飞过蓬莱渚。",
        "dynasty": "宋",
        "collection_info": null
    },
    {
        "title": "送南台长老",
        "author": "王庭珪",
        "content": "祝融峰畔南台路，杰阁危栏上云雨。\n绣木泥金好佛堂，撞钟击鼓闻潇浦。\n瀛洲仙人东道主，谓敢招提境中住。\n请公说法也大奇，要公别下一转语。",
        "dynasty": "宋",
        "collection_info": null
    },
    {
        "title": "次韵方性夫同年见寄",
        "author": "王庭珪",
        "content": "礼经久颠庞，不绝仅如带。\n诸儒共补葺，纷然莫酬对。\n先生隐桐庐，议论有根蒂。\n剑胸剔废滞，电眼烛幽晦。\n虀盐二十年，时节忽已届。\n声名塞天宇，笔舌翻清瀬。\n子美蓬莱宫，辉赫輙自怪。\n文彩动人主，英风特飘洒。\n清芬掩幽兰，四海共纫佩。\n平生慕忠义，烂漫意常在。\n坐阅诸公间，谁与论梗概。\n着书逢休运，一洗穷愁债。\n骎骎度骅骝，过都如历块。\n嗟予强追蹑，常负跛鼈态。\n虽登龙虎科，异调愧当代。\n才高自激烈，无为逐时辈。",
        "dynasty": "宋",
        "collection_info": null
    },
    {
        "title": "和施倅重阳日谢予送酒",
        "author": "王庭珪",
        "content": "东坡异时谈醉乡，怒骂嬉笑成文章。\n其中广莫几万里，脱略礼法侔鸿荒。\n初无爱憎与喜怒，岂有寒暑与炎凉。\n后世乃与醉乡隔，糟粕始变鹅儿黄。\n三杯危坐亦拱手，俨如冠剑侍君王。\n渊明不饮时节改，霜风九月篱菊芳。\n举头忽见南山翠，便觉逸气登羲皇。\n挥毫落纸得佳句，流涎露顶庸何伤。\n瓮下被縳乌足取，定无奚童携锦囊。\n安用船头置百斛，又令口不离杯觞。\n醉翁饮少輙已醉，胸中了了初不忘。\n八仙脱醉尤可笑，骑马落井何其强。",
        "dynasty": "宋",
        "collection_info": null
    },
    {
        "title": "题禾山萧秀才卧云庵",
        "author": "王庭珪",
        "content": "江南山尽头，气状颇英淑。\n禾山倚天开，苍翠满林麓。\n扶舆磅礴起，横断湘江曲。\n中有隐君子，结屋在深谷。\n未放云出山，蟠云卧幽独。\n暮檐青泼眼，远霭寒山竹。\n景色嘉有余，幽人梦初熟。\n起看柱础润，山前雨应足。",
        "dynasty": "宋",
        "collection_info": null
    },
    {
        "title": "题刘端礼步芳桥",
        "author": "王庭珪",
        "content": "桥上画栏低压水，青龙影落芙蕖底。\n欲渡芙蕖望翠微，波面红云映屐齿。\n洛浦清流古有神，罗袜凌波生暗尘。\n东昏戏作锦地茵，金莲衬步如花人。\n而今此事堕渺漭，但有荷花开荡漾。\n试穿芒屩踏风烟，安用紫丝连步障。",
        "dynasty": "宋",
        "collection_info": null
    },
    {
        "title": "余弃官累年刘元弼作诗见勉次韵奉谢",
        "author": "王庭珪",
        "content": "我生寡结交，论议谁与质。\n愤气不可蟠，龙蛇走鬰律。\n少年学奇字，费力弄纸笔。\n不读五千卷，亦慕入此室。\n腰间插櫑具，谈兵尤纵逸。\n时方用巨人，顾我何品秩。\n往年承平久，出师无纪律。\n群盗尚纵横，岂但开边失。\n皇威振海岱，戈甲耀霜日。\n自可扫欃枪，掩耳惊雷疾。\n故人起闾巷，宿昔登近密。\n声焰动四方，风云生咤叱。\n犬羊犹烂漫，氛气何时毕。\n感公赠以言，欲往非俦匹。\n此事恐不免，高卧安敢必。",
        "dynasty": "宋",
        "collection_info": null
    },
    {
        "title": "送骆仲武",
        "author": "王庭珪",
        "content": "渊明不喜折腰趋，宁作腰笏何易于。\n劝农使者鄙丈夫，少年新进安识渠。\n下马怒颊虬奋鬚，指挥星火飞文符。\n詈辞愧语每不无，诸公止欲求荐书。\n椎斵肌骨寻膏腴，公为一笑怜其愚。\n熙朝成法字已孚，坚如金石莫可无。\n鞭且勿施安用蒲，三年竟亦无逃逋。\n吏民遮道相懽呼，生立丛祠傍佛区。\n想当逸气吞江湖，与人恢疏无怨吁。\n临邛小子傲乡闾，方乘朱轮呵道衢。\n公归西山结茅庐，丹崖绝壁巉空虚。\n谁能负弩当道隅，终日与尔为前驱。",
        "dynasty": "宋",
        "collection_info": null
    },
    {
        "title": "送周觉民兼简湘西故人",
        "author": "王庭珪",
        "content": "苍山冻云垂欲雪，风吹客衣冷如鐡。\n忽乘狂醉夜敲门，不畏苦寒来访别。\n时朝骑马雪中归，何处皱眉吟雪诗。\n若见湘西旧同舍，为余倾廪说相思。",
        "dynasty": "宋",
        "collection_info": null
    },
    {
        "title": "段居士粟庵",
        "author": "王庭珪",
        "content": "若人胸臆着万卷，始信此庵藏大千。\n维摩室中坐狮子，莲花鬚上集人天。\n十方国士从坐起，聚此一粒空中圆。\n尔时宝刹现毫端，跳出云门向上关。\n痴儿正抱古公案，对面不纳须弥山。\n便向粟中寻世界，含元殿裏觅长安。",
        "dynasty": "宋",
        "collection_info": null
    },
    {
        "title": "题周忘机画轴",
        "author": "王庭珪",
        "content": "罗浮飞瀑落九天，尺素倒流三峡泉。\n怪底晴窗起风雨，洞庭野色潇湘烟。\n平生江山入吾手，况有对坐南昌仙。\n不须作此无声画，妙画自以无声传。",
        "dynasty": "宋",
        "collection_info": null
    },
    {
        "title": "次韵李教授闵雨",
        "author": "王庭珪",
        "content": "赤帷使者朱斑车，重檐飞盖遮日乌。\n佛前下马来跪炉，草木焦卷苗欲枯。\n我亦本是耕田夫，仅能识字勤须臾。\n吟诗闵雨作时无，空劳皱眉捋髭鬚。\n安得年丰鼓不桴，便足饱饭甘樵苏。",
        "dynasty": "宋",
        "collection_info": null
    },
    {
        "title": "观徐明叔画湘西磨崖图",
        "author": "王庭珪",
        "content": "衡山高出北斗边，九疑苍梧相属联。\n羣峰环走如却立，山脚插入潇湘川。\n朱陵渺邈迷处所，白鹤喷薄飞流泉。\n坐看徐郎拂绢素，尽驱山岳置眼前。\n徐郎岂是真画手，酒酣游戏乃其天。\n巴陵洞庭连浦溆，鲸鲵蟠穴为贼渊。\n诏谓将军出旗鼓，楼船蹴踏惊浪喧。\n欃枪夜落照湖水，雕弓十万犹控弦。\n湘西古寺最奇绝，丹崖翠壁开何年。\n况公文章善叙事，大字怪伟宜镵镌。\n中书异时观落笔，因烦吮墨图凌烟。\n孟公韩公毛髪动，腰靫大羽冠进贤。\n他年中兴事可考，公名亦与兹山传。",
        "dynasty": "宋",
        "collection_info": null
    },
    {
        "title": "和介甫少狂喜文章",
        "author": "王庭珪",
        "content": "少狂喜文章，顶戴千佛名。\n年大意转拙，肠饥犹舌耕。\n笔扛百斛鼎，诗当五言城。\n傥无封侯骨，止是识字氓。\n长安公卿中，阅人如践更。\n扁舟苟能办，自足了一生。",
        "dynasty": "宋",
        "collection_info": null
    },
    {
        "title": "赠刘允升",
        "author": "王庭珪",
        "content": "我家神螺峰，与子邻井闬。\n闻名初识面，逸气起天半。\n坐久语翻澜，诗文星斗烂。\n刺口论世事，极能原治乱。\n洗我冰雪怀，韵出眉宇灿。\n遂于交游内，得此一好汉。\n自言长沙来，幕府天下冠。\n相公秉旄钺，英僚照藩翰。\n辟书欲交飞，置我在门馆。\n事繫国轻重，忽逐云雨散。\n请君企踵待，势若马脱绊。\n他年恐未免，成此奇一段。",
        "dynasty": "宋",
        "collection_info": null
    },
    {
        "title": "刘端行自建溪归数来斗茶大小数十战予惧其坚壁不出为作斗茶诗一首且挑之使战也",
        "author": "王庭珪",
        "content": "乱云碾破苍龙璧，自言鏖战无勍敌。\n一朝倒垒空壁来，似觉人马俱辟易。\n我家文开如此儿，客欲造门忧水厄。\n酒兵先已下愁城，破睡论功如破贼。\n惟君盛气敢争衡，重看鸣鼍斗春色。",
        "dynasty": "宋",
        "collection_info": null
    },
    {
        "title": "次韵酬向县丞",
        "author": "王庭珪",
        "content": "平昔君家瀛阁老，少日结交名誉早。\n眼中忽失如此人，尚喜诸郎美风调。\n前年寄书识英妙，经歳初酬君勿诮。\n后会相逢应可期，顾我形容未枯槁。",
        "dynasty": "宋",
        "collection_info": null
    },
    {
        "title": "送叙浦令宋元老总干",
        "author": "王庭珪",
        "content": "轺车昔参使者驺，万里粟帛咸括搜。\n荆蛮小县天一陬，却来执板拜督邮。\n督邮偃蹇聊復尔，鹤书夜逐秋风起。\n峨冠端恐立螭头，汗脚行当踏龙尾。\n公家有儿纔毁齿，背诵六经如泻水。\n九重天子念勤劳，令试礼部收英髦。\n愿作文章惊四海，他年一钓连六鰲。\n但知工部好骥子，勿怪将军寻鳯毛。",
        "dynasty": "宋",
        "collection_info": null
    },
    {
        "title": "题惠崇画秋江鳬鴈",
        "author": "王庭珪",
        "content": "老崇学画如学禅，中年悟入理或然。\n长江未落鳬鴈下，舒卷忽若无丹铅。\n定自维摩三昧裏，半幅生绢开万里。\n不用幷州快剪刀，断取鐡围山下水。",
        "dynasty": "宋",
        "collection_info": null
    },
    {
        "title": "次韵傅彦本三首  其一",
        "author": "王庭珪",
        "content": "介子赍金持汉节，欲斩楼兰言剀切。\n建康家谱不传人，万口讴谣同一舌。\n仍闻载书盈几车，指甲生花掌卧蛇。\n祖风凛凛世不乏，笑我穷山采蕨芽。",
        "dynasty": "宋",
        "collection_info": null
    },
    {
        "title": "次韵傅彦本三首  其二",
        "author": "王庭珪",
        "content": "友琴安用胡公节，帘捲鸣弦自清切。\n忽闻飞语衝骇机，亦虑过时听反舌。\n仁风西来随传车，挥毫落纸蟠蛟蛇。\n正逢久旱得霖雨，一洗槎枿皆萌芽。",
        "dynasty": "宋",
        "collection_info": null
    },
    {
        "title": "次韵傅彦本三首  其三",
        "author": "王庭珪",
        "content": "国步未宁谁仗节，慷慨谈兵多感切。\n当时日厌五侯鲭，子云笔札君卿舌。\n争如不识金银车，亦无字画能惊蛇。\n且吟老杜江头句，细柳新蒲又吐芽。",
        "dynasty": "宋",
        "collection_info": null
    },
    {
        "title": "用前韵赠欧阳公制",
        "author": "王庭珪",
        "content": "垂髫与君与折节，初学吟诗开又切。\n君仍抵掌能剧谈，至今涛澜翻颊舌。\n人生读书须五车，要当赤手捕长蛇。\n不然是事且略置，时过松窗煮雪芽。",
        "dynasty": "宋",
        "collection_info": null
    },
    {
        "title": "雅歌楼诗送永丰宰邓晋卿",
        "author": "王庭珪",
        "content": "潢池赤子弄库兵，犬牙蟠接虔漳汀。\n十年烽火照县郭，白昼不敢问衙庭。\n忽见青楼临大路，楼上高歌挥白羽。\n楼前解角看投壶，终歳不闻挝战鼓。\n主人坐笑已风流，小妇鸣筝楼上头。\n曲罢仍能雅歌舞，送君此舞传中州。",
        "dynasty": "宋",
        "collection_info": null
    },
    {
        "title": "送董衮臣提举",
        "author": "王庭珪",
        "content": "小庵遂在青林裏，高轩大马从何至。\n慨然吐论翻涛澜，茅檐为我清风起。\n忽传丞相下湖东，羣凶落胆先摧锋。\n便欲磨盾作文檄，捷书飞入甘泉宫。\n丞相参谋虚位否，会看出奇兼破虏。\n席卷江湖波浪清，貂鼎勋庸归自取。",
        "dynasty": "宋",
        "collection_info": null
    },
    {
        "title": "次前韵酬董衮臣使君见寄",
        "author": "王庭珪",
        "content": "少年通籍金闺裏，持节荆湖已三至。\n巴陵江水天上来，楼观峥嵘半天起。\n使君才气雄山东，豪曹巨阙谁争锋。\n谯门高开洞庭野，鼓角震动鱼龙宫。\n此中为郡最佳处，讌间不復谈征虏。\n题诗远寄江外人，政恐六丁来下取。",
        "dynasty": "宋",
        "collection_info": null
    },
    {
        "title": "再次韵酬岳州董使君",
        "author": "王庭珪",
        "content": "西望岳阳烟雾裏，闻有玺书天上至。\n增秩何年下鳯凰，初无草动风尘起。\n我生飘泊任西东，孤军敢犯千人锋。\n郢中白雪岂容和，牛铎輙应黄钟宫。\n郡楼把酒题诗处，笑命骚人等奴虏。\n不忧突境有狂夫，立遣偏禆生縳取。",
        "dynasty": "宋",
        "collection_info": null
    },
    {
        "title": "江虞仲生日",
        "author": "王庭珪",
        "content": "王春正月东风回，星桥鐡锁明夜开。\n鳌山千仞接云汉，平地五色移蓬莱。\n公家今夕果何夕，适逢间气生英才。\n清都虎豹失呵禁，九关转钮驱河鬼。\n烂柯山头瑞烟起，太白之精天上来。\n却来人间知几载，少日声名震寰海。\n太学高文擅俊场，江南刺史多遗爱。\n江边父老祝长年，南极年来一星在。\n明年此夕从宸游，鳌山正出鳌头外。\n新莺百啭柳初青，龙池鳯阁遥相待。",
        "dynasty": "宋",
        "collection_info": null
    },
    {
        "title": "李真狂过卢溪卢溪虑其狂之无所归作狂语箴之",
        "author": "王庭珪",
        "content": "江南有狂客，气欲横九州。\n朝为长安市上游，暮出箦中思报仇。\n皇天恐尔狂不休，囚鏁置之东海头。\n卢溪为脱千金裘，换酒仍作商声讴。\n醉来骑折六龙背，醒后槌碎黄鹤楼。\n摩霄拔剑斫月窟，何如投笔亦封侯。\n白昼杀人夸意气，何如烟雨卧渔舟。",
        "dynasty": "宋",
        "collection_info": null
    },
    {
        "title": "和周通判永丰破贼",
        "author": "王庭珪",
        "content": "五更盾上闻磨墨，夜半偏思破残贼。\n平明露布已成文，倚马不知军务剧。\n初传别驾下南州，人如天马徕西极。\n指挥猛士驱貔虎，坐使威声驰绝域。\n狂胡昔渡西楼山，汉皇不闭玉门关。\n四方羣盗猬毛起，旌旗光拂牛斗间。\n回戈必定东征去，铠仗如云光照路。\n捷书飞入甘泉宫，插羽鸣鞭气横骛。\n公家人物世不衰，况復诗名天下知。\n探骊得珠何崛奇，更欲尽采珊瑚枝。",
        "dynasty": "宋",
        "collection_info": null
    },
    {
        "title": "题李伯时画马",
        "author": "王庭珪",
        "content": "秃笔戏扫凡马空，人间始识天廐龙。\n山城逼窄那得有，注目万里生长风。\n奚官缓牵紫丝鞚，好头不着黄金笼。\n时平诸番尽入贡，此是玉花于阗骢。",
        "dynasty": "宋",
        "collection_info": null
    },
    {
        "title": "送向丰之",
        "author": "王庭珪",
        "content": "君家梁苑妙人物，羯末封胡咸勃窣。\n子今二十能缀文，诗如阵马敢驰突。\n此去荆湖道路长，要吟秋水动三湘。\n归时蕉叶应黄落，剩入骚人春草香。",
        "dynasty": "宋",
        "collection_info": null
    },
    {
        "title": "和周秀实田家行",
        "author": "王庭珪",
        "content": "旱田歳逢六月尾，天公为叱羣龙起。\n连宵作雨知丰年，老妻饱饭儿童喜。\n向来辛苦躬锄荒，剜肌不补眼下疮。\n先输官仓足兵食，余粟尚可瓶中藏。\n边头将军耀威武，捷书夜报擒龙虎。\n便令壮士挽天河，不使腥羶污后土。\n咸池洗日当青天，汉家自有中兴年。\n大臣鼻息如雷吼，玉帐无忧方熟眠。",
        "dynasty": "宋",
        "collection_info": null
    },
    {
        "title": "再和酬王元勃舍人见寄",
        "author": "王庭珪",
        "content": "风电聒天雷动地，老父闭门呼不起。\n从教卷却屋上茅，偶遇时丰且欢喜。\n闾阎比岁连旱荒，椎肌斵骨生千疮。\n羽书止欲调兵食，不贮别库为私藏。\n吾君拨乱如光武，将军不数韩擒虎。\n龙神自将羽林儿，折棰一挥开北土。\n谁识江南刺史天，政平讼理仍丰年。\n村中傥无石壕吏，吏不捉人人夜眠。",
        "dynasty": "宋",
        "collection_info": null
    },
    {
        "title": "赠蒋山僧",
        "author": "王庭珪",
        "content": "云阳秀湘南，祖刹隐林峤。\n曾出老古锥，今尚有余貌。\n神驹过江来，覊靮不受敲。\n潮音震海湖，乞食徧蛮徼。\n遣子寻故岑，飞锡出泥淖。\n端能破悭贪，亦须硬觜爪。\n定林枕双溪，门前风水闹。\n一派遶钟山，归时可自照。",
        "dynasty": "宋",
        "collection_info": null
    },
    {
        "title": "沅陵遇公美忽谈道术如有所得将之桃源作诗送之",
        "author": "王庭珪",
        "content": "昔年结屋并江湾，见君心胆方未闲。\n墙东月出夜扣关，酒酣说剑翻涛澜。\n迩来书剑谋俱左，寻仙欲鼓蓬莱柁。\n三寸田中已发花，九曲江边仍进火。\n蓬莱万里天无涯，惊风落叶卷黄沙。\n且过桃源访秦洞，玉盘应饤枣如瓜。",
        "dynasty": "宋",
        "collection_info": null
    },
    {
        "title": "赠写真徐涛",
        "author": "王庭珪",
        "content": "徐生画人不画鬼，点目加毛必佳士。\n迩来下笔更逼真，勿论山僧及童子。\n会貎诗人孟浩然，便觉灞桥风雪起。\n如今傥欲画卢溪，一庵宜着深岩裏。",
        "dynasty": "宋",
        "collection_info": null
    },
    {
        "title": "赠高伯强",
        "author": "王庭珪",
        "content": "高郎读书有何好，如鱼蠧书终日哨。\n爨烟不属长苦饥，行吟安得追风骠。\n羣公顿网加罗搜，未肯放子出一头。\n先生上堂应劳苦，向来白璧何时酬。",
        "dynasty": "宋",
        "collection_info": null
    },
    {
        "title": "和欧阳叔向寺丞韵酬刘渐父",
        "author": "王庭珪",
        "content": "渤海赫赫东南豪，俯挹前辈倾时髦。\n有如青天白日出，平地放着昆崙高。\n都下官寮车可载，声称寂不闻中外。\n二陆初来浪得名，谬以莼羮夸捷对。\n文章直要窥孔颜，不可睥睨马与班。\n君门九重耀晶戟，远臣胡得来其间。\n清新不见庾开府，寂寞诗坛将无主。\n纵使扬雄识字奇，刘歆泣叹空自苦。\n也知未遇何足悲，时来忽睹青云低。\n鳯凰孤鸣得天律，百鸟束喙不敢啼。\n先生能作鳯凰语，议论远过袁虎子。\n岂惟一日动朝廷，留作诗人后来史。\n汪洋尤喜陈时议，一夜称嗟岂徒谓。\n九衢传写已喧阗，气压五侯骄七贵。\n螺江地古人物好，迄今故老犹能道。\n醉翁没后颇荒凉，秀气盘旋此环抱。\n天恐斯文久遂终，英灵挺出嗣家风。\n身虽富贵异流俗，两眼观书耳亦聪。\n应曾夜半参黄石，神几暗得无踪迹。\n我本闲愁寡才力，闭吻逢君那喘息。",
        "dynasty": "宋",
        "collection_info": null
    },
    {
        "title": "郡斋次张参政韵呈王舍人",
        "author": "王庭珪",
        "content": "使君天下士，岂止临一州。\n此州久废乱，弄兵非鼠偷。\n使君医国手，顿若沈疴瘳。\n下免北征苦，上寛南顾忧。\n坏堤防蚁穴，回澜障东流。\n潢污与行潦，咸可供荐羞。\n幕府罗俊彦，巨细靡不收。\n天生一世人，异趣各有求。\n卢溪老病叟，十年不浪游。\n失脚入城府，本自非人谋。\n贤侯新下车，采瞩加穷搜。\n邻里輙惊怪，出门争挽留。\n平生江海思，径坐大孤秀，犹沈百寮底。\n朅来尉吾邦，声华愈晔暐。\n诸公用法律，领略极不似。\n輶轩日边来，愿采书于纸。",
        "dynasty": "宋",
        "collection_info": null
    },
    {
        "title": "送通判周监丞",
        "author": "王庭珪",
        "content": "秋江水净磨碧铜，秋山先作归意浓。\n况逢星火羽书急，立马不復能从容。\n船中载书三万轴，鸣铙揷帜摇秋空。\n前年羣盗尚蠭午，眼底日压旌旗红。\n行春兼督貔虎士，破贼屡奏明光宫。\n今年岂料烟尘起，赤白提囊走边吏。\n县官飞符急索租，谁能急了官中事。\n不如置笏还县官，头巾脱挂西林寺。\n诗句留传天地间，时有人来问奇字。\n功名正恐未免耳，此役由天不由己。",
        "dynasty": "宋",
        "collection_info": null
    },
    {
        "title": "送赵敏卿",
        "author": "王庭珪",
        "content": "翩翩公子天麒麟，目光点漆倾坐人。\n万里肯来寻逐客，夜夜读书喧四邻。\n君今先渡潇湘水，我亦东归聊復尔。\n明朝勑放巫山阳，拄杖行穿赤泥尾。",
        "dynasty": "宋",
        "collection_info": null
    },
    {
        "title": "题洪觉范方丈",
        "author": "王庭珪",
        "content": "曲径通禅房，闢户得佳境。\n适从阛阓至，顿觉耳根静。\n古木含萧森，寒梢发光景。\n墻围数竿竹，中藏大千境。\n月从天上来，入林散清影。\n炉焚薫佛香，盌注浮雪茗。\n客散羣动息，兹焉发深省。",
        "dynasty": "宋",
        "collection_info": null
    },
    {
        "title": "次题周公予赵逢源过瑶林洞中探酴醿",
        "author": "王庭珪",
        "content": "桃花落尽春风颠，两翁并辔来翩然。\n入门下马看花发，仰攀绿叶窥青天。\n倚槛讴吟发清唱，终夕拥鼻鸣寒蝉。\n唐昌仙人识玉蕊，借月下看乘飞烟。\n明朝地上拾落粉，草间点缀如遗妍。\n狂思玉爪搔背痒，不可妄得麻姑鞭。\n归来欢欣应拍手，笑君骑马似乘船。\n醉后犹能作长句，半夜打门惊我眠。",
        "dynasty": "宋",
        "collection_info": null
    },
    {
        "title": "送叶通判赴阙",
        "author": "王庭珪",
        "content": "乃翁共试蓬莱殿，笔力翻澜泻河汉。\n联镳并出日华门，燕罢缀行风雨散。\n家声烜赫今益昌，高车大马何煌煌。\n江头相遇初识面，握手一笑仍悲伤。\n独把穷愁老岩谷，喜见高年有此郎。\n如今又作摩霄去，行看锵玉侍明光。",
        "dynasty": "宋",
        "collection_info": null
    },
    {
        "title": "送僧祖麟游龙会",
        "author": "王庭珪",
        "content": "大仰古禅窟，秀色摩穹苍。\n蜿蜒属龙会，半壁开宝坊。\n中有寂寞人，宴坐花雨傍。\n杜门不说法，碧眼照胡床。\n子昔喜行脚，拄杖走四方。\n所至螺鼓闹，正作佛事忙。\n是中不可住，令人心发狂。\n却寻龙会山，夜深闻妙香。\n起望山上月，千山同一光。\n从来远行客，终必还故乡。\n便当随月归，急扫松下房。\n芒屩傥已具，留钱办茶汤。",
        "dynasty": "宋",
        "collection_info": null
    },
    {
        "title": "避乱东村逢南岳简上人",
        "author": "王庭珪",
        "content": "一别湘山今几载，盗贼纵横尔犹在。\n北来鐡马猎夷门，金错旗竿绕湖海。\n怜我避乱荒村中，杖锡穿云穷崔嵬。\n茅檐瀹茗清风生，月隐霄间星磊磊。\n高谈微及古兴亡，为言致祸由时宰。\n着屐包腰却下山，恐触危机吁莫采。",
        "dynasty": "宋",
        "collection_info": null
    },
    {
        "title": "送刘宏夫昆仲赴省试",
        "author": "王庭珪",
        "content": "我闻君家书满房，骑马夜过丛桂坊。\n乃翁危坐具灯烛，诸子读书喧两廊。\n问君读书一何苦，要取高官起门户。\n仰天大笑几时归，明年双鹄刺云飞。",
        "dynasty": "宋",
        "collection_info": null
    },
    {
        "title": "次韵韩朝美惠砚",
        "author": "王庭珪",
        "content": "诗如春风入花骨，暖日晴云入竹石。\n退之笔力千古豪，世有文章擅东壁。\n松窗结邻翁乃惜，坐中颇復有此客。\n人怪穷儿得宝归，布袖淋漓手黧黑。",
        "dynasty": "宋",
        "collection_info": null
    },
    {
        "title": "次前韵酬罗思义",
        "author": "王庭珪",
        "content": "君章梦吞五色翼，未羡充宗得文石。\n远孙词采亦班班，復见光芒动奎壁。\n我住江南君住北，北人今作江南客。\n论诗争胜类摴蒱，一喝成卢子俱黑。",
        "dynasty": "宋",
        "collection_info": null
    },
    {
        "title": "次前韵酬周公予年家",
        "author": "王庭珪",
        "content": "君家大阮声辉赫，当年并试龙墀石。\n小阮风流不减人，一家顿有双联璧。\n共题鴈塔多名卿，溪头独作渔竿客。\n身经离乱偶相逢，怪我婆娑鬓犹黑。",
        "dynasty": "宋",
        "collection_info": null
    },
    {
        "title": "次前韵酬刘大虚惠端砚",
        "author": "王庭珪",
        "content": "端溪之水深莫测，千夫挽绠下取石。\n溪翁采得归不眠，夜劚鹄卵出苍璧。\n君从何处得此宝，赠我惭非玉堂客。\n况无徤笔写银鈎，墨汁徒翻老鸦黑。",
        "dynasty": "宋",
        "collection_info": null
    },
    {
        "title": "王舍人生辰作",
        "author": "王庭珪",
        "content": "己巳四月二十四，甲子夜半天门开。\n是时羣星环北斗，一星谪堕人间来。\n星精为人不易得，千年孕秀方呈才。\n笔扛龙门百斛鼎，家传鳯阁通银台。\n螭头献纳近日月，论事力取天颜回。\n中兴文武收髦俊，愿公急起乘风雷。\n野人指山祝公寿，事业亦与山崔嵬。\n金房难老自有诀，银编紫笔磨松煤。",
        "dynasty": "宋",
        "collection_info": null
    },
    {
        "title": "赠彭时卿秀才",
        "author": "王庭珪",
        "content": "昔年待诏随公车，袖中独有平戎书。\n当年肉食无上策，奇才剑客何时无。\n从来谋国忌迂儒，遂令此贼稽天诛。\n君能再陈治安策，亲丧未举宜何如。\n休论忠孝不两立，一抔之土非难图。\n莫但扣门来夜话，长缨终请羁单于。",
        "dynasty": "宋",
        "collection_info": null
    },
    {
        "title": "六月上澣陪王元勃舍人携客游青原山周秀实通判作韵语纪一时胜集奉次元韵",
        "author": "王庭珪",
        "content": "使君从千骑，伐鼓惊羣偷。\n前驱严虎节，夹道森蛇矛。\n别驾工五言，句刮造化美。\n笔法蟠高轩，银鈎照窗几。\n冠盖一时盛，秋旻罗众星。\n寻思问祖意，米价作么生。\n欲扣山中人，何由知彼岸。\n残阳下峰顶，暮色蔼余蒨。\n鸣珂出修竹，驱车转平原。\n登临悲往昔，岂不多名贤。\n独余姜与颜，人品亦自胜。\n溪流水溅溅，中堪理渔艇。\n宾客随太守，风流几百年。\n山间留绝唱，巨石枕横川。",
        "dynasty": "宋",
        "collection_info": null
    },
    {
        "title": "送刘义夫宰祁阳",
        "author": "王庭珪",
        "content": "浯溪寒翠拖碧玉，石崖硉矹凌苍霞。\n次山奇文走霹雳，颜老徤笔蟠蛟蛇。\n凛如诮杞叱希烈，至今杰立天之涯。\n公于其间宰民社，切勿但取文辞夸。\n当用忠壮出奇节，县妖破胆莫敢譁。\n官舟连樯泊溪口，符移星火如撒沙。\n旧闻俗苦吏嚣恶，端能病政使不嘉。\n先声入境若元气，顾见槎枿皆萌芽。\n溪中古月溪上石，照公清德无纤瑕。\n溪流不尽石不老，佳名万古磨不窊。",
        "dynasty": "宋",
        "collection_info": null
    },
    {
        "title": "次韵罗伯固听琴",
        "author": "王庭珪",
        "content": "焦桐初不受文理，弦以朱丝奇乃尔。\n坐中忽闻太古音，宠辱顿忘那有耻。\n官厅曾有一日闲，奏刀未觉肯綮难。\n抱牍两衙鳬鴈退，目送飞鸿聊一弹。\n爽气朝来如有约，幽林鸟语山间乐。\n琴罢挥毫各赋诗，满袖珠玑何璀错。\n晚风归袂失炎蒸，却忆冰壶此段清。\n酒醒月白重开匣，更作松风夜雨声。",
        "dynasty": "宋",
        "collection_info": null
    },
    {
        "title": "彭青老往禾山读书所寓之室曰蛰庵为赋蛰庵诗一篇送之兼简白云元老",
        "author": "王庭珪",
        "content": "彭子担簦行有日，拄杖穿云风雨疾。\n主人好事家有书，卷埓石渠吞藏室。\n兹游远去栖碧山，头角未欲崭崭出。\n泥蟠谷底茅屋深，丹崖青壁几千寻。\n白云老元坐禅窟，笑汝犹作书生吟。\n峰头别打禾山鼓，唤起蛟龙趁云雨。",
        "dynasty": "宋",
        "collection_info": null
    },
    {
        "title": "题向巨源南昌楼诗后",
        "author": "王庭珪",
        "content": "南昌高楼在何许，亦面西山望南浦。\n壁间有客旧题诗，倾倒湖山入毫楮。\n此公平生妙言语，突过前人落霞句。\n帘开月出大江横，定胜滕阁捲山雨。",
        "dynasty": "宋",
        "collection_info": null
    },
    {
        "title": "赠蜀僧妙高",
        "author": "王庭珪",
        "content": "峨眉山头古时月，浮云捲尽尘埃灭。\n曾随僧宴入中京，光照九天开玉阙。\n山月如今亦送君，影落洞庭波底彻。\n此时看月忆峨眉，山色湖光两奇绝。\n明月随君却復东，千里相思共吴越。\n问言古月与今月，水鸟风林尽能说。\n溪边惜别重吟哦，顾我无才奈若何。\n他日长安逢李白，再乞峨眉山月歌。",
        "dynasty": "宋",
        "collection_info": null
    },
    {
        "title": "戴国和得潘衡墨法于意言之外今携之湖湘必有识之者作诗以送之",
        "author": "王庭珪",
        "content": "老潘胶法秘不传，君独得之乃其天。\n此法彷佛如参禅，忽然有省夜不眠。\n又如神仙换骨法，应手不自知其然。\n湖东大帅天下贤，词源如海笔如椽。\n本是玉堂挥翰手，正要此物供磨研。\n醉题李白三百首，扫尽将军九万笺。\n老潘殁来知几年，声名始落潇湘川。\n君不见吕洞宾，竹丝篮子乌纱巾。\n长安市上无人识，唤作湖西卖墨人。",
        "dynasty": "宋",
        "collection_info": null
    },
    {
        "title": "送彭秀才赴国学试",
        "author": "王庭珪",
        "content": "君厌江南卑薄乡，担簦万里趋虞庠。\n虞庠黉舍中天起，上游英俊如堵墻。\n子欲战艺于其场，亦须旗鼓能相当。\n但得同升博士堂，看取官职如驱羊。",
        "dynasty": "宋",
        "collection_info": null
    },
    {
        "title": "游贡游洞",
        "author": "王庭珪",
        "content": "窜身楚西极，幽奇颇穷历。\n况此古道傍，横天竦苍璧。\n何年始开凿，工如鬼镵刻。\n飞空数百丈，突出清鲸额。\n那知风雨时，云雷非窟宅。\n事迹堕渺茫，探讨失图籍。\n岂无高世士，于此炼金液。\n不能久徘徊，上马空叹息。",
        "dynasty": "宋",
        "collection_info": null
    },
    {
        "title": "次韵折枢密题向萍乡莞尔堂",
        "author": "王庭珪",
        "content": "器远无近用，弦歌只暂娱。\n从来赵魏老，或为滕大夫。\n昔时武城宰，其人骨已徂。\n牛刀发新硎，夫子辄惊吁。\n向侯本学道，与世疑阔疏。\n拥紬听衙鼓，庭下一事无。\n不为赫赫名，诡众以自殊。\n催科虽云拙，于今乃贤欤。\n夫子傥无言，黑白共一区。\n家有治县谱，不饮常晏如。\n棠阴决民讼，松间读我书。\n飞蝗避境土，野鹤驯阶除。\n堂上盛宾客，不减陈赵予。\n新诗播京邑，异世乃同途。\n振辔若登仙，身轻衣六铢。\n云间候飞驭，君驾何时迂。",
        "dynasty": "宋",
        "collection_info": null
    },
    {
        "title": "寄贺魏彦成郎中",
        "author": "王庭珪",
        "content": "扶桑日出天开关，江南太守初赐环。\n鸳行旧班三尺脚，踏他龙尾回天颜。\n是日奏对惊众目，措国不动安如山。\n为郎画省非常调，民曹金谷徒烦要。\n江淮久鬰鸾凤姿，一飞宜上青云表。\n政使垂绅坐庙堂，南北封疆谈笑了。\n君不见河南魏弱翁，治行声闻九天上，汉室中兴拜丞相。",
        "dynasty": "宋",
        "collection_info": null
    },
    {
        "title": "谢魏彦成知郡寄惠漂布",
        "author": "王庭珪",
        "content": "江南渡头浣纱女，年年舟上织白苎。\n织成还自漂江沙，女手纤纤白于布。\n水边时有钓渔人，何异淮阴漂轻絮。\n一饭能识韩将军，不负平生名漂母。\n州西寒士衣百结，太守怜渠心甚切。\n为作絺衣倒接篱，炎官火伞方张设。\n恨无青丝白玉鞭，醉骑白马踏江月。\n谁知南国任公子，留待深冬御霜雪。",
        "dynasty": "宋",
        "collection_info": null
    },
    {
        "title": "题向宣卿伊山有裕堂",
        "author": "王庭珪",
        "content": "伊山连属朱陵村，公来力扫衡山云。\n便令筑堂隐其下，万竹遶堂松作门。\n此公文简四叶孙，奇谋远略世所闻。\n胸中磊砢着千古，云梦岂止八九吞。\n忆昔荆湖盗初起，乞得两郡西南奔。\n至今衡阳道州政，父老出涕犹能言。\n负材杰异众所忌，使者不便仍谤諠。\n宗闵羞作南山虎，李斯却忆东门兔。\n壁后置人谁不知，倾身障簏情已具。\n何曾日食一万钱，犹言举案无下箸。\n贪嗔俱是可怜人，百忧纒身谁得汝。\n请君听我伊山行，九疑洞庭皆可耕。\n清风不用一钱买，时有明月窥檐楹。\n其中广莫几万里，宠辱微物安能惊。\n自非胸怀有本趣，其气激烈何由平。\n安得中郎捋鬚手，唤起桓伊来抚筝。",
        "dynasty": "宋",
        "collection_info": null
    },
    {
        "title": "题刘知县后隆堂",
        "author": "王庭珪",
        "content": "五季列壤争未休，庸儿崛起操鉏耰。\n朝为吴臣暮归楚，黥髠盗贩更据州。\n君家大傅出奇策，气压百万姦夫谋。\n一朝谈笑解纷乱，辞爵却归东海头。\n自言其后必隆盛，庆源远与江河流。\n昔时杨宝所活一黄雀，犹能四叶清德传至彪。\n又闻何敞阴功唯治狱，天遣使者赐策何其优。\n有如大傅安堵十万户，宜令后世衮衮生公侯。",
        "dynasty": "宋",
        "collection_info": null
    },
    {
        "title": "赠别刘文卿",
        "author": "王庭珪",
        "content": "丞相诸孙早相见，子独羁游未识面。\n忽骑瘦马夜敲门，始得此郎如小阮。\n通都大邑多豪英，乃走穷山访微贱。\n匆匆未暇世论文，会看落笔知关键。",
        "dynasty": "宋",
        "collection_info": null
    },
    {
        "title": "题王主簿逸老堂",
        "author": "王庭珪",
        "content": "人生异趣各有托，年少何如老人乐。\n老来万事不挂眼，乐处勿忧儿辈觉。\n疾雷破山吾不惊，亦赖天教闲处着。\n两部池蛙当鼓吹，万迭云山作屏幕。\n此时真似地行仙，拍酒何须万斛船。\n不爱白日昇青天，不爱腰纒十万钱。\n但爱百年三万六千日，日对芳樽聊自逸。\n明日花开花更好，定知不向愁中老。",
        "dynasty": "宋",
        "collection_info": null
    },
    {
        "title": "题罗氏余庆堂",
        "author": "王庭珪",
        "content": "苍崖翠壁前人居，犹识当时屋上乌。\n应念前人余泽在，飞阁突出青山隅。\n山前老父相叫呼，为起里门高着栌。\n葱葱瑞气已充闾，他日要容高盖车。",
        "dynasty": "宋",
        "collection_info": null
    },
    {
        "title": "送刘熙载赴省试",
        "author": "王庭珪",
        "content": "江南山欲穷，地与荆楚错。\n君生于其间，秀气鬰磅礴。\n文章变骫骳，声名久渹硞。\n至于吐言谈，风味亦不恶。\n如何生寒窘，诗书对藜藿。\n天网罗英材，搜猎徧丛薄。\n君材万人敌，百鸟避一鹗。\n忽从布袖中，盈编出新作。\n奇怪惊我前，雷电杂风雹。\n行当试殿陛，宏文要追琢。\n同游三数公，词艺俱赡博。\n上方集多士，谋欲取京洛。\n径须陈治安，端不谈冗龊。\n致身青云上，去天纔一握。\n早寄山中人，庶以慰寂寞。",
        "dynasty": "宋",
        "collection_info": null
    },
    {
        "title": "赠刘亚稷",
        "author": "王庭珪",
        "content": "君家大父当元佑，赋压乡闾在人口。\n子今二十能缀文，已观落笔蛟蛇走。\n蓝田出玉果不非，岂知剖蚌得珠玑。\n乃翁高材卧林壑，眼中有此光陆离。\n炯然见子侍公侧，鹓雏翠倚碧梧枝。\n尝闻鹓雏之生破卵出，五色即欲摩天飞。\n陆机少年作文赋，河东小凤才亦奇。\n自古有英物，秀发皆如斯。\n我谓鹓雏排风整毛质，翦拂始光辉。\n尚须啄琅玕之实，饮瑶海之池。\n然后巢阿阁，集赤墀。\n赤墀阿阁无凡栖，期子当呼凤来归。",
        "dynasty": "宋",
        "collection_info": null
    },
    {
        "title": "谒王宣子舍人",
        "author": "王庭珪",
        "content": "垂旒画衮云绣裳，天子择日开明光。\n临轩策士必亲览，鸿文独高翰墨场。\n都人争看状元出，九衢车马何煌煌。\n贵名一日动天地，破卵插翼飞鸾凰。\n螭头献纳近日月，谓公远器宜庙堂。\n麟符虎节下霄汉，双旗忽开南斗傍。\n朝廷已知弱翁治，行且大用归岩廊。\n江边野老病初起，始欲杖策窥门墙。",
        "dynasty": "宋",
        "collection_info": null
    },
    {
        "title": "张元晖生日",
        "author": "王庭珪",
        "content": "春风吹月昨夜圆，门对新生洲渚边。\n紫文鸑鷟初入梦，燕公手笔大如椽。\n赤松黄石俱长年，金鈎鹊印仍家传。\n剑池霹雳蛟龙吼，宝气飞精射牛斗。\n人呼张镐帝王师，相公元是山中叟。",
        "dynasty": "宋",
        "collection_info": null
    },
    {
        "title": "和王宰早梅",
        "author": "王庭珪",
        "content": "雪裏花开冰未拆，如见瑶姬侍君侧。\n瑶姬国艷欲倾人，嫣然一笑颊齿白。\n疏影横斜语最奇，桃李凡姿无此格。\n瀛上休观倒晕眉，且看娇黄涂半额。",
        "dynasty": "宋",
        "collection_info": null
    },
    {
        "title": "赠欧阳伯威",
        "author": "王庭珪",
        "content": "欧子扶亲丧，崎岖度湘巘。\n岂无当涂人，孰肯为封传。\n跣足行万里，仅能及乡县。\n埋玉谋荒山，此计堕瀰漫。\n世无郭元振，一举四十万。\n积微会众力，庶可咄嗟办。",
        "dynasty": "宋",
        "collection_info": null
    },
    {
        "title": "送颇侄郡学读书",
        "author": "王庭珪",
        "content": "郡侯勤劝驾，英声播江濆。\n学官得鸿儒，笔头弩千钧。\n金兰二二友，执经造其门。\n欧阳子刘子，试艺咸有闻。\n吾侄奋袂起，去若渇骥奔。\n妙推天地假，高谈帝王尊。\n入室得妙语，录寄青溪村。",
        "dynasty": "宋",
        "collection_info": null
    },
    {
        "title": "还刘秀才文卷",
        "author": "王庭珪",
        "content": "君家迩来妙人物，叔父风流更超绝。\n中兴天子搜羣材，龙虎同年收羯末。\n我识君家铁面公，当年作赋声摩空。\n君今祖袭乃復尔，自出机杼成家风。\n惠我新编盈大轴，武库五兵森在目。\n纵横璀璨不知名，玄圃昆山皆积玉。\n文章磨治欲无瑕，要如春风开百花。\n笔端着力觑天巧，自我秀发成嘉葩。",
        "dynasty": "宋",
        "collection_info": null
    },
    {
        "title": "和通判周监丞见赠",
        "author": "王庭珪",
        "content": "大厦久撞坏，撑拄非一支。\n安得好柱石，壮丽如昔时。\n向来荣盛处，草木今纷蕤。\n羣材未尽出，去若马脱羁。\n岂期朝无人，过之辄欲私。\n骨相不媚妩，因归结茅茨。\n忽逢高轩过，飘然鸾凤姿。\n宜在帝左右，珥笔班龙墀。\n少年历清贯，高名谁不知。\n胡为至下邑，抚俗问民疵。\n题诗满岩谷，妙处有余师。",
        "dynasty": "宋",
        "collection_info": null
    },
    {
        "title": "和赵叔清蜡梅",
        "author": "王庭珪",
        "content": "春入梅花村，蜡粧林影繁。\n香肌冒寒立，此意为谁存。\n宫额半涂黄，要为出俗韵。\n不露冰雪姿，风流真素藴。",
        "dynasty": "宋",
        "collection_info": null
    },
    {
        "title": "江亭候施倅醇翁阻水涨作诗寄之",
        "author": "王庭珪",
        "content": "夜雨涨溪碧，天明望归舟。\n飞帆出木杪，浩荡兀中流。\n洪崖仙人姿，谓落沧海游。\n兴尽却回棹，待此霖潦收。\n抱琴出竹迎，倒披翠云裘。\n风涛正可久，烟波生暮愁。",
        "dynasty": "宋",
        "collection_info": null
    },
    {
        "title": "闻郡中请贤老住报恩作诗赞之",
        "author": "王庭珪",
        "content": "夜郎佛刹接西土，谁敢招提境中住。\n老贤元是住山人，拄杖无心自来去。\n山中猿鹤不须惊，明朝听打禾山鼓。\n鼓声新响振人天，水禽草木咸歌舞。",
        "dynasty": "宋",
        "collection_info": null
    },
    {
        "title": "赠罗道人",
        "author": "王庭珪",
        "content": "道人渇饮石缝浆，鬚髯墨黑两颊光。\n或云公是伯休那，又疑楚有接舆狂。\n倒骑白鹿渡湘水，独识老翁跳玉堂。\n他年卖药长安市，乞我仙人不死方。",
        "dynasty": "宋",
        "collection_info": null
    },
    {
        "title": "赠蜀僧无观",
        "author": "王庭珪",
        "content": "师出峨眉西极天，万里一衲双行纒。\n朝游名山暮沧海，不着脚踏诸方禅。\n眼中自有识人物，行尽江南山水窟。\n紫云深处有神仙，高马达官无此骨。\n溪头惜别强吟哦，顾我无才奈若何。\n他日长安逢李白，为乞峨眉山月歌。",
        "dynasty": "宋",
        "collection_info": null
    },
    {
        "title": "次韵胡邦衡衡阳县瑞竹堂",
        "author": "王庭珪",
        "content": "墙裏围修竹，竹间开草堂。\n经春多夜雨，入夏长新篁。\n节抱幽人操，风敲明月珰。\n孤根元独立，并干两争长。\n影落龙蛇动，清移枕簟凉。\n门常对衡岳，气足傲羲皇。\n日射玲珑色，林疏琐碎光。\n双茎非别种，异物出时方。\n海峤名虽久，湖海迹愈彰。\n行当卧龙起，天为见珍祥。",
        "dynasty": "宋",
        "collection_info": null
    },
    {
        "title": "和胡观光惠诗兼致守倅招延之意",
        "author": "王庭珪",
        "content": "伊昔桥门盛，环观壁水春。\n一鸣先折桂，百拙误谋身。\n憔悴湘江西，淹留京洛尘。\n思归缘竹鹤，静念愧朝绅。\n顾我蓬蒿贱，逢君海岱珍。\n赠言多溢美，秀气发清淳。\n本出东皋裔，元非水北人。\n山灵回俗驾，幕府盛谈宾。\n骏骨千金重，沙鸥万里驯。\n人生各有趣，忍负接䍦巾。",
        "dynasty": "宋",
        "collection_info": null
    },
    {
        "title": "和施倅岁暮感怀",
        "author": "王庭珪",
        "content": "野阔生愁兴，时危无定居。\n渊明伤倦鸟，张翰忆鲈鱼。\n宦路风波恶，交情势利疏。\n谋生成龃龉，欲进復踌躇。\n盗贼犹猖蹶，田园未垦锄。\n君王图治切，新下急贤书。",
        "dynasty": "宋",
        "collection_info": null
    },
    {
        "title": "和欧阳广明竹间桃花",
        "author": "王庭珪",
        "content": "雨罢新花明晓日，竹阴琐碎错黄金。\n墙头过尽双飞蝶，叶底巧啼何处禽。\n玉女洗粧匀浅淡，老龙脱箨着青深。\n柔姿敢并高标立，直节时容粉面侵。\n爱客分明莫来折，坐舆径造不妨寻。\n桃花落后春事已，唯有清风满竹林。",
        "dynasty": "宋",
        "collection_info": null
    },
    {
        "title": "秋郊晓兴",
        "author": "王庭珪",
        "content": "玉露三秋夜，银河八月凉。\n山虚响相答，江静练浮光。\n雨足园蔬茂，年丰稻穟长。\n不忧羣雀噪，鸣凤在朝阳。",
        "dynasty": "宋",
        "collection_info": null
    },
    {
        "title": "送谢梦叟昆仲之湘江",
        "author": "王庭珪",
        "content": "蜡屐访穷巷，脂车戴晓星。\n哦诗添些语，望岳插清冥。\n烽火连蛮徼，楼船壮洞庭。\n潇湘多夜雨，羡尔对床听。",
        "dynasty": "宋",
        "collection_info": null
    },
    {
        "title": "秋夜周子康登辰州城楼",
        "author": "王庭珪",
        "content": "残夜不能寐，起登城上楼。\n山衔半江月，风撼九天秋。\n鹊已栖高柳，人犹棹小舟。\n谁云羣动息，渔子正垂鈎。",
        "dynasty": "宋",
        "collection_info": null
    },
    {
        "title": "清江留别任子严",
        "author": "王庭珪",
        "content": "正月下南昌，扁舟过玉梁。\n逢人问任子，迷路失仙乡。\n吾道今如此，斯文恐未亡。\n乌台千载话，他日自辉光。",
        "dynasty": "宋",
        "collection_info": null
    },
    {
        "title": "送客",
        "author": "王庭珪",
        "content": "东门杨柳陌，车骑散林垧。\n草绿古今道，马嘶长短亭。\n人归天北阙，光动斗南星。\n送客何年了，春苹又满汀。",
        "dynasty": "宋",
        "collection_info": null
    },
    {
        "title": "次韵方性夫同年见寄",
        "author": "王庭珪",
        "content": "忆在长安日，先朝始赐官。\n同登进士第，半着侍臣冠。\n归意倦飞鸟，词源倒急滩。\n平生事何限，话着齿牙寒。",
        "dynasty": "宋",
        "collection_info": null
    },
    {
        "title": "用朱希真韵寄葛主簿",
        "author": "王庭珪",
        "content": "闻道石壕吏，今犹夜捉人。\n徒烦移簿领，何计静烟尘。\n痛哭声连野，椎敲疮满身。\n催科君正拙，宁不动悲辛。",
        "dynasty": "宋",
        "collection_info": null
    },
    {
        "title": "再和一篇兼寄朱希真",
        "author": "王庭珪",
        "content": "主簿四海士，先生千载人。\n羁游厌旗鼓，谈笑出风尘。\n高卧屡违旨，荣名忽中身。\n清诗何绝妙，韲臼识余辛。",
        "dynasty": "宋",
        "collection_info": null
    },
    {
        "title": "溪上春日",
        "author": "王庭珪",
        "content": "迟日千花艷，开帘双燕飞。\n好山晴拂汉，远水静含晖。\n细草争青出，佳人薄暮归。\n此时春思乱，未觉向来非。",
        "dynasty": "宋",
        "collection_info": null
    },
    {
        "title": "送乐秀才归新淦",
        "author": "王庭珪",
        "content": "夜雨涨新碧，晓舟摇古堤。\n帆从金水落，家在日梁西。\n万竹遶茅屋，千峰隔钓溪。\n探囊能起死，门外想成蹊。",
        "dynasty": "宋",
        "collection_info": null
    },
    {
        "title": "春日游鸽湖山",
        "author": "王庭珪",
        "content": "风起羣木末，花开两壁香。\n山溪云影变，人静鸟声长。\n绀殿横崖起，飞泉喷玉光。\n扣门僧出定，弹指下禅床。",
        "dynasty": "宋",
        "collection_info": null
    },
    {
        "title": "凤停馆中秋",
        "author": "王庭珪",
        "content": "山高月未吐，吟上岭头看。\n万里云霄静，一天星斗寒。\n虾蟆出金背，玉兔动银盘。\n唯有南飞鹊，遶枝终不安。",
        "dynasty": "宋",
        "collection_info": null
    },
    {
        "title": "和葛德济见怀",
        "author": "王庭珪",
        "content": "愤气蟠胸久，开谈音吐鸿。\n云山初阔别，罇酒忆相逢。\n暮草黏僧屐，晴江理钓篷。\n闲居诗句僻，祗自咏家风。",
        "dynasty": "宋",
        "collection_info": null
    },
    {
        "title": "送妙空大师往郴阳省兄",
        "author": "王庭珪",
        "content": "远水萦环碧，秋山作剑攒。\n取经行岭徼，飞锡下云端。\n风捲湖烟静，天高雁影寒。\n何时却回首，却为扫蒲团。",
        "dynasty": "宋",
        "collection_info": null
    },
    {
        "title": "宿唐兴寺夜雨",
        "author": "王庭珪",
        "content": "木落羣乌起，孤眠枕未安。\n客愁金槖尽，酒病玉壶干。\n雁过风传响，鸡鸣雨送寒。\n平生万感集，咄咄出毫端。",
        "dynasty": "宋",
        "collection_info": null
    },
    {
        "title": "和周监丞闻京洛关中收復四首  其一",
        "author": "王庭珪",
        "content": "扈圣尊皇极，真人握赤符。\n梯船初入贡，舆地夜披图。\n力战非天意，赓歌奉睿谟。\n花卿虽猛将，绝世可能无。",
        "dynasty": "宋",
        "collection_info": null
    },
    {
        "title": "和周监丞闻京洛关中收復四首  其二",
        "author": "王庭珪",
        "content": "战甲初休马，边烽不举狼。\n山河秦地壮，日月汉天长。\n剑戟将销尽，鈎锄始破荒。\n欲观调鼎手，一脔已堪尝。",
        "dynasty": "宋",
        "collection_info": null
    },
    {
        "title": "和周监丞闻京洛关中收復四首  其三",
        "author": "王庭珪",
        "content": "喜有官中信，衣冠返旧京。\n交驰节旄使，悉罢羽林兵。\n丹诏从天落，羣心仰首迎。\n萧条万里道，今日有人行。",
        "dynasty": "宋",
        "collection_info": null
    },
    {
        "title": "和周监丞闻京洛关中收復四首  其四",
        "author": "王庭珪",
        "content": "河南新郡县，吾宋旧山川。\n乔木应犹在，遗民不记年。\n行人将汉月，持节照胡天。\n属国今无恙，遥知免啮毡。",
        "dynasty": "宋",
        "collection_info": null
    },
    {
        "title": "送刘禹锡之官五羊",
        "author": "王庭珪",
        "content": "南海千山外，东风几驿催。\n岭头梅雨歇，旗尾瘴烟开。\n蛮徼无尘起，中原有使来。\n时应问消息，会向日边回。",
        "dynasty": "宋",
        "collection_info": null
    },
    {
        "title": "秋夜",
        "author": "王庭珪",
        "content": "山色酿空碧，砧声鸣翠微。\n自怜为逐客，谁为捣寒衣。\n居士本无病，参军胡不归。\n扁舟在吾手，尔莫用危机。",
        "dynasty": "宋",
        "collection_info": null
    },
    {
        "title": "晓行唐兴寺道中寄刘美中",
        "author": "王庭珪",
        "content": "雨洗穹色静，云开晓碧初。\n峰峦争峭拔，台殿已清虚。\n村落孤烟起，人家半岭居。\n回看岩际寺，几欲倒骑驴。",
        "dynasty": "宋",
        "collection_info": null
    },
    {
        "title": "清轩",
        "author": "王庭珪",
        "content": "竹径有佳色，耳根无市声。\n山如画屏立，水作縠文生。\n窗户松风响，园蔬杞菊馨。\n夜深天更静，待看玉蟾明。",
        "dynasty": "宋",
        "collection_info": null
    },
    {
        "title": "乱后过东山寺",
        "author": "王庭珪",
        "content": "烟尘苦未尽，绀殿倚岩阿。\n云护佛世界，山栖老禅和。\n斯人具眼目，法力辟兵戈。\n欹枕听粥鼓，谁能奈尔何。",
        "dynasty": "宋",
        "collection_info": null
    },
    {
        "title": "和黄子余湖南道中寄弟子默二首  其一",
        "author": "王庭珪",
        "content": "花落黄陵庙，禽声隔岸闻。\n山川湖外远，牛斗地形分。\n回趁峰头雁，遥瞻岭上云。\n惠连诗更好，梦裏亦思君。",
        "dynasty": "宋",
        "collection_info": null
    },
    {
        "title": "和黄子余湖南道中寄弟子默二首  其二",
        "author": "王庭珪",
        "content": "卷裏诗新出，关中记旧闻。\n干坤今转大，吴楚昔尝分。\n雾失朱陵峒，晴开紫盖云。\n仍传九疑尉，奇策动明君。",
        "dynasty": "宋",
        "collection_info": null
    },
    {
        "title": "又和酬子余",
        "author": "王庭珪",
        "content": "句法出修水，家声谁不闻。\n微言虽甚秘，残馥可能分。\n笔扫堂堂阵，词飞蔼蔼云。\n马卿才思逸，倾动卓文君。",
        "dynasty": "宋",
        "collection_info": null
    },
    {
        "title": "又和酬子默",
        "author": "王庭珪",
        "content": "牛渚西江夜，新声月下闻。\n定知终夕咏，不觉晓光分。\n傥有罇中酒，重论日暮云。\n山林正憔悴，抵掌忽逢君。",
        "dynasty": "宋",
        "collection_info": null
    },
    {
        "title": "颇侄明碧轩",
        "author": "王庭珪",
        "content": "不可居无竹，开轩眼界新。\n风摇碧玉玦，雨解箨龙鳞。\n晚色侵书帙，疏枝挂月轮。\n客来从径造，莫问打门人。",
        "dynasty": "宋",
        "collection_info": null
    },
    {
        "title": "和李巽伯送刘德基赴县斋",
        "author": "王庭珪",
        "content": "令君湖海士，置榻谓公贤。\n绿野千峰翠，朱甍万室连。\n客依彭泽柳，人问孝亷船。\n他日功名逼，金鱼未免悬。",
        "dynasty": "宋",
        "collection_info": null
    },
    {
        "title": "郡燕新进士胡文侍读即席赋诗因次其韵",
        "author": "王庭珪",
        "content": "雁塔题名处，蟾宫折桂新。\n英雄缀行列，材业济生民。\n荣耀初开宴，招呼如此宾。\n鹏飞上霄汉，横海脱凡鳞。",
        "dynasty": "宋",
        "collection_info": null
    },
    {
        "title": "郭教授南窗置酒观竞渡次坐客刘时举韵  其一",
        "author": "王庭珪",
        "content": "一饮径一石，此风谁敢陪。\n日移林影转，船劈浪纹开。\n银烛自相映，玉山何用推。\n广文官独冷，赖有酒盈杯。",
        "dynasty": "宋",
        "collection_info": null
    },
    {
        "title": "郭教授南窗置酒观竞渡次坐客刘时举韵  其二",
        "author": "王庭珪",
        "content": "殊方作异客，胜日喜游陪。\n鼓譟风雷动，帆争锦绣开。\n诗元无格律，谁与定敲推。\n折得新荷叶，聊将当酒杯。",
        "dynasty": "宋",
        "collection_info": null
    },
    {
        "title": "送郭教授",
        "author": "王庭珪",
        "content": "蛮域经年住，飘然见古风。\n新编文似锦，高论气如虹。\n杖屦容追步，箴规有发蒙。\n方期亲謦欬，吾道又将东。",
        "dynasty": "宋",
        "collection_info": null
    },
    {
        "title": "庐山道中寄送聂名世",
        "author": "王庭珪",
        "content": "村远孤烟起，山明晓雾开。\n人行万松裏，路过九江来。\n此去日千里，其如肠九回。\n淮南酒楼近，玉笛不胜哀。",
        "dynasty": "宋",
        "collection_info": null
    },
    {
        "title": "次韵杨廷秀临安小楼不寐之什",
        "author": "王庭珪",
        "content": "坐待银蟾上，寒禁酒力加。\n霜清羣动息，雁过几行斜。\n楼角犹吹笛，天街又走车。\n客眠终未稳，人语已争譁。",
        "dynasty": "宋",
        "collection_info": null
    },
    {
        "title": "次韵李巽伯赠琴僧惠端",
        "author": "王庭珪",
        "content": "老端高世士，髯李仙中人。\n凤吐千篇久，新吟十弄新。\n妙谈天地假，笑破海山春。\n物物消磨尽，今年始是贫。",
        "dynasty": "宋",
        "collection_info": null
    },
    {
        "title": "野外春日",
        "author": "王庭珪",
        "content": "步屧穿花径，香风吹客衣。\n地偏穷谷暖，雨过乱莺飞。\n草色连空阔，僧居入翠微。\n田翁泥人饮，数肘不容归。",
        "dynasty": "宋",
        "collection_info": null
    },
    {
        "title": "送向主簿",
        "author": "王庭珪",
        "content": "枥马志万里，棘鸾纔一飞。\n荐书闻帝里，綵服过庭闱。\n野渡生春草，林花弄晚晖。\n君家芸阁老，应问我何归。",
        "dynasty": "宋",
        "collection_info": null
    },
    {
        "title": "题刘元弼远庵",
        "author": "王庭珪",
        "content": "门径临官路，耳根无市声。\n山从云外起，风入坐中清。\n静趣逸天半，孤吟待月生。\n缅怀江海意，溪水遶庵鸣。",
        "dynasty": "宋",
        "collection_info": null
    },
    {
        "title": "辰州上元",
        "author": "王庭珪",
        "content": "留滞沅湘浦，飘如云水僧。\n来为万里客，又看一年灯。\n翠幰褰珠箔，高楼俯玉绳。\n鳌山今夜月，应上最高层。",
        "dynasty": "宋",
        "collection_info": null
    },
    {
        "title": "用前韵酬清首座",
        "author": "王庭珪",
        "content": "寺寄他乡客，家居何处僧。\n一盂钟后饭，数盏夜深灯。\n出井初无索，斵轮还中绳。\n拟心观此境，阶级已成层。",
        "dynasty": "宋",
        "collection_info": null
    },
    {
        "title": "早春游孔志行园",
        "author": "王庭珪",
        "content": "小圃傍城郭，新堂磨碧砖。\n青枫未鑚火，高柳已参天。\n好鸟又相语，幽葩自在妍。\n敲门时径造，不问主人贤。",
        "dynasty": "宋",
        "collection_info": null
    },
    {
        "title": "春日携頔子同刘养正教授游凈国寺至李家园",
        "author": "王庭珪",
        "content": "野外烟光阔，僧园竹径通。\n柳丝摇嫩绿，桃雨落轻红。\n处处花如旧，年年人不同。\n自矜双足徤，着屐试春风。",
        "dynasty": "宋",
        "collection_info": null
    },
    {
        "title": "清明日访胡师颜",
        "author": "王庭珪",
        "content": "门巷倚城郭，林亭占水云。\n竹摇碧玉玦，池皱绿罗纹。\n鸎舌初调曲，兰芽忽吐芬。\n牡丹虽晚发，风味独超羣。",
        "dynasty": "宋",
        "collection_info": null
    },
    {
        "title": "入辰州界道中用頔子韵",
        "author": "王庭珪",
        "content": "路入荒溪恶，波穿乱石跳。\n骑驴行木杪，避水转山腰。\n倒挂猿当道，横过竹渡桥。\n吾生本如寄，岁晚尚飘飖。",
        "dynasty": "宋",
        "collection_info": null
    },
    {
        "title": "忆馨鸿二孙",
        "author": "王庭珪",
        "content": "忆汝何时见，愁眉此日舒。\n别来三换岁，诵得几多书。\n字稍堪拈出，翁今喜有余。\n阿鸿纔弄笔，相对想轩渠。",
        "dynasty": "宋",
        "collection_info": null
    },
    {
        "title": "题步云轩",
        "author": "王庭珪",
        "content": "身在飞烟裏，如登霄汉行。\n云从脚下起，雷忽耳边鸣。\n暮碧佳人远，春红晚照明。\n能消几緉屐，当不负平生。",
        "dynasty": "宋",
        "collection_info": null
    },
    {
        "title": "题昭昭阁",
        "author": "王庭珪",
        "content": "天意岂难诉，云烟渺降真。\n倚栏瞻日月，满壁绘星辰。\n夜梵光生户，晨炊竈见神。\n高门有阴德，当不误儒身。",
        "dynasty": "宋",
        "collection_info": null
    },
    {
        "title": "和余教授",
        "author": "王庭珪",
        "content": "词高云蔼蔼，笔扫阵堂堂。\n妙绝江南社，清新乐府章。\n穷通元自乐，身世两相忘。\n不下千寻海，焉能得夜光。",
        "dynasty": "宋",
        "collection_info": null
    },
    {
        "title": "和胡观光闻蝉",
        "author": "王庭珪",
        "content": "地僻林逾静，山幽鸟不惊。\n日高帘影重，蝉噪柳阴轻。\n鬓学风前翼，琴传叶下声。\n士龙能作赋，为尔特留情。",
        "dynasty": "宋",
        "collection_info": null
    },
    {
        "title": "送李彦明",
        "author": "王庭珪",
        "content": "叔父今谁贵，中郎一世豪。\n渡江人物盛，容驷里门高。\n冠盖荣吾党，芝兰见汝曹。\n兹游兼问学，鼓箧莫辞劳。",
        "dynasty": "宋",
        "collection_info": null
    },
    {
        "title": "江上",
        "author": "王庭珪",
        "content": "倚杖江风起，呼船水面开。\n人从州觜渡，帆破浪头来。\n月色共千里，天恩徧九垓。\n当年送客处，待看赤车回。",
        "dynasty": "宋",
        "collection_info": null
    },
    {
        "title": "送杨彦昭往湖南谒陈梦肇运使",
        "author": "王庭珪",
        "content": "结客少年日，同游碧水边。\n今持绣衣斧，就觅孝亷船。\n湖阔惊千里，云开有一天。\n莫嗟清绝地，不异泛红莲。",
        "dynasty": "宋",
        "collection_info": null
    },
    {
        "title": "谪辰州",
        "author": "王庭珪",
        "content": "得失真何事，文章妙入场。\n隐身三十载，汗简几千张。\n名落江湖外，气干牛斗傍。\n吾衰任飘泊，朝夕渡沅湘。",
        "dynasty": "宋",
        "collection_info": null
    },
    {
        "title": "沅江上晚晴用頔子韵",
        "author": "王庭珪",
        "content": "急雨捎溪面，兰桡转渡头。\n寒鸦栖古木，晚日射危楼。\n山带黔巫远，水还荆汉流。\n晴天思无限，细细数沙鸥。",
        "dynasty": "宋",
        "collection_info": null
    },
    {
        "title": "次韵周秀实通判送段季裕还永新二首  其一",
        "author": "王庭珪",
        "content": "竹下忘年友，谁如藉与戎。\n相从知理窟，会见立奇功。\n两地风烟接，三吴水石穷。\n飘蓬岁事晚，何日一罇同。",
        "dynasty": "宋",
        "collection_info": null
    },
    {
        "title": "次韵周秀实通判送段季裕还永新二首  其二",
        "author": "王庭珪",
        "content": "州里闻名旧，江湖识面新。\n读书元自喜，拟古欲谁伦。\n岩穴人归隐，池塘草又春。\n周侯有佳句，持赠可娱亲。",
        "dynasty": "宋",
        "collection_info": null
    },
    {
        "title": "惜春亭席上和伍孺安酴醿",
        "author": "王庭珪",
        "content": "满眼伤春色，瑶花堕玉巵。\n羣仙下来看，皎月自相随。\n国艷晚尤贵，天香发每迟。\n我方留客醉，帘捲未教垂。",
        "dynasty": "宋",
        "collection_info": null
    },
    {
        "title": "同施倅游寿昌观",
        "author": "王庭珪",
        "content": "岸曲穿丛篠，山回转翠屏。\n烟云摇晚霁，楼殿倚空青。\n栢黛参天峻，松脂入地灵。\n幽寻未能及，重约扣岩扃。",
        "dynasty": "宋",
        "collection_info": null
    },
    {
        "title": "赠惠门端师",
        "author": "王庭珪",
        "content": "劫火燋乡邑，烟尘何处逃。\n云藏佛世界，门背古亭皋。\n径隐花木静，山深人物高。\n老师具眼目，法力辟兵刀。",
        "dynasty": "宋",
        "collection_info": null
    },
    {
        "title": "齐云阁",
        "author": "王庭珪",
        "content": "缥缈虚无裏，嵯峨碧绕穹。\n云从断山起，楼在半天中。\n暮碧千峰雨，凉生四面风。\n更临风雨上，待看出丰隆。",
        "dynasty": "宋",
        "collection_info": null
    },
    {
        "title": "清音亭",
        "author": "王庭珪",
        "content": "亭枕秋山窟，山明水共清。\n空林生逸响，飞溜落寒泓。\n谁识高深意，初无世俗情。\n何当携韵磬，泻此澹无声。",
        "dynasty": "宋",
        "collection_info": null
    },
    {
        "title": "次韵伍孺安赋草堂瑞香",
        "author": "王庭珪",
        "content": "草屋帘垂地，移花共宴游。\n艷姬香入骨，熏炷锦幪头。\n绝世方名立，残霞暮不收。\n夜声灯影乱，犹觉带娇羞。",
        "dynasty": "宋",
        "collection_info": null
    },
    {
        "title": "水亭",
        "author": "王庭珪",
        "content": "新暑池亭上，竹风吹我衣。\n残花经眼尽，好鸟傍檐飞。\n水面澄阴阔，橘林香气微。\n傥容携茗具，来此避炎威。",
        "dynasty": "宋",
        "collection_info": null
    },
    {
        "title": "遗经阁",
        "author": "王庭珪",
        "content": "殖财作争府，教子乃义方。\n斗起千寻阁，中藏万丈光。\n诸郎一受业，丹桂几回芳。\n他日石渠论，斯文想未亡。",
        "dynasty": "宋",
        "collection_info": null
    },
    {
        "title": "寄黄平国正字",
        "author": "王庭珪",
        "content": "麟阁岧嶤入紫清，官居真是上蓬瀛。\n玉壶风采想如旧，金马文章元有声。\n近喜边头新奏捷，独怜江外正拏兵。\n老夫饱饭无他虑，料理敲推怠未成。",
        "dynasty": "宋",
        "collection_info": null
    },
    {
        "title": "陪周秀实通判游欧阳炳文园晚过隆庆寺契真亭",
        "author": "王庭珪",
        "content": "别驾前驱朱两轮，后车蓝缕载穷宾。\n开门叵復见此客，看竹何须问主人。\n坐久风云欲回薄，雨余钟磬忽清新。\n隔墙便是城西寺，应有高僧住契真。",
        "dynasty": "宋",
        "collection_info": null
    },
    {
        "title": "和李巽伯少卿见怀",
        "author": "王庭珪",
        "content": "眼高四海意何如，敢谓论交到阔疏。\n春草梦池方得句，夜霜置酒復怀子。\n初披郇国五云字，何啻刘公一纸书。\n铜鼓遇时思发响，蜀椎须待刻桐鱼。",
        "dynasty": "宋",
        "collection_info": null
    },
    {
        "title": "次韵徐漕案部至庐陵见访",
        "author": "王庭珪",
        "content": "节拥朱轮下九霄，因从物外访英豪。\n江南正自贤徐穉，天子先应问伏滔。\n试看翰林批凤尾，何如大尉饮羊羔。\n诸公拔剑论功业，当念萧侯转粟劳。",
        "dynasty": "宋",
        "collection_info": null
    },
    {
        "title": "寄程子山舍人",
        "author": "王庭珪",
        "content": "老泉仙翁骑列星，文采风流属此甥。\n凤阁初传舍人様，帝城新有能诗声。\n青萍出匣蛟兕吼，赤手捕蛇狐兔惊。\n愿扣洪钟识音响，暮年聊欲听铿鍧。",
        "dynasty": "宋",
        "collection_info": null
    },
    {
        "title": "过刘美中新居",
        "author": "王庭珪",
        "content": "乱碧峰头水拍堤，白沙寒竹凈柴扉。\n晨光破雾千山出，绝壁盘云一雁飞。\n窗外烟霞舒锦绮，坐中谈笑落珠玑。\n江边野老逢人说，待看追锋入翠微。",
        "dynasty": "宋",
        "collection_info": null
    },
    {
        "title": "陪元勃舍人秀实监丞游彻见阁",
        "author": "王庭珪",
        "content": "熏风拂晓度长堤，堤上双红捲使旗。\n楼影与天俱在水，岸沙经雨不成泥。\n他州半落青山外，别浦遥分翠浪低。\n渡口神螺谁復识，江空应只月明知。",
        "dynasty": "宋",
        "collection_info": null
    },
    {
        "title": "登滕王阁二首  其一",
        "author": "王庭珪",
        "content": "翼轸南边第一州，滕王高阁枕江流。\n天提日月东南走，地闢山川昼夜浮。\n午后朱帘捲斜照，更深白水自明楼。\n当时帝子鸣銮后，歌舞重翻又几秋。",
        "dynasty": "宋",
        "collection_info": null
    },
    {
        "title": "登滕王阁二首  其二",
        "author": "王庭珪",
        "content": "滕王歌舞今千载，彷佛鸣銮度绮窗。\n尚有残霞伴孤鹜，时闻晚唱下长泷。\n危栏杰栋临无地，翠岭层阴落半江。\n欲咏朱帘捲山雨，含毫自觉寸心降。",
        "dynasty": "宋",
        "collection_info": null
    },
    {
        "title": "赠黄伯成",
        "author": "王庭珪",
        "content": "痛饮长斋拟八仙，醉中谈辩亦逃禅。\n吟诗不落正始后，作句定居灵运前。\n富贵逼人应未免，文章惊世始堪传。\n近闻相国频搜访，应有除书上九天。",
        "dynasty": "宋",
        "collection_info": null
    },
    {
        "title": "寄贺刘美中舍人直学士院",
        "author": "王庭珪",
        "content": "明光清晓玉开关，脚踏金銮近侍班。\n行尽九重天上路，正临方丈海中山。\n紫薇阁对青霄近，红药花翻白日闲。\n待看飞龙催赐马，锦袍莲烛夜深还。",
        "dynasty": "宋",
        "collection_info": null
    },
    {
        "title": "出城北由山径入彻源忽逢荷花弥望不知为何处询其地名曰长塘又行数里行大路出连岭作诗记之",
        "author": "王庭珪",
        "content": "山根细路遶长塘，忽有荷花照水光。\n误入孤村看青壁，却逢千盖拥红粧。\n采莲不见溪中女，缓辔徒牵马上郎。\n行傍绿堤将过尽，回鞭小住惜余香。",
        "dynasty": "宋",
        "collection_info": null
    },
    {
        "title": "长沙试殿闻傅彦济永州考试还先寄此诗",
        "author": "王庭珪",
        "content": "归马锵然响辔环，道傍春色正斓斑。\n吟登回雁峰头月，览遍清湘雨后山。\n剩有虹蜺蟠笔下，喜闻蝴蝶入帘间。\n花时独锁深深院，卧听笙箫梦裏还。",
        "dynasty": "宋",
        "collection_info": null
    },
    {
        "title": "再次前韵",
        "author": "王庭珪",
        "content": "湘水清如碧玉环，湘妃泪染竹痕斑。\n此时游宦非高志，何日抱琴归故山。\n雁塔共题双阙际，马蹄同下五云间。\n今朝顦顇荆湖外，却望烟霄嘆未还。",
        "dynasty": "宋",
        "collection_info": null
    },
    {
        "title": "春日山行",
        "author": "王庭珪",
        "content": "缓鞚青丝马不嘶，春山草长静柴扉。\n迸林新笋斑斑出，隔水幽禽款款飞。\n雨过泉声鸣岭背，日长花气扑人衣。\n云藏远岫茶烟起，知有僧居在翠微。",
        "dynasty": "宋",
        "collection_info": null
    },
    {
        "title": "正月二十立春观雪次韵向文刚",
        "author": "王庭珪",
        "content": "雪拥东皇下紫虚，霓旌凤驭肃前驱。\n天将平地开银阙，人似春冰在玉壶。\n绿蚁飘香浮翠斝，青丝传菜出行厨。\n老农惯识丰年兆，正欠渔簔入画图。",
        "dynasty": "宋",
        "collection_info": null
    },
    {
        "title": "再次前韵二首  其一",
        "author": "王庭珪",
        "content": "马上吟诗雪满鬚，垂鞭信马不须驱。\n病余消渇浇茶枕，醉后狂歌打唾壶。\n坐见词锋森武库，还如禁脔出天厨。\n笔间能作有声画，似看辋川摩诘图。",
        "dynasty": "宋",
        "collection_info": null
    },
    {
        "title": "再次前韵二首  其二",
        "author": "王庭珪",
        "content": "天公剪水落空虚，似借东风暖力驱。\n未用春禽催脱袴，宁闻沽酒劝提壶。\n歌楼人唱郢中曲，野寺烟生香积厨。\n何必万钱方办酒，一杯随分岂难图。",
        "dynasty": "宋",
        "collection_info": null
    },
    {
        "title": "避乱深山蒙兄宝君寄牡丹数枝鲜妍不减平日始觉茅檐顿有春色感叹之余因成拙句",
        "author": "王庭珪",
        "content": "乡井雕残屋瓦颓，东风依旧上池台。\n别来纵值时方乱，春到何曾花不开。\n骤觉茅檐堆锦绣，未消翠毂走尘埃。\n勿云去草草无恶，今日遮藏要草莱。",
        "dynasty": "宋",
        "collection_info": null
    },
    {
        "title": "再过东冈",
        "author": "王庭珪",
        "content": "物色江寒枫叶凋，江边微雨暮萧萧。\n白沙翠竹旧行路，碧水朱栏新渡桥。\n尽室当时避征战，十年闲事付渔樵。\n如今杰屋明人眼，一笑端能覆酒瓢。",
        "dynasty": "宋",
        "collection_info": null
    },
    {
        "title": "送元上人游仰山归泐潭",
        "author": "王庭珪",
        "content": "两刹崚嶒隐翠岑，却担拄杖出烟林。\n来时饱吃东禅饭，归去泥添古佛金。\n绝岭松篁青玉瘦，上方渔鼓白云深。\n是中不可着言句，且听半山鸾凤音。",
        "dynasty": "宋",
        "collection_info": null
    },
    {
        "title": "次韵欧阳叔向水中月",
        "author": "王庭珪",
        "content": "月从海底转天心，影落长江海共深。\n倒卓玉轮窥白兔，平看波面拥黄金。\n魄随秋水流无尽，光射寒潭晓未沈。\n此月已曾经照古，又观古月照如今。",
        "dynasty": "宋",
        "collection_info": null
    },
    {
        "title": "次韵周子发喜雨",
        "author": "王庭珪",
        "content": "天边旱魃凌高秋，草木焦卷生百忧。\n正欲焚山泣魑魅，忽惊暴雨交田畴。\n牲羞奔走羣祀喜，雷公怒叱万鬼囚。\n何当尽洗炎热苦，坐令清风还九州。",
        "dynasty": "宋",
        "collection_info": null
    },
    {
        "title": "和胡观光登酒楼",
        "author": "王庭珪",
        "content": "李白夜登孙楚楼，楼中翫月苦淹留。\n定知公等非凡客，要是人间第一流。\n玉勒穿花回曲径，银槽泻酒注深瓯。\n遥观翠幕张灯处，小妇鸣筝在上头。",
        "dynasty": "宋",
        "collection_info": null
    },
    {
        "title": "和赵叔清书事",
        "author": "王庭珪",
        "content": "铁马初休淮上兵，人心遥望泰阶平。\n祥云密遶皇居近，喜气先从日下生。\n汉殿风高飞燕雀，秋宵星乱落欃枪。\n从今且觅耳边静，半夜不闻鼙鼓声。",
        "dynasty": "宋",
        "collection_info": null
    },
    {
        "title": "和陈相之至日即事二首  其一",
        "author": "王庭珪",
        "content": "湖海元龙气宛然，求田问舍语何缘。\n两京梦断无消息，万里人归有歳年。\n岭外梅花愁欲破，云安江水远堪怜。\n兹辰不预朝阊阖，犹喜山间稳昼眠。",
        "dynasty": "宋",
        "collection_info": null
    },
    {
        "title": "和陈相之至日即事二首  其二",
        "author": "王庭珪",
        "content": "南雪常时不到地，岭梅今与雪夤缘。\n渐添化国舒长日，更卜祥云大有年。\n万木寒痴犹自冻，一枝疏瘦想堪怜。\n时听野老谈新政，坐竦诗肩夜不眠。",
        "dynasty": "宋",
        "collection_info": null
    },
    {
        "title": "新学□□□落成释奠诸生毕集喜而有作",
        "author": "王庭珪",
        "content": "洗尽西江战伐尘，忽开黉宇照城闉。\n一时人物风云会，千里溪山俎豆新。\n傥使将军皆遣子，定知夷狄却来宾。\n修文偃武须今日，鸣玉锵金未乏人。",
        "dynasty": "宋",
        "collection_info": null
    },
    {
        "title": "和欧阳周弼",
        "author": "王庭珪",
        "content": "谁念扬雄寂寞居，忽逢佳士倒衣裾。\n裁诗秃尽千毫兔，岸帻斜欹半幅綀。\n节并松筠霜雪后，唾成珠玉笑谈余。\n穷山避寇应愁绝，付与骚人万古吁。",
        "dynasty": "宋",
        "collection_info": null
    },
    {
        "title": "别葛德裕主簿",
        "author": "王庭珪",
        "content": "官冷身闲簿领稀，时从物外赴襟期。\n凭君小缓青丝鞚，为我聊倾碧玉卮。\n野寺石泉秋煮茗，松窗雪屋夜论诗。\n悬知别后东风近，先寄寒梅第一枝。",
        "dynasty": "宋",
        "collection_info": null
    },
    {
        "title": "和葛德裕别后用旧韵见寄",
        "author": "王庭珪",
        "content": "渝川咫尺如千里，千里犹堪鸡黍期。\n旋滴银槽将进酒，细倾金屈倒垂卮。\n闲为洛下诸生咏，突过黄初数子诗。\n阿吉想能骑竹马，凤雏低映碧梧枝。",
        "dynasty": "宋",
        "collection_info": null
    },
    {
        "title": "送裴主簿",
        "author": "王庭珪",
        "content": "长江归去又骑驴，依旧青山霜叶枯。\n入眼云山有佳句，脱身捶楚亦良图。\n轻装但载书千卷，后夜相思天一隅。\n乍喜飞鸾离枳棘，莫贪为县落双鳬。",
        "dynasty": "宋",
        "collection_info": null
    },
    {
        "title": "和居东村作",
        "author": "王庭珪",
        "content": "避地东村深几许，青山窟裏起炊烟。\n敢嫌茅屋绝低小，净扫土床堪醉眠。\n鸟不住啼天更静，花多晚发地应偏。\n遥看翠竹娟娟好，犹隔西泉数号田。",
        "dynasty": "宋",
        "collection_info": null
    },
    {
        "title": "送邹去非",
        "author": "王庭珪",
        "content": "郴阳叨预校羣英，二十年来一梦惊。\n往日下帷搜俊异，见君落笔已纵横。\n才高固可万人敌，志大欲图千佛名。\n谁念先生今老矣，披簔倚杖看岩耕。",
        "dynasty": "宋",
        "collection_info": null
    },
    {
        "title": "次韵向文刚晁叔易游青原",
        "author": "王庭珪",
        "content": "佛屋深蟠七祖山，鲁公奇字刻孱颜。\n能来把钓溪台上，安用赋诗戎马间。\n薄宦不知何处好，浮生纔得此时闲。\n夕阳渡口人争渡，又趁城头暮鼓还。",
        "dynasty": "宋",
        "collection_info": null
    },
    {
        "title": "安成再逢黄平国",
        "author": "王庭珪",
        "content": "忆昨相逢气益明，投书力诋汉公卿。\n一时末俗无高论，千古佳名属后生。\n魏郡初徴狄仁杰，汝阳几缚李元平。\n行当献纳麒麟殿，看挽天河洗甲兵。",
        "dynasty": "宋",
        "collection_info": null
    },
    {
        "title": "题郭秀才钓亭",
        "author": "王庭珪",
        "content": "野阔江寒一雁飞，碧芦花老鳜鱼肥。\n遶栏绿水秋初凈，满棹白苹人未归。\n醉任狂风掲茅屋，卧听残雪打蓑衣。\n他年欲访沙头路，会自携竿扣竹扉。",
        "dynasty": "宋",
        "collection_info": null
    },
    {
        "title": "次韵江正邦",
        "author": "王庭珪",
        "content": "卢溪春水欲平堤，满径蓬蒿竹掩扉。\n斋馆静无尘土杂，盘飱喜有药苗肥。\n君寻甘露峰前住，人似山阴雪夜归。\n江海未应终寂寞，鹤书将下钓璜矶。",
        "dynasty": "宋",
        "collection_info": null
    },
    {
        "title": "正邦闻王师来驻辞归禾山次韵以别",
        "author": "王庭珪",
        "content": "潘才如海渺无堤，肯顾衡茅竹裏扉。\n闲钓一溪春水绿，尚容三寸白鱼肥。\n忽传铜虎天边下，共探骊珠夜半归。\n此去烟尘犹未静，何时马迹破苔矶。",
        "dynasty": "宋",
        "collection_info": null
    },
    {
        "title": "和谢倅谒县学",
        "author": "王庭珪",
        "content": "玉帐高谈已厌兵，聊将小队出郊垧。\n先生文史三冬足，学士铜钱万选青。\n他日却登龙尾道，教人顶戴佛名经。\n诸儒勉称兴贤意，作赋摩空动汉庭。",
        "dynasty": "宋",
        "collection_info": null
    },
    {
        "title": "和周公予游春用前韵",
        "author": "王庭珪",
        "content": "晓堤春浪拍江城，出郭试寻堤上垧。\n云脚忽从平地起，柳梢先入半天青。\n村深渐觉人烟好，地僻苦无车马经。\n日暮归来微雨歇，酒醒客去月当庭。",
        "dynasty": "宋",
        "collection_info": null
    },
    {
        "title": "酬张公敏示古战场赋",
        "author": "王庭珪",
        "content": "弔古高文说战场，毫端凛凛挟秋霜。\n自能突过今人作，不必污为梵册藏。\n曾捲笏袍还圣主，重携笔札试明光。\n曲江故有家声在，莫拟愁诗似景阳。",
        "dynasty": "宋",
        "collection_info": null
    },
    {
        "title": "和李彦文",
        "author": "王庭珪",
        "content": "偶从山泽得追陪，吐论风生不受埃。\n曾读芸斋编广录，固知天下有奇才。\n愁堆青简千年蠧，忙过黄槐花几番。\n往歳闻名未相识，常如弱水隔蓬莱。",
        "dynasty": "宋",
        "collection_info": null
    },
    {
        "title": "送李成叔归峡江兼简萧懋德",
        "author": "王庭珪",
        "content": "平生未见嵇中散，野鹤轩昂识季昆。\n江表今无耆旧在，中郎尚有典刑存。\n螺川汗炙书千卷，玉涧船归酒一罇。\n独羡冰清萧处士，通家能入李膺门。",
        "dynasty": "宋",
        "collection_info": null
    },
    {
        "title": "次韵裴主簿述怀",
        "author": "王庭珪",
        "content": "着书尚有银管笔，骑马元无金络头。\n陶令种田非左计，漫郎作官真薄游。\n脱身簿领归来好，入手渔竿隐去休。\n老瓦盆边可呼客，兴酣何用玉为瓯。",
        "dynasty": "宋",
        "collection_info": null
    },
    {
        "title": "谢直夫乘小舟访予于横山堂兼惠佳篇奉次元韵",
        "author": "王庭珪",
        "content": "谢公雅量含邱壑，夙有江湖万里情。\n乃肯屈身登野艇，更容着帽进书生。\n诗成绝壁烟霞动，雨过晚云楼阁明。\n句法谁堪敌康乐，毫端应挟雪霜清。",
        "dynasty": "宋",
        "collection_info": null
    },
    {
        "title": "春日横山堂有怀谢直夫用前韵奉寄",
        "author": "王庭珪",
        "content": "解道澄江元有声，东山出处更关情。\n高吟正忆西堂梦，妙语又逢春草生。\n沙尾断篷垂钓远，峰头晚日落船明。\n不将军骑惊猿鹤，岩谷犹传此段清。",
        "dynasty": "宋",
        "collection_info": null
    },
    {
        "title": "草堂东桥翫月",
        "author": "王庭珪",
        "content": "坐看冰轮碾太清，赤栏桥下水先明。\n光从蟾兔窟中出，人在鲸鳌背上行。\n地隔里门无俗客，楼高邻笛有新声。\n此时迥绝非尘境，更听天鸡第一鸣。",
        "dynasty": "宋",
        "collection_info": null
    },
    {
        "title": "谢同年李提举见访",
        "author": "王庭珪",
        "content": "曾共丹梯步广寒，自无仙骨堕凡间。\n君攀玉兔窟中桂，我返神螺江上山。\n岂谓观风经邑里，犹能驻马问柴关。\n鸣驺排入蓬蒿径，踏破岩前绿藓斑。",
        "dynasty": "宋",
        "collection_info": null
    },
    {
        "title": "和赵叔清登殷仲堪读书台二首  其一",
        "author": "王庭珪",
        "content": "晋朝人物渡江初，为郡风流只载书。\n临水重开数间屋，宿兵仍富九年储。\n英豪系出三公后，磊落胸蟠万卷余。\n东观诸郎未堪比，登车不落问何如。",
        "dynasty": "宋",
        "collection_info": null
    },
    {
        "title": "和赵叔清登殷仲堪读书台二首  其二",
        "author": "王庭珪",
        "content": "池上开轩对郡楼，当时太守气横秋。\n声名已负荆州望，舟棹更为沧海浮。\n插架古书芸护蠧，隔溪游女扇障羞。\n仲堪没后今千载，孰谓人间无此流。",
        "dynasty": "宋",
        "collection_info": null
    },
    {
        "title": "春晓招友人",
        "author": "王庭珪",
        "content": "庭前好树宿烟浮，上有珍禽啼不休。\n花发乱红稠屋角，柳翻新绿出墙头。\n起看霄汉知晴色，旋买壶觞办胜游。\n平旦争门人竞入，与君先上望京楼。",
        "dynasty": "宋",
        "collection_info": null
    },
    {
        "title": "和周公予呈向宰",
        "author": "王庭珪",
        "content": "夜闻急雨洗氛埃，庆泽仍从天上回。\n寰海自应遵诏旨，管弦何用费诗催。\n东风渐着金丝柳，和气潜飞玉管灰。\n遥想慈宁动新乐，禁门清晓拂云开。",
        "dynasty": "宋",
        "collection_info": null
    },
    {
        "title": "次韵黄元授见访",
        "author": "王庭珪",
        "content": "中兴人物起纷纷，应有奇才合致君。\n仰视孰为真汉相，夜行何识故将军。\n且骑骏马天边路，莫话高楼日暮云。\n年少功名方入手，勒移休动北山文。",
        "dynasty": "宋",
        "collection_info": null
    },
    {
        "title": "次韵胡观光长庆寺早起",
        "author": "王庭珪",
        "content": "晓天楼殿倚空虚，尚见星辰落落疏。\n鹊动高林人起后，马嘶残月客行初。\n偶来作尉聊驱盗，岂谓论功得谤书。\n但使一方无犬吠，即看黄纸下新除。",
        "dynasty": "宋",
        "collection_info": null
    },
    {
        "title": "和黄元授喜雨",
        "author": "王庭珪",
        "content": "天公叱起羣龙颠，黑风立海倒百川。\n黄流忽通南北港，白水自满高低田。\n官军从来仰征赋，农民岂解持戈鋋。\n虽得一雨洗炎热，夜吏捉人谁使然。",
        "dynasty": "宋",
        "collection_info": null
    },
    {
        "title": "次韵答刘元弼",
        "author": "王庭珪",
        "content": "鼓箧同登乐泮年，论文谁復似徐坚。\n向来聚散如春梦，此去逢迎应宿缘。\n陋巷苦无高马过，新诗时有贾人传。\n芒鞋竹杖俱无恙，归日犹堪作地仙。",
        "dynasty": "宋",
        "collection_info": null
    },
    {
        "title": "次韵何倅雪诗",
        "author": "王庭珪",
        "content": "半夜阴风捲地来，平明犬吠恐为灾。\n高吟梁苑词方就，醉卧袁门打不开。\n贫甚此时穿履出，兴阑何处棹舟回。\n琼楼玉宇非人世，疑共卢敖上九垓。",
        "dynasty": "宋",
        "collection_info": null
    },
    {
        "title": "贺郡守生辰二首  其一",
        "author": "王庭珪",
        "content": "月丽重离日正明，星精磅礴应时生。\n诗成五字今无敌，赋压三都世有声。\n殿阁微凉风乍起，门庭当昼雀争鸣。\n拟将间气为公寿，编入中兴颂太平。",
        "dynasty": "宋",
        "collection_info": null
    },
    {
        "title": "贺郡守生辰二首  其二",
        "author": "王庭珪",
        "content": "鹊印铜鈎几世传，门中人物自超然。\n高文大笔无双誉，紫府丹台第一仙。\n会见黄眉三洗骨，谩劳青史再编年。\n西林恐未容归隐，将有追锋下九天。",
        "dynasty": "宋",
        "collection_info": null
    },
    {
        "title": "蜡梅寄陈相之侍郎",
        "author": "王庭珪",
        "content": "野寺西边雪压梅，曾陪杖履探春回。\n重寻密竹檀栾外，又见疏枝摘素开。\n步屧寻花嗟我老，巡檐索笑共谁来。\n细看风味依然在，不是刘郎去后栽。",
        "dynasty": "宋",
        "collection_info": null
    },
    {
        "title": "和向宰喜雨",
        "author": "王庭珪",
        "content": "夜听雷车碾太清，风翻急雨落平明。\n不忧稻穟已燋卷，似见天河欲倒倾。\n犴狱繫囚应尽洗，丰年诗句喜先成。\n东郊南亩村村乐，草木欣欣亦有情。",
        "dynasty": "宋",
        "collection_info": null
    },
    {
        "title": "刘美中自翰苑归追怀平昔之游再过唐兴寺陈迹依然辄成长句奉呈",
        "author": "王庭珪",
        "content": "重寻古壁旧题诗，林竹萧森上翠微。\n但见晓猿惊蕙帐，应无山鸟怪儒衣。\n野僧忽自云中出，阁老新从天下归。\n拍手相欢同一笑，可能长伴钓鱼矶。",
        "dynasty": "宋",
        "collection_info": null
    },
    {
        "title": "唐兴寺再呈美中",
        "author": "王庭珪",
        "content": "七年三过唐兴寺，梦裏闻君得好官。\n遍历兰台兼柱史，近辞香案出金銮。\n从来呼客沽村酿，不敢移厨洗玉盘。\n政恐人情贱杨柳，送迎唯作故时看。",
        "dynasty": "宋",
        "collection_info": null
    },
    {
        "title": "送胡邦衡之新州贬所二首  其一",
        "author": "王庭珪",
        "content": "囊封初上九重关，是日清都虎豹闲。\n百辟动容观奏牍，几人回首愧朝班。\n名高北斗星辰上，身堕南州瘴海间。\n不待他年公议出，汉廷行召贾生还。",
        "dynasty": "宋",
        "collection_info": null
    },
    {
        "title": "送胡邦衡之新州贬所二首  其二",
        "author": "王庭珪",
        "content": "大厦元非一木支，欲将独力拄倾危。\n痴儿不了公家事，男子要为天下奇。\n当日姦谀皆胆落，平生忠义只心知。\n端能饱吃新州饭，在处江山足护持。",
        "dynasty": "宋",
        "collection_info": null
    },
    {
        "title": "次韵周公子秋日书怀",
        "author": "王庭珪",
        "content": "酒酣下笔不能休，写尽江南万斛愁。\n长史果为何物汉，中军不是置书邮。\n又闻战马将休息，且任浮鸥自去留。\n触目西风易增感，山川信美莫登楼。",
        "dynasty": "宋",
        "collection_info": null
    },
    {
        "title": "和曹温如都监惠诗",
        "author": "王庭珪",
        "content": "两脚误随车马尘，江湖岁晚始谋身。\n篱边日醉陶元亮，窗外夜呼祁孔宾。\n倒着敝衣迎好客，急搜奇句发阳春。\n阿瞒岂但能横槊，文彩风流世有人。",
        "dynasty": "宋",
        "collection_info": null
    },
    {
        "title": "次韵呈刘立道宣谕二首  其一",
        "author": "王庭珪",
        "content": "万里穷民欲叫天，天边御史雨随轩。\n颍川大姓行当案，河陇幽囚自不冤。\n权倖畏威先缩颈，姦回未死已羞魂。\n江南弊冗如蜂蚁，入奏犹须一夜论。",
        "dynasty": "宋",
        "collection_info": null
    },
    {
        "title": "次韵呈刘立道宣谕二首  其二",
        "author": "王庭珪",
        "content": "使星光出太微庭，马上风云日下生。\n斧钺疑从霄汉落，丝纶如被衮衣荣。\n欢迎道路初颁诏，威詟姦雄不动声。\n谁识张纲最年少，耆儒空愧旧知名。",
        "dynasty": "宋",
        "collection_info": null
    },
    {
        "title": "向文刚读书斋试双井茶有怀黄超然",
        "author": "王庭珪",
        "content": "黄蜡青沙未破封，已知双井社前烘。\n一丘风味极不浅，万顷烟波兴不穷。\n东晋书斋頽压后，西湖山色有无中。\n危栏杰阁明人眼，独觉登临欠此公。",
        "dynasty": "宋",
        "collection_info": null
    },
    {
        "title": "二月二日出郊",
        "author": "王庭珪",
        "content": "日头欲出未出时，雾失江城雨脚微。\n天忽作晴山捲幔，云犹含态石披衣。\n烟村南北黄鹂语，麦陇高低紫燕飞。\n谁似田家知此乐，呼儿吹笛跨牛归。",
        "dynasty": "宋",
        "collection_info": null
    },
    {
        "title": "次韵谢同年刘子坚生日惠诗",
        "author": "王庭珪",
        "content": "诗词清丽笔如神，犹记同年岁在申。\n弧矢志高千万里，烟霄路阔几由旬。\n曾无紫气衝南斗，空有红光动北辰。\n自顾顽才类铜锡，敢期陶冶铸成钧。",
        "dynasty": "宋",
        "collection_info": null
    },
    {
        "title": "和刘元弼乱后见访",
        "author": "王庭珪",
        "content": "纔下清谈已绝尘，莫嗟离乱恐伤神。\n兵戈亦是古来事，丘壑还须我辈人。\n吟罢细倾桑落酒，归来倒着接䍦巾。\n茅檐近喜闻鸡犬，步屧寻君去亦频。",
        "dynasty": "宋",
        "collection_info": null
    },
    {
        "title": "朱通判见访病不能出以诗谢之",
        "author": "王庭珪",
        "content": "鸣珂传响动比邻，争看题舆朱两轮。\n节拥兵符分半刺，道经山邑访闲人。\n行春号令清如水，落笔篇章妙入神。\n应念穷愁病书客，经年顦顇楚江滨。",
        "dynasty": "宋",
        "collection_info": null
    },
    {
        "title": "和井令西山石屋感雨",
        "author": "王庭珪",
        "content": "渐见时平草木苏，姦蹊盗穴已洿潴。\n登山敢惮牛马走，置酒谁呼陈赵予。\n助魃旱龙初偃蹇，随轩飞雨不踌躇。\n云腾石屋苍崖峻，磨刻行当候玺书。",
        "dynasty": "宋",
        "collection_info": null
    },
    {
        "title": "次韵谢处州倅毛长吉见访惠诗",
        "author": "王庭珪",
        "content": "有客江边问草堂，银鞍白马烂生光。\n不嫌茅屋绝低小，往坐竹阴移晚凉。\n入洛声名动冠盖，传家文翰在岩廊。\n高风谁復如公者，肯接山林气味长。",
        "dynasty": "宋",
        "collection_info": null
    },
    {
        "title": "再次前韵二首  其一",
        "author": "王庭珪",
        "content": "邂逅忽登君子堂，眼明初识斗间光。\n如窥银汉纤尘静，更酌金盘晓露凉。\n玉座正临天北极，蓬山归直殿西廊。\n野人不识昇平事，但觉江边白日长。",
        "dynasty": "宋",
        "collection_info": null
    },
    {
        "title": "再次前韵二首  其二",
        "author": "王庭珪",
        "content": "毛公过我竹间堂，赠我新诗敌夜光。\n盛德自为南土秀，清风何羡北窗凉。\n漳江日落人争渡，古寺僧归月上廊。\n挥麈细谈家世事，时材无復数真长。",
        "dynasty": "宋",
        "collection_info": null
    },
    {
        "title": "和胡观光黄元授二首  其一",
        "author": "王庭珪",
        "content": "两翁忽动鲈鱼兴，脍缕无声雪落砧。\n细管向来曾并试，清流可赋共谁临。\n好诗自昔员如弹，古锦何劳呕出心。\n一览雕章知格律，吹笙学得凤凰吟。",
        "dynasty": "宋",
        "collection_info": null
    },
    {
        "title": "和胡观光黄元授二首  其二",
        "author": "王庭珪",
        "content": "卧听萧寺五更风，错打当年饭后钟。\n不愿绨袍怜范叔，独缘蔬馔识茅容。\n黄旗接武来招盗，皂盖行春且劝农。\n如此偷安欲持久，荒谋诞计恐无庸。",
        "dynasty": "宋",
        "collection_info": null
    },
    {
        "title": "读韩文公猛虎行",
        "author": "王庭珪",
        "content": "夜读文公猛虎诗，云何虎死忽悲啼。\n人生未省向来事，虎死方羞前所为。\n昨日犹能食熊豹，今朝无计奈狐貍。\n我曾道汝不了事，唤作痴儿果是痴。",
        "dynasty": "宋",
        "collection_info": null
    },
    {
        "title": "向宣卿生日",
        "author": "王庭珪",
        "content": "庭下秋风吹紫兰，蟠桃为寿菊斒斓。\n厌分铜虎天边郡，屡直金銮海上山。\n洲渚忽然生户外，歳星今却到人间。\n愿扶帝业须难老，稳踏龙墀尾近班。",
        "dynasty": "宋",
        "collection_info": null
    },
    {
        "title": "次韵欧阳叔向寺丞早春呈周子发知县",
        "author": "王庭珪",
        "content": "冰底涓涓已作声，晓看春色上芜城。\n江南楼阁烟中出，槛外山川翠欲萌。\n梅点宿粧凝笑靥，柳摇新绿换枯茎。\n化权初入东风手，莫使阶前草乱生。",
        "dynasty": "宋",
        "collection_info": null
    },
    {
        "title": "谢刘时昇见访",
        "author": "王庭珪",
        "content": "访我林间一病翁，数椽茅屋贮清风。\n华裾织翠来天外，挥麈谈兵伏坐中。\n回首此时增感慨，出门何处问穷通。\n北溟待看鲲鹏变，坳水蹄涔讵见容。",
        "dynasty": "宋",
        "collection_info": null
    },
    {
        "title": "送别葛德济",
        "author": "王庭珪",
        "content": "朔风飞雨未成晴，脱叶打窗鸡欲鸣。\n此处霑襟话离别，向来倾盖识平生。\n尚期挥麈坚谈垒，不必攻愁用酒兵。\n北阙上书无计策，谁能穿履雪中行。",
        "dynasty": "宋",
        "collection_info": null
    },
    {
        "title": "再和德济旧韵",
        "author": "王庭珪",
        "content": "小雨脊脊弄晚晴，饥肠过午自雷鸣。\n钟声隔岸闻香积，风味令人想曲生。\n近报边头新奏捷，独怜江外未休兵。\n谁能驭此不羁马，纵使脱缰千里行。",
        "dynasty": "宋",
        "collection_info": null
    },
    {
        "title": "题刘端礼达轩",
        "author": "王庭珪",
        "content": "昔贤曾此卧烟云，鹤怨猿惊几度春。\n绿蕙再游今日路，青山如对往年人。\n儿童共是窗间客，梦寐犹怀席上尘。\n待得遶轩多种竹，等闲来看莫嫌频。",
        "dynasty": "宋",
        "collection_info": null
    },
    {
        "title": "重阳日送李彦文之衡湘兼简向丰之",
        "author": "王庭珪",
        "content": "九日君当簇马鞍，重岩细菊为谁斑。\n吟登回雁峰头月，看尽清湘雨后山。\n莫遣音书和梦断，会传名姓落人间。\n向郎理棹归何晚，湖水今应不满湾。",
        "dynasty": "宋",
        "collection_info": null
    },
    {
        "title": "用前韵酬丰之",
        "author": "王庭珪",
        "content": "每烦书札问平安，落纸遥知笔管斑。\n塞北未闻轻解甲，江南应得饱看山。\n荒村但有两三户，广厦何由千万间。\n他日溪边寻我去，钓船刺入蓼花湾。",
        "dynasty": "宋",
        "collection_info": null
    },
    {
        "title": "再用前韵酬胡观光",
        "author": "王庭珪",
        "content": "牧龙天上几时还，因失仙龙五色斑。\n暂谪南昌为隐吏，会归东观校蓬山。\n高名久已闻江表，异气今犹出斗间。\n下笔不休才思阔，清如星汉泻银湾。",
        "dynasty": "宋",
        "collection_info": null
    },
    {
        "title": "从叔君冕见访山间自云平生躬耕钓无求于人中有至乐令某作诗写其萧散之状为赋此篇",
        "author": "王庭珪",
        "content": "青鞋布袜绿蓑衣，满目秋江白鸟飞。\n小楫扁舟乘兴出，斜风细雨钓鱼归。\n有间茅屋临苍巘，寻箇樵夫上翠微。\n闲趁牧童吹短笛，倒骑牛背入柴扉。",
        "dynasty": "宋",
        "collection_info": null
    },
    {
        "title": "和刘元弼见寄",
        "author": "王庭珪",
        "content": "终日思诗句未成，梦回春草遶池生。\n拂云松竹兼天尽，如画江山照眼明。\n幽处园林皆可隐，乱来轩冕亦何荣。\n即时使有一杯酒，便胜区区万古名。",
        "dynasty": "宋",
        "collection_info": null
    },
    {
        "title": "次韵李世京惠诗",
        "author": "王庭珪",
        "content": "童稚情亲不记春，白头相见眼犹新。\n为文未办送穷鬼，买宅何妨近里仁。\n鲁国儒衣原自少，棘门儿戏定非真。\n斗间纵有衝天气，楼上应无识剑人。",
        "dynasty": "宋",
        "collection_info": null
    },
    {
        "title": "和刘端礼避地初归见访",
        "author": "王庭珪",
        "content": "庭前喜鹊乱栖鸦，知有邻翁酒易赊。\n老瓦盆随田舍饮，半溪云属野人家。\n莫将钓手遮西日，来倚危栏咏落霞。\n无奈醉归灯火乱，仆夫争路颇喧譁。",
        "dynasty": "宋",
        "collection_info": null
    },
    {
        "title": "和刘允昇梦草庵前月夜看酴醿",
        "author": "王庭珪",
        "content": "谁与东皇殿后尘，更无凡木敢争春。\n来观梦草庵前月，疑是广寒宫裏人。\n雨罢香风吹满院，夜深笑语动诸邻。\n诗词要并花奇绝，对此吟哦句自新。",
        "dynasty": "宋",
        "collection_info": null
    },
    {
        "title": "和端礼惜花苦风雨之句",
        "author": "王庭珪",
        "content": "花逢暮境已侵寻，庭值狂风不可禁。\n已捲残红随日脚，更吹嫩柳到眉心。\n明朝藉地犹堪醉，小雨笼晴未作阴。\n骑马访君春好在，不劳钟鼓报新音。",
        "dynasty": "宋",
        "collection_info": null
    },
    {
        "title": "题曹子方诗集后",
        "author": "王庭珪",
        "content": "横槊当年知阿瞒，后来谁復识波澜。\n两苏门地陪高咏，千古文章得细论。\n耆旧只今无此语，风流端要善清言。\n想当巧匠傍观处，洗尽人间斧凿痕。",
        "dynasty": "宋",
        "collection_info": null
    },
    {
        "title": "次韵刘升卿惠焦坑寺茶用东坡韵",
        "author": "王庭珪",
        "content": "日出城门啼早鸦，杖藜投足野僧家。\n非关西寺钟前饭，要看南枝雪裏花。\n玉局偶然留妙语，焦坑从此贵新茶。\n刘郎寄我兼长句，落笔更如锥画沙。",
        "dynasty": "宋",
        "collection_info": null
    },
    {
        "title": "严子陵钓台",
        "author": "王庭珪",
        "content": "巨石崔嵬枕碧流，何人曾此坐垂鈎。\n足加帝腹动星象，手把渔竿还故邱。\n固异山灵回俗驾，不因鲈鲙忆吴洲。\n当时冠剑今何在，独有高台万古留。",
        "dynasty": "宋",
        "collection_info": null
    },
    {
        "title": "送刘美中舍人赴漳州二首  其一",
        "author": "王庭珪",
        "content": "一麾初出银台路，手把漳南玉兽符。\n闾里高门容驷马，旗旄夹道拥前驱。\n两科名姓惊天地，西掖文章似典谟。\n诗卷从教传海贾，钓竿未肯拂珊瑚。",
        "dynasty": "宋",
        "collection_info": null
    },
    {
        "title": "送刘美中舍人赴漳州二首  其二",
        "author": "王庭珪",
        "content": "漳浦城高南斗边，朱旗遥拂紫薇躔。\n远民初识玉皇吏，属邑行瞻刺史天。\n此日分携云际寺，老僧留酌石间泉。\n祝公名宦何时了，了却归来作地仙。",
        "dynasty": "宋",
        "collection_info": null
    },
    {
        "title": "次韵罗世英",
        "author": "王庭珪",
        "content": "蒙山三十年前话，耸壑昂霄见此郎。\n云子新秔抄饭白，石泉击火试茶香。\n英豪满坐惊头角，锦绣诗成出肺肠。\n此日此公逢此客，更传秋榜助飞觞。",
        "dynasty": "宋",
        "collection_info": null
    },
    {
        "title": "送欧阳南卿并简胡绍立",
        "author": "王庭珪",
        "content": "萧滩传榜到柴扉，喜见高名挂棘闱。\n二子文场初得隽，老夫茅屋亦增辉。\n方惊绝岸孤峰出，更待刺云双鹄飞。\n卢肇风流今未泯，渡头重看锦标归。",
        "dynasty": "宋",
        "collection_info": null
    },
    {
        "title": "和裴主簿九日",
        "author": "王庭珪",
        "content": "欲上高高岭路微，疏林蔽日尚堪依。\n枫江水冷天初静，桐井霜干叶乱飞。\n篱下采花人独秀，山头落帽客何稀。\n金壶倒尽重沽酒，莫惜朝来更典衣。",
        "dynasty": "宋",
        "collection_info": null
    },
    {
        "title": "安成逢吉守李西美舍人二首  其一",
        "author": "王庭珪",
        "content": "掖垣清近泰阶傍，新赐鱼书绾郡章。\n手把玉堂青缕管，坐褰刺史赤帷裳。\n红旗照日三千骑，白粲连帆一万樯。\n几夜紫微躔次静，飞星今入斗南光。",
        "dynasty": "宋",
        "collection_info": null
    },
    {
        "title": "安成逢吉守李西美舍人二首  其二",
        "author": "王庭珪",
        "content": "妙龄高义动神京，独出汉庭诸老生。\n凤阁演纶朝视草，麟符分阃夜谈兵。\n犹闻豺虎纵横在，已觉山河气象清。\n欲会风云扶帝业，先令草木识威名。",
        "dynasty": "宋",
        "collection_info": null
    },
    {
        "title": "喜杨文发生子",
        "author": "王庭珪",
        "content": "触目琳琅满户庭，又闻白母梦长庚。\n杜家骥子谁家有，天上麒麟地上行。\n岂但疏眉惊秀拔，更期洗眼看飞腾。\n人间万事何时足，但有佳儿了一生。",
        "dynasty": "宋",
        "collection_info": null
    },
    {
        "title": "周公予监场解官",
        "author": "王庭珪",
        "content": "终年骑马上山坡，铸得中郎钱几何。\n解组可能留不住，扣门犹许问无他。\n莫因时事轻悲感，从此新诗更琢磨。\n竹径松窗与尘隔，幅巾聊且重相过。",
        "dynasty": "宋",
        "collection_info": null
    },
    {
        "title": "和刘元弼筠亭",
        "author": "王庭珪",
        "content": "种竹诛茅欲傍亭，亭前花草莫争名。\n笋根稚子春无数，枝上鹓雏晚更清。\n翠逼衣襟添野兴，叶翻风雨打窗声。\n何当万木凋零后，尤见青青不世情。",
        "dynasty": "宋",
        "collection_info": null
    },
    {
        "title": "和刘元弼遽室",
        "author": "王庭珪",
        "content": "竹径潜通几许深，远窗寒色半晴阴。\n朱轮画毂走何事，明月清风惬素心。\n宴坐壶中观彗景，时游物外拂尘襟。\n此君定自能留凤，更绝飞鸦噪暮林。",
        "dynasty": "宋",
        "collection_info": null
    },
    {
        "title": "和李巽伯少卿新年忆行在二首  其一",
        "author": "王庭珪",
        "content": "解赋新篇忆帝台，行宫楼殿亦巍哉。\n应曾身作壶中客，记得春从天上来。\n雉扇齐开香雾绕，龙墀暖赴晓班催。\n君王神武多余暇，綵胜金花似旧裁。",
        "dynasty": "宋",
        "collection_info": null
    },
    {
        "title": "和李巽伯少卿新年忆行在二首  其二",
        "author": "王庭珪",
        "content": "去国东风又一回，江村度歳亦悠哉。\n偶逢花向山间发，更喜人从日下来。\n破敌屡闻胡骑走，急贤当有鹤书催。\n内中谁进春词帖，西掖须凭大手裁。",
        "dynasty": "宋",
        "collection_info": null
    },
    {
        "title": "和谢梦叟思乡用李巽伯韵",
        "author": "王庭珪",
        "content": "江头野老哭声哀，宫殿千门安在哉。\n御路初传鼙鼓动，驿尘犹见荔枝来。\n九重奇祸遽如许，四海军书重困催。\n家在双龙双阙下，乱云春思益难裁。",
        "dynasty": "宋",
        "collection_info": null
    },
    {
        "title": "次韵谢郑教授二首  其一",
        "author": "王庭珪",
        "content": "久服才名老郑虔，奋鬚抵掌便谈天。\n平生落尽摩霄翮，妙句新如出水莲。\n晚岁江湖聊可乐，夜谈城垒不须坚。\n席门穷巷蓬蒿满，安得高车忽俨然。",
        "dynasty": "宋",
        "collection_info": null
    },
    {
        "title": "次韵谢郑教授二首  其二",
        "author": "王庭珪",
        "content": "骑马凌风拟八仙，不须三斗始朝天。\n细听街吏冬冬鼓，看舞歌姬步步莲。\n问事未应无伯始，论文今復得徐坚。\n喜君琢句无余迹，诗到无成却澹然。",
        "dynasty": "宋",
        "collection_info": null
    },
    {
        "title": "和曾英发见寄二首  其一",
        "author": "王庭珪",
        "content": "闻君要了官中事，了事君今竟作痴。\n陋巷端能一瓢足，虚名何用四方驰。\n开帘璧月夜生海，下笔冰蚕细吐丝。\n想得诗成有新句，池塘草入梦中思。",
        "dynasty": "宋",
        "collection_info": null
    },
    {
        "title": "和曾英发见寄二首  其二",
        "author": "王庭珪",
        "content": "别后文章殊长进，挥毫落纸便风生。\n诗从平澹人难到，语不雕镌句自清。\n无计上书通北阙，犹时蹙额问西征。\n忆君过我诵新作，殷殷尚留金石声。",
        "dynasty": "宋",
        "collection_info": null
    },
    {
        "title": "和曾若虚",
        "author": "王庭珪",
        "content": "书生胸次傥无奇，读尽羣书未免痴。\n学似雕龙宜独步，才非天马敢争驰。\n青编谩费千章纸，白髮愁梳满面丝。\n愧乏银鈎酬雅贶，含毫徒作画沙思。",
        "dynasty": "宋",
        "collection_info": null
    },
    {
        "title": "再次曾英发",
        "author": "王庭珪",
        "content": "人物风流东晋时，吾家王椽本非痴。\n见君自少能多学，厥闻如今已四驰。\n但有香秔炊白玉，不须高马鞚青丝。\n西邻密度墙头酒，日望扁舟慰所思。",
        "dynasty": "宋",
        "collection_info": null
    },
    {
        "title": "次韵萧明强追和芙蓉庵",
        "author": "王庭珪",
        "content": "茅斋深倚五云间，忽有高人夜扣关。\n挥麈风雷坐倾倒，开帘水竹自幽闲。\n天寒已放龙蛇蛰，棋罢那知歳月残。\n兵革未闻消息好，且来拄颊看西山。",
        "dynasty": "宋",
        "collection_info": null
    },
    {
        "title": "次韵周秀实过草堂夜话",
        "author": "王庭珪",
        "content": "舍北云生天一隅，短檠细雨夜窗虚。\n铜炉瀹茗助清冷，玉麈论文愧阔疏。\n落齿驹儿应有种，秃毫锥子尚中书。\n山城忽遇高轩过，不避席门江上居。",
        "dynasty": "宋",
        "collection_info": null
    },
    {
        "title": "和裴主簿栽花",
        "author": "王庭珪",
        "content": "晓檐风雪压前墀，勒住羣花未出奇。\n顿觉寒厅有春色，雅宜破屋咏新诗。\n朱帘不捲门长静，红药微开蝶便知。\n独酌莫邀天上月，恐招恶客影相随。",
        "dynasty": "宋",
        "collection_info": null
    },
    {
        "title": "和刘克强谢仲振",
        "author": "王庭珪",
        "content": "冰柱雪车诗有声，池塘春草梦初惊。\n两公共夹清漳住，匹马时衝细路行。\n遶屋好山如罨画，攻愁得酒足鏖兵。\n兴来不用多呼客，着我罇前伴月明。",
        "dynasty": "宋",
        "collection_info": null
    },
    {
        "title": "送苏元老自舂陵还龙阳",
        "author": "王庭珪",
        "content": "云渺苍梧湘渚阔，烟帆初转九疑高。\n相逢未卒寒温语，此别更为魂梦劳。\n江水江花自今古，湖南湖北足风涛。\n何时舍棹登平陆，却上晴天跨巨鳌。",
        "dynasty": "宋",
        "collection_info": null
    },
    {
        "title": "次韵义夫同年见寄二首  其一",
        "author": "王庭珪",
        "content": "青袍犹带御炉烟，坐觉江湖岁月迁。\n忆在九霄联雁塔，恍如三尺铸龙泉。\n荐书飞鹗闻天上，綵笔题诗落眼前。\n白髮郎官才力徤，知公家世似韦贤。",
        "dynasty": "宋",
        "collection_info": null
    },
    {
        "title": "次韵义夫同年见寄二首  其二",
        "author": "王庭珪",
        "content": "高文落纸自生烟，论着传家继史迁。\n气压千军横入阵，词倾三峡倒流泉。\n赐袍初并龙墀下，走马同过凤阙前。\n一落江湖坐穷困，顾予何敢望诸贤。",
        "dynasty": "宋",
        "collection_info": null
    },
    {
        "title": "和刘宾王县尉",
        "author": "王庭珪",
        "content": "鼓箧同游璧水春，桥门争看笔如神。\n忽传紫塞军声急，尚喜青山草色新。\n傥有风云起英卫，可无胶漆似雷陈。\n况闻作尉功奇绝，兵入潢池不动尘。",
        "dynasty": "宋",
        "collection_info": null
    },
    {
        "title": "次韵刘炳先昆仲见寄",
        "author": "王庭珪",
        "content": "未有新诗敌庾郎，徒将断木点青黄。\n峨冠不满三尺许，拆袜仍无一寸长。\n鹏翼端能翻碧汉，芥舟唯可置坳堂。\n君才本自堪磨琢，颖脱当如锥在囊。",
        "dynasty": "宋",
        "collection_info": null
    },
    {
        "title": "和欧阳炳文汝舟酴醿",
        "author": "王庭珪",
        "content": "两翁烂醉酴醿下，击钵成诗岂易酬。\n藉地想携千日酒，寻香争跨九花虬。\n晚风吹雪空中落，急水漂香何处流。\n梦觉清芬犹扑鼻，如登银槛荐无忧。",
        "dynasty": "宋",
        "collection_info": null
    },
    {
        "title": "次韵胡次鱼送欧阳景苏镇州教授",
        "author": "王庭珪",
        "content": "往昔逢君最妙年，朱霞天半已轩轩。\n论文岂是无张说，取友何期得邴原。\n谈笑坐轻千迭嶂，吹嘘谁送九重阍。\n不应海峤能留滞，早晚公车采至言。",
        "dynasty": "宋",
        "collection_info": null
    },
    {
        "title": "别黄伯成",
        "author": "王庭珪",
        "content": "常恐微言将遂绝，江南耆旧復知名。\n身从妙喜国中出，脚踏毗卢顶上行。\n觉我向来闻道晚，识公真处大僧生。\n相思莫谓山川阻，千里同游聊□□。",
        "dynasty": "宋",
        "collection_info": null
    },
    {
        "title": "送同年赵季成赴行在",
        "author": "王庭珪",
        "content": "繫船杨柳晓鸎边，冠盖如云欲塞川。\n闻道今开丞相府，昔年同是广寒仙。\n不须左右为公地，便恐吹嘘送上天。\n千载一时真庆遇，会看钧力转陶甄。",
        "dynasty": "宋",
        "collection_info": null
    },
    {
        "title": "送刘子柬赴省",
        "author": "王庭珪",
        "content": "快锁荆州从事厅，荐书飞入九重城。\n试观文阵英雄气，定胜弓弦霹雳声。\n霜踏板桥天欲晓，酒醒渔浦雁初鸣。\n春风汉殿胪传近，换取青袍出帝京。",
        "dynasty": "宋",
        "collection_info": null
    },
    {
        "title": "赵逢源家有妹丽每造谒必见拒今侍令兄府判东游作诗为别兼以见意",
        "author": "王庭珪",
        "content": "高门日日掩朱扉，未许倾城捲翠帷。\n客子眼寒空过市，雪儿歌妙欠新词。\n华裾将曳铜驼陌，破帽敢随金马羁。\n怅望碧天鸿雁影，黄花应不负归期。",
        "dynasty": "宋",
        "collection_info": null
    },
    {
        "title": "次韵赵文卿因以送行",
        "author": "王庭珪",
        "content": "堤柳迎人自作阴，江流仍涨绿醅深。\n行人独唱阳春曲，此日重闻正始音。\n驺驭已如仙褭褭，骑驴徒欲度骎骎。\n看君阔步青云上，莫学书生拥鼻吟。",
        "dynasty": "宋",
        "collection_info": null
    },
    {
        "title": "和施通判以诗惠茶",
        "author": "王庭珪",
        "content": "綵笔题夸北苑春，南来草木始称珍。\n江湖风味极不浅，翰墨篇章老更新。\n落日清吟招恶客，此时佳境属闲人。\n惭无好语酬高咏，东望云山意莫陈。",
        "dynasty": "宋",
        "collection_info": null
    },
    {
        "title": "再和  其一",
        "author": "王庭珪",
        "content": "呼童急碾建溪春，丽句兼收掌握珍。\n陆纳家风元冷澹，庾郎诗句自清新。\n推之不去真何物，试与偕来端可人。\n当面输心多背笑，爱君高义似雷陈。",
        "dynasty": "宋",
        "collection_info": null
    },
    {
        "title": "再和  其二",
        "author": "王庭珪",
        "content": "密云初识雨前春，未羡官厨送八珍。\n正苦睡魔须料理，愧无妙语敌甘新。\n兵分刺史千余骑，系出洪崖几世人。\n丽句新词邻大雅，岂将文体效梁陈。",
        "dynasty": "宋",
        "collection_info": null
    },
    {
        "title": "重阳日刘元弼筠亭席上",
        "author": "王庭珪",
        "content": "不见龙山老孟嘉，风流谁更落乌纱。\n松槽旋压初浮酒，篱菊争开无数花。\n清论挥犀倾玉雪，高文射策走龙蛇。\n小儿拍手拦归路，笑插茱萸待辟邪。",
        "dynasty": "宋",
        "collection_info": null
    },
    {
        "title": "周德祖自衡阳相别三十余年会余窜夜郎德祖知南江寨相遇甚款道旧兴怀辄成长句",
        "author": "王庭珪",
        "content": "回雁峰前水拍天，峰头一笑尚依然。\n休论华屋生前美，同在邯郸枕上眠。\n骑马忽来临紫寨，传家故自有青毡。\n时平栅垒无烽火，洒墨成诗有几篇。",
        "dynasty": "宋",
        "collection_info": null
    },
    {
        "title": "九日以菊花酒寄施醇翁通判",
        "author": "王庭珪",
        "content": "每逢佳节忆渊明，自采篱边细菊英。\n坐见南山横紫翠，遥闻北地落欃枪。\n浇胸止赖杯中物，快意岂图身后名。\n幸有酒兵堪一举，请公谈笑下愁城。",
        "dynasty": "宋",
        "collection_info": null
    },
    {
        "title": "盛暑中黄子余主簿携双井茶见访",
        "author": "王庭珪",
        "content": "痛饮元非避暑方，又无金盌汲寒浆。\n忽逢佳士携新茗，来坐竹阴移晚凉。\n幽处小窗花木好，吟余清论齿牙香。\n君家句法谁能似，煎出车声遶九肠。",
        "dynasty": "宋",
        "collection_info": null
    },
    {
        "title": "次韵钟令",
        "author": "王庭珪",
        "content": "闲举酒兵挑一战，愁城欲下战方酣。\n且烹北苑龙香茗，暂脱东禅鹘臭衫。\n有志干时君自许，无钱使鬼我何堪。\n江湖寂寞生涯尽，对客不应容易谈。",
        "dynasty": "宋",
        "collection_info": null
    },
    {
        "title": "感雨",
        "author": "王庭珪",
        "content": "拜起炉烟绕碧虚，卧龙随雨跃天衢。\n道边草木已焦卷，岩下风雷若指呼。\n河陇岂无冤繫狱，海污防有浴川夫。\n君王屡诏寛徭役，亦念凋氓苦未苏。",
        "dynasty": "宋",
        "collection_info": null
    },
    {
        "title": "和李彦文春雪",
        "author": "王庭珪",
        "content": "闻道江城雪似沙，东风吹动晓寒加。\n轻飘瓦屋鳞鳞密，乱飐樯竿栉栉斜。\n着地正怜新种竹，漫天故压未开花。\n君应对此方乘兴，饮似长虹汲海涯。",
        "dynasty": "宋",
        "collection_info": null
    },
    {
        "title": "县僚祷雨盘藤庙连日大澍次韵黄超然",
        "author": "王庭珪",
        "content": "□□□□□□□，□□□□□□□。\n□□□□上林抄，半空云走挟雷声。\n旱妖作魃乘时起，天意为霖转眄成。\n莫问田畴水深浅，县前江已拍堤平。",
        "dynasty": "宋",
        "collection_info": null
    },
    {
        "title": "再和前韵",
        "author": "王庭珪",
        "content": "江夏无双望久倾，高文犹带玉堂清。\n子云识字终投阁，侯喜能诗新有声。\n偶会风云苏大旱，戏将笔札庆垂成。\n年丰但使无公事，勿虑潢池贼未平。",
        "dynasty": "宋",
        "collection_info": null
    },
    {
        "title": "喜刘世臣仲美及第",
        "author": "王庭珪",
        "content": "同上青云踏玉梯，仍穿月胁取蟾枝。\n江南魁荐星文动，兰省名高天下知。\n共喜秀光前日会，争传真逸老人诗。\n万牛回首扶梁栋，可笑蚍蜉欲撼时。",
        "dynasty": "宋",
        "collection_info": null
    },
    {
        "title": "送欧阳广明游仰山兼简慈书记二首  其一",
        "author": "王庭珪",
        "content": "士穷不作儒生酸，岁晚聊为物外观。\n行脚僧从幽径出，集云峰倚半天寒。\n且携几緉登山屐，胜走高门坐马鞍。\n君见堂西旧书记，试求开阁看金襕。",
        "dynasty": "宋",
        "collection_info": null
    },
    {
        "title": "送欧阳广明游仰山兼简慈书记二首  其二",
        "author": "王庭珪",
        "content": "不畏霜风射眼酸，要登峰顶作奇观。\n连天野水微生绿，隔岸官梅已破寒。\n试共嵇康寻石髓，要随杜老逐金鞍。\n归来山鸟迎人闹，应是怪君犹布襕。",
        "dynasty": "宋",
        "collection_info": null
    },
    {
        "title": "次韵送别曾英发",
        "author": "王庭珪",
        "content": "士元来访颍川公，桑下清谈有素风。\n不扣洪钟安识响，更闻妙句岂宜蒙。\n如君晚节犹堪奋，期我高名莫大穹。\n此别应难问消息，寄书无惜到山中。",
        "dynasty": "宋",
        "collection_info": null
    },
    {
        "title": "和刘元弼歳除书事",
        "author": "王庭珪",
        "content": "吟诗辄莫叹年终，岁歳年年事不同。\n蓝尾旋倾人半醉，楼头犹听鼓三通。\n渐看暖律回春槛，且任狂风掲钓篷。\n管有明朝好天色，澹云微雨翠烟中。",
        "dynasty": "宋",
        "collection_info": null
    },
    {
        "title": "题谭微仲一经堂",
        "author": "王庭珪",
        "content": "汉儒重道独专经，唐室初增博士名。\n韦氏起家仍相国，稚圭能说亦公卿。\n司空城旦污潢潦，古壁遗文粲日星。\n异日诸郎拾青紫，传家何用满筲籝。",
        "dynasty": "宋",
        "collection_info": null
    },
    {
        "title": "九日登鸿飞台",
        "author": "王庭珪",
        "content": "拄杖秋登何处台，天高风急雁声回。\n疏林红叶纷纷下，遶径黄花细细开。\n此地崔嵬聊试脚，明年强徤更衔杯。\n绿罇乌帽随时足，无用白衣人送来。",
        "dynasty": "宋",
        "collection_info": null
    },
    {
        "title": "豫章别彭养直",
        "author": "王庭珪",
        "content": "荔子欲丹蕉叶黄，别君南浦正凄凉。\n九疑隔岭共明月，万里穷途非故乡。\n坐见浮云更百态，行吟秋水动三湘。\n金鸡放赦知何日，尚许生还天一方。",
        "dynasty": "宋",
        "collection_info": null
    },
    {
        "title": "送任子严江西运干",
        "author": "王庭珪",
        "content": "正坐惩羮吹冷韲，送君那復有新诗。\n明朝便恐隔千里，抱病何由把一巵。\n西蜀文章自家法，江南烟雨上楼时。\n东湖滕阁多佳兴，落笔端能寄所思。",
        "dynasty": "宋",
        "collection_info": null
    },
    {
        "title": "留别黄子默",
        "author": "王庭珪",
        "content": "回瞻人在斗南边，目断湘中万里天。\n驱马又过衡岳寺，携家却上洞庭船。\n江湖足了平生事，文字岂徒今世传。\n不共离亭一罇酒，行看待我着归鞭。",
        "dynasty": "宋",
        "collection_info": null
    },
    {
        "title": "次韵郭伟节段廷直见寄二首  其一",
        "author": "王庭珪",
        "content": "山灵未忍勒铭移，空有寒鸦噪竹枝。\n二妙相逢春雾裏，老夫将窜夜郎时。\n传看尺素双鱼尾，突过黄初数子诗。\n不上沅江探奇绝，平生谁肯一来兹。",
        "dynasty": "宋",
        "collection_info": null
    },
    {
        "title": "次韵郭伟节段廷直见寄二首  其二",
        "author": "王庭珪",
        "content": "邂逅江楼初识面，骑驴衝雪耸诗肩。\n谈倾坐客人如玉，苹满汀洲水拍天。\n君欲摩霄登兔窟，我方载月上渔船。\n夜郎千古穷愁地，窜逐曾留李谪仙。",
        "dynasty": "宋",
        "collection_info": null
    },
    {
        "title": "渡潇湘江",
        "author": "王庭珪",
        "content": "夜听潇湘江上雨，今朝雨裏渡潇湘。\n船衝晓浪涨新碧，山似画图非故乡。\n鸿雁来时应好在，白鸥飞起忽成行。\n论诗安得杜陵老，望岳令渠赋一章。",
        "dynasty": "宋",
        "collection_info": null
    },
    {
        "title": "自江上游龙兴至凈因寺",
        "author": "王庭珪",
        "content": "晓踏晴沙江上堤，堤平沙尽草萋萋。\n墙头野杏纔先发，叶底雏莺自在啼。\n问道渔舟通膴水，只应烟火是桃溪。\n深村疑有秦人在，记取来时路恐迷。",
        "dynasty": "宋",
        "collection_info": null
    },
    {
        "title": "贺王彦恭新除湖北漕",
        "author": "王庭珪",
        "content": "年年新换玉麟符，应为高名满太虚。\n紫塞初分邵阳垒，皇华初上使臣车。\n木牛转粟洞庭野，金马催班待诏庐。\n旗鼓行春真昼锦，可能一访夜郎居。",
        "dynasty": "宋",
        "collection_info": null
    },
    {
        "title": "寄湖北总领彭子从郎中",
        "author": "王庭珪",
        "content": "翼轸星边贯索疏，星文夜动紫宸居。\n追锋急召归郎省，持槖犹稽侍玉除。\n六路藩臣供馈饷，五溪蛮子乐耕锄。\n连营十万无饥色，却入承明奉直庐。",
        "dynasty": "宋",
        "collection_info": null
    },
    {
        "title": "春晚同石子文游欧阳参军园问其主人已物故独一老妇开门亭槛幽雅酴醿方盛开因叹二年卜居邻巷相去数十步而未尝一到作诗记之  其一",
        "author": "王庭珪",
        "content": "百花狼藉草如茵，谁与东皇殿后尘。\n故放酴醿教独步，更无凡木敢争春。\n杖藜亦偶逢幽径，扣户何须问主人。\n坐久忽思归路晚，举头香雪落乌巾。",
        "dynasty": "宋",
        "collection_info": null
    },
    {
        "title": "春晚同石子文游欧阳参军园问其主人已物故独一老妇开门亭槛幽雅酴醿方盛开因叹二年卜居邻巷相去数十步而未尝一到作诗记之  其二",
        "author": "王庭珪",
        "content": "居邻曲巷有朱扉，未许墙东宋玉窥。\n春草满池惊昼梦，酴醿万朵压繁枝。\n湘西江上参军宅，黄四娘家子美诗。\n他日沅陵寻故事，为余收入楚人词。",
        "dynasty": "宋",
        "collection_info": null
    },
    {
        "title": "送黄彦谟通判岳州",
        "author": "王庭珪",
        "content": "奇功已奏紫宸居，新上南州别驾车。\n木叶寒飞洞庭野，楼船光照赤沙湖。\n犹闻豺虎纵横在，已觉江山气象舒。\n万一潢池羣盗息，回戈请为扫狂胡。",
        "dynasty": "宋",
        "collection_info": null
    },
    {
        "title": "朱致一来守辰州先致启书余以病未及答而致一压境以诗迎之",
        "author": "王庭珪",
        "content": "丽谯高垒武陵西，西望双红捲使旗。\n玉帐静驱千骑弩，铜符遥镇五溪夷。\n我遭白简为迁客，君拥朱轮把一麾。\n诸洞带刀迎马首，略无征鼓动边陲。",
        "dynasty": "宋",
        "collection_info": null
    },
    {
        "title": "闰十二月自城东泛舟迁居城西安福寺舟中微雪",
        "author": "王庭珪",
        "content": "朔风吹雪江上来，急桨迎风荡不开。\n渡口云藏伏波庙，山腰雾失楚妃台。\n移居自作泛舟乐，抱瓮还如载酒回。\n歳晚浮家寄何处，两溪春水绿如醅。",
        "dynasty": "宋",
        "collection_info": null
    },
    {
        "title": "李郎中生日",
        "author": "王庭珪",
        "content": "三槐堂下清阴满，太华峰头绿叶圆。\n天上正开炎帝历，人间初识岁星年。\n名郎早合归华省，藏室行当缀列仙。\n雉堞新崇边垒壮，长城不独有前贤。",
        "dynasty": "宋",
        "collection_info": null
    },
    {
        "title": "报恩寺避暑",
        "author": "王庭珪",
        "content": "风枝不动午云蒸，古寺嵯峨倚石层。\n百丈虚廊荫华桷，半帘疏雨断飞蝇。\n病余已怯金罇酒，捧立仍无玉盌冰。\n奈此人间诸热恼，一杯清茗属高僧。",
        "dynasty": "宋",
        "collection_info": null
    },
    {
        "title": "乙亥立春夜雨平旦大雪",
        "author": "王庭珪",
        "content": "青帝重扃夜半开，先驱雷雨下天来。\n千门万户春风入，小院高楼乐事回。\n但喜新年逢瑞雪，不知平地有瑶台。\n杜陵远客多愁思，忽忆两京初发梅。",
        "dynasty": "宋",
        "collection_info": null
    },
    {
        "title": "和马德俭韵",
        "author": "王庭珪",
        "content": "两苏共赋灵芝句，知是君家矍铄翁。\n门巷偶邻三径竹，功名当柱五溪铜。\n似闻四海尘初静，犹恐扁舟兴未穷。\n螺子江边无久滞，亦宜抟翮上晴空。",
        "dynasty": "宋",
        "collection_info": null
    },
    {
        "title": "刘时举主簿相别三十年忽相遇于沅湘之间古夜郎郡也郡素窘俸馈不继垂槖而归相聚月余赋诗为别",
        "author": "王庭珪",
        "content": "谪仙适窜夜郎道，主簿归从飞鸟边。\n但喜骑驴得佳句，忽忘挥麈是何年。\n且将肚束三条篾，敢望腰纒十万钱。\n剩斩湘南几竿竹，他时分我钓鱼船。",
        "dynasty": "宋",
        "collection_info": null
    },
    {
        "title": "早春怀叶观察",
        "author": "王庭珪",
        "content": "门前江水有春声，鹭浴沙汀照眼明。\n诗律未堪传乐府，酒兵聊且下愁城。\n无穷涧草争青出，自在岩花绝壁生。\n忽忆江南护戎老，晴窗磨墨听新莺。",
        "dynasty": "宋",
        "collection_info": null
    },
    {
        "title": "送頔子还庐陵",
        "author": "王庭珪",
        "content": "东归未办武陵舟，送汝翻成一段愁。\n雪点敝裘骑瘦马，春寒几日到荆州。\n湖山天阔洞庭野，吴楚月明黄鹤楼。\n莫苦回瞻白云岭，是行聊学子长游。",
        "dynasty": "宋",
        "collection_info": null
    },
    {
        "title": "次韵叶起商杨茂之",
        "author": "王庭珪",
        "content": "池塘春草年年绿，笔力千钧挽莫回。\n南国遗骚拾兰芷，西湖体雪禁梨梅。\n穷途言咏颇寒窘，治世音声无怨哀。\n一览巨编真雅唱，秀苗奇特出荒莱。",
        "dynasty": "宋",
        "collection_info": null
    },
    {
        "title": "次韵酬祝彦直",
        "author": "王庭珪",
        "content": "矍铄犹能一据鞍，将军虽老未甘闲。\n谬携鱼目投龙颔，正类蒹葭倚玉山。\n词力倒倾江汉底，光芒今射斗牛间。\n珠玑赠我应难久，却恐风雷夜掣还。",
        "dynasty": "宋",
        "collection_info": null
    },
    {
        "title": "李守拉登谯门观修城",
        "author": "王庭珪",
        "content": "忽见金汤峙塞垣，丽谯雄冠楚山川。\n门开下瞰双溪水，壁立新磨万丈砖。\n招抚番夷应有术，折衝罇俎正临边。\n边头卧鼓休戈甲，坐对春风理管弦。",
        "dynasty": "宋",
        "collection_info": null
    },
    {
        "title": "次韵李宜仲见怀朱崖夜郎二逐客",
        "author": "王庭珪",
        "content": "不因贵贱识交情，此段当令后辈倾。\n三友一龙吾作尾，同时四海孰为兄。\n殊方少客通南北，厚禄无书访死生。\n万里归期应可指，九衢先听卖钗声。",
        "dynasty": "宋",
        "collection_info": null
    },
    {
        "title": "辰州僻远乙亥十二月方闻秦太师病忽蒙恩自便始知其死作诗悲之",
        "author": "王庭珪",
        "content": "辰州更在武陵西，每望长安信息希。\n二十年兴缙绅祸，一朝终失相公威。\n外人初说哥奴病，远道俄闻逐客归。\n当日弄权谁敢指，如今忆得姓依稀。",
        "dynasty": "宋",
        "collection_info": null
    },
    {
        "title": "次韵段季裕惠诗二首  其一",
        "author": "王庭珪",
        "content": "久战词场力未衰，毫端珠璧粲离离。\n气如八尺九花马，人似千年五聚龟。\n国士无双君自有，痴儿不了我先知。\n七年留滞沅湘道，忽咏青山独往诗。",
        "dynasty": "宋",
        "collection_info": null
    },
    {
        "title": "次韵段季裕惠诗二首  其二",
        "author": "王庭珪",
        "content": "谪堕西南海角边，是中乐事亦天全。\n渐闻长乐钟声近，正遇巫阳敕放年。\n客过茅蓬非率尔，诗如锦绣益飘然。\n一罇岂尽平生话，咫尺高楼起暮烟。",
        "dynasty": "宋",
        "collection_info": null
    },
    {
        "title": "次韵叶起商",
        "author": "王庭珪",
        "content": "少年携艺试东都，一鼓无成怒奋鬚。\n便把龙韬取官职，欲随鹏海混程途。\n清言自可容平子，文笔谁堪答挚虞。\n要使貂蝉出金鍪，腐儒宁不愧操觚。",
        "dynasty": "宋",
        "collection_info": null
    },
    {
        "title": "和向令制锦轩",
        "author": "王庭珪",
        "content": "大邑大官身所安，欲将何术抚创残。\n久怀利器聊堪试，正见操刀不作难。\n百里光华风俗美，一天清澹水云寛。\n剸裁大巧元无迹，血指从旁袖手观。",
        "dynasty": "宋",
        "collection_info": null
    },
    {
        "title": "次韵酬刘遂卿",
        "author": "王庭珪",
        "content": "夜郎逐客东归日，倾盖江边侧帽时。\n雾豹隐山宜自养，弓蛇落盏莫生疑。\n古今得失棋千局，湖海飘零酒一巵。\n期子崭然出头角，名场何患少人知。",
        "dynasty": "宋",
        "collection_info": null
    },
    {
        "title": "初至行在",
        "author": "王庭珪",
        "content": "望中楼阁入青冥，疑是长安旧帝城。\n千里荷花开世界，几年羁旅望神京。\n老随丹诏身犹徤，梦入华胥眼尚生。\n行尽沙河塘上路，夜深灯火识昇平。",
        "dynasty": "宋",
        "collection_info": null
    },
    {
        "title": "上殿退朝口号",
        "author": "王庭珪",
        "content": "银台南畔晓云飞，路入丹霄上紫薇。\n共看客星朝帝座，敢将汗脚踏天扉。\n遥瞻凤翼差池佀，近对龙颜咫尺威。\n自愧衣袍正蓝缕，晚来忽带御香归。",
        "dynasty": "宋",
        "collection_info": null
    },
    {
        "title": "送王舍人赴明州过阙二首  其一",
        "author": "王庭珪",
        "content": "紫泥初出大明宫，端为朝廷知弱翁。\n平地便开丞相府，乌台先跨玉花骢。\n一时治行无前辈，共喜君王记自公。\n暂假双旌临近辅，聊观海日正曈昽。",
        "dynasty": "宋",
        "collection_info": null
    },
    {
        "title": "送王舍人赴明州过阙二首  其二",
        "author": "王庭珪",
        "content": "当年玉殿校羣材，名占枢垣北斗魁。\n曾入翰林批凤尾，每瞻云气想蓬莱。\n前驱候吏千军肃，遥望天门九扇开。\n咫尺龙颜应入奏，紫霄东畔晓班催。",
        "dynasty": "宋",
        "collection_info": null
    },
    {
        "title": "次韵杨廷秀求近诗",
        "author": "王庭珪",
        "content": "闻说学诗如学仙，怪来诗思渺无边。\n自怜犹裹痴人骨，岂意妄得麻姑鞭。\n曾似千军初入阵，清于三峡夜流泉。\n只今老钝无新语，枫落吴江恐误传。",
        "dynasty": "宋",
        "collection_info": null
    },
    {
        "title": "胡邦衡移衡州用坐客段廷直韵",
        "author": "王庭珪",
        "content": "朱崖万里海为乡，百炼不屈刚为肠。\n復出光芒动星斗，定随雷雨起江湘。\n归期正待春回雁，贺客争持酒满觞。\n笑说开元丞相宅，凄凉偃月上标堂。",
        "dynasty": "宋",
        "collection_info": null
    },
    {
        "title": "次韵张子家见访惠诗",
        "author": "王庭珪",
        "content": "老去无才可致君，强从诗社立奇勋。\n忽逢天上张公子，应念台州郑广文。\n风月何尝千里隔，江山不用一钱分。\n能来鼓譟助余勇，气压淮淝百万军。",
        "dynasty": "宋",
        "collection_info": null
    },
    {
        "title": "用前韵赠别子家",
        "author": "王庭珪",
        "content": "西掖篇章自一门，君能祖袭有殊勋。\n风流前代黄花句，梦想当年紫凤文。\n月下长吟成独唱，壁间强咏共谁分。\n江头惜别多新咏，秃笔犹堪殿后军。",
        "dynasty": "宋",
        "collection_info": null
    },
    {
        "title": "送黄子默湖南机宜",
        "author": "王庭珪",
        "content": "潢池赤子弄锄耰，天子择日除元侯。\n今君去为幕下士，多材应与幄中筹。\n官弩近围临桂峒，捷书飞入未央楼。\n想当磨盾作露布，何异裴公取蔡州。",
        "dynasty": "宋",
        "collection_info": null
    },
    {
        "title": "送同年赵季成知武冈军",
        "author": "王庭珪",
        "content": "收科同日上蓬瀛，独我胡为顦顇生。\n晚节见君乘五马，前驱夹道拥千兵。\n行间峒窟烟霞静，卧听边城鼓角声。\n入境旌旗应动色，更看蛮户带刀迎。",
        "dynasty": "宋",
        "collection_info": null
    },
    {
        "title": "欧阳彦文晚始得官为边郡狱掾乃州里宿儒于其行也诗以饯之",
        "author": "王庭珪",
        "content": "往日高名动场屋，青衫未足称平生。\n一官曹掾当蛮徼，万里山河列汉营。\n顾我老无投笔志，羡君今去走边城。\n边头已卧将军鼓，早晚书来说太平。",
        "dynasty": "宋",
        "collection_info": null
    },
    {
        "title": "送赵文卿之湖南",
        "author": "王庭珪",
        "content": "霜余新雁点汀苹，愁绝送君湖水滨。\n自叹老夫如病骥，早知公子是天麟。\n渡湘怀远烟横渚，望岳题诗雨垫巾。\n想见骑驴得佳句，剩将收拾锦囊春。",
        "dynasty": "宋",
        "collection_info": null
    },
    {
        "title": "次韵张子家新除浙西抚干见寄",
        "author": "王庭珪",
        "content": "幕府官清比县僚，升沈何啻九牛毛。\n蓬蒿仲蔚今多病，湖海元龙气尚豪。\n丽句早知何水部，旧交谁记柳仪曹。\n相如属思宁迟久，不欲诙俳恐类皋。",
        "dynasty": "宋",
        "collection_info": null
    },
    {
        "title": "次韵路节推瑞香幽兰",
        "author": "王庭珪",
        "content": "君家兰玉盈阶砌，傍有熏笼锦一端。\n雅似高人来席上，幽如靓女出林间。\n芳丛欲吐新芽长，深谷知谁着眼观。\n谢氏风流元自有，更留佳客奉清欢。",
        "dynasty": "宋",
        "collection_info": null
    },
    {
        "title": "杨文发自长沙相别忽来权邑惠诗次其韵",
        "author": "王庭珪",
        "content": "湘水东边唤渡舟，湘天欲暮使人愁。\n岂期陶令来为县，应念庞公不入州。\n索我题诗今老矣，看君下笔几时休。\n论文把酒诚堪乐，莫叹罇前欠杜秋。",
        "dynasty": "宋",
        "collection_info": null
    },
    {
        "title": "次韵杨文黼",
        "author": "王庭珪",
        "content": "乌啼鹊噪竹生风，谁过柴门访病翁。\n清论逼人来亹亹，夕阳归马恨匆匆。\n遥瞻紫极黄云裏，却望长安醉眼中。\n南北车书将混一，莫嗟吾道隔西东。",
        "dynasty": "宋",
        "collection_info": null
    },
    {
        "title": "次韵黄伯思求其祖梦升墓铭跋",
        "author": "王庭珪",
        "content": "妙句高文满锦囊，坐惊蓬瓮忽生光。\n君家人物代不乏，文彩风流想未忘。\n千载运中逢太史，诸王殿下识黄香。\n江西多士传心印，又出宗支一派长。",
        "dynasty": "宋",
        "collection_info": null
    },
    {
        "title": "胡邦衡北归先寄诗二首次韵迎之  其一",
        "author": "王庭珪",
        "content": "无何真是本来乡，莫遣闲愁犯肺肠。\n会见栋梁扶大厦，不将文字弔沈湘。\n挥毫未辩银为管，沽酒奚须玉作觞。\n双竹端能作奇瑞，衡人宜护竹间堂。",
        "dynasty": "宋",
        "collection_info": null
    },
    {
        "title": "胡邦衡北归先寄诗二首次韵迎之  其二",
        "author": "王庭珪",
        "content": "当年大册撼天扉，圣主今呼逐客归。\n应是风云乘此会，便令鹓鹭着行飞。\n久埋剑气衝星气，暂裂荷衣换锦衣。\n稳上丹墀踏龙尾，九霞光裏望晨晖。",
        "dynasty": "宋",
        "collection_info": null
    },
    {
        "title": "和吴思道韵寄郭德耘",
        "author": "王庭珪",
        "content": "乱后交游半不闻，天涯沦落始逢君。\n黔南可怪无驴养，冀北遂当空马羣。\n尚使高才淹管库，忽传佳句吐烟云。\n十年讐校金銮殿，依旧无毡似广文。",
        "dynasty": "宋",
        "collection_info": null
    },
    {
        "title": "左世绩妙年登第而飘泊遐荒十年不得调盖尝以事忤权贵今公道方开始欲仕进索余赋诗",
        "author": "王庭珪",
        "content": "射策枫庭最妙年，九衢争看若登仙。\n乘鸾岂慕天边贵，失马方知塞上贤。\n华毂朱轮多覆辙，高门大屋尚修椽。\n如今相国开公道，此诗他时亦盛传。",
        "dynasty": "宋",
        "collection_info": null
    },
    {
        "title": "次韵酬周孟觉",
        "author": "王庭珪",
        "content": "看铸铜人能几何，相逢重得復摩挲。\n江山如画风流在，城郭空惊岁月多。\n岂谓今朝闻正始，更翻新律似元和。\n思君夜久犹竚立，月上松梢映绿萝。",
        "dynasty": "宋",
        "collection_info": null
    },
    {
        "title": "闻梁养源归卧病未出作诗问之",
        "author": "王庭珪",
        "content": "试访伯鸾强徤不，但传烟渚有归舟。\n欲闻大士一转语，为洗南荣十日愁。\n青壁万寻人似玉，碧云千里月垂鈎。\n我如堪问维摩病，狮子坐中无此流。",
        "dynasty": "宋",
        "collection_info": null
    },
    {
        "title": "送頔子归庐陵",
        "author": "王庭珪",
        "content": "西风吹我梦魂惊，送子东归无限情。\n好往沅湘探奇绝，远看衡岳正峥嵘。\n黄昏渡口呼船急，后夜江头望月明。\n能把愁心寄明月，云开时到夜郎城。",
        "dynasty": "宋",
        "collection_info": null
    },
    {
        "title": "送黄介可",
        "author": "王庭珪",
        "content": "漳川螺浦共家乡，醉墨题诗尚挂墙。\n天末异时怀李白，风流谁復数真长。\n那知此日长江簿，即是昔时江夏黄。\n鹏背知横几千里，棘间何地可回翔。",
        "dynasty": "宋",
        "collection_info": null
    },
    {
        "title": "谢同年赵季成通判见访",
        "author": "王庭珪",
        "content": "一梦惊回四十年，昇平楼下听胪传。\n共攀玉兔月中桂，认得铜驼陌上仙。\n忽遇旗旄行县邑，先驱貔虎访林泉。\n王孙自是经纶手，容我沧江卧钓船。",
        "dynasty": "宋",
        "collection_info": null
    },
    {
        "title": "送刘克强再赴殿试",
        "author": "王庭珪",
        "content": "闻道田西刘克强，年来犹自读书忙。\n生平万卷非无用，岁晚一官聊足偿。\n曾捲笏袍还圣主，重携笔札试明光。\n汉庭射策推诸老，更看公孙独擅场。",
        "dynasty": "宋",
        "collection_info": null
    },
    {
        "title": "颐轩",
        "author": "王庭珪",
        "content": "门外红尘走客车，闭门风月下檐隅。\n南山雾雨宜藏豹，东海龙刍试秣驹。\n竹几蒲团消永日，铜炉纸帐梦清都。\n灵龟隐处无人识，似置寒冰在玉壶。",
        "dynasty": "宋",
        "collection_info": null
    },
    {
        "title": "题青桂亭",
        "author": "王庭珪",
        "content": "天上犀枝玉蘂秋，何年桂子落岩幽。\n庭前忽生两好树，檐外突出双青虬。\n九里香飘吹梦断，十分圆影暮云收。\n他时合抱重来看，不是玄都观裏游。",
        "dynasty": "宋",
        "collection_info": null
    },
    {
        "title": "和刘乔卿雪诗",
        "author": "王庭珪",
        "content": "柴门忽启玉为关，疑是新移海上山。\n野寺僧居银窟裏，广寒宫在月明间。\n老农击鼓迎丰歳，紫极吹箫近帝寰。\n腊后东风将解冻，已看峰顶露孱颜。",
        "dynasty": "宋",
        "collection_info": null
    },
    {
        "title": "中夜起坐惜春亭月照酴醿清香郁然因成四韵",
        "author": "王庭珪",
        "content": "袖手归来避世尘，酴醿对坐惜余春。\n靓粧不入市廛眼，幽韵只应邱壑人。\n醉唤江梅君益友，力移亭竹我比邻。\n天公着意怜诗客，月色西窗一夜新。",
        "dynasty": "宋",
        "collection_info": null
    },
    {
        "title": "任子严凌风阁",
        "author": "王庭珪",
        "content": "朱帘下瞰梅花发，百尺梢头挂玉鈎。\n人在半天攀玉蕊，山如方丈接瀛洲。\n曾留深夜乘鸾女，相对谁家却月楼。\n将此层轩拟东阁，正缘诗兴似扬州。",
        "dynasty": "宋",
        "collection_info": null
    },
    {
        "title": "杨文发将趍行朝辄用所惠诗次韵一首赠别",
        "author": "王庭珪",
        "content": "欲赠初无金错刀，待凭巧冶铸豪曹。\n公家勋业麒麟上，国史声名泰华高。\n已见郎君如玉树，便为名士读离骚。\n甄逢他日惊人去，标目须经大手襃。",
        "dynasty": "宋",
        "collection_info": null
    },
    {
        "title": "寄聂贲远",
        "author": "王庭珪",
        "content": "褒勋新命日边传，万户重封眷愈专。\n山海尽笼天下货，江淮流出地中钱。\n时平麟瑞三千歳，梦恊熊祥五百年。\n富国自能跻寿域，宁论齐相海王篇。",
        "dynasty": "宋",
        "collection_info": null
    },
    {
        "title": "张绍祖双秀亭",
        "author": "王庭珪",
        "content": "义山山下三丞相，门倚山光照户庭。\n盛事流传千载后，寒空高并两峰青。\n双崖过雨好云气，绝壁参天列画屏。\n更羡君家亭子近，细听泉溜响泠泠。",
        "dynasty": "宋",
        "collection_info": null
    },
    {
        "title": "题竹溪读书堂",
        "author": "王庭珪",
        "content": "竹外溪边沙石幽，欲招诗客赋临流。\n万竿深锁藏书屋，百丈清潭遶橘州。\n千里水烟渔唱晚，一堂风月暮云收。\n何当挽取六君子，占此佳名作胜游。",
        "dynasty": "宋",
        "collection_info": null
    },
    {
        "title": "扶疏堂",
        "author": "王庭珪",
        "content": "碧草深林遶一区，何年开径洗烟芜。\n晨光浮动三竿日，古木阴森十万夫。\n静爱长松梢月色，绝无凡卉蔽檐隅。\n残枝败叶风吹尽，帘捲山尖好画图。",
        "dynasty": "宋",
        "collection_info": null
    },
    {
        "title": "和曾英发见访惠诗二首  其一",
        "author": "王庭珪",
        "content": "陋巷谁过马粪王，一经题品自芬芳。\n桃花流水春犹浅，茗椀薫炉话更长。\n千里夙期衝雨霁，十年闲事入篇章。\n明朝未免成离恨，莫苦吟诗作许忙。",
        "dynasty": "宋",
        "collection_info": null
    },
    {
        "title": "和曾英发见访惠诗二首  其二",
        "author": "王庭珪",
        "content": "宴坐壶中日月闲，相逢无復话吴山。\n如君岂是哙等伍，置我当容平子间。\n喜遇故人持节钺，犹能跋马问荆菅。\n扁舟后会重寻处，更刺滩头转一湾。",
        "dynasty": "宋",
        "collection_info": null
    },
    {
        "title": "别后再和一首",
        "author": "王庭珪",
        "content": "平昔高谈古帝王，到今春草几时芳。\n挥毫欲上三千牍，拆袜初无一寸长。\n亹亹逼人逢此意，匆匆下语不成章。\n归来闭阁焚香坐，端为思君聊復忙。",
        "dynasty": "宋",
        "collection_info": null
    },
    {
        "title": "谒魏彦成郎中",
        "author": "王庭珪",
        "content": "病夫投老入城闉，到处逢人说使君。\n岂料骑驴衝大尹，政须扛鼎识奇文。\n池生春草何曾梦，枫落吴江误所闻。\n更愿兼收湖海士，当令冀北马空羣。",
        "dynasty": "宋",
        "collection_info": null
    },
    {
        "title": "王主簿清暑阁",
        "author": "王庭珪",
        "content": "冒暑贪程作热官，何如避暑得清安。\n轻阴画出三湘境，爽气能为六月寒。\n自有薫风生屋角，不须纤手捧冰盘。\n阑干半倚红尘外，卧听江声泻碧湍。",
        "dynasty": "宋",
        "collection_info": null
    },
    {
        "title": "段廷瑞四美堂",
        "author": "王庭珪",
        "content": "风月江山何处无，良辰乐事古难俱。\n其间景物从来美，此美天然画不如。\n莫唱黄鸡催晓曲，且听青鸟劝提壶。\n暮云收尽朱帘捲，四者横陈献坐隅。",
        "dynasty": "宋",
        "collection_info": null
    },
    {
        "title": "次韵周穆卿教授兼简黄元授司户",
        "author": "王庭珪",
        "content": "尝记枫宸赐异恩，同时人物亦诜诜。\n从前百事不挂眼，初得微官便退身。\n教授才华欺蜀锦，参军诗句似唐人。\n中兴勋业归公等，顾我徒为避世民。",
        "dynasty": "宋",
        "collection_info": null
    },
    {
        "title": "读晋史偶书",
        "author": "王庭珪",
        "content": "夷甫清谈万事虚，阮宣亹亹定何如。\n䱥鱼虾鲊方乘献，豆粥萍韲立可须。\n柱石莫倾人栋宇，纤儿撞坏好家居。\n扬州丧败将谁咎，犹自空中咄咄书。",
        "dynasty": "宋",
        "collection_info": null
    },
    {
        "title": "次韵赠随上人",
        "author": "王庭珪",
        "content": "扣门衲子诵诗声，双脚行纒拄杖轻。\n何处参同得消息，便能作句吐新清。\n高僧着意游湖海，逐客从谁匿姓名。\n试听窟中狮子吼，未应断尽野牛鸣。",
        "dynasty": "宋",
        "collection_info": null
    },
    {
        "title": "送李仲文赴省试",
        "author": "王庭珪",
        "content": "何人解荐相如赋，狗盗鸡鸣岂此流。\n壮志未登龙虎榜，荐书重入帝王州。\n烟生渔浦雁初下，月满江楼雾已收。\n早晚书来闻好语，沙头春晚望归舟。",
        "dynasty": "宋",
        "collection_info": null
    },
    {
        "title": "谢梁亷济运使见访",
        "author": "王庭珪",
        "content": "夜向天边识使星，使星光近少微明。\n朱轮疑自丹霄落，陋巷忽闻骢马鸣。\n台下霜威惊草木，山间旌旆烁檐楹。\n惭无櫑具衣冠伟，久服西都暴胜名。",
        "dynasty": "宋",
        "collection_info": null
    },
    {
        "title": "离行在别胡舍人",
        "author": "王庭珪",
        "content": "几年南亩把锄犂，尺一呼来上玉墀。\n未有涓尘答明主，只思耕钓乐清时。\n着鞭不惯朝骑马，击钵犹能夜读诗。\n回想都城春色裏，看公谈笑定边陲。",
        "dynasty": "宋",
        "collection_info": null
    },
    {
        "title": "生日周公予惠诗次韵",
        "author": "王庭珪",
        "content": "皇天何时生此汉，六十年前歳遇庚。\n不使声名惊四海，未教文阵扫千兵。\n如今只作痴顽老，晚节犹干造化情。\n每辱雕章勤剪拂，胜驱斗酒下愁城。",
        "dynasty": "宋",
        "collection_info": null
    },
    {
        "title": "资深堂",
        "author": "王庭珪",
        "content": "至深无象本强名，不可言传着耳听。\n克己独称回好学，问诗唯有鲤趋庭。\n会须绝倒闻谈道，更看鼎来能说经。\n欲造渊源应此得，百川终使贯沧溟。",
        "dynasty": "宋",
        "collection_info": null
    },
    {
        "title": "清晖亭",
        "author": "王庭珪",
        "content": "画檐雪壁眺前溪，溪外羣峰碧四围。\n日上林梢增秀色，珠生潭底护长堤。\n落霞孤鹜真奇境，捉笔题诗无此词。\n拟就江山觅佳句，更须春草梦回时。",
        "dynasty": "宋",
        "collection_info": null
    },
    {
        "title": "次韵欧阳广明以诗送钵盂",
        "author": "王庭珪",
        "content": "方丈盈前送八珍，山人不是此中人。\n试寻僧钵斋厨近，更喜园官菜把新。\n秋满城头看落叶，风吹酒面已生鳞。\n何时共过溪边寺，雪夜扁舟发兴频。",
        "dynasty": "宋",
        "collection_info": null
    },
    {
        "title": "次韵欧阳广明",
        "author": "王庭珪",
        "content": "半盂香饭敌猩唇，羮芋菹盐度几春。\n坐倚蒲团听粥鼓，晓擎花雨供天人。\n庾郎三韭徒多品，颜巷一瓢真绝伦。\n邑犬狺狺尚羣吠，隔篱安得近吾身。",
        "dynasty": "宋",
        "collection_info": null
    },
    {
        "title": "次韵刘唐卿",
        "author": "王庭珪",
        "content": "看铸铜人五百年，摩挲已是落因缘。\n洛州司马老方遇，梁苑词人晚见延。\n稚子诗书聊可喜，荒村草木亦堪怜。\n庞公要说无生话，儿女团栾在眼前。",
        "dynasty": "宋",
        "collection_info": null
    },
    {
        "title": "雪中访胡次鱼因览新诗次其韵",
        "author": "王庭珪",
        "content": "天涯流落与谁同，雅什重闻正始风。\n文阵向来无敌手，诗坛今孰敢论功。\n郢中遗唱人难和，冀北成羣马遂空。\n接屋同邻江上寺，过从犹幸不匆匆。",
        "dynasty": "宋",
        "collection_info": null
    },
    {
        "title": "和王彦谟县尉二首  其一",
        "author": "王庭珪",
        "content": "耳厌钲鼙处处喧，此时犹得卧邱园。\n负材磥砢几无用，旧业荒凉半不存。\n嗟古英雄多朽骨，览君词翰可招魂。\n济川政要艅艎急，樗散何因被选抡。",
        "dynasty": "宋",
        "collection_info": null
    },
    {
        "title": "和王彦谟县尉二首  其二",
        "author": "王庭珪",
        "content": "虎豹相传王氏门，风流千载识遗昆。\n吟诗作赋取高第，插羽鸣弓待报恩。\n寇贼渐平妖破胆，烟尘犹起客销魂。\n山城诗酒方为乐，岂料西归席未温。",
        "dynasty": "宋",
        "collection_info": null
    },
    {
        "title": "次韵常德府葛倅见寄",
        "author": "王庭珪",
        "content": "武陵节钺控湘西，通守仍兼把一麾。\n玉帐静谈千里月，铜符遥镇五溪夷。\n漂流欲识荆州面，饥渇正如桑下儿。\n仰止门墙诉羁旅，穷愁那復有佳词。",
        "dynasty": "宋",
        "collection_info": null
    },
    {
        "title": "和王彦休",
        "author": "王庭珪",
        "content": "书成欲奏未央宫，起废鍼盲略异同。\n已就外车传服氏，应曾綵笔梦文通。\n且观落纸惊回鳯，莫叹摩天欠阿鸿。\n宿学暮年方发策，菑川重看一衰翁。",
        "dynasty": "宋",
        "collection_info": null
    },
    {
        "title": "夜读唐鑑有作",
        "author": "王庭珪",
        "content": "开元贞观承平后，羣盗纵横似撒沙。\n可惜君王自神武，不知卢杞是姦邪。\n瓜分叛将根仍蔓，鼎付哥奴祸已芽。\n不有汾阳功第一，孰能谈笑定中华。",
        "dynasty": "宋",
        "collection_info": null
    },
    {
        "title": "次韵蔡德亿年闻子规",
        "author": "王庭珪",
        "content": "逐客思归正倦闻，三更枝上月微昏。\n一声梦断湘山曲，千古空余马足痕。\n东郭虽无扬子宅，西枝应有少陵村。\n不须宋玉怜憔悴，招得骚人几许魂。",
        "dynasty": "宋",
        "collection_info": null
    },
    {
        "title": "赠胡绍立",
        "author": "王庭珪",
        "content": "忆昔乌蛮绝塞亭，巴娘歌罢月三更。\n重寻湘水江边路，又见萧滩榜上名。\n此去飞腾对天陛，不应顦顇困书生。\n将军三战成功后，未数焚舟老孟明。",
        "dynasty": "宋",
        "collection_info": null
    },
    {
        "title": "送项直卿赴省",
        "author": "王庭珪",
        "content": "逐客归来访里闾，后生文彩益增奇。\n低头见子如东野，满耳闻人说项斯。\n果有高名动场屋，行观大策对丹墀。\n亲闱日望泥金信，报我仍须寄好诗。",
        "dynasty": "宋",
        "collection_info": null
    },
    {
        "title": "刘大虚作十花词相示復以诗来有求挥斤之句兼简中问仆无恙吠犬不为灾次韵一首奉酬",
        "author": "王庭珪",
        "content": "新词蔼蔼吐春云，清似金炉百和焚。\n白雪固宜招吠犬，真雷岂比聚飞蚊。\n陶潜赋就归何处，李白诗成思不羣。\n君是广寒修月手，顾予安敢强施斤。",
        "dynasty": "宋",
        "collection_info": null
    },
    {
        "title": "次韵董体仁参政",
        "author": "王庭珪",
        "content": "雷雨何年下九天，公为舟楫济长川。\n涸鳞亦逐龙蛇动，异气先衝牛斗边。\n总谓相君扶帝力，忽传飞诏落岩前。\n但随一气洪钧转，造物岂知然不然。",
        "dynasty": "宋",
        "collection_info": null
    },
    {
        "title": "次韵李昌龄以诗督景贤堂诗",
        "author": "王庭珪",
        "content": "欲医诗病了无方，怅望黄州旧雪堂。\n歳月易奔梭一掷，文章徒费纸千张。\n相如赋丽终迟思，李广兵微未得当。\n句律年来亦如此，收功何以得鹰扬。",
        "dynasty": "宋",
        "collection_info": null
    },
    {
        "title": "宋英臣景贤堂",
        "author": "王庭珪",
        "content": "当涂人物尽豪英，平日相逢眼自青。\n倾盖欲交天下士，披云如仰斗间星。\n向来道义多耆旧，尚有风流继典刑。\n更待里门容驷马，不应空顶佛名经。",
        "dynasty": "宋",
        "collection_info": null
    },
    {
        "title": "刘君鼎主簿登第累年家贫犹待阙欲游章贡谒梁提刑作诗送之",
        "author": "王庭珪",
        "content": "收科天陛几年余，犹似扬雄寂寞居。\n霄汉又生新羽翼，侯门应许曳长裾。\n暂游岭海非凡客，却上蓬瀛行秘书。\n何日扁舟下螺浦，会看丹诏有新除。",
        "dynasty": "宋",
        "collection_info": null
    },
    {
        "title": "送刘简之兄弟赴省",
        "author": "王庭珪",
        "content": "弟兄连榜俱高荐，正遇龙飞急诏求。\n兰省深严清禁近，丹梯曾上广寒游。\n岂惟一举两黄鹄，便好同修五凤楼。\n草绿江南旧行路，春风归马控双虬。",
        "dynasty": "宋",
        "collection_info": null
    },
    {
        "title": "谢向提刑见访  其一",
        "author": "王庭珪",
        "content": "夜郎逐客遇生还，秘阁老翁来扣关。\n坐听犀挥妙言语，惭非櫑具伟衣冠。\n高名业已照六合，贱子穷当隐半山。\n陆纳家风元冷澹，口将茶果荐杯盘。",
        "dynasty": "宋",
        "collection_info": null
    },
    {
        "title": "谢向提刑见访  其二",
        "author": "王庭珪",
        "content": "渡湘千里忆分携，因诵痴儿不了诗。\n送我出门还作恶，今朝会面岂前期。\n乐天独往青山日，裴相闲居绿野时。\n从此功名恐相逼，伊山安得久栖迟。",
        "dynasty": "宋",
        "collection_info": null
    },
    {
        "title": "送魏彦成赴召",
        "author": "王庭珪",
        "content": "一骑追锋下九重，手持丹诏紫泥封。\n君王夜半应前席，郡国名高莫说功。\n民吏不须留召父，朝廷久已知弱翁。\n还如汉室中兴相，治行于今有祖风。",
        "dynasty": "宋",
        "collection_info": null
    },
    {
        "title": "魏彦成座上忽见擒至吉水贼奉呈彦成",
        "author": "王庭珪",
        "content": "城上啼乌晓欲狂，楼前争看捷旗黄。\n略驱部曲千余骑，不折将军半段枪。\n乐土异时为贼窟，太平今日有官方。\n弱翁治行今如此，何待天边下凤凰。",
        "dynasty": "宋",
        "collection_info": null
    },
    {
        "title": "西园探梅三首  其一",
        "author": "王庭珪",
        "content": "俯窥溪影忽横斜，仰看寒梅已放花。\n未觉东风吹水面，早惊春色到天涯。\n年时肌骨瘦如许，日暮烟云薄不遮。\n折得一枝归静院，夜深玉颊照窗纱。",
        "dynasty": "宋",
        "collection_info": null
    },
    {
        "title": "西园探梅三首  其二",
        "author": "王庭珪",
        "content": "东阁官梅未有诗，竹林斜出两三枝。\n临风玉面如相识，残雪江头想更奇。\n立尽小桥溪上影，谁将清调笛中吹。\n犯寒倾倒先春色，万木寒凝冻不知。",
        "dynasty": "宋",
        "collection_info": null
    },
    {
        "title": "西园探梅三首  其三",
        "author": "王庭珪",
        "content": "一株斜压半檐茅，索笑谁堪着句嘲。\n风度暗香浮远水，枝回嫩绿到新梢。\n冰生处子精神外，玉立天涯雪月交。\n吟处不须歌酒涴，柴门谁许野僧敲。",
        "dynasty": "宋",
        "collection_info": null
    },
    {
        "title": "次韵刘景明寄诗求近作",
        "author": "王庭珪",
        "content": "道边垂柳绿阴阴，马上携书阅古今。\n陋巷岂无人载酒，他乡谁是子知音。\n鲲鹏未化风云外，江海相思歳月深。\n远寄雕章觅新句，穷愁唯有苦寒吟。",
        "dynasty": "宋",
        "collection_info": null
    },
    {
        "title": "外孙刘子野游学南安纔归数日又告行匆匆赠以一诗为别且以勉之",
        "author": "王庭珪",
        "content": "九十庞眉老舅翁，暂时见汝又西东。\n举头共看天边月，刮目知非吴下蒙。\n学至超然应自解，诗唯穷者乃能工。\n太阿锻尽山中铁，始得光芒倚碧穹。",
        "dynasty": "宋",
        "collection_info": null
    },
    {
        "title": "送刘天游益明赴省",
        "author": "王庭珪",
        "content": "两骥腾风上九垓，瑶林琼树绝纤埃。\n行观海运几千里，坐待春惊二月雷。\n霹雳一声天外响，婆娑双桂月中开。\n老翁日望长安信，报喜泥金早寄回。",
        "dynasty": "宋",
        "collection_info": null
    },
    {
        "title": "次韵曾英发",
        "author": "王庭珪",
        "content": "泮水桥边不记年，后来谁復敢争先。\n襄阳耆旧今无在，江左风流寂不传。\n穷巷闭门佳客至，新诗照壁夜光悬。\n未应晚节嗟流滞，三子青袍慰眼前。",
        "dynasty": "宋",
        "collection_info": null
    },
    {
        "title": "酬梁宰惠游永新百韵诗",
        "author": "王庭珪",
        "content": "闻君跋马禾川道，攀𩍐遗民识辔环。\n满野悲风蟠蔓草，数声渔笛下汀湾。\n云藏甘露峰头寺，路接青湘雨后山。\n触思便能成百韵，偶题僧壁不须删。",
        "dynasty": "宋",
        "collection_info": null
    },
    {
        "title": "谢郭运干见访",
        "author": "王庭珪",
        "content": "穷巷俄留长者缰，清风入户竹生光。\n不嫌茅屋绝低小，来坐松阴移晚凉。\n南国诸侯老宾客，西湖六一旧家乡。\n锦囊剩拾诗千首，他日还思颍水傍。",
        "dynasty": "宋",
        "collection_info": null
    },
    {
        "title": "再次韵送别",
        "author": "王庭珪",
        "content": "天马从来不受缰，腾云注目电争光。\n心如银汉纤尘静，气逼金盘晓露凉。\n妙语织成文绣段，扁舟刺入水云乡。\n朝天便若登仙去，驺驭何人得侍傍。",
        "dynasty": "宋",
        "collection_info": null
    },
    {
        "title": "次韵刘子方喜雪",
        "author": "王庭珪",
        "content": "万木寒痴冻不苏，六花争巧出枯株。\n天将平地开银阙，人似清冰在玉壶。\n未见囓毡持汉节，徒闻穿履待公车。\n月边恐有瑶台路，拟欲凌空谒帝居。",
        "dynasty": "宋",
        "collection_info": null
    },
    {
        "title": "怀故人留题",
        "author": "王庭珪",
        "content": "桃李无言对斜日，可堪回首一凄然。\n子云投阁知何在，太白骑鲸已上天。\n春蚓秋蛇留败壁，金鈎玉带锁寒烟。\n人行古木横塘路，门掩长江上水船。",
        "dynasty": "宋",
        "collection_info": null
    },
    {
        "title": "次韵王秀才",
        "author": "王庭珪",
        "content": "怒髮衝冠忘指瑕，要能全璧始还家。\n闭门且任蓬蒿长，落笔当令绮绣华。\n丽句美如青玉案，明珠深贮绛囊纱。\n爱君年少已如许，他日相逢未可涯。",
        "dynasty": "宋",
        "collection_info": null
    },
    {
        "title": "波光亭",
        "author": "王庭珪",
        "content": "遶亭春水縠纹生，拍岸风微镜面平。\n日破浪花摇柱础，影浮山翠落檐楹。\n鱼跳莲叶东西动，月涌金盆表裏明。\n夜久光凝收绿净，冷涵星汉逼人清。",
        "dynasty": "宋",
        "collection_info": null
    },
    {
        "title": "酴醿",
        "author": "王庭珪",
        "content": "百花狼藉点青苔，始见酴醿烂漫开。\n虢国朝天嫌粉污，唐昌夜月恐仙来。\n寒梅胜韵聊堪友，秾李凡姿讵敢陪。\n便欲乘风凌倒影，醉寻香径上瑶台。",
        "dynasty": "宋",
        "collection_info": null
    },
    {
        "title": "和黄元授送赵敦本赴万安宰",
        "author": "王庭珪",
        "content": "欲救斯民病久尫，想君家谱有奇方。\n但须去恶犹去草，要使牧人如牧羊。\n正值雕残经寇乱，还思激烈咏时康。\n当年手种闲桃李，今日成阴总类棠。",
        "dynasty": "宋",
        "collection_info": null
    },
    {
        "title": "和元授闵旱",
        "author": "王庭珪",
        "content": "旱魃凌空气愈炎，断无微雨应时霑。\n正忧龙卧深蟠水，安得江声碎泻檐。\n禾黍似堪供野火，妇姑犹拟共腰镰。\n此时政要调元手，谁作商霖慰具瞻。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其一",
        "author": "王庭珪",
        "content": "平昔无才可致君，此生何处欲超羣。\n今逢四海干戈动，犹得山间卧白云。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其二",
        "author": "王庭珪",
        "content": "偶携琴剑入山来，惊觉高僧定裏回。\n扶下绳床始开眼，嗔人马迹涴苍苔。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其三",
        "author": "王庭珪",
        "content": "幡竿插入千岩底，鸟语飞来绝壁间。\n洞口行人迷处所，不知钟梵锁孱颜。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其四",
        "author": "王庭珪",
        "content": "山腰危殿倚青葱，知是云峰第几重。\n恐有书生来问道，为凭轻打饭前钟。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其五",
        "author": "王庭珪",
        "content": "奇峰削出青莲蕚，远溜萦回碧玉环。\n气接混茫藏句法，不知谁与破天悭。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其六",
        "author": "王庭珪",
        "content": "洞裏花开透碧霄，溪横三绕赤栏桥。\n他年桥断人迷路，咫尺山源万里遥。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其七",
        "author": "王庭珪",
        "content": "昔人骑鹤岭头归，应有仙居在翠微。\n绝壁苍藤无处问，时闻清唳掲云飞。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其八",
        "author": "王庭珪",
        "content": "破腊山桃已盛开，飞花无数点青苔。\n莫教流出前溪去，引得鱼舟入洞来。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其九",
        "author": "王庭珪",
        "content": "岩下逢人说乱离，十年眼底厌旌旗。\n边尘復暗江南路，堪羡山僧总不知。",
        "dynasty": "宋",
        "collection_info": null
    },
    {
        "title": "建炎己酉十二月五日避乱鸽湖山十绝句  其一○",
        "author": "王庭珪",
        "content": "伟岸棱棱似立朝，巍峨冠剑想风标。\n可怜有貌无肝胆，何用昂然近紫霄。",
        "dynasty": "宋",
        "collection_info": null
    },
    {
        "title": "次韵赠周师禹二首  其一",
        "author": "王庭珪",
        "content": "山中自有陶宏景，窗外谁呼祁孔宾。\n不敢移文约周子，升沈共作太平人。",
        "dynasty": "宋",
        "collection_info": null
    },
    {
        "title": "次韵赠周师禹二首  其二",
        "author": "王庭珪",
        "content": "昼卧柴门打不开，相逢未识济川才。\n那知此夜闻猿处，忽有新诗随雁来。",
        "dynasty": "宋",
        "collection_info": null
    },
    {
        "title": "赠李子安",
        "author": "王庭珪",
        "content": "穷居未有四立壁，负郭兼无二顷田。\n拟斸云根结茅屋，不知谁赠买山钱。",
        "dynasty": "宋",
        "collection_info": null
    },
    {
        "title": "次韵高秀才",
        "author": "王庭珪",
        "content": "腊尽梅花落不停，笛声孤起不堪听。\n且留溪影弄清浅，更看残英动晓星。",
        "dynasty": "宋",
        "collection_info": null
    },
    {
        "title": "赠松庵僧",
        "author": "王庭珪",
        "content": "庵在深村翠岭坳，狂风捲尽屋头茅。\n断椽破壁何时理，卧看松阴月转梢。",
        "dynasty": "宋",
        "collection_info": null
    },
    {
        "title": "和郑元清同游殷仲堪读书台二首  其一",
        "author": "王庭珪",
        "content": "晋国衣冠扫地空，渔歌长在水云中。\n倚栏欲问兴亡事，木末琉璃坠晓风。",
        "dynasty": "宋",
        "collection_info": null
    },
    {
        "title": "和郑元清同游殷仲堪读书台二首  其二",
        "author": "王庭珪",
        "content": "池上高台倚碧空，郡楼相对出烟中。\n读书太守今何在，寂寞无人继此风。",
        "dynasty": "宋",
        "collection_info": null
    },
    {
        "title": "梁道人借示丹经数册阅未遍辄告行归其书赠之以诗二首  其一",
        "author": "王庭珪",
        "content": "丹经汗损几车牛，奥意难从纸上搜。\n相见纒腰无十万，待看骑鹤上扬州。",
        "dynasty": "宋",
        "collection_info": null
    },
    {
        "title": "梁道人借示丹经数册阅未遍辄告行归其书赠之以诗二首  其二",
        "author": "王庭珪",
        "content": "夜半沧溟看日头，忽闻风雨下层楼。\n却寻双径朝金阙，又跨苍龙海上游。",
        "dynasty": "宋",
        "collection_info": null
    },
    {
        "title": "谢彭仲寛惠小茶磨并仙茅二首  其一",
        "author": "王庭珪",
        "content": "踏梯割得紫云归，琢就双轮半尺围。\n晴日午窗新睡起，掌中轻转雪花飞。",
        "dynasty": "宋",
        "collection_info": null
    },
    {
        "title": "谢彭仲寛惠小茶磨并仙茅二首  其二",
        "author": "王庭珪",
        "content": "梦具白鸡犹不死，胸吞赤凤得长生。\n向来未识仙茅草，误向松根采茯苓。",
        "dynasty": "宋",
        "collection_info": null
    },
    {
        "title": "次韵魏伯元",
        "author": "王庭珪",
        "content": "公荣自可不与饮，子美何时得细论。\n正遇题舆陈仲举，岂容无礼灌将军。",
        "dynasty": "宋",
        "collection_info": null
    },
    {
        "title": "侯大渊惠花",
        "author": "王庭珪",
        "content": "扬州庙下子规啼，曾看花开万玉妃。\n二十四桥明月夜，春风十里捲帘时。",
        "dynasty": "宋",
        "collection_info": null
    },
    {
        "title": "和读书台入夜即事二首  其一",
        "author": "王庭珪",
        "content": "池底星光箇箇添，半鈎斜月吐纤纤。\n数声寒笛西风下，人在朱楼捲暮帘。",
        "dynasty": "宋",
        "collection_info": null
    },
    {
        "title": "和读书台入夜即事二首  其二",
        "author": "王庭珪",
        "content": "云捲寒蟾玉晕添，嫦娥遥想鬓毛纤。\n此时清境非人世，要望烟霄不下帘。",
        "dynasty": "宋",
        "collection_info": null
    },
    {
        "title": "次韵卢赞元蒙田寺桥亭夜月",
        "author": "王庭珪",
        "content": "青版桥边秋月明，江风不动縠纹平。\n沙头野鹤摩天起，飞入紫霄云外鸣。",
        "dynasty": "宋",
        "collection_info": null
    },
    {
        "title": "次韵刘美中赠段居士",
        "author": "王庭珪",
        "content": "昨夜送人为太守，今朝不记是何年。\n归来一粟庵中坐，水在瓶中月在天。",
        "dynasty": "宋",
        "collection_info": null
    },
    {
        "title": "次韵赠慈书记  其一",
        "author": "王庭珪",
        "content": "探骊犹记湘西寺，爱我诗如左禅军。\n慈也果能拈此句，定知词笔带烟云。",
        "dynasty": "宋",
        "collection_info": null
    },
    {
        "title": "次韵赠慈书记  其二",
        "author": "王庭珪",
        "content": "寂音尊者断声闻，犹似衔枚未战军。\n横出一枝来大仰，如今不赋暮天云。",
        "dynasty": "宋",
        "collection_info": null
    },
    {
        "title": "次韵赠慈书记  其三",
        "author": "王庭珪",
        "content": "老洪作语惊一世，笔力可敌千人军。\n足下马驹今復出，纵横踏破岭头云。",
        "dynasty": "宋",
        "collection_info": null
    },
    {
        "title": "次韵向文刚三绝  其一",
        "author": "王庭珪",
        "content": "沈谢曹刘拟绝伦，唯公词翰可招魂。\n新诗不拾前人语，文彩风流自一门。",
        "dynasty": "宋",
        "collection_info": null
    },
    {
        "title": "次韵向文刚三绝  其二",
        "author": "王庭珪",
        "content": "吏案堆尘番故纸，茶瓯浮雪动吟魂。\n长官政拥黄紬被，卧听排衙昼掩门。",
        "dynasty": "宋",
        "collection_info": null
    },
    {
        "title": "次韵向文刚三绝  其三",
        "author": "王庭珪",
        "content": "诗仙句法可换骨，岂但能苏九死魂。\n要自胸中出机杼，不须剽掠傍人门。",
        "dynasty": "宋",
        "collection_info": null
    },
    {
        "title": "兵火之后家藏坟籍荡然寄居江村欲借书诸公先寄此诗  其一",
        "author": "王庭珪",
        "content": "卜筑江村翠岭坳，喜君书室近衡茅。\n牙籖插架几千册，准拟从头借一抄。",
        "dynasty": "宋",
        "collection_info": null
    },
    {
        "title": "兵火之后家藏坟籍荡然寄居江村欲借书诸公先寄此诗  其二",
        "author": "王庭珪",
        "content": "闻道藏书埒石渠，仍能一读五行俱。\n不妨借我遮愁眼，胜着闲窗饱蠧鱼。",
        "dynasty": "宋",
        "collection_info": null
    },
    {
        "title": "瓯阳广明病中觅酒",
        "author": "王庭珪",
        "content": "满径蓬蒿贫不病，一区寂寞奈愁何。\n杜门芳草长杨赋，可是无人载酒过。",
        "dynasty": "宋",
        "collection_info": null
    },
    {
        "title": "胡烈臣卧云庵",
        "author": "王庭珪",
        "content": "小庵深隐红尘外，云在茅檐四角边。\n月落乌啼天欲晓，惊回何处梦游仙。",
        "dynasty": "宋",
        "collection_info": null
    },
    {
        "title": "和葛德裕寄纸觅兰四绝句  其一",
        "author": "王庭珪",
        "content": "丽句云笺敌夜光，穷儿得宝但能藏。\n惭无好语酬佳惠，徒咏春洲杜若香。",
        "dynasty": "宋",
        "collection_info": null
    },
    {
        "title": "和葛德裕寄纸觅兰四绝句  其二",
        "author": "王庭珪",
        "content": "林下无人亦自芳，幽姿闲澹若深藏。\n与君坐上添幽客，胜爇金炉百和香。",
        "dynasty": "宋",
        "collection_info": null
    },
    {
        "title": "和葛德裕寄纸觅兰四绝句  其三",
        "author": "王庭珪",
        "content": "君家词翰妙天下，虿尾银鈎世所藏。\n赠我云蓝岂宜辱，强吟春草拾余香。",
        "dynasty": "宋",
        "collection_info": null
    },
    {
        "title": "和葛德裕寄纸觅兰四绝句  其四",
        "author": "王庭珪",
        "content": "两朵幽花费咏章，是中佳境若为藏。\n何时同上瑶台顶，遍翫芝田蕙圃香。",
        "dynasty": "宋",
        "collection_info": null
    },
    {
        "title": "听麟师诵经",
        "author": "王庭珪",
        "content": "念经衲子乱如麻，心悟方能转法华。\n待得莲花从口发，自牛车上觅三车。",
        "dynasty": "宋",
        "collection_info": null
    },
    {
        "title": "答萧道人",
        "author": "王庭珪",
        "content": "唤起赤龙耕玉池，鹊巢抱出凤凰儿。\n且看火裏莲花发，十二楼前雪自飞。",
        "dynasty": "宋",
        "collection_info": null
    },
    {
        "title": "读唐遗录六绝 梁祖纪",
        "author": "王庭珪",
        "content": "深宫三鼓夜方分，梁祖唯知虑太原。\n错料诸儿非彼敌，斩关还入万春门。",
        "dynasty": "宋",
        "collection_info": null
    },
    {
        "title": "读唐遗录六绝 李愚刘朐同传",
        "author": "王庭珪",
        "content": "两公罢相由诸吏，提印驩呼颇自夸。\n因谓我曹当快活，月华门外听宣麻。",
        "dynasty": "宋",
        "collection_info": null
    },
    {
        "title": "读唐遗录六绝 杨师厚",
        "author": "王庭珪",
        "content": "万炬千釭照一城，彩舟犹听棹歌声。\n铁车空驾黎阳石，岂悟碑来祸已成。",
        "dynasty": "宋",
        "collection_info": null
    },
    {
        "title": "读唐遗录六绝 成汭",
        "author": "王庭珪",
        "content": "劳役三年成巨舰，出师未战失江陵。\n不知雷满和州载，始悟齐山截海名。",
        "dynasty": "宋",
        "collection_info": null
    },
    {
        "title": "读唐遗录六绝 安审信",
        "author": "王庭珪",
        "content": "入阁趋班最后时，崇元御史合弹之。\n如何进奉二十万，便逐台中乞索儿。",
        "dynasty": "宋",
        "collection_info": null
    },
    {
        "title": "读唐遗录六绝 冯道",
        "author": "王庭珪",
        "content": "大帝四朝咸败事，惟君卖国作功臣。\n平生自谓痴顽老，晚节仍为谬语人。",
        "dynasty": "宋",
        "collection_info": null
    },
    {
        "title": "次韵卢赞元江亭即事二绝句  其一",
        "author": "王庭珪",
        "content": "斜日江头春又归，半天垂柳拂云齐。\n流莺向晚浑无赖，隔水飞来枝上啼。",
        "dynasty": "宋",
        "collection_info": null
    },
    {
        "title": "次韵卢赞元江亭即事二绝句  其二",
        "author": "王庭珪",
        "content": "江水磨铜鑑面寒，钓鱼人在蓼花湾。\n云间贪看新月上，不觉小舟流下滩。",
        "dynasty": "宋",
        "collection_info": null
    },
    {
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其一",
        "author": "王庭珪",
        "content": "东来骑火照松萝，野老逢迎笑语多。\n共指岩前一方石，将军大剑可横磨。",
        "dynasty": "宋",
        "collection_info": null
    },
    {
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其二",
        "author": "王庭珪",
        "content": "石窟巉岩鬼不开，狂童乘此起氛埃。\n殿前兵马何曾出，旗鼓初从天上来。",
        "dynasty": "宋",
        "collection_info": null
    },
    {
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其三",
        "author": "王庭珪",
        "content": "锦带雕弓银马鞍，鸣鞭飞下白云山。\n回头却望经行处，已在青苍杳霭间。",
        "dynasty": "宋",
        "collection_info": null
    },
    {
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其四",
        "author": "王庭珪",
        "content": "不待皇恩下九天，将军兵已入卢川。\n姦人妄献招安策，留客丹崖万古传。",
        "dynasty": "宋",
        "collection_info": null
    },
    {
        "title": "县尉任子严出示从军陪大将吴侯游石峒五绝句奉次元韵颂日颂平贼之功喜而有作云  其五",
        "author": "王庭珪",
        "content": "回师小度石门西，铁马嘶风四百蹄。\n不为从军一时乐，扪萝攀径岂能跻。",
        "dynasty": "宋",
        "collection_info": null
    },
    {
        "title": "赠筠州司户施文叔二绝句  其一",
        "author": "王庭珪",
        "content": "高轩过我不停轮，风袂飘如出岭云。\n渭北江东无尽意，何时重得细论文。",
        "dynasty": "宋",
        "collection_info": null
    },
    {
        "title": "赠筠州司户施文叔二绝句  其二",
        "author": "王庭珪",
        "content": "村巷尽无车马尘，君来笑语动比邻。\n儿童惊问此何客，亹亹清言来逼人。",
        "dynasty": "宋",
        "collection_info": null
    },
    {
        "title": "送周解元赴岳侯军二绝句  其一",
        "author": "王庭珪",
        "content": "将军欲办斩楼兰，子欲从之路匪艰。\n十万奇才并剑客，会看谈笑定天山。",
        "dynasty": "宋",
        "collection_info": null
    },
    {
        "title": "送周解元赴岳侯军二绝句  其二",
        "author": "王庭珪",
        "content": "书生投笔未封侯，拔剑聊为万里游。\n燕颔果能飞食肉，要令豹尾出兜鍪。",
        "dynasty": "宋",
        "collection_info": null
    },
    {
        "title": "雪中赠别黄秀才",
        "author": "王庭珪",
        "content": "雪欲漫山冰未澌，梅花破雪吐寒枝。\n溪桥渐见黄昏月，应有横斜倒影诗。",
        "dynasty": "宋",
        "collection_info": null
    },
    {
        "title": "刘虞卿衣弊履穿有号寒之忧赋绝句以道其意",
        "author": "王庭珪",
        "content": "江上丹枫半摇落，檐间青女忽横陈。\n可怜范叔寒如此，谁解绨袍念故人。",
        "dynasty": "宋",
        "collection_info": null
    },
    {
        "title": "次韵黄子余二绝句  其一",
        "author": "王庭珪",
        "content": "沈谢曹刘俱一体，风流文彩自难兼。\n黄香独负无双誉，不管红尘压帽檐。",
        "dynasty": "宋",
        "collection_info": null
    },
    {
        "title": "次韵黄子余二绝句  其二",
        "author": "王庭珪",
        "content": "秋风动地吹纤末，夜雨连明搅寸心。\n西北高楼何缥缈，信非吾土莫登临。",
        "dynasty": "宋",
        "collection_info": null
    },
    {
        "title": "次韵刘英臣早春见过二绝句  其一",
        "author": "王庭珪",
        "content": "池草青青细吐芽，梦回疑到惠连家。\n东风未暇吹桃李，先发寒梅第一花。",
        "dynasty": "宋",
        "collection_info": null
    },
    {
        "title": "次韵刘英臣早春见过二绝句  其二",
        "author": "王庭珪",
        "content": "春至盘蔬有蕨芽，纸窗竹屋自成家。\n客来清坐不饮酒，旋破龙团泼乳花。",
        "dynasty": "宋",
        "collection_info": null
    },
    {
        "title": "送罗孟弼  其一",
        "author": "王庭珪",
        "content": "平步蟾宫脚失梯，当年才命巧相违。\n遭时何必由场屋，但着青袍骑马归。",
        "dynasty": "宋",
        "collection_info": null
    },
    {
        "title": "送罗孟弼  其二",
        "author": "王庭珪",
        "content": "君到吴山莫问禅，禅翁无法与君传。\n若从妙喜觅言句，掀倒禅床却悄然。",
        "dynasty": "宋",
        "collection_info": null
    },
    {
        "title": "次韵周希稷饷耕三绝句  其一",
        "author": "王庭珪",
        "content": "初下车来首劝耕，老农争走道边迎。\n欢声便似承平日，不待朞年政已成。",
        "dynasty": "宋",
        "collection_info": null
    },
    {
        "title": "次韵周希稷饷耕三绝句  其二",
        "author": "王庭珪",
        "content": "夜闻催饷不成眠，遥望官壶眼欲穿。\n醉倒田间真快乐，念无田者益堪怜。",
        "dynasty": "宋",
        "collection_info": null
    },
    {
        "title": "次韵周希稷饷耕三绝句  其三",
        "author": "王庭珪",
        "content": "莫厌行春马足劳，弹琴吟咏节弥高。\n尽驱赤子持田器，勿使潢池烦贼曹。",
        "dynasty": "宋",
        "collection_info": null
    },
    {
        "title": "赠写真刘琮  其一",
        "author": "王庭珪",
        "content": "会写峨眉玉局真，远看前辈画麒麟。\n此翁此画不常有，宜并银鈎绝世珍。",
        "dynasty": "宋",
        "collection_info": null
    },
    {
        "title": "赠写真刘琮  其二",
        "author": "王庭珪",
        "content": "布袜青鞋倚瘦松，我生骨相真生穷。\n烦君画着渔船上，刺入卢江烟雨中。",
        "dynasty": "宋",
        "collection_info": null
    },
    {
        "title": "赠写真刘琮  其三",
        "author": "王庭珪",
        "content": "画作萧然物外身，笔端如此有风神。\n蹇骑破帽江南岸，不是寻常行路人。",
        "dynasty": "宋",
        "collection_info": null
    },
    {
        "title": "送风雅长老",
        "author": "王庭珪",
        "content": "集云回雁两峰前，木马嘶风鹤唳天。\n他日归来无一事，却教谁出草鞋钱。",
        "dynasty": "宋",
        "collection_info": null
    },
    {
        "title": "送胡绍立往高陂游学",
        "author": "王庭珪",
        "content": "天下干戈未尽稀，独骑瘦马苦吟诗。\n穷山窟裏携书剑，半夜不眠听鼓鼙。",
        "dynasty": "宋",
        "collection_info": null
    },
    {
        "title": "游湖头观桃花行数里弥望不绝有僧新开兰若于万花之中留三绝句书辩公房  其一",
        "author": "王庭珪",
        "content": "十里红香衬马蹄，更穿林樾访僧扉。\n烟长草远望不断，忽有钟声出翠微。",
        "dynasty": "宋",
        "collection_info": null
    },
    {
        "title": "游湖头观桃花行数里弥望不绝有僧新开兰若于万花之中留三绝句书辩公房  其二",
        "author": "王庭珪",
        "content": "城内僧来城外住，寺边花隔寺中篱。\n花开花落春如许，宴坐深房总不知。",
        "dynasty": "宋",
        "collection_info": null
    },
    {
        "title": "游湖头观桃花行数里弥望不绝有僧新开兰若于万花之中留三绝句书辩公房  其三",
        "author": "王庭珪",
        "content": "方丈前林万木春，桃花面目更尖新。\n为师拈出灵云话，却恐桃花解笑人。",
        "dynasty": "宋",
        "collection_info": null
    },
    {
        "title": "欧阳公制粮尽扣门索米戏书绝句送之",
        "author": "王庭珪",
        "content": "闻道瓶中无积粟，不忧甑裏有尘埃。\n饥时且就我索食，更恐胡奴送米来。",
        "dynasty": "宋",
        "collection_info": null
    },
    {
        "title": "次韵赵逢源秋日溪居十绝  其一",
        "author": "王庭珪",
        "content": "溪面微凉生晚风，山衔落日半边红。\n临流解赋归来句，知是柴桑避俗翁。",
        "dynasty": "宋",
        "collection_info": null
    },
    {
        "title": "次韵赵逢源秋日溪居十绝  其二",
        "author": "王庭珪",
        "content": "门外仙槎泛急湍，应从霄汉落银湾。\n归来不记河源路，风雾凄凄月满山。",
        "dynasty": "宋",
        "collection_info": null
    },
    {
        "title": "次韵赵逢源秋日溪居十绝  其三",
        "author": "王庭珪",
        "content": "水边楼上最宜秋，天在阑干四角头。\n觅句正缘偿宿债，着书元不为穷愁。",
        "dynasty": "宋",
        "collection_info": null
    },
    {
        "title": "次韵赵逢源秋日溪居十绝  其四",
        "author": "王庭珪",
        "content": "仙人山水古今无，画妙诗工可得俱。\n论画已非前辈手，声诗能作辋川图。",
        "dynasty": "宋",
        "collection_info": null
    },
    {
        "title": "次韵赵逢源秋日溪居十绝  其五",
        "author": "王庭珪",
        "content": "出水芙蓉天与工，六郎何事比花红。\n后生不识李元礼，试听长松引劲风。",
        "dynasty": "宋",
        "collection_info": null
    },
    {
        "title": "次韵赵逢源秋日溪居十绝  其六",
        "author": "王庭珪",
        "content": "南岭浮云过北岭，东溪流水入西溪。\n秋容清澹石骨露，更看明年浪拍堤。",
        "dynasty": "宋",
        "collection_info": null
    },
    {
        "title": "次韵赵逢源秋日溪居十绝  其七",
        "author": "王庭珪",
        "content": "昔人万里醉为乡，暮越朝燕不裹粮。\n却怕醒来尘外出，千艘衔尾夜鸣榔。",
        "dynasty": "宋",
        "collection_info": null
    },
    {
        "title": "次韵赵逢源秋日溪居十绝  其八",
        "author": "王庭珪",
        "content": "鸦翻日影弄清溪，溪上危巢鸣哺儿。\n林下西风晚来急，满身木叶碎琉璃。",
        "dynasty": "宋",
        "collection_info": null
    },
    {
        "title": "次韵赵逢源秋日溪居十绝  其九",
        "author": "王庭珪",
        "content": "千寻塔影照江清，古殿金龙蟠绣楹。\n秋色排门入萧寺，闲来饭后听钟声。",
        "dynasty": "宋",
        "collection_info": null
    },
    {
        "title": "题画鲤鱼",
        "author": "王庭珪",
        "content": "谁把吴松江剪断，得此鲤鱼长尺半。\n会逢李白过江来，骑上青天游汗漫。",
        "dynasty": "宋",
        "collection_info": null
    },
    {
        "title": "适从县门下经西湖上归见竹间桃花盛开湖上景物一新因成两绝句呈向宰  其一",
        "author": "王庭珪",
        "content": "彭泽门前惟有柳，河阳县裏只栽花。\n如今夹竹开桃李，犹似当年刺史家。",
        "dynasty": "宋",
        "collection_info": null
    },
    {
        "title": "适从县门下经西湖上归见竹间桃花盛开湖上景物一新因成两绝句呈向宰  其二",
        "author": "王庭珪",
        "content": "何处春深刺史家，园林犹锁晋朝花。\n风烟况接西湖水，重起书斋对郡衙。",
        "dynasty": "宋",
        "collection_info": null
    },
    {
        "title": "再次韵二绝句  其一",
        "author": "王庭珪",
        "content": "墙根巨竹新生笋，竹下小桃初试花。\n竹色花光正如此，香风吹落几千家。",
        "dynasty": "宋",
        "collection_info": null
    },
    {
        "title": "再次韵二绝句  其二",
        "author": "王庭珪",
        "content": "新竹高斋凝燕寝，从教细雨落檐花。\n青山绿水中为县，卧拥黄紬听打衙。",
        "dynasty": "宋",
        "collection_info": null
    },
    {
        "title": "次韵韩宰上元二绝句  其一",
        "author": "王庭珪",
        "content": "火炬银花照眼明，乱来谁得见昇平。\n邦君解与民同乐，海上初移不夜城。",
        "dynasty": "宋",
        "collection_info": null
    },
    {
        "title": "次韵韩宰上元二绝句  其二",
        "author": "王庭珪",
        "content": "伤时此夜忆神京，月照鳌山辇道平。\n朱雀街门旧行路，星毬飞上凤凰城。",
        "dynasty": "宋",
        "collection_info": null
    },
    {
        "title": "和刘英臣见寄二绝句  其一",
        "author": "王庭珪",
        "content": "诸葛奇才当十倍，谪仙词句满三千。\n我惟闭阁扪书册，扫地烧香亦静便。",
        "dynasty": "宋",
        "collection_info": null
    },
    {
        "title": "和刘英臣见寄二绝句  其二",
        "author": "王庭珪",
        "content": "胸吞云梦欲八九，日诵古书常数千。\n撑拄枯肠只堪睡，从君嘲我腹便便。",
        "dynasty": "宋",
        "collection_info": null
    },
    {
        "title": "幽兰寄向文刚二绝句  其一",
        "author": "王庭珪",
        "content": "西风黄叶深林下，忽有新兰动地香。\n公子夜寒谁对语，应容幽客到书房。",
        "dynasty": "宋",
        "collection_info": null
    },
    {
        "title": "幽兰寄向文刚二绝句  其二",
        "author": "王庭珪",
        "content": "连夜风吹碧玉枝，山深寒重得香迟。\n穷秋故出迈往韵，要就高人觅好诗。",
        "dynasty": "宋",
        "collection_info": null
    },
    {
        "title": "次韵黄超然",
        "author": "王庭珪",
        "content": "楚词赋物取香草，众草犹须避国香。\n一辱雕章重题品，何惭清庙荐芝房。",
        "dynasty": "宋",
        "collection_info": null
    },
    {
        "title": "雪中遇胡烈臣归自郴阳戏成一绝",
        "author": "王庭珪",
        "content": "路傍有客骑牛过，乞与蓑衣作席眠。\n邂逅若能相顾问，和公画上钓鱼船。",
        "dynasty": "宋",
        "collection_info": null
    },
    {
        "title": "衡岳铨德观作  其一",
        "author": "王庭珪",
        "content": "峰头乌帽翠云裘，三百年来无此流。\n余论更容平子否，犹胜湛辈岘山游。",
        "dynasty": "宋",
        "collection_info": null
    },
    {
        "title": "衡岳铨德观作  其二",
        "author": "王庭珪",
        "content": "碧玉峰前云满径，赤栏桥畔柳参天。\n长廊静夜松风起，写得余声入响泉。",
        "dynasty": "宋",
        "collection_info": null
    },
    {
        "title": "清江张氏活人堂二绝句  其一",
        "author": "王庭珪",
        "content": "远系长沙太守孙，家传太守活人言。\n刀圭一粒起人死，安得声名不出门。",
        "dynasty": "宋",
        "collection_info": null
    },
    {
        "title": "清江张氏活人堂二绝句  其二",
        "author": "王庭珪",
        "content": "海底龙宫失护防，老龙偷得返魂方。\n闻君夜压春槽响，携扣柴门乞酒浆。",
        "dynasty": "宋",
        "collection_info": null
    },
    {
        "title": "次韵谢昌国",
        "author": "王庭珪",
        "content": "今人不识古人心，谁识羲皇太古音。\n如望银河九天上，聊分一勺濯尘襟。",
        "dynasty": "宋",
        "collection_info": null
    },
    {
        "title": "双田逢萧国器话别",
        "author": "王庭珪",
        "content": "黄叶西风何处村，茅檐立马问寒温。\n江东渭北情无限，罇酒他时得细论。",
        "dynasty": "宋",
        "collection_info": null
    },
    {
        "title": "和康晋侯见赠",
        "author": "王庭珪",
        "content": "儒生无力荷干戈，乱后篇章感慨多。\n但拏笔头吟白雪，莫挑马棰渡黄河。",
        "dynasty": "宋",
        "collection_info": null
    },
    {
        "title": "雪中以酒送欧阳广明袁叔明",
        "author": "王庭珪",
        "content": "小槽新压瓮头春，盛欲招呼雪闭门。\n卧对袁郎说周易，不妨伸颈饮清罇。",
        "dynasty": "宋",
        "collection_info": null
    },
    {
        "title": "鄱阳周师禹求清轩雾斋诗二首  其一",
        "author": "王庭珪",
        "content": "月入柴门夜色新，坐坚谈垒足佳宾。\n谁云老子兴不浅，政恐元规尘污人。",
        "dynasty": "宋",
        "collection_info": null
    },
    {
        "title": "鄱阳周师禹求清轩雾斋诗二首  其二",
        "author": "王庭珪",
        "content": "细雨如烟下九垓，始闻岩谷隐奇才。\n一朝文彩惊人眼，知自南山雾裏来。",
        "dynasty": "宋",
        "collection_info": null
    },
    {
        "title": "送彭士贵  其一",
        "author": "王庭珪",
        "content": "诏谓将军急击戎，连营已列汉旗红。\n须君磨盾作露布，破阵谁先第一功。",
        "dynasty": "宋",
        "collection_info": null
    },
    {
        "title": "送彭士贵  其二",
        "author": "王庭珪",
        "content": "大将威名震九州，毛锥何补剑鎗头。\n但歌出塞从军乐，莫笑居乡马少游。",
        "dynasty": "宋",
        "collection_info": null
    },
    {
        "title": "刘天锡之子八歳能作大字今年十三矣笔画愈进有雄徤之气作二绝句赠之  其一",
        "author": "王庭珪",
        "content": "羣儿墨汁翻老鸦，尔独落纸生龙蛇。\n郎罢不须频掣笔，渠今自会画江沙。",
        "dynasty": "宋",
        "collection_info": null
    },
    {
        "title": "刘天锡之子八歳能作大字今年十三矣笔画愈进有雄徤之气作二绝句赠之  其二",
        "author": "王庭珪",
        "content": "作戈如挽百钧弩，腕力想能回万牛。\n江夏当年有童子，未闻落笔写银鈎。",
        "dynasty": "宋",
        "collection_info": null
    },
    {
        "title": "郊外留别友人",
        "author": "王庭珪",
        "content": "不及匆匆把一巵，丹枫黄叶助题诗。\n天教远谪非无意，更上沅湘看九疑。",
        "dynasty": "宋",
        "collection_info": null
    },
    {
        "title": "寄刘世臣仲美",
        "author": "王庭珪",
        "content": "此道陵迟久已亡，后生无復立门墙。\n遥知二子心如铁，端为卢溪一瓣香。",
        "dynasty": "宋",
        "collection_info": null
    },
    {
        "title": "赠无识道人",
        "author": "王庭珪",
        "content": "古庙香炉冷似冰，向来土木弄精灵。\n如今万事都不会，却笑金刚努眼睛。",
        "dynasty": "宋",
        "collection_info": null
    },
    {
        "title": "谢张东言",
        "author": "王庭珪",
        "content": "忽见蛟蛇遶壁蟠，归时星斗已阑干。\n山童不识回鸾字，误认题门作凤看。",
        "dynasty": "宋",
        "collection_info": null
    },
    {
        "title": "惜春亭观酴醿",
        "author": "王庭珪",
        "content": "东皇收拾春归去，独遣酴醿殿后尘。\n怜我寒窗赋愁寂，时看玉面送残春。",
        "dynasty": "宋",
        "collection_info": null
    },
    {
        "title": "彭青老好谈禅喜作诗西宁诗有谋身之语借其语激之三首  其一",
        "author": "王庭珪",
        "content": "未省前身是道人，莫嗟求仕困无津。\n东风动地泥牛吼，檐卜花开别是春。",
        "dynasty": "宋",
        "collection_info": null
    },
    {
        "title": "彭青老好谈禅喜作诗西宁诗有谋身之语借其语激之三首  其二",
        "author": "王庭珪",
        "content": "未能投笔取封侯，一食聊须为口谋。\n日向晴窗研破砚，读书当读亿那由。",
        "dynasty": "宋",
        "collection_info": null
    },
    {
        "title": "彭青老好谈禅喜作诗西宁诗有谋身之语借其语激之三首  其三",
        "author": "王庭珪",
        "content": "好诗浑厚如金玉，妙质勿令斤斧侵。\n要识笔端三昧力，夜深山水自成音。",
        "dynasty": "宋",
        "collection_info": null
    },
    {
        "title": "渔父词",
        "author": "王庭珪",
        "content": "冥冥江雨湿蓑衣，夜上高岩宿翠微。\n梦断一声烟草绿，遥闻款乃扣舷归。",
        "dynasty": "宋",
        "collection_info": null
    },
    {
        "title": "曦上人顷脱尘网可谓俊哉衲僧也绝句赠之",
        "author": "王庭珪",
        "content": "震林狮子非凡兽，脱网鲤鱼真衲僧。\n宿垢消磨应已尽，竿头海底任横行。",
        "dynasty": "宋",
        "collection_info": null
    },
    {
        "title": "游沅陵刘道人庵中唯一禅椅不置卧榻云不睡四十年矣戏作二绝  其一",
        "author": "王庭珪",
        "content": "一庵茅屋白云深，坐待丹砂欲变金。\n谁信庵中人不睡，满池春水听龙吟。",
        "dynasty": "宋",
        "collection_info": null
    },
    {
        "title": "游沅陵刘道人庵中唯一禅椅不置卧榻云不睡四十年矣戏作二绝  其二",
        "author": "王庭珪",
        "content": "九曲江边云欲凈，三更海上月华孤。\n金刀直入沧溟底，夺得骊龙颔下珠。",
        "dynasty": "宋",
        "collection_info": null
    },
    {
        "title": "次韵陈君授暮春感怀",
        "author": "王庭珪",
        "content": "雨余山鸟百般啼，烟隔桃蹊一线微。\n南北东西春总好，杜鹃何苦劝人归。",
        "dynasty": "宋",
        "collection_info": null
    },
    {
        "title": "辰州马观察送酒二首  其一",
        "author": "王庭珪",
        "content": "壶头直下开边郡，勋业谁如马伏波。\n还见远孙持汉节，坐令千骑拥雕戈。",
        "dynasty": "宋",
        "collection_info": null
    },
    {
        "title": "辰州马观察送酒二首  其二",
        "author": "王庭珪",
        "content": "倒尽邻翁老瓦缸，使君忽送玉为浆。\n昌黎对月无诗酒，绝句聊酬马侍郎。",
        "dynasty": "宋",
        "collection_info": null
    },
    {
        "title": "董仲仪来夜郎访死生二首  其一",
        "author": "王庭珪",
        "content": "雪霾鬼葬山头路，雾失鬼门关外村。\n不谓故人千万里，忽携书册夜敲门。",
        "dynasty": "宋",
        "collection_info": null
    },
    {
        "title": "董仲仪来夜郎访死生二首  其二",
        "author": "王庭珪",
        "content": "我识君家董状元，草莱崛起跳天门。\n挥毫玉陛摩星斗，持槖明光奉至尊。",
        "dynasty": "宋",
        "collection_info": null
    },
    {
        "title": "次韵酬国子生赵秀才四绝句  其一",
        "author": "王庭珪",
        "content": "渊明五柳非无宅，子美西枝自有村。\n堪笑长安近时客，纷纷骑马傍谁门。",
        "dynasty": "宋",
        "collection_info": null
    },
    {
        "title": "次韵酬国子生赵秀才四绝句  其二",
        "author": "王庭珪",
        "content": "入关莫恋铜驼陌，待诏行趋金马门。\n场屋若归丞相府，可无公道得推尊。",
        "dynasty": "宋",
        "collection_info": null
    },
    {
        "title": "次韵酬国子生赵秀才四绝句  其三",
        "author": "王庭珪",
        "content": "羡君将入银蟾窟，容我归耕谷口村。\n遥想明年春殿下，胪传先出九重门。",
        "dynasty": "宋",
        "collection_info": null
    },
    {
        "title": "次韵酬国子生赵秀才四绝句  其四",
        "author": "王庭珪",
        "content": "圣主方今举八元，何人復扫相君门。\n迂生曲士如丘垤，回首方知泰华尊。",
        "dynasty": "宋",
        "collection_info": null
    },
    {
        "title": "程子山侍讲自靖州贬所归相会于武陵怪余颜鬓未改作四绝句示之  其一",
        "author": "王庭珪",
        "content": "误读黄庭玉字章，醉翻王母九霞觞。\n从兹一堕人间世，独赖寛恩谪夜郎。",
        "dynasty": "宋",
        "collection_info": null
    },
    {
        "title": "程子山侍讲自靖州贬所归相会于武陵怪余颜鬓未改作四绝句示之  其二",
        "author": "王庭珪",
        "content": "问我何年谪夜郎，尚余疏髮未成霜。\n梦朝玉帝窥香案，偷得神仙不死方。",
        "dynasty": "宋",
        "collection_info": null
    },
    {
        "title": "程子山侍讲自靖州贬所归相会于武陵怪余颜鬓未改作四绝句示之  其三",
        "author": "王庭珪",
        "content": "欲弔沈湘乏雅章，借君妙语酹余觞。\n已知绝倒如平子，更喜清新似庾郎。",
        "dynasty": "宋",
        "collection_info": null
    },
    {
        "title": "程子山侍讲自靖州贬所归相会于武陵怪余颜鬓未改作四绝句示之  其四",
        "author": "王庭珪",
        "content": "莫把莲花比六郎，六郎元自不禁霜。\n君看磥砢松千尺，高节参天孰可方。",
        "dynasty": "宋",
        "collection_info": null
    },
    {
        "title": "次前韵酬赵提干二首  其一",
        "author": "王庭珪",
        "content": "解作新诗似乐章，交情风味敌壶觞。\n平生阅士知多少，耸壑昂霄见此郎。",
        "dynasty": "宋",
        "collection_info": null
    },
    {
        "title": "次前韵酬赵提干二首  其二",
        "author": "王庭珪",
        "content": "留滞沅湘见此郎，气如九月雁横霜。\n麻鞋踏雪穿沙底，赐履他年出上方。",
        "dynasty": "宋",
        "collection_info": null
    },
    {
        "title": "谢郭景文寄鱼鲊",
        "author": "王庭珪",
        "content": "开缄如见故人面，仍喜故园风物来。\n想见金刀落飞雪，何时斫脍共衔杯。",
        "dynasty": "宋",
        "collection_info": null
    },
    {
        "title": "雪中喜梁养源惠炭",
        "author": "王庭珪",
        "content": "雪裏乌薪绝市珍，能令寒屋坐生春。\n此中有句谁能道，暖得曲身成直身。",
        "dynasty": "宋",
        "collection_info": null
    },
    {
        "title": "江上",
        "author": "王庭珪",
        "content": "沅陵春尽草萋萋，忽见扁舟繫柳堤。\n谁寄愁心与明月，肯随君到夜郎溪。",
        "dynasty": "宋",
        "collection_info": null
    },
    {
        "title": "窜居夜郎雪中杜门数日不出忽郡中送春来始知今日立春",
        "author": "王庭珪",
        "content": "东风来从几万里，雪拥江梅未放花。\n忽见土牛惊换岁，始知春色到天涯。",
        "dynasty": "宋",
        "collection_info": null
    },
    {
        "title": "寒食日孟司理送酒",
        "author": "王庭珪",
        "content": "两翁俱是江南客，寒食他乡叹滞留。\n燕舞莺啼春未老，一罇分我洗穷愁。",
        "dynasty": "宋",
        "collection_info": null
    },
    {
        "title": "郭仲质南窗二首  其一",
        "author": "王庭珪",
        "content": "东风吹月下长汀，窗外鸡号天猝明。\n时有诸生来问字，隔江犹听讲书声。",
        "dynasty": "宋",
        "collection_info": null
    },
    {
        "title": "郭仲质南窗二首  其二",
        "author": "王庭珪",
        "content": "檐外羣山碧四围，风帆过尽小平堤。\n先生独坐纱帷裏，挂起南窗月满溪。",
        "dynasty": "宋",
        "collection_info": null
    },
    {
        "title": "夜坐听沅江水声二首  其一",
        "author": "王庭珪",
        "content": "雨过风林生夜清，坐邀明月正关情。\n渔童酒醒莫吹笛，要听一江秋浪声。",
        "dynasty": "宋",
        "collection_info": null
    },
    {
        "title": "夜坐听沅江水声二首  其二",
        "author": "王庭珪",
        "content": "水急滩高欲倒倾，来如万鼓遶山鸣。\n奔流更借洞庭阔，飞浪朝宗壮此声。",
        "dynasty": "宋",
        "collection_info": null
    },
    {
        "title": "辰州立春清首座送生菜饼",
        "author": "王庭珪",
        "content": "闻道春风今日回，走寻消息傍寒梅。\n恨无纤手挑生菜，也有青丝满饤来。",
        "dynasty": "宋",
        "collection_info": null
    },
    {
        "title": "王岩老携诗见访诗未究雪下索余作诗赠之  其一",
        "author": "王庭珪",
        "content": "扣门有客怀珠玉，被褐长吟坐晚晖。\n雪打窗扉忽惊起，还将破帽盖头归。",
        "dynasty": "宋",
        "collection_info": null
    },
    {
        "title": "王岩老携诗见访诗未究雪下索余作诗赠之  其二",
        "author": "王庭珪",
        "content": "君归大酉峰前住，岁晚枫丹蕉叶黄。\n试访酉阳岩石裏，秦人逸兴未应亡。",
        "dynasty": "宋",
        "collection_info": null
    },
    {
        "title": "初寒方葺火阁而会溪知城周子康惠竹帘火炉寗公瑞惠蒲团便足了一歳无事矣作二绝答之  其一",
        "author": "王庭珪",
        "content": "细柳将军来护塞，夜郎迁客正穷居。\n火炉恰恰帘垂地，足了三冬读我书。",
        "dynasty": "宋",
        "collection_info": null
    },
    {
        "title": "初寒方葺火阁而会溪知城周子康惠竹帘火炉寗公瑞惠蒲团便足了一歳无事矣作二绝答之  其二",
        "author": "王庭珪",
        "content": "户外霜风入骨酸，谁褰纸阁问平安。\n正忧坐客寒无席，遗我新蒲入突栾。",
        "dynasty": "宋",
        "collection_info": null
    },
    {
        "title": "寄赠王保躬求小山石二首  其一",
        "author": "王庭珪",
        "content": "扁舟斗转五溪湾，湘北湘南饱看山。\n袖裏云岑皆寸碧，一拳分手亦何悭。",
        "dynasty": "宋",
        "collection_info": null
    },
    {
        "title": "寄赠王保躬求小山石二首  其二",
        "author": "王庭珪",
        "content": "岩蟠蛟虎石骨瘦，地饱霜风山脚寒。\n我欲借君修月手，为持玉斧劈烟峦。",
        "dynasty": "宋",
        "collection_info": null
    },
    {
        "title": "寄子老  其一",
        "author": "王庭珪",
        "content": "半程蹉过夜郎溪，不到昌溪问路岐。\n空使辰州亭下客，隔江招手立多时。",
        "dynasty": "宋",
        "collection_info": null
    },
    {
        "title": "寄子老  其二",
        "author": "王庭珪",
        "content": "古锦林边狮子吼，一声惊倒五溪蛮。\n何人来问山中景，寺在千岩万壑间。",
        "dynasty": "宋",
        "collection_info": null
    },
    {
        "title": "访清首座观蔷薇二首  其一",
        "author": "王庭珪",
        "content": "红玉蘂攒青玉枝，羣芳凈尽独开时。\n只应天女回轩晚，散得天花满竹篱。",
        "dynasty": "宋",
        "collection_info": null
    },
    {
        "title": "访清首座观蔷薇二首  其二",
        "author": "王庭珪",
        "content": "花开花落春何在，宴坐高僧总不知。\n空色难谩禅伯眼，蔷薇应待老夫诗。",
        "dynasty": "宋",
        "collection_info": null
    },
    {
        "title": "赠别陈君授  其一",
        "author": "王庭珪",
        "content": "十载投荒坐献书，忽逢飞诏下荆巫。\n归来好上昇平颂，已死姦谀不足诛。",
        "dynasty": "宋",
        "collection_info": null
    },
    {
        "title": "赠别陈君授  其二",
        "author": "王庭珪",
        "content": "雷雨沅湘振滞冤，皇恩普出九重天。\n乞儿犹恋权门火，应谓死灰能復燃。",
        "dynasty": "宋",
        "collection_info": null
    },
    {
        "title": "离辰州二首  其一",
        "author": "王庭珪",
        "content": "逐客休嗟行路难，归鸿心在杳冥间。\n初惊草尾千重浪，险渡湖头十八滩。",
        "dynasty": "宋",
        "collection_info": null
    },
    {
        "title": "离辰州二首  其二",
        "author": "王庭珪",
        "content": "行尽黄茅白苇丛，举头忽见两三峰。\n青青尽出湘天景，如觉身离蛮蜒中。",
        "dynasty": "宋",
        "collection_info": null
    },
    {
        "title": "寻小舟东下忽见巨舰有作",
        "author": "王庭珪",
        "content": "本是蓬头渔钓客，飘如行脚水云僧。\n谁家巨舰和州载，笑我扁舟一叶轻。",
        "dynasty": "宋",
        "collection_info": null
    },
    {
        "title": "次韵任子严  其一",
        "author": "王庭珪",
        "content": "解访江南处士庐，行藏正自与时迂。\n题诗更及夜郎客，此段如今绝世无。",
        "dynasty": "宋",
        "collection_info": null
    },
    {
        "title": "次韵任子严  其二",
        "author": "王庭珪",
        "content": "君是石渠东观人，小邦聊见宰官身。\n山僧似不孤题品，众角丛中有一麟。",
        "dynasty": "宋",
        "collection_info": null
    },
    {
        "title": "书觉范诗后",
        "author": "王庭珪",
        "content": "忆探骊龙颔底珠，湘山同赋夜啼乌。\n当时吟罢鬼神泣，此段如今扫地无。",
        "dynasty": "宋",
        "collection_info": null
    },
    {
        "title": "戏赠文彦明  其一",
        "author": "王庭珪",
        "content": "江淹才尽一双笔，庾信穷生万斛愁。\n对客安能吐佳句，墙东老驵正操矛。",
        "dynasty": "宋",
        "collection_info": null
    },
    {
        "title": "戏赠文彦明  其二",
        "author": "王庭珪",
        "content": "酒酣拔剑悲生事，病起扶藜踏浅莎。\n逆旅正如蝴蝶梦，还家试听扊扅歌。",
        "dynasty": "宋",
        "collection_info": null
    },
    {
        "title": "和罗思武作子房孔明二诗见赠  其一",
        "author": "王庭珪",
        "content": "子房夜半参黄石，手握豹韬挥八极。\n苍黄忽起振长流，天地风云皆动色。",
        "dynasty": "宋",
        "collection_info": null
    },
    {
        "title": "和罗思武作子房孔明二诗见赠  其二",
        "author": "王庭珪",
        "content": "三雄战争海水赤，欲揽英豪扶紫极。\n南阳唤起卧龙人，至今草木生颜色。",
        "dynasty": "宋",
        "collection_info": null
    },
    {
        "title": "次韵周孟觉记皮老人事三首  其一",
        "author": "王庭珪",
        "content": "百年人物已无余，况说铜人鼓铸初。\n欲着承平旧时事，政须此老助潜夫。",
        "dynasty": "宋",
        "collection_info": null
    },
    {
        "title": "次韵周孟觉记皮老人事三首  其二",
        "author": "王庭珪",
        "content": "何物庞眉一老翁，能谈庆历至熙丰。\n只应坐厌听鼙鼓，到处逢人说耳聋。",
        "dynasty": "宋",
        "collection_info": null
    },
    {
        "title": "次韵周孟觉记皮老人事三首  其三",
        "author": "王庭珪",
        "content": "人寿何曾有百年，再逢甲子换新元。\n眼明重见清平日，自可治聋听好言。",
        "dynasty": "宋",
        "collection_info": null
    },
    {
        "title": "吉州凌波亭月夜",
        "author": "王庭珪",
        "content": "螺浦东边雪浪生，峰头月出半轮明。\n扁舟欲载银蟾去，一听苍龙水底鸣。",
        "dynasty": "宋",
        "collection_info": null
    },
    {
        "title": "赠日者张谷",
        "author": "王庭珪",
        "content": "夜坐吟诗窜夜郎，君将何术考休祥。\n近来偷得西华法，不敢烦君算短长。",
        "dynasty": "宋",
        "collection_info": null
    },
    {
        "title": "癸未春被召东山益老来贺曰赵州八十犹行脚以诗答之云",
        "author": "王庭珪",
        "content": "八十心犹未悄然，横担拄杖布行纒。\n都城游徧归来日，却使谁还汤水钱。",
        "dynasty": "宋",
        "collection_info": null
    },
    {
        "title": "寄张正伯求木樨",
        "author": "王庭珪",
        "content": "九里飞香隔岸闻，绣帘朱户閟清芬。\n千林落蕊扫不尽，分我幽窗一炷云。",
        "dynasty": "宋",
        "collection_info": null
    },
    {
        "title": "送黄秀才归临川",
        "author": "王庭珪",
        "content": "倾盖江头酒一罇，高楼惊坐去如云。\n别君无语独长啸，尚想清音半岭闻。",
        "dynasty": "宋",
        "collection_info": null
    },
    {
        "title": "夜郎东归黄去非自双井来惠以新诗妙画次韵三绝句赠别  其一",
        "author": "王庭珪",
        "content": "窜逐三危山尽头，出门入门谁与游。\n归来颇復见此客，下笔论诗不肯休。",
        "dynasty": "宋",
        "collection_info": null
    },
    {
        "title": "夜郎东归黄去非自双井来惠以新诗妙画次韵三绝句赠别  其二",
        "author": "王庭珪",
        "content": "派后江西出一枝，传家句法自新奇。\n诸方知子善哮吼，恐是窟中狮子儿。",
        "dynasty": "宋",
        "collection_info": null
    },
    {
        "title": "夜郎东归黄去非自双井来惠以新诗妙画次韵三绝句赠别  其三",
        "author": "王庭珪",
        "content": "细看君诗如看画，无声诗裏画何如。\n蟠胸秀句吐不尽，落笔因成赤鲤鱼。",
        "dynasty": "宋",
        "collection_info": null
    },
    {
        "title": "赠别僧绍存  其一",
        "author": "王庭珪",
        "content": "住山骨相无人识，何处头陀忽扣关。\n第一座中闻謦欬，已知输却大沩山。",
        "dynasty": "宋",
        "collection_info": null
    },
    {
        "title": "赠别僧绍存  其二",
        "author": "王庭珪",
        "content": "踢倒凈瓶呼木𣔻，华林已坐一生穷。\n却教一座沩山主，都在头陀相法中。",
        "dynasty": "宋",
        "collection_info": null
    },
    {
        "title": "和赵伯达二绝句  其一",
        "author": "王庭珪",
        "content": "王孙疑是李长吉，诗句兼如孟浩然。\n乱后相逢初识面，便当倾廪与谈天。",
        "dynasty": "宋",
        "collection_info": null
    },
    {
        "title": "和赵伯达二绝句  其二",
        "author": "王庭珪",
        "content": "邂逅闻弦即赏音，况逢清境夜携琴。\n一罇相遇烟霞外，不废江湖万里心。",
        "dynasty": "宋",
        "collection_info": null
    },
    {
        "title": "次韵彭青老咏雪三绝句  其一",
        "author": "王庭珪",
        "content": "雪窗未怕笔头干，能写春江三峡寒。\n笑指渔翁卧蓬裏，不知流下钓鱼竿。",
        "dynasty": "宋",
        "collection_info": null
    },
    {
        "title": "次韵彭青老咏雪三绝句  其二",
        "author": "王庭珪",
        "content": "天公剪水散花林，试比江梅色浅深。\n梁苑词人能赋咏，终篇不作苦寒吟。",
        "dynasty": "宋",
        "collection_info": null
    },
    {
        "title": "次韵彭青老咏雪三绝句  其三",
        "author": "王庭珪",
        "content": "莫倚雪车诗句好，池台草木待春风。\n稍晴更上高楼望，要看余霞散晚红。",
        "dynasty": "宋",
        "collection_info": null
    },
    {
        "title": "赠曦上人二绝句  其一",
        "author": "王庭珪",
        "content": "学诗真似学参禅，水在瓶中月在天。\n夜半鸣钟惊大众，斩新得句忽成篇。",
        "dynasty": "宋",
        "collection_info": null
    },
    {
        "title": "赠曦上人二绝句  其二",
        "author": "王庭珪",
        "content": "寺倚村南涧水开，终年行脚看山回。\n卢仝欲洗尘埃渇，入寺却愁曦未来。",
        "dynasty": "宋",
        "collection_info": null
    },
    {
        "title": "次韵刘惠直梅花二绝句  其一",
        "author": "王庭珪",
        "content": "雪压寒梢玉作容，岭头相见又东风。\n人间欲问春消息，半在竹桥溪影中。",
        "dynasty": "宋",
        "collection_info": null
    },
    {
        "title": "次韵刘惠直梅花二绝句  其二",
        "author": "王庭珪",
        "content": "吴姬玉面如相识，寒立山隈欲下来。\n先与江南作春色，一枝倾倒向人开。",
        "dynasty": "宋",
        "collection_info": null
    },
    {
        "title": "夜郎归日答葛令惠诗",
        "author": "王庭珪",
        "content": "七载投荒万里余，交游半作晓星疏。\n门前梅柳换新叶，忽得故人相问书。",
        "dynasty": "宋",
        "collection_info": null
    },
    {
        "title": "南岳张道人见访言论亹亹若有所自非鹿鹿然者也摭其语作诗赠之三十年相见为汝掀髯一笑考其所自也",
        "author": "王庭珪",
        "content": "唤起赤龙耕玉池，池边龙虎自交驰。\n周天一毂三十辐，十二楼前看雪飞。",
        "dynasty": "宋",
        "collection_info": null
    },
    {
        "title": "次韵李宜仲以诗寄龙涎三首  其一",
        "author": "王庭珪",
        "content": "愁眉此日为君开，谁道岭南无雁回。\n邂逅江南逢驿使，龙涎风味敌官梅。",
        "dynasty": "宋",
        "collection_info": null
    },
    {
        "title": "次韵李宜仲以诗寄龙涎三首  其二",
        "author": "王庭珪",
        "content": "鹊噪柴门晓未开，香风撩我梦惊回。\n恨无好句酬高咏，唤起谪仙苏与梅。",
        "dynasty": "宋",
        "collection_info": null
    },
    {
        "title": "次韵李宜仲以诗寄龙涎三首  其三",
        "author": "王庭珪",
        "content": "谤投山箧书犹在，力挽九关天可回。\n胡不北归陈苦语，莫贪南海恋甜梅。",
        "dynasty": "宋",
        "collection_info": null
    },
    {
        "title": "戏向文刚生子",
        "author": "王庭珪",
        "content": "平生只欠掌中珠，天与此儿聊慰渠。\n郎罢新来着綵服，要令啼戏觅银鱼。",
        "dynasty": "宋",
        "collection_info": null
    },
    {
        "title": "和曾英伯",
        "author": "王庭珪",
        "content": "江东渭北关心事，罇酒论文更不疑。\n马上皱眉应得句，诗筒聊復寄微之。",
        "dynasty": "宋",
        "collection_info": null
    },
    {
        "title": "雷秀才尝学诗于吕居仁能谈江西宗派中事辄次居仁韵二绝赠行  其一",
        "author": "王庭珪",
        "content": "逐客归寻溪上居，钓竿犹挂洞庭湖。\n忽逢雷子谈诗派，传法传衣共一途。",
        "dynasty": "宋",
        "collection_info": null
    },
    {
        "title": "雷秀才尝学诗于吕居仁能谈江西宗派中事辄次居仁韵二绝赠行  其二",
        "author": "王庭珪",
        "content": "闻有牙籖万卷藏，槐花应笑举人忙。\n向来阅士知多少，他日昂霄见此郎。",
        "dynasty": "宋",
        "collection_info": null
    },
    {
        "title": "周秀才取古物作十绝句见惠如丰城临平鼓之类作一绝句题其后",
        "author": "王庭珪",
        "content": "众宝沈埋万古悲，斩新拈出更题诗。\n临平石鼓无人识，谁把铜鱼作鼓椎。",
        "dynasty": "宋",
        "collection_info": null
    },
    {
        "title": "赠写真胡生二绝句  其一",
        "author": "王庭珪",
        "content": "欲貌卢溪真面目，非儒非佛亦非仙。\n莫将踏碓卢行者，唤作骑驴孟浩然。",
        "dynasty": "宋",
        "collection_info": null
    },
    {
        "title": "赠写真胡生二绝句  其二",
        "author": "王庭珪",
        "content": "误着儒衣到骨穷，儿童拍手笑衰翁。\n钓鱼艇子今无恙，置我五湖烟雨中。",
        "dynasty": "宋",
        "collection_info": null
    },
    {
        "title": "八月十四夜彦和置酒待月遇雨",
        "author": "王庭珪",
        "content": "君方置酒待月明，便有微云薄太清。\n雨罢阴云尝解驳，且教霖雨慰苍生。",
        "dynasty": "宋",
        "collection_info": null
    },
    {
        "title": "次前题两首  其一",
        "author": "王庭珪",
        "content": "玉宇初凉江练静，夜深风雨更凄清。\n从教洗出峰头路，云破星翻月自生。",
        "dynasty": "宋",
        "collection_info": null
    },
    {
        "title": "次前题两首  其二",
        "author": "王庭珪",
        "content": "坐待凉蟾雨欲倾，一罇相对晚风清。\n甲兵正要天河洗，秉烛无妨对曲生。",
        "dynasty": "宋",
        "collection_info": null
    },
    {
        "title": "观兢渡次壁间绝句四首  其一",
        "author": "王庭珪",
        "content": "共坐南窗待月明，云间忽见大江横。\n钓鱼船上谁家笛，吹出骚人万古情。",
        "dynasty": "宋",
        "collection_info": null
    },
    {
        "title": "观兢渡次壁间绝句四首  其二",
        "author": "王庭珪",
        "content": "红旗画鼓照江明，两岸争看万目横。\n夺得锦标谁助喜，呼声动地见真情。",
        "dynasty": "宋",
        "collection_info": null
    },
    {
        "title": "观兢渡次壁间绝句四首  其三",
        "author": "王庭珪",
        "content": "昔年买酒论文地，回雁峰前雁阵横。\n白首相逢夜郎道，不因生死见交情。",
        "dynasty": "宋",
        "collection_info": null
    },
    {
        "title": "观兢渡次壁间绝句四首  其四",
        "author": "王庭珪",
        "content": "心如止水贮空明，还似虚舟尽日横。\n妙语忽然穿月胁，笔端那有俗间情。",
        "dynasty": "宋",
        "collection_info": null
    },
    {
        "title": "谢子发惠茶",
        "author": "王庭珪",
        "content": "打门谁送双圆璧，惊觉茅檐昼日眠。\n便觉清风生两腋，梦魂飞到月轮边。",
        "dynasty": "宋",
        "collection_info": null
    },
    {
        "title": "谒僧惠端不遇",
        "author": "王庭珪",
        "content": "僧扉深倚碧岩隈，何处看云久未回。\n日暮鸣钟应不语，嗔人马迹涴苍苔。",
        "dynasty": "宋",
        "collection_info": null
    },
    {
        "title": "和刘端礼  其一",
        "author": "王庭珪",
        "content": "槐花又是一番黄，天马飘飘不可缰。\n但得顷田耕负郭，肯将斗酒博西凉。",
        "dynasty": "宋",
        "collection_info": null
    },
    {
        "title": "和刘端礼  其二",
        "author": "王庭珪",
        "content": "白面书生铁作肝，风雨未动剑长闲。\n何时去斩匈奴首，直取西凉尽处山。",
        "dynasty": "宋",
        "collection_info": null
    },
    {
        "title": "和刘端礼  其三",
        "author": "王庭珪",
        "content": "才如天马岂能羁，争看云霓笔下飞。\n龌龊不须谈细务，徤毫留对冕旒挥。",
        "dynasty": "宋",
        "collection_info": null
    },
    {
        "title": "国材侄送林檎",
        "author": "王庭珪",
        "content": "嫩红轻拂女儿脸，浅绿深堆玛瑙盘。\n草木若能成好字，来年早寄一枝看。",
        "dynasty": "宋",
        "collection_info": null
    },
    {
        "title": "赠清首座",
        "author": "王庭珪",
        "content": "上堂何事更论量，还我珠来本自光。\n未识飞猿岭头峻，两回掀倒夹山床。",
        "dynasty": "宋",
        "collection_info": null
    },
    {
        "title": "和裴主簿桃花",
        "author": "王庭珪",
        "content": "近水浅桃不忍看，似临清镜惜红颜。\n骑驴主簿吟诗瘦，应秃千毫笔管斑。",
        "dynasty": "宋",
        "collection_info": null
    },
    {
        "title": "秋兰寄知县陈邦直",
        "author": "王庭珪",
        "content": "昨夜西风茁紫芽，不应独着野人家。\n安仁未倦栽桃李，添此清香一种花。",
        "dynasty": "宋",
        "collection_info": null
    },
    {
        "title": "和答邦直二首  其一",
        "author": "王庭珪",
        "content": "惠爱如兰正吐芽，芳风吹落几千家。\n明年催直金銮殿，龙口飘香看百花。",
        "dynasty": "宋",
        "collection_info": null
    },
    {
        "title": "和答邦直二首  其二",
        "author": "王庭珪",
        "content": "系出拾遗扬马后，清词丽句復名家。\n岂惟草木遭题品，大笔行当判五花。",
        "dynasty": "宋",
        "collection_info": null
    },
    {
        "title": "美胡烈臣晚年生子",
        "author": "王庭珪",
        "content": "老蚌生珠喜可涯，穷阎得宝亦堪夸。\n如今七歳诵千字，他日端能读五车。",
        "dynasty": "宋",
        "collection_info": null
    },
    {
        "title": "和彭养正陈令尹",
        "author": "王庭珪",
        "content": "气压秋园百草芽，风流宜在令君家。\n但倾绿蚁伴清客，莫羡黄金刻藓花。",
        "dynasty": "宋",
        "collection_info": null
    },
    {
        "title": "和刘元弼见招",
        "author": "王庭珪",
        "content": "玉壶沽酒挈青丝，及取春风花发时。\n便把一罇留客醉，莫教红雨洗残枝。",
        "dynasty": "宋",
        "collection_info": null
    },
    {
        "title": "赠相士",
        "author": "王庭珪",
        "content": "富贵本非吾辈事，老来宁復问穷通。\n余龄几许君知否，愿作昇平一老翁。",
        "dynasty": "宋",
        "collection_info": null
    },
    {
        "title": "问讯王道之病",
        "author": "王庭珪",
        "content": "居士病从何处起，我今往问与谁俱。\n室中三万二千座，更许卢溪下语无。",
        "dynasty": "宋",
        "collection_info": null
    },
    {
        "title": "赠宜春笔工",
        "author": "王庭珪",
        "content": "宜城一变宣城様，入手便如锥画沙。\n但喜中书头未秃，不妨诗老梦生花。",
        "dynasty": "宋",
        "collection_info": null
    },
    {
        "title": "步芳园",
        "author": "王庭珪",
        "content": "密栽桃李碍车轮，柳下风微不动尘。\n已办寻春蜡双屐，飞花满地草如茵。",
        "dynasty": "宋",
        "collection_info": null
    },
    {
        "title": "湖头观桃李四绝句  其一",
        "author": "王庭珪",
        "content": "路转烟村万木春，村深疑有避秦人。\n山农出谷惊相问，不信边头有战尘。",
        "dynasty": "宋",
        "collection_info": null
    },
    {
        "title": "湖头观桃李四绝句  其二",
        "author": "王庭珪",
        "content": "朝骑一马暮还归，尽日花间觅句迟。\n黄四娘家谁敢道，古来惟有少陵诗。",
        "dynasty": "宋",
        "collection_info": null
    },
    {
        "title": "湖头观桃李四绝句  其三",
        "author": "王庭珪",
        "content": "城裏池台俗俭穷，却来城外探东风。\n曲栏幽槛趣不远，春在郊原浩荡中。",
        "dynasty": "宋",
        "collection_info": null
    },
    {
        "title": "湖头观桃李四绝句  其四",
        "author": "王庭珪",
        "content": "春入千林烟雨中，桃花李花能白红。\n一时草木披锦绣，十里吹香坠晚风。",
        "dynasty": "宋",
        "collection_info": null
    },
    {
        "title": "茉莉花三绝句  其一",
        "author": "王庭珪",
        "content": "纤云捲尽日西流，人在瑶池宴未休。\n王母欲归香满路，晓风吹下玉搔头。",
        "dynasty": "宋",
        "collection_info": null
    },
    {
        "title": "茉莉花三绝句  其二",
        "author": "王庭珪",
        "content": "火云烧野叶声干，历眼谁知玉蕊寒。\n疑是羣仙来下降，夜深时听佩珊珊。",
        "dynasty": "宋",
        "collection_info": null
    },
    {
        "title": "茉莉花三绝句  其三",
        "author": "王庭珪",
        "content": "逆鼻清香小不分，冰肌一洗瘴江昏。\n岭头未负春消息，恐是梅花欲返魂。",
        "dynasty": "宋",
        "collection_info": null
    },
    {
        "title": "挽刘美中尚书",
        "author": "王庭珪",
        "content": "公方持槖我休官，握手平生出肺肝。\n岂是尚书先着履，须知处士不弹冠。\n文章进直金銮殿，槽枥空余宝马鞍。\n忍看铭旌下螺浦，再携斗酒饯江干。",
        "dynasty": "宋",
        "collection_info": null
    },
    {
        "title": "挽彭子从郎中",
        "author": "王庭珪",
        "content": "岭北岭南持使节，湖西兼总大农钱。\n庙堂正赖持国计，蓬岛祗为蜕骨仙。\n郎省尚虚丹禁地，铭旌忽上洞庭船。\n衣冠不许挂神武，端谓犹堪济巨川。",
        "dynasty": "宋",
        "collection_info": null
    },
    {
        "title": "挽王自然二首  其一",
        "author": "王庭珪",
        "content": "耆旧风流绝后尘，尚容晚歳接冠巾。\n英豪取友半天下，论议常倾一座人。\n横槊阵前工草檄，结庐江上老垂纶。\n只今遗像髯如棘，犹足堂堂耸缙绅。",
        "dynasty": "宋",
        "collection_info": null
    },
    {
        "title": "挽王自然二首  其二",
        "author": "王庭珪",
        "content": "衣冠南渡塞螺川，始识蓬莱王自然。\n舌捲风雷翻海岳，学穷精祲出人天。\n归来元亮荒三径，老去扬雄有一廛。\n斗酒隻鸡思欲致，无因下马拜新阡。",
        "dynasty": "宋",
        "collection_info": null
    },
    {
        "title": "挽王夫人",
        "author": "王庭珪",
        "content": "忆昔诸郎从板舆，当时人物渡江初。\n蓬莱阙外双飞鹤，葬会漳南数郡车。\n魄已成仙归阆苑，儿方着足上云衢。\n紫微即日趋严召，八座无因问起居。",
        "dynasty": "宋",
        "collection_info": null
    },
    {
        "title": "挽卢宜人二首  其一",
        "author": "王庭珪",
        "content": "崔卢唐旧族，谱系自名门。\n子舍三珠树，思刘七耳孙。\n是行将贵显，不及问平反。\n坐脱无凡语，人传有至言。",
        "dynasty": "宋",
        "collection_info": null
    },
    {
        "title": "挽卢宜人二首  其二",
        "author": "王庭珪",
        "content": "高风林下闺门裏，几岁长斋绣佛前。\n夫子雄才尹天邑，清魂独乐上蓬仙。\n化为双鹤何方客，来置束刍南郡贤。\n会致送车填广陌，他时彤史亦须编。",
        "dynasty": "宋",
        "collection_info": null
    },
    {
        "title": "挽黄忠臣二首  其一",
        "author": "王庭珪",
        "content": "忆昔相逢子少年，诗书从我日磨研。\n平生极力欲推挽，世事惊人忽变迁。\n未辩嘘枯送天上，忍收遗骨葬江边。\n双亲白髪终身恨，不见青衫落眼前。",
        "dynasty": "宋",
        "collection_info": null
    },
    {
        "title": "挽黄忠臣二首  其二",
        "author": "王庭珪",
        "content": "书报登科墨未干，已闻弔客在门阑。\n只传金榜升华省，不得丹梯上广寒。\n赋就两番随计吏，花开一日遍长安。\n谁知鬼录南宫籍，却作修文地下官。",
        "dynasty": "宋",
        "collection_info": null
    },
    {
        "title": "挽戴彦成通判",
        "author": "王庭珪",
        "content": "早岁同充上国宾，与君先占广寒春。\n青云尚记当时事，黄土今埋如此人。\n别驾朱幡泥饰屏，萦纡茜绶带铜银。\n生前富贵无余恨，痛念堂遗白髪亲。",
        "dynasty": "宋",
        "collection_info": null
    },
    {
        "title": "挽刘公弼",
        "author": "王庭珪",
        "content": "弟兄词赋喧场屋，晚岁乡闾誉益譁。\n窗下残编雕草木，壁间遗翰走龙蛇。\n蜡余几緉游山屐，书满千篇载鹿车。\n痛惜蒲轮迎未果，寝门来哭泪横斜。",
        "dynasty": "宋",
        "collection_info": null
    },
    {
        "title": "挽王修华",
        "author": "王庭珪",
        "content": "督赋宁居中上科，治身从此得名多。\n不闻老父踰垣走，且听儿童载道歌。\n吏不捉人真快乐，庭无留事足中和。\n邦民尽作婴儿泣，忍送輀车返烂柯。",
        "dynasty": "宋",
        "collection_info": null
    },
    {
        "title": "挽刘英臣",
        "author": "王庭珪",
        "content": "累世以赀雄里闾，惟公挟策似寒儒。\n欲将那律九经库，定胜江陵千木奴。\n玉树诸郎新命贵，锦囊丹诰宠光殊。\n当时籍甚吴丞相，恩泽今归两凤雏。",
        "dynasty": "宋",
        "collection_info": null
    },
    {
        "title": "挽徐子平  其一",
        "author": "王庭珪",
        "content": "数椽破屋临溪水，日日读书喧四邻。\n白首传经穷到骨，清风入座静无尘。\n堆窗史传千张纸，过隙光阴一转轮。\n富贵掀天亦埃灭，今时何必叹斯人。",
        "dynasty": "宋",
        "collection_info": null
    },
    {
        "title": "挽徐子平  其二",
        "author": "王庭珪",
        "content": "季子过徐因挂剑，吾诗似剑敢欺徐。\n才华本自轻场屋，诂训犹堪授里闾。\n踏雪打门人问字，载殽从学酒盈车。\n儿童诵得平生赋，不是兔园遗下书。",
        "dynasty": "宋",
        "collection_info": null
    },
    {
        "title": "挽罗荆老",
        "author": "王庭珪",
        "content": "初挟儒书战举场，弟兄旗鼓亦相当。\n探囊聊復起人死，繫肘空余济世方。\n汉苑旧尝知姓字，壶天今别有仙乡。\n老龙犹抱玉函诀，夜扣柴门乞酒浆。",
        "dynasty": "宋",
        "collection_info": null
    },
    {
        "title": "挽郑教授",
        "author": "王庭珪",
        "content": "仰高虽未接华裾，清论时容着野夫。\n挂剑未能临死穴，隔江何处奠生刍。\n凄凉陶令松三径，寂寞扬雄宅一区。\n插架尚余三万轴，传家宜有凤凰雏。",
        "dynasty": "宋",
        "collection_info": null
    },
    {
        "title": "挽曾氏安人",
        "author": "王庭珪",
        "content": "令仪早出闺中秀，少日来归丞相家。\n能以功名勉夫子，忍看旌旐起悲笳。\n锦囊篆字金装出，玉佩鸣裾帔有霞。\n赠典有加儿亦贵，诰黄新墨字如鸦。",
        "dynasty": "宋",
        "collection_info": null
    },
    {
        "title": "挽范孺人",
        "author": "王庭珪",
        "content": "少日来归奉藻苹，一门冠盖拥朱轮。\n平生未识德公嫂，比岁纔依孟母邻。\n魂返蓬莱三万里，鹤归华表几千春。\n南州高士应匍匐，忍看灵车下北津。",
        "dynasty": "宋",
        "collection_info": null
    },
    {
        "title": "挽瞿氏",
        "author": "王庭珪",
        "content": "徒身诸福寿尤丰，魄返仙曹第几宫。\n西土梦星生太白，东床选壻得梁鸿。\n岂无名士当时论，自有夫人林下风。\n来弔不知何处客，化为双鹤却飞空。",
        "dynasty": "宋",
        "collection_info": null
    },
    {
        "title": "挽易氏",
        "author": "王庭珪",
        "content": "媪有才子邻我居，父老欲起高门闾。\n此媪不知家有无，但典髻鬟供买书。\n今朝恸哭城南道，忍送丧车入秋草。\n预愁来岁寒食时，不见襄阳德公嫂。",
        "dynasty": "宋",
        "collection_info": null
    },
    {
        "title": "挽刘子仪",
        "author": "王庭珪",
        "content": "鬼伯歌朝露，归魂掩夜泉。\n起家诗礼盛，折桂弟兄贤。\n箭落双鵰日，君当化鹤年。\n阿鸿今已贵，飞去欲摩天。",
        "dynasty": "宋",
        "collection_info": null
    },
    {
        "title": "挽欧阳仁叟",
        "author": "王庭珪",
        "content": "郡从簪缨贵，驺僮意气华。\n呼卢晋公子，大侠鲁朱家。\n锦臂夸豪放，银鞍走狭斜。\n忍寻桃径裏，无主亦开花。",
        "dynasty": "宋",
        "collection_info": null
    },
    {
        "title": "挽张氏安人",
        "author": "王庭珪",
        "content": "母子未相识，哀号彻九穹。\n一生何敢望，万里忽相逢。\n綵服旧儿戏，锦囊新诰封。\n悲歌满行路，千载想遗风。",
        "dynasty": "宋",
        "collection_info": null
    },
    {
        "title": "挽欧阳宜人",
        "author": "王庭珪",
        "content": "渤海家声赫，先朝御史孙。\n霞冠宜象服，腰笏拥鱼轩。\n五福寿尤贵，两儿名更喧。\n惟嗟汉阳远，不及问平反。",
        "dynasty": "宋",
        "collection_info": null
    },
    {
        "title": "挽王氏夫人",
        "author": "王庭珪",
        "content": "岁歉倾禾粟，宾来剪髪鬟。\n其人今已朽，此事古尤难。\n斜日衔峰顶，秋风想佩环。\n出门惊弔客，双鹤下云间。",
        "dynasty": "宋",
        "collection_info": null
    },
    {
        "title": "挽王氏孺人",
        "author": "王庭珪",
        "content": "赐爵逢千载，皇恩下九关。\n诰词金篆字，珩佩玉连环。\n陶母今有后，莱衣不復斑。\n哀歌堪挽绋，徒有涙澘澘。",
        "dynasty": "宋",
        "collection_info": null
    },
    {
        "title": "挽郭氏孺人",
        "author": "王庭珪",
        "content": "择对真佳壻，传家好弟兄。\n魂飞瑶海岸，风断玉箫声。\n举案人何在，埋文谁作铭。\n潘郎今未老，他日看襃荣。",
        "dynasty": "宋",
        "collection_info": null
    },
    {
        "title": "挽聂氏孺人",
        "author": "王庭珪",
        "content": "陇上庞公女，相家裴十娘。\n空门参白足，佳壻得黄香。\n木马风前响，莲花火裏芳。\n弥陀真乐土，环佩响锵锵。",
        "dynasty": "宋",
        "collection_info": null
    },
    {
        "title": "挽露氏恭人",
        "author": "王庭珪",
        "content": "华胄东京旧，青楼大道边。\n渡江离险阻，举族得安全。\n追赏荣身后，褒封及眼前。\n清魂在蓬岛，彷佛缀羣仙。",
        "dynasty": "宋",
        "collection_info": null
    },
    {
        "title": "挽丁陶明县尉",
        "author": "王庭珪",
        "content": "东南作尉本神仙，化鹤家声亦宛然。\n临欲骑鱼归海岛，犹能跃马拓弓絃。\n花间载酒经旬日，陌上悲歌隔九泉。\n尚有读书台下月，夜深还照碧池边。",
        "dynasty": "宋",
        "collection_info": null
    },
    {
        "title": "挽刘宗望",
        "author": "王庭珪",
        "content": "何年来卧北山霞，犹指海边团练家。\n手把方书妙耕种，门高闾巷独清华。\n两儿驹齿日千里，万卷牙籖架五车。\n风动松篁起萧瑟，不堪回首听悲笳。",
        "dynasty": "宋",
        "collection_info": null
    },
    {
        "title": "萧泷庙迎神诗",
        "author": "王庭珪",
        "content": "泷神何年此列宫，神之来兮雨溟蒙。\n雷公击鼓驱羣龙，神之灵兮与天通。\n十日五日一雨风，物无疵疠年谷丰。\n泷民事神甚严恭，牲羞荐酒罗鼓钟。\n湍虽汹涌长年工，不闻船石相撞舂。\n孰知此者神之功，宜歌此曲传无穷。",
        "dynasty": "宋",
        "collection_info": null
    },
    {
        "title": "干龙节致语口号",
        "author": "王庭珪",
        "content": "红日初生碧海边，蓬莱金殿起晴烟。\n几重瑞气笼双阙，万室欢声动九天。\n百二山河扶宝祚，两阶干羽舞文砖。\n遥闻葱岭新都护，愿举霞觞祝万年。",
        "dynasty": "宋",
        "collection_info": null
    },
    {
        "title": "天申节致语",
        "author": "王庭珪",
        "content": "乐事初从天上传，慈宁宫在曰华边。\n庆逢诞节张钧乐，奏举遐方锡御筵。\n满殿熏风旗彩动，一墀鸣玉佩声喧。\n遥闻仪鳯随韶奏，报道君王寿万年。",
        "dynasty": "宋",
        "collection_info": null
    },
    {
        "title": "阅军致语口号",
        "author": "王庭珪",
        "content": "秀岭东边今日晴，千兵绕出阵云平。\n长枪大剑遮行路，后虎前貔拥使旌。\n看拓弓弦声霹雳，愿回甲马扫欃枪。\n山农野叟何曾识，来听秋风鼓角声。",
        "dynasty": "宋",
        "collection_info": null
    },
    {
        "title": "高峰禅寺修殿疏偈",
        "author": "王庭珪",
        "content": "绀殿倾颓几十秋，佛应不语阿难愁。\n诸方檀越宜兴念，共出把茅来盖头。",
        "dynasty": "宋",
        "collection_info": null
    },
    {
        "title": "迁善斋铭",
        "author": "王庭珪",
        "content": "击石出火，鼓钟得声。\n不鼓不击，寂无声形。\n人之有善，物中最灵。\n揉以学问，其识乃明。\n跛鼈千里，六骥不行。\n玉不加琢，器何由成。\n吾观成叔，挺挺有立。\n学有渊源，家声爀熠。\n深山大泽，龙蛇蟠蛰。\n实无所迁，假迁而入。\n犹天之升，不落阶级。\n参辰殊途，追莫能及。",
        "dynasty": "宋",
        "collection_info": null
    },
    {
        "title": "惠端琴铭",
        "author": "王庭珪",
        "content": "大江之西，卢水之阴。\n有三昧手，斲无量音。\n震动法窟，是为老端之琴。\n盖尝求师于海中，登蓬莱阆风之岑，听海水林木之萧森。\n采枯桐以寄其妙绝，信哉点瓦砾而成金。",
        "dynasty": "宋",
        "collection_info": null
    },
    {
        "title": "琴铭",
        "author": "王庭珪",
        "content": "桐生高冈，斧出月窟。\n斵而成器，神藏鬼没。\n此一物也，与宝剑相携于卢溪之上，三者皆天下之英物。",
        "dynasty": "宋",
        "collection_info": null
    },
    {
        "title": "惠门寺钟铭",
        "author": "王庭珪",
        "content": "万动俱寂，如大虚空。\n虚空无椎，何物为钟。\n傍震万壑，高闻九穹。\n声缘何起，吾知所从。\n钟邪椎耶，莫尸其功。\n隐如雷霆，在大千中。",
        "dynasty": "宋",
        "collection_info": null
    },
    {
        "title": "宝珠寺钟铭",
        "author": "王庭珪",
        "content": "蠢然冥顽孰与觉，空中雷电忽磅礴。\n大音希声本无作，回禄奋怒飞廉恶。\n一鼓成钟神所託，剑蟠蛟螭怒牙角。\n六种震动天雨雹，铸此铭诗呵不若。",
        "dynasty": "宋",
        "collection_info": null
    },
    {
        "title": "仁山五百罗汉赞",
        "author": "王庭珪",
        "content": "迦叶天中五百尊，目连罗睺皆骏奔。\n阿难啼哭佛日昏，谁为设法沙林园。\n帝释拥护六凿根，习气脱尽婆罗门。\n仁山金碧耀人天，瞻礼愿见前世缘。\n法螺一吹天上闻，还报十方罗汉恩。",
        "dynasty": "宋",
        "collection_info": null
    },
    {
        "title": "圆通赞",
        "author": "王庭珪",
        "content": "太山秋毫两微尘，巨细本无不二门。\n四方八面开户牖，是中元有不动尊。\n如大圆镜万象入，如大海水百谷奔。\n维摩倒用那罗印，用证初心岂或沦。",
        "dynasty": "宋",
        "collection_info": null
    },
    {
        "title": "洪觉范画赞",
        "author": "王庭珪",
        "content": "谓公为佛，乃工文章。\n谓公为儒，乃是和尚。\n非佛非儒，是虚空藏。\n画虽逼真，实非真相。\n作如是见，亦未离妄。\n水在瓶中，月在天上。",
        "dynasty": "宋",
        "collection_info": null
    },
    {
        "title": "李伯时画像赞",
        "author": "王庭珪",
        "content": "非佛非仙，亦非儒者。\n硉硉矹矹，名满天下。\n孰貌其真，非真非假。\n读东坡诗，乃识此画。",
        "dynasty": "宋",
        "collection_info": null
    },
    {
        "title": "欧阳公制赞",
        "author": "王庭珪",
        "content": "如马放逸兮不覊，如松磥砢兮多节。\n伟干如谢康乐之眉鬚，雄辩如楼君卿之唇舌。\n其高处可以上可以下，其妙处不可画不可说。",
        "dynasty": "宋",
        "collection_info": null
    },
    {
        "title": "杲和尚画赞",
        "author": "王庭珪",
        "content": "硉硉矹矹，如祝融太华，高不知其几千丈。\n轩轩轰轰，如惊雷唳鹤，声彻乎九天之上。\n道在真空，空即无相。\n以相求之，如盲摸象。\n乘机应物，河岳震响。\n眼如掣电，舌如奔浪。\n转大法轮，说无尽藏。\n当恁么时有识之者，箇是径山杲和尚。",
        "dynasty": "宋",
        "collection_info": null
    },
    {
        "title": "鑑达观画像赞",
        "author": "王庭珪",
        "content": "寂然其容，万法不起。\n色固无求，不怒不喜。\n人自即之，其门如市。\n忽然探囊，辄起人死。\n本自无生，死亦何理。\n公能起之，如月在水。\n应物现形，本无作止。\n我復赞之，亦游戏耳。",
        "dynasty": "宋",
        "collection_info": null
    },
    {
        "title": "路正卿画像赞",
        "author": "王庭珪",
        "content": "森然如千丈之长松，势若摩穹。\n昂然如野鹤之出笼，鸡羣遂空。\n使之崛起，接翼鹓鸿。\n高冠大剑，立于庭中。\n七尺之躯，万夫之雄。",
        "dynasty": "宋",
        "collection_info": null
    },
    {
        "title": "王修华画像赞",
        "author": "王庭珪",
        "content": "不冠不束，真被褐而怀玉。\n眼如曳电，光掣岩谷。\n不为燕颔虎头，万里飞而食肉。\n幅巾飘然，如五柳先生。\n宁终身为县令，而无求于世俗。\n挥麈尘埃之外，遗物离人，而立于独。",
        "dynasty": "宋",
        "collection_info": null
    },
    {
        "title": "刘大虚喜神赞",
        "author": "王庭珪",
        "content": "画无老幼，形全神守。\n颊上三毛，端逢妙手。\n少年角立，试輙不偶。\n不復掉鞅，名闻谷口。\n量陂千顷，才不论斗。\n今踰八十，年其逮耉。\n古人云用之则为公为卿，不用则山谷一叟。",
        "dynasty": "宋",
        "collection_info": null
    },
    {
        "title": "英和尚赞",
        "author": "王庭珪",
        "content": "吉州英，铁作觜。\n莫贬眼，只这是。",
        "dynasty": "宋",
        "collection_info": null
    },
    {
        "title": "戏调义高",
        "author": "王庭珪",
        "content": "横担拄杖入山，坐断高峰境界。\n一吼震动林木，忽然草贼大败。\n了则万法俱空，未了应须还债。\n本是两重公案，如今一道俱解。",
        "dynasty": "宋",
        "collection_info": null
    },
    {
        "title": "答王道之",
        "author": "王庭珪",
        "content": "云门至死不惺惺，居士仍蹉半月程。\n未省梦中重说梦，醉来添酒几时醒。",
        "dynasty": "宋",
        "collection_info": null
    },
    {
        "title": "赠侄孙行深",
        "author": "王庭珪",
        "content": "头陀未具山僧像，只欠钵囊挑锡杖。\n我今自是在家僧，汝好将钱买和尚。",
        "dynasty": "宋",
        "collection_info": null
    },
    {
        "title": "赠度门僧  其一",
        "author": "王庭珪",
        "content": "眨起眉毛钟已成，不容着手勒钟铭。\n一铺岭上新功德，只欠将来点眼睛。",
        "dynasty": "宋",
        "collection_info": null
    },
    {
        "title": "赠度门僧  其二",
        "author": "王庭珪",
        "content": "半夜钟声殷寺廊，吹螺打鼓助铮鏦。\n不妨白日开门睡，更遣阇梨饭后撞。",
        "dynasty": "宋",
        "collection_info": null
    },
    {
        "title": "祖麟作东山藏主以一偈送之",
        "author": "王庭珪",
        "content": "海藏龙宫五千卷，口角流涎方诵遍。\n不如烦此六丁神，一日与君推百转。",
        "dynasty": "宋",
        "collection_info": null
    },
    {
        "title": "赠行者悟本",
        "author": "王庭珪",
        "content": "出家未踏曹溪碓，且打吟峰寺裏钟。\n寺有高僧善哮吼，莫将一物藴心胸。",
        "dynasty": "宋",
        "collection_info": null
    },
    {
        "title": "和耿伯顺赠李居士",
        "author": "王庭珪",
        "content": "横担拄杖何许语，那箇丛林无佛祖。\n但见阇梨夜不眠，衲被蒙头听粥鼓。",
        "dynasty": "宋",
        "collection_info": null
    },
    {
        "title": "李居士煎茶再次前韵赠之",
        "author": "王庭珪",
        "content": "东山寺裏逢君语，问君何谓西来祖。\n鼻孔撩天唤不譍，呼童汲水敲茶鼓。",
        "dynasty": "宋",
        "collection_info": null
    },
    {
        "title": "再次韵呈智禅师",
        "author": "王庭珪",
        "content": "花药山中人解语，何必江西寻马祖。\n我亦会参铁觜师，如今不打这破鼓。",
        "dynasty": "宋",
        "collection_info": null
    },
    {
        "title": "登唐兴寺上方",
        "author": "王庭珪",
        "content": "三入唐兴寺裏宿，闭门风雨云垂屋。\n今朝披雾立山椒，始识唐兴真面目。",
        "dynasty": "宋",
        "collection_info": null
    },
    {
        "title": "震禅师喜谈传灯录谩以一偈示之",
        "author": "王庭珪",
        "content": "僧问灵山一会禅，不知谁与佛言论。\n灵山会裏何曾说，只有阇梨独得闻。",
        "dynasty": "宋",
        "collection_info": null
    },
    {
        "title": "跋楚老帖",
        "author": "王庭珪",
        "content": "佛固不可求，会处岂容说。\n苦作如是言，为谁略饶舌。",
        "dynasty": "宋",
        "collection_info": null
    },
    {
        "title": "夜蛾儿",
        "author": "王庭珪",
        "content": "碧眼银鬚粉扑衣，又随雪柳趁灯辉。\n怕寒还恋南华梦，凝伫钗头未肯飞。",
        "dynasty": "宋",
        "collection_info": null
    },
    {
        "title": "牵牛",
        "author": "王庭珪",
        "content": "一泓天水染铢衣，生怕红埃透日蜚。\n急整离离苍玉佩，晓云光裏渡河归。",
        "dynasty": "宋",
        "collection_info": null
    },
    {
        "title": "绯桃",
        "author": "王庭珪",
        "content": "衣裁相缬态纤秾，犹在瑶池午醉中。\n嫌近清明时节冷，趁渠新火一番红。",
        "dynasty": "宋",
        "collection_info": null
    },
    {
        "title": "哀挽诗",
        "author": "王庭珪",
        "content": "我家羣从有封胡，潇洒如君更隐居。\n岂但开轩隐松竹，能令满屋贮图书。\n朱栏手植花犹在，黄叶风飘日已疏。\n触目自然堪痛哭，不胜清泪湿衣裾。",
        "dynasty": "宋",
        "collection_info": null
    },
    {
        "title": "又一首",
        "author": "王庭珪",
        "content": "曾看词锋战举场，弟兄旗鼓略相当。\n两贤方折月中桂，此老翻为地下郎。\n弟妹力携家数口，文章空费纸千张。\n广寒宫裏丛生桂，何日飘来壠上芳。",
        "dynasty": "宋",
        "collection_info": null
    },
    {
        "title": "妇人挽词",
        "author": "王庭珪",
        "content": "奔月姮娥魂已清，锦囊空贮诰封荣。\n穆家酥酪盈门贵，谢氏芝兰满砌生。\n风散采云吹碧落，霜飘寒菊堕红英。\n佳城万古凄凉地，陇水东流猿夜声。",
        "dynasty": "宋",
        "collection_info": null
    },
    {
        "title": "晚春",
        "author": "王庭珪",
        "content": "残花不待恶风吹，细雨浮花半出篱。\n篱外行人错回首，黄鹂飞上绿杨枝。",
        "dynasty": "宋",
        "collection_info": null
    },
    {
        "title": "明堂侍祠诗  其一",
        "author": "王庭珪",
        "content": "唱彻严更凤钥开，侍祠济济列崇陔。\n小臣亦忝廊西献，惟秉温恭封越来。",
        "dynasty": "宋",
        "collection_info": null
    },
    {
        "title": "明堂侍祠诗  其二",
        "author": "王庭珪",
        "content": "玉佩珊珊出禁扉，金莲分炬散芳菲。\n祠班咫尺临黄道，惹得天香满袖归。",
        "dynasty": "宋",
        "collection_info": null
    },
    {
        "title": "句  其一",
        "author": "王庭珪",
        "content": "雪欲留君君不住，散作晴天送君去。\n沧江破腊。",
        "dynasty": "宋",
        "collection_info": null
    },
    {
        "title": "句  其二",
        "author": "王庭珪",
        "content": "欲结茅斋一两间，芙蓉高处掩柴关。\n人逢好景。",
        "dynasty": "宋",
        "collection_info": null
    },
    {
        "title": "句  其三",
        "author": "王庭珪",
        "content": "江南一梦中，觉来说梦已无踪。\n会寻湘水枕上逢。\n逐客衣冠尚褴缕，故欲下非坚敌，试举酒兵令。",
        "dynasty": "宋",
        "collection_info": null
    },
    {
        "title": "句  其四",
        "author": "王庭珪",
        "content": "白银宫。\n断椽破壁宛积玉千顷，流水湾如月半弓。\n江边寒梅自奇绝，何必更画渔蓑翁。",
        "dynasty": "宋",
        "collection_info": null
    },
    {
        "title": "句  其五",
        "author": "王庭珪",
        "content": "鹭洲盘地轴，螺浦泻天津。",
        "dynasty": "宋",
        "collection_info": null
    },
    {
        "title": "句  其六",
        "author": "王庭珪",
        "content": "江阔吞章贡，原长接广闽。",
        "dynasty": "宋",
        "collection_info": null
    },
    {
        "title": "句  其七",
        "author": "王庭珪",
        "content": "残春铃阁无公事，来就酴醾放晚衙。",
        "dynasty": "宋",
        "collection_info": null
    },
    {
        "title": "句  其八",
        "author": "王庭珪",
        "content": "月影印仙迹，花香供笔灵。",
        "dynasty": "宋",
        "collection_info": null
    },
    {
        "title": "送彭青老兼寄王民瞻",
        "author": "珪悴中",
        "content": "芒鞋竹杖西出关，行尽千山与万山。\n黄尘乌帽不埋没，丹霞选佛非选官。\n请君抬起幞头脚，向上犹有二四着。\n再拜更问王老师，老师规模难摸索。",
        "dynasty": "宋",
        "collection_info": null
    },
    {
        "title": "菖蒲寺",
        "author": "季陵",
        "content": "飞泉一派木千章，九节蒲根涧裏香。\n拔宅不留鸡与犬，至今无处问仙方。",
        "dynasty": "宋",
        "collection_info": null
    },
    {
        "title": "小尽行",
        "author": "朱敦儒",
        "content": "藤州三月作小尽，梧州三月作大尽。\n哀哉官历今不颁，忆昔昇平泪成阵。\n我今何异桃源人，落叶为秋花作春。\n但恨未能与世隔，时闻丧乱空伤神。",
        "dynasty": "宋",
        "collection_info": null
    },
    {
        "title": "种芜菁作羹",
        "author": "朱敦儒",
        "content": "且喜芜菁种得成，苔心散出碧纵横。\n脆甜肭子无反恶，肥嫩恙儿不杀生。\n乐羊岂断儿孙念，刘季宁无父子情。\n争似野人茅屋下，日高澹煮一杯羹。",
        "dynasty": "宋",
        "collection_info": null
    },
    {
        "title": "历世",
        "author": "朱敦儒",
        "content": "面册面友风雨散，山鸟山花澹薄交。\n一榻氍毹容独卧，满盘杞菊是兼肴。",
        "dynasty": "宋",
        "collection_info": null
    },
    {
        "title": "五言",
        "author": "朱敦儒",
        "content": "天寒犹着絮，雨湿欲蒸书。\n吴地人情薄，西人客计疏。\n无书堪着眼，有法可安心。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "朱敦儒",
        "content": "谁倚黄旗唤阿瞒，令君终作可怜人。\n萧然惟有鹿门老，不带孙刘一点尘。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "朱敦儒",
        "content": "轻阴小雨晚难收，柳瘦梅穷却似秋。\n可恨水仙花不语，无人共我说春愁。",
        "dynasty": "宋",
        "collection_info": null
    },
    {
        "title": "春怨",
        "author": "朱敦儒",
        "content": "梨花雨送海棠风，不借臙脂作小红。\n几日无人吹玉笛，鸳鸯飞入馆娃宫。",
        "dynasty": "宋",
        "collection_info": null
    },
    {
        "title": "绝句",
        "author": "朱敦儒",
        "content": "青罗包髻白行缠，不是凡人不是仙。\n家在洛阳城裏住，卧吹铜笛过伊川。",
        "dynasty": "宋",
        "collection_info": null
    },
    {
        "title": "忆旧",
        "author": "朱敦儒",
        "content": "早年京洛识前辈，晚景江湖无故人。\n难与儿童谈旧事，夜攀庭树数星辰。",
        "dynasty": "宋",
        "collection_info": null
    },
    {
        "title": "句  其一",
        "author": "朱敦儒",
        "content": "试将天下照，万象总分明。",
        "dynasty": "宋",
        "collection_info": null
    },
    {
        "title": "句  其二",
        "author": "朱敦儒",
        "content": "岭外江数百，会此清远峡。",
        "dynasty": "宋",
        "collection_info": null
    },
    {
        "title": "句  其三",
        "author": "朱敦儒",
        "content": "春林着雨绿自足，野水漾花红不知。",
        "dynasty": "宋",
        "collection_info": null
    },
    {
        "title": "句  其四",
        "author": "朱敦儒",
        "content": "解唱阳关别调声，前朝惟有李夫人。",
        "dynasty": "宋",
        "collection_info": null
    },
    {
        "title": "句  其五",
        "author": "朱敦儒",
        "content": "几许少年春欲夏，一番梦事绿催红。",
        "dynasty": "宋",
        "collection_info": null
    },
    {
        "title": "句  其六",
        "author": "朱敦儒",
        "content": "过时不语莺解事，怕客深藏鱼见机。",
        "dynasty": "宋",
        "collection_info": null
    },
    {
        "title": "句  其七",
        "author": "朱敦儒",
        "content": "人间万事老无味，天下四时秋最愁。",
        "dynasty": "宋",
        "collection_info": null
    },
    {
        "title": "句  其八",
        "author": "朱敦儒",
        "content": "翦茅编鹤屋，筛米聚鸡粮。",
        "dynasty": "宋",
        "collection_info": null
    },
    {
        "title": "句  其九",
        "author": "朱敦儒",
        "content": "灯昏鼠窥研，雨急犬穿篱。",
        "dynasty": "宋",
        "collection_info": null
    },
    {
        "title": "句  其一○",
        "author": "朱敦儒",
        "content": "但能闭户酌季雅，安用驭风寻伯昏。",
        "dynasty": "宋",
        "collection_info": null
    },
    {
        "title": "句  其一一",
        "author": "朱敦儒",
        "content": "老鹤悔抛青嶂裏，客星倦倚紫微边。",
        "dynasty": "宋",
        "collection_info": null
    },
    {
        "title": "句  其一二",
        "author": "朱敦儒",
        "content": "而今心服陶元亮，作得人间第一流。",
        "dynasty": "宋",
        "collection_info": null
    },
    {
        "title": "句  其一三",
        "author": "朱敦儒",
        "content": "佳人不耐冷，重迭着春衣。",
        "dynasty": "宋",
        "collection_info": null
    },
    {
        "title": "题能仁寺壁",
        "author": "马纯",
        "content": "十年衰病卧林泉，鹓鹭羣飞竞刺天。\n黄纸除书犹到汝，固知清世不遗贤。",
        "dynasty": "宋",
        "collection_info": null
    },
    {
        "title": "句",
        "author": "马纯",
        "content": "勋业簿中频点检，只添白髮与苍颜。",
        "dynasty": "宋",
        "collection_info": null
    },
    {
        "title": "杨花",
        "author": "石懋",
        "content": "来时万缕弄轻黄，去日飞球满路傍。\n我比杨花更飘荡，杨花只是一春忙。",
        "dynasty": "宋",
        "collection_info": null
    },
    {
        "title": "金钱花",
        "author": "石懋",
        "content": "名贵已居三品上，价高仍在五铢先。\n春来买断深红色，烧得人心似火燃。",
        "dynasty": "宋",
        "collection_info": null
    },
    {
        "title": "酴醾",
        "author": "石懋",
        "content": "不传人间玉奁粉，别有天上金炉烟。\n独清合作诸兰佩，深白未数杨花绵。\n春风烂漫倚墙角，一月不復烧龙涎。",
        "dynasty": "宋",
        "collection_info": null
    },
    {
        "title": "柳絮",
        "author": "石懋",
        "content": "苦无筋力太轻柔，何物如今得自由。\n带雨飘来成坠雪，捲春归去作飞球。",
        "dynasty": "宋",
        "collection_info": null
    },
    {
        "title": "雪",
        "author": "石懋",
        "content": "风云快约千丝雨，天地空无一点尘。\n晓树放开花意思，夜窗添起月精神。\n鹦鹉杯中未觉贫，寒凝酒面不成鳞。\n何如飞上参军鬓，与恼红楼歌舞人。",
        "dynasty": "宋",
        "collection_info": null
    },
    {
        "title": "岁除",
        "author": "石懋",
        "content": "索米长安久倦游，寂无杯盎洗牢愁。\n岁除借问除何事，除尽朱颜与黑头。",
        "dynasty": "宋",
        "collection_info": null
    },
    {
        "title": "郡守",
        "author": "石懋",
        "content": "政成郛郭春千里，公退笙歌月一楼。\n犬吠花阴无旧警，麦翻云穗有新畴。",
        "dynasty": "宋",
        "collection_info": null
    },
    {
        "title": "生日",
        "author": "石懋",
        "content": "只应门闼悬弧际，正是干坤和气中。\n寿语珠联千轴富，贺樽鲸吸百川空。",
        "dynasty": "宋",
        "collection_info": null
    },
    {
        "title": "梅花",
        "author": "石懋",
        "content": "家是江南友是兰，水边月底怯新寒。\n画图省识惊春早，玉笛孤吹怨夜残。\n冷淡合教闲处着，清臞难遣俗人看。\n相逢剩作樽前恨，索笑情怀老新阑。",
        "dynasty": "宋",
        "collection_info": null
    },
    {
        "title": "长至  其一",
        "author": "石懋",
        "content": "阳和散逐管灰浮，节物那知人倦游。\n无可奈何霜后冷，急推不去眼中愁。\n康衢结束新裳杂，飞盖追随贺客稠。\n犹有祢衡漫一刺，侯门如海未容投。",
        "dynasty": "宋",
        "collection_info": null
    },
    {
        "title": "长至  其二",
        "author": "石懋",
        "content": "笔墨如山宁疗饥，漫劳红日一丝迟。\n浊醪有理贫难醉，坐客无毡寒见欺。\n占岁丰凶云物动，漏春消息管灰知。\n江南梅使无恙否，肠断陇头花一枝。",
        "dynasty": "宋",
        "collection_info": null
    },
    {
        "title": "成都岁暮始微寒小酌遣兴",
        "author": "石懋",
        "content": "革带频移纱帽宽，茶铛欲熟篆香残。\n疏梅已报先春信，小雨初成十月寒。\n身似野僧犹有髪，门如村舍强名官。\n鼠肝虫臂元无择，遇酒犹能罄一欢。",
        "dynasty": "宋",
        "collection_info": null
    },
    {
        "title": "句  其一",
        "author": "石懋",
        "content": "燕南雪花大于掌，冰柱悬檐一千丈。",
        "dynasty": "宋",
        "collection_info": null
    },
    {
        "title": "句  其二",
        "author": "石懋",
        "content": "满身美荫抱高柳，问汝适从何处来。",
        "dynasty": "宋",
        "collection_info": null
    },
    {
        "title": "句  其三",
        "author": "石懋",
        "content": "翻成缟带车迷路，卷上珠帘人倚楼。",
        "dynasty": "宋",
        "collection_info": null
    },
    {
        "title": "句  其四",
        "author": "石懋",
        "content": "浓开细细黄金蕊，间颇深深碧玉丛。",
        "dynasty": "宋",
        "collection_info": null
    },
    {
        "title": "句  其五",
        "author": "石懋",
        "content": "弯环浅水碧依旧，自在好花红渐新。",
        "dynasty": "宋",
        "collection_info": null
    },
    {
        "title": "句  其六",
        "author": "石懋",
        "content": "欲问此根何处得。",
        "dynasty": "宋",
        "collection_info": null
    },
    {
        "title": "金州",
        "author": "郭广和",
        "content": "比年学校兴，礼义生于富。\n使节按部来，士子皆奔辏。",
        "dynasty": "宋",
        "collection_info": null
    },
    {
        "title": "临别诫弟子偈",
        "author": "释凈昭",
        "content": "物外翛然获自由，殷勤诸子送他州。\n白云暂驻无方所，明月相随到处优。\n岩谷乍拖终勿思，林泉幽景岂迴眸。\n吾今此去聊相别，汝且和光混众流。",
        "dynasty": "宋",
        "collection_info": null
    },
    {
        "title": "梦中作",
        "author": "江端本",
        "content": "晚风残日下危楼，斜倚栏干满眼愁。\n休唱阳关催别酒，春情离恨总悠悠。",
        "dynasty": "宋",
        "collection_info": null
    },
    {
        "title": "次韵子我兄和沈侍御史吴兴酬唱诗三首  其一",
        "author": "江端本",
        "content": "苕霅忆初泛，星霜今几周。\n芳莲霞比色，晚水月同游。\n未尽烟波赏，先惊岁月遒。\n风尘今满眼，遥想芰荷秋。",
        "dynasty": "宋",
        "collection_info": null
    },
    {
        "title": "次韵子我兄和沈侍御史吴兴酬唱诗三首  其二",
        "author": "江端本",
        "content": "宇宙烟尘日，谁何风马牛。\n掀天怒翼倦，卷地骇奔流。\n黩武非天意，穷凶与鬼谋。\n风波方治渺，何处可维舟。",
        "dynasty": "宋",
        "collection_info": null
    },
    {
        "title": "次韵子我兄和沈侍御史吴兴酬唱诗三首  其三",
        "author": "江端本",
        "content": "四野传烽急，中原杀气浮。\n游鱼惊过艇，风叶乱鸣鹙。\n宿雾藏文豹，寒浮露远洲。\n无心谋出处，知命復何忧。",
        "dynasty": "宋",
        "collection_info": null
    },
    {
        "title": "送人",
        "author": "江端本",
        "content": "年衰岁晚有谁从，井臼无人伴敬通。\n当户秋山横积翠，拥阶霜叶委残红。\n倦游自笑裘先敝，赴敌谁知甲已衷。\n看取功名垂竹帛，不须咄咄更书空。",
        "dynasty": "宋",
        "collection_info": null
    },
    {
        "title": "闲居即事",
        "author": "郑测",
        "content": "小园风景暮春初，随分优游亦足娱。\n柳似王恭殊濯濯，蝶疑庄叟自蘧蘧。\n浇肠漫进三蕉酒，引睡聊翻数叶书。\n今日始知闲有味，悔从尘土曳长裾。",
        "dynasty": "宋",
        "collection_info": null
    },
    {
        "title": "赏心亭",
        "author": "姜仲谦",
        "content": "楼外青山刮眼明，轩窗当暑更风清。\n地分南北开天险，江泛东西几客程。\n四者难并同醆斝，一之已甚厌戈兵。\n最怜夜夜秦淮月，相伴依然似友生。",
        "dynasty": "宋",
        "collection_info": null
    },
    {
        "title": "己酉中秋任才仲陈去非会饮岳阳楼上酒半酣高谈大笑行草间出诚一时俊游也为赋之",
        "author": "姜仲谦",
        "content": "岳阳楼高几千尺，俯视洞庭方酒酣。\n万顷波光天上下，两山秋色月东南。\n兴来鸾鹄随行草，夜永鱼龙骇笑谈。\n我欲烦公钓鰲手，尽移云水到松庵。",
        "dynasty": "宋",
        "collection_info": null
    },
    {
        "title": "思杜亭",
        "author": "姜仲谦",
        "content": "十里松阴古道场，一亭还復枕潇湘。\n诗翁至死忧唐室，野客于今吊耒阳。\n窻户云生山雨集，岩溪花发晓风香。\n不唯临眺添惆怅，自是年来鬓已霜。",
        "dynasty": "宋",
        "collection_info": null
    },
    {
        "title": "长芦寺",
        "author": "姜仲谦",
        "content": "长芦禅剎昔经过，十载重游素髪多。\n南去宦情聊尔耳，西来师意竟如何。\n千灯不绝开堂盛，一苇常存济世多。\n我久途穷仗佛力，剩书内叶弭风波。",
        "dynasty": "宋",
        "collection_info": null
    },
    {
        "title": "句",
        "author": "姜仲谦",
        "content": "铜鼓旧俗存，瘴江春色早。",
        "dynasty": "宋",
        "collection_info": null
    },
    {
        "title": "游百岩（原注：石在河南修武）",
        "author": "刘师忠",
        "content": "当年匹马度荒村，青眼相逢是此君。\n重到故乡归兴动，一竿风月对何人。",
        "dynasty": "宋",
        "collection_info": null
    },
    {
        "title": "和李处劢题萃清阁",
        "author": "江纬",
        "content": "于嗟道力浅，日恐世缘熟。\n身虽走朝市，梦辄在岩麓。\n归来濯尘缨，筑室浅流瀑。\n檐宿谪仙云，径荒陶令菊。\n吟哦格调古，卫养神气肃。\n遐观狭宇宙，幽讨遍山谷。\n林泉无俗韵，松桧有清馥。\n悠然梦幻身，忍把利名束。\n吾人藴长才，未肯策高足。\n朅来金溪上，共奏紫芝曲。\n永结忘形交，何须醉醽醁。",
        "dynasty": "宋",
        "collection_info": null
    },
    {
        "title": "书中贵人扇",
        "author": "王彦和",
        "content": "天边一线征鸿没，山色浅深墨未匀。\n别浦渔舟待归去，夕阳渡口两三人。",
        "dynasty": "宋",
        "collection_info": null
    },
    {
        "title": "句",
        "author": "颜岐",
        "content": "念昔从学日，同升夫子堂。",
        "dynasty": "宋",
        "collection_info": null
    },
    {
        "title": "宁王进史图",
        "author": "陈克",
        "content": "上林风暖脊令飞，玉带花骢侍讌归。\n汗简不知天上事，至尊新纳寿王妃。",
        "dynasty": "宋",
        "collection_info": null
    },
    {
        "title": "善财参自在天",
        "author": "陈克",
        "content": "善财得法犹儿子，工巧仍参自在天。\n若悟菩提同戏事，不应縳律更枯禅。",
        "dynasty": "宋",
        "collection_info": null
    },
    {
        "title": "题赵次张所藏贼头子二首  其一",
        "author": "陈克",
        "content": "扬鞭指点万貔貅，打取卢龙十四州。\n烦君为发禄山冢，看我快饮月氏头。",
        "dynasty": "宋",
        "collection_info": null
    },
    {
        "title": "题赵次张所藏贼头子二首  其二",
        "author": "陈克",
        "content": "龙章鳯姿世不乏，束手无奈于此思。\n丹青王会何须尔，颈血淋漓送藁街。",
        "dynasty": "宋",
        "collection_info": null
    },
    {
        "title": "画梅花  其一",
        "author": "陈克",
        "content": "溪路模糊半山雪，暗淡寒梅一枝月。\n醉眸无处认冰姿，两袖香风更愁绝。",
        "dynasty": "宋",
        "collection_info": null
    },
    {
        "title": "画梅花  其二",
        "author": "陈克",
        "content": "长恨飘零如楚云，梦中犹记好精神。\n忽逢冷艶冰绡上，叹息侯家占好春。",
        "dynasty": "宋",
        "collection_info": null
    },
    {
        "title": "画梅花  其三",
        "author": "陈克",
        "content": "误人吹裂柯亭笛，岂有残英落绮席。\n始信寿阳人写真，不知江南近消息。",
        "dynasty": "宋",
        "collection_info": null
    },
    {
        "title": "跋赵朝议江行初雪图",
        "author": "陈克",
        "content": "我本孤舟蓑笠翁，雪厓烟树一生中。\n如今不向江湖去，鬬舰旌旗照水红。",
        "dynasty": "宋",
        "collection_info": null
    },
    {
        "title": "雪岸图",
        "author": "陈克",
        "content": "大年貌得寒江雪，鳬雁沙头野彴微。\n箇裏有诗谁会得，情知不道一蓑归。",
        "dynasty": "宋",
        "collection_info": null
    },
    {
        "title": "江南山色",
        "author": "陈克",
        "content": "笔间烟雨漫愁人，不是溪山自在春。\n一段江南好风景，夕阳花坞净无尘。",
        "dynasty": "宋",
        "collection_info": null
    },
    {
        "title": "谢曹中甫惠着色山水抺胸",
        "author": "陈克",
        "content": "曹郎富天巧，发思绮纨间。\n规模宝月团，浅淡分眉山。\n丹青缀锦树，金碧罗烟鬟。\n炉峰香自涌，楚云杳难攀。\n政宜林下风，妙想非人寰。\n飘萧河官步，罗抺陵九关。\n我家老孟光，刻画非妖嫺。\n绣鳯褐颠倒，锦鲸弃榛菅。\n忍将漫汗泽，败此修连姢。\n缄藏寄书篆，晓梦生斓斑。",
        "dynasty": "宋",
        "collection_info": null
    },
    {
        "title": "题赵宜兴万里江山图",
        "author": "陈克",
        "content": "惨淡何人画，飘飖万里心。\n云轻春树暗，日落暮江深。\n细酌渊明酒，仍弹子贱琴。\n知公湖海气，对此益骎骎。",
        "dynasty": "宋",
        "collection_info": null
    },
    {
        "title": "与叔易过石佛看宋大夫画山水",
        "author": "陈克",
        "content": "霜落石林江气清，隔江犹见暮山横。\n箇中只欠崔夫子，满帽秋风信马行。",
        "dynasty": "宋",
        "collection_info": null
    },
    {
        "title": "大年流水绕孤村图",
        "author": "陈克",
        "content": "少游一觉扬州梦，自作清歌自写成。\n流水寒鸦总堪画，细看疑有断肠声。",
        "dynasty": "宋",
        "collection_info": null
    },
    {
        "title": "唐人画牡丹图二首  其一",
        "author": "陈克",
        "content": "重楼杰阁上烟霞，戟带飘飘护翠华。\n侍女番休春醉着，不知野鹿犯宫花。",
        "dynasty": "宋",
        "collection_info": null
    },
    {
        "title": "唐人画牡丹图二首  其二",
        "author": "陈克",
        "content": "残红通白及时开，不费君王羯鼓催。\n玉笛重拈天一笑，外边蜂蝶等闲来。",
        "dynasty": "宋",
        "collection_info": null
    },
    {
        "title": "伯时四骑",
        "author": "陈克",
        "content": "弱毫寸纸有余地，如见天闲八尺龙。\n坐想时危真致此，两军旗鼓噪西风。",
        "dynasty": "宋",
        "collection_info": null
    },
    {
        "title": "曹夫人牧羊图",
        "author": "陈克",
        "content": "日长永巷车音细，插竹洒盐纷妬恃。\n美人零落泾水寒，两鬓风鬟一挥涕。\n柔毛𧤏𧤏与人羣，儿女恩怨徒纷纷。\n洞房那復知许事，但画远牧连空云。\n槲叶飘萧晚风劲，羖䍽相追寒鹊并。\n短童何处沙艹深，族走羣飞各天性。\n向来鞍马曹将军，文采班班今尚存。\n林下夫人更超绝，新图不作五花文。",
        "dynasty": "宋",
        "collection_info": null
    },
    {
        "title": "观钱德尝书画",
        "author": "陈克",
        "content": "临池竞赏无心笔，破产新酬没骨花。\n老子眼寒俱不识，劳君煎点入香茶。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 渔父七首 其一",
        "author": "陈克",
        "content": "处处晴沙着钓纶，浴鳬飞鹭颇相亲。\n谁知夙昔风云会，只似寻常江海人。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 渔父七首 其二",
        "author": "陈克",
        "content": "鲙缕丝丝雪色鱼，碧筩香细引村沽。\n江天此乐谁无分，不问官家乞鑑湖。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 渔父七首 其三",
        "author": "陈克",
        "content": "君王猎罢载熊罴，锡壤分茅合霸齐。\n邑有鱼盐太多事，翛然何似钓璜溪。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 渔父七首 其四",
        "author": "陈克",
        "content": "倾吴佐越早经纶，朝市风波猛乞身。\n不道五湖春浪急，蓬窗还有捧心人。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 渔父七首 其五",
        "author": "陈克",
        "content": "志和渔隐古仙真，霅水风流见后身。\n蓑笠何须访图画，貂蝉凛凛在麒麟。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 渔父七首 其六",
        "author": "陈克",
        "content": "雷泽田渔翊圣明，射蛟南幸见升平。\n稍分天汉昭回象，更和江湖欸乃声。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 渔父七首 其七",
        "author": "陈克",
        "content": "风烟回首钓鱼台，巾褐从容小殿开。\n自是玉皇香案吏，外边休奏客星来。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 醉乡七首 其一",
        "author": "陈克",
        "content": "醉乡天地谁开闢，光景冲融古到今。\n明月清风一长啸，杯中时见昔人心。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 醉乡七首 其二",
        "author": "陈克",
        "content": "昔人爱酒復能诗，阮籍陶潜盖有之。\n共道尚书兼此兴，超然异代忽同时。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 醉乡七首 其三",
        "author": "陈克",
        "content": "斗酒百篇元佑初，当时流辈已萧疏。\n闭门日饮身强健，得见昇平总不如。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 醉乡七首 其四",
        "author": "陈克",
        "content": "子房帷幄赞神谋，晚岁疏封自占留。\n代邸勋劳今绝口，上恩仍与醉乡侯。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 醉乡七首 其五",
        "author": "陈克",
        "content": "脱靴神气迥飘飘，平日千钟奉帝尧。\n老子浮沉人不识，酒垆争席奈渔樵。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 醉乡七首 其六",
        "author": "陈克",
        "content": "老瓦盆中旋泼醅，陶然乐圣且衔杯。\n只今痛饮谁能那，宝器恩从天上来。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 醉乡七首 其七",
        "author": "陈克",
        "content": "黄金细字勒杯巡，鱼水恩私晚更亲。\n但得赐田堪种秫，向来浮议不关身。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 烧香二首 其一",
        "author": "陈克",
        "content": "相如绿绮有新声，荀令熏炉非故情。\n曲罢空山满香雾，飘然还上赤霄行。",
        "dynasty": "宋",
        "collection_info": null
    },
    {
        "title": "奉题董端明渔父醉乡烧香图十六首 烧香二首 其二",
        "author": "陈克",
        "content": "琴心非佛亦非仙，座下絃歌万二千。\n一瓣香中谁会得，要须灵刹散花天。",
        "dynasty": "宋",
        "collection_info": null
    },
    {
        "title": "题叶硕父画卷二首  其一",
        "author": "陈克",
        "content": "扁舟欲向山阴去，端为林泉作此行。\n不独卷中携栗里，还于句裏得渊明。",
        "dynasty": "宋",
        "collection_info": null
    },
    {
        "title": "题叶硕父画卷二首  其二",
        "author": "陈克",
        "content": "风烟幻出元晖画，林壑天然硕父诗。\n只似无心云出岫，轮囷萧索更多姿。",
        "dynasty": "宋",
        "collection_info": null
    },
    {
        "title": "题张文潜画帖  其一",
        "author": "陈克",
        "content": "此老从来马如狗，却笑蹇驴难朝天。\n聊尔据鞍犹觅句，想知行处似乘船。",
        "dynasty": "宋",
        "collection_info": null
    },
    {
        "title": "题张文潜画帖  其二",
        "author": "陈克",
        "content": "官曹文书堆满床，愦愦度日孤昼长。\n安得如彼二三子，抱琴挟策置我旁。",
        "dynasty": "宋",
        "collection_info": null
    },
    {
        "title": "何伯言画",
        "author": "陈克",
        "content": "何子画山心极苦，不画山林画其趣。\n不知此绢厚几许，隐隐深入疑有路。\n去年持此干贵权，数幅得官仍得钱。\n平民常产卖有尽，笔端有产无穷年。\n而今东绢知何数，不为水墨为襦袴。\n我怜何子老更痴，平民皆饱汝独饥。",
        "dynasty": "宋",
        "collection_info": null
    },
    {
        "title": "三品石",
        "author": "陈克",
        "content": "临春结绮今何在，屹立巉巉终不改。\n可怜江总负君恩，白头仍作北朝臣。",
        "dynasty": "宋",
        "collection_info": null
    },
    {
        "title": "瑞香",
        "author": "陈克",
        "content": "佳人在空谷，双星思银河。\n契阔不有命，盛时岂蹉跎。\n娟娟匡庐秀，如此粲者何。\n香蜜缀红糁，宝熏罩宫罗。\n幽窗下团栾，微风自婆娑。\n寂寥千年初，戢戢逢艾多。\n何阶託方便，百金聘猗傩。\n赤栏青篾舫，丁宁护根窼。\n泥沙亦天幸，扳联入宣和。\n谁令兰蕙徒，憔悴守岩阿。",
        "dynasty": "宋",
        "collection_info": null
    },
    {
        "title": "九月瑞香盛开",
        "author": "陈克",
        "content": "宣和殿裏春风早，红锦熏笼二月时。\n流落人间真善事，九秋霜露却相宜。",
        "dynasty": "宋",
        "collection_info": null
    },
    {
        "title": "代王正平从谏掾乞画凭肩美人扇子二首  其一",
        "author": "陈克",
        "content": "道人已悟孩提事，弃掷泥儿坏纸鸢。\n闻道近来都识破，丹青便面亦轻捐。",
        "dynasty": "宋",
        "collection_info": null
    },
    {
        "title": "代王正平从谏掾乞画凭肩美人扇子二首  其二",
        "author": "陈克",
        "content": "难陀已幻登伽女，童子犹参苏密多。\n正士逡巡不应受，可能分供病维摩。",
        "dynasty": "宋",
        "collection_info": null
    },
    {
        "title": "游谢乡",
        "author": "陈克",
        "content": "雨裏落帆游谢乡，寒声古木共荒凉。\n四山为我洗苍玉，况有故人归上方。",
        "dynasty": "宋",
        "collection_info": null
    },
    {
        "title": "闺情",
        "author": "陈克",
        "content": "壁间卫玠眉目是，膝下枚皋言语真。\n纵使无情似郎主，那能对此不沾巾。",
        "dynasty": "宋",
        "collection_info": null
    },
    {
        "title": "五月菊",
        "author": "陈克",
        "content": "黄菊有本性，霜余见幽茂。\n名缁喻般若，太史谨占候。",
        "dynasty": "宋",
        "collection_info": null
    },
    {
        "title": "送僧归天宁万年禅院",
        "author": "陈克",
        "content": "朝天来诣觚棱阙，傍海归寻瀑布峰。\n才大不惭师号美，道高翻讶帝恩重。\n问程行冒江村雨，寄宿吟听水寺钟。\n到日依依赏清景，石桥云月满杉松。",
        "dynasty": "宋",
        "collection_info": null
    },
    {
        "title": "舍弟书来索近诗",
        "author": "陈克",
        "content": "溪上秋风浊酒杯，白头羞见菊花开。\n夫耕妇馌吾将老，弟劝兄酬子不来。\n霜露终身思建业，云山何处是天台。\n百年怀抱今如此，纵有诗成似七哀。",
        "dynasty": "宋",
        "collection_info": null
    },
    {
        "title": "谢疟鬼",
        "author": "陈克",
        "content": "皇天分四时，寒暑代翕张。\n折胶与流金，民生以为常。\n伊坎离何神，为帝司一方。\n如何纵孽鬼，乘时盗阴阳。\n睢盱四五辈，欻东西跳踉。\n诡秘各有名，为人作炎凉。\n或燔以炬火，或吹以鞴囊。\n初噤如立雪，俄赫如探汤。\n炎洲抵阴壑，那得在一床。\n阏伯追实沈，左右分寇攘。\n须臾异冬春，裘扇安可当。\n番休数汗粟，冰炭沸我肠。\n怫鬰不自聊，灾疢未渠央。\n非针艾所及，区区事祈禳。\n牺牲一物无，祝祠甚荒唐。\n殷勤谢众鬼，汝计诚未良。\n汝利在呕泄，藜苋焉足尝。\n我贫乏钱财，调汝徒披猖。\n来汝岂不闻，儒生类强梁。\n子美虽老瘦，腼颜事新粧。\n退之稍奸黠，百药更臭香。\n身病易语言，咄咄多谤伤。\n吾将援此例，勉作新诗章。\n诗以荣汝归，自可捐糗粮。\n资送于汝足，此外何所望。\n汝也宁惭，急急去我旁。",
        "dynasty": "宋",
        "collection_info": null
    },
    {
        "title": "阳羡春歌",
        "author": "陈克",
        "content": "石亭梅花落如积，吐鲛斓斑竹茹赤。\n祝陵有酒清若空，煮糯蒸鱼作寒食。\n长桥新晴好天气，两市儿郎棹船戏。\n溪头饶鼓狂杀侬，青盖红裙偶相值。\n风光何处最可怜，邵家高楼白日边。\n楼下游人颜色喜，溪南黄帽应羞死。\n三月未有二月残，灵龟可信渰水干。\n葑草青青促归去，短萧横笛说明年。",
        "dynasty": "宋",
        "collection_info": null
    },
    {
        "title": "寿张教授",
        "author": "陈克",
        "content": "玉府多应惜谪仙，紫皇留恋到残年。\n画眉京溜风流在，借箸先生节概全。\n禄比书辞增百万，寿如门弟及三千。\n互乡不解华祝封，只诵天长地久篇。",
        "dynasty": "宋",
        "collection_info": null
    },
    {
        "title": "游善权山留题三首 干洞",
        "author": "陈克",
        "content": "神仙何时开，中虚仰萦盘。\n呀然九地低，怪此天壤宽。\n窈窅闢琼户，璁珑缀珠鬘。\n阴道差险绝，真形谢雕剜。\n阆风安在哉，突兀浮云端。\n天高鬼神恶，欲往良独难。\n空飞遽未暇，穴处如何安。\n相将三重茅，势面玄都坛。\n仙田满嘉植，玉彩长阑干。\n心空腹自实，宁计米盐残。",
        "dynasty": "宋",
        "collection_info": null
    },
    {
        "title": "游善权山留题三首 水洞",
        "author": "陈克",
        "content": "逶迤步哀壑，跼蹐生微澜。\n惨惨白日暮，萧萧朱夏寒。\n崖倾势方壮，石出水益湍。\n淙流响磬瑟，突起横镆干。\n微踪乍渺茫，妙想忺盘桓。\n我今人世间，所向行路难。\n如何洞宫脚，危磴仍屈蟠。\n神伤阻独往，髪竖两股酸。\n了知仙凡隔，坐惜岁月残。\n心违泪交堕，已去犹长嘆。",
        "dynasty": "宋",
        "collection_info": null
    },
    {
        "title": "游善权山留题三首 寺后湫水",
        "author": "陈克",
        "content": "冈峦谁穿空，脉液互吞吐。\n凭虚倚翠岩，发地涵潼乳。\n哀絃响崖寺，清镜照林坞。\n萦坻骤曲折，嚙石犹飞舞。\n津涯浩无穷，神怪传自古。\n参差见坤轴，晃荡连水府。\n微生寄荒绝，多病厌咸苦。\n永怀宅清泠，戮力事农圃。\n青秧渐出水，紫笋新过雨。\n无惭种秫陶，更似煎茶羽。",
        "dynasty": "宋",
        "collection_info": null
    },
    {
        "title": "返魂梅次苏藉韵  其一",
        "author": "陈克",
        "content": "谁道春归无觅处，眠斋香雾作春昏。\n君诗似说江南信，试与梅花招断魂。",
        "dynasty": "宋",
        "collection_info": null
    },
    {
        "title": "返魂梅次苏藉韵  其二",
        "author": "陈克",
        "content": "花开莫奏伤心曲，花落休矜称面妆。\n只忆梦为蝴蝶去，香云密处有春光。",
        "dynasty": "宋",
        "collection_info": null
    },
    {
        "title": "返魂梅次苏藉韵  其三",
        "author": "陈克",
        "content": "老夫粥后惟耽睡，灰暖香浓百念消。\n不学朱门贵公子，鸭炉烟裏逞风标。",
        "dynasty": "宋",
        "collection_info": null
    },
    {
        "title": "返魂梅次苏藉韵  其四",
        "author": "陈克",
        "content": "鼻根无奈重烟绕，偏处春随夜色匀。\n眼裏狂花开底事，依然看作一枝春。",
        "dynasty": "宋",
        "collection_info": null
    },
    {
        "title": "返魂梅次苏藉韵  其五",
        "author": "陈克",
        "content": "漫道君家四壁空，衣篝沈水晚朦胧。\n诗情似被花相恼，入我香奁境界中。",
        "dynasty": "宋",
        "collection_info": null
    },
    {
        "title": "句  其一",
        "author": "陈克",
        "content": "鸟声妨客梦，花片搅春心。",
        "dynasty": "宋",
        "collection_info": null
    },
    {
        "title": "句  其二",
        "author": "陈克",
        "content": "易照水姿容，非復我登楼。",
        "dynasty": "宋",
        "collection_info": null
    },
    {
        "title": "句  其三",
        "author": "陈克",
        "content": "徘徊临北顾，慷慨俯东流。",
        "dynasty": "宋",
        "collection_info": null
    },
    {
        "title": "句  其四",
        "author": "陈克",
        "content": "泪眼生憎好天色，离觞偏触病心情。",
        "dynasty": "宋",
        "collection_info": null
    },
    {
        "title": "句  其五",
        "author": "陈克",
        "content": "莫向边鸿问消息，断肠书信不如无。",
        "dynasty": "宋",
        "collection_info": null
    },
    {
        "title": "句  其六",
        "author": "陈克",
        "content": "小楫登鱼蟹，平原聚鸟乌。",
        "dynasty": "宋",
        "collection_info": null
    },
    {
        "title": "句  其七",
        "author": "陈克",
        "content": "俯临铁瓮重城迥，远接金陵胜气来。",
        "dynasty": "宋",
        "collection_info": null
    },
    {
        "title": "句  其八",
        "author": "陈克",
        "content": "北固天下奇，凭虚倚楼堞。\n大江走天去，控以高崨嶪。",
        "dynasty": "宋",
        "collection_info": null
    },
    {
        "title": "句  其九",
        "author": "陈克",
        "content": "君今向姑孰，山好江漫漫。\n炯如谪仙人，千载欣復还。",
        "dynasty": "宋",
        "collection_info": null
    },
    {
        "title": "句  其一○",
        "author": "陈克",
        "content": "渺渺大江流。",
        "dynasty": "宋",
        "collection_info": null
    },
    {
        "title": "句  其一一",
        "author": "陈克",
        "content": "老眼不供愁。",
        "dynasty": "宋",
        "collection_info": null
    },
    {
        "title": "句  其一二",
        "author": "陈克",
        "content": "真成汗漫游。",
        "dynasty": "宋",
        "collection_info": null
    },
    {
        "title": "句  其一三",
        "author": "陈克",
        "content": "殷勤一双眼。",
        "dynasty": "宋",
        "collection_info": null
    },
    {
        "title": "句  其一四",
        "author": "陈克",
        "content": "白头何所恨。",
        "dynasty": "宋",
        "collection_info": null
    },
    {
        "title": "句  其一五",
        "author": "陈克",
        "content": "万事从来一笑空。",
        "dynasty": "宋",
        "collection_info": null
    },
    {
        "title": "句  其一六",
        "author": "陈克",
        "content": "病叟中闲已白鬚。",
        "dynasty": "宋",
        "collection_info": null
    },
    {
        "title": "句  其一七",
        "author": "陈克",
        "content": "何妨莲社醉渊明。",
        "dynasty": "宋",
        "collection_info": null
    },
    {
        "title": "句  其一八",
        "author": "陈克",
        "content": "剩欲题诗写怀抱。",
        "dynasty": "宋",
        "collection_info": null
    },
    {
        "title": "句  其一九",
        "author": "陈克",
        "content": "园林初日破朝寒。",
        "dynasty": "宋",
        "collection_info": null
    },
    {
        "title": "句  其二○",
        "author": "陈克",
        "content": "窈窕阶除天一方。",
        "dynasty": "宋",
        "collection_info": null
    },
    {
        "title": "句  其二一",
        "author": "陈克",
        "content": "苍颜白髪不时新。",
        "dynasty": "宋",
        "collection_info": null
    },
    {
        "title": "句  其二二",
        "author": "陈克",
        "content": "诗孱无奈陈桥月。",
        "dynasty": "宋",
        "collection_info": null
    },
    {
        "title": "句  其二三",
        "author": "陈克",
        "content": "冷蘂疏花次第匀。",
        "dynasty": "宋",
        "collection_info": null
    },
    {
        "title": "句  其二四",
        "author": "陈克",
        "content": "郊原空阔凈无尘。",
        "dynasty": "宋",
        "collection_info": null
    },
    {
        "title": "句  其二五",
        "author": "陈克",
        "content": "莫嘆劳生三十九。",
        "dynasty": "宋",
        "collection_info": null
    },
    {
        "title": "句  其二六",
        "author": "陈克",
        "content": "老去光阴非我春。",
        "dynasty": "宋",
        "collection_info": null
    },
    {
        "title": "句  其二七",
        "author": "陈克",
        "content": "角中飘去凄于骨，笛裏吹来妙入神。",
        "dynasty": "宋",
        "collection_info": null
    },
    {
        "title": "句  其二八",
        "author": "陈克",
        "content": "愁眼不供千树雪，醉头犹奈一枝春。",
        "dynasty": "宋",
        "collection_info": null
    },
    {
        "title": "句  其二九",
        "author": "陈克",
        "content": "蒙蒙清露濯幽葩，醉质斓斑衬晓霞。",
        "dynasty": "宋",
        "collection_info": null
    },
    {
        "title": "句  其三○",
        "author": "陈克",
        "content": "顾我从来贫到骨，经营藜藿亦艰辛。",
        "dynasty": "宋",
        "collection_info": null
    },
    {
        "title": "句  其三一",
        "author": "陈克",
        "content": "楼下旌旗五丈余，府中贤尹计魁梧。",
        "dynasty": "宋",
        "collection_info": null
    },
    {
        "title": "德清龟溪亭遇大雨",
        "author": "孙觌",
        "content": "崩云四合千嶂重，奔电一掣十里红。\n土囊叱吸万窍风，江翻石走昏相蒙。\n疾雷破柱鞭老龙，百贾颠沛市井空。\n银河倒倾千丈谼，鱼鼈欲取山为宫。\n洪涛舂天怒相攻，大舸吹簸如飞蓬。\n醉卧掀舞一叶中，洗我云梦芥蒂胸。\n忽然变灭何匆匆，雷公收声电改容。\n霞舒雾卷萦长虹，绀碧万顷磨青铜。\n溪边结网南巷翁，白髮黄馘射两瞳。\n赤鳞腾出无留踪，刻舟求剑何时逢。",
        "dynasty": "宋",
        "collection_info": null
    },
    {
        "title": "湖州天宁寺饮王生二首  其一",
        "author": "孙觌",
        "content": "莫鬬蜗两角，且共貉一邱。\n夷踞坐我旁，汝岂河南驺。\n割肉一噉之，徐以大白浮。\n哙伍君勿谯，笑谈起封侯。",
        "dynasty": "宋",
        "collection_info": null
    },
    {
        "title": "湖州天宁寺饮王生二首  其二",
        "author": "孙觌",
        "content": "诸家迹便扫，得此一老兵。\n江东醉司马，酒中尚求名。\n哀哉南山萁，不平自号鸣。\n慎勿歌乌乌，作此老婢声。",
        "dynasty": "宋",
        "collection_info": null
    },
    {
        "title": "宿太湖口二首  其一",
        "author": "孙觌",
        "content": "谁令醉尉怒，端是丞相嗔。\n交疏白眼见，愁绝翠眉颦。\n迟暮仍三黜，惊窥有四邻。\n还将万里眼，笑索岭梅春。",
        "dynasty": "宋",
        "collection_info": null
    },
    {
        "title": "宿太湖口二首  其二",
        "author": "孙觌",
        "content": "白首对泷吏，骍汗愧逐臣。\n溪山不改色，风雨解留人。\n坎壈知天意，漂浮任此身。\n纷纷小儿女，何必浪沾巾。",
        "dynasty": "宋",
        "collection_info": null
    },
    {
        "title": "宿太湖口二首  其三",
        "author": "孙觌",
        "content": "溺灰不辞戎辱，箕踞未易诃。\n仅免遭田甲，谁能让尉佗。\n舆粮饯吾鬼，分灯遣诸魔。\n酒中有真觉，一梦到无何。",
        "dynasty": "宋",
        "collection_info": null
    },
    {
        "title": "余杭闻出师",
        "author": "孙觌",
        "content": "国蹙连羣盗，时危仗老臣。\n分忧当北顾，请幸且东巡。\n肘足仪三晋，创痍又一秦。\n不眠听野哭，愁杀路傍人。",
        "dynasty": "宋",
        "collection_info": null
    },
    {
        "title": "富阳道中二首  其一",
        "author": "孙觌",
        "content": "渺渺行云幔，溶溶曳水衣。\n雷翻巢堕乳，风落网粘飞。\n独拄青藜杖，来推白板扉。\n平生邱壑趣，漂泊寸心违。",
        "dynasty": "宋",
        "collection_info": null
    },
    {
        "title": "富阳道中二首  其二",
        "author": "孙觌",
        "content": "白帽炎州客，青裙酒姥家。\n微风摇扇浪，细雨落檐花。\n客舍休占鵩，蛮村欲馔蛇。\n会令醒復醉，高枕送生涯。",
        "dynasty": "宋",
        "collection_info": null
    },
    {
        "title": "桐庐连夕大雨溪涨数十丈徙寓白塔山上方阁",
        "author": "孙觌",
        "content": "苍莽川流会，浑酣海气嘘。\n蛟龙改窟宅，雷电走空虚。\n殷地翻坤轴，黏天浸日车。\n高僧欲杯度，游客且楼居。\n壮观真难值，幽怀亦少摅。\n翩翩一鸟去，何必羡知鱼。",
        "dynasty": "宋",
        "collection_info": null
    },
    {
        "title": "水退",
        "author": "孙觌",
        "content": "荡沃波澜大，凭陵意气粗。\n射潮鲛鰐怒，鞭石鬼神驱。\n云断千崖立，风行万壑趋。\n樯乌朝共起，水鸟夜仍呼。\n滟滟红升晓，霏霏翠扑肤。\n浮楂卧泥滓，狼藉满街衢。",
        "dynasty": "宋",
        "collection_info": null
    },
    {
        "title": "胥口",
        "author": "孙觌",
        "content": "江阔卧人影，山长送马蹄。\n渚莲红尚敛，沙草翠相迷。\n高树藏云直，疏篁压雨低。\n酒醒浑不记，端是武陵溪。",
        "dynasty": "宋",
        "collection_info": null
    },
    {
        "title": "钓台二首  其一",
        "author": "孙觌",
        "content": "北塞风尘万鼓鼙，东京社稷一戎衣。\n绿林羣盗驱民去，赤伏真人得帝归。\n诸老禅联苍玉佩，将军坐鞚紫金鞿。\n先生此日青霞志，一笑凌空拄杖飞。",
        "dynasty": "宋",
        "collection_info": null
    },
    {
        "title": "钓台二首  其二",
        "author": "孙觌",
        "content": "故人遗像丹青落，盖代荣名日月悬。\n万马羣空冀北野，一蛇独游原上田。\n晚浦苍波涵落日，秋崖老树立苍烟。\n直从厌代骑星去，千岁光芒夜斗边。",
        "dynasty": "宋",
        "collection_info": null
    },
    {
        "title": "兰溪津亭病起二首  其一",
        "author": "孙觌",
        "content": "离乱纷纷醉尉多，将军独夜灞亭过。\n旅巢对鵩占行役，客爼悬蛇卧宿痾。\n双鬓尽从愁裏白，衰颜时向酒中酡。\n云翻雨覆须臾耳，未用区区较唯阿。",
        "dynasty": "宋",
        "collection_info": null
    },
    {
        "title": "兰溪津亭病起二首  其二",
        "author": "孙觌",
        "content": "风波涌地千沤发，创痏钻皮百箭攻。\n药裹关心防二竖，谤书盈箧忤三虫。\n剖瓜女隶方求巧，结柳奴星也送穷。\n笑我平生持蟹手，未应咄咄左书空。",
        "dynasty": "宋",
        "collection_info": null
    },
    {
        "title": "三衢闻都督兵溃常润间怀舍弟而下",
        "author": "孙觌",
        "content": "紫荆有信欲开花，黄犬无情不到家。\n偶坐厌闻鸟嚄嚄，杯行喜听鹊查查。\n同看明月人千里，相望孤云海一涯。\n骥子熊儿无恙否，风云惨澹鬬龙蛇。",
        "dynasty": "宋",
        "collection_info": null
    },
    {
        "title": "月岩寺寺有岩石高数十丈一穴中空如半月状号半月岩",
        "author": "孙觌",
        "content": "老蟆蚀月缺，破镜掷道边。\n金枢坏一夕，玉斧斵千年。\n何人挟寸铁，插羽飞上天。\n但令蟆磔死，重看十分圆。",
        "dynasty": "宋",
        "collection_info": null
    },
    {
        "title": "立秋饶阳道中三首  其一",
        "author": "孙觌",
        "content": "残夜山月吐，蓐食治野装。\n策策林响变，一叶风陨黄。\n客路感时节，起看雁南翔。\n秋风捩孤影，云路正茫茫。",
        "dynasty": "宋",
        "collection_info": null
    },
    {
        "title": "立秋饶阳道中三首  其二",
        "author": "孙觌",
        "content": "老马倦长道，解鞍聊缓觞。\n小雨濯鬓须，欣然惬初凉。\n奇苞照屋角，橘柚垂青黄。\n感之动中怀，弓刀戒秋防。",
        "dynasty": "宋",
        "collection_info": null
    },
    {
        "title": "立秋饶阳道中三首  其三",
        "author": "孙觌",
        "content": "窜身楚南极，守隶工遮防。\n投鞭得小愒，孚席纷在旁。\n虎贲起隅坐，悠然见中郎。\n一醉汩其泥，江湖渺相忘。",
        "dynasty": "宋",
        "collection_info": null
    },
    {
        "title": "弋阳县古葛陂也县有古刹临大溪相传云佛图澄浣肠故地",
        "author": "孙觌",
        "content": "古道阴森翠柏行，长鞭摇曳紫游缰。\n佩鸣苍玉倾瑶席，地布黄金列宝坊。\n仙客杖飞龙有角，胡僧肠浣水生光。\n两朝人物空冥寞，百代风流竞淼茫。\n松骨倚天増老气，溪毛着水渡微香。\n鸦啼鹊噪秋风外，千丈藤萝挂夕阳。",
        "dynasty": "宋",
        "collection_info": null
    },
    {
        "title": "过安仁县权令主簿同蔡尉见访二首  其一",
        "author": "孙觌",
        "content": "莽莽纒兵气，蓬茅庇一邱。\n尚看蒙赤帻，不復卧黄紬。\n抱牍杭凫鹜，征租聚沐猴。\n黄昏更萧瑟，风雨啸鸺鹠。",
        "dynasty": "宋",
        "collection_info": null
    },
    {
        "title": "过安仁县权令主簿同蔡尉见访二首  其二",
        "author": "孙觌",
        "content": "投老一浮萍，长亭復短亭。\n谁怜仙客去，自有故人经。\n世乱眉多赤，情高眼独青。\n临分听苦语，令我醉时醒。",
        "dynasty": "宋",
        "collection_info": null
    },
    {
        "title": "宿临川村舍",
        "author": "孙觌",
        "content": "林壑已秋声，凉蝉又一鸣。\n人间多古意，地僻有微行。\n身老殊方去，愁牵百虑生。\n途人夜相语，豺虎正纵横。",
        "dynasty": "宋",
        "collection_info": null
    },
    {
        "title": "题临川孝义寺壁二首  其一",
        "author": "孙觌",
        "content": "秋风袅袅转庭梧，客梦初惊一鸟呼。\n拣尽寒枝栖不稳，独行残夜影同孤。",
        "dynasty": "宋",
        "collection_info": null
    },
    {
        "title": "题临川孝义寺壁二首  其二",
        "author": "孙觌",
        "content": "孤城吹角五更风，笑语团圞一梦中。\n战格连云家万里，书凭黄犬若为通。",
        "dynasty": "宋",
        "collection_info": null
    },
    {
        "title": "疏山寺次白文林韵三首  其一",
        "author": "孙觌",
        "content": "翠干轩轩迥出林，夜风吹籁紫箫音。\n老龙头角云霄近，玄豹文章雾雨深。\n末路浮荣炊剑首，半生遗恨寄琴心。\n愁吟独溅花前泪，故国山河百战侵。",
        "dynasty": "宋",
        "collection_info": null
    },
    {
        "title": "疏山寺次白文林韵三首  其二",
        "author": "孙觌",
        "content": "藜杖匆匆集晚林，长廊破壁撼钟音。\n天涯流落相逢地，杯酒殷勤莫厌深。\n万里功名飞燕颔，千金博饮炙牛心。\n更闻好句惊人倒，一洗蛮烟瘴雾侵。",
        "dynasty": "宋",
        "collection_info": null
    },
    {
        "title": "疏山寺次白文林韵三首  其三",
        "author": "孙觌",
        "content": "黄花翠竹小丛林，卧听南山白石音。\n螘鬬已空遗垤在，蜗跧终恋故庐深。\n掀髯一笑追前谬，礼足同参看此心。\n且向疏山结香火，人生莫受二毛侵。",
        "dynasty": "宋",
        "collection_info": null
    },
    {
        "title": "疏山长老善清日诵楞严维摩二经赋小诗二首示之  其一",
        "author": "孙觌",
        "content": "尘涨迷三鹿，桑枯厌八蚕。\n征心浑不见，问疾有谁堪。\n坐待成风斵，应须立雪参。\n钦闻第一义，细说后三三。",
        "dynasty": "宋",
        "collection_info": null
    },
    {
        "title": "疏山长老善清日诵楞严维摩二经赋小诗二首示之  其二",
        "author": "孙觌",
        "content": "弹指三生过，伤心一念差。\n试标天上月，为种火中花。\n粗识禅为味，初欣道有牙。\n老师一笑许，千劫误蒸砂。",
        "dynasty": "宋",
        "collection_info": null
    },
    {
        "title": "明水寺五代末危全讽据临川时所建画像至今存焉寺旁最高峰有祠屋一区道士居之二首  其一",
        "author": "孙觌",
        "content": "台殿何年有，千岩紫翠间。\n金仙佛世界，羽客道家山。\n骨朽余三窟，皮存尚一斑。\n伤心千古泪，相见雨潺潺。",
        "dynasty": "宋",
        "collection_info": null
    },
    {
        "title": "明水寺五代末危全讽据临川时所建画像至今存焉寺旁最高峰有祠屋一区道士居之二首  其二",
        "author": "孙觌",
        "content": "愁坐猿啼裏，行吟度鸟间。\n翠凋巾上髮，红破镜中颜。\n老去经三折，真游付八还。\n无心自来往，空羡白云闲。",
        "dynasty": "宋",
        "collection_info": null
    },
    {
        "title": "崇仁县",
        "author": "孙觌",
        "content": "万山攒拥天一笠，北风吹雨两鬓湿。\n饥乌绝叫护巢飞，老蛟怒起拏云立。\n孤城短日砧杵急，骑驴渺渺衝泥入。\n桑枝倒折机杼空，道旁废井无人汲。\n遗民到今传旧邑，击水华鲸浪三级。\n故物漂流百战余，客子起坐万感集。\n小驿香醪如雪汁，一杯快作长虹吸。\n酒醒寂历照短檠，幽咽数声邻妇泣。",
        "dynasty": "宋",
        "collection_info": null
    },
    {
        "title": "余南迁次临川奏庐陵道属闻盗掠高安新淦之间少留仙游山道祠是时庭下木犀花盛开漫山皆大松一峰苍然终日游愒其下各赋诗一篇  其一",
        "author": "孙觌",
        "content": "檐牙啄林杪，华殿浮青红。\n天风吹泬寥，万籁酣笙镛。\n木犀已着花，濯濯秋雨中。\n赪姿出素面，一洗丹粉空。\n幽香袭巾袂，冷艷栖房栊。\n迫此芳岁残，一笑谁当供。\n羣仙立通明，矫矫骖鸾龙。\n相随归阆苑，遗恨寄西风。",
        "dynasty": "宋",
        "collection_info": null
    },
    {
        "title": "余南迁次临川奏庐陵道属闻盗掠高安新淦之间少留仙游山道祠是时庭下木犀花盛开漫山皆大松一峰苍然终日游愒其下各赋诗一篇  其二",
        "author": "孙觌",
        "content": "历历水中榆，地远连玉京。\n抡材上华屋，袅袅黄金茎。\n苍官表独立，垂胡交缦缨。\n根深崖峤壮，势压山岳倾。\n万牛挽不回，老气空峥嵘。\n夜半风雨会，岁晚龙蛇升。\n我来不忍去，绕树三匝行。\n珍重金石交，待我烹茯苓。",
        "dynasty": "宋",
        "collection_info": null
    },
    {
        "title": "遣兴",
        "author": "孙觌",
        "content": "乱后煎百虑，老去无一欣。\n故人尺书至，好语中夜闻。\n坐久百虫绝，开帘月纷纷。\n长歌又一醉，酒醒击空尊。",
        "dynasty": "宋",
        "collection_info": null
    },
    {
        "title": "题华盖仙亭大松示柳道士",
        "author": "孙觌",
        "content": "繫舟古巴江，曳杖真仙亭。\n金舆簇画戟，玉几罗翠屏。\n堂堂十八公，独立霜中英。\n魁然十围大，荫此一盖青。\n翘翘云物外，坐阅秋蒂零。\n道人依茅栋，蕙帐凄芳馨。\n苓龟傥可见，长镵斸青冥。\n一食浣我肠，败履插修翎。",
        "dynasty": "宋",
        "collection_info": null
    },
    {
        "title": "仙游山九日叹逝二首  其一",
        "author": "孙觌",
        "content": "伤心玉案两眉齐，永负黄花九日期。\n万里炎州嗟我老，百年青泪向君垂。\n俱飞蛱蜨愁看汝，醉把茱萸欲对谁。\n独立西风搔短髪，一生遗恨一愁悲。",
        "dynasty": "宋",
        "collection_info": null
    },
    {
        "title": "仙游山九日叹逝二首  其二",
        "author": "孙觌",
        "content": "割肉早归三伏日，传柑赐饮上元灯。\n那知一恸殊方去，独向高台此日登。\n泪湿西风生眼缬，梦回残夜起衣棱。\n孤鸾别鹄知何处，泉路茫茫唤不应。",
        "dynasty": "宋",
        "collection_info": null
    },
    {
        "title": "达臣议承饷石耳",
        "author": "孙觌",
        "content": "穷秋客舍风雨凄，破釜生鱼甑有衣。\n故侯未种东陵瓜，饿夫欲采西山薇。\n岁晚黄精可疗饥，故园万里天一涯。\n未辨登山拾瑶草，且復从公茹石芝。",
        "dynasty": "宋",
        "collection_info": null
    },
    {
        "title": "山行憩田舍老父出迎以黄柑白酒为饷",
        "author": "孙觌",
        "content": "藜杖扶来雪满簪，谆谆好语意深深。\n酒倾白堕杯行玉，橘破黄苞坐饤金。\n醉起莫辞田父肘，甘余须识野人心。\n匆匆不尽遮留意，挽袖丁宁更一临。",
        "dynasty": "宋",
        "collection_info": null
    },
    {
        "title": "两日復往次前韵",
        "author": "孙觌",
        "content": "寒蔬离离银綫乱，冻醴滟滟玉井深。\n坐看庭松翘翠盖，行穿野菊布黄金。\n犬迎客入喜见尾，鹊随人语欣会心。\n俗裏淹留怕轑釜，驱儿招唤得重临。",
        "dynasty": "宋",
        "collection_info": null
    },
    {
        "title": "曹山寺",
        "author": "孙觌",
        "content": "石栈梯空一綫横，路穷台殿两峥嵘。\n日光澹澹鸟飞没，云气茫茫龙随行。\n道人西归余隻履，结茅宴坐千岩底。\n草根沥沥暗泉鸣，树外腾腾青瘴起。\n翠竹掩冉苍云屯，老藤蔽亏白昼昏。\n天低尺五雷雨上，身强丈六祖佛尊。\n我老栖栖厌行旅，逢人欲问前三语。\n不见高僧锡杖飞，山下空留千斛乳。",
        "dynasty": "宋",
        "collection_info": null
    },
    {
        "title": "赠曹山长老了如",
        "author": "孙觌",
        "content": "一念挂世网，平生误儒冠。\n笑看蝇穴纸，坐待鮎缘竿。\n薨薨酰酱瓿，岂识天壤寛。\n老如本逢掖，诗肩尚儒酸。\n久纒冠盖蔓，忽作泡影观。\n堂堂人天师，三世一指弹。\n身闲云月出，骨老霜松寒。\n我生饱忧患，将心觅人安。\n目击有妙寄，语乐非世欢。\n坐稳且復留，火芋分懒残。",
        "dynasty": "宋",
        "collection_info": null
    },
    {
        "title": "送僧妙鑑住广寿寺",
        "author": "孙觌",
        "content": "明月不可呼，清夜时一出。\n孤光挂海涯，皎皎转空碧。\n道人一茅把，坐睨九年壁。\n磨砖破纒缚，骤若老骥逸。\n匆匆林下逢，怅望不暖席。\n锡杖已凌空，阶庭草如积。",
        "dynasty": "宋",
        "collection_info": null
    },
    {
        "title": "明水逵老以黄甘荔子土芋为饷小诗答谢",
        "author": "孙觌",
        "content": "客居莽牢落，幽绝无四邻。\n岁穷有衣结，日晏犹甑尘。\n偪仄戎马间，敢厌薪水勤。\n故人情义重，采采青泥芹。\n小摘持寄远，分余为情亲。\n丹荔擘轻圆，黄柑破芳辛。\n蹲鸱劝加餐，风味亦可人。\n渺渺山涧曲，浩浩水云晨。\n踞垆有前诺，两翁对然薪。\n眼缬眩红绿，共此无边春。",
        "dynasty": "宋",
        "collection_info": null
    },
    {
        "title": "次韵王子钦立春二首  其一",
        "author": "孙觌",
        "content": "玉手传丝催岁，金刀翦綵伴春回。\n兵戈满眼年年在，花鸟惊心日日来。\n芳意渐还三径草，暗香犹认两京梅。\n呼童火急供春事，冻醴生光滟玉醅。",
        "dynasty": "宋",
        "collection_info": null
    },
    {
        "title": "次韵王子钦立春二首  其二",
        "author": "孙觌",
        "content": "岁晚惊呼身已老，天涯流落首空回。\n便将酒力推愁去，且放春光入眼来。\n人语嘻嘻争鬬草，宫花闪闪艷妆梅。\n雪消水暖春江动，绿涨葡萄万斛醅。",
        "dynasty": "宋",
        "collection_info": null
    },
    {
        "title": "东塔六言二首  其一",
        "author": "孙觌",
        "content": "翠竹含风袅袅，青山照水重重。\n窗户无人半掩，一龛香雾空蒙。",
        "dynasty": "宋",
        "collection_info": null
    },
    {
        "title": "东塔六言二首  其二",
        "author": "孙觌",
        "content": "偶与白云共出，忽随倦鸟俱还。\n明日重寻旧路，桃花流水空山。",
        "dynasty": "宋",
        "collection_info": null
    },
    {
        "title": "游东塔雨中夜归二首  其一",
        "author": "孙觌",
        "content": "山气蒙鸿衣自湿，意行曳杖穿云入。\n老翠阴森万竹蟠，浮苍潋滟千峰立。\n邂逅幽寻到萧寺，拊掌一笑掀百蛰。\n酒醒佛火照黄昏，坐听北窗风雨集。",
        "dynasty": "宋",
        "collection_info": null
    },
    {
        "title": "游东塔雨中夜归二首  其二",
        "author": "孙觌",
        "content": "山色凌寒春尚瘦，潭影涵空清可漱。\n漠漠云行紫竹闲，斑斑雨湿黄昏后。\n火炬穿林鸟出巢，人语阗门狗窥窦。\n杖藜有兴会重来，更待黄鹂咔晴昼。",
        "dynasty": "宋",
        "collection_info": null
    },
    {
        "title": "次韵王子钦春望二首  其一",
        "author": "孙觌",
        "content": "王孙春望思寥寥，冠盖当年盛八萧。\n花靥重重墙外见，琴心切切酒中招。\n屠龙已破千金产，驷马重归万里桥。\n便解貉裘沽一醉，忍看红糁缀寒条。",
        "dynasty": "宋",
        "collection_info": null
    },
    {
        "title": "次韵王子钦春望二首  其二",
        "author": "孙觌",
        "content": "万木阴中锁泬寥，晨门跋马听萧萧。\n故人自欲分茵去，逐客何妨折简招。\n共对春风班露草，却随明月下溪桥。\n击鲜故有诸郎在，三尺银刀贯柳条。",
        "dynasty": "宋",
        "collection_info": null
    },
    {
        "title": "邹次魏黄善长携文见过小诗为谢",
        "author": "孙觌",
        "content": "邹郎英妙知名久，笔端自有谈天口。\n客舍相逢一尊酒，众星错落见箕斗。\n高论欲追牛马走，长剑忽作蛟龙吼。\n余子碌碌那得交，江夏无双亦其偶。\n我观二妙屠龙手，青紫纷纷何足取。\n他年要作中兴碑，大字磨崖继聱叟。",
        "dynasty": "宋",
        "collection_info": null
    },
    {
        "title": "癸丑寒食曹山饭僧荐章淑人不胜悼往之怀书二诗于方丈屋壁  其一",
        "author": "孙觌",
        "content": "川逝日已远，蓬漂久未归。\n异乡惊岁换，宿草变春晖。\n魂梦差参是，音容想像非。\n遥怜小儿女，恸哭纸钱飞。",
        "dynasty": "宋",
        "collection_info": null
    },
    {
        "title": "癸丑寒食曹山饭僧荐章淑人不胜悼往之怀书二诗于方丈屋壁  其二",
        "author": "孙觌",
        "content": "草草木皮棺，松风生暮寒。\n莺啼春寂寂，萤照夜漫漫。\n梦裏号三匝，愁边荐一箪。\n想思为君瘦，零落带围寛。",
        "dynasty": "宋",
        "collection_info": null
    },
    {
        "title": "清明日与范季实诸人过胥泽民别墅小集二首  其一",
        "author": "孙觌",
        "content": "水满双飞白鹭，花深百啭黄鹂。\n寒食清明过了，一川烟草离离。",
        "dynasty": "宋",
        "collection_info": null
    },
    {
        "title": "清明日与范季实诸人过胥泽民别墅小集二首  其二",
        "author": "孙觌",
        "content": "兀兀三杯卬困，昏昏一枕春融。\n酒醒落花风裏，梦回啼鸟声中。",
        "dynasty": "宋",
        "collection_info": null
    },
    {
        "title": "曹山春日二首  其一",
        "author": "孙觌",
        "content": "弱柳千丝扬，河横一带围。\n腰支春作瘦，鳞甲雨生肥。\n逐伴鱼儿出，争巢燕子飞。\n匆匆班草地，不觉卧斜晖。",
        "dynasty": "宋",
        "collection_info": null
    },
    {
        "title": "曹山春日二首  其二",
        "author": "孙觌",
        "content": "屏拥山入坐，珠跳水溅裾。\n香销尘漠漠，日近竹疏疏。\n身逢百罹后，春残一梦余。\n故林千嶂外，孤抱几时摅。",
        "dynasty": "宋",
        "collection_info": null
    },
    {
        "title": "壁上人开轩闢地栽花种橘戏留小诗",
        "author": "孙觌",
        "content": "看云随卧起，饮水自敷腴。\n秀色共斋钵，寒声落坐隅。\n未开花五叶，且种橘千株。\n幽事相关处，时来近酒壶。",
        "dynasty": "宋",
        "collection_info": null
    },
    {
        "title": "春雨",
        "author": "孙觌",
        "content": "小雨破春昏，清风洗瘴氛。\n霏微花上见，萧瑟夜深闻。\n独笑幽闲事，酣歌倚半醺。\n羁怀不堪写，危坐听炉芬。",
        "dynasty": "宋",
        "collection_info": null
    },
    {
        "title": "春晚二首  其一",
        "author": "孙觌",
        "content": "花落不容惜，犹残叶底春。\n稀红闪余映，乱绿鬬尖新。\n飞絮高度竹，游丝远趁人。\n窥帘闻好语，双鹊喜津津。",
        "dynasty": "宋",
        "collection_info": null
    },
    {
        "title": "春晚二首  其二",
        "author": "孙觌",
        "content": "残尊断送春，千里未归身。\n莺老犹闻语，梅酸欲聚颦。\n独眠愁警夜，起舞听鸣晨。\n行路难如此，悠悠且傍人。",
        "dynasty": "宋",
        "collection_info": null
    },
    {
        "title": "曹山三绝句  其一",
        "author": "孙觌",
        "content": "露宿风餐两鬓华，故园芜没旧生涯。\n圣恩若许求帷盖，便向东陵学种瓜。",
        "dynasty": "宋",
        "collection_info": null
    },
    {
        "title": "曹山三绝句  其二",
        "author": "孙觌",
        "content": "竹杖芒鞋稳称身，茸茸香草醉中茵。\n举鞭叱驭何为者，始信王阳是可人。",
        "dynasty": "宋",
        "collection_info": null
    },
    {
        "title": "曹山三绝句  其三",
        "author": "孙觌",
        "content": "毁瓦区区为食谋，半生炊黍在刀头。\n一廛会入扶犁手，不上陈登百尺楼。",
        "dynasty": "宋",
        "collection_info": null
    },
    {
        "title": "有客生致两雉不忍杀开笼纵之二首  其一",
        "author": "孙觌",
        "content": "平地安知祸有机，一跌永负青云期。\n举羣惊雊堕罝网，衮背焕烂光陆离。\n山梁三嗅不忍嘬，如皋一笑吁可悲。\n开笼放汝须远去，莫遣韩公赋病鸱。",
        "dynasty": "宋",
        "collection_info": null
    },
    {
        "title": "有客生致两雉不忍杀开笼纵之二首  其二",
        "author": "孙觌",
        "content": "谁令孤鷕遂专埸，翦迭笼中看鸟翔。\n文章正坐虎毛柄，铩羽一落千丈强。\n翠翎低摧少颜色，奇祸非汝能遮防。\n匆匆应媒莫浪出，尊拳毒手正交相。",
        "dynasty": "宋",
        "collection_info": null
    },
    {
        "title": "题妙觉寺壁",
        "author": "孙觌",
        "content": "叶底红稀不见花，枝头绿暗可藏雅。\n春归古殿苍苔满，一点笼灯隐绛纱。",
        "dynasty": "宋",
        "collection_info": null
    },
    {
        "title": "再至",
        "author": "孙觌",
        "content": "老眼逢春病有花，淋浪醉墨字如雅。\n悬知不是唐王播，惭愧高僧护碧纱。",
        "dynasty": "宋",
        "collection_info": null
    },
    {
        "title": "宿妙觉竹庵赠静老",
        "author": "孙觌",
        "content": "青山映落日，澹澹烟中明。\n出门无所投，曳杖随意行。\n破裓僧两三，喜笑争邀迎。\n曾巢俯修竹，飞星动高甍。\n老人如宿昔，真契同三生。\n遇人无戚疏，出语恶不情。\n寥寥风马牛，肝胆欲尽倾。\n怪我胸中山，硉兀尚不平。\n邯郸乐无度，短梦一饷荣。\n蛮触怒不休，暴骨千里横。\n微言起我病，内愧面汗骍。\n蚤知天宇大，岂有世网婴。\n举扇障西风，浣此沧浪缨。",
        "dynasty": "宋",
        "collection_info": null
    },
    {
        "title": "胥泽民招饮二首  其一",
        "author": "孙觌",
        "content": "萧晨散幽步，不放一尘惊。\n高崖初日吐，坏道哀湍鸣。\n平生耽田里，见此心眼明。\n危桥属幽径，别户延朱甍。\n主人鷄黍约，庖烟起晨烹。\n长须举案出，银杯坐中行。\n烂漫写真意，殷勤愧深情。\n留欢更卜夜，华烛吐长檠。",
        "dynasty": "宋",
        "collection_info": null
    },
    {
        "title": "胥泽民招饮二首  其二",
        "author": "孙觌",
        "content": "苍茫夜气合，渺渺风露清。\n篮舆兀醉梦，翩若孤雁征。\n老马志万里，络首丧其生。\n十年饱刍豆，立仗不敢鸣。\n自识酒中趣，承辞身后名。\n皎皎一片心，不受宠辱惊。\n清风悲永夜，万窍同一声。\n醉裏有归路，彷佛游化城。",
        "dynasty": "宋",
        "collection_info": null
    },
    {
        "title": "别如老",
        "author": "孙觌",
        "content": "同舟无胡越，四海皆弟兄。\n吾人虽晚接，一笑盖已倾。\n我老未闻道，意行堕沟坑。\n逢人得推駡，知非愧平生。\n世乱识真态，涂穷见真情。\n曳杖扣禅扃，撞钟听靴鸣。\n小窗风雨夜，对此一榻横。\n吾身如木偶，春至不復荣。\n岂无三宿恋，天雨方流行。\n去去得首邱，归田克残更。",
        "dynasty": "宋",
        "collection_info": null
    },
    {
        "title": "徙寓妙觉佛舍胥乂民幞被相过赋夜坐",
        "author": "孙觌",
        "content": "客居厌穷独，蓬艾翳环堵。\n庄舄尚越吟，钟仪犹楚语。\n吾人有奇操，空洞见城府。\n相逢逆旅中，雾豹初一睹。\n拘囹赋囚山，避谤憎市虎。\n褰裳肯顾我，崖峤走风雨。\n微吟对清夜，破此五月暑。\n坠露挹金茎，空花堕犀麈。\n孤灯映笼纱，泠滟翳復吐。\n耿耿遂不眠，逢逢听晨鼓。",
        "dynasty": "宋",
        "collection_info": null
    },
    {
        "title": "招邹次魏",
        "author": "孙觌",
        "content": "客舍风雨交，庭芜蔓春草。\n蓐食悲王孙，戛釜厌邱嫂。\n吾人才杰立，一障狂澜倒。\n汤汤捍滔天，澟澟块绝岛。\n奇音闲大朴，妙语发天藻。\n壁间见蝎喜，屋上瞻乌好。\n跫然听足音，自足慰衰老。\n出门泥活活，所向碍行潦。\n怀人心不展，厌乱迹如扫。\n仲子过我庐，肩舆白云道。",
        "dynasty": "宋",
        "collection_info": null
    },
    {
        "title": "赠答渊侍者",
        "author": "孙觌",
        "content": "沐猴着冠天所械，笑唾千金如一芥。\n时时扣角咏三生，口业未除诗有债。\n薨薨不作秋虫声，蔼蔼欲尽春云态。\n平旦谁登大将坛，一军惊呼子光拜。",
        "dynasty": "宋",
        "collection_info": null
    },
    {
        "title": "建昌守朱直伯寄酒小诗为谢",
        "author": "孙觌",
        "content": "爱酒渊明望白衣，传闻骑吏款柴扉。\n为怜渔父鸣鞭送，欲便山翁倒载归。\n泪向琵琶弦上落，心随蝴蜨梦中飞。\n一杯属我寛愁病，免使黎侯咏式微。",
        "dynasty": "宋",
        "collection_info": null
    },
    {
        "title": "再用前韵",
        "author": "孙觌",
        "content": "千骑森森响铁衣，日上铜环四扇扉。\n何妨指点银缾索，直须倒着接篱归。\n已邀明月三人共，更看红尘一骑飞。\n何日渊明赋归去，晨光前路正熹微。",
        "dynasty": "宋",
        "collection_info": null
    },
    {
        "title": "妙觉寺适轩二首  其一",
        "author": "孙觌",
        "content": "古寺秋崖上，清风掩半关。\n晚花明艷艷，晓溜落潺潺。\n松笋穿阶瘦，苔窠蔽石斑。\n翘沙怜鹭静，抱叶看蜂还。\n心以空无累，身从病得闲。\n仪曹独何事，终日赋囚山。",
        "dynasty": "宋",
        "collection_info": null
    },
    {
        "title": "妙觉寺适轩二首  其二",
        "author": "孙觌",
        "content": "老厌风沙恶，安闲且当禅。\n开帘延白月，倚杖立苍烟。\n鸟散人声裏，钟残客梦边。\n小蒲风叶偃，薄槿露花鲜。\n句好吟须断，欢余醉帽偏。\n人生但如此，何处不翛然。",
        "dynasty": "宋",
        "collection_info": null
    },
    {
        "title": "妙觉书事二首  其一",
        "author": "孙觌",
        "content": "聒聒催酤我，嘤嘤唤友声。\n一遭青蝇污，永负白鸥盟。\n睡鸭嘘烟满，苍龙噀雨鸣。\n参禅我未暇，一榻对僧横。",
        "dynasty": "宋",
        "collection_info": null
    },
    {
        "title": "妙觉书事二首  其二",
        "author": "孙觌",
        "content": "隐几抛书坐，欹床听雨眠。\n僧来逢自足，盗去失青毡。\n楚国虽三户，滕氓尚一廛。\n如今更何恨，端用酒为年。",
        "dynasty": "宋",
        "collection_info": null
    },
    {
        "title": "次韵王子钦端午",
        "author": "孙觌",
        "content": "饭筒菰黍趁流年，葵扇桃笙尚宛然。\n世味半随昌歜苦，心旌长与艾人悬。\n鸿飞不到书来少，鹊喜无凭语浪传。\n两鬓萧萧吹白髮，空余衰谢故人怜。",
        "dynasty": "宋",
        "collection_info": null
    },
    {
        "title": "吴益先携文见过以诗为谢",
        "author": "孙觌",
        "content": "千里之马初服辀，风騣雾鬛跨九州。\n驾盐挽磨三千秋，俯首尚与驽骀游。\n吴郎人中第一流，文采绚烂珊瑚鈎。\n阳春白雪和者少，夜光明月暗中投。\n鲁人不贵东家邱，吾髯凛凛青两眸。\n摐金戛玉声相求，属镂双蟠九地幽。\n有气夜出干斗牛，忽然化作长黄虬。\n睚眦之怨何足雠，一麾立断楼兰头。",
        "dynasty": "宋",
        "collection_info": null
    },
    {
        "title": "次韵王子钦",
        "author": "孙觌",
        "content": "北窗风冷冷，西阁夜悄悄。\n缺月吐半璧，独与太白晓。\n缑山王郎子，粲若玉树皎。\n纷纷哙伍中，特立负奇表。\n清谈静炎燠，坚卧镇浮扰。\n呼童高树栅，赤帻厌凡鸟。",
        "dynasty": "宋",
        "collection_info": null
    },
    {
        "title": "再和",
        "author": "孙觌",
        "content": "二年客尘土，独夜忧悄悄。\n遇酒一破颜，歌呼醉连晓。\n寸心为谁明，伴此孤月皎。\n枯柟鬰峥嵘，老干空自表。\n蚁穿万孔萃，蛛挂千丝扰。\n白鹤逝不来，岂敢更择鸟。",
        "dynasty": "宋",
        "collection_info": null
    },
    {
        "title": "涂子野九岁子名驹字千里戏作绝句  其一",
        "author": "孙觌",
        "content": "日角珠庭秀两眉，谁家有此宁馨儿。\n莫惊堕地驹千里，久见参天桂一枝。",
        "dynasty": "宋",
        "collection_info": null
    },
    {
        "title": "涂子野九岁子名驹字千里戏作绝句  其二",
        "author": "孙觌",
        "content": "碌碌为生笑阿奴，九龄重见此英雏。\n千回健走非黄犊，一洗羣空定白驹。",
        "dynasty": "宋",
        "collection_info": null
    },
    {
        "title": "诗赠竹庵静老人",
        "author": "孙觌",
        "content": "争名计身后，逐利了目前。\n道人一弹指，永断三生缘。\n起灭水上沤，聚散风中烟。\n纷纷阅凋谢，东海今桑田。\n缟髮茁枯颅，秀眉覆两颧。\n已超人天上，遂拍佛祖肩。\n茅斋立万竹，荫此碧玉椽。\n绿暗云扰扰，清涵露娟娟。\n我老无家舍，余地寄一廛。\n不辞供井硙，辛苦送华颠。",
        "dynasty": "宋",
        "collection_info": null
    },
    {
        "title": "置酒",
        "author": "孙觌",
        "content": "离离黍禾暗空村，一点炊烟带雨昏。\n山翁过我竹阁寺，未扣爵罗廷尉门。\n老去不辞污诗酒，区区独醒一何有。\n笑语未办供主人，久客那能拒邻叟。\n杜陵白首尚书郎，步屧春风向草堂。\n人生意合无妍丑，共此一夕灯烛光。",
        "dynasty": "宋",
        "collection_info": null
    },
    {
        "title": "读李光远诗卷次韵二首 泗州南山",
        "author": "孙觌",
        "content": "跳波乱清淮，一叶寄真赏。\n南山如高人，标格自矜爽。\n胡尘暗楚甸，绝境堕渺漭。\n空城草木春，户外履谁两。\n怅望壶公龙，乘云自来往。\n小诗若图画，彷佛见飞桨。\n从今淮上山，不落梦中想。",
        "dynasty": "宋",
        "collection_info": null
    },
    {
        "title": "读李光远诗卷次韵二首 扬州谷林堂",
        "author": "孙觌",
        "content": "楚山多异材，翠竹满崖谷。\n萧萧斤斧余，斩伐同一束。\n芜城带流水，万亩淇园绿。\n遗苞駮云锦，老节抱金玉。\n岁晚虎穴邻，舐掌方择肉。\n此君亡恙否，应坐白眼俗。",
        "dynasty": "宋",
        "collection_info": null
    },
    {
        "title": "志新诵近诗次韵二首  其一",
        "author": "孙觌",
        "content": "客舍秋风我欲愁，世途如漆莽悠悠。\n半生小利营锥末，此日危炊上剑头。\n万里穷乡怜我老，一廛小隐待君谋。\n惘然貌赤空相对，扇面令人手不休。",
        "dynasty": "宋",
        "collection_info": null
    },
    {
        "title": "志新诵近诗次韵二首  其二",
        "author": "孙觌",
        "content": "野鹤昂昂祗自奇，水凫泛泛强随时。\n问禅乞我安心法，住世分君大药资。\n便欲乘桴从鲁叟，不须歌鳯叹周衰。\n超然独啸千峰上，一吷清风万窍吹。",
        "dynasty": "宋",
        "collection_info": null
    },
    {
        "title": "石䂬在宜黄县之南二十五里义泉寺寺旁有磴道高里许循山而西少北忽有石梁数十丈横绝两崖之间中空无柱高出云表神剜鬼刻不可名状真洞心骇目之观而僻在一隅游客无所为而至乃赋诗一篇以告喜游而不知者",
        "author": "孙觌",
        "content": "何人手执造化关，投此虹蜺跨两间。\n乌鹊填成天上路，鬼神鞭出海中山。\n飘飘尻驾凌空举，侧身下瞰千峰雨。\n河汉汹汹声西流，风雹相躔齐万弩。\n始信通天有一门，便欲晞髪扶桑根。\n乘槎忽逢支机石，拄杖直到洗头盆。\n赏俊夸雄两奇绝，邂逅一声如电掣。\n冥冥沧海会扬尘，大字磨崖书岁月。",
        "dynasty": "宋",
        "collection_info": null
    },
    {
        "title": "熊夫人遣介欲婿泽民小诗戏之",
        "author": "孙觌",
        "content": "墙头邻女三年望，户外文君一笑窥。\n欲得贤夫嫁张耳，此真佳婿是羲之。\n定知不折飞梭齿，似说先齐举眉。\n不信侯门深似海，水流红叶谩题诗。",
        "dynasty": "宋",
        "collection_info": null
    },
    {
        "title": "题邹次魏青藜堂",
        "author": "孙觌",
        "content": "读书非贵嗜，吾子喜欲迷。\n十年费膏火，羣嘲笑书痴。\n磊落载五车，望海无津涯。\n双瞳如秋月，一出照耀之。\n冥搜理窟邃，妙解锯屑霏。\n胸中九云梦，百怪见然犀。\n拊枕出鸿宝，铸金侔褭蹏。\n神光发中夜，太乙秉青藜。",
        "dynasty": "宋",
        "collection_info": null
    },
    {
        "title": "静老容安庵二首  其一",
        "author": "孙觌",
        "content": "离离风中花，深落任所之。\n泛泛水中萍，流转復在兹。\n静公湖海士，世网那得縻。\n独有铁石心，不与燥湿移。\n巢肩统灵鹊，搘床余老龟。\n区区了官事，应解笑儿痴。",
        "dynasty": "宋",
        "collection_info": null
    },
    {
        "title": "静老容安庵二首  其二",
        "author": "孙觌",
        "content": "云嘘翠扑肤，山拥青入户。\n祗树给孤园，桃源武陵路。\n一从振履还，不復乘杯渡。\n倚墙扪蝨坐，挥弦送鸿去。\n水涵楼影交，风敛花气度。\n把茅便有余，不必黄金布。",
        "dynasty": "宋",
        "collection_info": null
    },
    {
        "title": "静老通幽轩",
        "author": "孙觌",
        "content": "诸峰倚崔嵬，众壑隐奔峭。\n寓目欣有繫，会心领其要。\n开庐结茅竹，伐翳斩蓬藋。\n此君亦可人，玉立尽娟妙。\n风酣翠相倚，月吐青自照。\n窈眇非世音，鸾鹄中夜啸。\n烟尘闇北关，烽火被南徼。\n便欲老三闾，终焉隐屠钓。",
        "dynasty": "宋",
        "collection_info": null
    },
    {
        "title": "次韵王子钦秋怀二首  其一",
        "author": "孙觌",
        "content": "白汗翻浆浃背流，清飈一扫破除休。\n枫江湛湛冰壶月，梧井团团玉露秋。\n蚁动巧闻床下鬬，驹跳首向隙中留。\n南山危坐高棱见，杞国区区岂我忧。",
        "dynasty": "宋",
        "collection_info": null
    },
    {
        "title": "次韵王子钦秋怀二首  其二",
        "author": "孙觌",
        "content": "愁边种种关心事，客裏纷纷见俗情。\n雁拆西风离思乱，鸟啼残夜旅魂惊。\n江河风景悲南渡，家室仓皇问北征。\n沧海横流安税驾，一桴从我任平生。",
        "dynasty": "宋",
        "collection_info": null
    },
    {
        "title": "秋夜三首  其一",
        "author": "孙觌",
        "content": "山寒蔼瞑姿，枫老带涨痕。\n兰摧桂亦折，往往归其根。\n万籁各收声，一气中自存。\n鼻斤无可斵，尻驾不復奔。\n孤光照独夜，月落低金盆。",
        "dynasty": "宋",
        "collection_info": null
    },
    {
        "title": "秋夜三首  其二",
        "author": "孙觌",
        "content": "金气天与高，灯烬宵正繁。\n暗蛩露下绩，潜虬浪中翻。\n幽人醉清夜，一笑空罍尊。\n遇胜独心诣，了了见目存。\n但忧儿辈觉，难与俗人言。",
        "dynasty": "宋",
        "collection_info": null
    },
    {
        "title": "秋夜三首  其三",
        "author": "孙觌",
        "content": "寥寥犬吠村，微月耿黄昏。\n鸡豚市井空，虎豹窟宅尊。\n元龙百尺楼，独卧谁与论。\n酒圣且復中，愁魔自惊奔。\n弹铗归去来，稚子候柴门。",
        "dynasty": "宋",
        "collection_info": null
    },
    {
        "title": "秋兴  其一",
        "author": "孙觌",
        "content": "云族正南鹜，日车遂西沈。\n倚楼孤客恨，伏枕故园心。\n唧唧虫造哀，交交鸟遗音。\n危坐百感集，我何念之深。",
        "dynasty": "宋",
        "collection_info": null
    },
    {
        "title": "秋兴  其二",
        "author": "孙觌",
        "content": "浅濑落云碧，幽花弄秋妍。\n细细回波渡，津津笑靥圆。\n起谋杯中物，行挂杖头钱。\n阮公任真率，醉卧酒垆边。",
        "dynasty": "宋",
        "collection_info": null
    },
    {
        "title": "妙觉寺三咏 木犀",
        "author": "孙觌",
        "content": "霜葩翳老青，粲粲石壁下。\n琼树一时新，肌冰敌姑射。\n光风泛月彩，芳气袭兰麝。\n幽人三嗅泣，采玩不盈把。\n芙蓉强争妍，刻画粉黛假。\n对之若为容，惭红面如赪。",
        "dynasty": "宋",
        "collection_info": null
    },
    {
        "title": "妙觉寺三咏 梧桐",
        "author": "孙觌",
        "content": "高梧傍层楼，隐翳崖寺古。\n森森露井寒，荫此六月暑。\n秋风动地至，柯叶遽如许。\n依依别故林，黄落半粘土。\n凉蝉不復号，惊鹊时自语。\n一夜绕空枝，愁绝两翅羽。",
        "dynasty": "宋",
        "collection_info": null
    },
    {
        "title": "妙觉寺三咏 芙蓉",
        "author": "孙觌",
        "content": "沙际漾浅碧，竹外欹深红。\n晨光发秾丽，醉脸酣春融。\n欢华不满眼，荣悴一日中。\n娟娟泣朝露，槭槭陨夕风。\n顾我非灵仙，丹砂驻君容。\n举酒酹其根，明年何处逢。",
        "dynasty": "宋",
        "collection_info": null
    },
    {
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 奴原寺",
        "author": "孙觌",
        "content": "稚子应门立，老僧迎客入。\n湛湛玉甃寒，唧唧铜瓶泣。\n小轩风雨过，窗户青红湿。\n晚花发秋妍，黄蜂正衙集。",
        "dynasty": "宋",
        "collection_info": null
    },
    {
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 化度寺",
        "author": "孙觌",
        "content": "失路迷千嶂，投林借一枝。\n扣门竹西寺，立马日斜时。\n矍铄僧窥户，睢盱犬透篱。\n定知嫌不速，明日与君辞。",
        "dynasty": "宋",
        "collection_info": null
    },
    {
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 栖霞观观在麻岭下",
        "author": "孙觌",
        "content": "云表朝飞屐，松蹊晚驻鞍。\n破扉联白板，槁项繫黄冠。\n径雨喧风箨，汀沙立露翰。\n小窗床坐好，对此百忧寛。",
        "dynasty": "宋",
        "collection_info": null
    },
    {
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 三山寺二首 其一",
        "author": "孙觌",
        "content": "斜日半窗明，无人独掩扃。\n风铃时自语，雪柏老终青。\n立鹊参差见，微泉断续听。\n老僧浑不语，危坐卷残灯。",
        "dynasty": "宋",
        "collection_info": null
    },
    {
        "title": "自崇仁趋新淦凡四夕乃至一寓道观三止僧舍皆留一夕而去赋小诗记之 三山寺二首 其二",
        "author": "孙觌",
        "content": "异县久为客，穷途饱所更。\n对床云伴宿，曳杖月同行。\n到处身如寄，看山眼蹔明。\n平生饮中趣，酒贱且频倾。",
        "dynasty": "宋",
        "collection_info": null
    },
    {
        "title": "余大观中偕何袭明登仕同为太学诸生别后二十六年余□南迁道清江袭明逆余于新淦之洲上苍颜白髪大略相似感嘆之余饮酒赋诗以为笑乐袭明笔力雄赡操纸立就凡六七反必用前韵余继和者十二篇云  其一",
        "author": "孙觌",
        "content": "亡弓堕甑一时空，梦断南柯午枕中。\n便有樽罍追北海，更无尘土污西风。\n驱牛懒卧山中相，失马来看塞上翁。\n从此卜邻成二老，鸡豚社酒与君同。",
        "dynasty": "宋",
        "collection_info": null
    },
    {
        "title": "余大观中偕何袭明登仕同为太学诸生别后二十六年余□南迁道清江袭明逆余于新淦之洲上苍颜白髪大略相似感嘆之余饮酒赋诗以为笑乐袭明笔力雄赡操纸立就凡六七反必用前韵余继和者十二篇云  其二",
        "author": "孙觌",
        "content": "龙媒去尽马羣空，一曲阳春在郢中。\n浩浩百川齐赴海，蓬蓬万窍总号风。\n谁怜楚国沈湘客，独有商山避世翁。\n闾里应容投缓急，风波千里一舟同。",
        "dynasty": "宋",
        "collection_info": null
    },
    {
        "title": "再和  其一",
        "author": "孙觌",
        "content": "乌啼鹊噪晚庭空，并舍相呼入酒中。\n逐影故惭夸父日，披襟聊快楚王风。\n牛衣泣卧悲游子，鸠杖欢迎愧老翁。\n笑我独醒成底事，一邱之貉古今同。",
        "dynasty": "宋",
        "collection_info": null
    },
    {
        "title": "再和  其二",
        "author": "孙觌",
        "content": "沙平雪漫水涵空，路入千岩紫翠中。\n村远微明渔舍火，楼高斜矗酒旗风。\n可怜方外狂司马，来伴田中一秃翁。\n南北相望三十载，心期不改断金同。",
        "dynasty": "宋",
        "collection_info": null
    },
    {
        "title": "再和  其一",
        "author": "孙觌",
        "content": "瘴雨蛮烟扫地空，众星环列拱天中。\n豹章尚隐南山雾，鹏背将抟北海风。\n麟阁似闻登汉将，鹿门犹自卧庞翁。\n低头莫负平生志，冠盖风云万里同。",
        "dynasty": "宋",
        "collection_info": null
    },
    {
        "title": "再和  其二",
        "author": "孙觌",
        "content": "夜鹤悲鸣蕙帐空，一身今在百忧中。\n惊魂尚喘吴牛月，短翮甘随宋鹢风。\n且与龟鱼为地主，不将鹅鸭恼邻翁。\n超然世态谁君似，兰菊春秋自不同。",
        "dynasty": "宋",
        "collection_info": null
    },
    {
        "title": "何倅利见许出侍儿袭明用前韵赋诗再和  其一",
        "author": "孙觌",
        "content": "平生惯见有司空，肠断苏州一盼中。\n此夜相忘千里月，他年应恨五更风。\n坐中不乐无三粲，客裏相逢祗两翁。\n急雨催诗更萧瑟，小窗寒夜一灯同。",
        "dynasty": "宋",
        "collection_info": null
    },
    {
        "title": "何倅利见许出侍儿袭明用前韵赋诗再和  其二",
        "author": "孙觌",
        "content": "锦堂莲烛夜光空，喜笑蝉联绣户中。\n尘绕梁飞歌白雪，袜凌波去舞回风。\n投梭且莫惊狂客，却扇何妨眩醉翁。\n青鸟殷勤问消息，留髠灭烛许谁同。",
        "dynasty": "宋",
        "collection_info": null
    },
    {
        "title": "何嘉会寺丞遣嫁侍儿袭明有诗次韵  其一",
        "author": "孙觌",
        "content": "鲁阳之戈倚半空，谁能一却日再中。\n惊回十二巫山雨，永隔三千弱水风。\n廋语尚传黄绢妇，多情好在紫髯翁。\n谪仙尚有杯中月，独舞婆娑醉影同。",
        "dynasty": "宋",
        "collection_info": null
    },
    {
        "title": "何嘉会寺丞遣嫁侍儿袭明有诗次韵  其二",
        "author": "孙觌",
        "content": "哀蝉已逐梦云空，锦字参差在眼中。\n应似桃花贪结子，任教柳絮舞随风。\n留春不住无樊子，隔水遥看有杜翁。\n无那丁宁花鸟使，丁香偷结两心同。",
        "dynasty": "宋",
        "collection_info": null
    },
    {
        "title": "迎薫堂小集袭明用前韵再和  其一",
        "author": "孙觌",
        "content": "饮痛琼艘百柁空，参横斗挂月当中。\n不愁马上衣沾露，且看尊前帻堕风。\n未办清歌娱醉客，莫将强韵压衰翁。\n为欢冷淡君应笑，注瓦倾银一体同。",
        "dynasty": "宋",
        "collection_info": null
    },
    {
        "title": "迎薫堂小集袭明用前韵再和  其二",
        "author": "孙觌",
        "content": "绘出金盘放筯空，一时酣咏醉乡中。\n羽觞聚泛兰亭月，璆佩锵鸣阆苑风。\n颠倒白纶容老子，淋漓紫绮看仙翁。\n诗成快写鲛人室，万颗骊珠讶许同。",
        "dynasty": "宋",
        "collection_info": null
    },
    {
        "title": "何嘉会以侍儿归彭生小诗戏之",
        "author": "孙觌",
        "content": "浮苍宛宛两眉长，泻碧汪汪一鑑光。\n山海相逢非浪语，小孤明日嫁彭郎。",
        "dynasty": "宋",
        "collection_info": null
    },
    {
        "title": "长乐寺二首  其一",
        "author": "孙觌",
        "content": "层梯倚天碧，细路连草莽。\n萧萧苍松门，税此林下鞅。\n轮囷老树姿，偃蹇怪石状。\n中有莲花台，迥出诸天上。\n空堂卧钟鼓，古佛暗龙象。\n飞泉漱石除，夜半发清响。\n云低雪浮浮，柳动春盎盎。\n超摇万里眼，更欲铲叠嶂。",
        "dynasty": "宋",
        "collection_info": null
    },
    {
        "title": "长乐寺二首  其二",
        "author": "孙觌",
        "content": "万瓦冠松壁，千嶂锁云庄。\n故人置酒地，清夜灯烛张。\n破壁挂月阙，遗笙啸风廊。\n妖歌倾四座，醉卧锦瑟傍。\n寂寂花絮乱，匆匆莺燕忙。\n雍门已陈迹，余音空绕梁。\n我来久徘徊，惊呼首一昂。\n老僧独依然，对坐柏子香。",
        "dynasty": "宋",
        "collection_info": null
    },
    {
        "title": "志新遣介致书馈以巴源纸黄甘珠榄大栗鹅鲊枯虾为饷戏作长句为谢",
        "author": "孙觌",
        "content": "巴江新捣万谷皮，禇生粉面肤凝脂。\n故人千里持寄我，落笔宛宛天投霓。\n绨囊丹果十袭包，爆栗飞烬石火敲。\n红盐着树落青子，香雾噀手披黄苞。\n苍鹅无罪见葅醢，苦酒濯之光五采。\n虾跧久已成枯腊，咫尺波涛渺江海。\n客舍争席纷满前，馈羮不復五浆先。\n殷勤重饷有吾子，两夫担荷赪其肩。",
        "dynasty": "宋",
        "collection_info": null
    },
    {
        "title": "蜀妇新寡从何纯中读左氏戏呈纯中",
        "author": "孙觌",
        "content": "麟经束高阁，掩卷有三嘆。\n朱弦久零落，鸾胶续其断。\n英英左阿君，独唱音节缓。\n故是我辈人，吹箫得幽伴。\n先生拥绛纱，弟子褰素幔。\n一挥斵鼻斤，便举齐眉案。",
        "dynasty": "宋",
        "collection_info": null
    },
    {
        "title": "嘉会饮饯爱姬大恸而别",
        "author": "孙觌",
        "content": "小窗危坐若为情，曳杖穿云取次行。\n萧寺试来携手处，阳关已作断肠声。\n歌呼本自追曹相，恸哭那知见贾生。\n坐上谁人最愁绝，江州司马泪纵横。",
        "dynasty": "宋",
        "collection_info": null
    },
    {
        "title": "游钟石寺问名寺之因缘老僧指门旁石如覆钟状赋诗一首邀何袭明登仕同赋",
        "author": "孙觌",
        "content": "月斧琢朣胧，团栾覆石钟。\n连络青云根，点注碧藓封。\n补天记女娲，移山诧愚公。\n当年偶遗漏，堕此草莽中。\n奇礓久沦蛰，化出金仙宫。\n老僧惯见之，笑视瓦砾同。\n砺角戏乌犍，迸火敲青童。\n摩挲问亡恙，千岁今一逢。\n堂堂张茂先，扣以蜀井桐。\n噌吰振林莽，叱吸万窍风。\n澒洞众壑满，吼彻九地通。\n狂奔窜幽魅，惊怒拔老龙。\n丰山霜露零，彭蠡波浪舂。\n一鸣固有待，寸筳那得攻。\n水曹笔五色，东序罗笙镛。\n辟易四坐倾，蹴蹋万马空。\n伟兹抱奇音，伴我窥灵踪。\n赋诗乃不如，露草号秋虫。",
        "dynasty": "宋",
        "collection_info": null
    },
    {
        "title": "宜黄尉李集义遗书问安否小诗为谢",
        "author": "孙觌",
        "content": "三年着南冠，两见芳岁新。\n朝为虫蛇侣，暮与魑魅邻。\n行随木上坐，卧对竹夫人。\n独有金石交，不废风雨晨。\n书来一弔屈，我已屡厄陈。\n啧啧爨下桐，嗷嗷辙中燐。\n絙以朱丝绳，放之碧海津。\n穷途得重惠，肝胆久轮囷。",
        "dynasty": "宋",
        "collection_info": null
    },
    {
        "title": "雪二首  其一",
        "author": "孙觌",
        "content": "岭云乱擘絮，檐雨收断綫。\n箕神拥前驱，万瓦集微霰。\n玉峰忽崔嵬，炯若簪出弁。\n衣棱森欲起，眼缬醉復眩。\n属国卧餐毡，含糊不能嚥。",
        "dynasty": "宋",
        "collection_info": null
    },
    {
        "title": "雪二首  其二",
        "author": "孙觌",
        "content": "喧豗凑六合，澒洞咽羣籁。\n俄惊江海悬，坐觉虚空隘。\n包藏失地险，瀰漫见天大。\n婵娟自一种，巧丽穷百态。\n独余古柏青，正色老不坏。",
        "dynasty": "宋",
        "collection_info": null
    },
    {
        "title": "次韵王子钦上元感事三首  其一",
        "author": "孙觌",
        "content": "寒雨吹黄屋，胡星照紫宸。\n龙沙万里去，灯市七年春。\n感恋丹心折，悲吟白髮新。\n孤臣卧江海，老泪满衣襟。",
        "dynasty": "宋",
        "collection_info": null
    },
    {
        "title": "次韵王子钦上元感事三首  其二",
        "author": "孙觌",
        "content": "金地三千界，珠宫十二楼。\n人行仙佛土，春满帝王州。\n邂逅羣雄扰，消磨百战休。\n伤心歌舞地，锦缆起汀鸥。",
        "dynasty": "宋",
        "collection_info": null
    },
    {
        "title": "次韵王子钦上元感事三首  其三",
        "author": "孙觌",
        "content": "冰雪依春尽，云山发兴多。\n微吟愁独夜，小立伫斜河。\n社鼓村村急，樵音处处歌。\n呼僮扫月榭，不饮奈明何。",
        "dynasty": "宋",
        "collection_info": null
    },
    {
        "title": "题硖江萧氏庵二首  其一",
        "author": "孙觌",
        "content": "雪屋清如洗，云崖翠作堆。\n破扉风自掩，败壁雨先颓。\n野色初还柳，林香尚有梅。\n沧江千万顷，一鸟镜中回。",
        "dynasty": "宋",
        "collection_info": null
    },
    {
        "title": "题硖江萧氏庵二首  其二",
        "author": "孙觌",
        "content": "云逐归心乱，山随望眼賖。\n疏林欹晚照，浅溜咽春沙。\n客路三千过，僧窗一笑譁。\n此生安税驾，有地即为家。",
        "dynasty": "宋",
        "collection_info": null
    },
    {
        "title": "思贤堂萧君筑室江上馆李先之先之既没李伯纪其堂曰思贤云二首  其一",
        "author": "孙觌",
        "content": "扁榜银钩劲，褒题衮相尊。\n天边玉楼去，江上草堂存。\n蝇附俄千里，龙登有一门。\n萧郎传旧业，击水看溟鲲。",
        "dynasty": "宋",
        "collection_info": null
    },
    {
        "title": "思贤堂萧君筑室江上馆李先之先之既没李伯纪其堂曰思贤云二首  其二",
        "author": "孙觌",
        "content": "相国开藩日，抠衣放鹢时。\n碧油来弭节，彩笔坐题诗。\n有客皆如此，知君更不疑。\n相逢一笑喜，空恨十年迟。",
        "dynasty": "宋",
        "collection_info": null
    },
    {
        "title": "宿善法寺二首  其一",
        "author": "孙觌",
        "content": "野寺知名久，归鞍试一寻。\n乱山迎晚眺，万木拱春临。\n逸想超神界，安禅见佛心。\n时参鼻端白，趺坐息深深。",
        "dynasty": "宋",
        "collection_info": null
    },
    {
        "title": "宿善法寺二首  其二",
        "author": "孙觌",
        "content": "雪涨春光动，云归暮坞深。\n岩栖尘不到，禅貌老难侵。\n野虎风生啸，哀猿月伴吟。\n荒鷄号五点，说尽落星心。",
        "dynasty": "宋",
        "collection_info": null
    },
    {
        "title": "再赋二首  其一",
        "author": "孙觌",
        "content": "水绕禅窗浄，香凝古殿深。\n读书不求解，酬古聊自斟。\n塔铃已无语，匣琴犹有心。\n独谣西阁夜，风满快哉襟。",
        "dynasty": "宋",
        "collection_info": null
    },
    {
        "title": "再赋二首  其二",
        "author": "孙觌",
        "content": "爱竹门可款，命车壑初寻。\n乌啼春院静，人语夜堂深。\n鼠迹留僧钵，蜗涎换佛金。\n邻翁笑相命，春酌夜沈沈。",
        "dynasty": "宋",
        "collection_info": null
    },
    {
        "title": "天长寺",
        "author": "孙觌",
        "content": "江行萧家峡，路入天长寺。\n眈眈千步廊，植杖聊一愒。\n山对逐客愁，花溅寒食泪。\n提壶苦劝人，何物关汝事。",
        "dynasty": "宋",
        "collection_info": null
    },
    {
        "title": "次韵王子钦雨中",
        "author": "孙觌",
        "content": "梦断行云去，诗成急雨催。\n霏霏嘘谷满，闪闪映空来。\n出岫非无意，为霖信有材。\n故园小桃李，昨夜一时开。",
        "dynasty": "宋",
        "collection_info": null
    },
    {
        "title": "袭明登仕出示尊公家传留读数过抚卷太息赋小诗归之",
        "author": "孙觌",
        "content": "鼻祖有殊相，耳孙信多贤。\n阅世已黄壤，传家尚青毡。\n妙语今作者，生气犹凛然。\n便须勒苍珉，揭此宰树边。",
        "dynasty": "宋",
        "collection_info": null
    },
    {
        "title": "再过天长寺二首  其一",
        "author": "孙觌",
        "content": "岩姿露天巧，地胜延隙光。\n鲸怒四海鬬，蜗跧一身藏。\n逃空真乐见，憩寂幽梦长。\n灯暗不復续，卧看月侵床。",
        "dynasty": "宋",
        "collection_info": null
    },
    {
        "title": "再过天长寺二首  其二",
        "author": "孙觌",
        "content": "山立起平案，松偃卧枕冈。\n尚怜桃靥小，已见麦头昂。\n检事关兵气，逃禅入醉乡。\n平生江海兴，一棹付慈航。",
        "dynasty": "宋",
        "collection_info": null
    },
    {
        "title": "利见置酒燕超轩袭明赋诗次韵二首  其一",
        "author": "孙觌",
        "content": "杯行到手莫留残，忍听金钟吼夜阑。\n红雨乱飘花帽动，碧云吹断玉笙寒。\n破除孤闷千痾散，邂逅良图一笑欢。\n老去便须勤秉烛，对花浑似雾中看。",
        "dynasty": "宋",
        "collection_info": null
    },
    {
        "title": "利见置酒燕超轩袭明赋诗次韵二首  其二",
        "author": "孙觌",
        "content": "芋火鹑衣对懒残，铜瓶泣雨又更阑。\n枕流洗耳真堪笑，映雪看书且耐寒。\n共惜分襟能几日，直须把酒罄交欢。\n风流喜见佳公子，未信穷途白眼看。",
        "dynasty": "宋",
        "collection_info": null
    },
    {
        "title": "分宜道中",
        "author": "孙觌",
        "content": "老牯挽犁泥没膝，剡剡青秧鍼水出。\n大麦登场小麦黄，桑柘叶大蚕满筐。\n猿鸟初呼聚俦侣，缫丝百箔闻好语。\n此时物色不可孤，劝君沽酒提壶卢。",
        "dynasty": "宋",
        "collection_info": null
    },
    {
        "title": "宿袁州城外祥符观越日徙纠廨舍",
        "author": "孙觌",
        "content": "宜春客舍无一席，古观独眠不能夕。\n破屋飕飕人雨立，空林啧啧蛩夜绩。\n青袍白马郡督邮，晨门过我鸣前驺。\n不求五斗彭泽米，且卧百尺陈登楼。",
        "dynasty": "宋",
        "collection_info": null
    },
    {
        "title": "萍乡县",
        "author": "孙觌",
        "content": "云梦青邱蟠楚薮，萍实江边大如斗。\n故垒摧颓百战余，旧事传流千载后。\n青崖半裂苍兕吼，空陂突过黄狐走。\n山深日落少人行，寂寥鸣蜩嘒高柳。\n江湖一梦三年久，慰我漂零一杯酒。\n羣盗须降汉赤眉，故侯办作秦黔首。",
        "dynasty": "宋",
        "collection_info": null
    },
    {
        "title": "安仁县有大第一区官兵纵暴主人谷氏避不敢居三年矣县尹常馆过客于第中赋主人避地二首  其一",
        "author": "孙觌",
        "content": "主人避地卧荒村，道傍故宅今仍存。\n乌鸟呼风白日静，藤萝挂月苍烟昏。\n壁立削铁千步垣，客子不敢窥其门。\n一时胜事那能说，撞钟击鼓行金尊。",
        "dynasty": "宋",
        "collection_info": null
    },
    {
        "title": "安仁县有大第一区官兵纵暴主人谷氏避不敢居三年矣县尹常馆过客于第中赋主人避地二首  其二",
        "author": "孙觌",
        "content": "华榱翠桷刻蛟螭，蒿艾不翦与户齐。\n野鼠羣行昼蹑壁，山鬼一脚夜撼扉。\n胡骑扫迹今已非，官兵纵暴来无时。\n千炷眈眈四壁立，主人避地何时归。",
        "dynasty": "宋",
        "collection_info": null
    },
    {
        "title": "衡州灵泉寺观竞渡二首  其一",
        "author": "孙觌",
        "content": "喷雪怒相搏，投虹贯其中。\n张颐吓北客，拍手笑南公。\n固自轻一死，终然斗两雄。\n踟蹰倚山阁，得失谩鷄虫。",
        "dynasty": "宋",
        "collection_info": null
    },
    {
        "title": "衡州灵泉寺观竞渡二首  其二",
        "author": "孙觌",
        "content": "健捷两首虺，爬沙百足蚿。\n击水羣鲸动，追风一鸟翩。\n壮心殊未已，怒臂欲无前。\n亦有旁观者，跟跗奋两肩。",
        "dynasty": "宋",
        "collection_info": null
    },
    {
        "title": "即事",
        "author": "孙觌",
        "content": "落日投林去，低云贴水飞。\n江翻半嶂倒，帆健一风肥。\n酒重倾蛮榼，歌清绕妓衣。\n城南多胜事，何必阆中稀。",
        "dynasty": "宋",
        "collection_info": null
    },
    {
        "title": "回雁峰",
        "author": "孙觌",
        "content": "三年践蛇虺，一命抵豺虎。\n悠悠故园心，万里崖峤阻。\n祝融方司南，巨岳镇全楚。\n沧波喷石壁，白日洒飞雨。\n寥寥苍梧帝，髯断泣二女。\n斓斑竹上泪，溅血今如许。\n沈文弔湘纍，鱼葬得死所。\n寂寞千载魂，故物但角黍。\n吾生将安归，随此瘴江浦。\n逐臣正南游，倦鸟已北翥。\n放身秋崖上，万壑赴一睹。\n干戈浩茫茫，安得两翅羽。",
        "dynasty": "宋",
        "collection_info": null
    },
    {
        "title": "愚溪",
        "author": "孙觌",
        "content": "羣休眩鹿马，独觉辨渑淄。\n虫鸟岂知道，断尾畏为牺。\n草木讵有灵，卫足不如葵。\n智嚢樗里子，痴绝顾恺之。\n成坏繫所遭，何必陋昨非。\n仪曹天下士，失身蹈危机。\n一斥卧江海，南冠繫湘纍。\n不思蛇起陆，便作鸟择栖。\n匿智以为愚，更欲名其溪。\n溪山清可厉，溪上碧相围。\n石底行翠虬，烟中抹修眉。\n一朝纩息定，白日断履綦。\n丛祠翳篁竹，秋风生网丝。\n凛凛望千载，避世真吾师。\n故物不可寻，山川尚华滋。\n永怀西州动，兴言北山移。\n欣然解其会，了了不復疑。\n独醒亦何事，誓将餔糟醨。\n举酒酹一觞，宛宛度两旗。\n蕉黄配丹荔，歌此迎神诗。",
        "dynasty": "宋",
        "collection_info": null
    },
    {
        "title": "礲岩",
        "author": "孙觌",
        "content": "日上千峰乱，风涵万壑秋。\n两崖折天罅，一水涨岩幽。\n绝岸飞桥过，寻源秉炬游。\n倚空翘翠葆，漱石走苍虬。\n老树搀天立，奔云接地流。\n壮怀开浩荡，病骨耸飕飗。\n皓首殊方去，清尊尽日留。\n无人与说似，胜事满南州。",
        "dynasty": "宋",
        "collection_info": null
    },
    {
        "title": "礲岩寺",
        "author": "孙觌",
        "content": "千松夹道直，一水抱村流。\n清绝小丛林，绕舍竹修修。\n老僧惯见客，坏衲雪满头。\n野果折奇苞，畦蔬翦新柔。\n漂零五管去，邂逅一笑留。\n诗成写君壁，纪此梦中游。",
        "dynasty": "宋",
        "collection_info": null
    },
    {
        "title": "灵泉寺",
        "author": "孙觌",
        "content": "窗户遥开紫翠间，小桥独立听潺潺。\n意谐独有清风共，兴尽聊随落照还。\n但见虚童蒙白帢，且无泷吏发骍颜。\n风花雨叶元无定，何必区区恋故山。",
        "dynasty": "宋",
        "collection_info": null
    },
    {
        "title": "次桂州二首  其一",
        "author": "孙觌",
        "content": "过岭逢人问象州，瘴烟如海蹴天浮。\n三闾逐客何将到，八桂宜人且少休。",
        "dynasty": "宋",
        "collection_info": null
    },
    {
        "title": "次桂州二首  其二",
        "author": "孙觌",
        "content": "江上烟云翠作堆，倚天青壁雁飞回。\n神州一望三千里，不是南迁肯独来。",
        "dynasty": "宋",
        "collection_info": null
    },
    {
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 八桂堂",
        "author": "孙觌",
        "content": "橘中隐商颜，桑下荫羽葆。\n古人日已远，贵迹今未扫。\n英英八桂堂，屹立表众草。\n名随五柳传，寿待三松倒。\n南堂驻金莭，伏剑收蛮獠。\n駪駪立万马，猎猎卷千纛。\n元戎领客来，小摘羞涧藻。\n醉缬乱繁花，移来插晴昊。",
        "dynasty": "宋",
        "collection_info": null
    },
    {
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 七星岩",
        "author": "孙觌",
        "content": "十载污修门，簪槖侍帝垣。\n五云深莫窥，众星拱以繁。\n一坐牍背书，身落海上村。\n山川发余想，钟鼓眩昔闻。\n星图焕斗极，两两错地文。\n今日復何日，乘槎造天阍。\n日月起可挟，参井立能扪。\n谁当揭其柄，为我酌瀛尊。",
        "dynasty": "宋",
        "collection_info": null
    },
    {
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 栖霞洞",
        "author": "孙觌",
        "content": "飞仙巢三山，弱水环四溟。\n谁知黄茅岭，自有白玉京。\n独曳一枝筇，梯空上青冥。\n蟾飞堕八桂，石陨化七星。\n幽幽炬火然，异状不可名。\n垂天紫云盖，插地翠羽屏。\n已无俗士驾，上有迁客经。\n敢言居夷陋，妙绝冠平生。",
        "dynasty": "宋",
        "collection_info": null
    },
    {
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 来风亭风洞在七星岩之下曾公岩之右大暑时有风出穴中泠然如冰雪被体不可久留旧有亭摧坏始撤而新之赵漕少隐置酒落其成名曰来风云",
        "author": "孙觌",
        "content": "万树张大伞，千嶂卧独龙。\n彤云竟天起，火坠九日红。\n投老落蛮峤，暍死愁吴侬。\n风流贵公子，一笑林下逢。\n苍崖折天罅，中有万里风。\n习习驾两腋，飘飘落琼宫。\n草木啸竽籁，涧谷酣笙镛。\n披我快哉襟，谁能辨雌雄。",
        "dynasty": "宋",
        "collection_info": null
    },
    {
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 龙隐岩",
        "author": "孙觌",
        "content": "跳波触石喧，古木抱崖拥。\n老蛟压泥蟠，一笑作潭洞。\n孤峰起崷崒，哀壑浩呼汹。\n腥风噤蛙淫，冻雨落毛氄。\n凛凛白昼寒，瘴髪立尽耸。\n旱气曛日黄，缩爪但阴拱。\n悠然四大海，敛此一毛孔。\n安得化为霖，蕙叶有光宠。",
        "dynasty": "宋",
        "collection_info": null
    },
    {
        "title": "桂林山水奇丽妙绝天下柳子厚记訾家洲亭粗见其略余以六月六日度桂林岭欲更仆诣象属暑甚遂少留日从诸公于岩穴之下穹林巨壑近接阛阍之中远不过城闉之趾居高望远夸雄斗丽殆不可状择其尤者以十诗记之名之曰桂林十咏 曾公岩曾子宣丞相元丰中守桂林游七星山始见此洞芟薙草莽平坦方广可容数百人悉布砖甓之入洞十余步有涧水横其前不可涉公梁石为桥以便游者号曾公岩",
        "author": "孙觌",
        "content": "羣峰依天立，万马屹不动。\n风欹紫玉珂，雨暗青丝鞚。\n相君千里目，渺渺孤鸿送。\n披云觑天巧，凿翠出岩洞。\n中空贯长虹，侧立剖大瓮。\n宛宛卧石梁，欲起时地控。\n玉棺已上天，甘棠有遗诵。\n独余涧底泉，时与幽人共。",
        "dynasty": "宋",
        "collection_info": null
    },
    {
        "title": "雉山岩昔有僧结庵此山中诵法华经野雉日一集听之至终卷乃去率以为常忽数日不至山下有妇人产子腰胁间余雉毛数寸寺有石纪其事",
        "author": "孙觌",
        "content": "顽石解首肯，老松闻肘回。\n野鸟集隅坐，听法时一来。\n山僧古佛徒，一龛寄岩隈。\n哀此堕卵状，点砾妙夺胎。\n休去復歇去，呱呱见啼孩。\n独此腹胁余，斑斑尚毰毸。\n精通日月贯，义动金石开。\n异事垂千年，仆碑卧苍苔。",
        "dynasty": "宋",
        "collection_info": null
    },
    {
        "title": "雉山岩昔有僧结庵此山中诵法华经野雉日一集听之至终卷乃去率以为常忽数日不至山下有妇人产子腰胁间余雉毛数寸寺有石纪其事 永宁寺佛阁五代末马氏据有荆广时其子賨所营也阅二百年壮丽如故有画像存焉状貌魁梧称其阁云",
        "author": "孙觌",
        "content": "一念去来想，万象起灭境。\n方寸有所营，可与天地永。\n五季日寻戈，四海环沸鼎。\n炎方一旅平，烽冷夜彻警。\n梯空出高营，飞阁冠五岭。\n照耀人天上，变灭弹指顷。\n故物二百年，虎死尚炳炳。\n小立梯层阑，乌鸟聚落景。",
        "dynasty": "宋",
        "collection_info": null
    },
    {
        "title": "雉山岩昔有僧结庵此山中诵法华经野雉日一集听之至终卷乃去率以为常忽数日不至山下有妇人产子腰胁间余雉毛数寸寺有石纪其事 西山超然亭",
        "author": "孙觌",
        "content": "庞区翳榛莽，地瘴藏百怪。\n西山何轩轩，拔脚风尘外。\n中萦一綫蟠，侧立两壁对。\n旁连九疑高，远控三湘大。\n孤亭坐林杪，俯见飞鸟背。\n号弓泣二女，御魅窜四罪。\n谁去窘拘囚，故自脱天械。\n飘飘思凌云，万里风雨会。",
        "dynasty": "宋",
        "collection_info": null
    },
    {
        "title": "雉山岩昔有僧结庵此山中诵法华经野雉日一集听之至终卷乃去率以为常忽数日不至山下有妇人产子腰胁间余雉毛数寸寺有石纪其事 虞氏隐居雷守虞沇避地桂林结茅江上万山环立二水交流游客过其下皆有忘归与卜邻之意",
        "author": "孙觌",
        "content": "山色洗眼青，遥见紫翠重。\n江光照肌白，靧作冰雪容。\n问谁三间茅，散我九节筇。\n江声过席上，山影落杯中。\n主人乐忘归，卧听鼓角雄。\n检点屐齿痕，斓斑尚苔封。\n寂寂春萝月，萧萧秋桂风。\n何日赋归来，庭柯抚孤松。",
        "dynasty": "宋",
        "collection_info": null
    },
    {
        "title": "翠屏洞二首  其一",
        "author": "孙觌",
        "content": "团圞千嶂抱，窈窕一屏开。\n翠黛愁将敛，乌云睡作堆。\n倚松真漫尔，藉草亦悠哉。\n更有阳台雨，朝朝暮暮来。",
        "dynasty": "宋",
        "collection_info": null
    },
    {
        "title": "翠屏洞二首  其二",
        "author": "孙觌",
        "content": "千仞欝嵯峨，纤纤翠错磨。\n雾鬟篸碧玉，风幔卷青罗。\n鹊喜窥人语，莺娇倚树歌。\n江花红湿处，彷像袜凌波。",
        "dynasty": "宋",
        "collection_info": null
    },
    {
        "title": "饮修仁茶",
        "author": "孙觌",
        "content": "烟云吐长崖，风雨暗古县。\n竹舆赪两肩，弛担息微倦。\n茗饮初一尝，老父有芹献。\n幽姿绝媚妩，着齿得瞑眩。\n昏昏嗜睡翁，唤起风洒面。\n亦有不平心，尽从毛孔散。",
        "dynasty": "宋",
        "collection_info": null
    },
    {
        "title": "九日次献花铺",
        "author": "孙觌",
        "content": "古路三叉口，青裙两髻丫。\n更无陶令菊，空想卫公花。\n破屋堆黄叶，清江缭白沙。\n殷勤邀一醉，蜑酒压梨楂。",
        "dynasty": "宋",
        "collection_info": null
    },
    {
        "title": "入象州界",
        "author": "孙觌",
        "content": "须贾之罪髮可数，张仪之辨舌空存。\n以身藏怨今如此，不死投荒感上恩。\n殊俗若为投缓急，故交何处问寒温。\n多情鸟鹊真幽伴，莫遣张罗翟尉门。",
        "dynasty": "宋",
        "collection_info": null
    },
    {
        "title": "到象州寓行衙太守陈容德携酒见过二首  其一",
        "author": "孙觌",
        "content": "万里南来亦偶然，一杯相属岂非天。\n直从尺五城南社，行尽潮南阳路八千。\n三夜故人应入梦，五浆客舍有谁先。\n使君遥簇花间马，欲伴愁人到酒边。",
        "dynasty": "宋",
        "collection_info": null
    },
    {
        "title": "到象州寓行衙太守陈容德携酒见过二首  其二",
        "author": "孙觌",
        "content": "饤坐黄甘噀手香，堆盘丹荔照人光。\n莫辞蜑酒一尊赤，会压瘴茅千里黄。\n未省谗言遭薏苡，直将空腹傲槟榔。\n酒醒梦觉知何处，树影参差月满廊。",
        "dynasty": "宋",
        "collection_info": null
    },
    {
        "title": "南山寺二首  其一",
        "author": "孙觌",
        "content": "千丈云根荫此邦，沈沈寒影卧秋江。\n潭空映日苍虬动，烟暖翘沙白鹭双。\n梦觉滩声喧客枕，吟余竹色满僧窗。\n诗成绝叫层楼上，听我洪钟万石撞。",
        "dynasty": "宋",
        "collection_info": null
    },
    {
        "title": "南山寺二首  其二",
        "author": "孙觌",
        "content": "安心是药本非禅，遇胜欣随意所便。\n嚼蕊拈花身老矣，穿云涉水思茫然。\n行逢酒伴操觚去，倦憩僧窗借榻眠。\n寄语桃源问津者，人中今是地行仙。",
        "dynasty": "宋",
        "collection_info": null
    },
    {
        "title": "象州行衙井泉甘冷太守而下皆饮此井",
        "author": "孙觌",
        "content": "鸡号更五点，众星尚煌煌。\n残烛半吞吐，宿酒疑在亡。\n碧井阴修梧，林疏月汪汪。\n峤南瘴疠地，饮此冰玉光。\n晨瓶出雪乳，一漱病齿凉。\n众汲欲尽及，匏尊得细尝。",
        "dynasty": "宋",
        "collection_info": null
    },
    {
        "title": "题象守坐啸堂",
        "author": "孙觌",
        "content": "治国如烹鲜，驭民如牧羊。\n薫狐芦自焚，投鼠器必伤。\n曹侯百世师，狱市寄全齐。\n天下本无事，庸人勿扰之。\n危机蹈潜弩，恶吏冠虓虎。\n飞走岂不高，摇足堕网罟。\n使君古太邱，妙割无全牛。\n班春千骑晓，长啸万壑秋。\n棠阴日转午，风檐翠交舞。\n问道舍盖公，诵诗选何武。\n渭水占熊罴，万里笞羌夷。\n试磨南山石，更草中兴碑。",
        "dynasty": "宋",
        "collection_info": null
    },
    {
        "title": "别象州陈守容德",
        "author": "孙觌",
        "content": "三年客殊方，荣悴不堪说。\n迢迢家万里，奄奄命一髮。\n使君古丈夫，兴哀在缧绁。\n平生风马牛，旧职比鹣蹷。\n欣然一笑粲，彼此百忧结。\n皇恩下天扉，泪泣孤臣血。\n行厨洗玉盘，载酒助欢悦。\n庖珍问五鲭，饼字炊十裂。\n徙突今未黔，班草永一诀。\n何须更秉烛，端是梦中别。",
        "dynasty": "宋",
        "collection_info": null
    },
    {
        "title": "雉山寺青罗阁",
        "author": "孙觌",
        "content": "蛮村避谤三年过，野寺寻僧半日闲。\n小槛吹香花漠漠，断崖漱碧水潺潺。\n桄榔叶底秋声满，柏子烟中午梦还。\n便拟买舟随钓叟，一蓑烟雨繫沧湾。",
        "dynasty": "宋",
        "collection_info": null
    },
    {
        "title": "蒙亭二首  其一",
        "author": "孙觌",
        "content": "小筑三间足，雄包万象并。\n遥波通极浦，落日抱孤城。\n小语千岩应，长歌百蛰惊。\n坐看衣屦上，漠漠晚云生。",
        "dynasty": "宋",
        "collection_info": null
    },
    {
        "title": "蒙亭二首  其二",
        "author": "孙觌",
        "content": "落拓诗酒伴，疏慵粥饭僧。\n荡胸闲远抱，拄颊见高棱。\n鸟倦犹闻语，蛟寒正可罾。\n一区如可卜，吾不愧陈登。",
        "dynasty": "宋",
        "collection_info": null
    },
    {
        "title": "七星观",
        "author": "孙觌",
        "content": "丘壑心犹在，筋骸老可憎。\n倚筇欣小愒，躧履看先登。\n神马何须驾，尻舆本自兴。\n九关通一路，欲蹑岭云升。",
        "dynasty": "宋",
        "collection_info": null
    },
    {
        "title": "发桂林刘帅立道同诸司出饯于甘棠渡口二首  其一",
        "author": "孙觌",
        "content": "行尽海北天，笑指湘南路。\n使君载酒醪，拥节东城驻。\n前驱千纛直，纵猎万人呼。\n尘流翳白日，十里映黄雾。\n何人揖迎我，一苇横江渡。\n渺渺倦鸦翻，相随归薄暮。",
        "dynasty": "宋",
        "collection_info": null
    },
    {
        "title": "发桂林刘帅立道同诸司出饯于甘棠渡口二首  其二",
        "author": "孙觌",
        "content": "汹汹万号窍，飓风吹海浑。\n冥冥蔽一天，瘴云埋日昏。\n南荒底日所，黄苇三家村。\n谁云花解笑，但有鸟能言。\n缪恩解南冠，归路首北辕。\n酒行可以起，稚子候柴门。",
        "dynasty": "宋",
        "collection_info": null
    },
    {
        "title": "北归过永永守赵君宰置酒万石亭",
        "author": "孙觌",
        "content": "三湘陌上逐臣归，万石亭中送客时。\n拄杖披榛行莽苍，汲泉磨藓看魁奇。\n天倾五色遗娲补，谷变千年出岘碑。\n何似溪边小桃李，向人膏面出风姿。",
        "dynasty": "宋",
        "collection_info": null
    },
    {
        "title": "皇妃岭",
        "author": "孙觌",
        "content": "濯濯漱壑泉，岩岩依天石。\n扶藜上秋空，一缕挂绝壁。\n胡为乘此险，登临风雨夕。\n千金戒垂堂，尊驭且莫叱。",
        "dynasty": "宋",
        "collection_info": null
    },
    {
        "title": "过衡州舘于郡斋时太守裴梦贶督役于城上",
        "author": "孙觌",
        "content": "万锸风雨集，三令霜雪严。\n适发半闾左，雅舂亦髠钳。\n大事难虑始，掇龟宁復占。\n君看执扑者，端是邑中黔。",
        "dynasty": "宋",
        "collection_info": null
    },
    {
        "title": "宜春台呈太守陈次明",
        "author": "孙觌",
        "content": "闻说宜春好，层台试一登。\n陇泉悲瑟瑟，松雪见层层。\n孤绝烟中寺，微茫树下僧。\n诗工传写妙，不数画师能。",
        "dynasty": "宋",
        "collection_info": null
    },
    {
        "title": "西斋",
        "author": "孙觌",
        "content": "二江戎马后，宜春独称雄。\n重垣抱金柅，巨堑疏玉虹。\n使君师齐相，佳处在酒中。\n百觚倒春醸，洗尽疮痍空。\n西斋置一榻，时有客子从。\n我来属无事，新脱楚市舂。\n伴值呼浩然，惊座得孟公。\n欹眠看衙集，鼍鼓鸣逢逢。",
        "dynasty": "宋",
        "collection_info": null
    },
    {
        "title": "再过曹山示如老",
        "author": "孙觌",
        "content": "不羡鹏飞运，聊随雁北还。\n扪天上何岭，犯雪过曹山。\n偶到万里去，重来一梦间。\n观河见如旧，双鬓自斓斑。",
        "dynasty": "宋",
        "collection_info": null
    },
    {
        "title": "故侍御邹公抱节亭",
        "author": "孙觌",
        "content": "一邱黄壤卧龙泉，光气轮囷夜斗边。\n长吏青毡无旧物，拾遗华屋有修椽。\n鳯麟毛骨皆如此，水石风流尚宛然。\n亭下不生闲草木，箨龙无数欲参天。",
        "dynasty": "宋",
        "collection_info": null
    },
    {
        "title": "邹志新追路至甬桥有买田之约三衢道中作诗寄之",
        "author": "孙觌",
        "content": "首路冰雪严，过家梅柳动。\n故人一笑隔，千里劳远梦。\n夫君具眼隻，阅世妙百中。\n嗜好和酸醎，不与俗人共。\n我老卧瘴氛，摧挠谗夫众。\n败履谁见收，乘槎子宜从。\n归袖风中翻，翩若孤云纵。\n殷勤三日别，折柳天下送。\n那知汉网疏，欲问周鼎重。\n江皋两牛鸣，塞垒万絃控。\n终当受一廛，竟欲邻二仲。\n请师樊迟圃，共抱汉阴瓮。",
        "dynasty": "宋",
        "collection_info": null
    },
    {
        "title": "送王循道赴省试四首  其一",
        "author": "孙觌",
        "content": "龙扰已可屠，瓠坚今可攻。\n不辞千金费，莫计五石容。\n藏器古有待，用大难为工。\n平生不龟手，伫此一战封。",
        "dynasty": "宋",
        "collection_info": null
    },
    {
        "title": "送王循道赴省试四首  其二",
        "author": "孙觌",
        "content": "千金市骏骨，想像不可逢。\n安知辕轭下，磈礧卧肉騣。\n天廐四十万，一洗凡马空。\n叶公莫惊走，始信真有龙。",
        "dynasty": "宋",
        "collection_info": null
    },
    {
        "title": "送王循道赴省试四首  其三",
        "author": "孙觌",
        "content": "秦俗自击缶，齐人善吹竽。\n宁闻牛角鬬，莫奏鳯将雏。\n独唱谁能晓，弥天和欲无。\n中郎非俚耳，为斵爨中枯。",
        "dynasty": "宋",
        "collection_info": null
    },
    {
        "title": "送王循道赴省试四首  其四",
        "author": "孙觌",
        "content": "殖绰拜勇爵，儒冠堪溺中。\n可怜毛锥子，譊譊尚争雄。\n夫君口击赋，陈言贱雕虫。\n行以立谈间，可折万里衝。",
        "dynasty": "宋",
        "collection_info": null
    },
    {
        "title": "过臻阇黎三首  其一",
        "author": "孙觌",
        "content": "龟肌鹤瘦老臞仙，坏衲穿空雪满颠。\n无数岩花开自落，青山相对独依然。",
        "dynasty": "宋",
        "collection_info": null
    },
    {
        "title": "过臻阇黎三首  其二",
        "author": "孙觌",
        "content": "髯龙远舍立疏疏，白甲苍皮十抱余。\n当日青青折钗股，如今老结已传车。",
        "dynasty": "宋",
        "collection_info": null
    },
    {
        "title": "过臻阇黎三首  其三",
        "author": "孙觌",
        "content": "莫便将心到处安，小窗趺坐两蒲团。\n芋魁半熟通红火，鼻涕垂颐对懒残。",
        "dynasty": "宋",
        "collection_info": null
    },
    {
        "title": "送智海上人二首  其一",
        "author": "孙觌",
        "content": "大师兴趣在江湖，拄杖扶行稳当车。\n苦要诗翁谈生活，穿云涉水到西徐。",
        "dynasty": "宋",
        "collection_info": null
    },
    {
        "title": "送智海上人二首  其二",
        "author": "孙觌",
        "content": "折鼎支砖石半欹，拾薪乞米为朝饥。\n昏昏一点炊烟裏，见我邯郸梦觉时。",
        "dynasty": "宋",
        "collection_info": null
    },
    {
        "title": "马迹上冢遇大风雨书僧壁二首  其一",
        "author": "孙觌",
        "content": "松竹骚骚绕舍鸣，沙头一夜连雨明。\n衝泥裹饭浇新冢，野哭干霄共一声。",
        "dynasty": "宋",
        "collection_info": null
    },
    {
        "title": "马迹上冢遇大风雨书僧壁二首  其二",
        "author": "孙觌",
        "content": "白帢排肩上冢归，饥乌攫肉纸钱飞。\n东家已改清明节，一点炊烟上翠微。",
        "dynasty": "宋",
        "collection_info": null
    },
    {
        "title": "示相者",
        "author": "孙觌",
        "content": "汉嬖宁闻通饿死，舂黥自说布当刑。\n侯王将相元无种，试向人奴觅卫青。",
        "dynasty": "宋",
        "collection_info": null
    },
    {
        "title": "某靖国中与时发同寓郡庠潜心之北窗凡三年而别别后三十五年復相遇于荆溪颐山之下苍颜白髪互相惊叹追数一时同舍生在鬼録者十八九独两翁无恙耳方筑室山中以老焉将与时发杖屦往来如杜子美所谓两老者乃赋诗而以为之先",
        "author": "孙觌",
        "content": "簪盍尽晨夜，裾连讲肆朝。\n昂霄初一睹，历块已先超。\n竟卧盐辎老，终遗爨鼎焦。\n月分千里共，波折两萍漂。\n卷地边尘合，弥天刼火烧。\n途穷歌兕虎，巢毁赋鹪鹩。\n稚子开三径，先生守一瓢。\n但空囊似腹，莫折磬如腰。\n帻堕樵风过，袍斑钓雪饶。\n蜗盘怜角缩，鼠黠看鬚摇。\n凫雁吾何筭，松筠子后凋。\n共怜身独在，相视意俱消。\n负衅投炎海，全生託圣朝。\n那知龟是鼈，已见鹏如雕。\n楚玉号三献，尧云焕九霄。\n啼乌占夜喜，归马弄风骄。\n便杀鸡为黍，休寻鹿覆蕉。\n并邻如可卜，半道不须邀。\n汲井浇桑本，携鉏莳药苗。\n千端身外事，一噱醉中嚣。\n蚁泛莲垂叶，鱼烹柳贯条。\n往来成二老，随分各逍遥。",
        "dynasty": "宋",
        "collection_info": null
    },
    {
        "title": "次韵王次之龙图六绝  其一",
        "author": "孙觌",
        "content": "拨雪披云粥面浓，三杯困卧北窗风。\n悠然一梦南柯去，千骑靴刀帕首红。",
        "dynasty": "宋",
        "collection_info": null
    },
    {
        "title": "次韵王次之龙图六绝  其二",
        "author": "孙觌",
        "content": "蕨芽载土笋牙丛，青子森森褪小红。\n与物无情吾老矣，如今休恨五更风。",
        "dynasty": "宋",
        "collection_info": null
    },
    {
        "title": "次韵王次之龙图六绝  其三",
        "author": "孙觌",
        "content": "青梅着子欲生仁，始见新红触眼新。\n李径桃蹊俱扫地，一枝独自古时春。",
        "dynasty": "宋",
        "collection_info": null
    },
    {
        "title": "次韵王次之龙图六绝  其四",
        "author": "孙觌",
        "content": "一种奇葩绝众芳，朅来当户见鉏伤。\n犹看纫作幽人佩，独步修门擅国香。",
        "dynasty": "宋",
        "collection_info": null
    },
    {
        "title": "次韵王次之龙图六绝  其五",
        "author": "孙觌",
        "content": "老去伤春只自嗟，追寻陈迹问京华。\n更搔短髮西南望，病眼昏昏泪渺花。",
        "dynasty": "宋",
        "collection_info": null
    },
    {
        "title": "次韵王次之龙图六绝  其六",
        "author": "孙觌",
        "content": "柔桑采采树头稀，蚕妇携笼陌上归。\n县吏催钱星火急，只将败壁倚空机。",
        "dynasty": "宋",
        "collection_info": null
    },
    {
        "title": "诗示天宁晤老二首  其一",
        "author": "孙觌",
        "content": "锡号延春阁，知名四十年。\n向来香一瓣，恭为佛佗禅。\n雾沐山藏豹，风餐叶翳蝉。\n寥寥千佛后，又见一灯传。",
        "dynasty": "宋",
        "collection_info": null
    },
    {
        "title": "诗示天宁晤老二首  其二",
        "author": "孙觌",
        "content": "有地逃铜马，无心待玉鱼。\n牛眠今可矣，龙耳欲何如。\n荷锸千岩去，连辘十日余。\n殷勤古松下，为剖瓮中书。",
        "dynasty": "宋",
        "collection_info": null
    },
    {
        "title": "次韵德发驱虎",
        "author": "孙觌",
        "content": "三窟憎狡兔，两端忌首鼠。\n含糊有前却，遗患在养虎。\n操刀贵能断，坐见皮寝处。\n应须下车搏，不待探穴取。\n恢恢天漏网，汹汹国破斧。\n惊呼咤万口，走避空一府。\n长围起伏虚，尺棰下戛敔。\n迷行出汉圏，送死入郑圃。\n大彘保尻领，童儿聚俦侣。\n枯颅归阁束，败鞟实庭旅。\n宁堪裹马革，但恐污牛弩。\n三患古所害，一死谁贳汝。\n绿林啸亡命，首祸自吕母。\n师行费千金，城坏堕百堵。\n踞鞞体欲消，嚢笏颊谁拄。\n要先羣鲸戮，未快一虎去。",
        "dynasty": "宋",
        "collection_info": null
    },
    {
        "title": "读沈德润诗卷",
        "author": "孙觌",
        "content": "繫马门前柳，投鞭息吾驾。\n青林合扶疏，木杪抗风榭。\n沈郎天骨清，众垤立嵩华。\n闭阁卧读书，一榻过僧夏。\n尤工五字律，句法窥鲍谢。\n无穷真炙輠，有味乃食蔗。\n我老復何为，齿髪日夜化。\n寅缘苇间见，拊髀起一咤。\n悬知掷地响，自欲补天罅。\n坐令长安楮，顿起千金价。",
        "dynasty": "宋",
        "collection_info": null
    },
    {
        "title": "读王季恭诗卷小诗为谢二首  其一",
        "author": "孙觌",
        "content": "潜泉不到一周星，膝上郎君得我惊。\n大府潭潭真老相，长淮滚滚旧家声。\n渥洼随地须千里，穷髮垂天伫一鸣。\n莫遣画蛇安两足，宫袍赐锦待先成。",
        "dynasty": "宋",
        "collection_info": null
    },
    {
        "title": "读王季恭诗卷小诗为谢二首  其二",
        "author": "孙觌",
        "content": "金钟吼彻晓霜清，瓦釡如雷不敢鸣。\n欲识呼卢真彦道，试吟石鼎调弥明。\n牙籖万轴撑膓满，金检千篇唾手成。\n堪笑韩公太多可，浪传侯喜有诗声。",
        "dynasty": "宋",
        "collection_info": null
    },
    {
        "title": "寄题钱申仲漆堂隐居四首 望云亭",
        "author": "孙觌",
        "content": "昔年隐君子，共修地下文。\n王官竟不返，幸树十里春。\n哀哉抱长思，恸哭苍山根。\n肠回日万周，繫此三尺坟。\n伤心閟黄壤，矫首望白云。\n云去无处所，泪湿冢前麟。",
        "dynasty": "宋",
        "collection_info": null
    },
    {
        "title": "寄题钱申仲漆堂隐居四首 芳美亭",
        "author": "孙觌",
        "content": "离离陌上花，春到锦营中。\n上冢千骑出，竟天晚旌红。\n故园已陈迹，风流余此翁。\n渺渺山间曲，披披烟雨丛。\n种桃今着花，千岩贮春风。\n锦绣裹山谷，遗民悲故宫。",
        "dynasty": "宋",
        "collection_info": null
    },
    {
        "title": "寄题钱申仲漆堂隐居四首 遂初亭",
        "author": "孙觌",
        "content": "行有叱驭难，坐有垂堂畏。\n莫驱九折险，轻用千金贵。\n为贫聊尔尔，兴尽我辄逝。\n平生慕朱游，肯污薛宣吏。\n清晓拄笏坐，西山有佳气。\n一笑食蛤蜊，宁復知许事。",
        "dynasty": "宋",
        "collection_info": null
    },
    {
        "title": "寄题钱申仲漆堂隐居四首 通慧亭",
        "author": "孙觌",
        "content": "硗硗锡为骨，瘦脊盘九龙。\n中涵千斛乳，连络万窍通。\n漆堂枕其股，飘饮乃不供。\n诗翁亏天巧，妙契卓锡工。\n青林破苍玉，碧井卧白虹。\n他年一杯酒，配食桑苎翁。",
        "dynasty": "宋",
        "collection_info": null
    },
    {
        "title": "寄题胡茂老枢密横山堂",
        "author": "孙觌",
        "content": "古县水山国，万室蟠其中。\n环成千嶂合，并合不泉通。\n我公擅一壑，曾云生荡胸。\n放神八极外，坐驾两腋风。\n峨峨十二环，半出帘幕重。\n修眉画新就，一抹翠扫空。\n欣对惬平生，似为悦已容。\n百金置酒地，窗户浮青红。\n高陵拄笏见，采菊篱下逢。\n坡陀径千丈，横绝垂天雄。\n日丽莺谷晚，沙喧燕泥融。\n悠然命巾车，往往载客从。\n大句琢天巧，朱絃奏三终。\n溪山久寂寥，高辞擅无穷。\n天王驾羣英，长辔系九戎。\n安知横山下，一榻似老龙。\n功名方鼎来，龟祥兆飞熊。\n勒石诵中兴，浯台两穹崇。\n西州归谢傅，东海表太公。\n千年丁令威，骑鹤还故宫。",
        "dynasty": "宋",
        "collection_info": null
    },
    {
        "title": "次韵向伯恭侍郎致政归临江",
        "author": "孙觌",
        "content": "六龙暴鬛海生尘，霖雨方资命世材。\n此去谢公须强起，谁令陶令赋归来。\n追怀玉笋三年别，指点芗林一笑开。\n大舸横江日千里，凭谁倒曳九牛回。",
        "dynasty": "宋",
        "collection_info": null
    },
    {
        "title": "湖州道中四首 望道场山塔 其一",
        "author": "孙觌",
        "content": "碧玉旋螺插暮烟，遥看桂子落僧前。\n试寻白水田头路，一苇横江浪接天。",
        "dynasty": "宋",
        "collection_info": null
    },
    {
        "title": "湖州道中四首 望道场山塔 其二",
        "author": "孙觌",
        "content": "萧寺知名四十年，身投笼槛到无缘。\n行人指点松间路，正在孤云落照边。",
        "dynasty": "宋",
        "collection_info": null
    },
    {
        "title": "湖州道中四首 早发下若",
        "author": "孙觌",
        "content": "宿雨乍收山气敛，清风欲发曙光寒。\n纷纷鸟动行人起，百尺浮图水底看。",
        "dynasty": "宋",
        "collection_info": null
    },
    {
        "title": "湖州道中四首 东山",
        "author": "孙觌",
        "content": "千章古木翳山根，谁与山僧共寂寥。\n珍重庭松寒不死，苍皮老干雪齐腰。",
        "dynasty": "宋",
        "collection_info": null
    },
    {
        "title": "湖州道中四首 横山堂 其一",
        "author": "孙觌",
        "content": "波间指点见青红，雪脊嶒棱倚半空。\n幻出生绡三万幅，游人浑在画图中。",
        "dynasty": "宋",
        "collection_info": null
    },
    {
        "title": "湖州道中四首 横山堂 其二",
        "author": "孙觌",
        "content": "苍云千亩荫平寛，露叶风枝绕舍寒。\n莫遣先生赋归去，且令小吏报平安。",
        "dynasty": "宋",
        "collection_info": null
    },
    {
        "title": "湖州道中四首 横山堂 其三",
        "author": "孙觌",
        "content": "溜雨苍皮四十围，年来又见子孙枝。\n龙钟白首门前客，待看成阴合抱时。",
        "dynasty": "宋",
        "collection_info": null
    },
    {
        "title": "荆溪道中四言送僧",
        "author": "孙觌",
        "content": "老蚕上薄，倦鸟投林。\n牛闲人卧，荠麦交阴。\n孤舟纵横，绿涨一寻。\n好风徐来，清和满襟。\n举杯属影，伴我孤斟。\n老矣钟仪，尚操楚音。\n高山流水，寓此琴心。\n上人问我，何念之深。",
        "dynasty": "宋",
        "collection_info": null
    },
    {
        "title": "题谷隐二首  其一",
        "author": "孙觌",
        "content": "碧瘦峨千迭，清深涨一篙。\n红轻花似肉，绿细柳如缲。\n句好无强对，神超有独遨。\n苇间青篛笠，彷佛见秦逃。",
        "dynasty": "宋",
        "collection_info": null
    },
    {
        "title": "题谷隐二首  其二",
        "author": "孙觌",
        "content": "露湿芙蓉晚，风酣橘柚秋。\n衣巾红影乱，尊俎翠光流。\n尘暗迷三马，阳骄喘万牛。\n五湖烟雨裏，不繫有虚舟。",
        "dynasty": "宋",
        "collection_info": null
    },
    {
        "title": "送张牧之赴南昌辟",
        "author": "孙觌",
        "content": "青衫触熟并西州，没马黄尘接地流。\n庾亮南楼应有待，薛宣东阁可能留。\n官闲端为三升恋，兴尽还从五斗休。\n绘出金盘堆白雪，秋江一叶认归舟。",
        "dynasty": "宋",
        "collection_info": null
    },
    {
        "title": "四月十五日牧之赴南昌辟某与季野从周饯于松沛佛舍竟酒步月至垂虹亭久之遂别戏作数句送牧之",
        "author": "孙觌",
        "content": "宛宛白虹贯，曾梯出天半。\n乘云来帝旁，立侍玉皇案。\n银河径千里，水接天漫漫。\n一杯属明月，俯见人影乱。\n张公江海客，坐啸白鸥伴。\n寥寥如清风，一啸亦可唤。\n明朝驾戎轩，插羽流白汗。\n行矣且勿驱，未怪安石缓。\n神光射斗南，绚若金碧烂。\n出门问何祥，铜章付雷焕。",
        "dynasty": "宋",
        "collection_info": null
    },
    {
        "title": "臞庵",
        "author": "孙觌",
        "content": "落日催行客，马上振短策。\n触途眉见赤，堕俗眼生白。\n安知青林中，有此江上宅。\n决眦破天藏，荡胸纳空光。\n一奁注寒晶，表裏洞八窗。\n风水自吐吞，喷云忽满江。\n臞翁目如电，坐阅东海变。\n酒酣跨赤鲤，谒帝通明殿。\n霓裳月中闻，罗袜波上见。\n垂老寄渔商，家风在潇湘。\n虚舟自不繫，倦鸟宁復翔。\n一榻如见容，拄杖挂钵嚢。",
        "dynasty": "宋",
        "collection_info": null
    },
    {
        "title": "送径山僧",
        "author": "孙觌",
        "content": "桑枣翳一邱，风雨鸣四壁。\n晨门响丁丁，一笑喜折屐。\n臞仙诗作瘦，句有径山色。\n哀弹发朱弦，妙寄追白石。\n虚名子过听，愧卧不能夕。\n归袖挽莫留，凌空看飞锡。",
        "dynasty": "宋",
        "collection_info": null
    },
    {
        "title": "过慧山见旧题二首  其一",
        "author": "孙觌",
        "content": "一别名山十五年，宦情羁思两茫然。\n故人半作累累冢，只有苍官立道边。",
        "dynasty": "宋",
        "collection_info": null
    },
    {
        "title": "过慧山见旧题二首  其二",
        "author": "孙觌",
        "content": "髀肉消磨马上鞍，尘沙满眼路漫漫。\n不须更障西风扇，为酌崖泉一洗看。",
        "dynasty": "宋",
        "collection_info": null
    },
    {
        "title": "王左司致政还乡二首  其一",
        "author": "孙觌",
        "content": "安眠不蹋鼓蓬蓬，荣路先回鹢退风。\n独片角巾东路去，休惊蕙帐北山空。\n画图便可追三士，同社谁能作两翁。\n待拄一筇随蓟叟，摩挲铜狄霸城东。",
        "dynasty": "宋",
        "collection_info": null
    },
    {
        "title": "王左司致政还乡二首  其二",
        "author": "孙觌",
        "content": "水满沧浪旧钓矶，春风江上片帆归。\n繁红不见桃千树，老干空惊柳十围。\n万壑烟云供坐啸，一龛香火结真依。\n落花细草应堪籍，醉撼长条雪满衣。",
        "dynasty": "宋",
        "collection_info": null
    },
    {
        "title": "过臞庵示王文孺二首  其一",
        "author": "孙觌",
        "content": "黄帽青鞋两鬓斑，一簔聊寄此身闲。\n不因误入桃花去，那得夤缘见帏间。",
        "dynasty": "宋",
        "collection_info": null
    },
    {
        "title": "过臞庵示王文孺二首  其二",
        "author": "孙觌",
        "content": "鸡犬无声白日闲，一筇九节过眉班。\n会须俎豆三高上，且寄风流二老间。",
        "dynasty": "宋",
        "collection_info": null
    },
    {
        "title": "华亭朱师实中大燕超堂",
        "author": "孙觌",
        "content": "海禺纳万艘，市区沸百贾。\n黄尘翳白日，千骑腾一鼓。\n蛟巢十字路，四顾尽旷土。\n蜗角两大国，一怒有漂杵。\n角名眩多卢，聚讼攻众楚。\n昏昏气成雾，濯濯汗浃雨。\n朱公误涉世，吏隐寄圭组。\n俗缘堕人境，心大接天宇。\n搴芳采莲舟，撷秀艺药圃。\n山寒石棱紫，树老松鬛古。\n风牵碧罗卷，雨压翠纛舞。\n宁须鸟催酤，自有花解语。\n观鱼乐洋洋，梦蝶飞栩栩。\n坐令游侠窟，化作仙佛土。\n高卧水国秋，静憩月庭午。\n不解壶公龙，天上有官府。",
        "dynasty": "宋",
        "collection_info": null
    },
    {
        "title": "洞庭沈氏园亭",
        "author": "孙觌",
        "content": "云根瘴滔天，万迭如连环。\n峨峨一镜中，绾结十二鬟。\n坛殿岁月古，敝石苍苔斑。\n毛公已仙去，故物尚人间。\n羣胡射汉月，猎火焮百蛮。\n安知橘中乐，避世真商山。\n英英东阳孙，高情寄人寰。\n诛茅择地胜，斩崖破天悭。\n开轩迭苍玉，乱峰刻孱颜。\n循除绕罗带，浅溜鸣潺湲。\n意行云共出，地坐草可班。\n兴至亦乘桴，一簔卧沧湾。",
        "dynasty": "宋",
        "collection_info": null
    },
    {
        "title": "洞庭善庆堂置酒小诗寄之",
        "author": "孙觌",
        "content": "幽绝小蓬壶，参差见画图。\n乱青山四出，一碧水平铺。\n洲蕊红相照，沙茸细欲无。\n莲房骈百子，橘圃聚千奴。\n布谷休催种，提壶且劝酤。\n楚腰飞燕燕，秦缶和乌乌。\n便旋惊回雪，连娟引贯珠。\n西风催画鹢，落日咏骊驹。\n浩荡川原隔，惊呼岁月徂。\n寥寥清夜梦，直拟控抟扶。",
        "dynasty": "宋",
        "collection_info": null
    },
    {
        "title": "华山德云堂",
        "author": "孙觌",
        "content": "昔年曾上德云堂，木奴千树新着霜。\n白首重来十载后，六华檐卜薫风香。\n湖上青青只如旧，湖波涨渌浓于酒。\n堂中老宿尚依然，乌鹊巢肩柳生肘。",
        "dynasty": "宋",
        "collection_info": null
    },
    {
        "title": "讲堂",
        "author": "孙觌",
        "content": "谁令坚白鸣，自作雪雨争。\n莫遣蝇钻楮，便恐鼠污羮。\n遵师表众惑，自逐鞭影行。\n拊几无一言，大千作雷鸣。",
        "dynasty": "宋",
        "collection_info": null
    },
    {
        "title": "折玉崖",
        "author": "孙觌",
        "content": "巉巉两崖青，漫漫一奁白。\n抵沙射月影，窗户栖珠璧。\n定心如止水，逝将老空寂。\n手弄一掬寒，面傃千仞碧。\n须防童子喜，往往犯瓦砾。",
        "dynasty": "宋",
        "collection_info": null
    },
    {
        "title": "兴化朱公大卿没于庚申岁既除丧矣其子彦寔过余于晋陵留十日而别赋二小诗以饯之  其一",
        "author": "孙觌",
        "content": "百感关心老泪潸，一抔埋玉卧空山。\n着鞭竟看驹千里，闚管初惊豹一斑。\n贫病故侯今白髪，风流公子尚青纶。\n不须优孟追谐笑，已见遗珠合浦还。",
        "dynasty": "宋",
        "collection_info": null
    },
    {
        "title": "兴化朱公大卿没于庚申岁既除丧矣其子彦寔过余于晋陵留十日而别赋二小诗以饯之  其二",
        "author": "孙觌",
        "content": "柴扉忽枉故人车，躧履欢迎一笑初。\n梦裏覆蕉疑有鹿，食前弹铗叹无鱼。\n匆匆注瓦浇村醸，草草供盘折野蔬。\n他日死生君一访，上林鸿雁有书无。",
        "dynasty": "宋",
        "collection_info": null
    },
    {
        "title": "读张彦明饮酒赋诗唱酬次韵归之",
        "author": "孙觌",
        "content": "满酌黄垆万户春，倒披紫绮八仙人。\n句中得妙陶元亮，酒裏知名贺季真。\n九醖调成花上露，一丸爊出鼎中银。\n老来不办追强对，分我余光幸借邻。",
        "dynasty": "宋",
        "collection_info": null
    },
    {
        "title": "青毡堂",
        "author": "孙觌",
        "content": "晋马已老矣，楚弓今得之。\n怀璧万里至，化鹤千岁归。\n主人有故巢，鸠居不復栖。\n俄惊桑田换，已见城郭非。\n偶寻蕉中覆，忽得爨下遗。\n平生手所种，老大今十围。\n故壁初见蝎，空床尚支龟。\n塞翁一笑喜，共赋青毡诗。",
        "dynasty": "宋",
        "collection_info": null
    },
    {
        "title": "别云阇黎",
        "author": "孙觌",
        "content": "邂逅不暖席，踌蹰空復情。\n偶随孤月出，又作片云征。\n已振空中锡，聊班地上荆。\n他年葛洪井，更欲问三生。",
        "dynasty": "宋",
        "collection_info": null
    },
    {
        "title": "送僧慧彻",
        "author": "孙觌",
        "content": "千灯佛祖后，五字岛阿间。\n危坐肘生柳，独谣肩耸山。\n浮杯更东渡，振履又西还。\n为我觅钓舟，一簔伴子闲。",
        "dynasty": "宋",
        "collection_info": null
    },
    {
        "title": "右丞相张公达明营别墅于汝川记可游者九处绘而为图贻书属晋陵孙某赋之 澹台书堂",
        "author": "孙觌",
        "content": "松根络断崖，石脚泫细泉。\n书堂何代育，故物尚依然。\n右丞今摩诘，尚友千载前。\n神交梦仙舟，地胜真辋川。\n散策尘外躅，脱屣区中缘。\n杯尊酌花鸟，一醉藉草眠。",
        "dynasty": "宋",
        "collection_info": null
    },
    {
        "title": "右丞相张公达明营别墅于汝川记可游者九处绘而为图贻书属晋陵孙某赋之 泊湖潭",
        "author": "孙觌",
        "content": "蔼蔼竹树交，一潭荫寒青。\n已无蛙黾污，尚有蛟龙腥。\n林疏泛月彩，艷艷一镜平。\n我心一如此，炯炯珠夜明。\n意行鱼共乐，坐稳鸥不惊。\n更欲漱吾齿，不挂功与名。",
        "dynasty": "宋",
        "collection_info": null
    },
    {
        "title": "右丞相张公达明营别墅于汝川记可游者九处绘而为图贻书属晋陵孙某赋之 虾蟆石",
        "author": "孙觌",
        "content": "天公磔蛙死，堕地化为石。\n魁然此江郊，面滞苍烟色。\n葱茏一拳青，凝湛半蒿碧。\n犹疑老蟾窟，尚吐月中液。\n我来蹈其背，坐睨倚天壁。\n鼓吹不復鸣，烟雨空寂历。",
        "dynasty": "宋",
        "collection_info": null
    },
    {
        "title": "右丞相张公达明营别墅于汝川记可游者九处绘而为图贻书属晋陵孙某赋之 多宝院",
        "author": "孙觌",
        "content": "穿云访幽伴，倚枝苍崖根。\n冥冥篁竹中，古寺松为门。\n野僧营一饱，乞食山下村。\n拥鼻且独谣，未觉钓石温。\n世事风雨过，岁阴波浪奔。\n飘然得远游，寄此五石尊。",
        "dynasty": "宋",
        "collection_info": null
    },
    {
        "title": "右丞相张公达明营别墅于汝川记可游者九处绘而为图贻书属晋陵孙某赋之 梅仙潭",
        "author": "孙觌",
        "content": "潭潭云幕垂，杪树秋磬发。\n飞仙驾青鸾，通籍在金阙。\n遥见切云冠，尚想凌波袜。\n殷勤小梅花，独照黄昏月。\n生绡湿香雾，翠袖卷烟雪。\n忽然东风恶，一夜吹石裂。",
        "dynasty": "宋",
        "collection_info": null
    },
    {
        "title": "右丞相张公达明营别墅于汝川记可游者九处绘而为图贻书属晋陵孙某赋之 金石台",
        "author": "孙觌",
        "content": "曾台接丛霄，东西郁相望。\n地灵钟神秀，人物擅一方。\n相居践台斗，争雄两巍卬。\n倚薄云雨近，蔽亏星月光。\n陈迹恍如接，尊名缀前芳。\n独有真男子，平生盛孝章。",
        "dynasty": "宋",
        "collection_info": null
    },
    {
        "title": "右丞相张公达明营别墅于汝川记可游者九处绘而为图贻书属晋陵孙某赋之 怀贤庵",
        "author": "孙觌",
        "content": "佳人去何之，岁月忽已逝。\n怀人昔孟光，问道今法喜。\n百年草头露，一梦月中螘。\n见此两足尊，感动泪如洗。\n区区记刻舟，儿嬉亦漫尔。\n永断三生缘，付此一弹指。",
        "dynasty": "宋",
        "collection_info": null
    },
    {
        "title": "右丞相张公达明营别墅于汝川记可游者九处绘而为图贻书属晋陵孙某赋之 翠积楼",
        "author": "孙觌",
        "content": "曾棱倚高寒，突兀擅空阔。\n江横碧罗带，山断青玉玦。\n湛湛清不摇，霏霏翠如泼。\n松蹊奋苍鬛，苔石换绿髪。\n阴森揉肌粟，蒨绚乱眼缬。\n凭栏送落景，一鸟烟中没。",
        "dynasty": "宋",
        "collection_info": null
    },
    {
        "title": "右丞相张公达明营别墅于汝川记可游者九处绘而为图贻书属晋陵孙某赋之 甘陂庄院",
        "author": "孙觌",
        "content": "张公卧江海，戢羽如鹏蹲。\n平生廊庙具，投老三家村。\n一壑身所寄，万里心自存。\n买花红间坐，种竹青满门。\n似闻橘生奴，渐见桐有孙。\n提壶时见广，一笑空罍尊。",
        "dynasty": "宋",
        "collection_info": null
    },
    {
        "title": "题宜兴闾邱令巢鳯亭二首  其一",
        "author": "孙觌",
        "content": "老仙蹑两凫，自歌于蒍于。\n千岑对隐几，万竹绕直庐。\n上有丹鳯穴，巢居插修梧。\n奇毛间五采，斓斑此英雏。\n啾啾黄雀羣，百陋见一姝。\n追风吓六鹢，逐日坠九乌。\n芝田有遗啄，握粟未可呼。\n天池九万里，一飞试南图。",
        "dynasty": "宋",
        "collection_info": null
    },
    {
        "title": "题宜兴闾邱令巢鳯亭二首  其二",
        "author": "孙觌",
        "content": "少年有殊相，瓠白非臞儒。\n三吴山水窟，见此紫鳯雏。\n家无儋石储，腹有万卷书。\n陈编践刍狗，博具抵牧猪。\n手持半段枪，伎痒始一呼。\n倒海探龙颔，据地捋虎须。\n有客持钧枢，大书表其闾。\n盛事传不朽，画入荆溪图。",
        "dynasty": "宋",
        "collection_info": null
    },
    {
        "title": "和张正民通守",
        "author": "孙觌",
        "content": "零落衣冠污尘土，戴盆望天那得睹。\n青黄不着爨下焚，糟粕空传纸上语。\n判花视草迹已陈，十年闭口不论文。\n君诗蔼蔼春云似，来弔湘江九死魂。",
        "dynasty": "宋",
        "collection_info": null
    },
    {
        "title": "张全真大资四老堂",
        "author": "孙觌",
        "content": "真人东方行，携幼坐小辇。\n五星聚光炯，八龙卧偃蹇。\n张公世忠孝，七叶冠蝉冕。\n翘翘麟一角，濯濯蕙九畹。\n声名大小冯，门巷南北阮。\n埙篪自鸣和，满耳听睍睆。\n舂粟悲汉谣，然萁笑魏褊。\n讵闻华亭鹤，空忆上蔡犬。\n堂堂鼎轴老，秉道迪天显。\n宁投千金璧，不践九折坂。\n飞飞鸿雁行，恋恋桑榆暖。\n草木商山村，烟波洞庭晚。\n芝老正堪茹，橘熟行可搴。\n连床话团栾，共此一笑莞。\n当年伯仲氏，衫鬓绿婉婉。\n彩衣戏翁侧，玉立尽瑚琏。\n峥嵘六门阙，突兀今在眼。\n岁月知几何，华皓森雪巘。\n扶颠属匠石，起死待和扁。\n富贵挽不来，拄颊但手板。\n谈间锯屑霏，酒伴金荷卷。\n舞茵翔两鸾，歌板曳犹茧。\n冰壶明月吐，琪树清风满。\n起寻赤松游，仙籍标阆苑。",
        "dynasty": "宋",
        "collection_info": null
    },
    {
        "title": "少逸登第还里中喜而赋诗少逸过余出示和篇次韵为贺",
        "author": "孙觌",
        "content": "帐底诸生拥鼻谣，诗书满腹似边韶。\n禹门击水高三级，尧殿披云焕九霄。\n骏马看花春寂寂，长檠烧烛夜寥寥。\n一飞更上金銮去，满袖香烟散早朝。",
        "dynasty": "宋",
        "collection_info": null
    },
    {
        "title": "三衢教授陈德召宠贶新篇兼辱寄惠古史赋三小诗为谢  其一",
        "author": "孙觌",
        "content": "伐树已扫迹，种花今问津。\n一筇随卧起，四壁空无邻。\n有怀平生游，老手妙斵轮。\n去搴柯山秀，尽作泮水芹。\n裁诗问无恙，寄此岭头云。",
        "dynasty": "宋",
        "collection_info": null
    },
    {
        "title": "三衢教授陈德召宠贶新篇兼辱寄惠古史赋三小诗为谢  其二",
        "author": "孙觌",
        "content": "世人识真少，耳剽得惊坐。\n安知百尺楼，上有元龙卧。\n儒官为官曹，学子书吏课。\n长谣振商音，丽藻发楚些。\n独有白雪章，妙绝无人和。",
        "dynasty": "宋",
        "collection_info": null
    },
    {
        "title": "三衢教授陈德召宠贶新篇兼辱寄惠古史赋三小诗为谢  其三",
        "author": "孙觌",
        "content": "太史命世豪，始作表传记。\n着书自一家，亦足见奇伟。\n寥寥千载向，笔削号古史。\n排斥已甚哉，不学而见诋。\n孰云争名者，区区在朝市。",
        "dynasty": "宋",
        "collection_info": null
    },
    {
        "title": "题灵岩五至堂",
        "author": "孙觌",
        "content": "老人昔记观何处，白髪苍颜只如故。\n湛然不与生灭期，始信真心有常住。\n公今忘物兼忘我，坎止留行无不可。\n桑下了无三宿恋，壁间一坐九年过。\n振履忽逐秋鸿往，浮杯又趁春潮上。\n一片孤云自在飞，不落人中去来想。",
        "dynasty": "宋",
        "collection_info": null
    },
    {
        "title": "郑惇老谦老寄示四赋小诗为谢",
        "author": "孙觌",
        "content": "三椽容膝地，一枕曲肱眠。\n手把故人画，起行梦相牵。\n明河天上落，一派堕我前。\n溶溶注银海，浩浩泻玉川。\n老眼眩欲迷，今在第几天。\n堂堂通德门，种德今百年。\n斋房九茎芝，岳井十丈莲。\n连枝挺奇秀，见此两谪仙。\n诗成粲珠玉，纸落生云烟。\n一飞看昂霄，云中雁行连。",
        "dynasty": "宋",
        "collection_info": null
    },
    {
        "title": "章席祖巢云阁",
        "author": "孙觌",
        "content": "翳翳林影交，小閤俯江郊。\n千崖障锦绣，万壑鸣弦匏。\n翛然一枝筇，寄此三重茅。\n久知风可御，更取云为巢。\n抱石舒翠缕，绣色纔可睹。\n霏霏擘春絮，欻见白鹤舞。\n凝矑一瞬间，忽展垂天羽。\n起从潭中龙，去作山下雨。",
        "dynasty": "宋",
        "collection_info": null
    },
    {
        "title": "题李营邱画",
        "author": "孙觌",
        "content": "酒胆乘酣思如涌，戏括枯笔为此弄。\n谁令堂上生枫树，自是胸中有云梦。\n前山历历粲可数，浅濑鳞鳞森欲动。\n一啸参差是故林，归心已逐孤云纵。",
        "dynasty": "宋",
        "collection_info": null
    },
    {
        "title": "寄题莫谦仲山居西楼二首 山居",
        "author": "孙觌",
        "content": "鱼盐市井富，冠盖车马路。\n生息自相吹，晨门黕如雾。\n超然尘外躅，硉兀见砥柱。\n汤汤海横流，自有安立处。\n幻泡水上沤，空华草头露。\n一峰独苍然，岁寒但如故。\n醉搴庭下花，吟绕池边树。\n便有山中臞，来随白云屦。",
        "dynasty": "宋",
        "collection_info": null
    },
    {
        "title": "寄题莫谦仲山居西楼二首 西楼",
        "author": "孙觌",
        "content": "曾梯倚半空，百尺卧元龙。\n偃蹇一榻上，峥嵘两争雄。\n暮卷珠帘雨，夜镇犀帷风。\n吾公安在哉，云间指青红。\n俯视大千界，一器蚋满中。\n巢蚊幸有余，国蜗遂相攻。\n湛湛天一碧，万里磨青铜。\n不落牛背上，悠然送飞鸿。",
        "dynasty": "宋",
        "collection_info": null
    },
    {
        "title": "过慧山方丈皥老酌泉试茶赋两诗遗之  其一",
        "author": "孙觌",
        "content": "萧萧阿兰若，桑苎有故家。\n佛屋倚高寒，僧蹊抱攲斜。\n殷勤泉上客，流落瘴海涯。\n蜑酒压梨樝，蛮烹啖蛙蛇。\n光洁镜一奁，照影空自嗟。\n老僧荐茗粥，芳鲜凝露华。\n驱除鼻中雷，扫尽眼界花。\n飘飘思凌云，摄身上苍霞。",
        "dynasty": "宋",
        "collection_info": null
    },
    {
        "title": "过慧山方丈皥老酌泉试茶赋两诗遗之  其二",
        "author": "孙觌",
        "content": "战尘霾汉天，猎火焮胡地。\n一筇道垢气，步入青莲寺。\n眈眈九龙盘，一壑埋老翠。\n倚天松骨大，粘壁苔髪细。\n道人本臞儒，得法妙出世。\n胸中万斛泉，洗尽蔬笋气。\n大风吹泠泠，助我鸣鼓吹。\n名为不二门，声音作佛事。",
        "dynasty": "宋",
        "collection_info": null
    },
    {
        "title": "过枫桥寺示迁老三首  其一",
        "author": "孙觌",
        "content": "白首重来一梦中，青山不改旧时容。\n乌啼月落桥西寺，攲枕犹闻半夜钟。",
        "dynasty": "宋",
        "collection_info": null
    },
    {
        "title": "过枫桥寺示迁老三首  其二",
        "author": "孙觌",
        "content": "三年瘴海卧炎霄，梦隔青风一水遥。\n万里归来悲故物，铜驼埋没草齐腰。",
        "dynasty": "宋",
        "collection_info": null
    },
    {
        "title": "过枫桥寺示迁老三首  其三",
        "author": "孙觌",
        "content": "翠木苍藤一两家，门依古柳抱溪斜。\n古城流水参差是，不见玄都旧日花。",
        "dynasty": "宋",
        "collection_info": null
    },
    {
        "title": "题虎邱剑池二首  其一",
        "author": "孙觌",
        "content": "猘子龂龂老更狂，潭空百尺卧干将。\n但令雷焕占牛斗，不用朱云请尚方。",
        "dynasty": "宋",
        "collection_info": null
    },
    {
        "title": "题虎邱剑池二首  其二",
        "author": "孙觌",
        "content": "神兵一跃几千年，石底乖龙抱宝眠。\n尚有玉川怀寸铁，裁诗救月泪潺湲。",
        "dynasty": "宋",
        "collection_info": null
    },
    {
        "title": "吴门道中二首  其一",
        "author": "孙觌",
        "content": "数间茅屋水边村，杨柳依依绿映门。\n渡口唤船人独立，一簔烟雨湿黄昏。",
        "dynasty": "宋",
        "collection_info": null
    },
    {
        "title": "吴门道中二首  其二",
        "author": "孙觌",
        "content": "一点炊烟竹裏村，人家深闭雨中门。\n数声好鸟不如处，千丈藤萝古木昏。",
        "dynasty": "宋",
        "collection_info": null
    },
    {
        "title": "龟潭二首  其一",
        "author": "孙觌",
        "content": "真源閟仙扃，一綫下佛龛。\n来从白马洞，聚作乌龟潭。\n触石细瑟瑟，循除走涵涵。\n漱齿类啮雪，湔衣真佩蓝。\n醉红洒面醒，衰白照影惭。\n延缘遂清景，拄策纵幽探。",
        "dynasty": "宋",
        "collection_info": null
    },
    {
        "title": "龟潭二首  其二",
        "author": "孙觌",
        "content": "心空闲有味，境寂澹无营。\n石鼎胀豕腹，幽幽暗泉鸣。\n铜盘印鸟迹，漠漠微云行。\n起挽枝上红，细倾榼中清。\n提壶亦劝饮，布谷仍催耕。\n悠然独往愿，一笑惬平生。",
        "dynasty": "宋",
        "collection_info": null
    },
    {
        "title": "罨画溪行四首  其一",
        "author": "孙觌",
        "content": "老牯浮鼻水中归，綵雉应媒桑下飞。\n萝茑冥冥山四起，数家鸡犬烟树裏。\n一支新绿涨晴沟，杨柳中间击小舟。\n罨画溪头乌鸟乐，呼雨唤风不能休。",
        "dynasty": "宋",
        "collection_info": null
    },
    {
        "title": "罨画溪行四首  其二",
        "author": "孙觌",
        "content": "蜨趁花飞争入坐，倚空百尺游丝堕。\n乱山衔日半船明，断云载雨前村过。\n蕨芽戴土小儿拳，渔市人归柳贯鲜。\n罨画溪头人语好，烹鱼煮蕨饷春田。",
        "dynasty": "宋",
        "collection_info": null
    },
    {
        "title": "罨画溪行四首  其三",
        "author": "孙觌",
        "content": "沙头绿暗已藏鸦，竹裏犹残一两花。\n蜗庐抱柳开新国，燕语窥帘忆旧家。\n春风有信自年年，罨画溪边柳繫船。\n陶情满满酒如泉，醉与长缾藉草眠。",
        "dynasty": "宋",
        "collection_info": null
    },
    {
        "title": "罨画溪行四首  其四",
        "author": "孙觌",
        "content": "翠木苍藤缭白沙，槿篱茅店野人家。\n了无狡兔营三窟，只有黄蜂趁两衙。\n树头猎猎酒旗风，罨画溪邉卖酒翁。\n银缾快泻清若空，令君一笑面生红。",
        "dynasty": "宋",
        "collection_info": null
    },
    {
        "title": "龟潭二首  其一",
        "author": "孙觌",
        "content": "稚竹缘崖瘦，苍藤翳树昏。\n野花浑少态，谷鸟自能言。\n独曳烟中策，来倾月下尊。\n乐哉无与共，幽兴在桑门。",
        "dynasty": "宋",
        "collection_info": null
    },
    {
        "title": "龟潭二首  其二",
        "author": "孙觌",
        "content": "蜗舍三间小，龟泉一勺甘。\n楞严浑不看，弥勒久同龛。\n潭影千峰倒，云梢万木参。\n岩花自无主，红雨落毵毵。",
        "dynasty": "宋",
        "collection_info": null
    },
    {
        "title": "题董令升待制朋溪",
        "author": "孙觌",
        "content": "先生溪上宅，华榜有殊称。\n已为山作主，更与溪为朋。\n高甍俯流水，坐见南山棱。\n濯髪云破碎，湔衣雪崩腾。\n老蟾驾月来，潋滟一镜升。\n举棹击空明，玉壶响春冰。\n夜久羣动息，一啸清风兴。\n手持修月斧，自控赤鲤乘。",
        "dynasty": "宋",
        "collection_info": null
    },
    {
        "title": "题莫寿朋内翰所藏东坡画枯木",
        "author": "孙觌",
        "content": "龙筋鹤骨老催頽，百尺修围折巨雷。\n倦鹊飞来空百绕，踏枝不着又惊回。",
        "dynasty": "宋",
        "collection_info": null
    },
    {
        "title": "李茂嘉寄茶  其一",
        "author": "孙觌",
        "content": "蛮珍分到谪仙家，断壁残璋裹绛纱。\n拟把金钗候汤眼，不将白玉伴脂麻。",
        "dynasty": "宋",
        "collection_info": null
    },
    {
        "title": "李茂嘉寄茶  其二",
        "author": "孙觌",
        "content": "大瓢贮月泻银瓶，瑟瑟松风入坐鸣。\n拟把金钗候汤眼，睡魔先已树降旌。",
        "dynasty": "宋",
        "collection_info": null
    },
    {
        "title": "园中草木二首  其一",
        "author": "孙觌",
        "content": "葵花卧雨金杯覆，蕉叶欹风羽扇低。\n若信空华俱足幻，何妨伯厚载鸡栖。",
        "dynasty": "宋",
        "collection_info": null
    },
    {
        "title": "园中草木二首  其二",
        "author": "孙觌",
        "content": "翠衿独倚秋风立，绛帻犹含宿雨偏。\n已见异鸡无应者，若为矫首尚昂然。",
        "dynasty": "宋",
        "collection_info": null
    },
    {
        "title": "题德清县舍松筠堂菊",
        "author": "孙觌",
        "content": "篱脚金花玉露团，枕丛寒蜨冷相看。\n不随桃李供春事，且伴松筠到岁寒。",
        "dynasty": "宋",
        "collection_info": null
    },
    {
        "title": "余杭道中观何人家竹",
        "author": "孙觌",
        "content": "平生不省问寒温，见竹欣然便扣门。\n我是此君风月主，不应便与俗人言。",
        "dynasty": "宋",
        "collection_info": null
    },
    {
        "title": "送雪峰化主",
        "author": "孙觌",
        "content": "行尽千山与万山，青鞋布袜水云间。\n龙天正绕毗那室，乞取凋胡一钵还。",
        "dynasty": "宋",
        "collection_info": null
    },
    {
        "title": "山长老寄茶",
        "author": "孙觌",
        "content": "睡魔迎我入华胥，梦境倏然一蜨如。\n不用分灯遣将去，山翁茗盌为驱除。",
        "dynasty": "宋",
        "collection_info": null
    },
    {
        "title": "吴江教院首坐索诗赋一首",
        "author": "孙觌",
        "content": "石火光中客此身，只钻故纸敝精神。\n如今衰老浑无用，犹有虚名语世人。",
        "dynasty": "宋",
        "collection_info": null
    },
    {
        "title": "送僧慧卓",
        "author": "孙觌",
        "content": "瓦盂锡杖布行纒，风意泠泠意欲仙。\n一片闲云无倚着，悠然吹堕野人边。",
        "dynasty": "宋",
        "collection_info": null
    },
    {
        "title": "送可珪化主",
        "author": "孙觌",
        "content": "龙天万德拥天堂，中有维摩六尺床。\n但遣文殊来问疾，毗耶一钵满城香。",
        "dynasty": "宋",
        "collection_info": null
    },
    {
        "title": "復阇黎寄示龙兴举老唱酬书一偈还之",
        "author": "孙觌",
        "content": "无台无镜亦无尘，云何去现句文身。\n只有华严八千偈，酬对毘那彼上人。",
        "dynasty": "宋",
        "collection_info": null
    },
    {
        "title": "题删定侄画卷次其韵",
        "author": "孙觌",
        "content": "青尖簇簇两春山，翠垒峨峨十二鬟。\n彷佛阳台梦中见，试凭画手驻君颜。",
        "dynasty": "宋",
        "collection_info": null
    },
    {
        "title": "修上人以楞严圆觉二经见寄书六言一偈",
        "author": "孙觌",
        "content": "月标指上自见，珠繫衣中可寻。\n卷去与人遮眼，却来问佛徴心。",
        "dynasty": "宋",
        "collection_info": null
    },
    {
        "title": "郑惇老谦老出示三赋",
        "author": "孙觌",
        "content": "妙绝窥三赋，雄才想二豪。\n望惊河伯叹，却走季咸逃。\n句挟青邱大，吟翻白雪高。\n定知空骥北，犹待九方皋。",
        "dynasty": "宋",
        "collection_info": null
    },
    {
        "title": "题隆上人墨梅花",
        "author": "孙觌",
        "content": "一枝插向钗头见，千树开时雪裏看。\n惭愧道人三昧手，尽将春色寄豪端。",
        "dynasty": "宋",
        "collection_info": null
    },
    {
        "title": "送五侄归南安",
        "author": "孙觌",
        "content": "绿髪青衫美少年，追风一抹紫鸾鞭。\n十年竹马儿童旧，洗眼来看立道边。",
        "dynasty": "宋",
        "collection_info": null
    },
    {
        "title": "题因阇黎静节轩二首  其一",
        "author": "孙觌",
        "content": "露叶纤纤翦绿琼，三椽潇洒竹间亭。\n青莲池上狻猊坐，碧玉壶中翡翠屏。\n晓幌日移光破碎，夜窗风过响珑玲。\n何人暂脱红尘履，一枕昏昏醉鼾醒。",
        "dynasty": "宋",
        "collection_info": null
    },
    {
        "title": "题因阇黎静节轩二首  其二",
        "author": "孙觌",
        "content": "苍云十亩护禅扃，中有金仙不死庭。\n邂逅种桃规作伴，萧条对鹤两忘形。\n空华闪闪风中絮，浪蕊悠悠水上萍。\n珍重此君真石友，岁寒不改自青青。",
        "dynasty": "宋",
        "collection_info": null
    },
    {
        "title": "龟潭三首  其一",
        "author": "孙觌",
        "content": "埋没榛芜不记年，穿云络石自溅溅。\n柳州莫作愚溪对，乞与佳名到处传。",
        "dynasty": "宋",
        "collection_info": null
    },
    {
        "title": "龟潭三首  其二",
        "author": "孙觌",
        "content": "莳竹流泉占一邱，倚筇尽日看游鯈。\n崎岖好事无人共，独饮泉旁自献酬。",
        "dynasty": "宋",
        "collection_info": null
    },
    {
        "title": "龟潭三首  其三",
        "author": "孙觌",
        "content": "山空水浄竹娟娟，玉砾金沙自炯然。\n宿鹭惊窥潭底日，潜鱼翻动水中天。",
        "dynasty": "宋",
        "collection_info": null
    },
    {
        "title": "春事三首  其一",
        "author": "孙觌",
        "content": "茆栋依林出，松扉傍水斜。\n浮苍围百叠，乱绿翳三叉。\n屋破蜗书壁，庭芜鹤印沙。\n小桃供一笑，已着两三花。",
        "dynasty": "宋",
        "collection_info": null
    },
    {
        "title": "春事三首  其二",
        "author": "孙觌",
        "content": "闲随白云行，倦倚青松立。\n嚼叶须鬛香，藉草衣巾湿。\n风从月下生，月向杯中吸。\n戴星莫匆匆，秉烛要汲汲。",
        "dynasty": "宋",
        "collection_info": null
    },
    {
        "title": "春事三首  其三",
        "author": "孙觌",
        "content": "黄鹂遗好音，碧草萦别恨。\n雨擢翠千寻，风敛红一寸。\n持醪散百忧，琢句破孤闷。\n呼童数击鲜，无久诸郎溷。",
        "dynasty": "宋",
        "collection_info": null
    },
    {
        "title": "龟潭守冢僧伐去大芭蕉种二松其上赋小诗记之二首  其一",
        "author": "孙觌",
        "content": "粲粲丰肌犹外好，便便大腹已中空。\n故衣狼藉三秋雨，破扇飘摇一夜风。",
        "dynasty": "宋",
        "collection_info": null
    },
    {
        "title": "龟潭守冢僧伐去大芭蕉种二松其上赋小诗记之二首  其二",
        "author": "孙觌",
        "content": "草亡木卒太匆匆，独有髯龙在眼中。\n雨折风吹终不死，霜根雪节贯青铜。",
        "dynasty": "宋",
        "collection_info": null
    },
    {
        "title": "游金沙寺寺有陆希声侍郎读书堂在颐山上二首  其一",
        "author": "孙觌",
        "content": "一龛明灭佛前灯，破裓犹残一两僧。\n说似鸿盘读书处，试寻幽伴拄乌藤。",
        "dynasty": "宋",
        "collection_info": null
    },
    {
        "title": "游金沙寺寺有陆希声侍郎读书堂在颐山上二首  其二",
        "author": "孙觌",
        "content": "绿笋遗苞半出篱，清溪一曲翠相迷。\n古苔称意坏墙满，好鸟尽情深树啼。",
        "dynasty": "宋",
        "collection_info": null
    },
    {
        "title": "金沙寺端老营大藏殿小诗示之",
        "author": "孙觌",
        "content": "平生不读一行经，解说如来最上乘。\n但绕禅床行一帀，免教钻纸似痴蝇。",
        "dynasty": "宋",
        "collection_info": null
    },
    {
        "title": "秋日二首  其一",
        "author": "孙觌",
        "content": "豆熟连村雨叶黄，秔肥蘸水露华香。\n凉蝉已抱寒茎槁，冻蜨犹穿晚菊忙。",
        "dynasty": "宋",
        "collection_info": null
    },
    {
        "title": "秋日二首  其二",
        "author": "孙觌",
        "content": "云巘曾棱路远苍，井梧萧瑟陨疏黄。\n浪浪一枕芭蕉雨，端为幽人滴夜长。",
        "dynasty": "宋",
        "collection_info": null
    },
    {
        "title": "岁暮郊行",
        "author": "孙觌",
        "content": "残雪溶溶水披冻，山空翠湿衣巾重。\n东家西家酒初熟，南枝北枝春欲动。\n班坐偶随鸥鹭集，意行适与牛羊共。\n直将万事付狙公，莫浪欢喜蹋破瓮。",
        "dynasty": "宋",
        "collection_info": null
    },
    {
        "title": "臞庵浮天阁",
        "author": "孙觌",
        "content": "黄芦吹雪满汀洲，万里烟波接素秋。\n数点征帆天上落，一轮斜日水中流。\n长桥蹋月随君伴，小阁浮天赋远游。\n便买一舟为泛宅，此生何必老莵裘。",
        "dynasty": "宋",
        "collection_info": null
    },
    {
        "title": "向伯恭侍郎致政芗林筑一堂名之曰企疏晋陵孙某闻而赋诗二首  其一",
        "author": "孙觌",
        "content": "铜臭应作幺，梦尸当得官。\n喁喁鱼聚沫，戢戢蚋集酸。\n高人有远抱，一笑视鼠肝。\n水将洗耳用，山作拄颊看。\n种芳茹秋菊，搴秀纫春兰。\n披披芰荷衣，采采苜蓿盘。\n三径偭真境，一瓢非世欢。\n富贵挽不来，为我歌考槃。",
        "dynasty": "宋",
        "collection_info": null
    },
    {
        "title": "向伯恭侍郎致政芗林筑一堂名之曰企疏晋陵孙某闻而赋诗二首  其二",
        "author": "孙觌",
        "content": "且学方回痴，莫羡董公健。\n谁令躯七尺，浪作青紫楦。\n更摇乞怜尾，仍出弔丧面。\n芗林有老仙，蚤具佛眼见。\n国恩倘粗酬，已债遂焚劵。\n驱除竹马弃，狼藉刍狗践。\n寥寥汉二傅，千岁一关楗。\n竟日饮无何，更补离骚传。",
        "dynasty": "宋",
        "collection_info": null
    },
    {
        "title": "再至龟潭",
        "author": "孙觌",
        "content": "岁岁来寻罨画春，看山弄水意长新。\n不知流水今何处，只有青山是故人。",
        "dynasty": "宋",
        "collection_info": null
    },
    {
        "title": "湖洑上冢繫舟丁山田舍小憩",
        "author": "孙觌",
        "content": "清溪三百曲，一片春风绿。\n茅屋有人家，窈窕闭深竹。\n老去耽田里，寓目快亲瞩。\n风漪卷翠绡，云巘镂苍玉。\n寻盟唤白鸥，解佩赎黄犊。\n独啸无一人，传声满空谷。",
        "dynasty": "宋",
        "collection_info": null
    },
    {
        "title": "舟次蜀山遇大风雨",
        "author": "孙觌",
        "content": "阿香推雷车，蹑云捕黄蛇。\n打头风似箭，注面雨如麻。\n篙师不改色，移舟并苍霞。\n结缆繫桑本，小定起復挐。\n畏途失九折，迷津悟三叉。\n谁知一笑中，平地有褒斜。",
        "dynasty": "宋",
        "collection_info": null
    },
    {
        "title": "读史",
        "author": "孙觌",
        "content": "莫羡马革裹，犹堪柳车囚。\n谁令骨作鲠，且慕舌为柔。\n自笑丹心折，人言老语偷。\n直将轮覆井，仍取带维舟。\n唾面我勿拭，溺灰汝何尤。\n君看箦中尸，起断魏齐头。",
        "dynasty": "宋",
        "collection_info": null
    },
    {
        "title": "临安道中二首  其一",
        "author": "孙觌",
        "content": "莽莽原野迥，练练沙水清。\n径封面苔滑，树陨风箨鸣。\n小立听鸟语，深寻见鱼行。\n夕阳红未敛，彷佛见参横。",
        "dynasty": "宋",
        "collection_info": null
    },
    {
        "title": "临安道中二首  其二",
        "author": "孙觌",
        "content": "微流隐復见，一曲宛秋蛇。\n柳老虫巢叶，潮平鸟篆沙。\n青鞋踏雨滑，乌帽倚风斜。\n何处堪携手，宜城卖酒家。",
        "dynasty": "宋",
        "collection_info": null
    },
    {
        "title": "将军树",
        "author": "孙觌",
        "content": "当年树下遂儿嬉，直到将军衣锦时。\n老干千年龙化后，如今空有寄生枝。",
        "dynasty": "宋",
        "collection_info": null
    },
    {
        "title": "广教寺种玉轩",
        "author": "孙觌",
        "content": "道人余浄业，种竹把云根。\n野色禅窗迅，秋声客枕喧。\n持鉏掀鼠壤，插棘护龙孙。\n不放纤尘立，清风自满门。",
        "dynasty": "宋",
        "collection_info": null
    },
    {
        "title": "广教寺涌翠阁",
        "author": "孙觌",
        "content": "高甍缥渺冠曾巅，一握孤云尺五天。\n试向堂前参翠柏，要看地底出青莲。",
        "dynasty": "宋",
        "collection_info": null
    },
    {
        "title": "某送妻母章硕人之葬道过紫藤省拜妻祖庄敏公及妻伯叔诸公之墓题胜因寺壁",
        "author": "孙觌",
        "content": "宰树连山泪叶春，纍纍高冢卧麒麟。\n羊昙一恸西州去，华屋生存有几人。",
        "dynasty": "宋",
        "collection_info": null
    },
    {
        "title": "临安罗氏占春轩",
        "author": "孙觌",
        "content": "扶疏绕屋树葱茏，一笑欢迎得此翁。\n燕麦兔葵俱扫地，只栽桃李占春风。",
        "dynasty": "宋",
        "collection_info": null
    },
    {
        "title": "寄题虞阳山周氏隐居五咏 妙光庵",
        "author": "孙觌",
        "content": "孤烟抱水村，落日满云树。\n乱山如连环，杨柳是门处。\n青缭竹溪湾，翠点苔石路。\n钟鱼寂无声，白日掩僧户。\n茗碗酌云腴，香篆擢烟缕。\n坐稳不知夕，炯炯山月吐。",
        "dynasty": "宋",
        "collection_info": null
    },
    {
        "title": "寄题虞阳山周氏隐居五咏 佚老堂",
        "author": "孙觌",
        "content": "浮生知几何，闻道苦不早。\n过眼电掣云，转看露晞草。\n怱怱已解镳，马鬛翳蓬葆。\n夫君悟无生，不待须髪皓。\n朝行清溪曲，暮宿白云道。\n柴门鸟迹绝，槁叶风自扫。\n竹间雨泠泠，花上日杲杲。\n坐对五大夫，自足休吾老。",
        "dynasty": "宋",
        "collection_info": null
    },
    {
        "title": "寄题虞阳山周氏隐居五咏 柳堂渔舍",
        "author": "孙觌",
        "content": "老来厌朝市，静占五百弓。\n山棱瘦如削，水面清若空。\n行穿万盖青，卧戴一叶红。\n黄柑千头奴，白凫五尺童。\n银刀贯翠缕，象鼻卷碧筩。\n一醉百不知，渔父真家风。\n幽寻属无事，散此九节筇。\n空蒙水云裏，端生画屏中。",
        "dynasty": "宋",
        "collection_info": null
    },
    {
        "title": "寄题虞阳山周氏隐居五咏 环翠亭",
        "author": "孙觌",
        "content": "樵磴盘苍巘，渔矶俯碧潭。\n羣尖清染黛，一曲翠挼蓝。\n冉冉松云细，娟娟竹露涵。\n春风万杨柳，绿影乱毵毵。",
        "dynasty": "宋",
        "collection_info": null
    },
    {
        "title": "寄题虞阳山周氏隐居五咏 五秀堂",
        "author": "孙觌",
        "content": "一干中柴立，交柯拥四垂。\n定知三世种，已长五孙枝。\n端是神明力，非关雨露私。\n踌躇三匝绕，为赋角弓诗。",
        "dynasty": "宋",
        "collection_info": null
    },
    {
        "title": "卓持者手持筇竹见遗书六言一偈",
        "author": "孙觌",
        "content": "滇池赤藤使者，太乙青藜老仙。\n如何一筇九节，拄到玉女盆边。",
        "dynasty": "宋",
        "collection_info": null
    },
    {
        "title": "喜陈绍曾至",
        "author": "孙觌",
        "content": "雨苔荒径石，风叶拥门衡。\n破甑渠能顾，虚舟任自横。\n烛残无共影，谷应有同声。\n试问门前辙，多应是友生。",
        "dynasty": "宋",
        "collection_info": null
    },
    {
        "title": "重阳前数日微暑小雨遂凉二首  其一",
        "author": "孙觌",
        "content": "小雨送残暑，新凉入郊墟。\n丹叶互明灭，玄云时卷舒。\n行螘尚移垤，盘蜗已伏庐。\n翛翛风响变，零落扇思疏。",
        "dynasty": "宋",
        "collection_info": null
    },
    {
        "title": "重阳前数日微暑小雨遂凉二首  其二",
        "author": "孙觌",
        "content": "披衣趁鸡晨，耿耿残月曙。\n林表霁霞升，青红满云树。\n凉蝉犹抱叶，寒虫欲坏户。\n行行绕黄菊，狼藉衣上露。",
        "dynasty": "宋",
        "collection_info": null
    },
    {
        "title": "昆山道中二首  其一",
        "author": "孙觌",
        "content": "归鸟破烟没，飞泉隔陇分。\n松门挂疏雨，樵路蹋行云。\n独往随漫兴，高谈遗世纷。\n悠然一杯酒，可以傲人羣。",
        "dynasty": "宋",
        "collection_info": null
    },
    {
        "title": "昆山道中二首  其二",
        "author": "孙觌",
        "content": "日脚衔半璧，江面横匹素。\n一片黄芦秋，摵摵风景暮。\n闲枕曲肱眠，自琢捻须句。\n稍稍山月吐，已復草多露。",
        "dynasty": "宋",
        "collection_info": null
    },
    {
        "title": "次韵叶首善龙图见寄",
        "author": "孙觌",
        "content": "十年流落卧漳滨，种秫畦蔬手自亲。\n心似疲牛犹喘月，身如病木岂知春。\n试弹长铗撩公子，忽解绨袍值故人。\n健笔纵横惊老眼，恍疑帝所梦韶钧。",
        "dynasty": "宋",
        "collection_info": null
    },
    {
        "title": "吴汉逸家荆溪蓄古书奇器甚富余欲造观而未果赋小诗先之",
        "author": "孙觌",
        "content": "高人卧江海，烟雨三家村。\n白眼憎俗徒，青山自当门。\n披图望千载，耿耿尚自存。\n金铸騕褭蹏，漆书科斗文。\n虬螭盘六印，牺象刻四尊。\n剑包虎皮斑，琴漫蛇腹纹。\n犹吐星芒寒，尚带雷斧痕。\n我亦望古者，昂昂真戴盆。\n傥未倚门挥，应许置榻论。\n从公问奇字，载酒过子云。",
        "dynasty": "宋",
        "collection_info": null
    },
    {
        "title": "题删定侄画卷二首  其一",
        "author": "孙觌",
        "content": "笔下凿开混沌，眼中见此崔嵬。\n海上神鳌负出，天边灵鹫飞来。",
        "dynasty": "宋",
        "collection_info": null
    },
    {
        "title": "题删定侄画卷二首  其二",
        "author": "孙觌",
        "content": "水边两鹄语时，山下一牛鸣地。\n苍梧翠竹森然，长与闲云卧起。",
        "dynasty": "宋",
        "collection_info": null
    },
    {
        "title": "寄题四明吴勰拙轩二首  其一",
        "author": "孙觌",
        "content": "分寸跻攀曳九牛，一锥无地拙于鸠。\n穿鍼结缕非吾事，不上天孙乞巧楼。",
        "dynasty": "宋",
        "collection_info": null
    },
    {
        "title": "寄题四明吴勰拙轩二首  其二",
        "author": "孙觌",
        "content": "老罢谁当问喘牛，羁栖具作寄巢鸠。\n盖茆一把藏吾拙，便是元龙百尺楼。",
        "dynasty": "宋",
        "collection_info": null
    },
    {
        "title": "寄题临安王氏通幽轩",
        "author": "孙觌",
        "content": "翠樾两檐交復，紫苔一径微通。\n雨箨犹含夏绿，风苞已褪春红。",
        "dynasty": "宋",
        "collection_info": null
    },
    {
        "title": "柳",
        "author": "孙觌",
        "content": "修纤似束楚腰支，杨柳春风二月时。\n金地化身千佛眼，锦江新様十宫眉。",
        "dynasty": "宋",
        "collection_info": null
    },
    {
        "title": "雨二首  其一",
        "author": "孙觌",
        "content": "山空发清响，楼迥落余霏。\n掩冉花头重，浑酣水面肥。\n喧豗沉地镜，飘洒浄垣衣。\n数点苍茫裏，饥乌接翅归。",
        "dynasty": "宋",
        "collection_info": null
    },
    {
        "title": "雨二首  其二",
        "author": "孙觌",
        "content": "淅沥珠跳瓦，淋浪绠缒檐。\n林园春寂寂，灯火夜厌厌。\n寒着衣棱起，愁牵酒户添。\n诗翁独无事，危坐捻衰髯。",
        "dynasty": "宋",
        "collection_info": null
    },
    {
        "title": "送僧德最",
        "author": "孙觌",
        "content": "剥啄动柴荆，相看两眼青。\n诗如云态度，人似鹤仪形。\n妙斵窥天巧，哀弹感梦灵。\n定知花雨裏，乱石点头听。",
        "dynasty": "宋",
        "collection_info": null
    },
    {
        "title": "朱彦直穹石堂",
        "author": "孙觌",
        "content": "拟把高天补，曾将巨海填。\n犹残如蜗练，尚带祖龙鞭。\n势重坤舆壮，根深粤峤连。\n孤骞抟鹫羽，突立冠鳌颠。\n锡号俄三品，论材但一拳。\n谁令此奇伟，偃卧独魁然。",
        "dynasty": "宋",
        "collection_info": null
    },
    {
        "title": "小园春事二首  其一",
        "author": "孙觌",
        "content": "屋头唤雨泥滑滑，万瓦纷披土囊发。\n西园春事一时休，繁红浸乱烟脂雪。\n绿萝高张翠羽盖，苍巘中断青玉玦。\n不见枝上一点红，千顷桑麻光似泼。",
        "dynasty": "宋",
        "collection_info": null
    },
    {
        "title": "小园春事二首  其二",
        "author": "孙觌",
        "content": "小园花柳争春发，风雨颠狂二三月。\n断梗梢空转若迷，细红糁径繁如缬。\n叵堪绕屋溜潺潺，可厌触途泥活活。\n不妨暂柅故人车，大似陈公井中辖。",
        "dynasty": "宋",
        "collection_info": null
    },
    {
        "title": "夏日田舍二首  其一",
        "author": "孙觌",
        "content": "断堑疏新碧，长林惊远扬。\n鱼跳蒲叶偃，鹊起树头昂。\n觅句投诗社，逃禅入醉乡。\n梦回残酒裏，月可一庭方。",
        "dynasty": "宋",
        "collection_info": null
    },
    {
        "title": "夏日田舍二首  其二",
        "author": "孙觌",
        "content": "麦卧黄云壠，秧分绿锦畦。\n犬来迎客路，鸟去背人啼。\n虺虺饥雷吼，昏昏醉缬迷。\n只疑尘土涴，独自照清溪。",
        "dynasty": "宋",
        "collection_info": null
    },
    {
        "title": "夏日京口道中二首  其一",
        "author": "孙觌",
        "content": "冉冉征途去，眈眈畏日长。\n枕流浣清泚，倚树憩苍凉。\n蝉抱风枝响，萤升露草光。\n不眠愁独夜，卧看月侵床。",
        "dynasty": "宋",
        "collection_info": null
    },
    {
        "title": "夏日京口道中二首  其二",
        "author": "孙觌",
        "content": "亭皋一雨过，清飈吹面凉。\n云绽微月吐，引杯吸空光。\n独诣敞神界，冥搜破天荒。\n扣舷歌小海，幽意满沧浪。",
        "dynasty": "宋",
        "collection_info": null
    },
    {
        "title": "京口普照寺",
        "author": "孙觌",
        "content": "败屋茨生草，崩崖蔓老藤。\n布金无长者，持钵有残僧。\n拨刺鱼跳釡，睢盱鼠瞰灯。\n炎炎三伏暑，岑绝冷如冰。",
        "dynasty": "宋",
        "collection_info": null
    },
    {
        "title": "都统刘侯筑新第不居供佛其中号布金庵遣骑入泉南迎山老主之",
        "author": "孙觌",
        "content": "羣魔起为祟，百堵掀作灰。\n那闻五花叶，但见一莓苔。\n将军道南宅，万础蟠金堆。\n天瑞黄鹤下，地涌青莲开。\n老仙逃僧去，大士问疾来。\n龙天拥猊坐，百蛮奋春雷。",
        "dynasty": "宋",
        "collection_info": null
    },
    {
        "title": "吴门道中",
        "author": "孙觌",
        "content": "小桥分路各西东，寂寂松窗半掩同。\n客梦悠扬残酒裏，一池荷叶雨声中。",
        "dynasty": "宋",
        "collection_info": null
    },
    {
        "title": "魏江道上得小庵解装小愒",
        "author": "孙觌",
        "content": "老柳当门翠十寻，桑麻一曲窈然深。\n苍苔满地无人扫，只有酴醿一架阴。",
        "dynasty": "宋",
        "collection_info": null
    },
    {
        "title": "示鹤林山老二首  其一",
        "author": "孙觌",
        "content": "应化来江右，乘流出峤南。\n后身逢七七，前话续三三。\n坐见诸天绕，来听二士谈。\n更无木上坐，只有佛同龛。",
        "dynasty": "宋",
        "collection_info": null
    },
    {
        "title": "示鹤林山老二首  其二",
        "author": "孙觌",
        "content": "一别三千里，重临二十年。\n霜蒹空老矣，雪柏自依然。\n习气诗情在，真心佛果圆。\n相看无一语，趺坐炷炉烟。",
        "dynasty": "宋",
        "collection_info": null
    },
    {
        "title": "宜兴林尉山父巢仙亭二首  其一",
        "author": "孙觌",
        "content": "半篙渌涨狎鸥边，万点青尖拄笏前。\n水色山容斗清好，吴中关市有巢仙。",
        "dynasty": "宋",
        "collection_info": null
    },
    {
        "title": "宜兴林尉山父巢仙亭二首  其二",
        "author": "孙觌",
        "content": "且可浮沉随俗裏，更将强健斗尊前。\n悬知天上多官府，盍向人中作地仙。",
        "dynasty": "宋",
        "collection_info": null
    },
    {
        "title": "浮远堂",
        "author": "孙觌",
        "content": "月堕山城小，沙寒水国秋。\n云根拔地起，冰柱蹴天浮。\n紫翠分鳌岭，青红杂蜃楼。\n舟航通万里，城郭数三州。\n刺史冯熊贵，仙翁控鲤游。\n八龙追后骏，五马驻前驺。\n露舄迎门鹊，风帘压海牛。\n地偏余胜迹，山好对冥收。\n雨为催诗至，云应度曲留。\n欢呼领百罚，跌宕散千忧。\n颠倒青霞帔，淋漓紫绮裘。\n谁镵岘山石，千载记风流。",
        "dynasty": "宋",
        "collection_info": null
    },
    {
        "title": "连雪苦寒二首  其一",
        "author": "孙觌",
        "content": "霜气森森背有芒，风棱槭槭面疑创。\n破衾且作龟头缩，短褐愁牵鹤胫长。",
        "dynasty": "宋",
        "collection_info": null
    },
    {
        "title": "连雪苦寒二首  其二",
        "author": "孙觌",
        "content": "怪底骑驴咏雪诗，东风有信在南枝。\n来麰已报丰年瑞，属国餐毡且耐饥。",
        "dynasty": "宋",
        "collection_info": null
    },
    {
        "title": "大雪后喜晴二首  其一",
        "author": "孙觌",
        "content": "岭雪班班在，崖泉咽咽鸣。\n一州明晓霁，万壑贮春声。\n蹬滑藤枝健，沙晴屐齿轻。\n小儿修浄供，酌茗慰孤清。",
        "dynasty": "宋",
        "collection_info": null
    },
    {
        "title": "大雪后喜晴二首  其二",
        "author": "孙觌",
        "content": "雪浄山容改，风回野意新。\n草根清漠漠，沙尾碧鳞鳞。\n有客推门版，呼童整角巾。\n风流杨柳似，一噱散千颦。",
        "dynasty": "宋",
        "collection_info": null
    },
    {
        "title": "送邹次贾归临川二首  其一",
        "author": "孙觌",
        "content": "不负丹鸡约，来寻白马盟。\n龙钟着帽进，爵跃倒衣迎。\n感慨追平昔，惊呼问死生。\n殷勤一樽酒，闲健且同倾。",
        "dynasty": "宋",
        "collection_info": null
    },
    {
        "title": "送邹次贾归临川二首  其二",
        "author": "孙觌",
        "content": "徒步轻千里，重临贲一邱。\n留欢不暖席，索去忽扁舟。\n惜别犹班草，传声可置邮。\n踌躇搔白首，独上仲宣楼。",
        "dynasty": "宋",
        "collection_info": null
    },
    {
        "title": "南唐门道上见桃二首  其一",
        "author": "孙觌",
        "content": "一径青苔短短篱，小桃竹外两三枝。\n殷勤待得黄昏月，正见斜红卧酒卮。",
        "dynasty": "宋",
        "collection_info": null
    },
    {
        "title": "南唐门道上见桃二首  其二",
        "author": "孙觌",
        "content": "细红如糁未全匀，洗雨梳风日日新。\n前度刘郎在何处，故林空锁一枝春。",
        "dynasty": "宋",
        "collection_info": null
    },
    {
        "title": "惠楙吉水轩二首  其一",
        "author": "孙觌",
        "content": "演漾浮清樾，千凝漫绿莎。\n更无野鸟渡，自有窟蟾过。\n短绠飞苍雪，长缨卷素波。\n会须号一噫，霹雳起龙梭。",
        "dynasty": "宋",
        "collection_info": null
    },
    {
        "title": "惠楙吉水轩二首  其二",
        "author": "孙觌",
        "content": "练练迎朝霁，漻漻卷夜氛。\n挽河半天落，贮月一瓢分。\n荡胸饱新授，洗耳浣昔闻。\n谁知望梅者，肺渴已如焚。",
        "dynasty": "宋",
        "collection_info": null
    },
    {
        "title": "送删定侄赴高安郡丞",
        "author": "孙觌",
        "content": "纷纷戏事扰真情，梦入槐宫一饷荣。\n莫向蜗庐分两国，只将螘垤当専城。\n遨头定自污三顾，纸尾何妨署一名。\n南望崆峒堪拄笏，白云飞处眼偏明。",
        "dynasty": "宋",
        "collection_info": null
    },
    {
        "title": "寄题杨元光黄岩清畏轩",
        "author": "孙觌",
        "content": "杨公相大历，独擅德爵尊。\n清渭贯泾浊，寸胶定河浑。\n高名冠朝伦，流风被仍昆。\n悠然向千载，凛凛尚目存。\n官闲拥黄紬，卧听衙集喧。\n萧萧凫鹥行，重糈不到门。\n蝗虎不待驱，闻风自惊奔。\n所贵知我希，已及鱼与豚。",
        "dynasty": "宋",
        "collection_info": null
    },
    {
        "title": "题致思庵二首  其一",
        "author": "孙觌",
        "content": "草径衝泥滑，松门隐雾深。\n潜鱼寒上窟，宿鸟暝投林。\n风树摇青冢，云萝倚碧浔。\n禅翁蒙一衲，寂寞海潮音。",
        "dynasty": "宋",
        "collection_info": null
    },
    {
        "title": "题致思庵二首  其二",
        "author": "孙觌",
        "content": "宿雨连村暗，春流隔陇分。\n樯乌吟外见，城角定中闻。\n石鼎涵苍润，铜炉涌翠芬。\n明朝南北路，相望两孤云。",
        "dynasty": "宋",
        "collection_info": null
    },
    {
        "title": "焦山吸江亭二首  其一",
        "author": "孙觌",
        "content": "昔年携客寄僧龛，败屋疏篱一草庵。\n白首重来看修竹，连山楼观亦眈眈。",
        "dynasty": "宋",
        "collection_info": null
    },
    {
        "title": "焦山吸江亭二首  其二",
        "author": "孙觌",
        "content": "万顷苍茫一岛孤，潭潭云海现毘卢。\n问君吸尽西江水，中有曹溪一滴无。",
        "dynasty": "宋",
        "collection_info": null
    },
    {
        "title": "再赋五至堂二首  其一",
        "author": "孙觌",
        "content": "猊坐诸天绕，龙龛百鬼神。\n扪萝穿窈窕，拄策上峥嵘。\n雨送秋声入，风迎夜气生。\n降肛壹鼍吼，撇烈两岛惊。\n独诣超神界，真游梦化城。\n微吟更有味，琢雪斗僧清。",
        "dynasty": "宋",
        "collection_info": null
    },
    {
        "title": "再赋五至堂二首  其二",
        "author": "孙觌",
        "content": "老衲僧中龙，得度佛三世。\n苴茅制不借，剖竹作如意。\n徴心讯空王，礼足依梵帝。\n住世无三宿，应缘有五至。\n百年杞国忧，四大偃师戏。\n应作如是观，浮云本无蒂。",
        "dynasty": "宋",
        "collection_info": null
    },
    {
        "title": "胡恭夫勉斋",
        "author": "孙觌",
        "content": "为山在进篑，学海自盈科。\n但见拳石小，纔容一苇过。\n骎骎拔地起，千丈青坡陀。\n漫漫拍天流，万顷翠错磨。\n勉斋何为者，直意慕山河。\n高视俯遗垤，孤清镇颓波。\n巨植蟠杞梓，修麟窘蛟鼍。\n谁能探高深，潜珍有随和。",
        "dynasty": "宋",
        "collection_info": null
    },
    {
        "title": "静节轩二首  其一",
        "author": "孙觌",
        "content": "红紫纷纷半在亡，一轩风雨送春忙。\n青梅着子浑无数，绿笋穿林已许长。",
        "dynasty": "宋",
        "collection_info": null
    },
    {
        "title": "静节轩二首  其二",
        "author": "孙觌",
        "content": "莲叶平铺塘水满，栋花半落渚风清。\n无言独立苍茫裏，更听黄鹂一两声。",
        "dynasty": "宋",
        "collection_info": null
    },
    {
        "title": "滁守平远堂",
        "author": "孙觌",
        "content": "魏公大雅士，英英峙冰玉。\n平反廷尉府，共理滁阳牧。\n奋髯慑狐鼠，折棰行凫鹜。\n高眠日照廊，坐啸风生竹。\n度堂云雨上，斗柄高插屋。\n摆落区中缘，超摇尘外躅。\n遥苍拥鬟髻，漱碧韵琴筑。\n虽无花解笑，自有云树宿。\n王春亦已班，臣昼可屡卜。\n举目送归鸿，寄此千里目。",
        "dynasty": "宋",
        "collection_info": null
    },
    {
        "title": "龟潭二首  其一",
        "author": "孙觌",
        "content": "绕舍莳兰荪，褰帘对竹君。\n移床栖樾荫，脱屣护苔纹。\n钓影垂潭月，樵歌出岭云。\n殷勤一瓢水，侑此井中芹。",
        "dynasty": "宋",
        "collection_info": null
    },
    {
        "title": "龟潭二首  其二",
        "author": "孙觌",
        "content": "风涟细娟娟，月彩光瀰瀰。\n庭空韵琴筑，故入幽人耳。\n皓白有真色，澹泊非世味。\n谁能听蛙淫，唤汝作鼓吹。",
        "dynasty": "宋",
        "collection_info": null
    },
    {
        "title": "雨中泊蜀山见渔人自山半负樵入舟鼓棹而去",
        "author": "孙觌",
        "content": "一嶂横青霭，千沤起碧浔。\n行穿山半腹，坐占水中心。\n蹋雨松蹊滑，衝烟蓼屿深。\n时来有登涉，应不繫升沉。",
        "dynasty": "宋",
        "collection_info": null
    },
    {
        "title": "胡桥别墅",
        "author": "孙觌",
        "content": "覆地红深寸，连村翠着行。\n桑空蚕箔满，芹老燕泥香。\n且泥无何饮，徐思有底忙。\n独谣无语悟，倚杖立斜阳。",
        "dynasty": "宋",
        "collection_info": null
    },
    {
        "title": "示龟潭文上人二首  其一",
        "author": "孙觌",
        "content": "露盖青相倚，云屏翠作围。\n石泉鸣牛枕，径苏上春衣。\n井遂登晨汲，庖烟起夕霏。\n浮生眠食耳，终不羡轻肥。",
        "dynasty": "宋",
        "collection_info": null
    },
    {
        "title": "示龟潭文上人二首  其二",
        "author": "孙觌",
        "content": "扫石风生坐，披云雨湿衣。\n飘飘一蝉脱，猎猎两凫飞。\n伏槛观鱼乐，鈎帘待燕归。\n疏钟何处寺，出谷自依依。",
        "dynasty": "宋",
        "collection_info": null
    },
    {
        "title": "读类说二首  其一",
        "author": "孙觌",
        "content": "亡是谈乌有，彭郎得小姑。\n谁言鸠作妇，谩道雁为奴。\n络纬那能织，提壶岂解酤。\n龟兹堪一笑，非马亦非驴。",
        "dynasty": "宋",
        "collection_info": null
    },
    {
        "title": "读类说二首  其二",
        "author": "孙觌",
        "content": "额痒会出耳，足闲仍有牦。\n石顽飞作燕，楮老孕生鸡。\n枫瘿那因怒，松枋岂是肥。\n君看转丸手，亦復化神奇。",
        "dynasty": "宋",
        "collection_info": null
    },
    {
        "title": "示枫桥温老",
        "author": "孙觌",
        "content": "阖闾曾城外，寒山古道西。\n若人具双眼，与佛拍肩齐。\n白浪喷鹢首，黄尘送马蹄。\n憧憧南北路，一榻有高栖。",
        "dynasty": "宋",
        "collection_info": null
    },
    {
        "title": "枫桥璨书记出示近赋长句为诗答之",
        "author": "孙觌",
        "content": "白㲲青鞋竹杖随，伏犀插脑看魁奇。\n水如说法翻千偈，山似哦诗蹙两眉。\n率尔扣门依佛宝，欣然命驾有心期。\n匆匆班草河桥上，几日重临慰所思。",
        "dynasty": "宋",
        "collection_info": null
    },
    {
        "title": "读灵岩圆首座诗卷二首  其一",
        "author": "孙觌",
        "content": "长廊籍籍履声中，邂逅欢迎得此公。\n会续千灯齐古佛，先拈一瓣供诗翁。",
        "dynasty": "宋",
        "collection_info": null
    },
    {
        "title": "读灵岩圆首座诗卷二首  其二",
        "author": "孙觌",
        "content": "万境崩腾倒笔前，飘飘落纸似云烟。\n要看墨妙供千手，莫遣诗翁入两肩。",
        "dynasty": "宋",
        "collection_info": null
    },
    {
        "title": "能仁寺悟上人来枫桥访余索诗赋两绝句  其一",
        "author": "孙觌",
        "content": "捻断吟鬚皱两眉，镂冰琢雪等儿嬉。\n解题孤月如鸡口，堪笑穷郊作许悲。",
        "dynasty": "宋",
        "collection_info": null
    },
    {
        "title": "能仁寺悟上人来枫桥访余索诗赋两绝句  其二",
        "author": "孙觌",
        "content": "老去都将笔砚焚，相逢相问只寒温。\n更无一语堪酬对，已入维摩不二门。",
        "dynasty": "宋",
        "collection_info": null
    },
    {
        "title": "读沈公序诗卷",
        "author": "孙觌",
        "content": "读书过眼亦千年，脱帽挥毫涌百泉。\n句出惊传龙菌蠢，赋成争诵蜺连蜷。\n铜池茎叶三山秀，玉井根株七泽连。\n容貌魁梧端可想，不应诗瘦自臞仙。",
        "dynasty": "宋",
        "collection_info": null
    },
    {
        "title": "龟潭二首  其一",
        "author": "孙觌",
        "content": "摆落攀缘断，驱除磊磈平。\n庭松敌老健，潭水伴孤清。\n待月出时看，寻云起处行。\n相随木上坐，徙倚到参横。",
        "dynasty": "宋",
        "collection_info": null
    },
    {
        "title": "龟潭二首  其二",
        "author": "孙觌",
        "content": "投老一无取，游空百不闻。\n莫参东阁吏，恐污北山文。\n心定对止水，身闲卧白云。\n嗒然吾丧我，何意傲人羣。",
        "dynasty": "宋",
        "collection_info": null
    },
    {
        "title": "山阳守吴子仁遗两鹤喜而赋诗二首  其一",
        "author": "孙觌",
        "content": "本自骖鸾驾，何因下爵罗。\n未冲霄汉去，且傍水云过。\n收拾为闲伴，提携作好歌。\n莫怀轩冕意，风月共婆娑。",
        "dynasty": "宋",
        "collection_info": null
    },
    {
        "title": "山阳守吴子仁遗两鹤喜而赋诗二首  其二",
        "author": "孙觌",
        "content": "缟袂真仙驭，玄裳羽客衣。\n千年令威至，万里佐卿归。\n蹋雨青苔院，栖烟白板扉。\n萧条真老伴，相对两忘机。",
        "dynasty": "宋",
        "collection_info": null
    },
    {
        "title": "舟过湖洑泊丁山二首  其一",
        "author": "孙觌",
        "content": "鸡犬三家市，蓬蒿一亩宫。\n萝牵篱羃翠，萚陨砌堆红。\n宿鸟来还去，微泉咽復通。\n幽寻殊未已，落日满疏桐。",
        "dynasty": "宋",
        "collection_info": null
    },
    {
        "title": "舟过湖洑泊丁山二首  其二",
        "author": "孙觌",
        "content": "日下残红敛，烟升积翠重。\n鸥轻波浩荡，鱼乐自从容。\n野馌迎秋穫，邻讴相夜舂。\n田翁有真意，一笑酒中逢。",
        "dynasty": "宋",
        "collection_info": null
    },
    {
        "title": "寄题洪巨济中大鄱阳园亭四咏 协趣亭",
        "author": "孙觌",
        "content": "一邱破天巧，万壑迴春姿。\n使君载酒地，不着鼓吹随。\n翛然一幅巾，自与幽人期。\n水浅欲平杯，风细不满旗。\n疏疏残雨裏，独理钓鱼丝。",
        "dynasty": "宋",
        "collection_info": null
    },
    {
        "title": "寄题洪巨济中大鄱阳园亭四咏 翠屏洞",
        "author": "孙觌",
        "content": "千岩紫翠中，缥缈浮画栋。\n屏风十二叠，坦坦见空洞。\n攒青照坐寒，老翠湿衣重。\n度曲挽云留，举杯邀月共。\n乐矣殊未央，正作南柯梦。",
        "dynasty": "宋",
        "collection_info": null
    },
    {
        "title": "寄题洪巨济中大鄱阳园亭四咏 绿杨桥",
        "author": "孙觌",
        "content": "津树正青青，水拍两岸平。\n千章云外合，一勺烟中横。\n叶密翳鸟语，波清见鱼行。\n湾碕雨初干，陂露雪正晴。\n谁来听山公，着屐过桥声。",
        "dynasty": "宋",
        "collection_info": null
    },
    {
        "title": "寄题洪巨济中大鄱阳园亭四咏 艮庵",
        "author": "孙觌",
        "content": "高人擅一壑，青山独当门。\n拄笏坐终日，似与若人言。\n微云抱巘出，细溜触石喧。\n绝壁挂夜斗，曾甍上朝暾。\n更探东篱菊，共尽北海尊。",
        "dynasty": "宋",
        "collection_info": null
    },
    {
        "title": "春霁二首  其一",
        "author": "孙觌",
        "content": "好雨连清夜，寒声满四檐。\n浣此红点注，着柳翠条纤。\n宿潦推舟起，舂涂上屐黏。\n家家挥耒出，途咏满苍黔。",
        "dynasty": "宋",
        "collection_info": null
    },
    {
        "title": "春霁二首  其二",
        "author": "孙觌",
        "content": "清飈洗睡昏，好雨惬幽欣。\n共喜当春至，偏宜入夜闻。\n跳波通辙涸，流润驻炉薫。\n潋潋沙头绿，晴来已十分。",
        "dynasty": "宋",
        "collection_info": null
    },
    {
        "title": "书事二首  其一",
        "author": "孙觌",
        "content": "坐睡抛书卷，行歌泥酒杯。\n那能钻故纸，莫自耻虚罍。\n闲把吟须捻，欣逢笑口开。\n独醒竟何事，空腹吼饥雷。",
        "dynasty": "宋",
        "collection_info": null
    },
    {
        "title": "书事二首  其二",
        "author": "孙觌",
        "content": "谋身殊落落，随俗信悠悠。\n但使真心住，何嫌老语偷。\n乘风岂有待，过坎且復休。\n人生如寄耳，岂恨拙于鸠。",
        "dynasty": "宋",
        "collection_info": null
    },
    {
        "title": "草堂路遇大风二首  其一",
        "author": "孙觌",
        "content": "覆地云为簇，填空浪作堆。\n昂昂天上坐，虺虺石中雷。\n澒洞千沤发，喧豗百蛰开。\n白鸥底心性，玉羽自毰毸。",
        "dynasty": "宋",
        "collection_info": null
    },
    {
        "title": "草堂路遇大风二首  其二",
        "author": "孙觌",
        "content": "云屋互出没，风扇自阖开。\n孤舟繫桑本，一曲并岩隈。\n翠甲连筐载，頳鳞贯柳来。\n殷勤慰牢落，为覆掌中杯。",
        "dynasty": "宋",
        "collection_info": null
    },
    {
        "title": "题惠声伯溪亭",
        "author": "孙觌",
        "content": "小槛大红直欲然，乔林老翠自生烟。\n云萝属地青霞帔，雨筴填沟赤仄钱。\n折柳贯鱼初受钓，解龟挽酒看垂莲。\n便须秉烛追良夜，花减春归又一年。",
        "dynasty": "宋",
        "collection_info": null
    },
    {
        "title": "雪夜宿致思庵",
        "author": "孙觌",
        "content": "霏霏竹间云，练练天上雪。\n谁遗碧玉壶，化作白银阙。\n孤怀惬幽欣，一笑暖栗冽。\n寒光注老眼，谓是山吐月。\n耿耿清不眠，夜半听竹折。",
        "dynasty": "宋",
        "collection_info": null
    },
    {
        "title": "江上怀思永二首  其一",
        "author": "孙觌",
        "content": "沙老犹生觜，江寒已伏槽。\n长烟分聚落，短日下亭皋。\n木脱曾巢见，潮生小艇高。\n幽怀谁与悟，不见酒中豪。",
        "dynasty": "宋",
        "collection_info": null
    },
    {
        "title": "江上怀思永二首  其二",
        "author": "孙觌",
        "content": "绝徼三叉路，连舻万斛船。\n一区江上宅，百榼酒中仙。\n有土能埋玉，无胶可续絃。\n摩挲绿苔石，屐齿尚依然。",
        "dynasty": "宋",
        "collection_info": null
    },
    {
        "title": "读刘方叔诗卷二首  其一",
        "author": "孙觌",
        "content": "雄奇郊岛上，清绝晋隋间。\n已突黄初过，遥追正始还。\n冥搜逐幽好，巧发露天悭。\n莫作鸢肩看，诗成耸两山。",
        "dynasty": "宋",
        "collection_info": null
    },
    {
        "title": "读刘方叔诗卷二首  其二",
        "author": "孙觌",
        "content": "思如涌泉出，句似琢冰清。\n刻烛翻千偈，撞钟助一鸣。\n磨天无刃迹，掷地有金声。\n好是衔杯处，云烟落纸生。",
        "dynasty": "宋",
        "collection_info": null
    },
    {
        "title": "独坐",
        "author": "孙觌",
        "content": "真境闲自见，衰容老更浸。\n却无愁可解，祇有病相寻。\n莫引千钧髪，须存一寸心。\n澹然无愠喜，龟息自深深。",
        "dynasty": "宋",
        "collection_info": null
    },
    {
        "title": "正月十四日半夜大雷雨许楙仲有诗次韵三首  其一",
        "author": "孙觌",
        "content": "万炬红莲陆海中，车如流水马如龙。\n九街画鼓春声满，百柁琼艘蜡味浓。\n底事狂雷翻地轴，叵堪笑电破天容。\n衝泥蹋雨寻归路，竹杖芒鞋取次供。",
        "dynasty": "宋",
        "collection_info": null
    },
    {
        "title": "正月十四日半夜大雷雨许楙仲有诗次韵三首  其二",
        "author": "孙觌",
        "content": "覆雨翻云一霎中，雷鞭击柱起乖龙。\n推愁正倚三杯酽，破睡那能一枕浓。\n桑下持鉏如许健，席间失箸若为容。\n诗翁只作啼婴看，万斛珠玑唾手供。",
        "dynasty": "宋",
        "collection_info": null
    },
    {
        "title": "正月十四日半夜大雷雨许楙仲有诗次韵三首  其三",
        "author": "孙觌",
        "content": "尚见暗尘随驷马，忽惊飞电扰羣龙。\n玄云合沓涛头上，白雨浑酣乳面浓。\n淡碧鳞鳞生晓涨，小红漠漠放春容。\n只应便作寻芳计，好把鸱夷载酒供。",
        "dynasty": "宋",
        "collection_info": null
    },
    {
        "title": "正月十五日荆溪馆然灯燕北客用前韵",
        "author": "孙觌",
        "content": "虎鼠同游十二宫，何妨蛇蚓杂蛟龙。\n荧煌宝树繁星合，泛艷金茎湛露浓。\n海鸟定知惊矍铄，濠鱼且乐共从容。\n贾生欲系单于颈，应费朝家五饵供。",
        "dynasty": "宋",
        "collection_info": null
    },
    {
        "title": "梅二首  其一",
        "author": "孙觌",
        "content": "北风翦水玉花飞，翠袖凌寒不自持。\n脉脉含情无一语，水边篱落立多时。",
        "dynasty": "宋",
        "collection_info": null
    },
    {
        "title": "梅二首  其二",
        "author": "孙觌",
        "content": "纤纤萝蔓牵茅屋，细细苔花点石矼。\n梦断酒醒山月吐，一枝疏影卧东窗。",
        "dynasty": "宋",
        "collection_info": null
    },
    {
        "title": "雨二首  其一",
        "author": "孙觌",
        "content": "风卷三江立，雷穿九地鸣。\n捎林百鸟散，破柱一龙惊。\n满树春声合，连甍晓溜倾。\n坐看流恶尽，邑里一时清。",
        "dynasty": "宋",
        "collection_info": null
    },
    {
        "title": "雨二首  其二",
        "author": "孙觌",
        "content": "池涸萍黏块，畦荒麦聚埃。\n乖龙一味睡，幽鸟百般催。\n药裹蒸生菌，衣篝润作梅。\n殷勤一夜雨，洗出翠千堆。",
        "dynasty": "宋",
        "collection_info": null
    },
    {
        "title": "竹间看雪二首  其一",
        "author": "孙觌",
        "content": "乍闻槁雪堕窗前，已见飞花舞道边。\n梦断忽惊山竹裂，一灯照我拥书眠。",
        "dynasty": "宋",
        "collection_info": null
    },
    {
        "title": "竹间看雪二首  其二",
        "author": "孙觌",
        "content": "受风岂免长低首，戴雪何妨暂折腰。\n莫道此君无特操，风回雪霁便昂霄。",
        "dynasty": "宋",
        "collection_info": null
    },
    {
        "title": "题杨令藏春坞三首  其一",
        "author": "孙觌",
        "content": "千岁鹤林仙，故家今尚存。\n吟律破阴冱，扣絃召春温。\n王母仍留核，韩郎为染根。\n暗香先到处，已返玉梅魂。",
        "dynasty": "宋",
        "collection_info": null
    },
    {
        "title": "题杨令藏春坞三首  其二",
        "author": "孙觌",
        "content": "汝阳红槿帽，欲挽春风回。\n不用宝刀截，试看羯鼓催。\n玉树日日新，金莲步步开。\n仍须觅春草，随人处处来。",
        "dynasty": "宋",
        "collection_info": null
    },
    {
        "title": "题杨令藏春坞三首  其三",
        "author": "孙觌",
        "content": "花发武陵源，水满蓝桥路。\n人面相映红，迎笑得崔护。\n蜂蜨谩纷纷，寻春不知处。\n时见一叶红，相随水东去。",
        "dynasty": "宋",
        "collection_info": null
    },
    {
        "title": "累石作小山凿池引水注之",
        "author": "孙觌",
        "content": "移山老翁愚，埋盆小儿嬉。\n高蹈遗世纷，幽欣可人意。\n倚树看蜂衙，挑灯照花睡。\n乐哉何所忧，俛仰可卒岁。",
        "dynasty": "宋",
        "collection_info": null
    },
    {
        "title": "建安掾朱彦实调同安丞归莆田枉道过余十日而别二首  其一",
        "author": "孙觌",
        "content": "公子命巾车，千里过我庐。\n惊飞庭尉爵，喜见丈人乌。\n倚壁方挽膝，推琴欲揽须。\n殷勤更秉烛，孤闷一时摅。",
        "dynasty": "宋",
        "collection_info": null
    },
    {
        "title": "建安掾朱彦实调同安丞归莆田枉道过余十日而别二首  其二",
        "author": "孙觌",
        "content": "巢枝良易安，瓢饮有余懽。\n栖栖枳棘间，矫矫如龙鸾。\n抱牍凫鹜进，落笔蛇蛟蟠。\n但令填纸尾，只作马槽看。",
        "dynasty": "宋",
        "collection_info": null
    },
    {
        "title": "龟潭道中",
        "author": "孙觌",
        "content": "沙浄溪行好，烟消野望新。\n数峰山戴雪，一曲坞藏春。\n鱼逐波间伴，禽藏叶底身。\n柳边春信动，眉目已津津。",
        "dynasty": "宋",
        "collection_info": null
    },
    {
        "title": "牛山道中",
        "author": "孙觌",
        "content": "松云翠离披，竹日光破碎。\n青荧麦风过，红湿花露坠。\n萍开龟曳尾，树啄鸟擘啄。\n物物如贶予，欣然与心会。",
        "dynasty": "宋",
        "collection_info": null
    },
    {
        "title": "罨画连雨溪涨丈余雨霁水落喜而赋诗二首  其一",
        "author": "孙觌",
        "content": "编栰沿村径，囊沙壅市门。\n苍鳞封老干，黄耳上陈根。\n屋破容身窄，天低望眼昏。\n溪边高树杪，犹有繫舟痕。",
        "dynasty": "宋",
        "collection_info": null
    },
    {
        "title": "罨画连雨溪涨丈余雨霁水落喜而赋诗二首  其二",
        "author": "孙觌",
        "content": "月挂楼钟晓，风生岛树秋。\n林疏山献状，池漫水分流。\n鹊喜如窥牖，鸥驯亦并舟。\n一声何处笛，莫遣碧云留。",
        "dynasty": "宋",
        "collection_info": null
    },
    {
        "title": "沈公序亦爱亭二首  其一",
        "author": "孙觌",
        "content": "吟牵东阁兴，静憩北窗眠。\n窟小中生月，文高迥入玄。\n回看甲乙第，已到巳辰边。\n不见门生莠，歌钟尚隐然。",
        "dynasty": "宋",
        "collection_info": null
    },
    {
        "title": "沈公序亦爱亭二首  其二",
        "author": "孙觌",
        "content": "老蔓牵檐角，青芜点石棱。\n风生长柄麈，花落短檠灯。\n危坐纔容膝，欹眠但曲肱。\n胸中九云梦，芥蒂亦何曾。",
        "dynasty": "宋",
        "collection_info": null
    },
    {
        "title": "沈公序余闲亭二首  其一",
        "author": "孙觌",
        "content": "貌古鬚眉见，情高耳目遗。\n应谐聊玩世，避谤莫吟诗。\n事不关心处，身非抱病时。\n翛然无一事，痛饮是吾师。",
        "dynasty": "宋",
        "collection_info": null
    },
    {
        "title": "沈公序余闲亭二首  其二",
        "author": "孙觌",
        "content": "隐几欲忘吾，趋营老更疏。\n判闲聊命酒，引睡谩翻书。\n祗有贫堪逐，都无愤可摅。\n乐哉聊卒岁，应信我知鱼。",
        "dynasty": "宋",
        "collection_info": null
    },
    {
        "title": "虎邱沼老豫章诗僧也与余相遇于枫桥方丈诵所作徐献之侍郎生日诗有东湖孺子南极老人之句余爱其工赋小诗寄赠",
        "author": "孙觌",
        "content": "落景下曾城，遥烟起孤戍。\n繫舟着鱼矶，曳杖扣僧户。\n忽逢丹霞侣，自诵碧云句。\n噌吰应黄钟，清绝追白纻。\n不落江西派，肯学邯郸步。\n冥搜自天得，妙中有神助。\n寅缘半日留，邂逅一笑遇。\n讵復管中窥，看沐南山雾。",
        "dynasty": "宋",
        "collection_info": null
    },
    {
        "title": "绍兴壬子某南迁过疏山上一览亭见拟东坡煨芋诗刻龛之壁间诗律句法良是殆不能辨乃宣卿侍郎守临川时所拟作也后数日道次安仁县一士人吴君出宣卿诗数十解示余奇丽清婉咀嚼有味如噉蔗然读之惟恐尽于是拊卷三叹而后知公置力于斯文久矣又二十年宣卿筑室荆溪山中别营一堂以平生所蓄东坡诗文杂言长短句残章断槀尺牍游戏之作尽椟藏其中号景坡自书榜仍为记刻之某欲具小舟造观而宣卿召用今以集撰守吴门乃赋诗为之先",
        "author": "孙觌",
        "content": "王公制练衣，谢傅捉葵扇。\n歘若置邮然，一昔徧海县。\n东坡百世师，乘云上骑箕。\n文争日月光，气敌嵩华齐。\n诸儒望先觉，坐待成风斵。\n一斤应手挥，郢鼻无留垩。\n公生不并时，关楗同一机。\n识真属具眼，造的今中眉。\n诗亡束晳补，书受伏生所。\n神交接混茫，参差梦中睹。\n授我笔如椽，五色光属联。\n醉上金銮殿，挥泉洒谪仙。",
        "dynasty": "宋",
        "collection_info": null
    },
    {
        "title": "六言赠鹤林山长老二首  其一",
        "author": "孙觌",
        "content": "玄豹文章雾沐，老龙头角泥蟠。\n莫恨青苔蹋破，要令红柿分残。",
        "dynasty": "宋",
        "collection_info": null
    },
    {
        "title": "六言赠鹤林山长老二首  其二",
        "author": "孙觌",
        "content": "黄鹤林中佛国，杜鹃花裏仙山。\n粗了一生事大，来从半日僧闲。",
        "dynasty": "宋",
        "collection_info": null
    },
    {
        "title": "东坡先生与蒋魏公游最善宣卿侍郎蓄东坡诗文自公始也心慕手追遂入于室某尝赋景坡堂诗宣卿谓余知音者遂标藏之椟中比守吴门治有状玺书褒进待制敷文阁某驰小舟往贺宣卿出诗三章见属句法华妙为一时绝唱有云正索解人那復得其谁知我固无从此真东坡语也辄次韵书于卷末  其一",
        "author": "孙觌",
        "content": "家声籍籍冠中州，健笔纵横贯九流。\n三世祖孙吴郡牧，两朝人物山亭侯。\n颙卬自快披云睹，衰陋空遗倚玉羞。\n便恐追锋天上去，不辞投辖为公留。",
        "dynasty": "宋",
        "collection_info": null
    },
    {
        "title": "东坡先生与蒋魏公游最善宣卿侍郎蓄东坡诗文自公始也心慕手追遂入于室某尝赋景坡堂诗宣卿谓余知音者遂标藏之椟中比守吴门治有状玺书褒进待制敷文阁某驰小舟往贺宣卿出诗三章见属句法华妙为一时绝唱有云正索解人那復得其谁知我固无从此真东坡语也辄次韵书于卷末  其二",
        "author": "孙觌",
        "content": "高名迥出中兴日，大句追还正始风。\n浦上珠回孤月吐，壁间梭跃五云从。\n景坡堂裏参差见，饭颗山头邂逅逢。\n更欲骑鲸追李白，入门一路羽翰通。",
        "dynasty": "宋",
        "collection_info": null
    },
    {
        "title": "东坡先生与蒋魏公游最善宣卿侍郎蓄东坡诗文自公始也心慕手追遂入于室某尝赋景坡堂诗宣卿谓余知音者遂标藏之椟中比守吴门治有状玺书褒进待制敷文阁某驰小舟往贺宣卿出诗三章见属句法华妙为一时绝唱有云正索解人那復得其谁知我固无从此真东坡语也辄次韵书于卷末  其三",
        "author": "孙觌",
        "content": "洲蘂霏红风澹沱，池光铺练月徘徊。\n乍惊醉眼生春缬，顿觉诗肠蛰夜雷。\n坐看千言供刻烛，自甘百罚耻空罍。\n使君处处栽桃李，为报花奴羯鼓催。",
        "dynasty": "宋",
        "collection_info": null
    },
    {
        "title": "景思提举少卿出示药寮佳篇某继元韵上呈",
        "author": "孙觌",
        "content": "连筒自灌黄精圃，结辙休推薏苡车。\n万壑飞泉舂午枕，一簑带雨荷春锄。\n逃名尚有身为累，择利焉知货可居。\n笑指吴公门上莠，一时零落已邱墟。",
        "dynasty": "宋",
        "collection_info": null
    },
    {
        "title": "与季万郎中陪景思少卿游虎邱景思季万皆有诗某依韵和呈 次景思少卿韵",
        "author": "孙觌",
        "content": "客来听履上云阶，百尺苍藤络断崖。\n古井千年龙上卧，层邱一曲虎为侪。\n乍惊河汉悬谈舌，便觉风云入壮怀。\n小雨随车真有意，待催诗板挂高斋。",
        "dynasty": "宋",
        "collection_info": null
    },
    {
        "title": "与季万郎中陪景思少卿游虎邱景思季万皆有诗某依韵和呈 次季万郎中韵",
        "author": "孙觌",
        "content": "玉梯一蹴傍天阍，历历星图手可扪。\n翠湿佛衣云漠漠，香凝僧幌雨昏昏。\n曾轩下瞰三吴小，灵阜高齐五岳尊。\n大句舂容两相敌，暂陪尊酒得重论。",
        "dynasty": "宋",
        "collection_info": null
    },
    {
        "title": "谢景思提举见过用药寮韵赋三诗寄谢  其一",
        "author": "孙觌",
        "content": "玺书光丽九芝涂，绣斧煌煌刺史车。\n当路狐狸那足问，漫山藜藿未应鉏。\n使星尚供天南极，卿月终环帝北居。\n此夜光华贲岑寂，故侯留落在郊墟。",
        "dynasty": "宋",
        "collection_info": null
    },
    {
        "title": "谢景思提举见过用药寮韵赋三诗寄谢  其二",
        "author": "孙觌",
        "content": "屋头遥见丈人乌，门外欣逢载酒车。\n拄杖穿林花自落，携壶席地草休鉏。\n褰帷共看高轩过，列戟行归大府居。\n掣电一欢宁復有，空传胜事满村墟。",
        "dynasty": "宋",
        "collection_info": null
    },
    {
        "title": "谢景思提举见过用药寮韵赋三诗寄谢  其三",
        "author": "孙觌",
        "content": "行把长镵白木柄，慵眠下泽短辕车。\n柳围许大身空老，瓜地将芜手自鉏。\n三径苔荒无辙迹，一枝巢隐有林居。\n故人触热来相问，终日清风满废墟。",
        "dynasty": "宋",
        "collection_info": null
    },
    {
        "title": "提刑直阁张公挽词二首  其一",
        "author": "孙觌",
        "content": "荷锸酬身后，骑箕返帝旁。\n风纒卿月晕，云掩使星光。\n炯炯三珠在，冥冥一鑑亡。\n故交今白髮，掩映涕淋浪。",
        "dynasty": "宋",
        "collection_info": null
    },
    {
        "title": "提刑直阁张公挽词二首  其二",
        "author": "孙觌",
        "content": "无事空心折，怀新尚目存。\n寿康骈五福，德爵擅三尊。\n蠹落芸籖冷，蛛悬画戟昏。\n像图犹彷佛，谩寄刻舟痕。",
        "dynasty": "宋",
        "collection_info": null
    },
    {
        "title": "致政中奉胡公挽词",
        "author": "孙觌",
        "content": "钓石骎骎上绿苔，起弹长铗咏归哉。\n此翁矍铄丹心在，老子婆娑两鬓催。\n一夜剑津龙化后，千年辽海鹤归来。\n匆匆鼓吹城南路，往和松风万壑哀。",
        "dynasty": "宋",
        "collection_info": null
    },
    {
        "title": "黄州使君朝议惠公挽词",
        "author": "孙觌",
        "content": "墨榜书名万口传，着鞭争看祖生先。\n一挥礼乐三千字，独擅文章二百年。\n晚得朱轮今老矣，生存华屋尚依然。\n故交掩袂追畴昔，一剑空留宰树边。",
        "dynasty": "宋",
        "collection_info": null
    },
    {
        "title": "吴公宜人杨氏挽词二首  其一",
        "author": "孙觌",
        "content": "零落藁砧非，犹残泪满衣。\n三刀悲尚在，双剑喜同归。\n地占眠牛卜，门迎弔鹤飞。\n哀哉埋玉树，千古闷泉扉。",
        "dynasty": "宋",
        "collection_info": null
    },
    {
        "title": "吴公宜人杨氏挽词二首  其二",
        "author": "孙觌",
        "content": "种玉满家庭，声名重十城。\n哀矜游子线，愁绝小人羮。\n赠印连三组，书名载一旌。\n谁为千字诔，彷佛记平生。",
        "dynasty": "宋",
        "collection_info": null
    },
    {
        "title": "致政运使直阁朱公挽词三首  其一",
        "author": "孙觌",
        "content": "握节来金马，飞刍上木牛。\n能令天粟雨，故作地钱流。\n望实倾三馆，贤劳阅百州。\n寥寥千古恨，零落掩山邱。",
        "dynasty": "宋",
        "collection_info": null
    },
    {
        "title": "致政运使直阁朱公挽词三首  其二",
        "author": "孙觌",
        "content": "萧散乌藤杖，风流白接离。\n分茵前席满，载酒后车随。\n食鼎罗千指，歌钟拥十眉。\n凄凉今夜月，空照习家池。",
        "dynasty": "宋",
        "collection_info": null
    },
    {
        "title": "致政运使直阁朱公挽词三首  其三",
        "author": "孙觌",
        "content": "老脱尚方舄，门悬刺史车。\n真成弃竹马，直欲换金鱼。\n岁事千头橘，生涯万卷书。\n流芳知未艾，兰玉满阶除。",
        "dynasty": "宋",
        "collection_info": null
    },
    {
        "title": "致政左司王公挽词三首  其一",
        "author": "孙觌",
        "content": "东海怀疏傅，西州忆谢公。\n剑飞衝夜斗，桂折卧秋风。\n尘暗芸堂冷，香凝粉署空。\n潺潺千斛泪，忍看一旌红。",
        "dynasty": "宋",
        "collection_info": null
    },
    {
        "title": "致政左司王公挽词三首  其二",
        "author": "孙觌",
        "content": "解组天门上，挥金里舍傍。\n渐欣双髀满，仍见一瞳方。\n旧说山中相，今为地下郎。\n流芳知有在，鸾鹄正高翔。",
        "dynasty": "宋",
        "collection_info": null
    },
    {
        "title": "致政左司王公挽词三首  其三",
        "author": "孙觌",
        "content": "忆昨联飞盖，初筵点后尘。\n那知炊未熟，已与迹俱陈。\n契阔成千古，悲吟待百身。\n重临更愁绝，感塞鼻中辛。",
        "dynasty": "宋",
        "collection_info": null
    },
    {
        "title": "天台太守端明吴公挽词三首  其一",
        "author": "孙觌",
        "content": "天上文昌省，人中翰墨仙。\n尚书心似水，学士笔如椽。\n视草金莲夜，哦诗锦瑟年。\n玉楼方断手，又着紫鸾鞭。",
        "dynasty": "宋",
        "collection_info": null
    },
    {
        "title": "天台太守端明吴公挽词三首  其二",
        "author": "孙觌",
        "content": "遮门皓首啼，行路涕交挥。\n不见斑衣好，空随画翣归。\n兰芽方独秀，华萼尚交辉。\n试待辽东鹤，千年有令威。",
        "dynasty": "宋",
        "collection_info": null
    },
    {
        "title": "天台太守端明吴公挽词三首  其三",
        "author": "孙觌",
        "content": "贫病见交情，殷勤问死生。\n倒衣迎五马，空巷看双旌。\n聚泛杯中月，分班地上荆。\n悲吟追往事，感咽气峥嵘。",
        "dynasty": "宋",
        "collection_info": null
    },
    {
        "title": "宣抚签枢胡公挽词二首  其一",
        "author": "孙觌",
        "content": "幕府分弓日，辕门叱驭时。\n扪星高历井，修月上骑箕。\n剺面降胡泣，闻鼙圣主思。\n龙骧老宾客，竞赋八哀诗。",
        "dynasty": "宋",
        "collection_info": null
    },
    {
        "title": "宣抚签枢胡公挽词二首  其二",
        "author": "孙觌",
        "content": "交亲二纪余，贫病故人疏。\n落落辰参似，寥寥楚越如。\n空劳三夜梦，不辨一行书。\n尚记乔公约，垂洟满过车。",
        "dynasty": "宋",
        "collection_info": null
    },
    {
        "title": "张希元承事挽词二首  其一",
        "author": "孙觌",
        "content": "秀髮豪眉覆两颧，身长九尺地行仙。\n楚人尚记庚寅日，晋客浑疑甲子年。\n批鳯玺书光洗眼，刻鸠灵杖稳随肩。\n世人欲计吾公事，膝上郎君雪满颠。",
        "dynasty": "宋",
        "collection_info": null
    },
    {
        "title": "张希元承事挽词二首  其二",
        "author": "孙觌",
        "content": "门外魌头引葬箫，寥寥繐帐北山椒。\n槐宫一梦惊三世，蓂殿千龄数七朝。\n此夜骑星上南极，他年跨鹤下东辽。\n摩挲铜狄长安道，试问飞车傥可招。",
        "dynasty": "宋",
        "collection_info": null
    },
    {
        "title": "提刑郎中范公挽词",
        "author": "孙觌",
        "content": "星轺出帝躔，光射斗牛边。\n纳陛倾三接，埋轮耸十连。\n那知忧鵩日，已復梦鷄年。\n尚遂斑衣戏，俄从白布纒。\n倚闾心破碎，投袂涕潺湲。\n更有门前客，愁吟泪满笺。",
        "dynasty": "宋",
        "collection_info": null
    },
    {
        "title": "越国郑夫人挽词二首  其一",
        "author": "孙觌",
        "content": "翁婿相望插两貂，夫人东第阅三朝。\n百年钟鼎联双璧，一代衣冠继八萧。\n尽室全生还帝所，先生遗烈在天骄。\n家传故有缁衣在，且看司徒首百寮。",
        "dynasty": "宋",
        "collection_info": null
    },
    {
        "title": "越国郑夫人挽词二首  其二",
        "author": "孙觌",
        "content": "旧德遗忠在禁庭，天教华髮看昇平。\n两朝偃革从今日，百口同袍共此生。\n喜见金葩开大国，悲传玉树锁佳城。\n魌头直指西州路，猎猎秋风载一旌。",
        "dynasty": "宋",
        "collection_info": null
    },
    {
        "title": "吏部张公挽词",
        "author": "孙觌",
        "content": "千骑森森拥戟牙，铃斋高卧放朝衙。\n官曹已践文昌省，门阙犹传处士家。\n天上麒麟新活计，壁间蝌蚪旧生涯。\n一炊未熟成今古，零落空悬刺史车。",
        "dynasty": "宋",
        "collection_info": null
    },
    {
        "title": "致政中大邵公挽词二首  其一",
        "author": "孙觌",
        "content": "四海声名老郑虔，一时人物敢争先。\n剖符北道分千里，拥节东州按十连。\n住世一丸无大药，传家三绝有遗编。\n魌头直指山南去，昨夜秋风正飒然。",
        "dynasty": "宋",
        "collection_info": null
    },
    {
        "title": "致政中大邵公挽词二首  其二",
        "author": "孙觌",
        "content": "忆从少日望前修，追数流年四十秋。\n并辔同游天上路，连樯共载雪中舟。\n伤心往事千忧结，回首劳生一梦休。\n见说骑鲸追汗漫，只将遗蜕掩山邱。",
        "dynasty": "宋",
        "collection_info": null
    },
    {
        "title": "光禄董公挽词二首  其一",
        "author": "孙觌",
        "content": "旧学江都相，遗忠太史家。\n绛帷今寂寞，青简尚光华。\n谩奏三千牍，犹传四十车。\n诸生半齐鲁，东望涕横斜。",
        "dynasty": "宋",
        "collection_info": null
    },
    {
        "title": "光禄董公挽词二首  其二",
        "author": "孙觌",
        "content": "帐殿旌旗卷，辕门鼓角悲。\n江边五马渡，天上六龙飞。\n感愤冠衝髮，追攀肘见衣。\n兴元戡难日，零落寸心违。",
        "dynasty": "宋",
        "collection_info": null
    },
    {
        "title": "董夫人挽词",
        "author": "孙觌",
        "content": "象服夫人贵，荆钗烈女风。\n生儿真孟母，择婿得梁鸿。\n书费囊衣尽，杯行涧藻丰。\n龙池飞霹雳，双剑已腾空。",
        "dynasty": "宋",
        "collection_info": null
    },
    {
        "title": "董令人李氏挽词",
        "author": "孙觌",
        "content": "阆苑收花去，无心对紫薇。\n寥寥鹤夜怨，角角雉朝飞。\n石窌名犹在，邯郸梦已非。\n郎君真骥子，玉立换朝衣。",
        "dynasty": "宋",
        "collection_info": null
    },
    {
        "title": "惠彦达承事挽词二首  其一",
        "author": "孙觌",
        "content": "鸠杖尊三寿，龟床阅九龄。\n名留高士传，光掩少微星。\n圯下无遗躅，江边有独醒。\n潭潭余庆在，鸾鹄满家庭。",
        "dynasty": "宋",
        "collection_info": null
    },
    {
        "title": "惠彦达承事挽词二首  其二",
        "author": "孙觌",
        "content": "逐客生还后，臞翁耄及时。\n长鸣风雨夜，耐老岁寒枝。\n坐阅炎凉改，宁随燥湿移。\n隻鷄浇斗酒，敢忘故人期。",
        "dynasty": "宋",
        "collection_info": null
    },
    {
        "title": "大资政张公挽词四首  其一",
        "author": "孙觌",
        "content": "大笔文章手，飞扬独妙年。\n判花森玉笋，视草对金莲。\n讲肄联重席，官花卧八砖。\n他年紬石室，妙绝冠遗编。",
        "dynasty": "宋",
        "collection_info": null
    },
    {
        "title": "大资政张公挽词四首  其二",
        "author": "孙觌",
        "content": "礼绝迂三顾，恩荣阅九迁。\n秉均平似砥，履坦直如弦。\n晋室和戎日，周家定鼎年。\n金瓯方卜相，飊驭已超然。",
        "dynasty": "宋",
        "collection_info": null
    },
    {
        "title": "大资政张公挽词四首  其三",
        "author": "孙觌",
        "content": "大阀冠州闾，占星太史书。\n万蹄金騕褭，一角玉蟾蜍。\n右辅开新府，东堂旧直庐。\n凄凉便陈迹，彷佛梦华胥。",
        "dynasty": "宋",
        "collection_info": null
    },
    {
        "title": "大资政张公挽词四首  其四",
        "author": "孙觌",
        "content": "辇路追高躅，联翩接两驺。\n犹蟠倚天剑，尚舣济川舟。\n元帅俄分阃，羁臣亦首邱。\n一抔相属地，回首涕交流。",
        "dynasty": "宋",
        "collection_info": null
    },
    {
        "title": "侍郎唐公挽词",
        "author": "孙觌",
        "content": "危言屡伏青蒲上，直笔犹存白简中。\n但见刳蟆救月蚀，孰知炼石补天空。\n牛鸣尚鬬床头蚁，蛇影犹悬屋底弓。\n一代风流今顿尽，佳城白日卧滕公。",
        "dynasty": "宋",
        "collection_info": null
    },
    {
        "title": "洪内翰母夫人董氏挽词二首  其一",
        "author": "孙觌",
        "content": "鸤鸠一德本来均，七子劬劳咏棘薪。\n种玉已成双白璧，起家还见十朱轮。\n鳌扉独步中兴日，麟阁他年第几人。\n送客谁为千家诔，要看彤笔写光尘。",
        "dynasty": "宋",
        "collection_info": null
    },
    {
        "title": "洪内翰母夫人董氏挽词二首  其二",
        "author": "孙觌",
        "content": "万里龙沙握鼠余，古来忠孝两全无。\n范滂死去亲犹在，苏武生还老益孤。\n旄节尽从蛮檄落，綵衣重向鲤庭趋。\n天敎住世如金母，一笑迎还合浦珠。",
        "dynasty": "宋",
        "collection_info": null
    },
    {
        "title": "签书胡公挽词三首  其一",
        "author": "孙觌",
        "content": "润色文章手，论材政事科。\n补天娲后石，却日鲁侯戈。\n已郁苍生望，那闻挽者歌。\n堂堂无復有，寂寞閟山阿。",
        "dynasty": "宋",
        "collection_info": null
    },
    {
        "title": "签书胡公挽词三首  其二",
        "author": "孙觌",
        "content": "虎穴连三辅，狼烟暗百蛮。\n边风摇马鬛，朔雪点袍斑。\n委命轻于缟，收名重若山。\n遗忠应未泯，结草在兵间。",
        "dynasty": "宋",
        "collection_info": null
    },
    {
        "title": "签书胡公挽词三首  其三",
        "author": "孙觌",
        "content": "名字标仙籍，真游返帝闉。\n一尊无復日，百卉自争春。\n井废无沈辖，车悬有吐茵。\n空余岘山刻，千载尚光新。",
        "dynasty": "宋",
        "collection_info": null
    },
    {
        "title": "平江太守侍郎王公挽词三首  其一",
        "author": "孙觌",
        "content": "燕颔封侯相，鹰扬国士风。\n金貂七叶贵，鼓角十州雄。\n按节星轺动，埋轮虎穴空。\n谁令交一臂，已失大槐宫。",
        "dynasty": "宋",
        "collection_info": null
    },
    {
        "title": "平江太守侍郎王公挽词三首  其二",
        "author": "孙觌",
        "content": "东吏重足立，无家寄一锥。\n道旁乌攫肉，舍下犬生牦。\n望绝重临日，哀吟去后思。\n吴儿奉尝我，歌此送迎诗。",
        "dynasty": "宋",
        "collection_info": null
    },
    {
        "title": "平江太守侍郎王公挽词三首  其三",
        "author": "孙觌",
        "content": "通德门中见，长安道上逢。\n虚名惭荐鹗，喜色看乘龙。\n流落湘江魄，崎岖楚市舂。\n相看青眼旧，独有后凋松。",
        "dynasty": "宋",
        "collection_info": null
    },
    {
        "title": "嬴国夫人钱氏挽词二首  其一",
        "author": "孙觌",
        "content": "大国侯王后，高门将相家。\n欲知天作合，故遣寿无涯。\n梦泽萍如斗，仙山枣似爪。\n鹤林花老去，归路蹑青霞。",
        "dynasty": "宋",
        "collection_info": null
    },
    {
        "title": "嬴国夫人钱氏挽词二首  其二",
        "author": "孙觌",
        "content": "鼎立三珠树，亭亭耸缙绅。\n真成万金产，何止十朱轮。\n彤笔方紬史，芝涂尚演纶。\n徽音千载后，不数卫夫人。",
        "dynasty": "宋",
        "collection_info": null
    },
    {
        "title": "朝议胡公挽词二首  其一",
        "author": "孙觌",
        "content": "魁垒万夫雄，堂堂望一宗。\n名联千佛土，籍着九围重。\n月旦推三鳯，风流属二龙。\n哀哉埋玉树，一坞閟金钟。",
        "dynasty": "宋",
        "collection_info": null
    },
    {
        "title": "朝议胡公挽词二首  其二",
        "author": "孙觌",
        "content": "巨室荫华榱，惊闻一柱摧。\n辛勤三世种，寂寞万牛回。\n犹抱莱衣泣，俄兴楚挽哀。\n功名付难弟，荣路正崔嵬。",
        "dynasty": "宋",
        "collection_info": null
    },
    {
        "title": "霍彦明通判挽词二首  其一",
        "author": "孙觌",
        "content": "龙飞第一春，吏部冠斯文。\n桂折根犹在，兰深气自薫。\n未成观骥展，已復嘆芝焚。\n想像今何在，江东有暮云。",
        "dynasty": "宋",
        "collection_info": null
    },
    {
        "title": "霍彦明通判挽词二首  其二",
        "author": "孙觌",
        "content": "契阔艰虞地，匆匆喜一逢。\n俄惊门上莠，已化柙中龙。\n手板归囊禇，腰章掩窆封。\n空余故人泪，洒向九泉重。",
        "dynasty": "宋",
        "collection_info": null
    },
    {
        "title": "邵令人余氏挽词二首  其一",
        "author": "孙觌",
        "content": "身老偕三寿，家肥赋万钟。\n给扶灵杖稳，赐礼紫泥封。\n青冢连双璧，苍精蛰二龙。\n春风吹宰树，萧飒壠头松。",
        "dynasty": "宋",
        "collection_info": null
    },
    {
        "title": "邵令人余氏挽词二首  其二",
        "author": "孙觌",
        "content": "金母燕西瑶，朱幩翟茀朝。\n遗衣尚荆布，故物有箪瓢。\n鼎立栖三鳯，蝉联数七貂。\n生涯祗如此，崛郁正昂霄。",
        "dynasty": "宋",
        "collection_info": null
    },
    {
        "title": "太令人施氏挽词二首  其一",
        "author": "孙觌",
        "content": "天上骖鸾鹤，人中梦虺蛇。\n舒长真化国，青白旧儒家。\n朝籍通丹地，宫衣曳紫霞。\n蓬莱三万里，何处问灵槎。",
        "dynasty": "宋",
        "collection_info": null
    },
    {
        "title": "太令人施氏挽词二首  其二",
        "author": "孙觌",
        "content": "领袖三千指，恩斯母德均。\n奇庞五世祖，福艾百年身。\n零落悲华屋，劬劳咏棘薪。\n谁当紬女史，彤笔写光尘。",
        "dynasty": "宋",
        "collection_info": null
    },
    {
        "title": "通川太守钱公挽词",
        "author": "孙觌",
        "content": "舞鳯来天目，冯熊并海门。\n尽捐牛犊佩，争咏袴襦恩。\n雁塔名犹在，棠郊苃故存。\n龙池飞霹雳，空记刻舟痕。",
        "dynasty": "宋",
        "collection_info": null
    },
    {
        "title": "王廷秀挽词",
        "author": "孙觌",
        "content": "朱雀乌衣巷，青袍白首郎。\n谁令呼起起，便作去堂堂。\n急景驹跳隙，哀音雁折行。\n庆钟知有在，庭树正流芳。",
        "dynasty": "宋",
        "collection_info": null
    },
    {
        "title": "吴令人挽词二首  其一",
        "author": "孙觌",
        "content": "谁识东床卧，相随庑下舂。\n悬知三復可，不恨五噫从。\n玉冠螭头立，芝涂玳首封。\n诸儿荀淑侣，头角尽羣龙。",
        "dynasty": "宋",
        "collection_info": null
    },
    {
        "title": "吴令人挽词二首  其二",
        "author": "孙觌",
        "content": "沄沄水东注，冉冉日西頽。\n侧手留难住，挥戈挽莫迴。\n镜分天上月，剑逸地中雷。\n寂历空床夜，悲虫亦造哀。",
        "dynasty": "宋",
        "collection_info": null
    },
    {
        "title": "历阳通守张文举挽词",
        "author": "孙觌",
        "content": "六雄唐别驾，一乘汉题舆。\n自笑儒冠误，谁能刺绣如。\n彤襜方首路，画翣已随车。\n怅望城南陌，哀歌泪满裾。",
        "dynasty": "宋",
        "collection_info": null
    },
    {
        "title": "通守李师稷大夫同年挽词",
        "author": "孙觌",
        "content": "桂籍联荣四十年，萍漂南北两茫然。\n寒暄粗接无淹晷，生死俄分有逝川。\n黄纸尚传批鳯诏，青箱空掩绝韦编。\n诸郎头角皆翁似，试看煎胶为续絃。",
        "dynasty": "宋",
        "collection_info": null
    },
    {
        "title": "王廷茂挽词",
        "author": "孙觌",
        "content": "蝉联三世旧，晼晼二毛侵。\n白璧成长恸，青纶遂陆沈。\n看云空有泪，听雨若为心。\n咽咽吹箫送，哀湍共一音。",
        "dynasty": "宋",
        "collection_info": null
    },
    {
        "title": "大卿范公师厚挽词",
        "author": "孙觌",
        "content": "籍甚金闺彦，从容玉帐筹。\n垂堂惩后戒，徙突慕前修。\n忽作隋珠弹，真成赵璧投。\n宁辞广武械，竟脱楚仪囚。\n蹇叔言犹在，殽函骨未收。\n云何即长夜，不復见焚舟。",
        "dynasty": "宋",
        "collection_info": null
    },
    {
        "title": "孙应求承事挽词",
        "author": "孙觌",
        "content": "棣萼联华满故枝，兰芽竞秀蔼春霏。\n荆州司马冯熊去，吴市仙人跨鹤归。\n绿涨一枝分柏垄，遥苍百叠拥松扉。\n仪形故有丹青在，想像平生果是非。",
        "dynasty": "宋",
        "collection_info": null
    },
    {
        "title": "吴汉逸挽词二首  其一",
        "author": "孙觌",
        "content": "臞翁自是列仙儒，豪气骎骎若不除。\n东阁寻梅诗满箧，西郊问柳酒盈车。\n奇礓屡访陈仓鼓，古漆空存汲冢书。\n不信青山解埋玉，定应碧海控鲸鱼。",
        "dynasty": "宋",
        "collection_info": null
    },
    {
        "title": "吴汉逸挽词二首  其二",
        "author": "孙觌",
        "content": "学省追攀四十年，故人重见两皤然。\n艰难共出兴戎后，奄忽安知弃我先。\n北道改辕谁解剑，西州无路相鸣鞭。\n伤心一梦成今古，忍看麒麟卧冢边。",
        "dynasty": "宋",
        "collection_info": null
    },
    {
        "title": "宝文李公挽词三首  其一",
        "author": "孙觌",
        "content": "十道观风使，三朝属老成。\n埋轮豺虎避，檄水鰐鱼惊。\n内阁徴书入，连城负弩迎。\n哀吟追往事，空復故人情。",
        "dynasty": "宋",
        "collection_info": null
    },
    {
        "title": "宝文李公挽词三首  其二",
        "author": "孙觌",
        "content": "绛雪飞丹鼎，苍云覆茗杯。\n聊从五禽戏，空使万牛回。\n拄笏看山坐，乘桴跨海来。\n仙游知有在，名字记丹台。",
        "dynasty": "宋",
        "collection_info": null
    },
    {
        "title": "宝文李公挽词三首  其三",
        "author": "孙觌",
        "content": "五纪周旋地，欣同七十稀。\n长庚陪月晓，孤鹜伴霞飞。\n忽作三休去，真成一梦非。\n不知华表上，白鹤几时归。",
        "dynasty": "宋",
        "collection_info": null
    },
    {
        "title": "邵久中承事挽词三首  其一",
        "author": "孙觌",
        "content": "周分陜右开燕日，秦废侯家徙汉年。\n南国棠阴犹蔽芾，东陵爪蔓正芊绵。\n苍波吐月珠还浦，紫电衝星剑倚天。\n藉甚公孙望千载，书藏万卷有青毡。",
        "dynasty": "宋",
        "collection_info": null
    },
    {
        "title": "邵久中承事挽词三首  其二",
        "author": "孙觌",
        "content": "手扶棁杖两眉厖，床下诸生拜老庞。\n讲肆共推三语妙，诗坛独受百城降。\n挥金屡费青钱万，种玉亲收白璧双。\n一卧遽先朝露尽，便随晨鼓去逢逢。",
        "dynasty": "宋",
        "collection_info": null
    },
    {
        "title": "邵久中承事挽词三首  其三",
        "author": "孙觌",
        "content": "尺书问信墨犹新，杯酒邀欢迹已陈。\n倒屣方追尘外躅，盖棺俄作地中身。\n涛江灔灔三家渡，风树萧萧万鬼邻。\n他日故人千斛泪，会应洒向冢边麟。",
        "dynasty": "宋",
        "collection_info": null
    },
    {
        "title": "张大资夫人挽词",
        "author": "孙觌",
        "content": "早岁乘龙见伯鸾，赐衣霞烂出齐官。\n自从东阁郎君贵，只作西池阿母看。\n紫玉箫吹丹鳯去，青萍剑合两蛟蟠。\n素车白马城南路，愁见春风桂影团。",
        "dynasty": "宋",
        "collection_info": null
    },
    {
        "title": "族婶强氏挽词",
        "author": "孙觌",
        "content": "少日声名推大阮，一时门地数南强。\n家肥自称河鲂贵，庙荐犹闻涧藻香。\n羽化忽惊双鹤去，巢空不復九雏将。\n归魂无用哀笳送，彷佛吹箫在帝乡。",
        "dynasty": "宋",
        "collection_info": null
    },
    {
        "title": "王令人蔡氏挽词",
        "author": "孙觌",
        "content": "殿极中台应，淮流奕世祥。\n佳儿王武子，名父蔡中郎。\n传叶青毡在，谈经绛幔张。\n悬知黑头贵，已伫白眉良。\n苹老那能采，萱留祗自芳。\n谁当授彤笔，端为刻青琅。",
        "dynasty": "宋",
        "collection_info": null
    },
    {
        "title": "少保张公挽词三首  其一",
        "author": "孙觌",
        "content": "帝阃谋元师，斋坛属老儒。\n黄麻孚大号，皂纛拥前驱。\n便合联黄衮，犹应冠紫区。\n炎炎白昼日，奄忽下桑榆。",
        "dynasty": "宋",
        "collection_info": null
    },
    {
        "title": "少保张公挽词三首  其二",
        "author": "孙觌",
        "content": "平土疏新渥，湛恩洞九泉。\n印悬金斗大，冠珥玉蝉连。\n坠剑今亡矣，鸣珂尚宛然。\n风流春月柳，无復似当年。",
        "dynasty": "宋",
        "collection_info": null
    },
    {
        "title": "少保张公挽词三首  其三",
        "author": "孙觌",
        "content": "并辔天街里，联裾省户中。\n追参两班合，醉笑一尊同。\n我老犹占鵩，公豪正吐虹。\n忽骑箕尾去，悽断白头翁。",
        "dynasty": "宋",
        "collection_info": null
    },
    {
        "title": "周抚干挽词二首  其一",
        "author": "孙觌",
        "content": "手植千金产，情高一笑挥。\n怀奇空老去，种德自家肥。\n联舰收羣溺，倾囷振大饥。\n谁云天未定，一鹗已横飞。",
        "dynasty": "宋",
        "collection_info": null
    },
    {
        "title": "周抚干挽词二首  其二",
        "author": "孙觌",
        "content": "谁续先贤传，犹推月旦评。\n命儒通德里，听法梵王城。\n除地黄金布，帷裳绛帐横。\n何人追旧事，扣角话三生。",
        "dynasty": "宋",
        "collection_info": null
    },
    {
        "title": "领省枢相太傅信安王挽词三首  其一",
        "author": "孙觌",
        "content": "台路岩瞻峻，戎藩阃寄雄。\n九章公衮贵，六纛将牙崇。\n翊运三阶正，持危一栋隆。\n帝闲龙化后，冀北已成空。",
        "dynasty": "宋",
        "collection_info": null
    },
    {
        "title": "领省枢相太傅信安王挽词三首  其二",
        "author": "孙觌",
        "content": "大号疏廷涣，中权秉帝枢。\n槐庭联上宰，芸省冠诸儒。\n国瑞麟一角，家肥鳯九雏。\n便乘箕尾去，彷佛在星图。",
        "dynasty": "宋",
        "collection_info": null
    },
    {
        "title": "领省枢相太傅信安王挽词三首  其三",
        "author": "孙觌",
        "content": "秉烛联飞盖，分茵託后车。\n兵厨千日酒，记室五云书。\n尚想仪形在，那闻语笑余。\n龙钟随葬绋，老泪满衣裾。",
        "dynasty": "宋",
        "collection_info": null
    },
    {
        "title": "永嘉郡夫人挽词二首  其一",
        "author": "孙觌",
        "content": "脂田开石窌，纶阁演金葩。\n綵服联三组，褕衣珥六珈。\n行携九节杖，坐驾五云车。\n便坐堂堂去，瑶台有故家。",
        "dynasty": "宋",
        "collection_info": null
    },
    {
        "title": "永嘉郡夫人挽词二首  其二",
        "author": "孙觌",
        "content": "蔽芾斗城春，平反迹未陈。\n神驰一丹旐，泪湿两朱轮。\n故物悲萱草，哀吟念棘薪。\n室传青简上，千载望光尘。",
        "dynasty": "宋",
        "collection_info": null
    },
    {
        "title": "运使直阁郎中张公同年挽词三首  其一",
        "author": "孙觌",
        "content": "忽作霜松折，犹残旧桂丛。\n仙山芸阁冷，郎署粉闱空。\n节荡函金虎，车轓掩画熊。\n凄凉追往事，忍看一旌红。",
        "dynasty": "宋",
        "collection_info": null
    },
    {
        "title": "运使直阁郎中张公同年挽词三首  其二",
        "author": "孙觌",
        "content": "门表尚巍昂，尊名擅一坊。\n珂鸣非故里，星聚有新堂。\n月暗乌啼夜，风高雁折行。\n吾生如寄耳，端是橘中藏。",
        "dynasty": "宋",
        "collection_info": null
    },
    {
        "title": "运使直阁郎中张公同年挽词三首  其三",
        "author": "孙觌",
        "content": "学省周旋地，三朝四纪中。\n同听对床雨，共咏舞雩风。\n少日借千佛，残年独两翁。\n那知有存没，老泪落新宫。",
        "dynasty": "宋",
        "collection_info": null
    },
    {
        "title": "鲁国太夫人文氏挽词三首  其一",
        "author": "孙觌",
        "content": "席宠千龄盛，疏荣一品尊。\n魏公丞相妇，潞国太师孙。\n连骑珂鸣里，交柯戟拥门。\n平生种玉手，尽室满瑶琨。",
        "dynasty": "宋",
        "collection_info": null
    },
    {
        "title": "鲁国太夫人文氏挽词三首  其二",
        "author": "孙觌",
        "content": "移孝繄慈母，遗忠有世臣。\n挺身安国步，抗节犯戎尘。\n锡壤开东鲁，持枢拱北辰。\n宁须待彤笔，诏墨在丝纶。",
        "dynasty": "宋",
        "collection_info": null
    },
    {
        "title": "鲁国太夫人文氏挽词三首  其三",
        "author": "孙觌",
        "content": "鼎餗羞嘉飨，溪毛荐德馨。\n来符虺蛇梦，去嗫鳯凰翎。\n盛事垂千载，华年阅九龄。\n凄凉便尘迹，柏垄自青青。",
        "dynasty": "宋",
        "collection_info": null
    },
    {
        "title": "过洞庭",
        "author": "孙觌",
        "content": "千尺银山屹嵩华，浪涌云屯天一罅。\n榜舟夜傍鼋鼍窟，杖藜晓入鸡豚社。\n处处人家橘柚垂，竹篱茅屋青黄亚。\n台殿青红坠半山，两腋清风策高驾。\n牛羊出没怪石走，蛟蛇起伏苍藤挂。\n饥鼠窥灯佛帐寒，华鲸吼粥僧趺下。\n世味饱谙真嚼蜡，老境得闲如啖蔗。\n山灵知我欲归耕，一夜筑垣应绕舍。",
        "dynasty": "宋",
        "collection_info": null
    },
    {
        "title": "中兴颂",
        "author": "孙觌",
        "content": "水部天宝中兴碑，浯溪摩崖天与齐。\n龙亡虎逝今已矣，太宗社稷犹巍巍。\n泗滨九鼎不復出，陈仓石鼓今已非。\n岿然独立湘水上，往往或有神司之。\n我亦繫舟石壁下，老眼惊顾眩欲迷。\n星图错落树挂斗，云物黯淡天投霓。\n遗忠寂寂閟千载，山颓木坏知河□。\n踟蹰对立三太息，风雨夜啸猩鼯悲。",
        "dynasty": "宋",
        "collection_info": null
    },
    {
        "title": "枢密胡公进诸子于学年方冠强记博览颖悟过人某每过公清夫廉夫立侍公侧赋巨题押强韵率有奇语嘆爱之余作诗传坐客云",
        "author": "孙觌",
        "content": "于菟生而斑，骐子堕地走。\n眈眈百兽长，矫矫六龙友。\n家庭传吉梦，释氏曾抱送。\n英英玉雪如，连璧见二仲。\n读书夜不眠，历历数十年。\n吟成一寸烛，笑拍郊贺肩。\n聚讼破三语，下笔先风雨。\n妙句出锦囊，陈言陋盐絮。\n辟易四坐惊，难弟有兄。\n传观莫放手，掷地有金声。",
        "dynasty": "宋",
        "collection_info": null
    },
    {
        "title": "和叔毅田园五首  其一",
        "author": "孙觌",
        "content": "投组弃不御，负耒行且耰。\n颓景谢东嵎，新畬遍西畴。\n烟墟牛羊夕，水岛橘柚秋。\n呼儿具鸡黍，一醉漫烂酬。",
        "dynasty": "宋",
        "collection_info": null
    },
    {
        "title": "和叔毅田园五首  其二",
        "author": "孙觌",
        "content": "休文固多病，长卿亦倦游。\n敢厌蓬荜陋，渐喜桑榆收。\n散策尘外往，脱屐区中留。\n坐看黄叶落，一洗风雨秋。",
        "dynasty": "宋",
        "collection_info": null
    },
    {
        "title": "和叔毅田园五首  其三",
        "author": "孙觌",
        "content": "风旗喜初泊，野马不受鞿。\n万里涨江急，一棹秋风归。\n意行心自放，隅坐谈更剧。",
        "dynasty": "宋",
        "collection_info": null
    },
    {
        "title": "和叔毅田园五首  其四",
        "author": "孙觌",
        "content": "晨耕馌箪壶，夜绩课絺绤。\n感时百忧集，遇酒一笑适。\n五湖波浪阔，勿厌田庐窄。\n土膏燥不粘，山骨寒更瘠。",
        "dynasty": "宋",
        "collection_info": null
    },
    {
        "title": "和叔毅田园五首  其五",
        "author": "孙觌",
        "content": "伤心离离黍，触目青青穸。\n空畦理荒秽，流润滋霖霡。\n努力会有年，喜见乞浆客。",
        "dynasty": "宋",
        "collection_info": null
    },
    {
        "title": "得子次叔毅韵",
        "author": "孙觌",
        "content": "病木空中穴万蚁，龙卧泥蟠鞭不起。\n老气干霄四十围，雷折苍皮半生耳。\n人言种木十年期，桐已生孙竹有儿。\n添丁哇笑已堪喜，老干轮囷只自奇。\n刀头舐空虚何草草，平地变作褒斜道。\n我独爱之遗以安，家住鹿门山安逸。\n阿奴碌碌在眼中，逢时不愿黑头公。\n三尺茅茨十具牛，不如长作多田翁。",
        "dynasty": "宋",
        "collection_info": null
    },
    {
        "title": "阅古阁",
        "author": "孙觌",
        "content": "劝君慎莫学为儒，令君甑釜生虫鱼。\n啼饥号寒祇四壁，拄腹撑肠谩五车。\n邓侯种德如种木，千金买书书满屋。\n缥缈玉京十二楼，纵横牙籤三万轴。\n鄱阳太守笔如椽，雄文大字青瑶镌。\n千载风流追岘首，名字永与羊公传。",
        "dynasty": "宋",
        "collection_info": null
    },
    {
        "title": "何利见新居四咏 种德堂",
        "author": "孙觌",
        "content": "种德固自期百年，阴功可以宥十世。\n地灵崛鬰荫万家，门大峥嵘纳千驷。\n老椿已老卧山根，戢戢阶庭满兰蕙。\n王郎故有青毡存，郑公又改缁衣敝。",
        "dynasty": "宋",
        "collection_info": null
    },
    {
        "title": "何利见新居四咏 停云阁",
        "author": "孙觌",
        "content": "桃李卧开樱半吐，嗟我怀人道伊阻。\n偶来见此衣上云，忽去已作山下雨。\n青青可藉草忘忧，昵昵如闻花解语。\n举鞭试问并州儿，酩酊醉翁在何许。",
        "dynasty": "宋",
        "collection_info": null
    },
    {
        "title": "何利见新居四咏 偃寂轩",
        "author": "孙觌",
        "content": "玉辂亲巡万里沙，金鞭断折五侯家。\n胡尘阗空箭满眼，天地黤惨推龙蛇。\n何郎筑室山间曲，桃花流水空藏遮。\n一榻清风驾两腋，尚嫌蚁鬬静中譁。",
        "dynasty": "宋",
        "collection_info": null
    },
    {
        "title": "何利见新居四咏 燕起轩",
        "author": "孙觌",
        "content": "竹坞松窗静者居，醉乡一梦追华胥。\n乱山攒青霭崷崒，老树偃翠横扶疏。\n主人投辖防客走，醉倒自有蛾眉扶。\n烁烁笼灯红一朵，孤芳独自占春余。",
        "dynasty": "宋",
        "collection_info": null
    },
    {
        "title": "祥符寺大梅一树临水初开",
        "author": "孙觌",
        "content": "石梁茆屋雨苍苔，春风一笑冰容开。\n微澜浸月卧疏影，一枝的皪横江海。\n含情不语立雪久，飞步欲去凌波回。\n纷纷红紫莫浪出，我欲楚些招归来。",
        "dynasty": "宋",
        "collection_info": null
    },
    {
        "title": "宿天宁寺",
        "author": "孙觌",
        "content": "屋漏我无愧，室暗那可欺。\n老僧对清夜，淛风动伽梨。\n谆谆面墙壁，皎皎分渑淄。\n燎蚊隔烟语，闻鸡起蓐炊。\n我来何所见，兴尽意辄随。\n相逢不相识，聊问姓名谁。",
        "dynasty": "宋",
        "collection_info": null
    },
    {
        "title": "次苦竹渡",
        "author": "孙觌",
        "content": "浮云涨天黑，锻此百炼兵。\n匣卧韬白月，手挥沸奔星。\n风尘剑三尺，削尽多垒平。\n往往失其柄，倒戈来抗衡。\n养虎恐遗患，媚蟆终自盲。\n君子善藏之，绿林正横行。",
        "dynasty": "宋",
        "collection_info": null
    },
    {
        "title": "简泽民",
        "author": "孙觌",
        "content": "穷途栖栖傍阡陌，俗态纷纷斗筲窄。\n杀牛毁车欲何向，握食解骖谁召客。\n吾髯一诺黄金百，醉溺应怜厕中客。\n萧萧穷巷席为门，不信陈平死糠覈。",
        "dynasty": "宋",
        "collection_info": null
    },
    {
        "title": "诵次魏诗",
        "author": "孙觌",
        "content": "歌终白玉烂，梦觉黄粮熟。\n斯人已寂寥，皎皎在空谷。\n谁令黔首愚，竟坐城旦读。\n光芒丰城剑，恸哭荆山玉。\n邹郎乃其徒，阅世何烛局。\n高风渺不嗣，句法此遗躅。\n火攻真下策，弔古悼秦俗。\n骊山一炬燔，鸡林万金赎。",
        "dynasty": "宋",
        "collection_info": null
    },
    {
        "title": "示长文",
        "author": "孙觌",
        "content": "于公种阴德，门大端可期。\n无钱囊更空，有子家自肥。\n戢戢树九畹，濯濯秀一枝。\n坐客瞩青眼，余子让白眉。\n盐絮出妙语，春草先梦思。\n诗文未可量，家学岂其师。\n五车傥足用，万里到不疑。\n非无昂父贤，且伴济叔痴。\n芝兰莫当户，桃李自成蹊。\n它年一樽酒，名与少陵齐。",
        "dynasty": "宋",
        "collection_info": null
    },
    {
        "title": "郭守冰花诗",
        "author": "孙觌",
        "content": "云藏红树三生缘，地涌青莲诸佛现。\n又见冰华此夜开，一盖亭亭倚天半。\n月中桂树影婆娑，海底珊瑚光璀璨。\n褰帘已化白银阙，照室尽成青玉案。\n悬知不受众目怜，端为使君娱一盼。\n何用孤松腹上生，行向三槐庭下见。",
        "dynasty": "宋",
        "collection_info": null
    },
    {
        "title": "武进王丞二首 欣荣亭",
        "author": "孙觌",
        "content": "客有倦游者，置居在西畴。\n平生会心处，高引寄一丘。\n吟窗山入坐，钓濑雪满舟。\n更秉西园烛，宽我千岁忧。\n仍倾中山酒，浇此万斛愁。\n出门何所诣，真欲老菟裘。",
        "dynasty": "宋",
        "collection_info": null
    },
    {
        "title": "武进王丞二首 告春亭",
        "author": "孙觌",
        "content": "东皋有佳致，中夜雨一犁。\n喜笑作春声，麦块青欲齐。\n浅濑发清响，陈根出新荑。\n红情颜未破，□颦眉上低。\n练巾已堪岸，藜杖始一携。\n殷勤遗好音，胡芦来劝提。",
        "dynasty": "宋",
        "collection_info": null
    },
    {
        "title": "全州道中",
        "author": "孙觌",
        "content": "桑柘十里交，乌犍随两童。\n川平牛背稳，一笛横秋风。\n漠漠水云裏，蒙蒙烟雨中。\n人牛相尔汝，行过乱山东。",
        "dynasty": "宋",
        "collection_info": null
    },
    {
        "title": "丰绩堂",
        "author": "孙觌",
        "content": "惊沙扑面犬羊腥，坐啸胡床却五兵。\n未忍焚庐攻腐鼠，要须劈水脍长鲸。\n收身且护千金璧，琢句尤夸五字城。\n筑室挂冠真漫耳，麒麟图画有高营。",
        "dynasty": "宋",
        "collection_info": null
    },
    {
        "title": "寒食",
        "author": "孙觌",
        "content": "月落乌啼古木昏，宿云未敛日光暾。\n闭门喧豗百贾闹，尘埃一觉车云奔。\n据鞍已觉朝市远，细路渐入桑麻村。\n累累青冢繄蓬颗，风扫露沐松为门。\n魂飞骨冷唤不觉，隻鸡斗酒聊相温。\n种种闲情便愁绝，行歌野哭不堪闻。",
        "dynasty": "宋",
        "collection_info": null
    },
    {
        "title": "舟次宁陵",
        "author": "孙觌",
        "content": "万舸连樯夜鸣柝，舟师鼻鼾风雷恶。\n何人勃窣夜深行，微步凌波上船阁。\n骎骎舐纸欲窥窗，稍稍开扃见门钥。\n櫜空甑倒无一锥，暗裏不堪供摸索。\n吠形时听犬吽呀，戒晓已闻鸡呃喔。\n人穷智□亦可怜，与汝徒行吾更怍。",
        "dynasty": "宋",
        "collection_info": null
    },
    {
        "title": "泊陈留",
        "author": "孙觌",
        "content": "野水半篙碧，酿成归意浓。\n繁霜挟夜气，微露点秋容。\n嚼蜡有何好，尝胆聊自攻。\n翛然发深省，不待五更钟。",
        "dynasty": "宋",
        "collection_info": null
    },
    {
        "title": "奉祠朝日饮卯酒就寝既觉庭中萧然已无行迹马上赋诗",
        "author": "孙觌",
        "content": "萧晨按节齐房弭，冠盖环趍垤争蚁。\n屐声籍籍海上潮，人语喧喧日中市。\n明朝途人践刍狗，云散风休真梦尔。\n不须强记刻舟痕，满地苍苔余屐齿。",
        "dynasty": "宋",
        "collection_info": null
    },
    {
        "title": "读范周士诗卷二首  其一",
        "author": "孙觌",
        "content": "客舍空山裏，丛祠古道旁。\n飘飘云外思，兀兀酒中藏。\n巧丽诗无敌，惊窥首一昂。\n缄封休浪出，珍重锦为囊。",
        "dynasty": "宋",
        "collection_info": null
    },
    {
        "title": "读范周士诗卷二首  其二",
        "author": "孙觌",
        "content": "汗血苍龙种，名翚紫凤毛。\n赤霄行未稳，白雪句先高。\n月斧将谁断，风斤可独操。\n雄夸赋云梦，莫学楚臣骚。",
        "dynasty": "宋",
        "collection_info": null
    },
    {
        "title": "送陈令解印赴阙三首  其一",
        "author": "孙觌",
        "content": "户外珑璁响玉珂，弁星遥见切云峨。\n蜗泉渺渺依龙具，鳬影翩翩下雀罗。\n溜雨霜皮青嶂合，抟风云翮紫霄摩。\n八门了了登天路，一夜惊雷起壁梭。",
        "dynasty": "宋",
        "collection_info": null
    },
    {
        "title": "送陈令解印赴阙三首  其二",
        "author": "孙觌",
        "content": "帐殿筹兵拥俊髦，风尘三尺剑吹毛。\n鸾旗低绕金舆动，雉扇旁连玉简高。\n折柳便堪当马棰，割鸡何足试牛刀。\n看君一扫欃枪尽，归握元戎虎豹韬。",
        "dynasty": "宋",
        "collection_info": null
    },
    {
        "title": "送陈令解印赴阙三首  其三",
        "author": "孙觌",
        "content": "乱山环合水边村，楚些谁招九死魂。\n鸟语迁枝黄叶□，蜗涎粘壁古苔昏。\n禾囷屡出将军指，菜把空怀地主恩。\n落日秋风满山色，尽驱离恨入清罇。",
        "dynasty": "宋",
        "collection_info": null
    },
    {
        "title": "胥泽民竹亭",
        "author": "孙觌",
        "content": "兵气缠三辅，胡尘暗百蛮。\n楚狂歌凤去，蜀相卧龙跧。\n露藓霾松磴，春罗挂屋山。\n呼童开翠竹，筑室待苍弯。\n碧泻褰罗带，青遥耸髻鬟。\n森罗随地闢，披写露天悭。\n川泳知鱼乐，林栖看鸟还。\n醉吟呼酒伴，逸想寄人寰。\n北海抟风背，南山浴露班。\n弓旌到林下，鞍马出门闲。",
        "dynasty": "宋",
        "collection_info": null
    },
    {
        "title": "与李彦能范安同赴泽民之集饭后野步",
        "author": "孙觌",
        "content": "提壶声裏有嘉招，步屐寻芳过小桥。\n万壑春风笑笙籁，一溪晴日碎琼瑶。\n虺隤未忍加鞭去，磊块惟愁着酒浇。\n云月娟娟弄人影，醉归扶路莫辞遥。",
        "dynasty": "宋",
        "collection_info": null
    },
    {
        "title": "次韵周士春晴二首",
        "author": "孙觌",
        "content": "门鹄犹残雪，林莺已唤春。\n相逢青眼见，不恨白头新。\n猎猎翻归袖，僛僛落醉巾。\n小红齐破蕾，一笑为何人。\n绿涨三家渡，红酣万户春。\n交情久客见，物态一时新。\n缥缈凌波袜，淋漓漉酒巾。\n对花身已在，应解笑陈人。",
        "dynasty": "宋",
        "collection_info": null
    },
    {
        "title": "次韵王子钦妙觉新居",
        "author": "孙觌",
        "content": "苔花带雨上秋床，欹枕无人午梦长。\n愁极俱凭诗可遣，忧深唯有酒能忘。\n窥人谷鸟怱怱语，扑马岩花细细香。\n袖手莫夸穷事业，试将斗酒换西凉。",
        "dynasty": "宋",
        "collection_info": null
    },
    {
        "title": "题范周士潇湘图",
        "author": "孙觌",
        "content": "平生千里目，遥寓紫翠间。\n见此纸上语，照我胸中山。\n泛泛水俱远，悠悠云共闲。\n渔翁收晚钓，一棹醉中还。",
        "dynasty": "宋",
        "collection_info": null
    },
    {
        "title": "齐云楼",
        "author": "孙觌",
        "content": "他日羣偷窥扑满，旱时遣患识金仙。\n颓基尚带三江水，故苑今随一炬烟。\n驹隙未过人换世，棠阴不剪树参天。\n从今免被元龙笑，茅屋三间蔽采椽。",
        "dynasty": "宋",
        "collection_info": null
    },
    {
        "title": "虎丘",
        "author": "孙觌",
        "content": "梦裏清游一瞬间，苔留屐齿尚班班。\n千章古木秃如赭，百尺老蛟寒跧。\n径欲乘桴蹈东海，那能拄笏望西山。\n人间俯仰成今古，青冢累累鹤未还。",
        "dynasty": "宋",
        "collection_info": null
    },
    {
        "title": "灵岩",
        "author": "孙觌",
        "content": "青莲花出古娃宫，华殷亭亭月满容。\n风籁一声传夜壑，云幢千丈荫苍松。\n曲池漫漫悲禾黍，古隧冥冥出鼎钟。\n落纸烟云供醉笔，吾宗文采擅雕龙。",
        "dynasty": "宋",
        "collection_info": null
    },
    {
        "title": "次韵蒋次庄二首  其一",
        "author": "孙觌",
        "content": "敝裘羸马老风尘，两鬓星星乱白纶。\n乘兴来寻剡溪雪，倦游归钓锦江春。\n眼中了了三生梦，俗眼欣欣一笑亲。\n急雨催诗头上黑，凭谁唤起谪仙人。",
        "dynasty": "宋",
        "collection_info": null
    },
    {
        "title": "次韵蒋次庄二首  其二",
        "author": "孙觌",
        "content": "政拙心劳愧此身，一麾便合挂朝绅。\n青山有意迎仙客，白日相逢是故人。\n见说卑宫恢禹迹，时来击壤颂尧仁。\n玉川寸铁真无用，地上空愁虮蝨臣。",
        "dynasty": "宋",
        "collection_info": null
    },
    {
        "title": "思上人休庵二首  其一",
        "author": "孙觌",
        "content": "置屋苍崖上，骑鲸碧海中。\n筑闲樵径雨，门掩钓船风。\n蚁穴封千户，蜗庐鬬两雄。\n区区真可笑，天地一尘中。",
        "dynasty": "宋",
        "collection_info": null
    },
    {
        "title": "思上人休庵二首  其二",
        "author": "孙觌",
        "content": "阅世身如梦，捐书语更真。\n人牛俱不见，棒喝总休亲。\n败壁虫书藓，空床鼠印尘。\n滔滔天下士，应不羡知津。",
        "dynasty": "宋",
        "collection_info": null
    },
    {
        "title": "次魏惠书二小诗代简  其一",
        "author": "孙觌",
        "content": "剑卧衝星斗，珠玑照海涯。\n籋云梢骥足，擘水拔鲸牙。\n议论轻余子，文章自一家。\n堂堂楚云梦，给札赋雄夸。",
        "dynasty": "宋",
        "collection_info": null
    },
    {
        "title": "次魏惠书二小诗代简  其二",
        "author": "孙觌",
        "content": "飘飘迁客去，恋恋故人心。\n墨妙传双鲤，情高敌万金。\n天旋黄道直，野迥白沙沉。\n不负青云意，繄君嗣好音。",
        "dynasty": "宋",
        "collection_info": null
    },
    {
        "title": "和刘守林宗喜晴二首  其一",
        "author": "孙觌",
        "content": "禾头生耳釜生鱼，去马来牛迥不殊。\n飓势驱云千嶂合，雷公载雨百车轮。\n长堤一决无完块，高树纷披有积苏。\n赖有娲皇补天手，一时争诵鲁真儒。",
        "dynasty": "宋",
        "collection_info": null
    },
    {
        "title": "和刘守林宗喜晴二首  其二",
        "author": "孙觌",
        "content": "涤地愁霏欲变鱼，毗耶问疾有文殊。\n拟将十万回天去，且罄丹衷伏地输。\n忽听风声传画角，徐看日影上流苏。\n曲穷不用号眢井，呫嗫瘦词笑小儒。",
        "dynasty": "宋",
        "collection_info": null
    },
    {
        "title": "强氏园亭二首  其一",
        "author": "孙觌",
        "content": "绿涨柳塘漫，红翻花径深。\n意行留胜践，孤闷破芳斟。\n倦马縻空枥，惊乌泊晚林。\n潭潭万人海，理策又归寻。",
        "dynasty": "宋",
        "collection_info": null
    },
    {
        "title": "强氏园亭二首  其二",
        "author": "孙觌",
        "content": "柳外枫桥转，桑间竹径分。\n意行穿竹过，小雨隔溪闻。\n日萼团红糁，风漪织翠纹。\n不知谁主客，相值两孤云。",
        "dynasty": "宋",
        "collection_info": null
    },
    {
        "title": "立秋日次韵葛正卿",
        "author": "孙觌",
        "content": "侵晓微云渡，秋声带雨来。\n池凉噤蛙鼓，帘静閟蚊雷。\n风伯褰帷入，炎官叱驭回。\n不须移枕簟，挥尘谢徘徊。",
        "dynasty": "宋",
        "collection_info": null
    },
    {
        "title": "次韵叔毅兄佳什",
        "author": "孙觌",
        "content": "云梦平吞八九宽，紫髯红颊秀春峦。\n天边鸿雁心应折，竿上鲸鲵肉未寒。\n倦听山城鸣鼓角，喜瞻衡宇挂衣冠。\n培风好上天南去，莫遣荆榛簉孔鸾。",
        "dynasty": "宋",
        "collection_info": null
    },
    {
        "title": "感春四首  其一",
        "author": "孙觌",
        "content": "槿篱茆屋两三家，急雨捎溪燕子斜。\n万壑笙镛号地籁，一天缯絮堕杨花。\n风尘澒洞身先老，樽酒欢呼气尚华。\n虎穴参差半朝市，无嫌卑湿赋长沙。",
        "dynasty": "宋",
        "collection_info": null
    },
    {
        "title": "感春四首  其二",
        "author": "孙觌",
        "content": "万里蒙尘六尺舆，一丸泥蜡十行书。\n豫且往往窥鱼服，属国栖栖掘鼠余。\n村径红稠花艷艷，沙平翠点树疏疏。\n落霞孤鹜西南望，千顷洪波浸日车。",
        "dynasty": "宋",
        "collection_info": null
    },
    {
        "title": "感春四首  其三",
        "author": "孙觌",
        "content": "村巷深深绿映人，粥饧槐火一时新。\n山河万里缠妖气，宫殿千门锁暗尘。\n几点微酸梅着子，半篙清涨水生鳞。\n岩花涧草元无主，雨洗风吹又一春。",
        "dynasty": "宋",
        "collection_info": null
    },
    {
        "title": "感春四首  其四",
        "author": "孙觌",
        "content": "春物菲菲自解欢，雨鸣孤枕夜漫漫。\n忘形不到公荣饮，绝意休弹贡禹冠。\n离乱家书万金直，艰难斗酒百忧宽。\n囊空甑倒谁能救，泪湿花枝不忍看。",
        "dynasty": "宋",
        "collection_info": null
    },
    {
        "title": "再用前韵四首  其一",
        "author": "孙觌",
        "content": "猎猎青旗傍酒家，映门杨柳受风斜。\n行穿细路迷芳草，坐对空樽数落花。\n藜杖醉扶悲确荦，角巾欹倒露苍华。\n故山渺莽愁眉外，翠竹青蒲绕白沙。",
        "dynasty": "宋",
        "collection_info": null
    },
    {
        "title": "再用前韵四首  其二",
        "author": "孙觌",
        "content": "万事破除惟有酒，半生劳苦坐看书。\n青鞋云水扁舟去，朱毂风尘一梦余。\n战格连云胡骑满，断弦挂壁旧交疏。\n春泥活活朝天路，犹有和公擅一车。",
        "dynasty": "宋",
        "collection_info": null
    },
    {
        "title": "再用前韵四首  其三",
        "author": "孙觌",
        "content": "亹亹交情青眼见，纷纷穷路白头新。\n地偏壤断门无辙，衣敝囊空甑有尘。\n但见荒村连虎穴，那知曳水暴龙鳞。\n谁人手挽天河去，一洗郊原浩荡春。",
        "dynasty": "宋",
        "collection_info": null
    },
    {
        "title": "再用前韵四首  其四",
        "author": "孙觌",
        "content": "胡尘惨惨缠林莽，海气纷纷接淼漫。\n天上空传修月斧，人中那见切云冠。\n干戈未解千忧结，杯酒相逢一笑宽。\n老眼逢春只思睡，花枝浑似雾中看。",
        "dynasty": "宋",
        "collection_info": null
    },
    {
        "title": "新居城二首  其一",
        "author": "孙觌",
        "content": "戢戢盘蜗满舍东，笑看蛮触两争雄。\n便携龙具归田去，更祝豚蹄望岁功。\n未怪席门多长者，肯教壑谷问吾公。\n超然独到羲皇上，卧占南窗一枕风。",
        "dynasty": "宋",
        "collection_info": null
    },
    {
        "title": "新居城二首  其二",
        "author": "孙觌",
        "content": "肝胆寥寥楚越分，鼻端不落郢人斤。\n倚门骯脏无如我，从客雍容孰似君。\n一榻方尊徐孺子，千篇不数鲍参军。\n从今更欲论奇字，载酒重来问子云。",
        "dynasty": "宋",
        "collection_info": null
    },
    {
        "title": "再赠彦明用前韵",
        "author": "孙觌",
        "content": "老干轮囷不计春，强名居士愧诗人。\n共尊有若都非是，误认颜标自有真。\n忽睹二豪联白璧，坐令百鬼怖黄巾。\n它年若许陪莲社，不惜千金剩买邻。",
        "dynasty": "宋",
        "collection_info": null
    },
    {
        "title": "送卓侍者二首  其一",
        "author": "孙觌",
        "content": "多病身如寄，长贫气自华。\n只将穷事业，便当老生涯。\n泥饮醉生缬，挑灯喜见花。\n殷勤香火社，问病到毗耶。",
        "dynasty": "宋",
        "collection_info": null
    },
    {
        "title": "送卓侍者二首  其二",
        "author": "孙觌",
        "content": "禅客青鞋软，诗翁白帽斜。\n惊飞蝶栩栩，喜见鹊查查。\n推户风敲竹，登床雨散花。\n怱怱一笑许，隻履上青霞。",
        "dynasty": "宋",
        "collection_info": null
    },
    {
        "title": "题吴生最乐轩",
        "author": "孙觌",
        "content": "曲径通林樾，幽栖见草堂。\n松云春细细，山雨夜浪浪。\n逐臭如闻鲍，吹虀若探汤。\n平生为善乐，应不羡濠梁。",
        "dynasty": "宋",
        "collection_info": null
    },
    {
        "title": "和叔毅见寄二首  其一",
        "author": "孙觌",
        "content": "风尘蹭蹬悲游子，鸡黍招邀愧老农。\n盗取青毡无旧物，书凭黄耳有先容。\n乞怜不辨齐门扫，投老宁堪楚市舂。\n回首故山劳梦想，楼高百尺卧元龙。",
        "dynasty": "宋",
        "collection_info": null
    },
    {
        "title": "和叔毅见寄二首  其二",
        "author": "孙觌",
        "content": "莫遣声名夸俗子，且将筋力伴耕农。\n五湖鱼鸟非先素，一坞山林肯见容。\n翠出短樊供小摘，香浮大甑饱新舂。\n邻翁莫怪频来集，门户如今有八龙。",
        "dynasty": "宋",
        "collection_info": null
    },
    {
        "title": "又和别韵",
        "author": "孙觌",
        "content": "岁阴衮衮惊心折，世事纷纷触眼新。\n烁烁风灯深院雨，离离花草故城春。\n一区栽自无宁处，五斗谁能更为贫。\n矢醉自醒还自笑，依稀却是梦中真。",
        "dynasty": "宋",
        "collection_info": null
    },
    {
        "title": "送天宁维老",
        "author": "孙觌",
        "content": "犀颅月面表千夫，吏用公才举世无。\n鬬丽争雄何足道，君看澄观岂僧徒。",
        "dynasty": "宋",
        "collection_info": null
    },
    {
        "title": "邹志新致书酒荔枝山栗海错之馈四绝  其一",
        "author": "孙觌",
        "content": "门前剥啄响鸣驺，十里惊尘满地地流。\n恋恋绨袍故人意，一书何啻万金投。",
        "dynasty": "宋",
        "collection_info": null
    },
    {
        "title": "邹志新致书酒荔枝山栗海错之馈四绝  其二",
        "author": "孙觌",
        "content": "窥檐双鹊语匆匆，一夜灯花缀玉虫。\n便有曲生来过我，尽推愁入酒杯中。",
        "dynasty": "宋",
        "collection_info": null
    },
    {
        "title": "邹志新致书酒荔枝山栗海错之馈四绝  其三",
        "author": "孙觌",
        "content": "白鸦谷口叶盘秋，荔子今无驿使求。\n零落共谁一笑粲，殷勤为报赤心投。",
        "dynasty": "宋",
        "collection_info": null
    },
    {
        "title": "邹志新致书酒荔枝山栗海错之馈四绝  其四",
        "author": "孙觌",
        "content": "蛮珍不说紫驼峰，怪雨腥风起坐中。\n莫遣蔡谟勤学死，须君尔雅注鱼虫。",
        "dynasty": "宋",
        "collection_info": null
    },
    {
        "title": "斗酒同小诗送杨君圣四绝  其一",
        "author": "孙觌",
        "content": "糟床滟滟玉虹流，洗尽胸中万斛愁。\n待看百篇供太白，不将一斗换凉州。",
        "dynasty": "宋",
        "collection_info": null
    },
    {
        "title": "斗酒同小诗送杨君圣四绝  其二",
        "author": "孙觌",
        "content": "天禄先生第一流，着书曾赋畔牢愁。\n何人载酒论奇字，彷佛虞箴是九州。",
        "dynasty": "宋",
        "collection_info": null
    },
    {
        "title": "斗酒同小诗送杨君圣四绝  其三",
        "author": "孙觌",
        "content": "习池尊俎擅风流，一洗干戈四海愁。\n倒着接篱扶上马，举鞭一笑问幷州。",
        "dynasty": "宋",
        "collection_info": null
    },
    {
        "title": "斗酒同小诗送杨君圣四绝  其四",
        "author": "孙觌",
        "content": "一水横分醉眼流，两峰遥蹙黛眉愁。\n醉眠千日中山酒，不羡三刀梦益州。",
        "dynasty": "宋",
        "collection_info": null
    },
    {
        "title": "简彦廓求梅花二绝  其一",
        "author": "孙觌",
        "content": "畏寒春半尚跧藏，闻说江梅已弄芳。\n全树不妨分一朵，夜窗时作定中香。",
        "dynasty": "宋",
        "collection_info": null
    },
    {
        "title": "简彦廓求梅花二绝  其二",
        "author": "孙觌",
        "content": "折来犹自带春寒，入手谁穷造化端。\n钿玉半含金蘸雪，嗅香须更细看看。",
        "dynasty": "宋",
        "collection_info": null
    },
    {
        "title": "和公权梅花用前韵",
        "author": "孙觌",
        "content": "雪香琼瘦逼人寒，闲澹精神画亦难。\n照水可怜清更甚，不堪浑作镜中看。",
        "dynasty": "宋",
        "collection_info": null
    },
    {
        "title": "谢公惠梅花",
        "author": "孙觌",
        "content": "今年春晚懒寻芳，独掩寒斋政坐忘。\n多谢风流濠上掾，凌晨分我一枝春。",
        "dynasty": "宋",
        "collection_info": null
    },
    {
        "title": "和落花流水四绝句依长文侄韵  其一",
        "author": "孙觌",
        "content": "雨花着地燕脂湿，风柳飘空帽絮披。\n粉黛纷纷半黄土，蟹螯从此不须持。",
        "dynasty": "宋",
        "collection_info": null
    },
    {
        "title": "和落花流水四绝句依长文侄韵  其二",
        "author": "孙觌",
        "content": "菌短椿长未易齐，雨花风叶任纷披。\n甑盆已破谁能改，趺坐观空且对持。",
        "dynasty": "宋",
        "collection_info": null
    },
    {
        "title": "和落花流水四绝句依长文侄韵  其三",
        "author": "孙觌",
        "content": "老怯风波一棹回，故园芜没半苍苔。\n水深莫遣蛟龙得，火急招归海贾来。",
        "dynasty": "宋",
        "collection_info": null
    },
    {
        "title": "和落花流水四绝句依长文侄韵  其四",
        "author": "孙觌",
        "content": "浅浅微波照残影，溅溅流润细萦苔。\n浮花浪蕊相随去，莺语丁宁挽不来。",
        "dynasty": "宋",
        "collection_info": null
    },
    {
        "title": "游惠山偶书",
        "author": "孙觌",
        "content": "春到梵王家，千林已着花。\n小桃无限思，竹外一枝斜。",
        "dynasty": "宋",
        "collection_info": null
    },
    {
        "title": "主簿甥孙小舟载白菊一本见遗赋二小诗为谢  其一",
        "author": "孙觌",
        "content": "飞琼乘月下瑶台，老眼惊窥一笑开。\n冰雪定嫌诗酒污，不应更待白衣来。",
        "dynasty": "宋",
        "collection_info": null
    },
    {
        "title": "主簿甥孙小舟载白菊一本见遗赋二小诗为谢  其二",
        "author": "孙觌",
        "content": "水槛吹香风渐渐，月丛泛彩露团团。\n高情不入梨花梦，蝶乱蜂狂可得干。",
        "dynasty": "宋",
        "collection_info": null
    },
    {
        "title": "饯莹上人",
        "author": "孙觌",
        "content": "金地布时黄鹤下，化身现处赤乌来。\n如今隻履西归去，又见天花一叶开。",
        "dynasty": "宋",
        "collection_info": null
    },
    {
        "title": "张子为园林八咏 别芳",
        "author": "孙觌",
        "content": "缥带湘枝半欹墙，行人立马幷垂杨。\n珠帘半捲扬州路，争看金钗十二行。",
        "dynasty": "宋",
        "collection_info": null
    },
    {
        "title": "张子为园林八咏 友花",
        "author": "孙觌",
        "content": "午枕惊回一梦余，间关枝上听催酤。\n已招十客花为友，更觅千头橘作奴。",
        "dynasty": "宋",
        "collection_info": null
    },
    {
        "title": "张子为园林八咏 照艷",
        "author": "孙觌",
        "content": "抟云琢雪鬬轻盈，一片霞光夜自明。\n会有国香来入梦，莫教高烛照长檠。",
        "dynasty": "宋",
        "collection_info": null
    },
    {
        "title": "张子为园林八咏 浮香",
        "author": "孙觌",
        "content": "冰姿更立冰溪上，雪艷仍开雪径中。\n白地迷藏不知处，云何鼻观已先通。",
        "dynasty": "宋",
        "collection_info": null
    },
    {
        "title": "张子为园林八咏 水香",
        "author": "孙觌",
        "content": "半篙新涨渌周遭，种出荷花十丈高。\n撷秀堪纫水仙佩，招词更续楚臣骚。",
        "dynasty": "宋",
        "collection_info": null
    },
    {
        "title": "张子为园林八咏 小莲",
        "author": "孙觌",
        "content": "莲渚红酣三丈日，苔矶轻扬一丝风。\n钓船篷底眠秋雨，谁遣南柯入梦中。",
        "dynasty": "宋",
        "collection_info": null
    },
    {
        "title": "张子为园林八咏 蒲桃径",
        "author": "孙觌",
        "content": "手植蓬藤数千寻，笑看潘液上骎骎。\n使君千骑东方去，零落空留一院阴。",
        "dynasty": "宋",
        "collection_info": null
    },
    {
        "title": "张子为园林八咏 曲塘",
        "author": "孙觌",
        "content": "一曲清深五月寒，不知中有老蛟蟠。\n雷挝半夜惊飞去，已见天南九万抟。",
        "dynasty": "宋",
        "collection_info": null
    },
    {
        "title": "巴东使君王梦得挽词",
        "author": "孙觌",
        "content": "谷口声名动帝庭，芝涂一札下西清。\n安车倍道征杖叔，前席通宵问贾生。\n俊辩澜翻惊辟易，长身玉立看峥嵘。\n飘然比夕骑箕去，那见麒麟地上行。",
        "dynasty": "宋",
        "collection_info": null
    },
    {
        "title": "枢密周府君挽词",
        "author": "孙觌",
        "content": "少日声名冠两科，弁星争看切云峨。\n回翔禁路联三组，独步枢庭拥万戈。\n饮马直须临瀚海，洗兵端欲挽天河。\n壮怀落落今休矣，急景骎骎可奈何。\n蚁动忽听床下鬬，驹跳已向隙中过。\n泉原一闭成千古，有客哀吟只浩歌。",
        "dynasty": "宋",
        "collection_info": null
    },
    {
        "title": "信安郡夫人挽词二首  其一",
        "author": "孙觌",
        "content": "蝉联女公子，汤沐郡夫人。\n籍着金闺密，纶褒衮字新。\n千葩朝阆苑，双剑化平津。\n唧唧虫吟夜，梁空落暗尘。",
        "dynasty": "宋",
        "collection_info": null
    },
    {
        "title": "信安郡夫人挽词二首  其二",
        "author": "孙觌",
        "content": "夫拥侍臣櫜，儿乘刺史轺。\n涧苹借采采，风棘盛夭夭。\n尚想莱班戏，空留楚挽招。\n魌头引丹旐，千古閟山椒。",
        "dynasty": "宋",
        "collection_info": null
    },
    {
        "title": "致政沈通直挽词二首  其一",
        "author": "孙觌",
        "content": "门大联三虎，途穷曳九牛。\n一官投绂去，万事盖棺休。\n寂寂兰亭月，寥寥蕙帐秋。\n羊昙他日泪，恸哭过西州。",
        "dynasty": "宋",
        "collection_info": null
    },
    {
        "title": "致政沈通直挽词二首  其二",
        "author": "孙觌",
        "content": "小隐疏三径，浮荣寓一沤。\n岁阴驹隙过，文采豹皮留。\n不踏邯郸道，聊追汗漫游。\n菟裘应好在，千载寄风流。",
        "dynasty": "宋",
        "collection_info": null
    },
    {
        "title": "和州饯交代赵朝议乐语",
        "author": "孙觌",
        "content": "天涯万里一尊同，醉眼愁看月堕空。\n画角孤吹千嶂晓，綵舟横曳半江红。\n啼妆尽带梨花雨，舞袖犹翻柳絮风。\n只有邦人颂遗爱，棠阴绕屋自茏葱。",
        "dynasty": "宋",
        "collection_info": null
    },
    {
        "title": "平江燕张节使乐语",
        "author": "孙觌",
        "content": "秋风猎猎卷法旌，贼垒怱怱唾手平。\n笑倚柁楼天上坐，卧闻鼓角地中声。\n九门合沓追锋去，千里讙呼负弩迎。\n从此三吴传胜事，一时草木尽知名。",
        "dynasty": "宋",
        "collection_info": null
    },
    {
        "title": "题琅邪亭",
        "author": "孙觌",
        "content": "十里云烟山绕郭，一川风雨树参天。\n渐看绿笋穿林出，已见新荷弄水圆。\n逐客讵堪分竹使，疲氓正合用蒲鞭。\n郡僚若得岑公孝，便欲烧香闭閤眠。",
        "dynasty": "宋",
        "collection_info": null
    },
    {
        "title": "王相生辰  其一",
        "author": "孙觌",
        "content": "了了三生梦，松根冷锻炉。\n四山朝鹤驾，五老奉龟图。\n萱殿披敷策，星躔焕六符。\n玉笙歌綵凤，革履堕飞鳬。\n命世千龄合，承天一柱扶。\n堂堂白虎殿，却走汉单于。",
        "dynasty": "宋",
        "collection_info": null
    },
    {
        "title": "王相生辰  其二",
        "author": "孙觌",
        "content": "审象膺商卜，占熊协渭祥。\n金汤蟠万里，杞梓荫千章。\n独斡堪舆大，垂鸿带砺长。\n解絃参虎变，调烛验金穰。\n鼎重开周历，岩瞻拱舜裳。\n太平如有象，仪凤舞跄跄。",
        "dynasty": "宋",
        "collection_info": null
    },
    {
        "title": "致政朝奉挽词  其一",
        "author": "孙觌",
        "content": "出岫孤云自卷舒，平生心事付樵渔。\n便抽手板还丞相，独把鸱夷载后车。\n扫轨更无云外辙，传家尚有枕中书。\n百年大梦行当觉，日月浑将一醉除。",
        "dynasty": "宋",
        "collection_info": null
    },
    {
        "title": "致政朝奉挽词  其二",
        "author": "孙觌",
        "content": "床头蚁鬬两牛鸣，起起谁呼寝梦惊。\n不用沉文招九死，曾因叩角悟三生。\n取毡卧看偷儿入，折券羞同贾竖争。\n天定胜人端可必，坐看骥子籋云行。",
        "dynasty": "宋",
        "collection_info": null
    },
    {
        "title": "虎丘",
        "author": "孙觌",
        "content": "冬温阳久亢，一雪意颇快。\n乘兴泛扁舟，出郭信如迈。\n放棹得虎丘，恍然银色界。\n瑶山夹细径，琼树偃曲盖。\n引步到层楼，极目吴城隘。\n飞鸾翔空中，千峰幂天外。\n暗虚云可凌，寒重酒易解。\n羣儿庆老翁，于此气不惫。",
        "dynasty": "宋",
        "collection_info": null
    },
    {
        "title": "帝城上巳",
        "author": "孙觌",
        "content": "宿雾消神沼，晴曦照碧峰。\n祓除周故事，环宴楚遗风。\n画舸低摇鶂，浮梁冷亘虹。\n五陵驱羣少，三殿锡鹢公。\n浪射簪缨润，花迎剑佩红。\n舞迟歌袂稳，飞急酒觞空。\n淑气琱轩外，祥光禁籞中。\n敢赓元首咏，上记帝尧功。",
        "dynasty": "宋",
        "collection_info": null
    },
    {
        "title": "端午日帖子词 皇帝閤六首 其一",
        "author": "孙觌",
        "content": "熏琴应律南风暖，漏箭添筹昼刻长。\n谁识广寒天上景，铜乌未午送微凉。",
        "dynasty": "宋",
        "collection_info": null
    },
    {
        "title": "端午日帖子词 皇帝閤六首 其二",
        "author": "孙觌",
        "content": "炎日曈曈照殿楹，幅员万里塞氛清。\n汉家自有安边术，不是灵符解辟兵。",
        "dynasty": "宋",
        "collection_info": null
    },
    {
        "title": "端午日帖子词 皇帝閤六首 其三",
        "author": "孙觌",
        "content": "方更仲律清和节，正是南讹化育时。\n无限元元齐歌舞，恤刑新诏下墀。",
        "dynasty": "宋",
        "collection_info": null
    },
    {
        "title": "端午日帖子词 皇帝閤六首 其四",
        "author": "孙觌",
        "content": "露畹撷兰苕，金波丽碧霄。\n早闻雕辇降，还待紫宸朝。",
        "dynasty": "宋",
        "collection_info": null
    },
    {
        "title": "端午日帖子词 皇帝閤六首 其五",
        "author": "孙觌",
        "content": "内苑属嘉辰，初收百药新。\n预知氛疠息，天意在生民。",
        "dynasty": "宋",
        "collection_info": null
    },
    {
        "title": "端午日帖子词 皇帝閤六首 其六",
        "author": "孙觌",
        "content": "浅囿含桃老，雕盘角黍香。\n九重端扆处，星火正离方。",
        "dynasty": "宋",
        "collection_info": null
    },
    {
        "title": "端午日帖子词 皇后閤五首 其一",
        "author": "孙觌",
        "content": "蟠桃映砌晨烟薄，紫桂凌霄昼露晞。\n窈窕汉宫三十六，齐将綵缕祝坤闱。",
        "dynasty": "宋",
        "collection_info": null
    },
    {
        "title": "端午日帖子词 皇后閤五首 其二",
        "author": "孙觌",
        "content": "暑服初颁五柞宫，内墀佳气鬰葱葱。\n须知海宇昇平事，半是关雎辅佐功。",
        "dynasty": "宋",
        "collection_info": null
    },
    {
        "title": "端午日帖子词 皇后閤五首 其三",
        "author": "孙觌",
        "content": "方均宝笈千龄药，又赐金盘五色瓜。\n从此仙源深福远，绵绵不独颂周家。",
        "dynasty": "宋",
        "collection_info": null
    },
    {
        "title": "端午日帖子词 皇后閤五首 其四",
        "author": "孙觌",
        "content": "浴兰同故事，戏草楚遗风。\n不是天家意，勤劳念女红。",
        "dynasty": "宋",
        "collection_info": null
    },
    {
        "title": "端午日帖子词 皇后閤五首 其五",
        "author": "孙觌",
        "content": "洞户花阴浅，天阶日景迟。\n糉成八九子，缕结就千丝。",
        "dynasty": "宋",
        "collection_info": null
    },
    {
        "title": "端午日帖子词 夫人閤五首 其一",
        "author": "孙觌",
        "content": "杳杳画梁巍架杏，沉沉香壁静涂椒。\n宫前夜祝君王寿，日上黄炉炷未消。",
        "dynasty": "宋",
        "collection_info": null
    },
    {
        "title": "端午日帖子词 夫人閤五首 其二",
        "author": "孙觌",
        "content": "交飞寿斝长生殿，竞泛仙舟太液池。\n不似世间多暑气，天风淅淅万年枝。",
        "dynasty": "宋",
        "collection_info": null
    },
    {
        "title": "端午日帖子词 夫人閤五首 其三",
        "author": "孙觌",
        "content": "辟恶何须荆楚艾，蠲炎不待邵平瓜。\n仙飈昨夜来阊阖，玉宇清凉大帝家。",
        "dynasty": "宋",
        "collection_info": null
    },
    {
        "title": "端午日帖子词 夫人閤五首 其四",
        "author": "孙觌",
        "content": "画阁方裁扇，寒塘又凿冰。\n蓬壶山四彻，何处是炎蒸。",
        "dynasty": "宋",
        "collection_info": null
    },
    {
        "title": "端午日帖子词 夫人閤五首 其五",
        "author": "孙觌",
        "content": "仙宇赐符时，仙蓂叶尚稀。\n晓来金屋静，同侍玉皇归。",
        "dynasty": "宋",
        "collection_info": null
    },
    {
        "title": "过沈仲嘉园亭题赠",
        "author": "孙觌",
        "content": "包山美人构亭子，岿然屹立深园裏。\n窗近断岩见怪石，壁临绝磵闻流水。\n亭中一架古人书，知是羣经及诸史。\n桐叶滴露下阴砌，橘花随风飘静几。\n美人素厌世俗语，有语利名须洗耳。\n衡门反关高枕眠，红日三竿犹未起。",
        "dynasty": "宋",
        "collection_info": null
    },
    {
        "title": "赠善庆堂主人夏元富",
        "author": "孙觌",
        "content": "居士藏修洞庭野，新架虚堂殊潇洒。\n闲门开傍橘柚林，万颗千株映青赭。\n居士优游每不出，左列图书右盏斚。\n逢迎自觉青眼众，来往应知白丁寡。\n莓苔经雨上石砌，萝薜迎风拂檐瓦。\n素闻平生剩积善，余庆当传累世下。\n醉挥健笔赋新诗，辄赠堂中乐居者。",
        "dynasty": "宋",
        "collection_info": null
    },
    {
        "title": "句",
        "author": "孙觌",
        "content": "噬脐有愧平燕日，尝胆无忘在莒时。",
        "dynasty": "宋",
        "collection_info": null
    },
    {
        "title": "艮岳百咏 艮岳",
        "author": "李质",
        "content": "势连坤轴近干冈，地首东维镇八方。\n江不风波山不险，子孙千亿寿无疆。",
        "dynasty": "宋",
        "collection_info": null
    },
    {
        "title": "艮岳百咏 介亭",
        "author": "李质",
        "content": "云栈横空入翠烟，跻攀端可蹑飞仙。\n介然独出诸山上，磊磊排衙石满前。",
        "dynasty": "宋",
        "collection_info": null
    },
    {
        "title": "艮岳百咏 极目亭",
        "author": "李质",
        "content": "千里飞鸿坐上看，山川风月在凭栏。\n不知地占最高处，但觉恢恢天宇寛。",
        "dynasty": "宋",
        "collection_info": null
    },
    {
        "title": "艮岳百咏 圌山亭",
        "author": "李质",
        "content": "轩楹正在翠微中，欲雪云生四面峰。\n璀璨地铺红玛瑙，巑岏山耸碧芙蓉。",
        "dynasty": "宋",
        "collection_info": null
    },
    {
        "title": "艮岳百咏 跨云亭",
        "author": "李质",
        "content": "地高天近怯凭栏，下视浮云咫尺间。\n只怪轻雷起岩际，不知飞雨过前山。",
        "dynasty": "宋",
        "collection_info": null
    },
    {
        "title": "艮岳百咏 半山亭",
        "author": "李质",
        "content": "凭高玉辇每从容，中路尝闻憩六龙。\n尘外有人如到此，便须行彻最高峰。",
        "dynasty": "宋",
        "collection_info": null
    },
    {
        "title": "艮岳百咏 萧森亭",
        "author": "李质",
        "content": "晓日玲珑宿雾开，四檐时有好风来。\n不应班竹林中见，却似松根琥珀堆。",
        "dynasty": "宋",
        "collection_info": null
    },
    {
        "title": "艮岳百咏 麓云亭",
        "author": "李质",
        "content": "山下深林起白云，白云飞处断红尘。\n伴行直到高峰上，舒卷纵横不碍人。",
        "dynasty": "宋",
        "collection_info": null
    },
    {
        "title": "艮岳百咏 清赋亭",
        "author": "李质",
        "content": "四海熙熙万物和，太平廊庙只赓歌。\n欲追林下骚人意，却是临流得句多。",
        "dynasty": "宋",
        "collection_info": null
    },
    {
        "title": "艮岳百咏 散绮亭",
        "author": "李质",
        "content": "断虹飞雨过天涯，碧落浮云不復遮。\n明日阴晴真可卜，倚栏来此看余霞。",
        "dynasty": "宋",
        "collection_info": null
    },
    {
        "title": "艮岳百咏 清斯亭",
        "author": "李质",
        "content": "天波万斛泻镕银，跨水横桥丽构新。\n但取真堪濯缨意，玉阶金阙本无尘。",
        "dynasty": "宋",
        "collection_info": null
    },
    {
        "title": "艮岳百咏 炼丹亭",
        "author": "李质",
        "content": "药炉龙虎正交驰，五色云生固济泥。\n凡骨欲逃三万日，君王曾赐一刀圭。",
        "dynasty": "宋",
        "collection_info": null
    },
    {
        "title": "艮岳百咏 璇波亭",
        "author": "李质",
        "content": "水影摇晖动碧虚，日华凌乱上金铺。\n安知不是鲛人宝，往往渊中得美珠。",
        "dynasty": "宋",
        "collection_info": null
    },
    {
        "title": "艮岳百咏 小隐亭",
        "author": "李质",
        "content": "古木回环石路横，居山初不在峥嵘。\n圣人天下藏天下，小隐聊为戏事名。",
        "dynasty": "宋",
        "collection_info": null
    },
    {
        "title": "艮岳百咏 飞岑亭",
        "author": "李质",
        "content": "微云将雨洗层峦，石磴莓苔路屈盘。\n正是江南最佳处，仰看苍翠俯澄澜。",
        "dynasty": "宋",
        "collection_info": null
    },
    {
        "title": "艮岳百咏 草圣亭",
        "author": "李质",
        "content": "落笔纵横走电光，近臣时得赐云章。\n龙盘凤翥皆天纵，渴骥惊蛇不足方。",
        "dynasty": "宋",
        "collection_info": null
    },
    {
        "title": "艮岳百咏 书隐亭",
        "author": "李质",
        "content": "吾皇圣学自天衷，载籍源流一一通。\n宵旰万机营四海，更将心醉六经中。",
        "dynasty": "宋",
        "collection_info": null
    },
    {
        "title": "艮岳百咏 高阳亭",
        "author": "李质",
        "content": "仙舟时倚碧溪湾，花外青旗映浅山。\n不醉阆风缘底事，要看豪饮似人间。",
        "dynasty": "宋",
        "collection_info": null
    },
    {
        "title": "艮岳百咏 噰噰亭",
        "author": "李质",
        "content": "圣主从来不射生，池边羣雁恣飞鸣。\n成行却入云霄去，全似人间好弟兄。",
        "dynasty": "宋",
        "collection_info": null
    },
    {
        "title": "艮岳百咏 忘归亭",
        "author": "李质",
        "content": "玉景金霞长不夜，松篁泉石更留人。\n广寒宫殿秋偏好，待看林梢月色新。",
        "dynasty": "宋",
        "collection_info": null
    },
    {
        "title": "艮岳百咏 八仙馆",
        "author": "李质",
        "content": "蟠桃初熟玉京春，圆屋如规户牖新。\n尽是瑶池高会客，岂容尘世饮中人。",
        "dynasty": "宋",
        "collection_info": null
    },
    {
        "title": "艮岳百咏 环山馆",
        "author": "李质",
        "content": "峰峦回合耸云屏，岩霭溪光面面横。\n开户忽惊千仞翠，凭高方见九重城。",
        "dynasty": "宋",
        "collection_info": null
    },
    {
        "title": "艮岳百咏 芸馆",
        "author": "李质",
        "content": "玉堂金马尽名儒，黄本牙籤付石渠。\n向此别藏三万卷，不忧中有蠧书鱼。",
        "dynasty": "宋",
        "collection_info": null
    },
    {
        "title": "艮岳百咏 书馆",
        "author": "李质",
        "content": "莲烛词臣在外庭，青钱学士已登瀛。\n回廊屈曲随岩阜，挟策何妨取次行。",
        "dynasty": "宋",
        "collection_info": null
    },
    {
        "title": "艮岳百咏 萧闲馆",
        "author": "李质",
        "content": "书草吹来种种香，好风移韵入松篁。\n丹台紫府无尘事，倚觉壶中日月长。",
        "dynasty": "宋",
        "collection_info": null
    },
    {
        "title": "艮岳百咏 漱琼轩",
        "author": "李质",
        "content": "浅碧分江入众山，山深无处不潺潺。\n开轩最近寒溪口，喷薄松风响佩环。",
        "dynasty": "宋",
        "collection_info": null
    },
    {
        "title": "艮岳百咏 书林轩",
        "author": "李质",
        "content": "甲乙森然尽宝书，校雠曾授鲁中儒。\n万几多暇时来此，玉轴牙籤自卷舒。",
        "dynasty": "宋",
        "collection_info": null
    },
    {
        "title": "艮岳百咏 云岫轩",
        "author": "李质",
        "content": "山上飞云片片轻，云山相似倚空明。\n从龙本合封中去，触石光从望处生。",
        "dynasty": "宋",
        "collection_info": null
    },
    {
        "title": "艮岳百咏 梅池",
        "author": "李质",
        "content": "玉钿匀点鑑新磨，香逐风来水上多。\n应为横斜诗句好，故教疏影泻平波。",
        "dynasty": "宋",
        "collection_info": null
    },
    {
        "title": "艮岳百咏 雁池",
        "author": "李质",
        "content": "暮天飞下一行行，浅渚平沙足稻粱。\n有此恩波好游泳，何须辛苦去衡阳。",
        "dynasty": "宋",
        "collection_info": null
    },
    {
        "title": "艮岳百咏 砚池",
        "author": "李质",
        "content": "黑云凌乱晓光凝，气接昆崙冷不冰。\n龙饼麝元皆御墨，游鱼吞却化鲲鹏。",
        "dynasty": "宋",
        "collection_info": null
    },
    {
        "title": "艮岳百咏 林华苑",
        "author": "李质",
        "content": "连云复道映楼台，茂苑奇花日日开。\n但得如春天一笑，芳菲何必晓风吹。",
        "dynasty": "宋",
        "collection_info": null
    },
    {
        "title": "艮岳百咏 绛霄楼",
        "author": "李质",
        "content": "翼瓦飞甍跨阆风，捲帘沧海日曈昽。\n佳时自有羣仙到，笑语云霞缥缈中。",
        "dynasty": "宋",
        "collection_info": null
    },
    {
        "title": "艮岳百咏 倚翠楼",
        "author": "李质",
        "content": "梯空窗户半山间，滴滴岚光照画栏。\n六月火云挥汗日，云来唯觉石屏寒。",
        "dynasty": "宋",
        "collection_info": null
    },
    {
        "title": "艮岳百咏 奎文楼",
        "author": "李质",
        "content": "龙蟠鳌负出风云，镂玉填金圣制新。\n自与六经垂日月，更令羣目仰星辰。",
        "dynasty": "宋",
        "collection_info": null
    },
    {
        "title": "艮岳百咏 巢凤阁",
        "author": "李质",
        "content": "朝阳鸣处有亭梧，争似珠帘映绮疏。\n丹穴来仪听九奏，不妨于此长鹓鶵。",
        "dynasty": "宋",
        "collection_info": null
    },
    {
        "title": "艮岳百咏 竹冈",
        "author": "李质",
        "content": "苍云蒙密竹森森，无数新篁出翠林。\n已有凤山调玉律，正随天籁作龙吟。",
        "dynasty": "宋",
        "collection_info": null
    },
    {
        "title": "艮岳百咏 梅岗",
        "author": "李质",
        "content": "阔连峰岭玉崔嵬，春逐阳和动地来。\n不似前村深雪裏，夜寒唯有一枝开。",
        "dynasty": "宋",
        "collection_info": null
    },
    {
        "title": "艮岳百咏 万松岭",
        "author": "李质",
        "content": "苍苍森列万株松，终日无风亦自风。\n白鹤来时清露下，月明天籁满秋空。",
        "dynasty": "宋",
        "collection_info": null
    },
    {
        "title": "艮岳百咏 蟠桃岭",
        "author": "李质",
        "content": "不到瑶台白玉京，海中仙果但闻名。\n何人为报西王母，岭上如今种已成。",
        "dynasty": "宋",
        "collection_info": null
    },
    {
        "title": "艮岳百咏 梅岭",
        "author": "李质",
        "content": "雪林横夜月交光，万壑风来处处香。\n圣主干坤为度量，包藏曾不限遐荒。",
        "dynasty": "宋",
        "collection_info": null
    },
    {
        "title": "艮岳百咏 三秀堂",
        "author": "李质",
        "content": "窗户深沈昼不开，凤凰时下九层台。\n月明夜静闻环佩，知有霓旌羽扇来。",
        "dynasty": "宋",
        "collection_info": null
    },
    {
        "title": "艮岳百咏 蕚绿华堂",
        "author": "李质",
        "content": "绿蕚承趺玉蘂轻，清香续续度檐楹。\n天教不杂开桃李，赐与神仙物外名。",
        "dynasty": "宋",
        "collection_info": null
    },
    {
        "title": "艮岳百咏 岩春堂",
        "author": "李质",
        "content": "桂影亭亭漾碧溪，寻芳曾被暗香迷。\n碧桃开后晴风暖，花外幽禽自在啼。",
        "dynasty": "宋",
        "collection_info": null
    },
    {
        "title": "艮岳百咏 蹑云台",
        "author": "李质",
        "content": "万本琅玕密不开，林深明碧锁高台。\n更无一点游尘到，但觉云随歩歩来。",
        "dynasty": "宋",
        "collection_info": null
    },
    {
        "title": "艮岳百咏 玉霄洞",
        "author": "李质",
        "content": "披香寻径百花中，蝶引蜂随路不穷。\n但见凌霄缠古木，洞天应与碧虚通。",
        "dynasty": "宋",
        "collection_info": null
    },
    {
        "title": "艮岳百咏 清虚洞天",
        "author": "李质",
        "content": "玉关金锁一重重，只见桃源路暗通。\n行到水云空洞处，恍如身世在壶中。",
        "dynasty": "宋",
        "collection_info": null
    },
    {
        "title": "艮岳百咏 和容厅",
        "author": "李质",
        "content": "白羽流星一点明，上林飞雁几回惊。\n弓开月到天心满，风外唯闻中的声。",
        "dynasty": "宋",
        "collection_info": null
    },
    {
        "title": "艮岳百咏 泉石厅",
        "author": "李质",
        "content": "萦迂流碧与环山，月地云阶在两间。\n有此清泠居物外，方知尘土属人寰。",
        "dynasty": "宋",
        "collection_info": null
    },
    {
        "title": "艮岳百咏 挥云亭",
        "author": "李质",
        "content": "天风吹作海涛声，挥斥浮云日更明。\n波上石鲸时吼雨，只知楼阁是蓬瀛。",
        "dynasty": "宋",
        "collection_info": null
    },
    {
        "title": "艮岳百咏 泛雪厅",
        "author": "李质",
        "content": "月团携下九重天，来试人间第一泉。\n正在水声山色裏，六花浮动紫瓯圆。",
        "dynasty": "宋",
        "collection_info": null
    },
    {
        "title": "艮岳百咏 虚妙斋",
        "author": "李质",
        "content": "武王屈己尊箕子，黄帝斋心问广成。\n惟道集虚观众妙，超然将见不能名。",
        "dynasty": "宋",
        "collection_info": null
    },
    {
        "title": "艮岳百咏 寿山",
        "author": "李质",
        "content": "结构崇高秀气连，清风不老月长圆。\n春游玉座时相对，花发莺啼亿万年。",
        "dynasty": "宋",
        "collection_info": null
    },
    {
        "title": "艮岳百咏 杏岫",
        "author": "李质",
        "content": "山上晴霞兴綵云，芳菲时节避花繁。\n分明自有神仙种，不是青旗卖酒村。",
        "dynasty": "宋",
        "collection_info": null
    },
    {
        "title": "艮岳百咏 景龙江",
        "author": "李质",
        "content": "润通河汉碧涵空，影倒光山晓翠重。\n闻说巨鱼时骇浪，只应风雨是神龙。",
        "dynasty": "宋",
        "collection_info": null
    },
    {
        "title": "艮岳百咏 鑑湖",
        "author": "李质",
        "content": "水天澄澈莹寒光，一片平波六月凉。\n移得会稽三百里，不教全属贺知章。",
        "dynasty": "宋",
        "collection_info": null
    },
    {
        "title": "艮岳百咏 桃溪",
        "author": "李质",
        "content": "霏霏红雨落清浔，流出山中直至今。\n休道仙源在平地，空教人向武陵寻。",
        "dynasty": "宋",
        "collection_info": null
    },
    {
        "title": "艮岳百咏 回溪",
        "author": "李质",
        "content": "穿云透石落潺潺，恋浦余波尚绕山。\n只怪岚光迷向背，不知流水正回环。",
        "dynasty": "宋",
        "collection_info": null
    },
    {
        "title": "艮岳百咏 滴滴岩",
        "author": "李质",
        "content": "苍苔青润石嶙皴，泉脉涓涓湿白云。\n疑有天仙深夜过，丁当环佩月中闻。",
        "dynasty": "宋",
        "collection_info": null
    },
    {
        "title": "艮岳百咏 榴花岩",
        "author": "李质",
        "content": "绝域移根上苑栽，又分红绿向岩隈。\n纍纍子已枝间满，灼灼花犹叶底开。",
        "dynasty": "宋",
        "collection_info": null
    },
    {
        "title": "艮岳百咏 枇杷岩",
        "author": "李质",
        "content": "结根常得近林峦，晚翠谁怜却岁寒。\n不见龙文横桿面，方知垂实作金丸。",
        "dynasty": "宋",
        "collection_info": null
    },
    {
        "title": "艮岳百咏 日观岩",
        "author": "李质",
        "content": "朝阳初上海霞红，五色云生碧洞中。\n回首烂柯人自老，棋声犹在石门东。",
        "dynasty": "宋",
        "collection_info": null
    },
    {
        "title": "艮岳百咏 雨花岩",
        "author": "李质",
        "content": "纷纷泊泊弄晴晖，曾逐春风上绣衣。\n不为胡僧飜贝叶，仙家长有碧桃飞。",
        "dynasty": "宋",
        "collection_info": null
    },
    {
        "title": "艮岳百咏 芦渚",
        "author": "李质",
        "content": "万叶梢梢秋意初，斜风细雨忆江湖。\n谁知雪压波澄后，更与宫中作画图。",
        "dynasty": "宋",
        "collection_info": null
    },
    {
        "title": "艮岳百咏 梅渚",
        "author": "李质",
        "content": "只借晴波为晓鑑，不随花岛作江云。\n未须吹笛风中去，多得清香水际闻。",
        "dynasty": "宋",
        "collection_info": null
    },
    {
        "title": "艮岳百咏 榠查谷",
        "author": "李质",
        "content": "折花宜与酒相熏，结子难随酒入唇。\n一阵暗香无处觅，不知幽谷巧藏春。",
        "dynasty": "宋",
        "collection_info": null
    },
    {
        "title": "艮岳百咏 秋香谷",
        "author": "李质",
        "content": "玉屑花繁淡淡黄，碧岩曾伴紫栏芳。\n月明露洗三秋叶，山迥风传七里香。",
        "dynasty": "宋",
        "collection_info": null
    },
    {
        "title": "艮岳百咏 松谷",
        "author": "李质",
        "content": "云藏烟锁昼苍苍，得地何须作栋梁。\n闻道九龙扶辇过，一山风又作笙簧。",
        "dynasty": "宋",
        "collection_info": null
    },
    {
        "title": "艮岳百咏 长春谷",
        "author": "李质",
        "content": "洞天风物几人知，暗得阴阳造化机。\n不似寒乡待邹律，四时岩际有芳菲。",
        "dynasty": "宋",
        "collection_info": null
    },
    {
        "title": "艮岳百咏 桐径",
        "author": "李质",
        "content": "不嫌春老花飞湿，要听秋来雨打声。\n一自移根来禁籞，朝阳常有凤凰鸣。",
        "dynasty": "宋",
        "collection_info": null
    },
    {
        "title": "艮岳百咏 松径",
        "author": "李质",
        "content": "夹路成行一様清，吟风筛月自亭亭。\n云章正写人间瑞，坐待云根长茯苓。",
        "dynasty": "宋",
        "collection_info": null
    },
    {
        "title": "艮岳百咏 百花径",
        "author": "李质",
        "content": "红紫交加一径通，翠条柔蔓浴玲珑。\n日晴烟暖微风度，百和香熏锦绣中。",
        "dynasty": "宋",
        "collection_info": null
    },
    {
        "title": "艮岳百咏 合欢径",
        "author": "李质",
        "content": "綵丝拂拂机中锦，绣缕茸茸马项缨。\n却似汉宫三十六，黄昏时节掩罗屏。",
        "dynasty": "宋",
        "collection_info": null
    },
    {
        "title": "艮岳百咏 竹径",
        "author": "李质",
        "content": "翠叶吟风长淅沥，寒梢擎露忽高低。\n有时杳杳穿云去，碧玉交加四望迷。",
        "dynasty": "宋",
        "collection_info": null
    },
    {
        "title": "艮岳百咏 雪香径",
        "author": "李质",
        "content": "夹径梨花玉作英，年年寒食伴阴晴。\n要看雪色无边际，十二楼前月正明。",
        "dynasty": "宋",
        "collection_info": null
    },
    {
        "title": "艮岳百咏 海棠屏",
        "author": "李质",
        "content": "清明微雨欲开时，收拾狂香付整齐。\n但得浣花春在眼，不须枝上杜鹃啼。",
        "dynasty": "宋",
        "collection_info": null
    },
    {
        "title": "艮岳百咏 百花屏",
        "author": "李质",
        "content": "众香芬馥着人衣，云母光寒露未晞。\n围得春风胜绣幕，纷纷红紫斗芳菲。",
        "dynasty": "宋",
        "collection_info": null
    },
    {
        "title": "艮岳百咏 蜡梅屏",
        "author": "李质",
        "content": "冶叶倡条不受羁，翠筠轻束最繁枝。\n未能隔绝蜂相见，一一花房似蜜脾。",
        "dynasty": "宋",
        "collection_info": null
    },
    {
        "title": "艮岳百咏 飞来峰",
        "author": "李质",
        "content": "突兀初惊倚碧空，翠岚仍与瑞烟重。\n吴侬莫作西来认，真是蓬莱第一峰。",
        "dynasty": "宋",
        "collection_info": null
    },
    {
        "title": "艮岳百咏 留云石",
        "author": "李质",
        "content": "白云何事苦留连，中有嵌空小洞天。\n却恐商岩要霖雨，因风时到日华边。",
        "dynasty": "宋",
        "collection_info": null
    },
    {
        "title": "艮岳百咏 宿雾石",
        "author": "李质",
        "content": "飞烟自遶龙楼驻，瑞气长随海日开。\n独有春风花上露，夜深多伴月明来。",
        "dynasty": "宋",
        "collection_info": null
    },
    {
        "title": "艮岳百咏 辛夷坞",
        "author": "李质",
        "content": "山中常压早梅开，不待暄风暖景催。\n似与东君书造化，笔头春色最先来。",
        "dynasty": "宋",
        "collection_info": null
    },
    {
        "title": "艮岳百咏 橙坞",
        "author": "李质",
        "content": "磊磊金丸画不如，空蒙香雾几千株。\n应怜绿橘秋江上，却被人间唤木奴。",
        "dynasty": "宋",
        "collection_info": null
    },
    {
        "title": "艮岳百咏 海棠川",
        "author": "李质",
        "content": "清明时候暖风吹，叶暗花明满目开。\n石在剑门犹北向，锦江春色亦须来。",
        "dynasty": "宋",
        "collection_info": null
    },
    {
        "title": "艮岳百咏 仙李园",
        "author": "李质",
        "content": "亳社灵踪亘古存，混元龙蜕出风尘。\n移根更接蟠桃岭，结子开花万万春。",
        "dynasty": "宋",
        "collection_info": null
    },
    {
        "title": "艮岳百咏 紫石壁",
        "author": "李质",
        "content": "没水攀萝琢马肝，赍持坚润出风湍。\n潜藩每恨端溪远，迭作山中峭绝看。",
        "dynasty": "宋",
        "collection_info": null
    },
    {
        "title": "艮岳百咏 椒崖",
        "author": "李质",
        "content": "团枝红实见秋成，曾按方书合五行。\n不遣汉宫涂屋壁，此间吞饵得长生。",
        "dynasty": "宋",
        "collection_info": null
    },
    {
        "title": "艮岳百咏 濯龙峡",
        "author": "李质",
        "content": "山束苍烟细路通，喷泉飞雨洒晴空。\n真龙岂许寻常见，故作云间饮涧虹。",
        "dynasty": "宋",
        "collection_info": null
    },
    {
        "title": "艮岳百咏 不老泉",
        "author": "李质",
        "content": "来从云窦不知远，涌出碧岩无暂停。\n花落莺啼春自晚，潺湲长得坐中听。",
        "dynasty": "宋",
        "collection_info": null
    },
    {
        "title": "艮岳百咏 柳岸",
        "author": "李质",
        "content": "牵风拂水弄春柔，三月花飞满御楼。\n不似津亭供怅望，一生长得繫龙舟。",
        "dynasty": "宋",
        "collection_info": null
    },
    {
        "title": "艮岳百咏 栈路",
        "author": "李质",
        "content": "六丁开处只通秦，此地天临万国春。\n驻跸有时思叱驭，服劳王事爱忠臣。",
        "dynasty": "宋",
        "collection_info": null
    },
    {
        "title": "艮岳百咏 药寮",
        "author": "李质",
        "content": "已闻颁朔向明堂，百草犹思一一尝。\n天意应怜民疾苦，欲跻仁寿佐平康。",
        "dynasty": "宋",
        "collection_info": null
    },
    {
        "title": "艮岳百咏 太素庵",
        "author": "李质",
        "content": "结草铺茅不用华，白云深处列仙家。\n萧骚风雨千竿竹，翠叶浓阴衬碧霞。",
        "dynasty": "宋",
        "collection_info": null
    },
    {
        "title": "艮岳百咏 祈真磴",
        "author": "李质",
        "content": "台上炉香袅翠烟，云间风驭已翩翩。\n吾皇奉道明灵降，惟德从来可动天。",
        "dynasty": "宋",
        "collection_info": null
    },
    {
        "title": "艮岳百咏 踯躅岿",
        "author": "李质",
        "content": "春风晓日乱晴霞，艷艷初开一岿花。\n疑是仙琴红玉轸，醉归遗在紫皇家。",
        "dynasty": "宋",
        "collection_info": null
    },
    {
        "title": "艮岳百咏 山庄",
        "author": "李质",
        "content": "重崖置屋亦常关，下法龙眠小隐山。\n纵有青牛不耕稼，但闻犬吠白云间。",
        "dynasty": "宋",
        "collection_info": null
    },
    {
        "title": "艮岳百咏 西庄",
        "author": "李质",
        "content": "低作柴扉短作篱，日晴鸡犬自熙熙。\n躬耕每以农为本，稼穑艰难旧亦知。",
        "dynasty": "宋",
        "collection_info": null
    },
    {
        "title": "艮岳百咏 东西关",
        "author": "李质",
        "content": "天上人间自不同，故留关钥限西东。\n姓名若在黄金籍，日日朝元路自通。",
        "dynasty": "宋",
        "collection_info": null
    },
    {
        "title": "艮岳百咏 敷春门",
        "author": "李质",
        "content": "帝力无私万国通，尚思寒谷待春风。\n欲将和气均天下，都在熙熙造化中。",
        "dynasty": "宋",
        "collection_info": null
    },
    {
        "title": "句",
        "author": "李质",
        "content": "古木愁撑月，危峰散堕江。",
        "dynasty": "宋",
        "collection_info": null
    },
    {
        "title": "句",
        "author": "谢泂",
        "content": "溪瘦玉声小，山横翠色深。",
        "dynasty": "宋",
        "collection_info": null
    },
    {
        "title": "送童宣抚平燕班师",
        "author": "詹度",
        "content": "长亭春色送英雄，满目江山映日红。\n剑戟夜摇杨柳月，旌旗晓拂杏花风。\n行时一决平戎策，到后须成济世功。\n为报燕山诸将吏，太平取在笑谈中。",
        "dynasty": "宋",
        "collection_info": null
    },
    {
        "title": "读翠微集",
        "author": "盖屿",
        "content": "圣宋吟哦只九僧，诗成往往比阳春。\n翠微阁上今朝见，格老辞清又一人。",
        "dynasty": "宋",
        "collection_info": null
    },
    {
        "title": "奉同程致道着作次鲍溶冬夜答客韵送赵叔问奉议归南都",
        "author": "方元修",
        "content": "清秋不相借，白髮日更多。\n尘埃困烦促，原野怀经过。\n聊当倚滂润，资以生吾禾。\n岂不念离羣，惊鹊宁择窼。\n王孙别都去，澹若依松萝。\n暂别亦復难，赓诗饮无何。\n我行那尔尔，渺邈踰江河。\n剩须作佳句，相我沧浪歌。",
        "dynasty": "宋",
        "collection_info": null
    },
    {
        "title": "正月七日初见梅花",
        "author": "方元修",
        "content": "雪凈冰融溪作鳞，梅花经眼日当人。\n北枝风力顾不早，东阁诗情聊一新。\n烟并博山薫莫乱，色同衰鬓插宜新。\n一年好处得全尽，红绽雨肥犹弄春。",
        "dynasty": "宋",
        "collection_info": null
    },
    {
        "title": "句",
        "author": "杨信祖",
        "content": "共约城南方。",
        "dynasty": "宋",
        "collection_info": null
    },
    {
        "title": "白龟泉",
        "author": "皇甫涣",
        "content": "灵台尘不止，尘止非灵台。\n爱此一泓水，曾栖灵物来。",
        "dynasty": "宋",
        "collection_info": null
    },
    {
        "title": "偈",
        "author": "释文准弟子",
        "content": "寒食因悲郭外春，野田无处不伤神。\n林间纍纍添新冢，半是去年来哭人。",
        "dynasty": "宋",
        "collection_info": null
    },
    {
        "title": "宿禅房院",
        "author": "程祁",
        "content": "山庵极迴互，禅房深晦藏。\n红尘来不到，虚室自生凉。\n好鸟时孤啭，幽兰静亦香。\n征车又晓去，终恨世缘长。",
        "dynasty": "宋",
        "collection_info": null
    },
    {
        "title": "再宿禅房院五首  其一",
        "author": "程祁",
        "content": "作意寻兰若，重来是有缘。\n眼前真是喜，境熟故依然。\n归迹休论静，收心莫话禅。\n廊虚剩看月，照影枕书眠。",
        "dynasty": "宋",
        "collection_info": null
    },
    {
        "title": "再宿禅房院五首  其二",
        "author": "程祁",
        "content": "暂屏喧嚣想，来寻断续香。\n微风吹客袂，孤月照禅房。\n静起劳生念，闲谙养性方。\n欹眠不成梦，夜久转清凉。",
        "dynasty": "宋",
        "collection_info": null
    },
    {
        "title": "再宿禅房院五首  其三",
        "author": "程祁",
        "content": "春兰与秋菊，各是一时花。\n芳馥聊应尔，淹留定自佳。\n客尘随处有，归梦计程赊。\n采采眼前物，令人惜岁华。",
        "dynasty": "宋",
        "collection_info": null
    },
    {
        "title": "再宿禅房院五首  其四",
        "author": "程祁",
        "content": "策策日干禾，萧萧风晚木。\n秋容全未老，岁事十分熟。\n寺古断行迹，林幽聊税足。\n遥闻击壤响，知是先年曲。",
        "dynasty": "宋",
        "collection_info": null
    },
    {
        "title": "再宿禅房院五首  其五",
        "author": "程祁",
        "content": "献计忧不售，逃形惟愿深。\n老来销外念，闲处惬幽寻。\n晚草媚迟景，残蝉噪暝林。\n欲将诗遣兴，谁解此时心。",
        "dynasty": "宋",
        "collection_info": null
    },
    {
        "title": "輓三灵山人",
        "author": "程祁",
        "content": "昔读先生传，埋铭属鄙文。\n里门经岁别，人事一朝分。\n宿诺成虚语，遗言忍重闻。\n伤心吟楚些，知我不欺君。",
        "dynasty": "宋",
        "collection_info": null
    },
    {
        "title": "宴集",
        "author": "程祁",
        "content": "九老当年乐有余，于今五老更欢娱。\n乔松百尺倚天外，也许蒿莱入画图。",
        "dynasty": "宋",
        "collection_info": null
    },
    {
        "title": "宫词  其一",
        "author": "宋徽宗",
        "content": "涂丹辉映霁烟明，四启严闻晓漏清。\n初御广庭人意肃，九宫遥听警鞭声。",
        "dynasty": "宋",
        "collection_info": null
    },
    {
        "title": "宫词  其二",
        "author": "宋徽宗",
        "content": "御沟春水绿溅溅，曲沼迴波四接连。\n环碧下临方鑑静，游鱼跳跃浪痕圆。",
        "dynasty": "宋",
        "collection_info": null
    },
    {
        "title": "宫词  其三",
        "author": "宋徽宗",
        "content": "春朝小雨乍新晴，祥霭匀收洞宇明。\n严警不闻人一语，海棠枝上晓莺声。",
        "dynasty": "宋",
        "collection_info": null
    },
    {
        "title": "宫词  其四",
        "author": "宋徽宗",
        "content": "宫嫔余乐称幽闲，不喜浓糚鬬媚颜。\n浣罢竹风蠲浊虑，一轮明月照屏山。",
        "dynasty": "宋",
        "collection_info": null
    },
    {
        "title": "宫词  其五",
        "author": "宋徽宗",
        "content": "宣和庭庑四回环，书画金籯两掖间。\n韬袐缄扃飞宝构，鼎新文供称幽闲。",
        "dynasty": "宋",
        "collection_info": null
    },
    {
        "title": "宫词  其六",
        "author": "宋徽宗",
        "content": "春工先与上林芳，迎岁红梅破腊香。\n才过阁门分曲槛，弄晴繁蘂丽如糚。",
        "dynasty": "宋",
        "collection_info": null
    },
    {
        "title": "宫词  其七",
        "author": "宋徽宗",
        "content": "玉宇珍庭夜未央，月移花影上回廊。\n精神勤祷祗民福，耿耿晴空霭露香。",
        "dynasty": "宋",
        "collection_info": null
    },
    {
        "title": "宫词  其八",
        "author": "宋徽宗",
        "content": "羲献真踪胜古初，摉求方得到皇居。\n退朝彛鼎然沈水，因染霜毫更学书。",
        "dynasty": "宋",
        "collection_info": null
    },
    {
        "title": "宫词  其九",
        "author": "宋徽宗",
        "content": "嘉禾呈瑞已为殊，更有灵芝拱翠趺。\n通进剡章知异物，飜传绘画作新图。",
        "dynasty": "宋",
        "collection_info": null
    },
    {
        "title": "宫词  其一○",
        "author": "宋徽宗",
        "content": "麟堤千尺尽涂丹，文瓦雕甍敞殿寛。\n折槛尽循前古制，当中一曲不安栏。",
        "dynasty": "宋",
        "collection_info": null
    },
    {
        "title": "宫词  其一一",
        "author": "宋徽宗",
        "content": "云台呈瑞出坤珍，龙角层芝玉色新。\n从此九茎何足尚，图书麟阁永无伦。",
        "dynasty": "宋",
        "collection_info": null
    },
    {
        "title": "宫词  其一二",
        "author": "宋徽宗",
        "content": "秦娥从小学宫韶，窃爱仙音韵逸飘。\n应慕凤台吹紫玉，夜阑时按白牙箫。",
        "dynasty": "宋",
        "collection_info": null
    },
    {
        "title": "宫词  其一三",
        "author": "宋徽宗",
        "content": "元宵三五竞芳年，十二都门沸管絃。\n鳌负缯山辉绛阙，龙衔宝炬撒金莲。",
        "dynasty": "宋",
        "collection_info": null
    },
    {
        "title": "宫词  其一四",
        "author": "宋徽宗",
        "content": "拂堤丝柳弄春柔，盈沼沉波莹鸭头。\n锦绣成丛飞画檝，轻舠两两翼龙舟。",
        "dynasty": "宋",
        "collection_info": null
    },
    {
        "title": "宫词  其一五",
        "author": "宋徽宗",
        "content": "云岩小石碧嶙峋，莹彻仍移玉座亲。\n千仞乔崧虽突秀，未如纤巧具天真。",
        "dynasty": "宋",
        "collection_info": null
    },
    {
        "title": "宫词  其一六",
        "author": "宋徽宗",
        "content": "梨花如雪照庭隅，魄月沦精上海初。\n禁鼓方传宫漏闭，嫔嫱相拉夜看书。",
        "dynasty": "宋",
        "collection_info": null
    },
    {
        "title": "宫词  其一七",
        "author": "宋徽宗",
        "content": "翠芳庭宇迭山围，路转龙盘灿陆离。\n响石因风飘冷韵，小碑刊勒祖宗诗。",
        "dynasty": "宋",
        "collection_info": null
    },
    {
        "title": "宫词  其一八",
        "author": "宋徽宗",
        "content": "承平皇族益繁昌，雁序天伦令德彰。\n此意绵长敦友爱，时时别殿宴亲王。",
        "dynasty": "宋",
        "collection_info": null
    },
    {
        "title": "宫词  其一九",
        "author": "宋徽宗",
        "content": "销金花朵遍轻罗，剪作春衣锡赐多。\n鬬薄只贪腰细柳，夜阑无奈峭寒何。",
        "dynasty": "宋",
        "collection_info": null
    },
    {
        "title": "宫词  其二○",
        "author": "宋徽宗",
        "content": "求贤取士属煕辰，朝野喧传诏墨新。\n省试更增人百数，大庭将见出平津。",
        "dynasty": "宋",
        "collection_info": null
    },
    {
        "title": "宫词  其二一",
        "author": "宋徽宗",
        "content": "佑神珍观五云开，高倚层霄迭玉台。\n笑语半空知远近，纵观飞骑拂尘来。",
        "dynasty": "宋",
        "collection_info": null
    },
    {
        "title": "宫词  其二二",
        "author": "宋徽宗",
        "content": "碧纱窗薄晃朝曦，睡起心情不自持。\n糚饰尚慵临曲槛，却敎鹦鹉念新诗。",
        "dynasty": "宋",
        "collection_info": null
    },
    {
        "title": "宫词  其二三",
        "author": "宋徽宗",
        "content": "绿搅兰芽绕径隅，日融花气暖萦纡。\n秋韆伴侣时相约，画板缯绳翠袖扶。",
        "dynasty": "宋",
        "collection_info": null
    },
    {
        "title": "宫词  其二四",
        "author": "宋徽宗",
        "content": "雅颂形容各训笺，后妃基化国风先。\n卷分二十求深旨，亲着全经正论篇。",
        "dynasty": "宋",
        "collection_info": null
    },
    {
        "title": "宫词  其二五",
        "author": "宋徽宗",
        "content": "深庭窗月透轻纱，仙侣勤工组绣华。\n笑语竟将心事卜，只知相顾看灯花。",
        "dynasty": "宋",
        "collection_info": null
    },
    {
        "title": "宫词  其二六",
        "author": "宋徽宗",
        "content": "崇政西清闢讲筵，簪裾杂沓尽英贤。\n守成当谨持盈戒，紬绎凫鹥大雅篇。",
        "dynasty": "宋",
        "collection_info": null
    },
    {
        "title": "宫词  其二七",
        "author": "宋徽宗",
        "content": "沉水薫浓瑞霭飞，相兼花气馥庭墀。\n皇家休问多嘉景，绛阙清都只此知。",
        "dynasty": "宋",
        "collection_info": null
    },
    {
        "title": "宫词  其二八",
        "author": "宋徽宗",
        "content": "玉容初起殢春慵，鬓軃秋蝉不解拢。\n十二宝阑闲倚处，花间应避落残红。",
        "dynasty": "宋",
        "collection_info": null
    },
    {
        "title": "宫词  其二九",
        "author": "宋徽宗",
        "content": "娇云溶漾作春晴，绣毂清风出凤城。\n帘底红粧方笑语，通衢争听卖花声。",
        "dynasty": "宋",
        "collection_info": null
    },
    {
        "title": "宫词  其三○",
        "author": "宋徽宗",
        "content": "红旗连属晓荧煌，万马嘶风去路长。\n知是黠羌来款塞，亲临丹阙纳降王。",
        "dynasty": "宋",
        "collection_info": null
    },
    {
        "title": "宫词  其三一",
        "author": "宋徽宗",
        "content": "绮堂嫔御坦春容，蹔止连绵组绣功。\n却取诗书共披阅，终朝歌演二南风。",
        "dynasty": "宋",
        "collection_info": null
    },
    {
        "title": "宫词  其三二",
        "author": "宋徽宗",
        "content": "三月风光触处奇，禁宫通夜足娱嬉。\n踏青鬬草皆余事，闲集朋侪静奕棋。",
        "dynasty": "宋",
        "collection_info": null
    },
    {
        "title": "宫词  其三三",
        "author": "宋徽宗",
        "content": "燧人钻火应时分，颁赐诸宫尽乐闻。\n堂上美人无用处，旋燔金饼炷兰熏。",
        "dynasty": "宋",
        "collection_info": null
    },
    {
        "title": "宫词  其三四",
        "author": "宋徽宗",
        "content": "鬬鸡园裏城非雅，射鸭池边岂足多。\n最好芰荷香隔岸，画船摇曳按笙歌。",
        "dynasty": "宋",
        "collection_info": null
    },
    {
        "title": "宫词  其三五",
        "author": "宋徽宗",
        "content": "六幕低垂晓鑑寒，帘旌风动皱翔鸾。\n仙姿粧早呵纤指，远黛遥分胜笔端。",
        "dynasty": "宋",
        "collection_info": null
    },
    {
        "title": "宫词  其三六",
        "author": "宋徽宗",
        "content": "双陆翻腾品格新，屡赢由彩岂由人。\n坐中时有全娇态，才见频输特地嗔。",
        "dynasty": "宋",
        "collection_info": null
    },
    {
        "title": "宫词  其三七",
        "author": "宋徽宗",
        "content": "绿径平平摆地尖，花毬亭下总相兼。\n时来奋撃争多胜，格令输赢不畏严。",
        "dynasty": "宋",
        "collection_info": null
    },
    {
        "title": "宫词  其三八",
        "author": "宋徽宗",
        "content": "齐警开场设鼓钲，雷霆凛凛奏严声。\n通宵环卫无譁语，惟听鸡人巧唱更。",
        "dynasty": "宋",
        "collection_info": null
    },
    {
        "title": "宫词  其三九",
        "author": "宋徽宗",
        "content": "皇家诜伟固藩垣，濮邸尤为席庆源。\n八宝霈恩升殿服，朝班荣盛子孙繁。",
        "dynasty": "宋",
        "collection_info": null
    },
    {
        "title": "宫词  其四○",
        "author": "宋徽宗",
        "content": "游豫琼林与俗同，森严羽卫跃花骢。\n旌旗射日飘红浪，归处香尘拂晚风。",
        "dynasty": "宋",
        "collection_info": null
    },
    {
        "title": "宫词  其四一",
        "author": "宋徽宗",
        "content": "翠色青浓自不堪，敲冰柔叶两相参。\n宫人因出方传法，迄后民间识内蓝。",
        "dynasty": "宋",
        "collection_info": null
    },
    {
        "title": "宫词  其四二",
        "author": "宋徽宗",
        "content": "瑶林新睹玉为墀，瑞竹双擎待凤枝。\n共本分岐骈粉节，龟趺御制有新诗。",
        "dynasty": "宋",
        "collection_info": null
    },
    {
        "title": "宫词  其四三",
        "author": "宋徽宗",
        "content": "珊瑚植立壮林峦，翡翠巑岏作小滩。\n几案自成清旷景，蓬山常对座隅看。",
        "dynasty": "宋",
        "collection_info": null
    },
    {
        "title": "宫词  其四四",
        "author": "宋徽宗",
        "content": "早临书殿启芸香，冰砚难开肃晓霜。\n谁制暖炉新様巧，云龙突镂遍金箱。",
        "dynasty": "宋",
        "collection_info": null
    },
    {
        "title": "宫词  其四五",
        "author": "宋徽宗",
        "content": "韶光婉媚属清明，敞宴斯辰到穆清。\n近密被宣争蹴踘，两朋庭际角输赢。",
        "dynasty": "宋",
        "collection_info": null
    },
    {
        "title": "宫词  其四六",
        "author": "宋徽宗",
        "content": "金殿重重十字方，当中鸾鹤势翱翔。\n韬藏兰炷无人见，篆缕摇摇阖座香。",
        "dynasty": "宋",
        "collection_info": null
    },
    {
        "title": "宫词  其四七",
        "author": "宋徽宗",
        "content": "秋来帘幕捲轻风，一夜浓阴蔽远空。\n燕馆乍凉人不寐，更听疏雨滴梧桐。",
        "dynasty": "宋",
        "collection_info": null
    },
    {
        "title": "宫词  其四八",
        "author": "宋徽宗",
        "content": "水晶新制宝巵成，冰洁无瑕莹玉明。\n醉捧纤纤飞大白，是娥端望月轮平。",
        "dynasty": "宋",
        "collection_info": null
    },
    {
        "title": "宫词  其四九",
        "author": "宋徽宗",
        "content": "禁掖乘欢饮兴浓，笙歌围绕尽芳容。\n玉人相对赓酬劝，忽奏葵花一宝钟。",
        "dynasty": "宋",
        "collection_info": null
    },
    {
        "title": "宫词  其五○",
        "author": "宋徽宗",
        "content": "杂沓仙韶按八音，曲余羯鼓渐声沉。\n已将殊韵参羣奏，岂贵花奴冠古今。",
        "dynasty": "宋",
        "collection_info": null
    },
    {
        "title": "宫词  其五一",
        "author": "宋徽宗",
        "content": "玉鈎红绶挂琵琶，七宝轻明拨更嘉。\n捍面折枝新御画，打絃惟恐损珍花。",
        "dynasty": "宋",
        "collection_info": null
    },
    {
        "title": "宫词  其五二",
        "author": "宋徽宗",
        "content": "黄昏人寂漏初稀，嫔御相从奉直归。\n慵困尚寻嬉戏事，竞将双陆且忘机。",
        "dynasty": "宋",
        "collection_info": null
    },
    {
        "title": "宫词  其五三",
        "author": "宋徽宗",
        "content": "阁门双闢约人还，后苑芳菲一望间。\n台榭参差春更好，瑶津遶岸耸眉山。",
        "dynasty": "宋",
        "collection_info": null
    },
    {
        "title": "宫词  其五四",
        "author": "宋徽宗",
        "content": "端楼游赏正元宵，珠箔低垂绚帟飘。\n黔首康衢瞻盛际，御香芬馥下云霄。",
        "dynasty": "宋",
        "collection_info": null
    },
    {
        "title": "宫词  其五五",
        "author": "宋徽宗",
        "content": "绿槐阴合正炎曦，高迭盆冰匝座围。\n沉李浮瓜清玉槛，水晶宫殿正忘机。",
        "dynasty": "宋",
        "collection_info": null
    },
    {
        "title": "宫词  其五六",
        "author": "宋徽宗",
        "content": "水精澄莹一屏方，置近盘龙宝砚傍。\n海玉森森红挺秀，琐窗清楚兴何长。",
        "dynasty": "宋",
        "collection_info": null
    },
    {
        "title": "宫词  其五七",
        "author": "宋徽宗",
        "content": "资善黉堂几席开，小王初学读书来。\n师儒专选英豪用，敎育当资保傅才。",
        "dynasty": "宋",
        "collection_info": null
    },
    {
        "title": "宫词  其五八",
        "author": "宋徽宗",
        "content": "金銮登对择忠良，嘉纳儒臣蹇议长。\n图治取人当数路，吏能全不在文章。",
        "dynasty": "宋",
        "collection_info": null
    },
    {
        "title": "宫词  其五九",
        "author": "宋徽宗",
        "content": "霁云高敞九城关，簪佩衣裾一望间。\n昨日閤门新入奏，降王初缀紫宸班。",
        "dynasty": "宋",
        "collection_info": null
    },
    {
        "title": "宫词  其六○",
        "author": "宋徽宗",
        "content": "元宵五日宴龙楼，同乐斯民一豫游。\n宝辇欲回人仰望，彩绳高处堕星毬。",
        "dynasty": "宋",
        "collection_info": null
    },
    {
        "title": "宫词  其六一",
        "author": "宋徽宗",
        "content": "杏梢梅蘂遍飘香，藻荇萦纡满碧塘。\n娇怯画船推俯岸，闲看风力蹙波光。",
        "dynasty": "宋",
        "collection_info": null
    },
    {
        "title": "宫词  其六二",
        "author": "宋徽宗",
        "content": "七夕新秋玉露清，月鈎遥挂碧云平。\n珍庭祈巧贪娱宴，唯恨残更促晓声。",
        "dynasty": "宋",
        "collection_info": null
    },
    {
        "title": "宫词  其六三",
        "author": "宋徽宗",
        "content": "绣栭丹栱尽瑰材，百步回廊锦帐开。\n万炬绛纱星粲粲，拱环翠碧下楼台。",
        "dynasty": "宋",
        "collection_info": null
    },
    {
        "title": "宫词  其六四",
        "author": "宋徽宗",
        "content": "禁宇春围昼漏长，睿思宸极景相望。\n回环露浥苍苔合，一架荼蘼满殿香。",
        "dynasty": "宋",
        "collection_info": null
    },
    {
        "title": "宫词  其六五",
        "author": "宋徽宗",
        "content": "三月西城淑景多，羽林旌旆拥鸣珂。\n珠鞍玉镫龙骧进，宝苑珍亭喜一过。",
        "dynasty": "宋",
        "collection_info": null
    },
    {
        "title": "宫词  其六六",
        "author": "宋徽宗",
        "content": "江浙秋橙入上都，深宫培植向庭除。\n金丸磊磊尤珍异，均锡臣邻侑乐胥。",
        "dynasty": "宋",
        "collection_info": null
    },
    {
        "title": "宫词  其六七",
        "author": "宋徽宗",
        "content": "翠石岧嶤竞巧形，无双惟是碧云屏。\n坤舆秀气全融结，尤比三峰色更青。",
        "dynasty": "宋",
        "collection_info": null
    },
    {
        "title": "宫词  其六八",
        "author": "宋徽宗",
        "content": "大晟重均律吕全，乐章谐协尽成编。\n宫中嫔御皆能按，欲显仪刑内治先。",
        "dynasty": "宋",
        "collection_info": null
    },
    {
        "title": "宫词  其六九",
        "author": "宋徽宗",
        "content": "年年式宴集簪裳，百辟班聫振鹭行。\n曲谢臣邻尤跂望，司珍新奏玉茶床。",
        "dynasty": "宋",
        "collection_info": null
    },
    {
        "title": "宫词  其七○",
        "author": "宋徽宗",
        "content": "敎化风行自掖房，芸辉新缮万书堂。\n清闲几砚皆编帙，时诵关雎正始章。",
        "dynasty": "宋",
        "collection_info": null
    },
    {
        "title": "宫词  其七一",
        "author": "宋徽宗",
        "content": "垂拱凌晨百辟朝，鸣鞘风引彻璇霄。\n鸳鸾杂沓趋鳞砌，无限黄金重满腰。",
        "dynasty": "宋",
        "collection_info": null
    },
    {
        "title": "宫词  其七二",
        "author": "宋徽宗",
        "content": "乐章重制协昇平，德冠宫闱万古名。\n嫔御尽能歌此曲，竞随钟鼓度新声。",
        "dynasty": "宋",
        "collection_info": null
    },
    {
        "title": "宫词  其七三",
        "author": "宋徽宗",
        "content": "杨梅泽国最荣昌，此岁移来入上方。\n造化想知偏借力，结成繁实胜江乡。",
        "dynasty": "宋",
        "collection_info": null
    },
    {
        "title": "宫词  其七四",
        "author": "宋徽宗",
        "content": "控马攀鞍事打毬，花袍束带竞风流。\n盈盈巧学儿男拜，惟喜先赢第一筹。",
        "dynasty": "宋",
        "collection_info": null
    },
    {
        "title": "宫词  其七五",
        "author": "宋徽宗",
        "content": "秋杪金柑产玉庭，云根呈瑞故连茎。\n相期不是尘中物，占得成双雨露荣。",
        "dynasty": "宋",
        "collection_info": null
    },
    {
        "title": "宫词  其七六",
        "author": "宋徽宗",
        "content": "钿筝百宝间生辉，玉柱成行雁自飞。\n对酒僊姿时一按，十三絃上迸珠玑。",
        "dynasty": "宋",
        "collection_info": null
    },
    {
        "title": "宫词  其七七",
        "author": "宋徽宗",
        "content": "戎裘殊丽学弯弓，十指纤柔力未充。\n多被朋侪齐谑笑，强颜无奈脸莲红。",
        "dynasty": "宋",
        "collection_info": null
    },
    {
        "title": "宫词  其七八",
        "author": "宋徽宗",
        "content": "花洞连延一架平，文鸳双砌接珍亭。\n明晖北望垂杨岸，满目烟波上下青。",
        "dynasty": "宋",
        "collection_info": null
    },
    {
        "title": "宫词  其七九",
        "author": "宋徽宗",
        "content": "英华相背露台高，夹道双亭气象饶。\n每待中秋开夕宴，月轮平处奏箫韶。",
        "dynasty": "宋",
        "collection_info": null
    },
    {
        "title": "宫词  其八○",
        "author": "宋徽宗",
        "content": "雅乐方兴大晟谐，均调律吕贯三才。\n广庭度曲笙镛间，羽翮翱翔赴节来。",
        "dynasty": "宋",
        "collection_info": null
    },
    {
        "title": "宫词  其八一",
        "author": "宋徽宗",
        "content": "十里香街沸管絃，金明回驭夕阳天。\n风轻芝盖摇霞浪，袅袅龙盘七宝鞭。",
        "dynasty": "宋",
        "collection_info": null
    },
    {
        "title": "宫词  其八二",
        "author": "宋徽宗",
        "content": "上春精择建溪芽，携向芸窗力鬬茶。\n点处未容分品格，捧瓯相近比琼花。",
        "dynasty": "宋",
        "collection_info": null
    },
    {
        "title": "宫词  其八三",
        "author": "宋徽宗",
        "content": "烟敛林梢挂晚虹，登临吟望兴无穷。\n秦娥越艳新粧饰，小约同来宝苑中。",
        "dynasty": "宋",
        "collection_info": null
    },
    {
        "title": "宫词  其八四",
        "author": "宋徽宗",
        "content": "忘忧清乐在枰棋，僊子精功岁未笄。\n窗下每将图局按，恐防宣召较高低。",
        "dynasty": "宋",
        "collection_info": null
    },
    {
        "title": "宫词  其八五",
        "author": "宋徽宗",
        "content": "紫云楼曲倚仙韶，传习皆知岁月遥。\n竞好洮州新进谱，和谐逸韵入音调。",
        "dynasty": "宋",
        "collection_info": null
    },
    {
        "title": "宫词  其八六",
        "author": "宋徽宗",
        "content": "杏绿桃绯一片春，后庭花卉尽坤珍。\n秋韆峻架临芳径，须信韶光每岁新。",
        "dynasty": "宋",
        "collection_info": null
    },
    {
        "title": "宫词  其八七",
        "author": "宋徽宗",
        "content": "邃宇宏开巧石丛，擅名还有胜嬴峰。\n巫山未足为珍异，碧玉巑岏迭数重。",
        "dynasty": "宋",
        "collection_info": null
    },
    {
        "title": "宫词  其八八",
        "author": "宋徽宗",
        "content": "燕馆余闲玉漏沉，华容芳质尽知音。\n不将箫瑟为贪靡，竞鼓瑶徽数弄琴。",
        "dynasty": "宋",
        "collection_info": null
    },
    {
        "title": "宫词  其八九",
        "author": "宋徽宗",
        "content": "澄澄方沼玉庭前，天产双英并萼莲。\n含秀同芳应有感，故来清禁启妖妍。",
        "dynasty": "宋",
        "collection_info": null
    },
    {
        "title": "宫词  其九○",
        "author": "宋徽宗",
        "content": "纹窗几砚日亲临，雅玩娱情务讨寻。\n笔格砚屏皆宝制，镇书惟重马蹏金。",
        "dynasty": "宋",
        "collection_info": null
    },
    {
        "title": "宫词  其九一",
        "author": "宋徽宗",
        "content": "天源一派过严城，宝兽喷香漱玉声。\n分入瑶津来紫禁，杯流曲沼远相萦。",
        "dynasty": "宋",
        "collection_info": null
    },
    {
        "title": "宫词  其九二",
        "author": "宋徽宗",
        "content": "千步回廊远接连，迭山盈壁状天然。\n重新绘画非尘境，不是高真即列仙。",
        "dynasty": "宋",
        "collection_info": null
    },
    {
        "title": "宫词  其九三",
        "author": "宋徽宗",
        "content": "二浙枇杷得地荣，移来丹宇倍生成。\n天心赋与偏繁盛，珍物由来出太平。",
        "dynasty": "宋",
        "collection_info": null
    },
    {
        "title": "宫词  其九四",
        "author": "宋徽宗",
        "content": "粉杏夭桃出苑墙，堤边杨柳拂波光。\n梭门耸插彤云裏，风引花毬丝缕长。",
        "dynasty": "宋",
        "collection_info": null
    },
    {
        "title": "宫词  其九五",
        "author": "宋徽宗",
        "content": "殿省爰新六尚名，攸司遵职赞隆平。\n屡颁衎宴丰碑立，官属同刊琬琰荣。",
        "dynasty": "宋",
        "collection_info": null
    },
    {
        "title": "宫词  其九六",
        "author": "宋徽宗",
        "content": "綵缔鳌山耸禁街，端门帘捲五云开。\n元宵佳景同民乐，不禁人行近露台。",
        "dynasty": "宋",
        "collection_info": null
    },
    {
        "title": "宫词  其九七",
        "author": "宋徽宗",
        "content": "三年禋祀敞圜坛，星斗凝辉玉露寒。\n郊外燔柴烟欲断，禁街人已待回銮。",
        "dynasty": "宋",
        "collection_info": null
    },
    {
        "title": "宫词  其九八",
        "author": "宋徽宗",
        "content": "酒阑人寂暗银缸，淡月轻风透碧窗。\n宫女欲歌初制曲，旋将絃管按新腔。",
        "dynasty": "宋",
        "collection_info": null
    },
    {
        "title": "宫词  其九九",
        "author": "宋徽宗",
        "content": "禁宫春色最妖妍，桃李扶疏满眼前。\n鬬草踏青携伴侣，更寻何处画图仙。",
        "dynasty": "宋",
        "collection_info": null
    },
    {
        "title": "宫词  其一○○",
        "author": "宋徽宗",
        "content": "拂面风轻日渐长，玉人初试薄罗裳。\n斜阳楼外抛梭去，两两三三出洞房。",
        "dynasty": "宋",
        "collection_info": null
    },
    {
        "title": "宫词  其一",
        "author": "宋徽宗",
        "content": "殿庭内外锦衣重，彩仗琱舆相映红。\n敌使未尝经便殿，始瞻仪卫慑羌戎。",
        "dynasty": "宋",
        "collection_info": null
    },
    {
        "title": "宫词  其二",
        "author": "宋徽宗",
        "content": "方响新成白玉牌，叩声仍与八音谐。\n高低二八还相映，丝竹陶匏莫可偕。",
        "dynasty": "宋",
        "collection_info": null
    },
    {
        "title": "宫词  其三",
        "author": "宋徽宗",
        "content": "纤眉丹脸小腰肢，宜着时新峭窄衣。\n头上宫花粧翡翠，宝蝉珍蝶势如飞。",
        "dynasty": "宋",
        "collection_info": null
    },
    {
        "title": "宫词  其四",
        "author": "宋徽宗",
        "content": "洛阳新进牡丹栽，小字牌分品格来。\n魏紫姚黄知几许，中春相继奏花开。",
        "dynasty": "宋",
        "collection_info": null
    },
    {
        "title": "宫词  其五",
        "author": "宋徽宗",
        "content": "杭越奇花异果来，未分流品未堪栽。\n苑中别圃根荄润，移入珍亭一夜开。",
        "dynasty": "宋",
        "collection_info": null
    },
    {
        "title": "宫词  其六",
        "author": "宋徽宗",
        "content": "灵犀点点透成花，异域珍奇自可嘉。\n因制芙蓉杯几様，通纹澄彻灔流霞。",
        "dynasty": "宋",
        "collection_info": null
    },
    {
        "title": "宫词  其七",
        "author": "宋徽宗",
        "content": "花枝连属胜丹青，迭嶂层峰立翠屏。\n汲引飞泉来玉甃，璇题因缮迸泉亭。",
        "dynasty": "宋",
        "collection_info": null
    },
    {
        "title": "宫词  其八",
        "author": "宋徽宗",
        "content": "近密临堤下钓鈎，曲池人静不惊鸥。\n锦鳞才得山呼进，银椀重重赐与优。",
        "dynasty": "宋",
        "collection_info": null
    },
    {
        "title": "宫词  其九",
        "author": "宋徽宗",
        "content": "宝烟遥洞悉乔松，团墨新翻制作功。\n预遣丹青摹巧様，百花云影更盘龙。",
        "dynasty": "宋",
        "collection_info": null
    },
    {
        "title": "宫词  其一○",
        "author": "宋徽宗",
        "content": "宫人思学寿阳粧，每看庭梅次第芳。\n浅拂臙脂轻傅粉，弯弯纤细黛眉长。",
        "dynasty": "宋",
        "collection_info": null
    },
    {
        "title": "宫词  其一一",
        "author": "宋徽宗",
        "content": "主第循常贺庆来，朱轮隐隐碾晴雷。\n内东门外登车处，帘合方令步障开。",
        "dynasty": "宋",
        "collection_info": null
    },
    {
        "title": "宫词  其一二",
        "author": "宋徽宗",
        "content": "瑞日融和丽玉庭，花枝密处有莺声。\n六宫闲燕多余乐，索写新诗颂太平。",
        "dynasty": "宋",
        "collection_info": null
    },
    {
        "title": "宫词  其一三",
        "author": "宋徽宗",
        "content": "瑞物来呈日不虚，拱禾芝草一何殊。\n有时宣委丹青手，各使团模作画图。",
        "dynasty": "宋",
        "collection_info": null
    },
    {
        "title": "宫词  其一四",
        "author": "宋徽宗",
        "content": "万国昇平庆有年，九重荣盛百珍全。\n民间财货虽丰富，未识新颁大观钱。",
        "dynasty": "宋",
        "collection_info": null
    },
    {
        "title": "宫词  其一五",
        "author": "宋徽宗",
        "content": "洞箫声歇酒初阑，星斗凝辉宇宙寛。\n唯有真僊为侣伴，夜深同倚玉阑干。",
        "dynasty": "宋",
        "collection_info": null
    },
    {
        "title": "宫词  其一六",
        "author": "宋徽宗",
        "content": "仙韶总角籍严宫，初学吹笙性格聪。\n十指近纔能按字，纤纤双捧紫筠丛。",
        "dynasty": "宋",
        "collection_info": null
    },
    {
        "title": "宫词  其一七",
        "author": "宋徽宗",
        "content": "春暮纷纷荡柳绵，欲回炎律困人天。\n宫粧永昼多闲宴，惯折珍珠结翠钿。",
        "dynasty": "宋",
        "collection_info": null
    },
    {
        "title": "宫词  其一八",
        "author": "宋徽宗",
        "content": "宫娥相约戏秋韆，困极盈盈宝髻偏。\n却恐逢人多谑笑，暗寻香径整花钿。",
        "dynasty": "宋",
        "collection_info": null
    },
    {
        "title": "宫词  其一九",
        "author": "宋徽宗",
        "content": "碧墀十二曲阑干，琼态浓醺倚欲弹。\n月上海棠清荫合，罗裳深夜怯轻寒。",
        "dynasty": "宋",
        "collection_info": null
    },
    {
        "title": "宫词  其二○",
        "author": "宋徽宗",
        "content": "诘曲回廊入小庭，绿窗朱戸照光明。\n宫人昼直多娱乐，阖座諠譁撃马声。",
        "dynasty": "宋",
        "collection_info": null
    },
    {
        "title": "宫词  其二一",
        "author": "宋徽宗",
        "content": "金字红牌逼夜传，指踪韬略静戎边。\n往回曾不逾旬浃，巳见西隅献凯旋。",
        "dynasty": "宋",
        "collection_info": null
    },
    {
        "title": "宫词  其二二",
        "author": "宋徽宗",
        "content": "殿庭亲策擢羣才，杂沓英贤入彀来。\n俊敏各求先御览，禹门春浪鼓风雷。",
        "dynasty": "宋",
        "collection_info": null
    },
    {
        "title": "宫词  其二三",
        "author": "宋徽宗",
        "content": "石榴繁翠渐盈枝，正是新和首夏时。\n宫女日长无一事，双英较胜卜心期。",
        "dynasty": "宋",
        "collection_info": null
    },
    {
        "title": "宫词  其二四",
        "author": "宋徽宗",
        "content": "湘簟凉生暑气微，午天欹枕向纱帏。\n辘轳车扇间关处，双月回廊彩凤飞。",
        "dynasty": "宋",
        "collection_info": null
    },
    {
        "title": "宫词  其二五",
        "author": "宋徽宗",
        "content": "行觞时许按清歌，声巧佳人曲韵和。\n簌簌梁尘飘不住，层空仍遏彩云过。",
        "dynasty": "宋",
        "collection_info": null
    },
    {
        "title": "宫词  其二六",
        "author": "宋徽宗",
        "content": "洞房春晚惜花残，满地红英织锦端。\n想见惜芳情意切，更收香蘂掌中看。",
        "dynasty": "宋",
        "collection_info": null
    },
    {
        "title": "宫词  其二七",
        "author": "宋徽宗",
        "content": "缓步宫花夜漏清，廓然天宇月华明。\n凝眸望极无纤翳，惟有银河一练横。",
        "dynasty": "宋",
        "collection_info": null
    },
    {
        "title": "宫词  其二八",
        "author": "宋徽宗",
        "content": "相府元勋次第雄，构成高阁倚层空。\n落成颁燕延台辅，维有珠玑落座中。",
        "dynasty": "宋",
        "collection_info": null
    },
    {
        "title": "宫词  其二九",
        "author": "宋徽宗",
        "content": "春池苹藻绿盘跚，羣鸭相呼戏碧湍。\n两两轻舠闲倚岸，斜阳清景鑑中观。",
        "dynasty": "宋",
        "collection_info": null
    },
    {
        "title": "宫词  其三○",
        "author": "宋徽宗",
        "content": "太清楼畔柳依依，阑外飘飖绿线齐。\n鱼钥未开铃铎静，一林鶗鴂占春啼。",
        "dynasty": "宋",
        "collection_info": null
    },
    {
        "title": "宫词  其三一",
        "author": "宋徽宗",
        "content": "小院风柔蛱蝶狂，透帘浑是牡丹香。\n主人不向闲庭看，孔雀双眠宝砌旁。",
        "dynasty": "宋",
        "collection_info": null
    },
    {
        "title": "宫词  其三二",
        "author": "宋徽宗",
        "content": "烟静云娇露已晞，昼长人困杏花时。\n秋韆闲倚楼台看，尽日无风彩索垂。",
        "dynasty": "宋",
        "collection_info": null
    },
    {
        "title": "宫词  其三三",
        "author": "宋徽宗",
        "content": "院宇花深锁洞房，更阑银烛尚荧煌。\n芸窗尽日观前史，入夜乘闲讲谏章。",
        "dynasty": "宋",
        "collection_info": null
    },
    {
        "title": "宫词  其三四",
        "author": "宋徽宗",
        "content": "平明初起九重关，望处楼台紫翠间。\n蘂绶华绅簪玉笋，裘衣传引太师班。",
        "dynasty": "宋",
        "collection_info": null
    },
    {
        "title": "宫词  其三五",
        "author": "宋徽宗",
        "content": "金玉来符百宝新，羽仪严肃遍中宸。\n大庭躬授唯祗畏，惠泽遄敷万国均。",
        "dynasty": "宋",
        "collection_info": null
    },
    {
        "title": "宫词  其三六",
        "author": "宋徽宗",
        "content": "掖庭荣庆诞弥初，包子均分尽乐胥。\n小结金钱银缕胜，红罗端疋代衣裾。",
        "dynasty": "宋",
        "collection_info": null
    },
    {
        "title": "宫词  其三七",
        "author": "宋徽宗",
        "content": "南宫时务策羣贤，题目函封进御前。\n勅选左貂齐答问，魁名优与进宫联。",
        "dynasty": "宋",
        "collection_info": null
    },
    {
        "title": "宫词  其三八",
        "author": "宋徽宗",
        "content": "押班供奉列官行，沿袭诸司尽女郎。\n殿直恩名才得赐，销金方许制衣裳。",
        "dynasty": "宋",
        "collection_info": null
    },
    {
        "title": "宫词  其三九",
        "author": "宋徽宗",
        "content": "燕馆沉沉夜雨晴，一翻景物更聫荣。\n碧纱窗外无人到，两两三三百舌鸣。",
        "dynasty": "宋",
        "collection_info": null
    },
    {
        "title": "宫词  其四○",
        "author": "宋徽宗",
        "content": "四辅爰修拱近畿，得贤分理奠邦维。\n见为美恶当勤训，每岁皆令近玉墀。",
        "dynasty": "宋",
        "collection_info": null
    },
    {
        "title": "宫词  其四一",
        "author": "宋徽宗",
        "content": "式燕簪裳遍集英，梯航万里庆天宁。\n昇平楼上遥瞻望，众裏金貂认使星。",
        "dynasty": "宋",
        "collection_info": null
    },
    {
        "title": "宫词  其四二",
        "author": "宋徽宗",
        "content": "垂杨堤畔彩舟横，凤沼瑶津一望平。\n内苑有时旬按乐，管絃清响到宣明。",
        "dynasty": "宋",
        "collection_info": null
    },
    {
        "title": "宫词  其四三",
        "author": "宋徽宗",
        "content": "涵曦亭上恣凭栏，共看游鱼跃水间。\n泼剌红鳞才引到，金圈钤口放生还。",
        "dynasty": "宋",
        "collection_info": null
    },
    {
        "title": "宫词  其四四",
        "author": "宋徽宗",
        "content": "檀槽鈎凤绣鞶垂，玉拨乘闲试一挥。\n纵按往来敲捍面，四条絃上彩鸾飞。",
        "dynasty": "宋",
        "collection_info": null
    },
    {
        "title": "宫词  其四五",
        "author": "宋徽宗",
        "content": "御柳规模六鹤图，凤池均锡尽称誉。\n销金标轴精工制，同会文章看御书。",
        "dynasty": "宋",
        "collection_info": null
    },
    {
        "title": "宫词  其四六",
        "author": "宋徽宗",
        "content": "史女荣当执笔权，事沿毫楮待承宣。\n一回写着推恩字，特地欣愉择素笺。",
        "dynasty": "宋",
        "collection_info": null
    },
    {
        "title": "宫词  其四七",
        "author": "宋徽宗",
        "content": "宝苑珍池霁晓开，满街车毂转春雷。\n锦幖画舫留盈月，惟待皇家宴赏来。",
        "dynasty": "宋",
        "collection_info": null
    },
    {
        "title": "宫词  其四八",
        "author": "宋徽宗",
        "content": "迭罗枝袅亚朝霞，并产深宫信可嘉。\n携向佑神珍馆裏，辅臣方得看霜花。",
        "dynasty": "宋",
        "collection_info": null
    },
    {
        "title": "宫词  其四九",
        "author": "宋徽宗",
        "content": "明辉严敞寿春前，仪凤翔鸾曲水穿。\n欲就金阶连翠沼，更开花洞远相连。",
        "dynasty": "宋",
        "collection_info": null
    },
    {
        "title": "宫词  其五○",
        "author": "宋徽宗",
        "content": "近密登庸大帅才，谋谟一举万全迴。\n临洮积石皆恢復，旁午羌酋纳土来。",
        "dynasty": "宋",
        "collection_info": null
    },
    {
        "title": "宫词  其五一",
        "author": "宋徽宗",
        "content": "清晓传邮凤报声，紫宸称贺集簪缨。\n干崇来上新祥瑞，几夜黄河彻底清。",
        "dynasty": "宋",
        "collection_info": null
    },
    {
        "title": "宫词  其五二",
        "author": "宋徽宗",
        "content": "巧簇罗牌翰苑词，宜春相向贴门楣。\n近来清禁尤珍重，珠蹙金书御制诗。",
        "dynasty": "宋",
        "collection_info": null
    },
    {
        "title": "宫词  其五三",
        "author": "宋徽宗",
        "content": "大晟揄扬逸乐音，躬行律度革汪淫。\n长门羽鹤来翔舞，正雅方知上欲歆。",
        "dynasty": "宋",
        "collection_info": null
    },
    {
        "title": "宫词  其五四",
        "author": "宋徽宗",
        "content": "灵宫复道问东西，殿宇凝霜绣栱齐。\n时祀每懐霜露感，祖宗功德勉攀跻。",
        "dynasty": "宋",
        "collection_info": null
    },
    {
        "title": "宫词  其五五",
        "author": "宋徽宗",
        "content": "设科取士不遗贤，诏语先从内治先。\n朱邸遂兴宗子学，振振麟趾副详延。",
        "dynasty": "宋",
        "collection_info": null
    },
    {
        "title": "宫词  其五六",
        "author": "宋徽宗",
        "content": "鸡鸣警戒务相成，奉道忘私燕享宁。\n规矩忽施惟自化，铅粧不饰为看经。",
        "dynasty": "宋",
        "collection_info": null
    },
    {
        "title": "宫词  其五七",
        "author": "宋徽宗",
        "content": "苑西廊畔碧沟长，修竹森森绿影凉。\n戏掷水毬争远近，流星一点耀波光。",
        "dynasty": "宋",
        "collection_info": null
    },
    {
        "title": "宫词  其五八",
        "author": "宋徽宗",
        "content": "午夜登楼戸不扃，长廊夹幙内人行。\n蟠龙尾道华灯合，五色云中笑语声。",
        "dynasty": "宋",
        "collection_info": null
    },
    {
        "title": "宫词  其五九",
        "author": "宋徽宗",
        "content": "左右掷梭伴侣均，玉纤迎接步莲匀。\n飘飘头上宫花颤，蜂蝶惊飞不着人。",
        "dynasty": "宋",
        "collection_info": null
    },
    {
        "title": "宫词  其六○",
        "author": "宋徽宗",
        "content": "清晓轻云锁玉楼，楼前宫柳弄春柔。\n昇平宫宇浮佳气，占得风光待宴游。",
        "dynasty": "宋",
        "collection_info": null
    },
    {
        "title": "宫词  其六一",
        "author": "宋徽宗",
        "content": "韶光三月恰芬芳，禊饮池头泛羽觞。\n画鹢翩翩戏龙虎，一时佳景类江乡。",
        "dynasty": "宋",
        "collection_info": null
    },
    {
        "title": "宫词  其六二",
        "author": "宋徽宗",
        "content": "韶阳偏逐禁宫先，三月青榆满地钱。\n嫔御直归多逸乐，高吟赓和缀新篇。",
        "dynasty": "宋",
        "collection_info": null
    },
    {
        "title": "宫词  其六三",
        "author": "宋徽宗",
        "content": "迭山环水胜蓬宫，景物芳妍竞不同。\n佩玉锵金无限好，雅歌姝舞兴何穷。",
        "dynasty": "宋",
        "collection_info": null
    },
    {
        "title": "宫词  其六四",
        "author": "宋徽宗",
        "content": "宫人撃剑斗乘骑，宝带幞头烂锦衣。\n凤尾杖交团月合，龙门毬过一星飞。",
        "dynasty": "宋",
        "collection_info": null
    },
    {
        "title": "宫词  其六五",
        "author": "宋徽宗",
        "content": "弓矢寻常锁太清，三山相对射侯明。\n乘闲自习和容艺，金椀时闻中的声。",
        "dynasty": "宋",
        "collection_info": null
    },
    {
        "title": "宫词  其六六",
        "author": "宋徽宗",
        "content": "玉虚清夜醮筵开，羽唱升沈晓漏催。\n习习轻风花外过，露香飘出禁城来。",
        "dynasty": "宋",
        "collection_info": null
    },
    {
        "title": "宫词  其六七",
        "author": "宋徽宗",
        "content": "翰苑花深夜漏稀，奉承亲笔艹麻归。\n鸾笺几幅鱼龙化，近桉重升一品妃。",
        "dynasty": "宋",
        "collection_info": null
    },
    {
        "title": "宫词  其六八",
        "author": "宋徽宗",
        "content": "绪风轻转莺篁巧，惠日初回燕舌娇。\n芍药画阑缯不断，杨花临砌雪难消。",
        "dynasty": "宋",
        "collection_info": null
    },
    {
        "title": "宫词  其六九",
        "author": "宋徽宗",
        "content": "窄衣偏称小腰身，近岁粧梳百様新。\n旧日宫娃多窃笑，想应曾占惜年春。",
        "dynasty": "宋",
        "collection_info": null
    },
    {
        "title": "宫词  其七○",
        "author": "宋徽宗",
        "content": "六尚皆分典御行，司珍尤重膳羞良。\n小金盒子黄封贴，细字臣民预品尝。",
        "dynasty": "宋",
        "collection_info": null
    },
    {
        "title": "宫词  其七一",
        "author": "宋徽宗",
        "content": "满街飞絮舞毵毵，慵困情懐似酒酣。\n嫔御宫中行乐倦，却寻锦叶餵新蚕。",
        "dynasty": "宋",
        "collection_info": null
    },
    {
        "title": "宫词  其七二",
        "author": "宋徽宗",
        "content": "月色凝辉照胆寒，水晶宫裏望中寛。\n一声长笛来天际，谁学龙吟出指端。",
        "dynasty": "宋",
        "collection_info": null
    },
    {
        "title": "宫词  其七三",
        "author": "宋徽宗",
        "content": "投壶懒欲趁嬉游，闲理瑶筝不举头。\n侧调旋从纤指出，谁人能会意中愁。",
        "dynasty": "宋",
        "collection_info": null
    },
    {
        "title": "宫词  其七四",
        "author": "宋徽宗",
        "content": "锁院羣心望宠嘉，閤门当殿奏宣麻。\n新经授宝敷恩泽，荣拜宗藩使相华。",
        "dynasty": "宋",
        "collection_info": null
    },
    {
        "title": "宫词  其七五",
        "author": "宋徽宗",
        "content": "苑作羣工各述劳，纤纤奇巧鬬相高。\n花钿虽盛珠珍数，不使伤生用羽毛。",
        "dynasty": "宋",
        "collection_info": null
    },
    {
        "title": "宫词  其七六",
        "author": "宋徽宗",
        "content": "东观从来选俊英，一时乐育合人情。\n公卿由此涂中进，密勿登庸得仰成。",
        "dynasty": "宋",
        "collection_info": null
    },
    {
        "title": "宫词  其七七",
        "author": "宋徽宗",
        "content": "玉宇深严洞戸扃，小山松柏四时青。\n遶阑下瞰溪流碧，恰似仙都一画屏。",
        "dynasty": "宋",
        "collection_info": null
    },
    {
        "title": "宫词  其七八",
        "author": "宋徽宗",
        "content": "龙鬚成布一端长，珍重惟将宝匣藏。\n荒服献珍诚足异，承平八表自梯航。",
        "dynasty": "宋",
        "collection_info": null
    },
    {
        "title": "宫词  其七九",
        "author": "宋徽宗",
        "content": "首夏方分淑景迁，小池依约出荷钱。\n宫娃每恨春归早，时困朝眠坠翠钿。",
        "dynasty": "宋",
        "collection_info": null
    },
    {
        "title": "宫词  其八○",
        "author": "宋徽宗",
        "content": "岷山遐表得灵犀，剖出花纹两脚齐。\n良匠涓辰成宝带，鸳鸯一对水中栖。",
        "dynasty": "宋",
        "collection_info": null
    },
    {
        "title": "宫词  其八一",
        "author": "宋徽宗",
        "content": "手诏时颁出广廷，俯从民欲示仪刑。\n庙堂佥允都俞议，方许昭垂粲日星。",
        "dynasty": "宋",
        "collection_info": null
    },
    {
        "title": "宫词  其八二",
        "author": "宋徽宗",
        "content": "采来杉桧四时青，巧结蛇龙物象形。\n栽植太清资异致，势凌霜雪碧亭亭。",
        "dynasty": "宋",
        "collection_info": null
    },
    {
        "title": "宫词  其八三",
        "author": "宋徽宗",
        "content": "石琴应自伏羲传，品弄尤知逸韵全。\n玉轸金徽重遗制，雷张诚贵擅名先。",
        "dynasty": "宋",
        "collection_info": null
    },
    {
        "title": "宫词  其八四",
        "author": "宋徽宗",
        "content": "瑶洞深沈尽绮蔬，丛山迭石壮僊居。\n栏干面面皆珍宝，玛瑙匀敷小玉渠。",
        "dynasty": "宋",
        "collection_info": null
    },
    {
        "title": "宫词  其八五",
        "author": "宋徽宗",
        "content": "庚伏炎曦酷暑升，旋寻庭庑避烦蒸。\n禁庭宿卫肩相比，特遣中丞辄赐冰。",
        "dynasty": "宋",
        "collection_info": null
    },
    {
        "title": "宫词  其八六",
        "author": "宋徽宗",
        "content": "涓辰游幸出严城，黄道中分辇路平。\n近掖宝车锦步障，先来通市一逢迎。",
        "dynasty": "宋",
        "collection_info": null
    },
    {
        "title": "宫词  其八七",
        "author": "宋徽宗",
        "content": "端门颁赦立班时，禁卫森严烂锦衣。\n才立鸡竿垂彩索，望中人拜曳红旗。",
        "dynasty": "宋",
        "collection_info": null
    },
    {
        "title": "宫词  其八八",
        "author": "宋徽宗",
        "content": "五谷丰穰广有秋，漕司连络奏年收。\n籍田得驾循常典，泼麦园中结绮楼。",
        "dynasty": "宋",
        "collection_info": null
    },
    {
        "title": "宫词  其八九",
        "author": "宋徽宗",
        "content": "小桃初破未全香，清昼金胥漏巳长。\n临罢黄庭无一事，日移花影上回廊。",
        "dynasty": "宋",
        "collection_info": null
    },
    {
        "title": "宫词  其九○",
        "author": "宋徽宗",
        "content": "议司稽考绍煕丰，因革三王二帝功。\n夙夜焦劳无敢怠，求衣常是未鸣钟。",
        "dynasty": "宋",
        "collection_info": null
    },
    {
        "title": "宫词  其九一",
        "author": "宋徽宗",
        "content": "仙姿婉娈玉肌肤，娇惯心情每自娱。\n不向园畦寻鬬草，定邀朋友戏投壷。",
        "dynasty": "宋",
        "collection_info": null
    },
    {
        "title": "宫词  其九二",
        "author": "宋徽宗",
        "content": "茸茸草色乱青袍，碧瓦藏烟瑞日高。\n内苑春光分外别，竞排珍赏待游遨。",
        "dynasty": "宋",
        "collection_info": null
    },
    {
        "title": "宫词  其九三",
        "author": "宋徽宗",
        "content": "端拱垂衣每面南，晓班庭下颂声三。\n典仪预白排朝日，假令临时放六参。",
        "dynasty": "宋",
        "collection_info": null
    },
    {
        "title": "宫词  其九四",
        "author": "宋徽宗",
        "content": "椶榈秀竹间行均，浑似江乡景趣新。\n低桧小松参怪石，清嘉尤胜杏花春。",
        "dynasty": "宋",
        "collection_info": null
    },
    {
        "title": "宫词  其九五",
        "author": "宋徽宗",
        "content": "丽人航海觐宸都，嘉奬勤劳顾遇殊。\n币帛从来将厚意，益添异品及真珠。",
        "dynasty": "宋",
        "collection_info": null
    },
    {
        "title": "宫词  其九六",
        "author": "宋徽宗",
        "content": "南阳耆老赐恩荣，入觐宜宣到后庭。\n远过期颐人仰叹，庞眉清骨享安宁。",
        "dynasty": "宋",
        "collection_info": null
    },
    {
        "title": "宫词  其九七",
        "author": "宋徽宗",
        "content": "宫人凡百趁相贪，桑叶青青贮满篮。\n不使朋侪知底裏，密来朱箔餵新蚕。",
        "dynasty": "宋",
        "collection_info": null
    },
    {
        "title": "宫词  其九八",
        "author": "宋徽宗",
        "content": "集英金屋起清秋，式宴千官拜赐优。\n宴罢瑶仙迎翠辇，霞衣嬝娜逐风柔。",
        "dynasty": "宋",
        "collection_info": null
    },
    {
        "title": "宫词  其九九",
        "author": "宋徽宗",
        "content": "一夜浓云布九霄，忽成春色润寒苖。\n玉墀墀下鸳鸿到，欲晓传宣敎放朝。",
        "dynasty": "宋",
        "collection_info": null
    },
    {
        "title": "宫词  其一○○",
        "author": "宋徽宗",
        "content": "四方遣使俾观风，利病陈来达禁中。\n沿革尽从民庶欲，更无壅遏下情通。",
        "dynasty": "宋",
        "collection_info": null
    },
    {
        "title": "宫词  其一",
        "author": "宋徽宗",
        "content": "晓景煕煕竹影疏，柔闲初理薄粧余。\n心情酷爱清虚乐，琴阮相兼一几书。",
        "dynasty": "宋",
        "collection_info": null
    },
    {
        "title": "宫词  其二",
        "author": "宋徽宗",
        "content": "三省居常有进呈，早临崇政接羣英。\n太官赐食移清漏，门外将交五马声。",
        "dynasty": "宋",
        "collection_info": null
    },
    {
        "title": "宫词  其三",
        "author": "宋徽宗",
        "content": "金鞍宝辔簇骅骝，乐奏相从共撃毬。\n花帽两边成锦阵，谢恩长喜上头筹。",
        "dynasty": "宋",
        "collection_info": null
    },
    {
        "title": "宫词  其四",
        "author": "宋徽宗",
        "content": "残腊长空欲雪天，须臾盈尺兆丰年。\n燮调都在臣工力，遣使荣颁两府筵。",
        "dynasty": "宋",
        "collection_info": null
    },
    {
        "title": "宫词  其五",
        "author": "宋徽宗",
        "content": "修竹成林碧玉攒，几枝荣茂可栖鸾。\n瑶宫月白风清夜，谁共庭除一凭栏。",
        "dynasty": "宋",
        "collection_info": null
    },
    {
        "title": "宫词  其六",
        "author": "宋徽宗",
        "content": "双鸳纹瓦碧琉璃，零露瀼瀼夜未晞。\n花外倚空成敞翼，楼台宏丽景云飞。",
        "dynasty": "宋",
        "collection_info": null
    },
    {
        "title": "宫词  其七",
        "author": "宋徽宗",
        "content": "华景红梅两槛分，点成轻雪万枝荣。\n依稀昨夜东风起，巳拆香苞漏泄春。",
        "dynasty": "宋",
        "collection_info": null
    },
    {
        "title": "宫词  其八",
        "author": "宋徽宗",
        "content": "霰雪飘空玉漏清，月华相伴琐窗明。\n醇醪醟醟同欢饮，旋摘诗聫赋令行。",
        "dynasty": "宋",
        "collection_info": null
    },
    {
        "title": "宫词  其九",
        "author": "宋徽宗",
        "content": "清晨檐际肃霜鲜，晓日初消万瓦烟。\n隆德重阳开小宴，竞将黄菊作花钿。",
        "dynasty": "宋",
        "collection_info": null
    },
    {
        "title": "宫词  其一○",
        "author": "宋徽宗",
        "content": "宝砌龙纹鑑色鲜，兰宫不信火云天。\n冰壶盘上排金醟，枕簟余凉好醉眠。",
        "dynasty": "宋",
        "collection_info": null
    },
    {
        "title": "宫词  其一一",
        "author": "宋徽宗",
        "content": "资善堂中几席开，词臣都是栋梁材。\n专求近密同参辅，皇嗣初看听读来。",
        "dynasty": "宋",
        "collection_info": null
    },
    {
        "title": "宫词  其一二",
        "author": "宋徽宗",
        "content": "乐章依韵俯成编，欲听新词禁宇传。\n曲裏字难相借问，随时切脚注花笺。",
        "dynasty": "宋",
        "collection_info": null
    },
    {
        "title": "宫词  其一三",
        "author": "宋徽宗",
        "content": "金井高梧舞戏圭，露盘承润晓凄凄。\n深宫不是清秋景，昨夜寒蛩渐渐啼。",
        "dynasty": "宋",
        "collection_info": null
    },
    {
        "title": "宫词  其一四",
        "author": "宋徽宗",
        "content": "蟾光秋半倍婵娟，河汉潜微莹碧天。\n楼上美人贪醉赏，晓钟声断遂经年。",
        "dynasty": "宋",
        "collection_info": null
    },
    {
        "title": "宫词  其一五",
        "author": "宋徽宗",
        "content": "都府新仪置六曹，壮威京尹势增豪。\n屡空囹圄人知化，典宪从中力不劳。",
        "dynasty": "宋",
        "collection_info": null
    },
    {
        "title": "宫词  其一六",
        "author": "宋徽宗",
        "content": "新月弯弯挂碧空，嫔嫱争拜望圆穹。\n倚阑长是踌躇久，应想姮娥在桂宫。",
        "dynasty": "宋",
        "collection_info": null
    },
    {
        "title": "宫词  其一七",
        "author": "宋徽宗",
        "content": "翠莲秋盛覆池塘，绿柄风摇一派香。\n欲结珍苞供胜赏，随时均锡到兰房。",
        "dynasty": "宋",
        "collection_info": null
    },
    {
        "title": "宫词  其一八",
        "author": "宋徽宗",
        "content": "龙德营修已庆成，秘扃斋洁奉三清。\n余田增辑成嘉致，千百楼台绀瓦明。",
        "dynasty": "宋",
        "collection_info": null
    },
    {
        "title": "宫词  其一九",
        "author": "宋徽宗",
        "content": "杏褪残花点碧轻，融怡天气雨初晴。\n仙姿斗草春园裏，时听妖娆笑语声。",
        "dynasty": "宋",
        "collection_info": null
    },
    {
        "title": "宫词  其二○",
        "author": "宋徽宗",
        "content": "初夏圆荷点翠钱，螭头清溜玉溅溅。\n惜芳归处随雕辇，半醉嫔嫱堕珥钿。",
        "dynasty": "宋",
        "collection_info": null
    },
    {
        "title": "宫词  其二一",
        "author": "宋徽宗",
        "content": "桃作香腮玉作肤，飘飘云缕曳衣裾。\n妇功奇丽皆能事，一种心勤是读书。",
        "dynasty": "宋",
        "collection_info": null
    },
    {
        "title": "宫词  其二二",
        "author": "宋徽宗",
        "content": "清晨帘捲碧堂前，淡薄梳粧结道缘。\n渐染化风忘外欲，观声频送葛覃篇。",
        "dynasty": "宋",
        "collection_info": null
    },
    {
        "title": "宫词  其二三",
        "author": "宋徽宗",
        "content": "集英亲殿策才豪，盈庑纷纷尽雪袍。\n礼乐问题人罕记，就纡黼座继兰膏。",
        "dynasty": "宋",
        "collection_info": null
    },
    {
        "title": "宫词  其二四",
        "author": "宋徽宗",
        "content": "三五良宵皓月圆，兰缸宝炬万家然。\n楼台总在冰壶裏，今见蓬瀛不夜天。",
        "dynasty": "宋",
        "collection_info": null
    },
    {
        "title": "宫词  其二五",
        "author": "宋徽宗",
        "content": "桃叶基春二月中，满庭芽孽顺年丰。\n欲令九禁知羣卉，蒙被坤舆造化工。",
        "dynasty": "宋",
        "collection_info": null
    },
    {
        "title": "宫词  其二六",
        "author": "宋徽宗",
        "content": "刺花弹箧紫檀弓，何处星丸入苑中。\n惊起流莺花裏去，纷纷如雨落残红。",
        "dynasty": "宋",
        "collection_info": null
    },
    {
        "title": "宫词  其二七",
        "author": "宋徽宗",
        "content": "早朝人待九门开，跃马传呼恣往回。\n班列旧称人尽晓，惊闻符宝外郎来。",
        "dynasty": "宋",
        "collection_info": null
    },
    {
        "title": "宫词  其二八",
        "author": "宋徽宗",
        "content": "御制新规宝墨香，蟠龙纹裏字成行。\n臣邻近密方宣赐，圆饼均盛小绛囊。",
        "dynasty": "宋",
        "collection_info": null
    },
    {
        "title": "宫词  其二九",
        "author": "宋徽宗",
        "content": "龙舟舣岸簇楼台，兰棹轻飞两翅开。\n撃鼓鸣铙扬旗帜，早来观赏暮方回。",
        "dynasty": "宋",
        "collection_info": null
    },
    {
        "title": "宫词  其三○",
        "author": "宋徽宗",
        "content": "浴儿三日庆成均，宝带龙衣赐近臣。\n骏马金鞍新遴选，先令羁控过延春。",
        "dynasty": "宋",
        "collection_info": null
    },
    {
        "title": "宫词  其三一",
        "author": "宋徽宗",
        "content": "诏令敷宣每自书，朝廷遵禀不迂疏。\n禁垣历岁多收得，高阁珍藏倚碧虚。",
        "dynasty": "宋",
        "collection_info": null
    },
    {
        "title": "宫词  其三二",
        "author": "宋徽宗",
        "content": "云母屏山翡翠帘，绣衣围住百花帘。\n晨光旋透轻烟合，宝帐兰姿起未忺。",
        "dynasty": "宋",
        "collection_info": null
    },
    {
        "title": "宫词  其三三",
        "author": "宋徽宗",
        "content": "腊中仙赏起华英，高耸云鳌彻太清。\n预占春楼无限景，更听风度管絃声。",
        "dynasty": "宋",
        "collection_info": null
    },
    {
        "title": "宫词  其三四",
        "author": "宋徽宗",
        "content": "两行新札寄霜纨，圆柄均装七宝檀。\n殿记宣和书四字，禁中传得作荣观。",
        "dynasty": "宋",
        "collection_info": null
    },
    {
        "title": "宫词  其三五",
        "author": "宋徽宗",
        "content": "女儿粧束效男儿，峭窄罗衫称玉肌。\n尽是珍珠匀络缝，唐中簇带万花枝。",
        "dynasty": "宋",
        "collection_info": null
    },
    {
        "title": "宫词  其三六",
        "author": "宋徽宗",
        "content": "金波如昼丽彤庭，夜寂无人傍玉宁。\n惟有直更宫女伴，呼来方得近鸾屏。",
        "dynasty": "宋",
        "collection_info": null
    },
    {
        "title": "宫词  其三七",
        "author": "宋徽宗",
        "content": "凤口金炉镂叶华，高低曲折势交加。\n新春品制名三杰，四和浓熏不足夸。",
        "dynasty": "宋",
        "collection_info": null
    },
    {
        "title": "宫词  其三八",
        "author": "宋徽宗",
        "content": "上元芳景自煕怡，暇日因成数句诗。\n特赐府中看不泯，嬉游均及庶民知。",
        "dynasty": "宋",
        "collection_info": null
    },
    {
        "title": "宫词  其三九",
        "author": "宋徽宗",
        "content": "今岁闽中别贡茶，翔龙万寿占春芽。\n初开宝箧新香满，分赐师垣政府家。",
        "dynasty": "宋",
        "collection_info": null
    },
    {
        "title": "宫词  其四○",
        "author": "宋徽宗",
        "content": "一局平分出四边，到窝仍与度关先。\n终朝打马为娱乐，不顾频输万亿钱。",
        "dynasty": "宋",
        "collection_info": null
    },
    {
        "title": "宫词  其四一",
        "author": "宋徽宗",
        "content": "画鹢闲登锦缆开，兰桡飞迅水萦回。\n龙头烁烁红旗动，惊起沙鸥掠岸来。",
        "dynasty": "宋",
        "collection_info": null
    },
    {
        "title": "宫词  其四二",
        "author": "宋徽宗",
        "content": "清和景物称游遨，金屋亭亭瑞日高。\n节物应时来别院，合中连络进樱桃。",
        "dynasty": "宋",
        "collection_info": null
    },
    {
        "title": "宫词  其四三",
        "author": "宋徽宗",
        "content": "杏子成丹乳雀飞，柳条摇曳拂涟漪。\n瑶宫露井残红满，惆怅晴空欲暮时。",
        "dynasty": "宋",
        "collection_info": null
    },
    {
        "title": "宫词  其四四",
        "author": "宋徽宗",
        "content": "满架酴醾旖旎香，小亭芳沼戏鸳鸯。\n兰房祗慕承恩泽，愈学时宜百巧粧。",
        "dynasty": "宋",
        "collection_info": null
    },
    {
        "title": "宫词  其四五",
        "author": "宋徽宗",
        "content": "高丽新贡欲还朝，再御东回一水遥。\n祖饯国门仍赐乐，屡传恩诏下层霄。",
        "dynasty": "宋",
        "collection_info": null
    },
    {
        "title": "宫词  其四六",
        "author": "宋徽宗",
        "content": "秋韆影裏笑相迎，蕙圃兰畦恣撷英。\n薄暮归来春意倦，芝堂闲听碾茶声。",
        "dynasty": "宋",
        "collection_info": null
    },
    {
        "title": "宫词  其四七",
        "author": "宋徽宗",
        "content": "幈山掩翠敞华堂，巧燕初归拣画梁。\n寂坐安闲忘俗虑，益知仙府昼何长。",
        "dynasty": "宋",
        "collection_info": null
    },
    {
        "title": "宫词  其四八",
        "author": "宋徽宗",
        "content": "云华重辑迭层峰，宝构高骧萃彩虹。\n环碧对池临翠圃，一沟春水远相通。",
        "dynasty": "宋",
        "collection_info": null
    },
    {
        "title": "宫词  其四九",
        "author": "宋徽宗",
        "content": "琳庭节物乐无涯，又是余寒易岁华。\n昨夜雪晴天气好，后园初进腊梅花。",
        "dynasty": "宋",
        "collection_info": null
    },
    {
        "title": "宫词  其五○",
        "author": "宋徽宗",
        "content": "旋题玉额起层楼，三阁图书集校酬。\n近日得增新碧榜，显谟相继缮徽猷。",
        "dynasty": "宋",
        "collection_info": null
    },
    {
        "title": "宫词  其五一",
        "author": "宋徽宗",
        "content": "秘阁初生瑞竹双，碧栏杆外玉墀旁。\n连柯并干扶疏叶，带月萦风兴味长。",
        "dynasty": "宋",
        "collection_info": null
    },
    {
        "title": "宫词  其五二",
        "author": "宋徽宗",
        "content": "白檀象戏小盘平，牙子金书字更明。\n夜静绮窗辉绛蜡，玉容相对暖移声。",
        "dynasty": "宋",
        "collection_info": null
    },
    {
        "title": "宫词  其五三",
        "author": "宋徽宗",
        "content": "朝班翼翼布鸳行，三卫森严殿砌旁。\n遴选亲勋先许进，校员多是补中郎。",
        "dynasty": "宋",
        "collection_info": null
    },
    {
        "title": "宫词  其五四",
        "author": "宋徽宗",
        "content": "阊阖朝来禁钥开，传邮跃马度香街。\n封章通进言三捷，从尔威风满国怀。",
        "dynasty": "宋",
        "collection_info": null
    },
    {
        "title": "宫词  其五五",
        "author": "宋徽宗",
        "content": "九重城阙壮端门，霁色荣光瑞景分。\n一望葱葱佳气裏，楼台常恐碍行云。",
        "dynasty": "宋",
        "collection_info": null
    },
    {
        "title": "宫词  其五六",
        "author": "宋徽宗",
        "content": "嫔娥闲较选仙图，争到天宫意自娱。\n堂印碧油常占得，更无忧恐入酆都。",
        "dynasty": "宋",
        "collection_info": null
    },
    {
        "title": "宫词  其五七",
        "author": "宋徽宗",
        "content": "宗祀玄堂羽卫还，大庭斋夕驻鸣鸾。\n平明復赐端明赦，争看金鸡立巨盘。",
        "dynasty": "宋",
        "collection_info": null
    },
    {
        "title": "宫词  其五八",
        "author": "宋徽宗",
        "content": "十花金盏劝仙娥，乘兴追懽酒量过。\n灯影四围深夜裏，分明红玉醉颜酡。",
        "dynasty": "宋",
        "collection_info": null
    },
    {
        "title": "宫词  其五九",
        "author": "宋徽宗",
        "content": "红药栏边晚吹轻，玉肌人醉撷芳英。\n春衫旖旎香难已，却羡东风太有情。",
        "dynasty": "宋",
        "collection_info": null
    },
    {
        "title": "宫词  其六○",
        "author": "宋徽宗",
        "content": "小雨飞轻助燕泥，万花零落柳垂堤。\n紫清宫裏人稀到，廊外双双孔雀栖。",
        "dynasty": "宋",
        "collection_info": null
    },
    {
        "title": "宫词  其六一",
        "author": "宋徽宗",
        "content": "宴殿匀将蜀锦铺，花明金赫丽簪裾。\n舞茵全似朝霞散，十二金鸾面玉除。",
        "dynasty": "宋",
        "collection_info": null
    },
    {
        "title": "宫词  其六二",
        "author": "宋徽宗",
        "content": "每将兢慎保丕基，频岁多男巳应期。\n欲问荣昌在何事，春中禖燕满彤围。",
        "dynasty": "宋",
        "collection_info": null
    },
    {
        "title": "宫词  其六三",
        "author": "宋徽宗",
        "content": "象蹋冰盘四面凉，风摇槐影蘸莲塘。\n玉颜一枕游仙梦，谁觉炎天畏日长。",
        "dynasty": "宋",
        "collection_info": null
    },
    {
        "title": "宫词  其六四",
        "author": "宋徽宗",
        "content": "日暖风和殿宇深，高花修竹啭闲禽。\n宫娥携手临丹槛，喜看文鸳戏水心。",
        "dynasty": "宋",
        "collection_info": null
    },
    {
        "title": "宫词  其六五",
        "author": "宋徽宗",
        "content": "送腊自然时序应，颁春常与迩遐同。\n福随新岁知阳德，庆协斯男诞禁中。",
        "dynasty": "宋",
        "collection_info": null
    },
    {
        "title": "宫词  其六六",
        "author": "宋徽宗",
        "content": "三十六宫春信早，郁葱佳气艷阳天。\n莫将旧事论新事，尽道今年胜去年。",
        "dynasty": "宋",
        "collection_info": null
    },
    {
        "title": "宫词  其六七",
        "author": "宋徽宗",
        "content": "朝来和气巳氤氲，碧瓦朱甍照眼新。\n永昼更添莲漏水，晴曦容与蘂宫春。",
        "dynasty": "宋",
        "collection_info": null
    },
    {
        "title": "宫词  其六八",
        "author": "宋徽宗",
        "content": "池面冰开漾绿波，枝头花朵蹙红罗。\n东风信有芳菲意，应为今年乐事多。",
        "dynasty": "宋",
        "collection_info": null
    },
    {
        "title": "宫词  其六九",
        "author": "宋徽宗",
        "content": "蓬莱宫殿五云低，广内楼台草色齐。\n忧在进贤忘寤寐，晓粧常是未鸣鸡。",
        "dynasty": "宋",
        "collection_info": null
    },
    {
        "title": "宫词  其七○",
        "author": "宋徽宗",
        "content": "梅心透粉傍琼疏，柳眼回青袅玉除。\n雨露不偏金穴贵，六宫春晓念关雎。",
        "dynasty": "宋",
        "collection_info": null
    },
    {
        "title": "宫词  其七一",
        "author": "宋徽宗",
        "content": "日上觚棱气郁葱，露华犹泠玉芙蓉。\n锦帏绣幕风光暖，琼叶珠花影渐重。",
        "dynasty": "宋",
        "collection_info": null
    },
    {
        "title": "宫词  其七二",
        "author": "宋徽宗",
        "content": "黄头进酒斗醇浓，问有均颁不启封。\n向晚闻呼装尚醖，双瓶环绕小金龙。",
        "dynasty": "宋",
        "collection_info": null
    },
    {
        "title": "宫词  其七三",
        "author": "宋徽宗",
        "content": "化成金碧拱雕楹，四序开筵率有程。\n安福殿阶连绣帟，内人常按鼓箫声。",
        "dynasty": "宋",
        "collection_info": null
    },
    {
        "title": "宫词  其七四",
        "author": "宋徽宗",
        "content": "螺钿珠玑宝盒装，琉璃瓮裏建芽香。\n兔毫连盏烹云液，能解红颜入醉乡。",
        "dynasty": "宋",
        "collection_info": null
    },
    {
        "title": "宫词  其七五",
        "author": "宋徽宗",
        "content": "元夕风光属太平，烛龙衘耀照严城。\n鳌峰屹立通明观，绛炬宵辉上下明。",
        "dynasty": "宋",
        "collection_info": null
    },
    {
        "title": "宫词  其七六",
        "author": "宋徽宗",
        "content": "酒入金钟灔灔平，暗偷全在夹盘盛。\n宫嫔捧劝知分别，相顾潜闻笑语声。",
        "dynasty": "宋",
        "collection_info": null
    },
    {
        "title": "宫词  其七七",
        "author": "宋徽宗",
        "content": "唐画名工品格殊，搜求争进入皇居。\n金题玉躞分伦类，区别媸妍细字书。",
        "dynasty": "宋",
        "collection_info": null
    },
    {
        "title": "宫词  其七八",
        "author": "宋徽宗",
        "content": "翰林文府择良工，心画诸家一一通。\n无逸孝经书座右，迩英到彻画屏风。",
        "dynasty": "宋",
        "collection_info": null
    },
    {
        "title": "宫词  其七九",
        "author": "宋徽宗",
        "content": "新様梳粧巧画眉，窄衣纤体最相宜。\n一时趋向多情逸，小阁幽窗静奕棋。",
        "dynasty": "宋",
        "collection_info": null
    },
    {
        "title": "宫词  其八○",
        "author": "宋徽宗",
        "content": "藻幄春深夜不寒，兰缸耿耿照幈弯。\n太平丝管通宵按，祥瑞封章隐几看。",
        "dynasty": "宋",
        "collection_info": null
    },
    {
        "title": "宫词  其八一",
        "author": "宋徽宗",
        "content": "寒食风光淑景时，宫娥装束斗珠玑。\n呼卢尽日随朋侣，将掩严闺始欲归。",
        "dynasty": "宋",
        "collection_info": null
    },
    {
        "title": "宫词  其八二",
        "author": "宋徽宗",
        "content": "昼漏声催篆缕残，碧墀幽寂画堂寛。\n九嫔相习敦诗训，争把关雎讽咏看。",
        "dynasty": "宋",
        "collection_info": null
    },
    {
        "title": "宫词  其八三",
        "author": "宋徽宗",
        "content": "玉关驰奏捷章来，鄯部洮湟万里开。\n阊阖通衢人意乐，争看宣舞凯歌迴。",
        "dynasty": "宋",
        "collection_info": null
    },
    {
        "title": "宫词  其八四",
        "author": "宋徽宗",
        "content": "春日循常撃土牛，香泥分去竞珍收。\n三农藉此占丰瘠，应是宫娥暗有求。",
        "dynasty": "宋",
        "collection_info": null
    },
    {
        "title": "宫词  其八五",
        "author": "宋徽宗",
        "content": "鼎殿崇新大器安，因时严享至诚殚。\n零零甘露符昌福，金玉沾濡拭不干。",
        "dynasty": "宋",
        "collection_info": null
    },
    {
        "title": "宫词  其八六",
        "author": "宋徽宗",
        "content": "机杼年来入禁垣，素丝初织未成端。\n遍呼御府令均玩，方识农家力最难。",
        "dynasty": "宋",
        "collection_info": null
    },
    {
        "title": "宫词  其八七",
        "author": "宋徽宗",
        "content": "锦幈谁染楚峰青，依约惟无涧水声。\n丽质闲观欹缕枕，高唐云杳梦难成。",
        "dynasty": "宋",
        "collection_info": null
    },
    {
        "title": "宫词  其八八",
        "author": "宋徽宗",
        "content": "晓色轻阴四幕低，如膏小雨密霏霏。\n传宣仪仗通廊立，惟恐沾濡近御衣。",
        "dynasty": "宋",
        "collection_info": null
    },
    {
        "title": "宫词  其八九",
        "author": "宋徽宗",
        "content": "庆成宫宇亘修梁，伟颂声文出玉堂。\n近日屡经亲述作，懽然中分仰宸章。",
        "dynasty": "宋",
        "collection_info": null
    },
    {
        "title": "宫词  其九○",
        "author": "宋徽宗",
        "content": "麻纸初新诏墨干，金莲未剪烛花残。\n珠帘不隔霜华月，应比人间分外寒。",
        "dynasty": "宋",
        "collection_info": null
    },
    {
        "title": "宫词  其九一",
        "author": "宋徽宗",
        "content": "太皇生日最尊荣，献寿宫中未五更。\n天子捧觞仍再拜，宝墀侍立到天明。",
        "dynasty": "宋",
        "collection_info": null
    },
    {
        "title": "宫词  其九二",
        "author": "宋徽宗",
        "content": "平明綵仗幸琳宫，紫府仙童下九重。\n整顿珑璁时驻马，画工暗地貌真容。",
        "dynasty": "宋",
        "collection_info": null
    },
    {
        "title": "宫词  其九三",
        "author": "宋徽宗",
        "content": "对御分排紫锦班，内家新様挽云鬟。\n中官宣试霓裳舞，红袖翩翩飞燕般。",
        "dynasty": "宋",
        "collection_info": null
    },
    {
        "title": "宫词  其九四",
        "author": "宋徽宗",
        "content": "弱柳飘飘意甚颠，无端牵住小花钿。\n楼中阿监遥相觑，应绘□图供御前。",
        "dynasty": "宋",
        "collection_info": null
    },
    {
        "title": "宫词  其九五",
        "author": "宋徽宗",
        "content": "夏日龙池小宴开，轻绡雾縠试新裁。\n酒阑齐逐采莲去，隔浦鸳鸯箇箇猜。",
        "dynasty": "宋",
        "collection_info": null
    },
    {
        "title": "宫词  其九六",
        "author": "宋徽宗",
        "content": "金题玉躞灿星光，御札纷纷杂紫黄。\n宣索女官三十六，就中谁是校书郎。",
        "dynasty": "宋",
        "collection_info": null
    },
    {
        "title": "玉清乐  其一",
        "author": "宋徽宗",
        "content": "地居天上接空居，万象森罗遍八区。\n功用不知谁主宰，绛霞丹雾閟清都。",
        "dynasty": "宋",
        "collection_info": null
    },
    {
        "title": "玉清乐  其二",
        "author": "宋徽宗",
        "content": "碧落空歌黍米珠，十方勃勃入无余。\n闻经庆喜难言说，九色龙腾八景舆。",
        "dynasty": "宋",
        "collection_info": null
    },
    {
        "title": "玉清乐  其三",
        "author": "宋徽宗",
        "content": "羽童呼吸辟非烟，烟气徘徊绿室前。\n造化不从身外得，自根自本即三天。",
        "dynasty": "宋",
        "collection_info": null
    },
    {
        "title": "玉清乐  其四",
        "author": "宋徽宗",
        "content": "帝景相将会玉洲，月真层观紫云浮。\n掣开三八黄金锁，无极虚皇在上头。",
        "dynasty": "宋",
        "collection_info": null
    },
    {
        "title": "玉清乐  其五",
        "author": "宋徽宗",
        "content": "白玉飞符下紫庭，华旛三举召群灵。\n攀条咀嚼空青蕊，五体金光射日星。",
        "dynasty": "宋",
        "collection_info": null
    },
    {
        "title": "玉清乐  其六",
        "author": "宋徽宗",
        "content": "远昌台下海扬波，得道高真始得过。\n下格小仙追莫及，邕邕遥听八鸾和。",
        "dynasty": "宋",
        "collection_info": null
    },
    {
        "title": "玉清乐  其七",
        "author": "宋徽宗",
        "content": "五色云营叆叆屯，三三洞户敞琼门。\n何方道士通朱表，玉女飞函达上尊。",
        "dynasty": "宋",
        "collection_info": null
    },
    {
        "title": "玉清乐  其八",
        "author": "宋徽宗",
        "content": "上景三元妙色精，绛宫久已列仙名。\n更从大混存雌一，缥缈云车驾羽明。",
        "dynasty": "宋",
        "collection_info": null
    },
    {
        "title": "玉清乐  其九",
        "author": "宋徽宗",
        "content": "真阳馆裏气徘徊，升降三宫密往来。\n生死不忓浮世事，相将五老上金台。",
        "dynasty": "宋",
        "collection_info": null
    },
    {
        "title": "玉清乐  其一○",
        "author": "宋徽宗",
        "content": "三华太素自然生，空裏芙蓉灼灼明。\n绛室金房虚宝座，大微童子下相迎。",
        "dynasty": "宋",
        "collection_info": null
    },
    {
        "title": "上清乐  其一",
        "author": "宋徽宗",
        "content": "紫清天上育华林，绛实朱柯竹叶深。\n咀嚼繁英身不老，下观鸟兔换光阴。",
        "dynasty": "宋",
        "collection_info": null
    },
    {
        "title": "上清乐  其二",
        "author": "宋徽宗",
        "content": "元君八气号青灵，锦帔飞裙住玉城。\n把握帝符司道籍，拔除尘累济群生。",
        "dynasty": "宋",
        "collection_info": null
    },
    {
        "title": "上清乐  其三",
        "author": "宋徽宗",
        "content": "高上皇人宴紫霄，撷芳常引八骞条。\n肌肤表裏瑠璃彻，映照三涂万苦消。",
        "dynasty": "宋",
        "collection_info": null
    },
    {
        "title": "上清乐  其四",
        "author": "宋徽宗",
        "content": "九日宫中四老真，广霞山上宴仙宾。\n鸣钟鼓瑟行灵醑，碧落融融别有春。",
        "dynasty": "宋",
        "collection_info": null
    },
    {
        "title": "上清乐  其五",
        "author": "宋徽宗",
        "content": "浮绝山连白玉京，金华楼共日华明。\n五真结就圆珠气，骨似丹琼貌似婴。",
        "dynasty": "宋",
        "collection_info": null
    },
    {
        "title": "上清乐  其六",
        "author": "宋徽宗",
        "content": "秀华峰下五灵都，元景神君握化枢。\n真火有功能造物，销镕五毒出阴途。",
        "dynasty": "宋",
        "collection_info": null
    },
    {
        "title": "上清乐  其七",
        "author": "宋徽宗",
        "content": "赫赫曈曈日九轮，六渊宫殿紫元君。\n霞冠锦帔端居暇，披拂祥烟着赤文。",
        "dynasty": "宋",
        "collection_info": null
    },
    {
        "title": "上清乐  其八",
        "author": "宋徽宗",
        "content": "佳气青葱覆紫空，青精羽驾命元童。\n逆风浩荡三千里，七返香烟处处通。",
        "dynasty": "宋",
        "collection_info": null
    },
    {
        "title": "上清乐  其九",
        "author": "宋徽宗",
        "content": "流汩池中大宝莲，开花十丈映池泉。\n嗅香饮水无饥渴，绰约金华叶上仙。",
        "dynasty": "宋",
        "collection_info": null
    },
    {
        "title": "上清乐  其一○",
        "author": "宋徽宗",
        "content": "万仞霞山峙玉虚，四司冠剑护灵都。\n众真稽首持天禁，腰佩仙皇逸录符。",
        "dynasty": "宋",
        "collection_info": null
    },
    {
        "title": "太清乐  其一",
        "author": "宋徽宗",
        "content": "太一元君掌列仙，彤晖绛彩射芝田。\n功圆会遇刊名籍，可但洪崖笑拍肩。",
        "dynasty": "宋",
        "collection_info": null
    },
    {
        "title": "太清乐  其二",
        "author": "宋徽宗",
        "content": "五节清香半夜焚，天人玉女尽遥闻。\n味同气合遥相应，绛节霓旌下五云。",
        "dynasty": "宋",
        "collection_info": null
    },
    {
        "title": "太清乐  其三",
        "author": "宋徽宗",
        "content": "太极元君翠翮车，万魔奔走听神符。\n九龙纵步齐骧首，时见空中吐火珠。",
        "dynasty": "宋",
        "collection_info": null
    },
    {
        "title": "太清乐  其四",
        "author": "宋徽宗",
        "content": "蕊珠宫裏七言成，十二神君一一名。\n云拥苍虬归火府，风随素虎出沧瀛。",
        "dynasty": "宋",
        "collection_info": null
    },
    {
        "title": "太清乐  其五",
        "author": "宋徽宗",
        "content": "金阙明光后圣君，流津焕彩结丹云。\n不因太上相传授，安得人间有玉文。",
        "dynasty": "宋",
        "collection_info": null
    },
    {
        "title": "太清乐  其六",
        "author": "宋徽宗",
        "content": "元景岩峦耸太空，彭彭仙室在霞中。\n九灵变化俄离合，羽驾飘飖不可穷。",
        "dynasty": "宋",
        "collection_info": null
    },
    {
        "title": "太清乐  其七",
        "author": "宋徽宗",
        "content": "东井中涵皓月精，群龙奋搦运金罂。\n仙人灌沐知何代，唯见玻瓈透骨明。",
        "dynasty": "宋",
        "collection_info": null
    },
    {
        "title": "太清乐  其八",
        "author": "宋徽宗",
        "content": "渺渺三津绕帝川，川连红雾雾连天。\n玉灵仙母时游息，侍卫森罗日月軿。",
        "dynasty": "宋",
        "collection_info": null
    },
    {
        "title": "太清乐  其九",
        "author": "宋徽宗",
        "content": "九灵玉馆接昆崙，山融流刚不可亲。\n嘱付紫兰令说与，红尘何苦弊精神。",
        "dynasty": "宋",
        "collection_info": null
    },
    {
        "title": "太清乐  其一○",
        "author": "宋徽宗",
        "content": "左右灵飞运甲庚，琳房八景炼华精。\n常阳宴罢归何处，掷火流金事克成。",
        "dynasty": "宋",
        "collection_info": null
    },
    {
        "title": "步虚词  其一",
        "author": "宋徽宗",
        "content": "太极分高厚，轻清上属天。\n人能修至道，身乃作真仙。\n行溢三千数，时丁四万年。\n丹台开宝笈，金口为流传。",
        "dynasty": "宋",
        "collection_info": null
    },
    {
        "title": "步虚词  其二",
        "author": "宋徽宗",
        "content": "太梵三天主，虚皇五老尊。\n尚难窥徼妙，岂復入名言。\n宝座临金殿，霞冠照玉轩。\n万真朝帝所，飞舄蹑云根。",
        "dynasty": "宋",
        "collection_info": null
    },
    {
        "title": "步虚词  其三",
        "author": "宋徽宗",
        "content": "蒙蒙如细雾，冉冉曳铢衣。\n妙逐祥烟上，轻随綵凤飞。\n几陪瑶室宴，忽指洞天归。\n竚立扶桑岸，高奔日帝辉。",
        "dynasty": "宋",
        "collection_info": null
    },
    {
        "title": "步虚词  其四",
        "author": "宋徽宗",
        "content": "旋步云纲上，天风飒尔吹。\n飘裾凌斗柄，秉笏揖参箕。\n狮子衔丹绶，骐驎导翠辎。\n飞行周八极，几见发椿枝。",
        "dynasty": "宋",
        "collection_info": null
    },
    {
        "title": "步虚词  其五",
        "author": "宋徽宗",
        "content": "绿鬓颓云髻，青霞络羽衣。\n晨趋阳德馆，夜造月华扉。\n抟弄周天火，韬潜起陆机。\n玉房留不住，却向九霄飞。",
        "dynasty": "宋",
        "collection_info": null
    },
    {
        "title": "步虚词  其六",
        "author": "宋徽宗",
        "content": "昔在延恩殿，中宵降九皇。\n六真分左右，黄雾遶轩廊。\n广内尊神御，仙兵护道场。\n孝孙今继志，咫尺对灵光。",
        "dynasty": "宋",
        "collection_info": null
    },
    {
        "title": "步虚词  其七",
        "author": "宋徽宗",
        "content": "宝箓修真范，丹诚奏上苍。\n冰渊临兆庶，宵旰致平康。\n万物消疵疠，三辰效吉祥。\n步虚声已彻，更咏洞玄章。",
        "dynasty": "宋",
        "collection_info": null
    },
    {
        "title": "步虚词  其八",
        "author": "宋徽宗",
        "content": "宛宛神洲地，巍巍众妙坛。\n鹤袍来羽客，鳬舄下仙官。\n玉斝斟玄醴，琅函启大丹。\n至诚何以祝，四海永澄澜。",
        "dynasty": "宋",
        "collection_info": null
    },
    {
        "title": "步虚词  其九",
        "author": "宋徽宗",
        "content": "水噀魔宫慑，灯开夜府明。\n九天风静默，四极气澄清。\n啸咏朱陵曲，翱翔白玉京。\n至诚何以祝，国祚永安荣。",
        "dynasty": "宋",
        "collection_info": null
    },
    {
        "title": "步虚词  其一○",
        "author": "宋徽宗",
        "content": "华夏吟哦远，人声自抑扬。\n冲虚归道德，曲折合宫商。\n殿阁沉檀散，楼台月露凉。\n至诚何以祝，多稼永丰穰。",
        "dynasty": "宋",
        "collection_info": null
    },
    {
        "title": "散花词  其一",
        "author": "宋徽宗",
        "content": "绛节徘徊引，天花散漫飞。\n高真无染着，片片不沾衣。",
        "dynasty": "宋",
        "collection_info": null
    },
    {
        "title": "散花词  其二",
        "author": "宋徽宗",
        "content": "八陛旋瑶级，千花扬锦英。\n绿渟并紫奈，焕丽不知名。",
        "dynasty": "宋",
        "collection_info": null
    },
    {
        "title": "散花词  其三",
        "author": "宋徽宗",
        "content": "浅浅黄金萼，匀匀白玉英。\n天风随御驾，吹满九重城。",
        "dynasty": "宋",
        "collection_info": null
    },
    {
        "title": "散花词  其四",
        "author": "宋徽宗",
        "content": "绰约萦空际，缤纷落座隅。\n韶华长不老，何处觅仙都。",
        "dynasty": "宋",
        "collection_info": null
    },
    {
        "title": "散花词  其五",
        "author": "宋徽宗",
        "content": "凈侣吟仙曲，人人讚善哉。\n万花兴供养，飞舞自天来。\n宝叶开琪圃，珍柯在紫微。\n不教蝴蝶采，长共綵鸾飞。",
        "dynasty": "宋",
        "collection_info": null
    },
    {
        "title": "散花词  其六",
        "author": "宋徽宗",
        "content": "圣境三千岁，仙花始一开。\n如何金箓会，併奉列真来。",
        "dynasty": "宋",
        "collection_info": null
    },
    {
        "title": "散花词  其七",
        "author": "宋徽宗",
        "content": "几席延飈驭，香灯建宝坛。\n丹心无可献，碎锦洒云端。",
        "dynasty": "宋",
        "collection_info": null
    },
    {
        "title": "散花词  其八",
        "author": "宋徽宗",
        "content": "碧绿相差次，红黄迭浅深。\n化工应自失，雕斵本何心。",
        "dynasty": "宋",
        "collection_info": null
    },
    {
        "title": "散花词  其九",
        "author": "宋徽宗",
        "content": "洞案炉烟起，无为道德香。\n同根无异气，喷鼻更芬芳。",
        "dynasty": "宋",
        "collection_info": null
    },
    {
        "title": "白鹤词  其一",
        "author": "宋徽宗",
        "content": "胎化灵禽唳九天，雪毛丹顶两相鲜。\n世人莫认归华表，来瑞昇平亿万年。",
        "dynasty": "宋",
        "collection_info": null
    },
    {
        "title": "白鹤词  其二",
        "author": "宋徽宗",
        "content": "瑶台风静夜初分，仰喙惊鸣露气新。\n太液徘徊归未得，曾于往劫作麒麟。",
        "dynasty": "宋",
        "collection_info": null
    },
    {
        "title": "白鹤词  其三",
        "author": "宋徽宗",
        "content": "灵鹤翩翩下太清，玉楼金殿晓风轻。\n昂昂不与鸡为侣，时作冲天物外声。",
        "dynasty": "宋",
        "collection_info": null
    },
    {
        "title": "白鹤词  其四",
        "author": "宋徽宗",
        "content": "三山碧海路非遥，来瑞清都下紫霄。\n霜雪羽毛冰玉性，瑶池深处啄灵苗。",
        "dynasty": "宋",
        "collection_info": null
    },
    {
        "title": "白鹤词  其五",
        "author": "宋徽宗",
        "content": "金火纯精见羽仪，长随王母宴瑶池。\n玉坛夜醮神仙降，飞过缑山人不知。",
        "dynasty": "宋",
        "collection_info": null
    },
    {
        "title": "白鹤词  其六",
        "author": "宋徽宗",
        "content": "五云宫殿步虚长，斗转旋霄夜未央。\n白鹤飞来通吉信，清音齐逐返魂香。",
        "dynasty": "宋",
        "collection_info": null
    },
    {
        "title": "白鹤词  其七",
        "author": "宋徽宗",
        "content": "一声嘹唳九皋禽，换骨轻清岁月深。\n辽海等闲人不识，大罗天上有知音。",
        "dynasty": "宋",
        "collection_info": null
    },
    {
        "title": "白鹤词  其八",
        "author": "宋徽宗",
        "content": "白毛鲜洁映霜华，丹顶分明夺绛纱。\n千六百年神气就，飞鸣长伴玉仙家。",
        "dynasty": "宋",
        "collection_info": null
    },
    {
        "title": "白鹤词  其九",
        "author": "宋徽宗",
        "content": "蓬莱会散列仙归，羽驾飘然白鹤飞。\n明代为祥人惯见，何须乐府咏金衣。",
        "dynasty": "宋",
        "collection_info": null
    },
    {
        "title": "白鹤词  其一○",
        "author": "宋徽宗",
        "content": "玉宇沉沉瑞雾开，香风未断鹤徘徊。\n奇姿会与青田别，定是仙人次第来。",
        "dynasty": "宋",
        "collection_info": null
    },
    {
        "title": "长吟玉音金阙步虚",
        "author": "宋徽宗",
        "content": "始青黎元盖，金香结朱烟。\n飞晨总翘辔，稽首玉帝前。\n帝心浩以舒，锡吾太灵篇。\n是谓不灭道，万天秉吾权。\n吾行空洞中，下仙昧其渊。",
        "dynasty": "宋",
        "collection_info": null
    },
    {
        "title": "步虚词二首  其一",
        "author": "宋徽宗",
        "content": "一气化之元，邈在两仪先。\n宝埒驰金马，真香喷玉莲。\n飞空按龙辔，梵响导芝軿。\n绵永长春劫，翱翔无色天。\n初真难晓谕，以此戒中仙。",
        "dynasty": "宋",
        "collection_info": null
    },
    {
        "title": "步虚词二首  其二",
        "author": "宋徽宗",
        "content": "高真明道德，垂世五千言。\n解释惭凉薄，殚诚测妙元。\n霓旌严教典，羽唱彻云軿。\n瑞鹤仪空际，祥风拂署烦。\n穹窿兹响应，宝祚亿斯年。",
        "dynasty": "宋",
        "collection_info": null
    },
    {
        "title": "题芙蓉锦鸡图",
        "author": "宋徽宗",
        "content": "秋劲拒霜盛，峨冠锦羽鸡。\n已知全五德，安逸胜鳬鹥。",
        "dynasty": "宋",
        "collection_info": null
    },
    {
        "title": "题祥龙石图",
        "author": "宋徽宗",
        "content": "彼美蜿蜒势若龙，挺然为瑞独称雄。\n云凝好色来相借，水润清辉更不同。\n常带暝烟疑振鬣，每乘宵雨恐凌空。\n故凭彩笔亲模写，融结功深未易穷。",
        "dynasty": "宋",
        "collection_info": null
    },
    {
        "title": "题瑞鹤图",
        "author": "宋徽宗",
        "content": "清晓觚棱拂彩霓，仙禽告瑞忽来仪。\n飘飘元是三山侣，两两还呈千岁姿。\n似拟碧鸾栖宝阁，岂同赤雁集天池。\n徘徊嘹唳当丹阙，故使憧憧庶俗知。",
        "dynasty": "宋",
        "collection_info": null
    },
    {
        "title": "诗一首",
        "author": "宋徽宗",
        "content": "秾芳依翠萼，焕烂一庭中。\n零露霑如醉，残霞照似融。\n丹青难下笔，造化独留功。\n舞蝶迷香径，翩翩逐晚风。",
        "dynasty": "宋",
        "collection_info": null
    },
    {
        "title": "打毬诗",
        "author": "宋徽宗",
        "content": "锦袍骏马晓棚分，一点星驰百骑奔。\n夺得头筹须正过，无令绰拨入邪门。",
        "dynasty": "宋",
        "collection_info": null
    },
    {
        "title": "题双桧",
        "author": "宋徽宗",
        "content": "拔翠琪树林，双桧植灵囿。\n上稍蟠木枝，下拂龙髯茂。\n撑拏天半分，连卷虹南负。\n为栋復为梁，夹辅我皇构。",
        "dynasty": "宋",
        "collection_info": null
    },
    {
        "title": "题燕山僧寺壁",
        "author": "宋徽宗",
        "content": "九叶鸿基一旦休，猖狂不听直臣谋。\n甘心万里为降虏，故国悲凉玉殿秋。",
        "dynasty": "宋",
        "collection_info": null
    },
    {
        "title": "泰陵挽词  其一",
        "author": "宋徽宗",
        "content": "武帐初筹夜，云骈忽帝乡。\n百神陪禹葬，三载服尧丧。\n北极联龙衮，西风拆雁行。\n空余千古事，缵述愧重光。",
        "dynasty": "宋",
        "collection_info": null
    },
    {
        "title": "泰陵挽词  其二",
        "author": "宋徽宗",
        "content": "姑射仙期早，华胥梦已陈。\n朝廷繫圣母，基业付冲人。\n日转铜壶影，天移玉座春。\n九病夫用笳鼓发，悲动属车尘。",
        "dynasty": "宋",
        "collection_info": null
    },
    {
        "title": "泰陵挽词  其三",
        "author": "宋徽宗",
        "content": "睿哲天攸纵，神机智独谋。\n尘流藏宝阁，锁钥受降楼。\n风急鸰原晚，霜寒雁宿秋。\n遗衣今在寝，犹想未明求。",
        "dynasty": "宋",
        "collection_info": null
    },
    {
        "title": "泰陵挽词  其四",
        "author": "宋徽宗",
        "content": "再御中天坐，犹思玉色温。\n瑶阶花自落，宝扇影空存。\n重感天伦戚，钦承世及恩。\n欲谐追述志，永绍裕陵尊。",
        "dynasty": "宋",
        "collection_info": null
    },
    {
        "title": "泰陵挽词  其五",
        "author": "宋徽宗",
        "content": "忆开王邸日，曾驻六龙飞。\n玉宇春初永，金盘露未晞。\n荆根方并秀，棣萼更交辉。\n今日承基绪，追怀往事非。",
        "dynasty": "宋",
        "collection_info": null
    },
    {
        "title": "甘露",
        "author": "宋徽宗",
        "content": "政成天地不相违，瑞应中台赞万几。\n夜浥垂珠濡绿叶，朝凝润玉弄清辉。\n仙盆云表秋难比，丰草宵零日未晞。\n本自君臣俱会合，更嘉报上美能归。",
        "dynasty": "宋",
        "collection_info": null
    },
    {
        "title": "赐和蔡京",
        "author": "宋徽宗",
        "content": "道德方今喜迭兴，万邦从化本天成。\n定知金帝来为主，不待春风便发生。",
        "dynasty": "宋",
        "collection_info": null
    },
    {
        "title": "保和殿下荔枝成实赐王安中",
        "author": "宋徽宗",
        "content": "保和殿下荔枝丹，文武衣冠被百蛮。\n思与近世同此味，红尘飞鞚过燕山。",
        "dynasty": "宋",
        "collection_info": null
    },
    {
        "title": "宣和殿移植荔枝",
        "author": "宋徽宗",
        "content": "密移造化出闽山，禁御新栽荔子丹。\n山液乍凝仙掌露，绛苞初绽水精丸。\n酒酣国艷非朱粉，风泛天香转蕙兰。\n何必红尘飞无骑，芬芳数本座中看。",
        "dynasty": "宋",
        "collection_info": null
    },
    {
        "title": "己亥十一月十三日南郊祭天斋宫即事赐太师",
        "author": "宋徽宗",
        "content": "报本精禋自国南，先期清庙宿斋严。\n层霄初扩同云霁，暖吹俄回海日暹。\n十万军容冰作阵，九街鸳瓦玉为檐。\n肃雍显相同元老，行庆均釐四海霑。",
        "dynasty": "宋",
        "collection_info": null
    },
    {
        "title": "清庙斋幄常有诗赐太师已曾和进禋祀礼成以目击之事依前韵再进今亦用元韵復赐太师非特以此相困盖清时君臣赓载亦一时盛事耳",
        "author": "宋徽宗",
        "content": "灵鼓黄麾道指南，紫坛苍璧示凝严。\n联翩玉羽层霄下，烜赫神光爱景暹。\n为喜鸾舆回凤阙，故留芝盖出虬檐。\n礼天要作斯民福，解雨今当万物霑。",
        "dynasty": "宋",
        "collection_info": null
    },
    {
        "title": "太师以被赐暹字韵诗前后凡三次进和盖欲示其韵愈严而愈工耳復以前韵又赐太师",
        "author": "宋徽宗",
        "content": "天位迎阳转斗南，千官山立尽恭严。\n共欣奠玉烟初达，争奉回鸾日已暹。\n归问雪中谁咏絮，冥搜花底自巡檐。\n礼成却喜歌盈尺，端为来麰万宇霑。",
        "dynasty": "宋",
        "collection_info": null
    },
    {
        "title": "神霄玉清万寿宫庆成卿以使事奉安圣像闻有二诗书幈俯同其韵復赐太师  其一",
        "author": "宋徽宗",
        "content": "碧落金风爽气回，丛霄乍喜瑞霞开。\n经营欲致黎元福，敢谓诗人咏子来。",
        "dynasty": "宋",
        "collection_info": null
    },
    {
        "title": "神霄玉清万寿宫庆成卿以使事奉安圣像闻有二诗书幈俯同其韵復赐太师  其二",
        "author": "宋徽宗",
        "content": "曈曚日驭晓光回，金碧相宜玉府开。\n步武烟霞还旧观，百神应喜左元来。",
        "dynasty": "宋",
        "collection_info": null
    },
    {
        "title": "昨日召卿等自卿私第泛舟经景龙江游撷芳园灵沼闻卿有小诗今俯同其韵赐太师  其一",
        "author": "宋徽宗",
        "content": "景龙江静喜安流，玉色闲看浴翅鸥。\n已觉西风颇无事，何妨稳泛济川舟。",
        "dynasty": "宋",
        "collection_info": null
    },
    {
        "title": "昨日召卿等自卿私第泛舟经景龙江游撷芳园灵沼闻卿有小诗今俯同其韵赐太师  其二",
        "author": "宋徽宗",
        "content": "登山想见留云际，赏日还能傍水涯。\n对此已多重九兴，先输黄髪赏黄花。",
        "dynasty": "宋",
        "collection_info": null
    },
    {
        "title": "昨日召卿等自卿私第泛舟经景龙江游撷芳园灵沼闻卿有小诗今俯同其韵赐太师  其三",
        "author": "宋徽宗",
        "content": "锦绣烟霄碧玉山，萦纡静练照晴川。\n留连不惜厌厌去，雅兴难忘既醉篇。",
        "dynasty": "宋",
        "collection_info": null
    },
    {
        "title": "上清宝箓宫立冬日讲经之次有羽鹤数千飞翔空际公卿士庶众目仰瞻卿时预荣观作诗纪实来上因俯同其韵赐太师以下",
        "author": "宋徽宗",
        "content": "上清讲席鬰萧台，俄有青田万侣来。\n蔽翳晴空疑雪舞，低徊转影类云开。\n翻翰清唳遥相续，应瑞疑时尚不回。\n归美一章歌盛事，喜今重见谪仙才。",
        "dynasty": "宋",
        "collection_info": null
    },
    {
        "title": "上巳日赐太师",
        "author": "宋徽宗",
        "content": "金明春色正芳妍，修禊佳辰集众贤。\n久矣愆阳罹暵旱，沛然膏雨润农田。\n乘时剩挟花盈帽，胥乐何辞酒满船。\n所赖燮调功有自，伫期高廪报丰年。",
        "dynasty": "宋",
        "collection_info": null
    },
    {
        "title": "宣和元年九月十二日赐宴联句",
        "author": "宋徽宗",
        "content": "桂子三秋七里香，麦云九夏两岐秀。\n鸡舌五年千载枣，菊英九日万龄黄。\n君臣燕衎昇平际，属句论文乐未央。",
        "dynasty": "宋",
        "collection_info": null
    },
    {
        "title": "宣和己巳冬祀大礼卿以执绥侍玉辂回銮礼毕以诗来上俯同元韵赐伸仍宣示俅杰",
        "author": "宋徽宗",
        "content": "羽卫森严锦绣成，夜寒璧月有余清。\n皇坛奠玉横参近，柴燎升烟宿雾晴。\n晏粲九天风露迥，雍容群辟佩环声。\n执绥更喜多仪肃，盛事应传伯仲荣。",
        "dynasty": "宋",
        "collection_info": null
    },
    {
        "title": "汧州作  其一",
        "author": "宋徽宗",
        "content": "国破山河在，人非殿宇空。\n中兴何日是，搔首赋车攻。",
        "dynasty": "宋",
        "collection_info": null
    },
    {
        "title": "汧州作  其二",
        "author": "宋徽宗",
        "content": "国破山河在，宫庭荆棘春。\n衣冠今左衽，忍作北朝臣。",
        "dynasty": "宋",
        "collection_info": null
    },
    {
        "title": "汧州作  其三",
        "author": "宋徽宗",
        "content": "投袂汧城北，西风又是秋。\n中原心耿耿，南泪思悠悠。\n尝胆思贤佐，颙情忆旧游。\n故宫禾黍徧，行役闵宗周。",
        "dynasty": "宋",
        "collection_info": null
    },
    {
        "title": "汧州作  其四",
        "author": "宋徽宗",
        "content": "杳杳神京路八千，宗祊隔越几经年。\n衰残病渴那能久，茹苦穷荒敢怨天。",
        "dynasty": "宋",
        "collection_info": null
    },
    {
        "title": "清明日作",
        "author": "宋徽宗",
        "content": "茸母初生忍禁烟，无家对景倍悽然。\n帝城春色谁为主，遥指乡关涕泪涟。",
        "dynasty": "宋",
        "collection_info": null
    },
    {
        "title": "元符万宁宫庆成颂",
        "author": "宋徽宗",
        "content": "句曲之山，有居其颠。\n谁氏之子，象帝之先。\n启迪后人，淑修其身。\n守静而笃，是为葆真。\n在昔元符，作室其下。\n经始勿亟，以遗来者。\n我应受之，嗣绍厥绪。\n我仪图之，缮此栋宇。\n考彼宫宇，因心而友。\n不日成之，克相其后。\n乃益其名，曰维万宁。\n书以揭之，用妥明灵。\n道大无方，体用有常。\n以德则帝，以业而王。\n坐进此道，与道无极。\n神之听之，洽此万国。",
        "dynasty": "宋",
        "collection_info": null
    },
    {
        "title": "葆真观妙冲先生归山以诗送之",
        "author": "宋徽宗",
        "content": "当年问道属高人，曾揽霞衣到紫宸。\n身是三山云外侣，心无一点世间尘。\n征鸿望极幽栖远，驾燕归飞洞府新。\n多谢为传心法妙，此真真外更无真。",
        "dynasty": "宋",
        "collection_info": null
    },
    {
        "title": "在北题壁",
        "author": "宋徽宗",
        "content": "彻夜西风撼破扉，萧条孤馆一灯微。\n家山回首三千里，目断天南无雁飞。",
        "dynasty": "宋",
        "collection_info": null
    },
    {
        "title": "题古村图",
        "author": "宋徽宗",
        "content": "深村竹树不知春，远水残霞接断津。\n野客衣冠浑懒散，相逢疑是避秦人。",
        "dynasty": "宋",
        "collection_info": null
    },
    {
        "title": "题院画册 修竹士女图",
        "author": "宋徽宗",
        "content": "瑶台无信託青鸾，一寸芳心思万端。\n莫向东风倚修竹，翠衫经得几多寒。",
        "dynasty": "宋",
        "collection_info": null
    },
    {
        "title": "题院画册 荷花士女图",
        "author": "宋徽宗",
        "content": "消受南熏一味凉，藕丝新织舞裙长。\n临池试展凌波步，只恐红莲妬艷粧。",
        "dynasty": "宋",
        "collection_info": null
    },
    {
        "title": "题院画册 芭蕉士女图",
        "author": "宋徽宗",
        "content": "罗袜生香踏软沙，钗横玉燕鬓松鸦。\n春心正是芭蕉叶，羞见宜男并蒂花。",
        "dynasty": "宋",
        "collection_info": null
    },
    {
        "title": "题院画册 涤砚士女图",
        "author": "宋徽宗",
        "content": "软绣屏风小象床，细风亭馆玉肌凉。\n含情学写鸳鸯字，墨洗蕉花露水香。",
        "dynasty": "宋",
        "collection_info": null
    },
    {
        "title": "题院画册 团扇士女图",
        "author": "宋徽宗",
        "content": "浓黛消香澹两蛾，花阴试步学凌波。\n专房自得倾城色，不怕凉风到扇罗。",
        "dynasty": "宋",
        "collection_info": null
    },
    {
        "title": "海棠通花凤",
        "author": "宋徽宗",
        "content": "锦棠天与丽，映日特妖娆。\n五色绚仪凤，真堪上翠翘。",
        "dynasty": "宋",
        "collection_info": null
    },
    {
        "title": "杏花鹦鹉",
        "author": "宋徽宗",
        "content": "并亚陇云飞，稳巢文杏枝。\n高栖良自得，蜂蝶莫相疑。",
        "dynasty": "宋",
        "collection_info": null
    },
    {
        "title": "千叶碧桃苹茄",
        "author": "宋徽宗",
        "content": "太平蜀雀异，仍映碧桃间。\n一秀三千岁，高枝永共攀。",
        "dynasty": "宋",
        "collection_info": null
    },
    {
        "title": "聚八仙倒挂儿",
        "author": "宋徽宗",
        "content": "垂身如逮下，名冠八仙中。\n最是天真处，樱桃一点红。",
        "dynasty": "宋",
        "collection_info": null
    },
    {
        "title": "桃竹黄莺",
        "author": "宋徽宗",
        "content": "出谷传声美，迁乔立志高。\n故教桃竹映，不使近蓬蒿。",
        "dynasty": "宋",
        "collection_info": null
    },
    {
        "title": "金林檎游春莺",
        "author": "宋徽宗",
        "content": "佳名何拔萃，美誉占游春。\n三月来禽媚，嬉娱异众伦。",
        "dynasty": "宋",
        "collection_info": null
    },
    {
        "title": "香梅山白头",
        "author": "宋徽宗",
        "content": "山禽矜逸态，梅粉弄轻柔。\n已有丹青约，千秋指白头。",
        "dynasty": "宋",
        "collection_info": null
    },
    {
        "title": "赵昌江梅山茶",
        "author": "宋徽宗",
        "content": "赵昌下笔摘韶光，一轴黄金满斛量。\n借我圭田三百亩，真须买取作花王。",
        "dynasty": "宋",
        "collection_info": null
    },
    {
        "title": "题梨花图",
        "author": "宋徽宗",
        "content": "楼台影裏和风暖，絃管声中瑞日长。\n从听娇鹦说来路，莫教蜂蝶损浓芳。",
        "dynasty": "宋",
        "collection_info": null
    },
    {
        "title": "题唐十八学士图二首  其一",
        "author": "宋徽宗",
        "content": "有唐至治咏康哉，闢馆登延经济才。\n廱泮育贤今日盛，彙征无復隐蒿莱。",
        "dynasty": "宋",
        "collection_info": null
    },
    {
        "title": "题唐十八学士图二首  其二",
        "author": "宋徽宗",
        "content": "儒林华国古今同，吟咏飞毫醒醉中。\n多士作新知入彀，画图犹喜见文雄。",
        "dynasty": "宋",
        "collection_info": null
    },
    {
        "title": "诗一首",
        "author": "宋徽宗",
        "content": "乍觉生风喜雨凉，农家得地发田穰。\n却缘暑退秋光满，点滴高梧似漏长。",
        "dynasty": "宋",
        "collection_info": null
    },
    {
        "title": "诗二首  其一",
        "author": "宋徽宗",
        "content": "欲借嵯峨万仞崇，故将工巧状层峰。\n数寻苍色如烟合，一片盘根似藓封。\n院宇接连常藉竹，池亭掩映却凭松。\n分明装出依岩寺，只欠清宵几韵钟。",
        "dynasty": "宋",
        "collection_info": null
    },
    {
        "title": "诗二首  其二",
        "author": "宋徽宗",
        "content": "风霜正腊晨，早见几枝新。\n预荷东皇化，偷回北苑春。\n旗枪虽不类，荈蘖似堪伦。\n已有清荣谕，终难混棘蓁。",
        "dynasty": "宋",
        "collection_info": null
    },
    {
        "title": "夏日",
        "author": "宋徽宗",
        "content": "清和节后绿枝稠，寂寞黄梅雨乍收。\n畏日正长凝碧汉，熏风微度到丹楼。\n池荷成盖闲相倚，径草铺裀色更柔。\n永昼摇纨避繁溽，杯盘时欲对清流。",
        "dynasty": "宋",
        "collection_info": null
    },
    {
        "title": "诗一首",
        "author": "宋徽宗",
        "content": "十二楼藏玉蝶中，凤凰双宿碧梧桐。\n流霞浅酌留君醉，今夜吹箫第几重。",
        "dynasty": "宋",
        "collection_info": null
    },
    {
        "title": "蔡谟谏议大夫兼枢密使都督诸路军马户部尚书赐归田",
        "author": "宋徽宗",
        "content": "独善传家久，功名冠世豪。\n平原滂雨泽，岭外息风涛。\n缓拜恩笺盛，相传道义高。\n嗟予尘世隔，安得自陪叨。",
        "dynasty": "宋",
        "collection_info": null
    },
    {
        "title": "幸徐常庐",
        "author": "宋徽宗",
        "content": "人生何事厌嚣尘，泛宅浮家冬復春。\n今日暂来猿鹤语，他年应召白云人。",
        "dynasty": "宋",
        "collection_info": null
    },
    {
        "title": "牡丹",
        "author": "宋徽宗",
        "content": "异品殊葩共翠柯，嫩红拂拂醉金荷。\n春罗几迭敷丹陛，云缕重萦浴绛河。\n玉鑑和鸣鸾对舞，宝枝连理锦成窼。\n东君造化胜前岁，吟绕清香故琢磨。",
        "dynasty": "宋",
        "collection_info": null
    },
    {
        "title": "题繁杏鹦鹉图",
        "author": "宋徽宗",
        "content": "天产干皋此异禽，遐陬来贡九重深。\n体全五色非凡质，惠吐多言更好音。\n飞翥似怜毛羽贵，徘徊如饱稻粱心。\n缃膺绀趾诚端雅，为赋新篇步武吟。",
        "dynasty": "宋",
        "collection_info": null
    },
    {
        "title": "怪石",
        "author": "宋徽宗",
        "content": "殊状难名各蔽亏，高□崒屼□巍巍。\n直疑伏兽身将动，常恐长蛟势□□。\n裂几层苍桧□，凝岚四接老松围。\n名封三品非无美，饮羽曾令壮奋□。",
        "dynasty": "宋",
        "collection_info": null
    },
    {
        "title": "句  其一",
        "author": "宋徽宗",
        "content": "雅燕酒酣添逸兴，玉真轩内看安妃。",
        "dynasty": "宋",
        "collection_info": null
    },
    {
        "title": "句  其二",
        "author": "宋徽宗",
        "content": "相公公相子。",
        "dynasty": "宋",
        "collection_info": null
    },
    {
        "title": "句  其三",
        "author": "宋徽宗",
        "content": "北斗七星三四点。",
        "dynasty": "宋",
        "collection_info": null
    },
    {
        "title": "句  其四",
        "author": "宋徽宗",
        "content": "选饭来时不喜餐，御厨空费八珍盘。",
        "dynasty": "宋",
        "collection_info": null
    },
    {
        "title": "句  其五",
        "author": "宋徽宗",
        "content": "方当月白风清夜，正是霜高木落时。",
        "dynasty": "宋",
        "collection_info": null
    },
    {
        "title": "句  其六",
        "author": "宋徽宗",
        "content": "落花满地春光晚，芳草连云暮色深。",
        "dynasty": "宋",
        "collection_info": null
    },
    {
        "title": "句  其七",
        "author": "宋徽宗",
        "content": "网罗今不密，回首不须惊。",
        "dynasty": "宋",
        "collection_info": null
    },
    {
        "title": "句  其八",
        "author": "宋徽宗",
        "content": "午夜笙歌连海峤，春风灯火过湟中。",
        "dynasty": "宋",
        "collection_info": null
    },
    {
        "title": "句  其九",
        "author": "宋徽宗",
        "content": "暖河消雪带，风柳散冰丝。",
        "dynasty": "宋",
        "collection_info": null
    },
    {
        "title": "句  其一○",
        "author": "宋徽宗",
        "content": "玉阶齐种女贞子，大觉金仙采撷来。",
        "dynasty": "宋",
        "collection_info": null
    },
    {
        "title": "句  其一一",
        "author": "宋徽宗",
        "content": "日射晚霞金世界，月临天宇玉干坤。",
        "dynasty": "宋",
        "collection_info": null
    },
    {
        "title": "句  其一二",
        "author": "宋徽宗",
        "content": "危楼日暮人千里，欹枕风秋雁一声。",
        "dynasty": "宋",
        "collection_info": null
    },
    {
        "title": "存目  其一",
        "author": "宋徽宗",
        "content": "诗题：宫词首句：日冷天晴近腊时，嫌罗不着索轻□。\n后宫宫女无多少。",
        "dynasty": "宋",
        "collection_info": null
    },
    {
        "title": "存目  其二",
        "author": "宋徽宗",
        "content": "诗题：宫词首句：翡翠盘龙装绣额。",
        "dynasty": "宋",
        "collection_info": null
    },
    {
        "title": "吹台曲",
        "author": "周紫芝",
        "content": "天门玉钥双龙开，霓旌羽盖天上来。\n管絃嘈杂入霄汉，美人侍燕黄金台。\n羽觞行酒欢未足，燕姬成行列红玉。\n梁王半醉起更衣，夜按玉箫亲度曲。\n曲终举袂俱争妍，拜舞樽前称万年。\n三山玉女朝羣仙，当时弄玉飞上天，至今台下草如烟。",
        "dynasty": "宋",
        "collection_info": null
    },
    {
        "title": "越台曲",
        "author": "周紫芝",
        "content": "玉颜如花越王女，自小娇痴不歌舞。\n嫁作江南国主妃，日日思归泪如雨。\n江南江北梅子黄，潮头夜涨秦淮江。\n江边雨多地卑湿，旋筑高台匀晓粧。\n千艘命载越中土，喜见越人仍越语。\n人生脚踏乡土难，无復归心越中去。\n高台何易倾，曲池亦復平。\n越姬一去向千载，不见此台空有名。",
        "dynasty": "宋",
        "collection_info": null
    },
    {
        "title": "巫山曲",
        "author": "周紫芝",
        "content": "楚宫夜半旌旗动，晓逐君王猎云梦。\n君王醉挽金仆姑，笑射双鵰落飞鞚。\n霜风猎猎吹白羽，狨鞍下时日未午。\n天上台高翠被寒，雨湿烟霏梦神女。\n行云飞去不可留，却望阳台无处所。\n魂凝睇远烟凄迷，猿啼巫峡东復西。\n江边猎火一万炬，貂裘醉拥君王归。\n章华千门復万户，侍女焚香迎辇步。\n君心谁能念旧恩，忍泪悲啼不成语。\n愿寿君王一万年，常向阳台梦云雨。",
        "dynasty": "宋",
        "collection_info": null
    },
    {
        "title": "白苎歌",
        "author": "周紫芝",
        "content": "大垂手，小垂手，江南白符世希有。\n吴姬十指玉纤纤，白苎新裁舞衣小。\n秋江四面绕吴宫，吴宫霜橘树树红。\n吴王夜燕不知晓，但见红日昇曈昽。\n美人低鬟復回袖，持酒献君君一笑。\n人生得意不行乐，白日如梭夜催昼。\n吴山依旧吴江清，离宫故苑难为情。\n不知谁遣南山鹿，还向姑苏台下行。",
        "dynasty": "宋",
        "collection_info": null
    },
    {
        "title": "五杂俎  其一",
        "author": "周紫芝",
        "content": "五杂俎，壠头水。\n往復来，玉关骑。\n不得已，从士子。",
        "dynasty": "宋",
        "collection_info": null
    },
    {
        "title": "五杂俎  其二",
        "author": "周紫芝",
        "content": "五杂俎，云际翮。\n往復来，长安陌。\n不得已，千里客。",
        "dynasty": "宋",
        "collection_info": null
    },
    {
        "title": "五杂俎  其三",
        "author": "周紫芝",
        "content": "五杂俎，夜茫茫。\n往復来，雁南翔。\n不得已，思故乡。",
        "dynasty": "宋",
        "collection_info": null
    },
    {
        "title": "荔枝香",
        "author": "周紫芝",
        "content": "千秋节当八月五，御楼卷帘看马舞。\n黄衫玉带分两行，绣衣宫人击雷鼓。\n梨园法曲凄且清，相传犹是隋家声。\n宜春北院蛾眉小，初按新声未有名。\n侍女焚香跪瑶席，更看真妃作生日。\n恰值南方驿使来，旋采风枝露犹湿。\n当时盛事人争传，荔枝香曲是新翻。\n宫中行乐事亦秘，此曲不许人间闻。\n马嵬梦断香尘息，满山荔子无人摘。\n却归西内冷如冰，一听遗音泪空滴。",
        "dynasty": "宋",
        "collection_info": null
    },
    {
        "title": "武溪深",
        "author": "周紫芝",
        "content": "五溪妖蛮盘瓠种，穴狐跳梁恃余勇。\n汉庭老骥闻朔风，两耳如锥四蹄踊。\n南方毒雾堕跕鸢，五溪溪深军不前。\n健儿六月半病死，欲渡五溪无渡船。\n将军誓死心独苦，本为官家诛黠虏。\n谁知君侧有谗徒，刚道将军似贾胡。\n人生富贵一衰歇，会令薏苡成明珠。\n祁连高结衞青冢，文渊藁葬无人送。\n至今行客武溪傍，谁为将军一悲恸。",
        "dynasty": "宋",
        "collection_info": null
    },
    {
        "title": "公无渡河",
        "author": "周紫芝",
        "content": "清江漫漫日夜流，江边无风人自愁。\n冯夷击鼓河伯怒，蛟龙掉尾鱼吞舟。\n人生一死亦难处，何不相从听媪语。\n公无渡河公自苦，人心险过山嵯峨，豺狼当路君奈何。\n劝君收泪且勿歌，世间平地多风波。",
        "dynasty": "宋",
        "collection_info": null
    },
    {
        "title": "饮马长城窟行",
        "author": "周紫芝",
        "content": "长安城边边地永，万里沙场地无井。\n秦人掘土土作城，城下窟深胡水冷。\n汉家将军号都护，西征上陇寒日暮。\n野驼跑水无处寻，饮马长城窟边去。\n长城窟，古来战死多白骨。\n征人半作马下尘，犹向阴山鬬驰突。\n去时胡天霜雁鸣，归见玉关春草生。\n将军功高封列城，鬬死伍符无姓名。",
        "dynasty": "宋",
        "collection_info": null
    },
    {
        "title": "金铜歌",
        "author": "周紫芝",
        "content": "武皇开疆三万里，滇池初穿柏梁起。\n更铸仙人承露盘，万歳千秋奉天子。\n当时谩说邜金刀，谁知更有当涂高。\n铜雀台高阿瞒死，八方才人闹如蚁。\n玉井绮栏心未厌，犹取金仙着前殿。\n金仙辞汉忆汉主，登车殷勤垂玉筯。\n独捧金盘出故宫，回头忍看咸阳树。\n魏宫羣臣眼亲见，朝着魏冠暮归晋。\n可怜长安肉食儿，不如顽铜犹有知。",
        "dynasty": "宋",
        "collection_info": null
    },
    {
        "title": "日出东南隅行",
        "author": "周紫芝",
        "content": "春风淡荡春云浅，陌上柔桑青宛宛。\n青天易雨亦易晴，吴蚕催眠欲成茧。\n罗敷采桑南陌头，翠鬟皴鬌光欲流。\n罗襦吹香白玉佩，青丝络笼黄金鈎。\n君王年少如秋水，欲学鸳鸯对飞起。\n赠君身上双明珰，结君同生亦同死。\n罗敷敛衽前致词，词多慷慨中含悲。\n念言夫婿良家子，委身结髪为夫妻。\n人生匹配各有偶，愿逐狗走随鸡飞。\n江水可竭山可移，妾心皎皎君当知。",
        "dynasty": "宋",
        "collection_info": null
    },
    {
        "title": "乌夜啼",
        "author": "周紫芝",
        "content": "黄门急诏下，趣封南郡王。\n鸾辂俨且深，班剑列成行。\n建以左纛旆，树以羽葆幢。\n骨肉厚恩义，门户生辉光。\n分封得大国，四境弥土疆。\n那知以嫌猜，将身触嗔怒。\n征我还上都，令我不得住。\n夺我封侯印，被我五两组。\n低头屏气息，对客不敢语。\n红窗昏夜灯，白泪堕秋雨。\n郁郁两大树，依依近墙宇。\n鸦鸦枝上啼，腷腷振两羽。\n沉沉夜未央，紞紞方三鼓。\n侍儿闻之喜，揽衣中夜起。\n起敲斋閤门，秉烛具肴旨。\n再拜前致词，灵乌未可鄙。\n吾闻乌夜啼，霈泽覃万里。\n杲杲方平旦，使者已在门。\n官家有诏书，为君敦厚恩。\n旧愤知己释，徙封意增勤。\n客有鲍书记，当代称能文。\n命作啼乌曲，乐府传清芬。\n人生欲富贵，生身恨不早。\n富贵岂不好，危机亦难蹈。\n古来兄弟间，生死在一朝。\n煮豆然豆豆叶焦，灵乌莫厌声哓哓。",
        "dynasty": "宋",
        "collection_info": null
    },
    {
        "title": "上之回",
        "author": "周紫芝",
        "content": "汉宫三十六，复道高崔嵬。\n皇情极游豫，警跸北之回。\n苍螭挟龙辀，风伯清路埃。\n羽衞森戞击，玉舆久徘徊。\n青娥绝望幸，故宫秋叶催。\n举头望霄汉，白露零玉阶。",
        "dynasty": "宋",
        "collection_info": null
    },
    {
        "title": "得宝子",
        "author": "周紫芝",
        "content": "蓬莱宫中春草绿，君王无事欢不足。\n宜春北院小蛾眉，日日霓裳按新曲。\n侍女倾心復尽计，歌舞君前不如意。\n今年新得太真妃，从此龙颜不胜喜。\n望春楼下纥那歌，枉说扬州古铜器。\n梨园乐府两部齐，尽歌乐府新歌词。\n君门谁道九重远，岁久欢声闻远夷。\n渔阳万骑仓黄入，帐中妃子吞声泣。\n当时掌上不忍看，玉骨埋时烟雨湿。\n属车尘远空邮亭，邮亭牧竖嗟娉婷。\n凌波袜在香未绝，万人争看俱伤情。\n一朝持入咸阳市，空得千金贾客惊。",
        "dynasty": "宋",
        "collection_info": null
    },
    {
        "title": "昭君行",
        "author": "周紫芝",
        "content": "汉宫侍女知几千，争妍取宠俱可怜。\n谁知恩爱託画手，黄金买得昭阳眠。\n昭君自恃玉颜好，未信光阴镜中老。\n不知万里嫁胡儿，憔悴蛾眉葬秋草。\n忆得昭君初嫁时，含羞忍泪无人知。\n胡天漫漫沙漠远，空抱琵琶说别离。\n捐金得宠固可耻，委身胡酋不如死。\n世间妍丑何曾分，自古贤愚亦如此。",
        "dynasty": "宋",
        "collection_info": null
    },
    {
        "title": "乌飞曲",
        "author": "周紫芝",
        "content": "江云欲雪江风吹，王敦城头乌夜啼。\n云深月暗风转急，惊乌绕树无安枝。\n狂风忽来飞不定，夜半无巢何所依。\n情知天公有风雨，何不结巢高树栖。\n君不见秦氏庭中双桂美，庭乌生雏八九子。\n乌生岂不念高飞，託君庭阴飞不起。\n那知君家轻薄儿，弹丸脱手两翅垂。\n无巢悔不巢巍巍，有巢悔不常高飞，人生祸福难豫期。",
        "dynasty": "宋",
        "collection_info": null
    },
    {
        "title": "秋兰词",
        "author": "周紫芝",
        "content": "艺兰当九畹，兰生香满路。\n纫君身上衣，光明夺缣素。\n孤芳一衰歇，凋零湿秋露。\n佩服得君子，亦足慰迟暮。\n采摘良不辞，新枝忽成故。\n向来桃李场，红颜照当户。\n纷纷自芳菲，荣枯復谁顾。",
        "dynasty": "宋",
        "collection_info": null
    },
    {
        "title": "金错刀",
        "author": "周紫芝",
        "content": "美人临晓镜，睡足含春娇。\n手持白玉尺，睥睨金错刀。\n欲将双綵凤，对飞宫锦袍。\n谁知游冶郎，经年事游遨。\n但知山上山，不说大刀头。\n君看良家子，尽属六郡豪。\n一朝着铠甲，万里随炊刁。\n家人剪春衫，欲寄道里遥。\n缄封望绝塞，蓬首时自搔。\n荡子会当归，行人日儦儦。\n别去隔生死，不保夕与朝。\n寄言楼中妇，清泪且当收。\n犹胜作征衣，远寄边城秋。",
        "dynasty": "宋",
        "collection_info": null
    },
    {
        "title": "湖阴行",
        "author": "周紫芝",
        "content": "石头城南五马渡，一马成龙上天去。\n晋家天子再御朝，洛阳胡骑空无数。\n当时枉道马与王，高官饱食丰豺狼。\n车前已赐兰斑物，江上空余剑戟场。\n日光射天惊贼垒，封豖长蛇梦中起。\n仓皇只欲玩遗鞭，谁信龙媒已千里。\n黄鬚有智人岂知，不料将军未死时。\n着新脱故真是贼，白犬下啮天应迟。\n谁道晋朝公与相，不及金谷园中儿。",
        "dynasty": "宋",
        "collection_info": null
    },
    {
        "title": "隋渠行",
        "author": "周紫芝",
        "content": "黄榆落尽河水冰，隋渠两岸无人行。\n雪花漫天大如掌，北风吹马南人惊。\n县官藏冰避炎热，健儿凿冰手流血。\n安得身随花石官，当路谁人敢呵喝。\n黄流千里冻彻底，舳舻相仍冻衔尾。\n天公便合回阳和，桃花水暖流春波。\n望春楼上天颜喜，齐声争唱纥那歌。",
        "dynasty": "宋",
        "collection_info": null
    },
    {
        "title": "长干曲",
        "author": "周紫芝",
        "content": "黄昏明月上朱楼，帘旌射月香雾浮。\n画栏垂手楼中女，对月低眉不举头。\n人似长干桥下水，一去悠悠几千里。\n谩道嫁鸡逐鸡飞，长干夫婿那得知。",
        "dynasty": "宋",
        "collection_info": null
    },
    {
        "title": "五男父",
        "author": "周紫芝",
        "content": "白头垂垂五男父，一生辛勤立门户。\n五男炊白割红鲜，阿翁采薪供五男。\n悲风惨惨寒日暮，翁入采山遭猛虎。\n猛虎磨牙卧道边，五男持戟谁敢前。",
        "dynasty": "宋",
        "collection_info": null
    },
    {
        "title": "魔军行",
        "author": "周紫芝",
        "content": "五岭南来山最多，驱军日涉千坡陁。\n山中食菜不食肉，十室九家俱事魔。\n县官给钱捕魔鬼，八万魔军同日起。\n将军新破强虏回，马前班剑如流水。\n生斩妖精拔羽幢，传首天庭藁街死。\n当时平田作战场，至今遗骼无人藏。\n旧居虽在人不见，破屋萧萧围短墙。",
        "dynasty": "宋",
        "collection_info": null
    },
    {
        "title": "野妇行",
        "author": "周紫芝",
        "content": "新安野妇双鬓垂，红膏涂靥深画眉。\n青襜两幅不掩骭，赤脚一双深染泥。\n饷耕如宾有翁媪，头戴银冠相媚好。\n银冠犹是嫁时粧，马上不知人绝倒。\n长年相见无别离，竟死不识愁眉啼。\n红颜暗逐春光老，暮栉常随落日低。\n秋娘一尺春风髻，下蔡阳城尽风靡。\n倾城可爱亦可怜，野妇谁知有西子。",
        "dynasty": "宋",
        "collection_info": null
    },
    {
        "title": "输粟行",
        "author": "周紫芝",
        "content": "天寒村落家家忙，饭牛穫稻催涤场。\n燎薪炊黍呼妇子，夜半舂粟输官仓。\n大儿担囊小负槖，扫廪倾囷不须恶。\n县胥里正不到门，了得官租举家乐。\n去年有米不愿余，今年米白要如珠。\n路傍老人拍手笑，尽道官兵嫌米麤。\n良农飬兵与胡竞，胡骑不来自亡命。\n田家终岁负耕縻，十农飬得一兵肥。\n一兵唱乱千兵随，千家一炬无孑遗。\n莫飬兵，飬兵杀人人不知。",
        "dynasty": "宋",
        "collection_info": null
    },
    {
        "title": "寒食曲",
        "author": "周紫芝",
        "content": "三月江南好春色，买酒家家作寒食。\n男呼女唤俱出游，扶路醉归欢乐极。\n街头尽日无人行，多在山村少在城。\n踏歌赛愿一时了，上冢归来闻笑声。\n岂料如今一百五，画戟满城椎战鼓。\n子孙半作泉下人，薄酒不浇山上土。\n死者已往生者存，随分欢娱各儿女。\n烹鱼裹菜当盘飱，花作红粧鸟歌舞。\n君不见江南江北多战场，去年白骨无人藏。",
        "dynasty": "宋",
        "collection_info": null
    },
    {
        "title": "木芙蓉歌",
        "author": "周紫芝",
        "content": "吴江十月霜华浅，秋空无云霜日暖。\n芭蕉树暗帘幕垂，木芙蓉开红婉婉。\n银床露重梧叶飞，金钱扫地秋兰萎。\n无人自对秋风笑，黄菊葵花不同调。\n慢绿妖红解醉人，徐娘未老秋娘少。\n少年时节欢乐多，红莲影落秋江波。\n若耶女儿白如玉，夜半采莲闻棹歌。\n惊风吹浪鸳鸯起，回头日月飞梭裏。\n对花不饮今蹉跎，泪湿秋风当奈何。",
        "dynasty": "宋",
        "collection_info": null
    },
    {
        "title": "雍门行",
        "author": "周紫芝",
        "content": "忆昔长安昼闭门，胡兵四面如云屯。\n嗣皇明圣日月出，尽刬宿蠧清妖氛。\n黄门急诏忽夜下，驿骑四出争驰奔。\n明朝都人看传首，贺客纵横各持酒。\n利剑空膏六贵人，富贵回头信何有。\n一身成粉骨成尘，当时近前丞相嗔。\n高台曲池已荆棘，援琴谁作雍门吟。",
        "dynasty": "宋",
        "collection_info": null
    },
    {
        "title": "艨艟行",
        "author": "周紫芝",
        "content": "汉作楼船三百尺，江南父老何曾识。\n船头击鼓转红旗，船尾踏车人不知。\n君王英略似汉武，要挽江心射蛟弩。\n天戈指日殄匈奴，先遣偏舟下江浦。\n三年血满秋江红，洞庭摇落悲秋风。\n漫山栅水作城寨，逆气不腥河伯宫。\n惊涛捲地喷飞雪，艨艟一出千艘空。\n将军自驾木城去，莫叹龙骧作阿童。",
        "dynasty": "宋",
        "collection_info": null
    },
    {
        "title": "五溪道中见羣牛蔽野问之容州来感其道里之远乃作短歌以补乐府之阙",
        "author": "周紫芝",
        "content": "淮田一废不復秋，五夫扶犁当一牛。\n番兵大入郡不守，青窠未熟官来收。\n狐狸昼啸荆棘裏，此事最贻廊庙忧。\n羽檄征牛牛蔽野，问言万里来容州。\n容州价贱苦易得，四蹄纔堪一剑易。\n来时草青今草黄，道路既远多死伤。\n沙场草浅食不饱，夕阳时见乌衔创。\n江北江南几阡陌，几牛能满千家仓。\n愿言田父各努力，会见西风禾黍长。\n将军官大马亦壮，肯使胡儿窥汉疆。",
        "dynasty": "宋",
        "collection_info": null
    },
    {
        "title": "黥奴行",
        "author": "周紫芝",
        "content": "山西骁将真黥奴，两斛笑弯金仆姑。\n偶然浮云变苍狗，身骑高马称金吾。\n胡兵仓黄忽南渡，地黑天昏两龙去。\n贼臣僭僞谁适从，将军一呵百官惧。\n仗剑前驱趣翠华，路人辟易空回顾。\n至今愿返河阳狩，荆棘艰难窘天步。\n未悬北阙新头颅，犹带安西旧都护。\n前年纵兵肥水头，横尸千里行人愁。\n帐前骑士勇如虎，帐下娇娥双脸羞。\n藁街流血天忽怒，小儿跳梁健儿舞。\n寄语卢龙与范阳，中书相公今尚父，慎勿更如奴跋扈。",
        "dynasty": "宋",
        "collection_info": null
    },
    {
        "title": "秣陵行",
        "author": "周紫芝",
        "content": "秣陵城门夜不开，城头椎鼓鸣春雷。\n绯衣擎火燎民屋，万井一炬飞红埃。\n道傍横尸人不识，血流但见秦淮赤。\n府中官吏一百人，尽取姓名书罪籍。\n元戎被执不得归，贼坐黄堂纵呵斥。\n明朝传檄下九州，九州牧伯不敢收。\n可笑官军櫜羽箭，环视走卒撄城楼。\n将军楼船下巫峡，胆落双旌俱卷甲。\n日枭五十三头颅，一战何曾短兵接。\n今年新起故将军，灞陵醉尉勿浪嗔。\n文致太平武定乱，非渠谁復清风尘。",
        "dynasty": "宋",
        "collection_info": null
    },
    {
        "title": "射鹿行",
        "author": "周紫芝",
        "content": "白羽红旌绕山麓，争向山南射奔鹿。\n猎夫举网常苦辛，谁寝其皮食其肉。\n腹中着子初成斑，梅花碎点真珠圆。\n双桃压髻玉簪短，去作谁家头上冠。\n贵家金多逐时好，尚蹙蛾眉嫌不早。\n一皮可直三万钱，竞作苞苴当珍宝。\n大者有茸胎有纹，举无遗族如何冤。\n玉缨琼弁者谁子，始作此俑知非贤。",
        "dynasty": "宋",
        "collection_info": null
    },
    {
        "title": "督耨词",
        "author": "周紫芝",
        "content": "十里一候五里置，渡海梯山来万里。\n赐入长安卿相家，夜暖金猊香彻髓。\n琼香入骨作晓酲，斗帐烧烟隔秋水。\n青娥添火窗欲明，红锦薫衣人未起。\n梅花不用波律来，零藿何劳香传记。\n兰闺半掩春昼长，参差吹竹罗红粧。\n令君一去三日香，更遣小儿缝紫囊。\n夜来宾客满高堂，谁家有女嫁韩郎。",
        "dynasty": "宋",
        "collection_info": null
    },
    {
        "title": "汉宫词",
        "author": "周紫芝",
        "content": "汉宫五月多南风，宫槐覆砌花阴浓。\n彤庭破晓瑞雾薄，宝槛茙葵迎日红。\n池面鸡头青蹙衄，菖蒲有花池水绿。\n殿阁风清白日长，五丝结綵献君王。\n汉皇年来新受箓，自篆天书辟邪毒。\n六宫此日多欢娱，就中何人恩宠殊。\n黄金钗横绛囊小，争带君王亲写符。",
        "dynasty": "宋",
        "collection_info": null
    },
    {
        "title": "竞渡曲",
        "author": "周紫芝",
        "content": "江风猎猎吹红旗，舟人结束夸水嬉。\n短衣青帽锦半臂，横波鼓鬛飞鲸鲵。\n江潮漫漫江水阔，浪花击碎千堆雪。\n画桡擘水挽不回，白羽离絃箭初脱。\n岿来醉作踏浪歌，应笑吴儿拜浪婆。\n朱楼相映绿阴裏，两岸人家欢乐多。\n饭筒角黍纒五綵，楚俗至今犹未改。\n日暮空歌何在斯，不见三闾憔悴时。",
        "dynasty": "宋",
        "collection_info": null
    },
    {
        "title": "牛女行",
        "author": "周紫芝",
        "content": "天孙晓织云锦章，跂彼终日成七襄。\n含情倚杼长脉脉，灵河南北遥相望。\n天风吹衣香冉冉，乌鹊梁成月华浅。\n青童侍女骖翔鸾，玉阙琼楼降华幰。\n明朝修渚旷清容，归期苦短欢期远。\n昔离今聚自有期，天帝令严何敢违。\n犹胜姮娥窃仙药，一入广寒无嫁时。",
        "dynasty": "宋",
        "collection_info": null
    },
    {
        "title": "双鹄飞行",
        "author": "周紫芝",
        "content": "忆昔江乡遭乱离，两翁避地双鹄飞。\n一鹄南翔一鹄北，北鹄堕地南鹄栖。\n天长地远去不返，巢倾卵覆令人悲。\n去年贼兵初聚党，今岁王师方解围。\n舂陵万户纔有几，骆谷一家空独归。\n归寻故里不知处，白骨支撑满涂路。\n城西有屋无人居，城东有地无屋庐。\n仿佛相从旧游处，泪栖双睫还欷歔。",
        "dynasty": "宋",
        "collection_info": null
    },
    {
        "title": "燕衔柏行",
        "author": "周紫芝",
        "content": "双燕何时来瀚海，寄巢修椽巢不改。\n春深巢稳初养雏，双雏引颈仰哺呼。\n雄将雌出双雏孤，雏危堕地声呱呱。\n雌随雄归见雏泣，主人将雏纳其室。\n双雏脱死翅欲开，玄衣素臆去復来。\n明年主人开寿燕，画鼓停挝歌舞遍。\n双雏傍席争回旋，共衔青柏置樽前。\n口不能言对以臆，再拜寿君如柏年。",
        "dynasty": "宋",
        "collection_info": null
    },
    {
        "title": "石妇行二首  其一",
        "author": "周紫芝",
        "content": "贞妇生江南，少小称丰秾。\n委身事良人，相与欢笑同。\n良人去不返，两鬓常蓬松。\n谓言有膏沐，未识谁为容。\n日日上山望，水远山复重。\n藁砧竟不来，望望终无穷。\n一朝化作石，僵立由天公。\n天公表坚贞，令与山始终。\n仙衣绣藓晕，宝髻摇花丛。\n滔滔日月逝，此石存高峰。\n清名阅千古，劲节摩苍穹。\n恨无采诗官，作诗颂遗踪。\n用之邦国间，庶以消淫风。",
        "dynasty": "宋",
        "collection_info": null
    },
    {
        "title": "石妇行二首  其二",
        "author": "周紫芝",
        "content": "生男有闺房，莫娶青楼倡。\n生女事姑嫜，莫嫁游冶郎。\n倡家从人无定准，游子一去忘故乡。\n山头义妇无人识，踊身上山生死隔。\n人将此妇作石看，不信此心元是石。\n相从岂復无它人，髧彼两髦真我特。\n江流可尽山可平，不尽悠悠千古情。\n早知郎去无消息，悔不将身事尾生。",
        "dynasty": "宋",
        "collection_info": null
    },
    {
        "title": "拟客从远方来",
        "author": "周紫芝",
        "content": "客从远方来，遗我故人书。\n故人久别离，一别万里余。\n相望不相见，各在天一隅。\n感君慇懃意，字字如明珠。\n上陈昔懽乐，次问今何如。\n昔别俱少年，老大今苍鬚。\n良时不我与，岁月空踌躇。\n余生如梦寐，尺素徒卷舒。\n为我谢故人，远致双鲤鱼。\n恨无木瓜篇，报君以琼琚。",
        "dynasty": "宋",
        "collection_info": null
    },
    {
        "title": "拟青青河畔草",
        "author": "周紫芝",
        "content": "四序相推迁，日月倏已逝。\n春风入猗兰，光艶照罗绮。\n一朝霜雪至，容华苦憔悴。\n佳人惜朱颜，结褵奉君子。\n安知远征途，中道成弃置。\n昔持鸳鸯锦，裁成合欢被。\n今织迴文机，中有相思字。\n相思日夜切，尺书无雁寄。\n谁能知妾心，脉脉含远意。",
        "dynasty": "宋",
        "collection_info": null
    },
    {
        "title": "拟燕赵多佳人",
        "author": "周紫芝",
        "content": "沙丘有余风，赵女多跕纚。\n燕丹养勇士，后宫出女子。\n至今余倡优，吹弹满都市。\n佳人北方来，倾城尽风靡。\n妙舞萦纤腰，清歌发皓齿。\n一歌四座欢，再歌宾客起。\n回眸与目成，哀絃忍重理。\n愿为双飞燕，与君共栖止。\n人生不行乐，岁月如流水。",
        "dynasty": "宋",
        "collection_info": null
    },
    {
        "title": "拟梁父吟",
        "author": "周紫芝",
        "content": "驾言方北征，遵彼淮阴路。\n悠悠墟落间，中有淮阴墓。\n将军藴奇略，功名照今古。\n谈笑下燕齐，北面师降虏。\n一朝遭谗诬，衔冤復谁诉。\n谁能为此谋，宫中汉家妇。",
        "dynasty": "宋",
        "collection_info": null
    },
    {
        "title": "拟司马相如琴歌代文君答二首  其一",
        "author": "周紫芝",
        "content": "凤兮凤兮胡不归，胡为四海求其雌。\n其室良迩知者谁，邂逅相遇君独知。\n彼美人兮伟容仪，愿与君兮相追随，归丹山兮栖高枝。",
        "dynasty": "宋",
        "collection_info": null
    },
    {
        "title": "拟司马相如琴歌代文君答二首  其二",
        "author": "周紫芝",
        "content": "凤兮凤兮鸣噰噰，雄将飞兮雌将从。\n天寒惨惨多悲风，双翮欲举心所同。\n山石可凿金可镕，妾心皎皎如日中。",
        "dynasty": "宋",
        "collection_info": null
    },
    {
        "title": "莫愁歌",
        "author": "周紫芝",
        "content": "莲花深红莲叶绿，平沙月上鸳鸯宿。\n青腰三板兰作桡，月下莫愁歌一曲。\n移船入花花转深，花深调苦难为音。\n江边夜半谁为语，只有婵娟知此心。\n露华渐白月渐午，刺舟自觅来时路。\n明朝繫缆柳边门，却在夜来潮落处。",
        "dynasty": "宋",
        "collection_info": null
    },
    {
        "title": "拟桃叶团扇歌三首  其一",
        "author": "周紫芝",
        "content": "倚杼织冰纨，殷勤作团扇。\n为君惜朱颜，相期日相见。",
        "dynasty": "宋",
        "collection_info": null
    },
    {
        "title": "拟桃叶团扇歌三首  其二",
        "author": "周紫芝",
        "content": "裁纨作团扇，纤纤如白玉。\n歳寒不改姿，持用可郎目。",
        "dynasty": "宋",
        "collection_info": null
    },
    {
        "title": "拟桃叶团扇歌三首  其三",
        "author": "周紫芝",
        "content": "团扇復团扇，团扇亦已好。\n但恐秋风至，弃捐在中道。",
        "dynasty": "宋",
        "collection_info": null
    },
    {
        "title": "秋闺词",
        "author": "周紫芝",
        "content": "西风动帘幙，蟋蟀鸣高堂。\n蔓草湿零露，秋闺知夜长。\n佳人掩朱户，背烛解罗裳。\n愿言鸳鸯梦，双飞入方塘。\n清影横疏櫺，奈此明月光。\n依依照长夜，炯炯明愁肠。\n不恨郎不归，恨月入我床。\n披衣復起坐，嚬翠挑残缸。\n开缄取素书，解结罗带傍。\n一读再三叹，再读泪数行。\n终夜不成寝，曙色忽满窗。\n虽云有膏沐，谁能理晨粧。",
        "dynasty": "宋",
        "collection_info": null
    },
    {
        "title": "倡楼词",
        "author": "周紫芝",
        "content": "桃李艷春风，荣华照京洛。\n九陌飞香尘，朱楼响弦索。\n美人倚修栏，青娥卷珠箔。\n白面谁家郎，巴商载金槖。\n大艑何岢峨，繫舟楼下泊。\n哀弹杂清歌，日日楼中乐。\n谓言如江流，偕老有盟约。\n一朝买婵娟，蝉鬓轻梳掠。\n情从新人欢，恩与旧人薄。\n去年与青棠，今年赠芍药。\n人生有荣谢，曾不待衰落。\n倡女不嫁人，深心失期约。",
        "dynasty": "宋",
        "collection_info": null
    },
    {
        "title": "霁月谣",
        "author": "周紫芝",
        "content": "江鼍吹浪江水急，雷师鞭鼓旌旗湿。\n黑风驾雨霹雳鸣，怒龙拏空半天立。\n须臾阴云空四垂，广寒殿冷风披披。\n玉觞燕罢王母归，红鸾簇扇香雾飞。",
        "dynasty": "宋",
        "collection_info": null
    },
    {
        "title": "插秧歌",
        "author": "周紫芝",
        "content": "田中水满风凄凄，青秧没壠村路迷。\n家家趁水秧稻畦，共唱俚歌声调齐。\n树头幽鸟声剥啄，半雨半晴云漠漠。\n五白草斑谁敢闲，农夫饷田翁自作。\n去年两经羣盗来，妇儿垂泣翁更哀。\n蚕藂烧尽不成茧，陵陂宿麦无根荄。\n今年插秧忧夏旱，旱得雨时兵復乱。\n官军捕贼何时平，处处村村闻鼓声。",
        "dynasty": "宋",
        "collection_info": null
    },
    {
        "title": "古离别二首  其一",
        "author": "周紫芝",
        "content": "絃断何由续，镜分难再圆。\n感君绸缪意，赠我双纹鸳。\n百年会有尽，此意终难捐。",
        "dynasty": "宋",
        "collection_info": null
    },
    {
        "title": "古离别二首  其二",
        "author": "周紫芝",
        "content": "行行重行行，此别深可惜。\n临分意难传，欲语泪復滴。\n我欲从君游，恨乏双飞翮。",
        "dynasty": "宋",
        "collection_info": null
    },
    {
        "title": "长短歌",
        "author": "周紫芝",
        "content": "礲石磨砖作新垒，角楼亭亭四边起。\n谁家一曲长短歌，长安贵人葬蒿里。\n东方作矣事若何，口珠腰带黄金多。\n墓门重闭子孙泣，树上纸钱空满柯。\n君不见胡骑南来相州路，仓皇尚觅韩王墓。\n解鞍下马拜墓前，更遣羌兵作调护。\n凭谁试问尔何为，定恐当年识吾父。",
        "dynasty": "宋",
        "collection_info": null
    },
    {
        "title": "壬午秋日观桥刈穫五首  其一",
        "author": "周紫芝",
        "content": "清晨起盥栉，卷箔坐南轩。\n红日忽满树，飞鸟相喧翻。\n农夫告铚艾，导我之前村。\n露晞芒屦滑，地僻秋芜繁。\n行行不逾里，委蛇到其门。\n父老喜客至，为黍烹鸡豚。\n劝我当力穑，醉中多好言。\n低头谢父老，我志久已存。\n归来三叹息，默诵归田园。",
        "dynasty": "宋",
        "collection_info": null
    },
    {
        "title": "壬午秋日观桥刈穫五首  其二",
        "author": "周紫芝",
        "content": "交亲不相知，笑我营小筑。\n人生如风灯，一灭不容续。\n胜负棋一枰，信手安用覆。\n与君共此世，百岁但信宿。\n进退均有求，要各随所欲。\n君轨趋朝市，我履在林麓。\n胡为浪相笑，吾计念已熟。\n客来不与辨，聊用铭我屋。",
        "dynasty": "宋",
        "collection_info": null
    },
    {
        "title": "壬午秋日观桥刈穫五首  其三",
        "author": "周紫芝",
        "content": "胡马嘶北风，游子思故乡。\n富贵人所羡，危机亦难防。\n幕上巢岂安，剑头炊易伤。\n乃知三亩耕，此策为最良。\n寒士但藜藿，肉食余膏粱。\n脱粟众所食，万钱谁得甞。\n终然均一饱，果腹俱徜徉。\n饭蔬岂不乐，厚味生祸殃。\n以此较得失，岂復无短长。",
        "dynasty": "宋",
        "collection_info": null
    },
    {
        "title": "壬午秋日观桥刈穫五首  其四",
        "author": "周紫芝",
        "content": "人言秋日短，无事日更长。\n篱落既补治，稼穑已涤场。\n薄暮有微兴，悠然步东冈。\n东冈枣与梨，纍纍半青黄。\n幽菊虽未吐，已含风露香。\n风物良可喜，客来有杯觞。\n但使常如此，贫贱亦何伤。",
        "dynasty": "宋",
        "collection_info": null
    },
    {
        "title": "壬午秋日观桥刈穫五首  其五",
        "author": "周紫芝",
        "content": "祠宫昔所筑，古屋栖真灵。\n谁知员峤徙，亦叹曲池平。\n我即废址北，结茅寄幽情。\n高秋肃万籁，彷佛闻箫笙。\n夜梦着琼冠，结佩朝玉京。\n谈笑悟至理，俯仰了八纮。\n安能事香火，餐霞学长生。\n明朝日復出，抱耒还躬耕。",
        "dynasty": "宋",
        "collection_info": null
    },
    {
        "title": "题龙眠画四马图",
        "author": "周紫芝",
        "content": "裕陵神谟与天通，昆崙以西俱凿空。\n渥洼初来九夷服，尽得大宛三象龙。\n于阗凤脑世未识，但见蹴踏长秋风。\n鬼章锦膊惊绝代，更看吐蕃狮子骢。\n胡儿骯脏双眼碧，锦韀错落青丝笼。\n最后一匹号雄健，见自往来天仗中。\n羽林骑士铁挝肃，鸣珂蹀躞缨垂红。\n诸番入贡御闲溢，君王昼坐蓬莱宫。\n为临玉陛阅神骏，诏写真形谁最工。\n龙眠妙伎非俗画，不数当年老曹霸。\n三骢岂是拳毛騧，俶傥权奇颇闲暇。\n籋云之姿迣万里，太一来贶天马下。\n内人传看十二蹄，一笑微生咫尺威。\n自从鼎湖弓剑坠，龙媒上天久不归。\n只今空对画图泣，忍听鸟呼金粟堆。",
        "dynasty": "宋",
        "collection_info": null
    },
    {
        "title": "游麻姑观",
        "author": "周紫芝",
        "content": "清秋禾黍罢，南亩幽事少。\n凌晨有佳兴，振策事轻矫。\n微踪蹑飞猱，雄眺高木杪。\n上有仙子祠，栋宇颇倾挠。\n腾虚想云軿，遗像空鸟爪。\n黄冠三四辈，生意良草草。\n更欲问丹炉，云山遂穷讨。\n道人笑不言，此意未遽晓。\n但云须趣辕，山静虎出早。\n胜践良独难，仙事亦杳渺。\n了知世俗人，尘凡隔蓬岛。",
        "dynasty": "宋",
        "collection_info": null
    },
    {
        "title": "小壶贮江蜡二梅幽绝俱可喜作三绝  其一",
        "author": "周紫芝",
        "content": "遮眼梅花不要多，着人无復奈香何。\n月明羞看铜壶影，矮树斜枝忆短坡。",
        "dynasty": "宋",
        "collection_info": null
    },
    {
        "title": "小壶贮江蜡二梅幽绝俱可喜作三绝  其二",
        "author": "周紫芝",
        "content": "吴娘解滴酥成蘂，天女能融蜡作花。\n付与诗人说妍丑，风流二士本同家。",
        "dynasty": "宋",
        "collection_info": null
    },
    {
        "title": "小壶贮江蜡二梅幽绝俱可喜作三绝  其三",
        "author": "周紫芝",
        "content": "天上姮娥白玉肌，蘂珠宫女鬰金衣。\n相逢月下浑无语，笑指蓬壶作伴归。",
        "dynasty": "宋",
        "collection_info": null
    },
    {
        "title": "病中戏作本草诗",
        "author": "周紫芝",
        "content": "长空青云昼风卷，雨余凉生开病眼。\n垣衣洗雨绿生光，芍药翻阶红照晚。\n幽人却扫惊半夏，独杜衡门心颇远。\n提壶劝酒意甚劳，花间伏翼终日号。\n大枣如爪安可得，竹叶岂宜空蟹螯。\n何当如淮注石斛，天南星移碎红烛。\n锦纒更命刘寄奴，回雪香柔体如玉。\n人生富贵不早休，乌头成白空自愁。\n浩歌自驾木兰去，范蠡实能知远游。\n君不见赤车使者将君命，五加皮币不少留。\n一朝逐客便当去，王不留行空泪流。\n又不见浪荡子长负羁槖，石下长卿无住着。\n贾论空高远志孤，屈草初成奇祸作。\n何如独活考涧槃，不遇自然同此乐。\n嗟余知此解马衘，蜗庐僻在陵阳角。\n谁能更朝紫真坛，丹砂岂解驻衰颜。\n五色神符亦安用，菖蒲谩说能引年。\n玉泉泠泠漱虚壑，独寻鹤虱负朝暄。\n故人远引羁旅夕，寒水石畔思清言。\n何时从容乃如此，烟蓑去作牵牛子。\n平生甘遂丘壑贫，常有忧怀思洗耳。",
        "dynasty": "宋",
        "collection_info": null
    },
    {
        "title": "道由于潜将游西菩问之路人则云过之已远",
        "author": "周紫芝",
        "content": "人生如落花，随寓皆可喜。\n但恐兜罗绵，牵连入荆杞。\n我马今未羁，犹堪作幽事。\n道逢西菩山，欲问参寥子。\n举鞭信蹇驴，褰裳渡流水。\n隐约望三山，展转纔十里。\n吴儿指似侬，但隔一山耳。\n涂穷殊可笑，兴尽亦復止。\n吾曹坐天阨，万事无不尔。\n小者今復然，大者斯已矣。",
        "dynasty": "宋",
        "collection_info": null
    },
    {
        "title": "越台夜雨",
        "author": "周紫芝",
        "content": "夜暗秦淮雨，灯昏越女祠。\n寒窗归梦短，秋枕客情知。\n凫雁初何定，鸡虫事亦卑。\n明朝江上去，重理钓鱼丝。",
        "dynasty": "宋",
        "collection_info": null
    },
    {
        "title": "晚游戒珠寺寺王逸少旧宅寺僧秉烛观王右军画像出访鹅墨二池归已三更",
        "author": "周紫芝",
        "content": "悠悠倦徂征，忽忽厌羁旅。\n出门復风埃，况乃迫繁暑。\n兹游惬初心，突兀见精宇。\n高人昔所庐，树木亦奇古。\n微风入冠裳，林影散廊庑。\n僧窗静无尘，灯火照眉宇。\n阅此坦腹姿，鬚髪稀可数。\n乐死固不虚，颜色如处女。\n平池渺清深，淅沥过新雨。\n谁言临池工，至技本天与。\n鹅羣久已空，团扇復何许。\n兴尽且当归，夜半月方吐。",
        "dynasty": "宋",
        "collection_info": null
    },
    {
        "title": "归云洞",
        "author": "周紫芝",
        "content": "南华老明师，遗像颇清古。\n昔为挂空月，今作归云土。\n云来初无心，云去定何处。\n空余暗窦泉，翠盎含白乳。\n华堂谁復枝，缺甃久未补。\n林深自成风，山润疑欲雨。\n穷幽眼未餍，曳杖足已苦。\n入山无与迎，出山信谁阻。\n有客自去来，山僧无一语。",
        "dynasty": "宋",
        "collection_info": null
    },
    {
        "title": "次韵次卿见寄",
        "author": "周紫芝",
        "content": "此生怀抱向谁开，唯有华颠苦见催。\n万事只今浑是梦，寸心堪笑已成灰。\n路长安得诗飞去，交浅唯愁雨不来。\n此意喜君无冷暖，尺书频寄塞鸿回。",
        "dynasty": "宋",
        "collection_info": null
    },
    {
        "title": "食瓜二首  其一",
        "author": "周紫芝",
        "content": "酇侯昔微时，刀笔一小吏。\n起依日月光，勋业高百世。\n道大原不容，功高亦为累。\n所以韩彭徒，纍纍就庖胾。\n萧何于是时，身任天下寄。\n坐安刘帝心，赖有东陵计。\n东陵固明哲，避地有深意。\n此物原不凡，世俗岂知味。\n此味当自知，未可语儿辈。",
        "dynasty": "宋",
        "collection_info": null
    },
    {
        "title": "食瓜二首  其二",
        "author": "周紫芝",
        "content": "元和数才子，例指到元白。\n香山诋中奄，进寸辄退尺。\n元侯躐要涂，崔子实卵翼。\n两公贤与愚，何啻白与黑。\n二武有直气，诋评恣呵斥。\n苍蝇从何来，污我盘中食。\n想像怀昔人，抚几三叹息。",
        "dynasty": "宋",
        "collection_info": null
    },
    {
        "title": "游衡廊山山中有梁武帝杯渡禅师像",
        "author": "周紫芝",
        "content": "瀛渤从来是一沤，何妨飞锡到中州。\n解将瓶钵横云海，懒向秦淮障逆流。",
        "dynasty": "宋",
        "collection_info": null
    },
    {
        "title": "次韵韦深道见寄",
        "author": "周紫芝",
        "content": "不见苏州五字诗，韦郎有句解人颐。\n长镵白柄林间事，折角乌巾世外姿。\n失马未应无后福，亡羊政恐坐多岐。\n人生一笑真难事，白髮逢君苦恨迟。",
        "dynasty": "宋",
        "collection_info": null
    },
    {
        "title": "宿琴高岩二首  其一",
        "author": "周紫芝",
        "content": "琴高古仙人，控鲤飞上天。\n丹鑪访遗迹，邂逅余山巅。\n石壁削寒玉，万仭凌云烟。\n隐雨有石屋，垂钓临平川。\n旧闻钓处石，可坐八九筵。\n邑宰颇呼客，醉歌日留连。\n里胥厌追索，挽石沈深渊。\n高秋见涯涘，巨石呈方圆。\n斯民不可扰，此理甚坦然。\n岂非仙圣居，未易污荤羶。\n余生欣晚遇，想像追真仙。\n净绿不敢唾，薄暮聊周旋。",
        "dynasty": "宋",
        "collection_info": null
    },
    {
        "title": "宿琴高岩二首  其二",
        "author": "周紫芝",
        "content": "长川抱空岩，春水三月深。\n有鱼岁一来，琐细如寸针。\n网鱼聚干腊，白艇争分阴。\n与人作苞苴，囊纱走权门。\n人言投鲙残，成鱼只侵寻。\n岂有仙家庖，烹鲜赤刀砧。\n又言弃药滓，入水成纤鳞。\n仙事亦渺茫，讵可穷本因。\n不知谁作古，遗祸今犹存。\n杀鱼岁亿万，可易千黄金。\n仅令贵公子，醉嚼聊一欣。\n世俗自乃尔，仙人亦何心。",
        "dynasty": "宋",
        "collection_info": null
    },
    {
        "title": "宿隐静作",
        "author": "周紫芝",
        "content": "短策羸骖山路长，松阴十里午风凉。\n飞来一水自碧落，屹立五峰丛宝坊。\n青鸟也随人听法，老禅聊为客烧香。\n泉声绕枕浑如雨，月色满岩疑是霜。",
        "dynasty": "宋",
        "collection_info": null
    },
    {
        "title": "次韵石端若惠长句",
        "author": "周紫芝",
        "content": "仲容无双天下士，草木自应殊臭味。\n嵇康似鹤在鸡羣，子阳如蛙真井底。\n小巫神气惊大巫，一见敛颜羞欲死。\n眼无皂白敢妍媸，口有雌黄谁𧬈訾。\n借令卷舌终自羞，吾颡峣然宁不泚。\n伯仁大腹号空洞，步兵醉语无臧否。\n君方二子不啻过，视我当如发蒙耳。\n浪将五字比长城，要为庖丁作余地。\n人言政似韩潮州，欲借新声与侯喜。\n苍颜槁项日摧颓，回雪流风更雄伟。\n乃知愚知本相悬，何啻人间三十里。\n我诗颇似西台书，时虽可喜终可鄙。\n人言嫫毋不自怜，捧心成颦亦成耻。\n少年有意慕黄初，岂料永嘉闻正始。\n诗坛新拜少陵侯，颇笑棘门儿子戏。\n劝君此语勿浪传，俗物还来败人意。",
        "dynasty": "宋",
        "collection_info": null
    },
    {
        "title": "次韵端若再惠长句",
        "author": "周紫芝",
        "content": "功名本是儿时事，过是悬知终少味。\n向来欲度骅骝前，无命能居百僚底。\n未容晚辈识风流，顿遣前贤隔生死。\n党狱十年犹未开，谗口嚣嚣苦相訾。\n且将皮裏着阳秋，敢復眼前分浊泚。\n颜之厚矣终自羞，论少卑之人亦否。\n路逢俗士呼与言，公独未知其趣耳。\n无人为弔楚客魂，谁肯更作将军地。\n此心此语只自知，闻君足音惊且喜。\n词倾三峡颇壮观，气吞云梦真奇伟。\n时从雾豹得一斑，行看飞黄日千里。\n如君人物尚淹留，此事宁非肉食鄙。\n枘方虽自与凿乖，瓶竭那知是罍耻。\n一生恨未识荆州，万事政须咨伯始。\n忘形已自到尔汝，论事何妨杂嘲戏。\n人生一笑不易得，莫遣征航有归意。",
        "dynasty": "宋",
        "collection_info": null
    },
    {
        "title": "次韵伯尹赠奇童二绝句  其一",
        "author": "周紫芝",
        "content": "它人有子但豚犬，是家此郎真芝兰。\n异时笔底问珠玉，已在只今眉宇间。",
        "dynasty": "宋",
        "collection_info": null
    },
    {
        "title": "次韵伯尹赠奇童二绝句  其二",
        "author": "周紫芝",
        "content": "昔闻徐卿有二子，今喜衞家称一儿。\n只有九方真具眼，固应知是渥洼姿。",
        "dynasty": "宋",
        "collection_info": null
    },
    {
        "title": "次韵伯尹晚游松林寺",
        "author": "周紫芝",
        "content": "詹侯学古淡，胸次无炎冷。\n高情屏嗜好，邃宇极深静。\n清心乐幽禅，世外得佳境。\n静悟已闻法，踊跃更深省。\n应復嗤卫侯，耄期犹自警。\n能事两禅师，句法颇清颖。\n无谁可悟言，举世我独醒。\n故来追若人，两耳静蛙黾。\n我生尘埃中，况迫桑榆景。\n安得薝卜林，婆娑共清影。\n君今富春秋，器业窥魏丙。\n兹游慎无厌，流光不俄顷。\n恐未免簪缨，问道勤造请。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其一",
        "author": "周紫芝",
        "content": "廊庙登元勋，四海歌画一。\n羣公各交章，君乃卜少室。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其二",
        "author": "周紫芝",
        "content": "人生几蜡屐，千古一草堂。\n得失了自判，较然不须量。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其三",
        "author": "周紫芝",
        "content": "棐几坐永日，岩花动微风。\n未知堂中人，此乐谁与同。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其四",
        "author": "周紫芝",
        "content": "达人信死生，过眼阅暖冷。\n了知梦境中，此味独差永。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其五",
        "author": "周紫芝",
        "content": "曩喜韦苏州，有句尽平淡。\n只今把君诗，去眼不可暂。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其六",
        "author": "周紫芝",
        "content": "鬻钱走京师，我笑员半千。\n玉阶求自试，北牖输高眠。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其七",
        "author": "周紫芝",
        "content": "闻君开华堂，图书富千古。\n应笑碧衣郎，试吏坐蓝缕。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其八",
        "author": "周紫芝",
        "content": "爱酒惜杯干，懒衣愁客至。\n世无锦江翁，谁识幽人意。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其九",
        "author": "周紫芝",
        "content": "草木各有态，臭味久已分。\n愿言兰芷藂，东风佩微薫。",
        "dynasty": "宋",
        "collection_info": null
    },
    {
        "title": "次韵韦深道独乐堂十绝  其一○",
        "author": "周紫芝",
        "content": "跂首望蘅皋，远目聊增明。\n相逢定何夕，剧谈到参横。",
        "dynasty": "宋",
        "collection_info": null
    },
    {
        "title": "病后二首  其一",
        "author": "周紫芝",
        "content": "山有生前约，花留病后开。\n得闲如我少，扶步与谁来。\n闭户深防客，哦诗稳送杯。\n夕阳如有意，催月与徘徊。",
        "dynasty": "宋",
        "collection_info": null
    },
    {
        "title": "病后二首  其二",
        "author": "周紫芝",
        "content": "病起身还健，凭高喜欲颠。\n乱山推不去，一水忽当前。\n远碧飞双鹭，平湍落钓船。\n自今如不死，余日尽诗年。",
        "dynasty": "宋",
        "collection_info": null
    },
    {
        "title": "次韵詹伯尹舒天用和答二首  其一",
        "author": "周紫芝",
        "content": "豫章有奇气，铿然两青萍。\n埋光久未识，神焰凌太清。\n二子廊庙姿，肯负丘壑情。\n会当束冠裳，未可终岩垧。",
        "dynasty": "宋",
        "collection_info": null
    },
    {
        "title": "次韵詹伯尹舒天用和答二首  其二",
        "author": "周紫芝",
        "content": "我生如眢井，芜秽久不凿。\n况此一日别，辄作数日恶。\n碧云晚自合，红日丽林薄。\n思君在何许，行行绕飞阁。",
        "dynasty": "宋",
        "collection_info": null
    },
    {
        "title": "白桃",
        "author": "周紫芝",
        "content": "缃桃落尽又春回，雪白桃花最后开。\n怪我此生新入眼，问君何处旧移栽。\n枝头已暖犹余雪，江上从今不数梅。\n只有玉人宜玉树，翠鬟应近小粧台。",
        "dynasty": "宋",
        "collection_info": null
    },
    {
        "title": "次韵刘元素",
        "author": "周紫芝",
        "content": "白头烦恼不堪醒，满引休嫌酒趣行。\n世事可惊嗟豆落，人生安得俟河清。\n旧交倾盖由来久，年少论心苦不情。\n谁与寄声刘校尉，肯来同此看春耕。",
        "dynasty": "宋",
        "collection_info": null
    },
    {
        "title": "次韵黄梦及见寄",
        "author": "周紫芝",
        "content": "长卿未老久倦游，家无斗酒不得州。\n平生拙甚屋背鸠，羊头可烂身不侯。\n言辄触讳恐转喉，怒逢醉尉常反眸。\n庙堂戛击方鸣球，老人行歌聊饭牛。\n我贫木奴欠千头，夜长昼短怀百忧。\n岩栖谷汲谁与俦，草木黄落空悲秋。\n饥鹰小呼即下鞴，老顽不受良工锼。\n长年憔悴拟四愁，浮生无根同舞沤。\n更以外物为赘疣，黄侯皎皎清且修。\n怜我南冠如楚囚，落笔衮衮不肯休。\n人物眼前无此流，合持五线裨冕旒。\n姓名下覆黄金瓯，万里一秣看骅骝。\n去年操瑟不见收，闻君欲买吴江舟。\n明珠白璧惜暗投，千金价重苦未酬。\n感君尺鲤论绸缪，逝将好我那肯魗。\n微吟有句亦復搜，敢撼大树看蚍蜉。\n元龙气高百尺楼，此而未遇彼则不。\n人虽曰畸天乃侔，会当有驲旌林丘。\n钓丝未可归沧洲。",
        "dynasty": "宋",
        "collection_info": null
    },
    {
        "title": "和郑文昌雨中看花之作",
        "author": "周紫芝",
        "content": "郑侯好客如郑庄，客常满座酒满觞。\n春来洛城被花恼，千金一醉姚家黄。\n慇懃置酒急招唤，更来古寺窥红粧。\n春风微寒春雨细，秉烛看花花已睡。\n春光骀荡与妖妍，夜色侵凌增妩媚。\n卧枝不起终无言，脸泪欲垂如有意。\n樽中有酒客当歌，我醉欲眠人未起。\n君不见春来雨急风屡颠，危芳堕地无余妍。\n扫花恐被落红笑，持杯欲倩何人传。\n愁多满怀乐事少，人自惜花天不怜。\n烹羊炰羔且为乐，酒酣耳热亦不恶。\n明朝有兴却重来，莫遣残红抱青萼。",
        "dynasty": "宋",
        "collection_info": null
    },
    {
        "title": "题王摩诘画袁邵公卧雪图",
        "author": "周紫芝",
        "content": "东京数人物，矫矫称袁公。\n经纶有能事，早岁初未逢。\n何许结蓬茅，草树风淅沥。\n幽梦寄一椽，暮雪深几尺。\n平田已无路，况復知公门。\n人言公苦寒，谓死宁当存。\n鸣驺入空谷，暖律破寒冱。\n岂伊逢异人，天实起僵仆。\n汉明号贤主，杖击无名郎。\n冤囚我自理，微绪渠当昌。\n摩诘亦可人，六幅写奇事。\n浩荡怀远图，徘徊有佳思。\n炎天挂空壁，一洗毛骨寒。\n意岂在冰雪，高风薄云端。",
        "dynasty": "宋",
        "collection_info": null
    },
    {
        "title": "浴罢书妙严壁",
        "author": "周紫芝",
        "content": "云散香槽客未回，月团重瀹睡余杯。\n小窗斜日无人语，只有松声入梦来。",
        "dynasty": "宋",
        "collection_info": null
    },
    {
        "title": "杖藜",
        "author": "周紫芝",
        "content": "杖藜款幽步，苑囿粲景物。\n汪湾小池间，草树极幽郁。\n泼剌跳鱼鸣，聿役科斗出。\n高荷为谁芳，清芬苦飘忽。\n鹭下復飞去，偃蹇不易屈。\n空余扁舟闲，菱藻互蒙密。\n余生本江湖，幸不困簪绂。\n豹席与椶轿，愿此寄清逸。\n一水便有余，焉用跨溟渤。",
        "dynasty": "宋",
        "collection_info": null
    },
    {
        "title": "秋晚二绝  其一",
        "author": "周紫芝",
        "content": "凉月初欣薄露天，井梧吹叶又凄然。\n墙根可笑无名草，依倚秋风翘碧鲜。",
        "dynasty": "宋",
        "collection_info": null
    },
    {
        "title": "秋晚二绝  其二",
        "author": "周紫芝",
        "content": "月向寒林欲上时，露从秋后已沾衣。\n微萤不自知时晚，犹抱余光照水飞。",
        "dynasty": "宋",
        "collection_info": null
    },
    {
        "title": "次韵徐南美题赵彦符拳石",
        "author": "周紫芝",
        "content": "翩翩佳公子，逸气凌青云。\n戏写苍石姿，遂逼仇池真。\n平生三昧手，举世谁与伦。\n清诗为披拂，警语良亦神。\n一朝入双眼，二妙俱可人。",
        "dynasty": "宋",
        "collection_info": null
    },
    {
        "title": "次韵南美再赋简仆与王次卿贾善长",
        "author": "周紫芝",
        "content": "交游得二子，淡如秋空云。\n长头喜问事，坦腹意自真。\n但饱北山蔬，固应嗤阿伦。\n句法未得妙，画品如入神。\n岂兹一漫士，可并千载人。",
        "dynasty": "宋",
        "collection_info": null
    },
    {
        "title": "读高帝纪",
        "author": "周紫芝",
        "content": "始皇坑儒生，秦室遂颠覆。\n取冠溺其中，何乃踵前躅。\n亭长初秦民，秦事鉴已熟。\n事有异取舎，安用自窘束。\n方从丰沛豪，起逐中原鹿。\n君王自神武，将士岂局促。\n当时分汉茅，素行甚汚辱。\n屠沽与刀笔，杂然非一族。\n叔孙晚见推，韩彭旋烹戮。\n一弛復一张，往往如转轴。\n高皇躬独断，此理深照烛。\n英风渺何之，遗事空简牍。",
        "dynasty": "宋",
        "collection_info": null
    },
    {
        "title": "读淮阴传",
        "author": "周紫芝",
        "content": "淮阴一世豪，勋业满天地。\n晚莭不自全，遗恨在百世。\n君臣如父子，焉得置猜忌。\n功高良易疑，地大苦难制。\n折棰下燕齐，羣豪自风靡。\n岂有须假王，而可镇齐僞。\n祸生固有胎，失在此举尔。\n沛公窘荥阳，齐卒尽精锐。\n颉颃楚汉间，事若反掌易。\n信岂不自王，何乃遣汉使。\n帝意自此疑，齐楚终易位。\n哙等何足羞，鞅鞅遂失意。\n晚路说陈豨，咄嗟甚儿戏。\n吕姥何能为，公乃自失志。",
        "dynasty": "宋",
        "collection_info": null
    },
    {
        "title": "二月二十八日雪晴步上西山亭示天用兄弟二首  其一",
        "author": "周紫芝",
        "content": "山崦犹残雪，人家欲禁烟。\n客宁嫌鸟语，晴亦借花妍。\n愁色连千里，春风又一年。\n亭高莫回首，白髮满江天。",
        "dynasty": "宋",
        "collection_info": null
    },
    {
        "title": "二月二十八日雪晴步上西山亭示天用兄弟二首  其二",
        "author": "周紫芝",
        "content": "晴色牵人出，春风恼不归。\n鸟争呼永日，花各醉斜晖。\n杖策从谁去，持杯与愿违。\n兵戈愁外满，人物眼中稀。",
        "dynasty": "宋",
        "collection_info": null
    },
    {
        "title": "和人摘茶",
        "author": "周紫芝",
        "content": "结庐闻似辋川家，更趁东风摘露芽。\n短梦唤回春正好，枯肠搜尽句方嘉。\n酪奴语陋真堪笑，瑞草名高岂復加。\n明岁莫教烟雨裏，白蔷薇秀小岩花。",
        "dynasty": "宋",
        "collection_info": null
    },
    {
        "title": "次韵姑溪兴国寺晚眺",
        "author": "周紫芝",
        "content": "禅房花木有残红，此地还因曲径通。\n竹影看摇金琐碎，风铃解语玉丁东。\n人来白鸟横空处，山在先生倚杖中。\n绝唱未酬才已尽，夜灯搔首鬓如蓬。",
        "dynasty": "宋",
        "collection_info": null
    },
    {
        "title": "钱申仲大夫索四亭诗各赋一首 白云亭",
        "author": "周紫芝",
        "content": "登临思昔人，有意在山麓。\n举首瞻孤云，怅怀思宰木。\n云亦初何心，意乃自感触。\n人生风木念，此念何由足。\n忽忽不可留，悠悠空满目。\n愿言结斯庐，聊用慰幽独。",
        "dynasty": "宋",
        "collection_info": null
    },
    {
        "title": "钱申仲大夫索四亭诗各赋一首 芳美亭",
        "author": "周紫芝",
        "content": "春风始用事，天意有反覆。\n坐令冰雪姿，吹作锦绣谷。\n粲粲玄都花，依依照人目。\n花气欲薫人，醉眼眩红绿。\n想当瓮头春，颇为客频漉。\n慎勿遣红雨，零乱飞满屋。",
        "dynasty": "宋",
        "collection_info": null
    },
    {
        "title": "钱申仲大夫索四亭诗各赋一首 遂初亭",
        "author": "周紫芝",
        "content": "为贫作漫仕，未必胜陆沈。\n冠缨日羁縻，鬓髮空侵寻。\n昔为云出岫，今作鸟归林。\n暮年一丘壑，往往谐初心。\n窗明设浄几，衣露张鸣琴。\n缅怀靖节翁，更赋归来吟。",
        "dynasty": "宋",
        "collection_info": null
    },
    {
        "title": "钱申仲大夫索四亭诗各赋一首 通惠亭",
        "author": "周紫芝",
        "content": "昔人品淄渑，惠山压东南。\n谁知十里隔，通此一勺甘。\n初不劳箨龙，漫山走嵌岩。\n方池汲清碧，地脉通溶涵。\n甆瓯落飞雪，石鼎鸣风杉。\n悬知与佳客，午梦回春酣。",
        "dynasty": "宋",
        "collection_info": null
    },
    {
        "title": "次卿与余终日坐竹间以何人有酒身无事谁家多竹门可款为韵余得上七字  其一",
        "author": "周紫芝",
        "content": "养痾慕夷旷，避俗蒙讥诃。\n用兹结神交，长年与婆娑。\n修篁不见天，万玉方森罗。\n隐几张净琴，共鼓南风歌。\n人生要行乐，取乐不必多。\n傥无一笑适，奈此风月何。",
        "dynasty": "宋",
        "collection_info": null
    },
    {
        "title": "次卿与余终日坐竹间以何人有酒身无事谁家多竹门可款为韵余得上七字  其二",
        "author": "周紫芝",
        "content": "典午方中否，举世无贤人。\n高爵岂不佳，奇祸终相因。\n七子各见几，引身良及辰。\n至今白眼徒，往往多怒嗔。\n愚智不同调，孤高固难羣。\n自信苟不疑，俗说空纷纷。",
        "dynasty": "宋",
        "collection_info": null
    },
    {
        "title": "次卿与余终日坐竹间以何人有酒身无事谁家多竹门可款为韵余得上七字  其三",
        "author": "周紫芝",
        "content": "人言不如意，十事常八九。\n君看得意人，夺去亦难守。\n子云草玄文，覆瓿人不取。\n更喜渊明门，春风五杨柳。\n当年富贵士，泯默亦何有。\n乃知百世下，静者差得久。",
        "dynasty": "宋",
        "collection_info": null
    },
    {
        "title": "次卿与余终日坐竹间以何人有酒身无事谁家多竹门可款为韵余得上七字  其四",
        "author": "周紫芝",
        "content": "昔年嗜酒人，常恐不到口。\n卧瓮宁免贼，窥窦真若狗。\n幸兹身无事，家復有名酒。\n竹亦不待寻，清阴到窗牖。\n长啸风满襟，相劝杯在手。\n不知平生欢，重復有兹否。",
        "dynasty": "宋",
        "collection_info": null
    },
    {
        "title": "次卿与余终日坐竹间以何人有酒身无事谁家多竹门可款为韵余得上七字  其五",
        "author": "周紫芝",
        "content": "人命甚脆弱，百歳良逡巡。\n日月不可恃，齿髮宁长新。\n但恐㰦欠间，二首仍六身。\n尘冠急须弹，荷佩便可纫。\n愿言同耦耕，永继沮溺尘。\n会看此水头，有人行问津。",
        "dynasty": "宋",
        "collection_info": null
    },
    {
        "title": "次卿与余终日坐竹间以何人有酒身无事谁家多竹门可款为韵余得上七字  其六",
        "author": "周紫芝",
        "content": "子猷爱竹者，起卧与竹俱。\n未知有何好，不可一日无。\n我亦澹少欲，鸿毛视金珠。\n眇观霄壤间，无一可与娱。\n眷言此青士，平生有葭莩。\n可怜杜中舎，羽林观万夫。",
        "dynasty": "宋",
        "collection_info": null
    },
    {
        "title": "次卿与余终日坐竹间以何人有酒身无事谁家多竹门可款为韵余得上七字  其七",
        "author": "周紫芝",
        "content": "人生天宇间，动作均有寄。\n谁知林下人，亦復有幽事。\n短步舒微芳，长吟抽逸思。\n有梦烦青奴，无絃须绿绮。\n寒日忽满窗，香销人未起。\n慎勿唤客来，昬昬败人意。",
        "dynasty": "宋",
        "collection_info": null
    },
    {
        "title": "次韵伯达大水见怀二绝  其一",
        "author": "周紫芝",
        "content": "雨涨平池绿似淮，半扉春水眼慵开。\n无钱得买扁舟去，莫道旧来今不来。",
        "dynasty": "宋",
        "collection_info": null
    },
    {
        "title": "次韵伯达大水见怀二绝  其二",
        "author": "周紫芝",
        "content": "相望千家信不通，悬知春在雨声中。\n蹇驴欲去愁泥滑，安得西飞六尺鸿。",
        "dynasty": "宋",
        "collection_info": null
    },
    {
        "title": "次韵赵思诚沈彦述春日和答",
        "author": "周紫芝",
        "content": "三千客裏贤公子，八咏诗中瘦沈郎。\n他日功名垂竹帛，只今歌笑共杯觞。\n鸟能娱客时相劝，雨亦怜花不打香。\n唤取春来同一醉，天教闲日为君长。",
        "dynasty": "宋",
        "collection_info": null
    },
    {
        "title": "次韵次卿宴坐烧香二绝  其一",
        "author": "周紫芝",
        "content": "燕堂窗静一帘垂，鹊尾薫浓客未知。\n稍忆风流王子晋，月明闲弄玉参差。",
        "dynasty": "宋",
        "collection_info": null
    },
    {
        "title": "次韵次卿宴坐烧香二绝  其二",
        "author": "周紫芝",
        "content": "薄雾霏霏欲满空，炉烟不动宝薫浓。\n莫将俗语讥时辈，更学东京范蔚宗。",
        "dynasty": "宋",
        "collection_info": null
    },
    {
        "title": "三月二十二日游昭山前一日讷禅师死",
        "author": "周紫芝",
        "content": "今日天色佳，晴光与山秀。\n道人邀我出，共访山中旧。\n马首转岩阿，佛屋露螭兽。\n残花趣春事，白水决崖溜。\n山行乱人影，香火各奔辏。\n禅师秋月空，遗像孤鹤瘦。\n平生三昩句，高压岛与昼。\n风吹水成纹，妙语本天就。\n莫言鸠摩罗，临死出神呪。",
        "dynasty": "宋",
        "collection_info": null
    },
    {
        "title": "与松林道人求竹栽",
        "author": "周紫芝",
        "content": "人生殊臭味，不异莸与薫。\n岁晚期金兰，矫矫惟此君。\n缅怀古招提，修竹如云屯。\n道人淡无与，所居竹为羣。\n余阴满窗户，肯惜为我分。\n他年蜗牛庐，浄几横清芬。\n疏疏便可意，霭霭亦足欣。\n千亩不足侯，万夫宁是军。\n客问有何好，仰屋不必言。\n幽径傥可开，迟子日款门。",
        "dynasty": "宋",
        "collection_info": null
    },
    {
        "title": "次韵李姑溪过王次卿留终日",
        "author": "周紫芝",
        "content": "昔日风流李泰和，暮年流落竟如何。\n追随天骥元分路，蹭蹬金銮不上坡。\n人物眼高谁睥睨，江山兴在且婆娑。\n幅巾倒载归时莭，想得扁舟漾月波。",
        "dynasty": "宋",
        "collection_info": null
    },
    {
        "title": "次韵端叔题余所藏山谷茶诗尾",
        "author": "周紫芝",
        "content": "翰林门生两苍璧，似是天人人不识。\n学得黄初五字诗，不作人间万钱食。\n晚向江头看药栏，花前一笑聊开颜。\n自言千载司玉局，尚记桥山分省宿。\n今朝玉乳打团龙，昨夜新诗刻红烛。\n我识风流李元礼，人物流中有泾渭。\n平生漫刺不浪持，晚得龙门略相似。\n诗成袖手初相羊，便识从来锦作肠。\n梦回却诵矞云句，彷佛官焙闻余香。\n从今下客牛马走，问字不妨时载酒。",
        "dynasty": "宋",
        "collection_info": null
    },
    {
        "title": "次韵端叔迭前韵见贻因以为别",
        "author": "周紫芝",
        "content": "夜光分得千金璧，从来有限未省识。\n一从韶濩到两耳，三月遂令忘肉食。\n高楼同倚百尺栏，江山满眼方怡颜。\n先生官冷不坐局，古寺分床雨中宿。\n清谈亹亹不断头，几度寒窗拔残烛。\n晚岁升堂来问礼，谁遣黄流入清渭。\n金华上天朝紫皇，往事空劳公举似。\n明日山中归牧羊，九回日断思公肠。\n他年华屋傥遂约，笑语尚闻兰芷香。\n青丝络马不须走，一杯且饮姑溪酒。",
        "dynasty": "宋",
        "collection_info": null
    },
    {
        "title": "次韵沈彦述官舎书事二绝  其一",
        "author": "周紫芝",
        "content": "幕中从事最能诗，恐是当年杜牧之。\n渠为秋娘方觅句，莫将公事恼痴儿。",
        "dynasty": "宋",
        "collection_info": null
    },
    {
        "title": "次韵沈彦述官舎书事二绝  其二",
        "author": "周紫芝",
        "content": "晚得休文一解颜，识君曾是画图间。\n阳春白雪何由和，句有雌霓诵亦难。",
        "dynasty": "宋",
        "collection_info": null
    },
    {
        "title": "撷野蔬示小儿",
        "author": "周紫芝",
        "content": "荒村无鸡豚，何以供刀机。\n山蔬杂百种，此物含妙理。\n幽居有胜事，一笑随稚子。\n朝甑饭凫茈，暮鼎羮马齿。\n笋包出土肥，蕨芽含露紫。\n试采少陵苣，更撷天随杞。\n举杯香覆坐，摇喉滑流匕。\n悠然理尘策，果腹万事已。\n君看金谷楼，步障五十里。\n韭虀及豆粥，为具咄嗟耳。\n回观奇祸作，一死政坐此。\n寄声肉食徒，吾事勿轻鄙。",
        "dynasty": "宋",
        "collection_info": null
    },
    {
        "title": "题赵侯画沧江远岫图",
        "author": "周紫芝",
        "content": "公子风流绝代无，名高当与大年俱。\n自从剪得吴江水，不爱滕王蛱蝶图。",
        "dynasty": "宋",
        "collection_info": null
    },
    {
        "title": "次韵吴思道赠姑溪道人",
        "author": "周紫芝",
        "content": "残生拟觅山中伴，万事厌从儿辈谈。\n笑我携家常作客，羡君买地已成庵。\n早将辽海千年梦，换得曹溪一滴甘。\n闻与道人新结社，懒云今不是常参。",
        "dynasty": "宋",
        "collection_info": null
    },
    {
        "title": "次韵次卿携酒见过",
        "author": "周紫芝",
        "content": "睡过花时无好怀，柴门谁闭復谁开。\n拟从月夜放舟去，更趁东风携酒来。\n鬚髮且休论早白，悲欢正可付残杯。\n君无旧雨仍今雨，相见应须日百回。",
        "dynasty": "宋",
        "collection_info": null
    },
    {
        "title": "送虞伯瞻以宣城尉为上元方田官",
        "author": "周紫芝",
        "content": "曩时人物询石渠，风流文采知诸虞。\n老成不见典刑在，定识载行家有书。\n此郎胸中有泾渭，不比当年灞陵尉。\n可怜汗血名家驹，未有长途试千里。\n空鞭赤兔鞬臂弓，射杀穷山赤丸子。\n只今廊庙方赓歌，羣材并用肩相摩。\n将分壤地辨垆{擥手=木}，要追禹迹穷岷嶓。\n悬知使者欲推毂，岂止朱墨精研磨。\n简书可畏君莫厌，会见天边给飞传。\n时来富贵亦偶然，且尽十分金潋滟。",
        "dynasty": "宋",
        "collection_info": null
    },
    {
        "title": "收次卿近书二首  其一",
        "author": "周紫芝",
        "content": "故国春空老，三吴信不通。\n客犹如社燕，书或寄宾鸿。\n鬓髮风埃裏，林庐梦寐中。\n西归如有意，一笑復谁同。",
        "dynasty": "宋",
        "collection_info": null
    },
    {
        "title": "收次卿近书二首  其二",
        "author": "周紫芝",
        "content": "白水彭门道，秋风古战场。\n人应思故国，楼更在斜阳。\n消息凭鱼素，游从问草堂。\n兰芽知己茁，何日见诸郎。",
        "dynasty": "宋",
        "collection_info": null
    },
    {
        "title": "怀旧一首",
        "author": "周紫芝",
        "content": "三月既晦，维暮之春。\n居我穷巷，门无杂宾。\n谁与晤语，千载一人。\n歌此好言，以侑清樽。\n酌我春醪，载笑载欣。\n言念我友，在彼彭门。\n江濆之别，于今三年。\n夐夐隻影，祗復自怜。\n素书聿至，式慰我心。\n蔚我嘉木，有莺在林。\n尚求其友，载好其音。\n人而不如，有怀其愔。\n何当言归，昔盟是寻。\n眷此二老，实为兰金。",
        "dynasty": "宋",
        "collection_info": null
    },
    {
        "title": "晚霁",
        "author": "周紫芝",
        "content": "翠叶看成幄，浓春唤不回。\n愁今连落絮，雨欲到黄梅。\n扫地花狼藉，开门燕往来。\n晴峰数点出，暝色一禽催。",
        "dynasty": "宋",
        "collection_info": null
    },
    {
        "title": "过张参军故居曲肱亭旧基在焉山谷老人名亭且有诗所谓邻鸡呼不起拥被听松风者是也",
        "author": "周紫芝",
        "content": "脱手新诗咳唾成，曹刘鲍谢未为能。\n少时不厌家如磬，岁晚聊因酒作丞。\n天与吾人终淡泊，才如此老不飞腾。\n盖棺何物无遗恨，太史知公解曲肱。",
        "dynasty": "宋",
        "collection_info": null
    },
    {
        "title": "雨余便有秋意夜闻络纬声甚急",
        "author": "周紫芝",
        "content": "朝来三尺雨，一洒遍原隰。\n秋风扫快霁，凉气便相袭。\n幽人倚寒窗，睡眼已生涩。\n淅沥闻井梧，风枝摆余湿。\n推枕夜未央，牵幌月还入。\n凄然裘褐念，感此络纬泣。\n嗟我岂不知，索衣寒无及。\n家机卧空轴，麻缕无可缉。\n殷勤语秋虫，相煎何太急。\n谁能太早计，不死会当给。\n吾言甚酸寒，不足劳掇拾。\n书之示二豪，以当一笑集。",
        "dynasty": "宋",
        "collection_info": null
    },
    {
        "title": "入秋初种芭蕉",
        "author": "周紫芝",
        "content": "着叶芭蕉三四根，怕秋全似可怜人。\n老来安得无余事，细听维摩说是身。",
        "dynasty": "宋",
        "collection_info": null
    },
    {
        "title": "中秋无月夜半大雨忽忆去年江楼之会",
        "author": "周紫芝",
        "content": "去年秋半西江口，夜上江楼饮江酒。\n欲问青天借玉盘，等得浮云变苍狗。\n天风惨澹含清秋，夜色苍茫江水流。\n移床傍檐看月出，月未肯出令人愁。\n圆芦吹裂客罢语，恐在丹霄復何许。\n一声初自耳边来，三更却向楼前去。\n人生无定可堪论，东西南北似浮云。\n故人吹散天一角，惊鸿零落秋江羣。\n今年不听鸣江橹，月黑风悲窗绕树。\n一杯无酒可浇愁，夜闭蓬门听风雨。",
        "dynasty": "宋",
        "collection_info": null
    },
    {
        "title": "九日至苏家园",
        "author": "周紫芝",
        "content": "良辰不浪出，坐久无谁言。\n闲携老铃去，旋觅登高樽。\n悠然理孤策，徐行当华轩。\n步穿鼪鼯径，来过鸡犬村。\n炊烟起茅庐，衍沃多平原。\n翳翳桑柘密，霭霭禾黍繁。\n黄童与白叟，相携负朝暄。\n我求方寸地，拟设常关门。\n谁知南冈底，近有苏家园。\n心知淳朴处，可避喧嚣烦。\n归来得好语，高意谁当论。\n他年刘子骥，定觅桃花源。",
        "dynasty": "宋",
        "collection_info": null
    },
    {
        "title": "过双庙",
        "author": "周紫芝",
        "content": "巡远功名绝古今，后先俱死只侵寻。\n两家子弟犹相訾，百世何由识此心。",
        "dynasty": "宋",
        "collection_info": null
    },
    {
        "title": "行迈一首",
        "author": "周紫芝",
        "content": "秋山凄无风，木叶寒自萎。\n羁客不得归，行迈日靡靡。\n瘦马嘶暮涂，忍饥渡寒水。\n落日晚更明，栖鸟惊復起。\n人生各有求，谁能异生死。\n行行重行行，辛苦那得尔。\n乱石摧前辀，旋车亦当止。\n饥寒苦见驱，临风一长喟。",
        "dynasty": "宋",
        "collection_info": null
    },
    {
        "title": "暮宿一首",
        "author": "周紫芝",
        "content": "朝行绕山麓，暮宿投孤村。\n父老颇见招，落日犹在门。\n庖烟不满竈，汲水復抱薪。\n为我炊黄粱，一饱裁逡巡。\n百金得香醪，湛湛盈清樽。\n我虽不解饮，亦足濡我唇。\n濯足扪饱腹，燎衣暖余熏。\n原言息劬劳，少浣尘埃昏。\n慇懃戒鸣鸡，未用呼晨暾。",
        "dynasty": "宋",
        "collection_info": null
    },
    {
        "title": "汴堤冬日二首  其一",
        "author": "周紫芝",
        "content": "榆柳风微不动尘，平沙如粉衬车轮。\n今年汴上三冬暖，已带长安二月春。",
        "dynasty": "宋",
        "collection_info": null
    },
    {
        "title": "汴堤冬日二首  其二",
        "author": "周紫芝",
        "content": "当年漫漫雪如尘，古汴重冰欲折轮。\n暖日如今着行客，长安三度见青春。",
        "dynasty": "宋",
        "collection_info": null
    },
    {
        "title": "将出京",
        "author": "周紫芝",
        "content": "老恨愁千斛，饥须粟一囊。\n遂成迟去鲁，还作薄游梁。\n客思风尘恶，乡音道路长。\n何时秣归马，看我理晨装。",
        "dynasty": "宋",
        "collection_info": null
    },
    {
        "title": "雪后再至菊坡",
        "author": "周紫芝",
        "content": "长安二月春风裏，马似游龙车似水。\n青鞋久惯踏江沙，黄帽岂堪随马尾。\n梁王旧筑黄金台，台荒草满谁復来。\n云中羽盖去不反，坡底菊苗寒欲开。\n老僧相对话乡井，童子瀹苗分乳杯。\n为言诸老有遗迹，细寻石刻摩苍苔。\n春风无情固相似，倦客逢春还少味。\n篱边踏雪忆故年，渡口呼船梦千里。\n人生万事要随缘，到处一身俱偶然。\n林间春动有佳兴，更携官焙来同煎。",
        "dynasty": "宋",
        "collection_info": null
    },
    {
        "title": "寒食滁阳阻雨",
        "author": "周紫芝",
        "content": "去年束书薄游梁，今年下马古滁阳。\n滁阳寒食少人出，满城山雨惊淋浪。\n闭门客舎颇无事，五白大呼同舎郎。\n樽前谁唱醉翁曲，鸟歌花舞催红粧。\n竟须薄酒浇永日，肯放羁愁煎客肠。\n功名老矣白髮出，岁月几何归路长。\n江头藉草作寒食，细雨梨花思故乡。\n何当秣马候明发，便可一苇横长江。\n千村万落鸟呼客，山南岭北花吹香。\n仍须戒妇速作黍，会见鹿门归老庞。",
        "dynasty": "宋",
        "collection_info": null
    },
    {
        "title": "游醉翁亭",
        "author": "周紫芝",
        "content": "醉翁诗裏识滁山，蚤岁神游只梦间。\n云外浅寒欺短帽，马头深秀得烟鬟。\n时携妓女人犹说，倒着接䍦谁与还。\n文物风流今扫地，乱泉空绕玉孱颜。",
        "dynasty": "宋",
        "collection_info": null
    },
    {
        "title": "谢公墩",
        "author": "周紫芝",
        "content": "风流谢文静，世俗未可屈。\n但怪东山云，肯为老桓出。\n谁知姦雄心，本自畏豪逸。\n君看新亭会，此意未易诘。\n坦之独何者，手版遂倒执。\n烦公挥猬湏，谈笑安晋室。\n暮年淝水师，逆虏甚窘急。\n幅巾棋局间，百万一战袭。\n功名亦余事，聊为儿辈立。\n平时诮虚旷，闻此自羞涩。\n万古终悠悠，客意颇萧瑟。\n忍看西州门，更作羊昙泣。",
        "dynasty": "宋",
        "collection_info": null
    },
    {
        "title": "卞公祠",
        "author": "周紫芝",
        "content": "卞公古刚者，直莭不可挫。\n岩岩六龙子，矫矫中兴佐。\n可怜谢幼舆，梭飞齿还堕。\n志懐不事事，见面辄欲唾。\n非关执鄙吝，要欲激疲愞。\n茂弘岂驽骀，庙社因迁播。\n维公抗剧贼，婴此不测祸。\n平生忠义气，临绝不自奈。\n愤心握两拳，爪甲穿掌过。\n英风渺何之，末路悲坎轲。\n高堂风入帷，坏壁尘生坐。\n清魂不可招，聊为歌楚些。",
        "dynasty": "宋",
        "collection_info": null
    },
    {
        "title": "游定林",
        "author": "周紫芝",
        "content": "青山绕招提，危磴迎屐齿。\n泉声去悠悠，秀色来亹亹。\n定林得幽处，胜践发新喜。\n当年手种树，来禽杂青李。\n横斜照壁诗，平淡如止水。\n尚想扶风帐，横经多士子。\n奈此后学徒，发冢用诗礼。\n朝回丹青像，暮撤配食簋。\n空余古祠荒，老木寒籐委。\n遗像犹便便，念往悲復起。\n举似与山僧，山僧岂知此。\n日暮归去来，林深足荆杞。",
        "dynasty": "宋",
        "collection_info": null
    },
    {
        "title": "采石道中示伯尹",
        "author": "周紫芝",
        "content": "飞尽杨花京洛春，又将一舸到江滨。\n聊凭浅碧浮烟水，为洗软红随马尘。\n紫蟹黄鸡秋渐近，东阡北陌酒将醇。\n只今我与君同梦，他日君容我卜邻。",
        "dynasty": "宋",
        "collection_info": null
    },
    {
        "title": "伯瞻作酒官植竹局中见索鄙句",
        "author": "周紫芝",
        "content": "虞郎种粟秋不收，一生坎轲多穷愁。\n有才无命百寮底，人笑猕猴骑土牛。\n蚤时脱身隐吴市，晚岁作吏分糟丘。\n贵人官高印如斗，君独鸡栖马如狗。\n骑曹只可呼马曹，漫仕何人知漫叟。\n平生好竹心未阑，小分云岭青檀栾。\n横窗尚恐翠露薄，得雨便作秋声寒。\n向来曲糵一扫尽，风月已足供蹒跚。\n吾门如市心若水，箕坐不知身是官。\n念我平生绝韵友，相从久结无情欢。\n君当下榻我亦往，风雨对眠听梦残。",
        "dynasty": "宋",
        "collection_info": null
    },
    {
        "title": "次韵次卿寄李姑溪时欲问舎宛陵",
        "author": "周紫芝",
        "content": "我亦平生愿执鞭，拜公眉宇记当年。\n泰和人物真图画，李白风流是列仙。\n雪裏已无回棹意，文中新有卜居篇。\n幅巾还作溪堂梦，何日相从句水边。",
        "dynasty": "宋",
        "collection_info": null
    },
    {
        "title": "河鲀三绝  其一",
        "author": "周紫芝",
        "content": "水没春江不见沙，河鲀吹絮荻生芽。\n平生所欠但一死，可更杯中论镆邪。",
        "dynasty": "宋",
        "collection_info": null
    },
    {
        "title": "河鲀三绝  其二",
        "author": "周紫芝",
        "content": "钓蓑常恨此盟寒，两岁珍庖屡入盘。\n细雨春江从此逝，不应犹弃季鹰官。",
        "dynasty": "宋",
        "collection_info": null
    },
    {
        "title": "河鲀三绝  其三",
        "author": "周紫芝",
        "content": "一饱欣然下箸余，庾郎鲑菜復何须。\n当时献纳堪怜许，只解区区说䱥鱼。",
        "dynasty": "宋",
        "collection_info": null
    },
    {
        "title": "戏蛙",
        "author": "周紫芝",
        "content": "梦回闲看绕灯蛾，窗外蛙声两更多。\n莫遣盘中种鲑菜，要留水底作笙歌。",
        "dynasty": "宋",
        "collection_info": null
    },
    {
        "title": "为蛙答",
        "author": "周紫芝",
        "content": "偶作长吟君莫嗔，一泓聊占小池春。\n斗升虽未分公廪，青紫犹堪作卖人。",
        "dynasty": "宋",
        "collection_info": null
    },
    {
        "title": "次韵李子泽过次卿溪堂二首  其一",
        "author": "周紫芝",
        "content": "溪雨廉纤作晚晴，斜川风物唤渊明。\n归来定自有新句，醉着乌巾一幅轻。",
        "dynasty": "宋",
        "collection_info": null
    },
    {
        "title": "次韵李子泽过次卿溪堂二首  其二",
        "author": "周紫芝",
        "content": "时人但数李北海，恶客远过元次山。\n笑我不能同一醉，也来溪上看烟鬟。",
        "dynasty": "宋",
        "collection_info": null
    },
    {
        "title": "次韵次卿穿池得古研",
        "author": "周紫芝",
        "content": "功名到手莫嫌迟，妙琢先分紫玉池。\n他日北门当视草，只今南涧且题诗。\n人间未忍终埋没，神力应先作护持。\n好替青毡成旧物，知君家有宁馨儿。",
        "dynasty": "宋",
        "collection_info": null
    },
    {
        "title": "次韵次卿鸣琴终日二绝  其一",
        "author": "周紫芝",
        "content": "大音固自元无曲，绿绮何劳更着絃。\n此调最高人不会，未知今復为谁传。",
        "dynasty": "宋",
        "collection_info": null
    },
    {
        "title": "次韵次卿鸣琴终日二绝  其二",
        "author": "周紫芝",
        "content": "平生有味在朱絃，想得清风入指寒。\n小阁香消帘不捲，知君不为俗人弹。",
        "dynasty": "宋",
        "collection_info": null
    },
    {
        "title": "代人赠别二首  其一",
        "author": "周紫芝",
        "content": "缕金歌裏越姬羞，红蜡光中翠黛愁。\n贪向樽前话离别，不知郎酒十分流。",
        "dynasty": "宋",
        "collection_info": null
    },
    {
        "title": "代人赠别二首  其二",
        "author": "周紫芝",
        "content": "越奴年纪似罗敷，年纪无多情有余。\n别后此情能记否，好凭北雁寄南书。",
        "dynasty": "宋",
        "collection_info": null
    },
    {
        "title": "端午日小雨已而復晴",
        "author": "周紫芝",
        "content": "断云飞雨过平川，吹作团栾碧玉天。\n酒绿强能开病眼，绦长那解繫流年。\n闲收艾叶晴窗外，忍对榴花白髮边。\n细葛香罗天上有，乌纱白簟北窗眠。",
        "dynasty": "宋",
        "collection_info": null
    },
    {
        "title": "五月七日南堂见杨花",
        "author": "周紫芝",
        "content": "柳深何处可藏鸦，窗绕长廊绿暗纱。\n造物惜春知有意，薫风时一度杨花。",
        "dynasty": "宋",
        "collection_info": null
    },
    {
        "title": "五月八夜月色明甚望麻姑昭亭二山",
        "author": "周紫芝",
        "content": "天高月白夜漫漫，倚杖来看月下山。\n老眼直穷烟霭外，诸峰浑在有无间。\n翰林耽酒今何处，仙女乘鸾去不还。\n天恐两山看未足，故飞明镜照孱颜。",
        "dynasty": "宋",
        "collection_info": null
    },
    {
        "title": "读林和靖集书其尾",
        "author": "周紫芝",
        "content": "泉石膏肓挽不回，笑看嵩少仕涂开。\n暮年封禅无遗藁，平日江湖只钓台。\n月自黄昏人已老，鹤无消息客谁来。\n吴儿不解高人意，秋菊何当荐一杯。",
        "dynasty": "宋",
        "collection_info": null
    },
    {
        "title": "六月四日大水",
        "author": "周紫芝",
        "content": "夜雨声喧万壑雷，奔流明日自天来。\n深疑瓠子河初决，復讶浮山堰始摧。\n水涸成梁真漫尔，山行乘橇信悠哉。\n望中何物关诗眼，银海光中碧玉堆。",
        "dynasty": "宋",
        "collection_info": null
    },
    {
        "title": "潘择之惠合溪芦菔种",
        "author": "周紫芝",
        "content": "庾郎鲑菜只春蔬，新向金城得上酥。\n会见银丝堆细缕，酒香橙熟鲙江鲈。",
        "dynasty": "宋",
        "collection_info": null
    },
    {
        "title": "忻师开小轩秋霜之侧范龙阁名以绝尘要予作诗",
        "author": "周紫芝",
        "content": "虎溪大士轩虽小，龙阁老翁诗更新。\n积翠但令常到眼，软红元不解随人。\n抗容俗裏自得计，望拜马头渠岂嗔。\n只好与君供一笑，世间何事可关身。",
        "dynasty": "宋",
        "collection_info": null
    },
    {
        "title": "次韵刘元亢读白乐天与刘梦得书",
        "author": "周紫芝",
        "content": "香山天下士，直道可事君。\n口语作奇祸，后来成积薪。\n巨栋虽已捐，白璧原自珍。\n百年付春梦，千载期斯人。\n可怜肉食子，议者空反唇。\n文华一照耀，今古无搢绅。\n才高固不世，盛德终少邻。\n鹿鹿数余子，琐琐非公伦。\n丰盈与名誉，讵可钟一身。\n暮年林壑意，觞咏全天真。\n君子与小人，两者自此分。\n寄言颜巷徒，勿语伤哉贫。",
        "dynasty": "宋",
        "collection_info": null
    },
    {
        "title": "五月二十四日避暑东寺折简邀子容不至",
        "author": "周紫芝",
        "content": "凉飈呼不来，恶热苦难避。\n城南有佳人，相望隔秋水。\n愿言倚琼瑶，相携谢簪履。\n花木通禅房，茶瓜供幽事。\n君方从簿书，相仍日填委。\n咫尺如参商，况乃在千里。\n日暮殊未来，清风为谁起。",
        "dynasty": "宋",
        "collection_info": null
    },
    {
        "title": "次韵元亢见贻",
        "author": "周紫芝",
        "content": "人生如浮云，梦境无真乐。\n功名绕床卢，聚散合钱醵。\n可怜灯火读，圣处恨未博。\n我非金闺彦，敢静玉关柝。\n衰年未免俗，万事随猎较。\n安得共芳洲，相期采兰若。\n眷言平生欢，宁负岁寒约。\n唾手可书绅，君意良不薄。",
        "dynasty": "宋",
        "collection_info": null
    },
    {
        "title": "次韵元亢雨中见寄",
        "author": "周紫芝",
        "content": "穷巷结蜗庐，仅有一席广。\n风雨不出门，山林负清赏。\n怅怀念幽人，道阻不得往。\n瀰漫隔江汉，契阔异霄壤。\n清风吹句来，念我作技痒。\n安得从君游，此意良惘惘。",
        "dynasty": "宋",
        "collection_info": null
    },
    {
        "title": "酌明寂泉",
        "author": "周紫芝",
        "content": "修途缭重冈，病足倦游历。\n山根得蒙泉，石盎贮深碧。\n亭虚绕朱栏，绿净明水色。\n老禅黄蘗米，弃置久復忆。\n振策望青云，清泉裂崖壁。\n至今一掬甘，长饮山中客。\n金鼎候松风，苍龙破圆璧。\n醉腹浇彭亨，真味付泯默。\n何当谋挈瓶，徙倚终日夕。\n清甘不可嗽，猿鸟与同吃。\n洗我两月尘，烂煮南山石。",
        "dynasty": "宋",
        "collection_info": null
    },
    {
        "title": "题王定父淑问堂",
        "author": "周紫芝",
        "content": "平生心笑伯州犁，罗织虽工不当威。\n莫采黄金铸刑鼎，要令青草入圜扉。\n于张必大君须记，六蓼先亡事恐非。\n闻说堂成已无讼，卧看庭树转斜晖。",
        "dynasty": "宋",
        "collection_info": null
    },
    {
        "title": "次韵元素登城暮归二首  其一",
        "author": "周紫芝",
        "content": "天遣刘郎又白头，少年文学似求由。\n朱门华毂聊安命，藜杖芒鞋可散忧。\n大隐未成聊小隐，浊流谁得寘清流。\n赋成凖拟吾先读，王粲秋来正倚楼。",
        "dynasty": "宋",
        "collection_info": null
    },
    {
        "title": "次韵元素登城暮归二首  其二",
        "author": "周紫芝",
        "content": "晚来飞鞚上城头，欲蹑华镳苦末由。\n醉裏有乡须着屐，人间无地可埋忧。\n功名于我真聊尔，人物似君无此流。\n想对青天回白鸟，半鈎斜月挂江楼。",
        "dynasty": "宋",
        "collection_info": null
    },
    {
        "title": "中秋月下作",
        "author": "周紫芝",
        "content": "去年城南作中秋，江云遮月烂不收。\n幽人独对秋风立，姮娥似隔重云羞。\n更长忽听晓鼓急，梦去只有残灯留。\n今岁不知身在此，门枕长江风自起。\n樽中有酒坐有客，江面如天月如水。\n秋风满树凉叶飞，新欢欲尽还成悲。\n身其余几事不偶，老之将至吾今衰。\n人生阅世自有数，万事反覆难预知。\n何当举酒一再拜，与月更作明年期。",
        "dynasty": "宋",
        "collection_info": null
    },
    {
        "title": "宿蒋山",
        "author": "周紫芝",
        "content": "薄游践初心，寓宿便晚静。\n山空秋有声，人寂夜更永。\n华鲸催晓色，有客动深省。\n焚香礼大士，杖策上危岭。\n黄金明窣堵，妙音生佛境。\n眼穷天无尽，地转江万顷。\n缅怀梁武帝，问法昔造请。\n识师鸟巢中，道契言自领。\n会令天龙宫，金碧粲绝顶。\n我来修法供，汲水具乳茗。\n愿同桑下留，覧胜毕余景。\n还从天际归，悠然理烟艇。",
        "dynasty": "宋",
        "collection_info": null
    },
    {
        "title": "九日登凤凰台",
        "author": "周紫芝",
        "content": "落木惊高秋，旅食念行役。\n含羞古祠花，青蘂未堪摘。\n云山不着脚，佳节似可惜。\n一啸百尺台，往趁凌风翮。\n羣山如玉玞，千古围故国。\n孤城打寒潮，往事谁记忆。\n玉树那得花，金莲去无迹。\n兴亡更六朝，溅血几飞镝。\n重瞳飞上天，毰毸避矰弋。\n何年覧德辉，古榜犹可识。\n父老无由询，残碑少遗刻。\n空余弔古涕，自对斜阳滴。",
        "dynasty": "宋",
        "collection_info": null
    },
    {
        "title": "次韵元中芭蕉轩",
        "author": "周紫芝",
        "content": "道人悟无生，开轩有深意。\n是身如芭蕉，妙语良默契。\n婆娑坐芳藂，聊復此游戏。\n秋风鸣环佩，晓露湿苍翠。\n闭窗得阴多，凉簟惊雨细。\n索句清梦余，时能助幽思。\n我亦箇中人，平生会佳致。\n此乐倘见分，杖策时一至。",
        "dynasty": "宋",
        "collection_info": null
    },
    {
        "title": "符川逢次卿遂约同舟",
        "author": "周紫芝",
        "content": "被褐念游客，落帆逢故人。\n晚岁风露寒，一笑樽俎春。\n余子岂不佳，数面聊成亲。\n平生不漫与，知君意良真。\n少日共林壑，剧谈唾冠巾。\n皎然两玉壶，不受一点尘。\n各以口腹累，老大成参辰。\n政坐造物儿，有意相怒嗔。\n荏苒时不再，俛仰迹遂陈。\n秋风吹前溪，摇荡生碧鳞。\n不如载扁舟，相视聊饮醇。\n醉听篷底语，共卧南溪垠。",
        "dynasty": "宋",
        "collection_info": null
    },
    {
        "title": "次韵国师对月见怀",
        "author": "周紫芝",
        "content": "老子关门不着书，奄奄真復似曹蜍。\n月来林下苦相忆，诗落眼前欢有余。\n满挹清光归酒面，小分秋色到吾庐。\n胸中拍塞愁千斛，特地烦君一扫除。",
        "dynasty": "宋",
        "collection_info": null
    },
    {
        "title": "寄徐季长",
        "author": "周紫芝",
        "content": "念昔桃始华，别君漳水头。\n相别几何时，天事司蓐收。\n阙月六度圆，相见间何阔。\n百年飞电中，能得几回别。\n别君几何时，忆君如饥渇。\n饥渇良有时，思君无时节。\n野人苦幽独，相值谁与亲。\n流落在苍莽，坎轲一伤神。\n相望参与商，相隔云与泥。\n草木忝臭味，笑谈极相思。\n相思一何久，行行重回首。\n回首征雁行，中有来书否。",
        "dynasty": "宋",
        "collection_info": null
    },
    {
        "title": "送王天民归双泉",
        "author": "周紫芝",
        "content": "旧闻双泉居，缥渺在寥廓。\n仙人上丛霄，遗甃结飞阁。\n广庭三百步，一木可四角。\n刀圭分苍虬，鳞鬛自皴错。\n至今风雨枝，疑有孤栖鹤。\n王郎吹玉箫，飞凫下双屩。\n时乘三峰云，来绕月城脚。\n人生多乖离，未践绣水约。\n知心念独君，时来慰牢落。\n我欲从之游，何当解羁缚。",
        "dynasty": "宋",
        "collection_info": null
    },
    {
        "title": "圩氓叹",
        "author": "周紫芝",
        "content": "圩氓筑败圩，饱腹无粟菽。\n强扶南亩犁，辛苦望一熟。\n插秧在中田，秋来半黄绿。\n白雨忽翻盆，积潦囓圩腹。\n波头卷春雷，汹涌裂坤轴。\n仓皇未出门，白水已半屋。\n攀椽栖木杪，寝饭杂鹅鹜。\n客行舣孤舟，繫缆怯水宿。\n叩门乞灯火，父老迎我哭。\n我亦一酸鼻，软语聊抚祝。\n老稚且相收，慎勿辄弃逐。\n行看散陈红，官仓有余粟。\n救尔无远谋，每饭惭食肉。",
        "dynasty": "宋",
        "collection_info": null
    },
    {
        "title": "八月二十日种竹八本",
        "author": "周紫芝",
        "content": "东冈新种八龙孙，北岭清阴肯见分。\n留取一林听夜雨，莫教千亩僣封君。",
        "dynasty": "宋",
        "collection_info": null
    },
    {
        "title": "次韵次卿中秋月下书所见",
        "author": "周紫芝",
        "content": "三载彭门梦，新年故国秋。\n月当千里共，酒要十分酬。\n翠幕知谁卷，双鬟不奈羞。\n寒螀莫相恼，啼作晚窗愁。",
        "dynasty": "宋",
        "collection_info": null
    },
    {
        "title": "题大着肚并引  其一",
        "author": "周紫芝",
        "content": "金陵朱世英官长沙，或有画箕踞而坐者号大着肚。\n旧有赞颂皆鄙语，朱为题小诗其上以易之。\n其尾云“但将贮酒三千钟，莫话容卿数百辈。\n”余爱其语有味，更作此诗以广其意。",
        "dynasty": "宋",
        "collection_info": null
    },
    {
        "title": "题大着肚并引  其二",
        "author": "周紫芝",
        "content": "平生颇笑王会稽，坦腹惊动郗家儿。\n暮年羞涩为怀祖，计较毫末如儿痴。\n嵚𡼭更诮周郎鄙，自说空洞终何为。\n达人大观无不可，无盐未必非西施。\n了知倚杖清言者，外示夷旷中难窥。\n不如此老身如寄，万事模棱真得计。\n掉臂行歌眼看天，拥膝长吟腹垂地。\n羞遣家奴捧玉环，肯为门生作经笥。\n白肥如瓠君莫轻，终年贮酒真酒罂。\n结喉道士倘復见，敢託石鼎讥彭亨。",
        "dynasty": "宋",
        "collection_info": null
    },
    {
        "title": "次韵元杰病中书怀",
        "author": "周紫芝",
        "content": "本来无病是维摩，人说烟霞久卧疴。\n独闭衡门春尚在，却携藜杖句还多。\n已将名字传三语，懒作悲凄和九歌。\n止酒渊明今復饮，便须俗客到无何。",
        "dynasty": "宋",
        "collection_info": null
    },
    {
        "title": "次韵几圣见贻二首  其一",
        "author": "周紫芝",
        "content": "梅花雪后有残枝，留与幽人照夕晖。\n已借水光浮净几，更将山翠染春衣。\n回中漫叟移舟去，月下渊明种豆归。\n知我短坡无客到，肯携长麈为翁挥。",
        "dynasty": "宋",
        "collection_info": null
    },
    {
        "title": "次韵几圣见贻二首  其二",
        "author": "周紫芝",
        "content": "坎止流行念已轻，常关虽设是吾扃。\n事如痛定何堪说，出为饥驱岂有情。\n满座自倾鸜鹆舞，半岩拟作凤凰声。\n醉中深意知谁解，付与前身阮步兵。",
        "dynasty": "宋",
        "collection_info": null
    },
    {
        "title": "李似表雪中置酒席上次韵",
        "author": "周紫芝",
        "content": "东风吹玉尘，十指寒欲堕。\n西斋借微温，妙语惊咳唾。\n诗成酒行间，一扫飞电过。\n坐令止酒陶，酒戒为君破。\n但愁飞絮零，似我霜鬓鬌。\n他年玉堂人，伴直谁对卧。\n恨无屈宋才，共续离骚些。",
        "dynasty": "宋",
        "collection_info": null
    },
    {
        "title": "次韵元素对雪十韵",
        "author": "周紫芝",
        "content": "云冻风仍急，天低雪未收。\n山寒飞鸟绝，江晚一蓑幽。\n晓树梅初放，风帘絮自投。\n孤鶱迷远鹤，痴立看饥鸥。\n枥马归鞍速，鞴鹰猎羽遒。\n连城理睥睨，千骑冷貔貅。\n何处回兰棹，谁人拥钓裘。\n闭门怜我病，得句付君搜。\n上瑞书三白，登年在九秋。\n何当明月夜，同作广寒游。",
        "dynasty": "宋",
        "collection_info": null
    },
    {
        "title": "甘菊数本旧植之地沮洳湫隘颇有悴色十一月二十三日移植墙下明日小雨数刻欣然便有生意",
        "author": "周紫芝",
        "content": "小草偷微生，崛强沮洳间。\n託根倘失所，憔悴无好颜。\n嗟哉一大地，宁无尺寸闲。\n造物惜不与，无乃亦太悭。\n栎社岂不恶，盘错未易栞。\n下可百牛蔽，上可星斗干。\n此物有远韵，何人悯清孱。\n我移东篱栽，往近九畹兰。\n天心固有在，生理似可还。\n小雨喜霡霂，低枝湿斓斑。\n春苗已足采，落英行可餐。\n为我制颓龄，使我昇飞仙。\n物微自有知，报君以长年。",
        "dynasty": "宋",
        "collection_info": null
    },
    {
        "title": "蜡梅六言三首  其一",
        "author": "周紫芝",
        "content": "剪蜡枝横陇月，酿花蜜满蜂房。\n谁遣凌寒枝上，中含百和花香。",
        "dynasty": "宋",
        "collection_info": null
    },
    {
        "title": "蜡梅六言三首  其二",
        "author": "周紫芝",
        "content": "云佩风侵玉冷，仙裳雾卷罗黄。\n家在蘂珠宫裏，衣薫鹊尾炉香。",
        "dynasty": "宋",
        "collection_info": null
    },
    {
        "title": "蜡梅六言三首  其三",
        "author": "周紫芝",
        "content": "桃花占上林簿，兰芷擅离骚经。\n欲吊花中遗逸，聊寻世外林垧。",
        "dynasty": "宋",
        "collection_info": null
    },
    {
        "title": "再赋三首  其一",
        "author": "周紫芝",
        "content": "孤根雅宜幽处，空明宛似僧房。\n我作蒲团燕坐，时参鼻观清香。",
        "dynasty": "宋",
        "collection_info": null
    },
    {
        "title": "再赋三首  其二",
        "author": "周紫芝",
        "content": "浅俗微嫌菊陋，麤粗不爱葵黄。\n花裏谁方高韵，人中可比黄香。",
        "dynasty": "宋",
        "collection_info": null
    },
    {
        "title": "再赋三首  其三",
        "author": "周紫芝",
        "content": "移种定从天上，世间那有此香。\n白髪人应羞看，鹅儿酒可争尝。",
        "dynasty": "宋",
        "collection_info": null
    },
    {
        "title": "送詹伯尹之大梁",
        "author": "周紫芝",
        "content": "寒风转平林，密雪吹重裘。\n游子当北征，朝曦趣行辀。\n人生会有别，一诀宁復愁。\n念君最少孤，束髮勤清修。\n寿母岂不力，白髮今满头。\n功名唾手事，岁月逝欲流。\n长安小车儿，哆口笑土牛。\n君才岂不高，逸气横九州。\n弊帚已千金，白璧价未酬。\n愿言慎行李，去去君勿留。",
        "dynasty": "宋",
        "collection_info": null
    },
    {
        "title": "次韵何师与梅花二绝示刘凝远  其一",
        "author": "周紫芝",
        "content": "月姊宫前玉树春，杏花菖叶不同村。\n多情谁道天无意，先与梅花雨露恩。",
        "dynasty": "宋",
        "collection_info": null
    },
    {
        "title": "次韵何师与梅花二绝示刘凝远  其二",
        "author": "周紫芝",
        "content": "何人急遣蓬莱使，唤得春回江上村。\n谁信广平心已冷，老于花似太无恩。",
        "dynasty": "宋",
        "collection_info": null
    },
    {
        "title": "文殊老人寄和张宰共赋堂诗要余同作",
        "author": "周紫芝",
        "content": "世无陈太丘，民隐念谁诉。\n儿饥不肯乳，咿嘤復谁慕。\n殖禄膏妻孥，居官付羁旅。\n何心书下考，绝意蹑高步。\n张侯名家郎，作吏得奇趣。\n提携念疲劳，忧勤急朝暮。\n散作千家春，一洗五里雾。\n簪缨被余辉，草木饱朝露。\n官闲理朱丝，云静落飞屦。\n当期卓子康，扬镳各分路。\n飞书恐到来，筑屋宁久住。\n诗成梯几间，酬酢语交互。\n酒杯方流行，喜甚捷官渡。\n歌诗载懽谣，鞭棰息嗔怒。\n翰墨良从容，流冗自奔赴。\n声今诧父老，名亦借童孺。\n觞豆落明珠，万壑疾东注。\n宾从俱邹枚，含毫各惊顾。\n战须老将鏖，兵思勍敌遇。\n主人方燕喜，饮至非草具。\n人生俟河清，俯仰有新故。\n寄言三不欺，令尹勿轻忤。\n民今知己疲，着艾岂胜炷。\n锋传固应须，轺车少当驻。\n鲁山久寂寞，冠虎宁有数。\n苦恨郭林宗，未遇黄叔度。\n名尝仰韩老，雅意良默喻。\n何当奉周旋，看君琢幽句。\n愧无脱手弹，可逐马中兔。\n只今钓斜川，临流与谁赋。",
        "dynasty": "宋",
        "collection_info": null
    },
    {
        "title": "读涪翁黔南诗作",
        "author": "周紫芝",
        "content": "阿香名字本无双，流落真成窜夜郎。\n蚤岁浪言肠是锦，只今空復鬓成霜。\n名传故国犹惊座，诗入浯川尚满囊。\n天为少陵增秀句，故教迁客上瞿塘。",
        "dynasty": "宋",
        "collection_info": null
    },
    {
        "title": "次韵元亢和邦师喜其归自钱塘",
        "author": "周紫芝",
        "content": "道人青眼为君开，前度刘郎今又来。\n白雨饱催湖上句，红粧谁把醉时杯。\n篱边采菊山千迭，渡口呼船溪九回。\n便恐横翔到蓬阁，试寻林下小徘徊。",
        "dynasty": "宋",
        "collection_info": null
    },
    {
        "title": "送吕霞卿吕当世弃官而出家今为道士",
        "author": "周紫芝",
        "content": "得钱梦秽官梦尸，等为臭腐焉用为。\n世人爱官如爱命，君独弃官如弃泥。\n道人胸中少荆棘，一色但种枣与梨。\n华名自毁不足取，高位疾颠无乃危。\n鱼须忽復入君手，三命循墙急须走。\n朝持玉磬诵琅函，夜着黄冠朝北斗。\n天上云车久未来，壶中日月空长久。\n吴山楚泽两西东，与子一笑殊匆匆。\n会当握手五百载，摩挲金狄还相逢。",
        "dynasty": "宋",
        "collection_info": null
    },
    {
        "title": "赵丞家野堂",
        "author": "周紫芝",
        "content": "近喜崔斯立，新成背郭堂。\n傍崖深置屋，唤客小飞觞。\n稍遣花经眼，频移竹过墙。\n官清公事少，梦熟鸟声长。\n藤倚樛枝瘦，芸翻乱叶香。\n骑曹休问马，聱叟漫为郎。\n丘壑胸中事，干坤醉处乡。\n人间一游戏，出处两俱忘。",
        "dynasty": "宋",
        "collection_info": null
    },
    {
        "title": "元夕睡起",
        "author": "周紫芝",
        "content": "元夕不復饮，夜寒谁与娱。\n人随千骑出，自对一灯孤。\n有梦须黄妳，无情问紫姑。\n鳌山在天上，回望隔中区。",
        "dynasty": "宋",
        "collection_info": null
    },
    {
        "title": "次韵元素野步",
        "author": "周紫芝",
        "content": "金堤不復上蹒跚，矍铄何劳强据鞍。\n从我泥中甘蠖屈，看他高处作鹏抟。\n锦江春色能供醉，濠上游鱼亦可观。\n闻有平沙邀晚步，定随明月下林端。",
        "dynasty": "宋",
        "collection_info": null
    },
    {
        "title": "姑溪书报録近作因寄宣毫越简",
        "author": "周紫芝",
        "content": "五云书札何时得，古锦诗囊久未倾。\n急遣能言管城子，仍烦解事楮先生。\n饱霜穴兔秋方健，照雪溪藤捣更精。\n南雁去时人尚远，双鱼欲到眼先明。",
        "dynasty": "宋",
        "collection_info": null
    },
    {
        "title": "次韵王次卿喜刘元亢登第",
        "author": "周紫芝",
        "content": "刘郎才思似春闲，文在阿房季孟间。\n尽把胸中着云梦，还从笔底看波澜。\n我无富贵询唐举，人说科名污次山。\n驰马行看归旧物，舞衣先喜慰亲颜。",
        "dynasty": "宋",
        "collection_info": null
    },
    {
        "title": "奉酬韦深道见寄诗",
        "author": "周紫芝",
        "content": "盖世功名岂不佳，韦郎心事本烟霞。\n秋风自老千章木，春雨谁分一部蛙。\n夜鹤政愁云出岫，鲈鱼会遣客思家。\n从君细意论幽恨，准拟应须到落花。",
        "dynasty": "宋",
        "collection_info": null
    },
    {
        "title": "韦深道和诗且以书坚扁舟之约仆以禁烟归扫邱墓未暇先寄此诗",
        "author": "周紫芝",
        "content": "阙然不见十年余，借屋新来共一湖。\n已向双鱼逢尺素，更因五字得明珠。\n子猷心欲随烟棹，摩诘居应似画图。\n会待庞公归上冢，便求奴饭马青刍。",
        "dynasty": "宋",
        "collection_info": null
    },
    {
        "title": "次韵邦伯达春寒",
        "author": "周紫芝",
        "content": "岭外梅花使已来，江南正月未春回。\n顽云放日归蓬牖，残雪将寒入酒杯。\n便有社风催燕到，何须羯鼓打花开。\n老于春事浑无意，睡起羣书正作堆。",
        "dynasty": "宋",
        "collection_info": null
    },
    {
        "title": "高公墓",
        "author": "周紫芝",
        "content": "高公古遗直，三年立螭头。\n载笔有公言，高论肃冕旒。\n少年取巍科，妙学穷九流。\n晚窥青囊书，穴地生公侯。\n当时千载人，继出欧与刘。\n如何百年后，零落归山丘。\n墓门梗荒棘，长松泣高秋。\n佳城定天与，政自非人谋。\n我来倚墓木，伴客聊遨游。\n斗酒与隻鸡，谁为桥公羞。",
        "dynasty": "宋",
        "collection_info": null
    },
    {
        "title": "次韵章季常题石鱼研屏",
        "author": "周紫芝",
        "content": "苍崖百丈悬江滨，江潭下跃吞舟鳞。\n戏将双影倒挂崖石上，妙绝始信阳侯神。\n短屏谁为琢山骨，与君一障西风尘。\n世间百怪那可解，清诗宛转聊穷因。\n问谁幻出水底石，掉尾鼓鬛波粼粼。\n固应凤咮与龙尾，明窗净几长相亲。\n君家机云好兄弟，玉山对峙高嶙峋。\n为贫聊试漆园吏，手板拄颊心看云。\n要收江湖入几席，钓竿拂水垂风纶。\n谁当为我语石鱼，莫爱浪翻月白千顷江镕银。\n但愿玉堂常伴直，对此风流千载人。",
        "dynasty": "宋",
        "collection_info": null
    },
    {
        "title": "次韵何丈即席",
        "author": "周紫芝",
        "content": "春风无力柳嫣然，花欲争春作意妍。\n坐上诗成云态度，樽前人鬬玉婵娟。\n凤箫初暖参差竹，檀板还催大小絃。\n恶客正应妨作乐，主人浑似孟公贤。",
        "dynasty": "宋",
        "collection_info": null
    },
    {
        "title": "次韵子容池亭晚思二首  其一",
        "author": "周紫芝",
        "content": "便到青云尚黑头，有亭莫赋二宜休。\n如君岂是池中物，要趁官闲作浪游。",
        "dynasty": "宋",
        "collection_info": null
    },
    {
        "title": "次韵子容池亭晚思二首  其二",
        "author": "周紫芝",
        "content": "漫叟江湖闲日月，辋川图画小池亭。\n谢郎春草有新句，付与老人双眼青。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其一",
        "author": "周紫芝",
        "content": "风吹苏小门前柳，雨暗罗敷陌上桑。\n遥想锦江春色暖，被花恼得少陵狂。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其二",
        "author": "周紫芝",
        "content": "闻道全家隐鹿门，竹篱茅屋寄江村。\n庞公事业无多子，只有平安遗子孙。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其三",
        "author": "周紫芝",
        "content": "事向闲中种种休，春来林下兴还幽。\n上山双屐与谁着，挂杖百钱时独游。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其四",
        "author": "周紫芝",
        "content": "郡郭东边是草堂，岩花时杂涧花香。\n愁从把酒杯中少，日向读书窗下长。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其五",
        "author": "周紫芝",
        "content": "愁多应怪独醒人，心事全凭曲米春。\n醉后逢花堪一笑，狂来曳杖却成真。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其六",
        "author": "周紫芝",
        "content": "身世无营策最良，年来幽事不多忙。\n飰牛欲起方朝露，种豆纔归又夕阳。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其七",
        "author": "周紫芝",
        "content": "卖酒罾鱼只数家，卜邻元在水之涯。\n扁舟定自桃源去，斜日红飞两岸花。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其八",
        "author": "周紫芝",
        "content": "人情危甚剑头炊，未可云鹏笑一枝。\n冠冕窟中元不到，云山堆裏復谁知。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其九",
        "author": "周紫芝",
        "content": "得酒固应聊復饮，有田何苦不亲锄。\n客来深巷闻鸡犬，便是渊明归后居。",
        "dynasty": "宋",
        "collection_info": null
    },
    {
        "title": "次韵次卿林下行，歌十首  其一○",
        "author": "周紫芝",
        "content": "勃窣蹒跚不上堤，却来林下小徘徊。\n已知修竹有千亩，更为桃花求百栽。",
        "dynasty": "宋",
        "collection_info": null
    },
    {
        "title": "闻蛙",
        "author": "周紫芝",
        "content": "草合平沟涨绿醅，乱蛙声在古城隈。\n何时细雨春风夜，还我西池鼓吹来。",
        "dynasty": "宋",
        "collection_info": null
    },
    {
        "title": "次韵赵钤饮次卿家时牡丹盛开而仆不及见",
        "author": "周紫芝",
        "content": "扬子草玄仍有居，河间好事復多书。\n独来林下相寻处，醉倒花间得句初。\n人去不知红烂熳，春残忍看绿扶疏。\n明年许作樽前客，准拟篮舆唤阿舒。",
        "dynasty": "宋",
        "collection_info": null
    },
    {
        "title": "林间烧笋戏作",
        "author": "周紫芝",
        "content": "满山稚子欲翻篱，莫管春风上番时。\n来伴野僧参玉版，不知今日已茶毗。",
        "dynasty": "宋",
        "collection_info": null
    },
    {
        "title": "夜读艾子书其尾",
        "author": "周紫芝",
        "content": "万里投荒海一隅，八年蜑子与同居。\n可怜金殿銮坡日，浑在蛮烟瘴雨余。\n奇怪谁书方朔传，滑稽空着子长书。\n不知平日经纶意，晚作儿曹一笑娱。",
        "dynasty": "宋",
        "collection_info": null
    },
    {
        "title": "雨意甚浓方起而止",
        "author": "周紫芝",
        "content": "欲成冻雨又吹残，香稻垂垂不救干。\n谩对醨云讼风伯，还将火伞付炎官。\n未容涨绿浮烟艇，且看晴云转玉盘。\n谁与天工论赤地，尽倾银汉作波澜。",
        "dynasty": "宋",
        "collection_info": null
    },
    {
        "title": "次韵赵明叔喜雨不寐",
        "author": "周紫芝",
        "content": "云忽油然雨沛然，黄童白叟尽成颠。\n唤晴鸠妇鸣屋角，饱水秧孙明稻田。\n御史平冤魂亦喜，弘羊言利死谁怜。\n草玄窗下子扬子，凉入孤灯夜不眠。",
        "dynasty": "宋",
        "collection_info": null
    },
    {
        "title": "送强幼安",
        "author": "周紫芝",
        "content": "慈固必能勇，刚亦能近仁。\n内荏色徒厉，定知非仁人。\n强公本仁者，笑语生阳春。\n散为三年泽，不及千里民。\n庬恩出岂弟，雅量含清醇。\n应容盗取毡，肯叱吏吐茵。\n谁知乃中刚，临难气益振。\n前年摄虎符，折衝如有神。\n邻封堕贼手，齿寒已亡唇。\n孤城危纍卵，夜卧寄积薪。\n清诗见横槊，高会开重闉。\n羣奔窜狐鼠，万刃抗一身。\n岂但虎渡河，遂使盗入秦。\n至今忠义士，不数远与巡。\n嗟我挟策子，缪作升堂宾。\n忠风激中肠，别语聊重陈。\n公议谁能掩，伟绩终难湮。\n阴功及黎庶，天语形丝纶。\n富贵当自兹，照眼功名新。",
        "dynasty": "宋",
        "collection_info": null
    },
    {
        "title": "东坡老人居儋耳尝独游城北过溪观闵客草舍偶得一蒻笠戴归妇女小儿皆笑邑犬皆吠吠所怪也六月六日恶热如堕甑中散髮南轩偶诵其语忽大风自北来骤雨弥刻",
        "author": "周紫芝",
        "content": "持节休夸海上苏，前身便是牧羊奴。\n应嫌朱绂当年梦，故作黄冠一笑娱。\n遗迹与公归物外，清风为我袭庭隅。\n凭谁唤起王摩诘，画作东坡戴笠图。",
        "dynasty": "宋",
        "collection_info": null
    },
    {
        "title": "娄黥庵纳凉",
        "author": "周紫芝",
        "content": "娄黥无骨可封王，生事全凭药一囊。\n闭户翻经头已白，开门延客酒初尝。\n竹从春后知无数，花自山来别有香。\n未有数椽容我老，聊分一榻借君凉。",
        "dynasty": "宋",
        "collection_info": null
    },
    {
        "title": "晚浴崇教寺",
        "author": "周紫芝",
        "content": "闲居谁与游，幸此招提邻。\n时乘下泽车，访我物外人。\n往往听鱼鼓，相随作朝昬。\n斋得饱佛饭，暮浴霑僧巾。\n情熟自不厌，无求亦何嗔。\n我生束世故，欲解未有因。\n愿丏一滴甘，为洗千刼尘。\n无冠顾安整，有衣聊自振。\n道人小轩窗，池凈花色新。\n芭蕉过微雨，苍翠争藂筠。\n劲节秋益好，柔葩委菅榛。\n岂但娱老眼，亦足观是身。\n欹眠寄静榻，小休只逡巡。\n茶甘犹在口，龛灯已前陈。\n日暮行当归，击柝催重闉。",
        "dynasty": "宋",
        "collection_info": null
    },
    {
        "title": "次韵元杰暑中书事",
        "author": "周紫芝",
        "content": "刘郎家世尽名卿，晚岁怜君尚带经。\n道在莫嫌榆历历，诗高何媿草青青。\n杜门不出人应笑，与世相违我独醒。\n谁与林塘共清夜，绿荷时照两三萤。",
        "dynasty": "宋",
        "collection_info": null
    },
    {
        "title": "次韵李子泽中秋无月",
        "author": "周紫芝",
        "content": "月在愁云黯淡中，绿樽谁与共秋风。\n君家自有人如玉，袅袅停停似楚宫。",
        "dynasty": "宋",
        "collection_info": null
    },
    {
        "title": "次韵春卿游黄蘖道场",
        "author": "周紫芝",
        "content": "长安多贵人，被服萦宝带。\n名字垂鼎彛，功勋压崧岱。\n一怀上蔡悲，乐事钟我辈。\n知君汗漫游，食蛤据龟背。\n若若笑痴儿，洋洋飞大盖。\n梯空瞰千山，阅此烟雨态。\n小阁亦何有，长松飒微籁。\n聊将身世梦，净洗佛祖戒。\n行乐要及时，幸此无籍在。\n只今况丰年，禾黍已旆旆。\n狂风不鸣条，积雨不破块。\n赏心失幽期，噬脐有余悔。\n晓猿倘未惊，斯游君勿怪。\n便当买薄田，往抱躬耕耒。",
        "dynasty": "宋",
        "collection_info": null
    },
    {
        "title": "八月二十一日大热夜半微凉",
        "author": "周紫芝",
        "content": "八月大地千里赤，蓐收权轻苦无力。\n未许寒蝉饱风露，聊为秋蚊增羽翼。\n蒲葵呼扇腕欲摇，絺绤捐衣汗犹滴。\n谁遣秋风半夜来，先向高梧寄消息。",
        "dynasty": "宋",
        "collection_info": null
    },
    {
        "title": "和李似表丞厅梅发用胡士曹韵",
        "author": "周紫芝",
        "content": "江头雪屋知谁家，雪中冷艶空争华。\n不知何郎闭东阁，坐看江梅初着花。\n谷底春回犹未透，天寒袖薄姿微瘦。\n黄昏有月谁復知，举世无花出君右。\n人生一月几胡卢，枝犹在手霜满鬚。\n湖边孤坐不饮酒，西湖处士空清臞。\n知君不学崔斯立，幅巾漫对枯松株。\n铁心虽冷白自胜，金缕醉歌欢岂无。\n明朝花在有新句，诗成阿买还当书。",
        "dynasty": "宋",
        "collection_info": null
    },
    {
        "title": "次韵次卿约寻梅二绝  其一",
        "author": "周紫芝",
        "content": "拟摘寒梢一点春，佩囊无句久生尘。\n寻花会得王郎意，应为江梅似玉人。",
        "dynasty": "宋",
        "collection_info": null
    },
    {
        "title": "次韵次卿约寻梅二绝  其二",
        "author": "周紫芝",
        "content": "想得瑶林玉树春，高标元自出风尘。\n殷勤欲共梅花笑，却恐梅花解笑人。",
        "dynasty": "宋",
        "collection_info": null
    },
    {
        "title": "寄题折将军家忠勇堂",
        "author": "周紫芝",
        "content": "折侯古将家，雄筭詟边土。\n将军最晚出，骁勇不媚妩。\n十年守雁门，飞矢射猛虎。\n平生程不识，不作一钱数。\n誓言月支胡，唾手端可取。\n夜半奏捷书，欢声晓飞舞。\n云旗涂黄金，彩错映寰宇。\n谈笑开华堂，忠勇掲天语。\n功成倘坚壁，镇静古所与。\n何当使敌人，开户玩处女。\n置酒日高会，缓带击歌鼓。\n要令无智名，折衝在樽俎。",
        "dynasty": "宋",
        "collection_info": null
    },
    {
        "title": "东墙橘将熟催以长句",
        "author": "周紫芝",
        "content": "木奴袅袅半垂墙，故恼幽人苦未忙。\n雨细不妨无赖绿，帘疏时与可怜香。\n谁将磊落黄金颗，为赋甘酸白雪囊。\n只有天公真解事，便须先借满林霜。",
        "dynasty": "宋",
        "collection_info": null
    },
    {
        "title": "夜宿东寺雪作寒甚",
        "author": "周紫芝",
        "content": "古寺初投棰，荒陴已授更。\n雪飞穿幕片，风作撼窗声。\n今日招提境，当年敌骑营。\n可怜王处仲，江上筑孤城。",
        "dynasty": "宋",
        "collection_info": null
    },
    {
        "title": "哭普儿",
        "author": "周紫芝",
        "content": "胸中欠梨枣，种此无明根。\n造物初戏剧，忧伤裂心肝。\n夺我破殻雏，长鸣犹未翰。\n况乃渥洼种，堕地已足观。\n此理竟莫晓，老泪空阑干。\n端如卜子夏，泪尽双眼眢。\n母哭不忍听，听之鼻辛酸。\n人言有子尔，欲遣吾心寛。\n有生无短长，视死同一叹。\n晓人当如是，自晓终为难。\n究竟无奈何，哀哉亦何言。\n安得大灵龟，骑云款天门。",
        "dynasty": "宋",
        "collection_info": null
    },
    {
        "title": "次韵答子容三首  其一",
        "author": "周紫芝",
        "content": "载酒念畴昔，幽寻日相过。\n十年登鬼録，奄冉今已多。\n旧盟难重寻，俗子终殊科。\n只今惊大巫，为我驱妖魔。\n但恐费推挽，劳君戒蹉跎。\n愿随翩翩子，徙倚南山阿。",
        "dynasty": "宋",
        "collection_info": null
    },
    {
        "title": "次韵答子容三首  其二",
        "author": "周紫芝",
        "content": "老懒不出门，泯默抱穷独。\n赖此千载人，洗我双病目。\n公思如悬河，倾泻归四渎。\n我如眢井泉，凿地日不足。\n幸分一滴甘，濡此将槁木。\n行当奉周旋，归囊粲珠玉。",
        "dynasty": "宋",
        "collection_info": null
    },
    {
        "title": "次韵答子容三首  其三",
        "author": "周紫芝",
        "content": "故交天一涯，涂路困修阻。\n新交同一邦，对面日晤语。\n知君相知心，政在亹亹处。\n朝屐穷幽深，夜床同晓雨。\n似闻跫然音，振翮便轻举。\n俗物多败人，公其勿轻许。",
        "dynasty": "宋",
        "collection_info": null
    },
    {
        "title": "次韵苏如圭乞猫",
        "author": "周紫芝",
        "content": "苏侯家四壁，每饭歌权舆。\n庾郎鲑菜盘，三韭罗春蔬。\n饥鼠窜旁舍，不復劳驱除。\n何为走老黥，贯鱼乞狸奴。\n颇知红锦囊，万卷家多书。\n我时醉着帽，过子城南居。\n手擎乌丝栏，棐几自卷舒。\n寒具久不设，趸尾亦足娱。\n犹恐遭咬囓，备豫须不虞。\n狸奴当努力，鼠辈勤诛锄。\n无为幸一饱，高卧依寒垆。",
        "dynasty": "宋",
        "collection_info": null
    },
    {
        "title": "食蛤蜊一首",
        "author": "周紫芝",
        "content": "旧闻若士昇中天，俗眼未识乌鸢肩。\n据龟食蛤结汗漫，卢敖尚肯游人间。\n高谈谩骂沈昭略，坐视元长嗤稚弱。\n更言且共食蛤蜊，忿气难平两讥谑。\n下临无地高无天，更作儿女争媸妍。\n平生我亦笑二子，岂知真味含芳鲜。\n何如结屋清江曲，风雨关门酒初熟。\n自烹折鼎吹湿薪，笑倚胡床摩醉腹。\n但愿年年对蛤蜊，一杯荐我梨花玉。",
        "dynasty": "宋",
        "collection_info": null
    },
    {
        "title": "演师跳珠泉",
        "author": "周紫芝",
        "content": "阿𡡉事穷奢，供亿在寰宇。\n云锦张风帆，明珠溅飞雨。\n须臾就变灭，庆弔只仰俯。\n何如西山泉，迸石互吞吐。\n寻源上层巓，流脉下深坞。\n散作跳空珠，纍纍不堪数。\n虽无千金赏，玉漱罗堂庑。\n道人得摩尼，夜光还合浦。\n不知方外士，得失两安取。\n此意谁復知，寒流自千古。",
        "dynasty": "宋",
        "collection_info": null
    },
    {
        "title": "琼师苍筤轩",
        "author": "周紫芝",
        "content": "绝境渺天末，招提入云端。\n汪湾一溪水，似与山屈盘。\n僧房各上下，处处闻惊湍。\n道人更幽独，开窗对檀栾。\n细雨洗轻碧，微风生暮寒。\n云梢自袅袅，玉佩时珊珊。\n繄我绝韵友，久结无情欢。\n相逢如故人，弃置良独难。\n婆娑弄清影，夕阳殊未残。\n何当分清阴，与子同考槃。",
        "dynasty": "宋",
        "collection_info": null
    },
    {
        "title": "蜡梅一首",
        "author": "周紫芝",
        "content": "彼美青楼倡，颜色岂不好。\n春风桃李花，过雨堪一扫。\n粲粲星冠女，云宫在三岛。\n雾帔卷黄罗，披风出云表。\n焚香礼夜坛，香雾生杳渺。\n恨无脂粉颜，千金聘袅袅。\n刘郎竟不来，含嚬弄清晓。\n谁怜傲霜枝，照眼自明瞭。\n永怀蕊宫姿，微黄淡飞标。\n清蟾耿寒枝，与月自相恼。\n真赏久未逢，残英惜空老。",
        "dynasty": "宋",
        "collection_info": null
    },
    {
        "title": "次韵雷飞卿雪中掉小舟见过",
        "author": "周紫芝",
        "content": "别时江上草离离，相见寒枝欲放梅。\n目送征鸿天外去，梦惊烟棹雪中来。\n青云谁料未十里，白髮政须同一杯。\n老日相逢能有几，春花欲动莫先回。",
        "dynasty": "宋",
        "collection_info": null
    },
    {
        "title": "次韵似表谢胡士曹分梅花",
        "author": "周紫芝",
        "content": "李侯自以诗名家，诗成与月争霜华。\n谁将尤物调韵语，拄笏骑曹分好花。\n花寒力浅香微透，恼乱诗翁作诗瘦。\n对花欲作楚狂颠，草赋谁居广平右。\n但愁急管吹羌胡，便应买酒烦长鬚。\n参横想见绿衣舞，月中笑语花微臞。\n天香艷艷与谁好，君家兄弟元三株。\n明日新诗入花蕚，人间此事应久无。\n可怜多病闭门叟，对月痴坐空中书。",
        "dynasty": "宋",
        "collection_info": null
    },
    {
        "title": "雪中过庆老方丈",
        "author": "周紫芝",
        "content": "云满江天雪意酣，拥炉聊復听巴谈。\n老人不出真藏六，来客何劳说后三。\n已借团蒲摇短梦，更浇春饼荐余甘。\n此生试向闲中看，何止人间七不堪。",
        "dynasty": "宋",
        "collection_info": null
    },
    {
        "title": "次韵答春卿寻梅",
        "author": "周紫芝",
        "content": "霜梅槁立清江濆，谁当为挽归来魂。\n青鞋醉踏江沙路，玉蕤簪帽惊王孙。\n临风想见花有语，此郎词赋如文园。\n花开无情落亦易，闻香当款知谁门。\n怕看落地白雪满，便恐缀枝青子繁。\n温风明月不易得，绕树莫放花黄昏。\n知君共醉有佳客，此意归来谁与论。\n烦君与问花无恙，尚堪一笑同清樽。",
        "dynasty": "宋",
        "collection_info": null
    },
    {
        "title": "饮沈都曹家梅花下",
        "author": "周紫芝",
        "content": "去年夜走山百盘，山中飞雪朝漫漫。\n不知春向梦中尽，更有梅花醉后看。\n今年冬温寒力软，春入梅梢已堪剪。\n插花重饮故人樽，犹得一枝供细捻。\n岂知藂棘避戈鋋，还对粉香惊婉娈。\n花前楚客狂欲颠，月下吴牛空自喘。\n明年尚恐贼连营，零落肯教花满眼。\n只今犹可醉余香，杯行到君莫嫌满。",
        "dynasty": "宋",
        "collection_info": null
    },
    {
        "title": "次韵舒天用元夕观灯喜甚成诗二首  其一",
        "author": "周紫芝",
        "content": "河陜妖氛渐欲平，不应戎马尚连营。\n声传万井灯花丽，月到中天夜气清。\n烂醉且须游阆苑，论功终合拟长城。\n归来袖手无人识，唤作风流阮步兵。",
        "dynasty": "宋",
        "collection_info": null
    },
    {
        "title": "次韵舒天用元夕观灯喜甚成诗二首  其二",
        "author": "周紫芝",
        "content": "乐事悠悠不繫情，生涯狗苟復蝇营。\n嫌渠灯烛红纱乱，为我歌词白雪清。\n岂料脱身归故国，可怜行乐记王城。\n开元盛事元如许，何日中原不用兵。",
        "dynasty": "宋",
        "collection_info": null
    },
    {
        "title": "次韵元司理元夜三绝  其一",
        "author": "周紫芝",
        "content": "火龙衘烛御城游，喜入昇平四百州。\n惆怅长安今夜月，为谁重上汉宫楼。",
        "dynasty": "宋",
        "collection_info": null
    },
    {
        "title": "次韵元司理元夜三绝  其二",
        "author": "周紫芝",
        "content": "忆得葆真池上春，水晶帘底看灯人。\n当年京洛随车客，今夜江湖卧病身。",
        "dynasty": "宋",
        "collection_info": null
    },
    {
        "title": "次韵元司理元夜三绝  其三",
        "author": "周紫芝",
        "content": "花落残缸睡味酣，九霄谁正梦传柑。\n百千灯满虚空界，半夜回光独闭庵。",
        "dynasty": "宋",
        "collection_info": null
    },
    {
        "title": "次韵同舒天用和元侯三绝  其一",
        "author": "周紫芝",
        "content": "舒郎人物是清流，不解蒲萄得一州。\n郡守无灯亦行乐，也随宾客上江楼。",
        "dynasty": "宋",
        "collection_info": null
    },
    {
        "title": "次韵同舒天用和元侯三绝  其二",
        "author": "周紫芝",
        "content": "乱离灯火不成春，月下归时有几人。\n我老尚堪陪一笑，世间无似此闲身。",
        "dynasty": "宋",
        "collection_info": null
    },
    {
        "title": "次韵同舒天用和元侯三绝  其三",
        "author": "周紫芝",
        "content": "游骑归来尚半酣，一杯谁与瓮头柑。\n小窗梦断龛灯在，影落疏梅月上庵。",
        "dynasty": "宋",
        "collection_info": null
    },
    {
        "title": "菖蒲山子歌",
        "author": "周紫芝",
        "content": "南人生长在山间，家家有窗窗有山。\n吴峰楚峤不知数，但见云埋雨洗堆烟鬟。\n谁知长安绮纨子，一拳何处镵云根。\n阳侯疏凿出岩穴，上有斓斑皱藓纹。\n下有千岁不死瑶草苍鬚繁，痴儿持此矜王孙。\n朝携磈礧登朱门，暮拥红旌辞帝阍。\n开元承平二十年，四边无警不控弦。\n绣衣半是花鸟使，达官避路谁敢言。\n大艑岢峨春浪碧，处处争看太湖石。\n天心不肯干太湖，八州万口空嗟吁。\n纍石作山齐华岳，千峰万峦撑碧落。\n樛龙夭矫揽云雨，彷佛去天无一握。\n锦帆东下飞龙舟，咸阳苑籞空萧索。\n杜陵野老哀江头，菖蒲之山兮谁尔留。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其一",
        "author": "周紫芝",
        "content": "晏坐销长日，禅心薫妙香。\n已成三折臂，安用九迴肠。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其二",
        "author": "周紫芝",
        "content": "花片风前落，江流雨后浑。\n少陵新得句，应似浣花村。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其三",
        "author": "周紫芝",
        "content": "丧乱何时定，江村愁杀人。\n日长空有睡，花在不成春。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其四",
        "author": "周紫芝",
        "content": "老去家无定，名高席未前。\n如君尚穷约，谁与问苍天。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其五",
        "author": "周紫芝",
        "content": "避地成真隐，依山结草庐。\n此身无籍在，随寓即成居。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其六",
        "author": "周紫芝",
        "content": "北阙书难上，南方贼未诛。\n诸公在廊庙，谁与问唐虞。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其七",
        "author": "周紫芝",
        "content": "欲问濯潭路，悬知隔数村。\n晓来茅屋梦，相对饱朝暄。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其八",
        "author": "周紫芝",
        "content": "有醉销千日，无诗学四愁。\n几因君得句，技痒不能休。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其九",
        "author": "周紫芝",
        "content": "塞北兵戈满，竹西歌吹空。\n何堪故乡梦，真在白头中。",
        "dynasty": "宋",
        "collection_info": null
    },
    {
        "title": "次韵罗仲共山村题咏十首  其一○",
        "author": "周紫芝",
        "content": "两国兵难解，三春花自飞。\n愁因春鸟唤，心逐暮鸿归。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其一",
        "author": "周紫芝",
        "content": "反锁衡门谁復开，草堂殊不见兵埃。\n雄风斜卷云头去，雌霓横遮雨脚回。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其二",
        "author": "周紫芝",
        "content": "有家怜我无乡地，好事知君不世情。\n借得小窗安净榻，卧听风雨入荷声。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其三",
        "author": "周紫芝",
        "content": "虎头山下元无路，龙骨溪边尚有窗。\n风裏荷花吹不倒，雨中鸂鶒自成双。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其四",
        "author": "周紫芝",
        "content": "少年结客不思家，酒涴春衫白苎麻。\n今日江村烟雨裏，兵戈满地鬓双华。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其五",
        "author": "周紫芝",
        "content": "满溪烟雨湿芙蕖，绿叶红花锦不殊。\n闻说宛西桥畔宅，小园无地不荒芜。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其六",
        "author": "周紫芝",
        "content": "醉裏青春挽不留，眼前戈甲几时休。\n溪边雨细花吹尽，陇上风寒麦又秋。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其七",
        "author": "周紫芝",
        "content": "乱来岁月总如流，头白江村不奈愁。\n老罢此身何处着，尚堪同倚雨中楼。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其八",
        "author": "周紫芝",
        "content": "含桃熟后莺还语，柳絮飞时燕亦忙。\n风物但随时节好，不知人意自凄凉。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其九",
        "author": "周紫芝",
        "content": "浴凫飞鹭下横塘，花过莺归草自长。\n恰似碧鸡坊口望，浣花溪上一茅堂。",
        "dynasty": "宋",
        "collection_info": null
    },
    {
        "title": "次韵草堂主人雨中十首  其一○",
        "author": "周紫芝",
        "content": "避地偷生只闭门，不堪搔首对醨尊。\n行歌野哭江头路，雨叶风花总断魂。",
        "dynasty": "宋",
        "collection_info": null
    },
    {
        "title": "避兵遣怀六首  其一",
        "author": "周紫芝",
        "content": "鸟噪乌江渡，鲸吞白下州。\n地分元帅重，声入贼营愁。\n近磔巡江尉，将俘北阙头。\n兵行速如鬼，高鼻半毡裘。",
        "dynasty": "宋",
        "collection_info": null
    },
    {
        "title": "避兵遣怀六首  其二",
        "author": "周紫芝",
        "content": "江阔烽烟冷，城危战骑骁。\n虏从诸道入，将拥溃兵骄。\n万国昼多垒，三军夜击刁。\n干戈空满眼，蛇豕不胜枭。",
        "dynasty": "宋",
        "collection_info": null
    },
    {
        "title": "避兵遣怀六首  其三",
        "author": "周紫芝",
        "content": "避地苍黄夜，悲凉郡郭西。\n扪萝危绝磴，杖策困深泥。\n掩面怜痴女，回头愧老妻。\n惊魂犹未定，胡马莫频嘶。",
        "dynasty": "宋",
        "collection_info": null
    },
    {
        "title": "避兵遣怀六首  其四",
        "author": "周紫芝",
        "content": "野宿宁堪度，风餐寔自怜。\n妻孥浑在眼，戈甲暗凋年。\n夜月翻惊鹊，炎天看跕鸢。\n射敌无一矢，南渡几楼船。",
        "dynasty": "宋",
        "collection_info": null
    },
    {
        "title": "避兵遣怀六首  其五",
        "author": "周紫芝",
        "content": "心折来时路，身行乱后村。\n土兵呵白昼，野妇哭黄昏。\n贼去烟留屋，人归日在门。\n舂陵四万户，今日几家存。",
        "dynasty": "宋",
        "collection_info": null
    },
    {
        "title": "避兵遣怀六首  其六",
        "author": "周紫芝",
        "content": "阊阖干坤大，封疆四百州。\n蒙尘二圣哲，伐叛六春秋。\n地入强胡阔，官封悍将优。\n奉天哀诏下，感泣万方愁。",
        "dynasty": "宋",
        "collection_info": null
    },
    {
        "title": "次韵常元明西坑见寄二首  其一",
        "author": "周紫芝",
        "content": "西坑只在乱山间，寻得仇池十九泉。\n有句能催千嶂雨，无人共钓一川烟。",
        "dynasty": "宋",
        "collection_info": null
    },
    {
        "title": "次韵常元明西坑见寄二首  其二",
        "author": "周紫芝",
        "content": "南来贼骑欲凌川，北岭人家自烧原。\n闻道西坑堪避地，拟寻鸡犬问桃源。",
        "dynasty": "宋",
        "collection_info": null
    },
    {
        "title": "寒食杂兴三首  其一",
        "author": "周紫芝",
        "content": "寒食只数日，天气殊未佳。\n轻云澹微茫，细雨吹横斜。\n青春似无情，不到愁人家。\n霁色忽浩荡，平原绣芳华。\n走马恶少年，挟矢射戟牙。\n白羽叫饿鸱，举网连五豝。\n会当斩长鲸，封侯鸣鼓笳。\n时危何不有，寒士空泥沙。\n凛凛羞侠气，悠悠但咨嗟。",
        "dynasty": "宋",
        "collection_info": null
    },
    {
        "title": "寒食杂兴三首  其二",
        "author": "周紫芝",
        "content": "忆昔在京华，醉踏长安市。\n长安白面郎，快马如流水。\n罗襦照暮春，鬬草携佳丽。\n就中五侯家，云幄耀金翠。\n九陌过香軿，都人拾遗珥。\n歌喧乐佳节，日暮多沉醉。\n荣华一消歇，祸乱苍黄起。\n北狩随两宫，血属六万指。\n征车去悠悠，河水日瀰瀰。\n浩歌哀江头，老泪不可止。",
        "dynasty": "宋",
        "collection_info": null
    },
    {
        "title": "寒食杂兴三首  其三",
        "author": "周紫芝",
        "content": "北邙何巍巍，高冢如鱼鳞。\n慨彼墓中士，中朝称贵人。\n万金树丰碑，千金琢麒麟。\n自从胡骑入，乱离隔中原。\n生者各奔窜，死者衔长冤。\n子孙无奠享，白杨悲馁魂。\n峨峨缨冠子，往往无丘坟。\n举酒西北向，野哭望白云。\n我今上先陇，覆杯松下根。\n时危不自保，念之殊酸辛。",
        "dynasty": "宋",
        "collection_info": null
    },
    {
        "title": "寒食夜月下作",
        "author": "周紫芝",
        "content": "一百五夜对明月，二十七种无蔬柈。\n莫嫌万点飞花恨，且结三人对影欢。\n流落忽成身老大，乱离谁不涕阑干。\n颠狂自笑那能寐，立尽春风午夜寒。",
        "dynasty": "宋",
        "collection_info": null
    },
    {
        "title": "送詹伯尹丞泾邑",
        "author": "周紫芝",
        "content": "西溪寒食柳花飞，正是琴高欲到时。\n薄禄仅酬三釡志，新篇莫负两松诗。\n催科未办何妨拙，作吏能清不用知。\n高论平生期活国，一方疲瘵看君医。",
        "dynasty": "宋",
        "collection_info": null
    },
    {
        "title": "题冯尉绿浄堂",
        "author": "周紫芝",
        "content": "不种平池玉井莲，卷帘堂下水如烟。\n溶溶自涨晴江绿，脉脉还通暗谷泉。\n谁道冯唐今白首，始知梅福是真仙。\n客来莫吐青铜面，要看蟾宫上下天。",
        "dynasty": "宋",
        "collection_info": null
    },
    {
        "title": "野饭",
        "author": "周紫芝",
        "content": "野饭聊娱老，登盘春物佳。\n芼羮横荻笋，煮饼荐槐芽。\n鱼尾初垂剑，台苗未着花。\n谁言庾郎瘦，蔬腹渐禁茶。",
        "dynasty": "宋",
        "collection_info": null
    },
    {
        "title": "明皇羯鼓图",
        "author": "周紫芝",
        "content": "禁籞莺声外，天袍拥御黄。\n曲名翻荔子，春苑绕沉香。\n白雨花奴手，风鬉舞马床。\n向来歌吹地，何处是渔阳。",
        "dynasty": "宋",
        "collection_info": null
    },
    {
        "title": "送智上人",
        "author": "周紫芝",
        "content": "道人饮山流，颜色颇秀整。\n经营一庵足，偃蹇万事屏。\n忽随铜峰云，飞下铜峰顶。\n欲了一大缘，此意极勇猛。\n白昼多豺狼，横涂半坑穽。\n为言尸陁林，谁能保腰领。\n要凭降魔力，化作清净境。\n师亦初无言，薄俗时自警。\n尽洗历劫冤，愿力周涬溟。\n瘦藤行可支，慎勿厌驰骋。",
        "dynasty": "宋",
        "collection_info": null
    },
    {
        "title": "张载扬言扬州燕子无屋可居即船为巢命黄叔鱼赋诗今年春余始见叔鱼诗于宣城遂同赋",
        "author": "周紫芝",
        "content": "塞北胡儿归去日，扬州燕子却来时。\n空寻画舸藏风雨，更为傍人话别离。\n回首凄迷春水路，伤心零落旧巢泥。\n斜阳不见乌衣巷，一读君诗泪欲垂。",
        "dynasty": "宋",
        "collection_info": null
    },
    {
        "title": "送吕右丞罢镇宛陵",
        "author": "周紫芝",
        "content": "汉室承平久，侯邦拱卫尊。\n勋华垂日月，展错动干坤。\n开闢规模大，纷更制作繁。\n民劳箕敛日，虏痛凿空痕。\n鸣镝侵榆塞，穹庐指鳯阍。\n羽书飞始急，鱼鼎沸初浑。\n内禅皇图远，春宫晓日暾。\n羣妖悉葅醢，黄髪半腾鶱。\n公入登丞辖，忠称自諌垣。\n论思知蹇蹇，属意本元元。\n蠖濩资扶掖，奇庬力引援。\n犬羊盟易失，虎兕敌仍存。\n转战知何已，风尘忽再昏。\n仓皇趋帐殿，奔北弃弓鞬。\n倾日心应折，瞻天眼欲眢。\n徽音求太姒，基命本姜嫄。\n大物归明辟，苍生荷国恩。\n推符迎代邸，结绶拥尧轩。\n灞上真人出，涂山万国奔。\n回天功不世，徙突事堪论。\n已復安西土，犹烦护北门。\n要须调鼎手，为洗泣隅冤。\n万杵坚城垒，千兵列戍屯。\n贼锋忧寇钞，原燎畏烧燔。\n坐啸初何事，渠凶不足吞。\n持平本寛大，余事到平反。\n论说波澜阔，提携礼数蕃。\n时悬徐孺榻，亦置穆生樽。\n有客安圭筚，忘机在鸟猿。\n疾驰看騕褭，妙琢愧玙璠。\n始下横经帐，还攀欲去辕。\n月楼空窈窕，风旆舞缤翻。\n竹帛勋猷着，丝纶诏册温。\n磻溪未容老，琳馆且辞烦。\n閟计今犹在，忠怀不易谖。\n白麻终拜相，左衽待称藩。\n巨蠧消奸宄，良农植本根。\n抗章陈上策，补衮要嘉言。\n镇薄敦流俗，疏壅究治源。\n微生有荣耀，洗眼在山樊。",
        "dynasty": "宋",
        "collection_info": null
    },
    {
        "title": "元素僻在草野羣盗纵横久不得问新作鼎来喜次其韵三首  其一",
        "author": "周紫芝",
        "content": "兵气纒沧海，斜阳入暮林。\n魂伤春落絮，泪湿晚啼禽。\n只有衣成结，浑无髪受簪。\n残生已飘泊，老日更侵寻。",
        "dynasty": "宋",
        "collection_info": null
    },
    {
        "title": "元素僻在草野羣盗纵横久不得问新作鼎来喜次其韵三首  其二",
        "author": "周紫芝",
        "content": "自失云桥路，空伤烟树林。\n天骄犹射月，青犊未成禽。\n尚怯矛头米，空横柱后簪。\n春光无赖好，花落共谁寻。",
        "dynasty": "宋",
        "collection_info": null
    },
    {
        "title": "元素僻在草野羣盗纵横久不得问新作鼎来喜次其韵三首  其三",
        "author": "周紫芝",
        "content": "近闻君隐处，茅屋带平林。\n但可占鸣犊，谁能黜展禽。\n书应藂浄几，尘已暗横簪。\n杖策终随子，云山上百寻。",
        "dynasty": "宋",
        "collection_info": null
    },
    {
        "title": "同仲共兄弟访赵行可行可置酒二首  其一",
        "author": "周紫芝",
        "content": "倚杖山头寺，维舟柳下堤。\n莫催金騕褭，且醉玉东西。\n乱后兵犹满，风惊鸟未栖。\n看君飞动意，两目在鲸鲵。",
        "dynasty": "宋",
        "collection_info": null
    },
    {
        "title": "同仲共兄弟访赵行可行可置酒二首  其二",
        "author": "周紫芝",
        "content": "坐客三珠秀，王孙玉树高。\n酒宁关尔軰，山合对吾曹。\n游子家何定，将军战未鏖。\n相逢莫相失，羣盗正如毛。",
        "dynasty": "宋",
        "collection_info": null
    },
    {
        "title": "读陈公葆真宫诗有感而作",
        "author": "周紫芝",
        "content": "念昔全盛日，天子方祈年。\n崆峒拟问道，桂馆延列仙。\n葆真号上宫，柳色参云烟。\n方池下见底，上映壶中天。\n长安二三月，游女飞朱軿。\n蹒跚步金堤，依约遗翠钿。\n芙蕖倚红粧，弄影秋江边。\n我亦时结客，曵杖相周旋。\n不知客中人，有此稀世贤。\n临老诵公诗，抚卷徒惘然。",
        "dynasty": "宋",
        "collection_info": null
    },
    {
        "title": "初夏",
        "author": "周紫芝",
        "content": "絮飞长陌又春余，绿满菖蒲夏已初。\n双蝶不来花蔌蔌，一莺时到树疏疏。\n平生懒作折杨曲，万事可占长柳书。\n只有故山真耐久，伴人闲处作踟蹰。",
        "dynasty": "宋",
        "collection_info": null
    },
    {
        "title": "贼退后经旧居",
        "author": "周紫芝",
        "content": "反侧虞戈兵，流离厌山谷。\n师兴解重围，乱定出荼毒。\n提携望郷关，老稚甘趼足。\n故里成丘墟，门巷亡诘曲。\n大木亦已薪，蔓草行可束。\n东邻杀翁媪，祸难云最酷。\n白骨在草间，零落不相属。\n西家各奔窜，系掳及僮仆。\n当时黄金囊，掉头不肯赎。\n新交半亡没，变故谁记録。\n举家竟何归，寄食叹局促。\n凶年大军后，旱气日熇熇。\n涸井不供炊，垢腻那得浴。\n不知病瘦躯，何以度蒸溽。\n自从关陜乱，威弧殊未韣。\n十人九无家，荡析岂所欲。\n微生何足论，主食久不玉。\n但愿早休兵，四海各安俗。",
        "dynasty": "宋",
        "collection_info": null
    },
    {
        "title": "悯雨叹",
        "author": "周紫芝",
        "content": "南方久不雨，旱气日益酷。\n起视夜何其，星斗灿满目。\n朝云蔼空蒙，暮雨思霢霂。\n雷师方鞭车，风伯忽舞纛。\n百神各颠倒，谁为调玉烛。\n两宫方蒙尘，百执被驱逐。\n万里沙漠行，长征犯三伏。\n悬知臣子心，北望眢两目。\n愿兴肤寸云，朝隮暮渗漉。\n天公倘悔祸，何止望一熟。\n皇舆既言归，壤地亦旋復。\n谁当挽天河，下洗忧愤辱。",
        "dynasty": "宋",
        "collection_info": null
    },
    {
        "title": "和人题徐献可倅厅池莲二首  其一",
        "author": "周紫芝",
        "content": "风流别乘水中仙，百丈新移玉井莲。\n试掉小舟花裏去，便如苕霅雨中眠。",
        "dynasty": "宋",
        "collection_info": null
    },
    {
        "title": "和人题徐献可倅厅池莲二首  其二",
        "author": "周紫芝",
        "content": "西风吹雨绿杨湾，香满红粧一水间。\n不把监州比螃蟹，看花谁似两公闲。",
        "dynasty": "宋",
        "collection_info": null
    },
    {
        "title": "毅果出示次卿诗编中有彭门见寄之作乃追和元韵",
        "author": "周紫芝",
        "content": "往忆乌衣郎，北走彭门道。\n六年隔音容，万事挂怀抱。\n相思枉停云，尺纸开小草。\n为言清夜梦，莞尔同一笑。\n黄楼渺天末，路远何由到。\n我亦仰屋梁，恍若落月照。\n神交见颜色，此理固良妙。\n抚事思少年，相期在嵩少。\n是时海内安，王师未征讨。\n尚有丘壑姿，可寄沮溺傲。\n一从胡鶵骄，斯民困征调。\n一死抗贼徒，奇祸发词藻。\n造物苦见憎，与俗坐殊好。\n微躯此栖迟，长夜悲静悄。\n苍狗变浮云，世事那可料。\n伤心埋白玉，急景转飞鸟。\n幸此好事人，遗编为倾倒。\n老眼倏巳明，权门益慵扫。",
        "dynasty": "宋",
        "collection_info": null
    },
    {
        "title": "毅师以次卿诗编见示以二诗还之  其一",
        "author": "周紫芝",
        "content": "云锦当年事，伤心不忍思。\n江寒收骨后，山晚断魂时。\n直节君何恨，天心我独疑。\n老怀无处着，更復把君诗。",
        "dynasty": "宋",
        "collection_info": null
    },
    {
        "title": "毅师以次卿诗编见示以二诗还之  其二",
        "author": "周紫芝",
        "content": "人物忽扫地，风流谁復知。\n子猷心爱竹，摩诘少能诗。\n畴昔山林意，残年丧乱悲。\n明珠在沧海，好句莫多遗。",
        "dynasty": "宋",
        "collection_info": null
    },
    {
        "title": "蔡生缚毡根毛笔戏书小诗",
        "author": "周紫芝",
        "content": "卧沙细肋策勋余，点鼠何劳强挽鬚。\n毛颖典型空復在，髯郎今巳号中书。",
        "dynasty": "宋",
        "collection_info": null
    },
    {
        "title": "九日度折岭",
        "author": "周紫芝",
        "content": "修途苦悠悠，行迈日靡靡。\n间道避羣凶，弛担倦行李。\n重冈颇峻极，一上三十里。\n荆榛塞旧蹊，设险防贼轨。\n凿空破狼石，猿径仅容趾。\n俯身视悬崖，骇汗如流水。\n回首问仆夫，仓皇谋进止。\n邓公固忠臣，王阳真孝子。\n经营能几何，蹈历乃至尔。\n佳晨怀故乡，绝顶步屐齿。\n醉帽落清樽，浮香嚼金蕊。\n岁事行晏阴，四郊復多垒。\n浩歌归去来，吾行且安竢。",
        "dynasty": "宋",
        "collection_info": null
    },
    {
        "title": "宿灵河寺",
        "author": "周紫芝",
        "content": "风餐倚虚壑，险步跻云梯。\n惊魂栖客枕，夜宿投招提。\n殷勤入檐月，肯为幽人低。\n沧海念横流，万方喧鼓鼙。\n胡为困行役，窜伏随麕麑。\n南枝越鸟巢，北风胡马嘶。\n耿耿念徒旅，依依怀故溪。\n脂车待明发，胡为尚栖栖。\n人生如醵饮，暂聚还復暌。\n百年能几何，行乐戒噬脐。",
        "dynasty": "宋",
        "collection_info": null
    },
    {
        "title": "秋霖叹",
        "author": "周紫芝",
        "content": "去年阴山雪，平地三尺余。\n人言土中蝗，入土不用驱。\n今年岁枯旱，野食无豆蔬。\n西来三尺蝗，旧岁雪不如。\n秋田有遗秉，未足饱一夫。\n细雨生谷芽，屯云几时舒。\n群凶剧豺虎，诸将劳驱除。\n横尸作京观，流血如决渠。\n高穹厌杀气，荆棘满郊墟。\n尚復此恒雨，未知当何如。\n岂欲令斯民，竟死不少纾。\n天亦念赤子，理岂有是欤。\n会当开晴云，却返羲和车。\n我廪虽巳殚，我地尚可锄。\n庶用种宿麦，更作来岁储。",
        "dynasty": "宋",
        "collection_info": null
    },
    {
        "title": "次韵赵鹏翔秋夜叹",
        "author": "周紫芝",
        "content": "朝弹雍门琴，暮歌梁父吟。\n秋容日欲老，客愁秋更深。\n问言愁何许，万里怀归心。\n昔在洛阳日，颇遭胡骑侵。\n骨肉尽奔迸，岁月良侵寻。\n譬如痛定人，当痛难重任。\n辞亲就薄禄，夜寝无完衾。\n家亡河间书，囊鲜鸿宝金。\n谁能援一臂，使子无陆沉。\n老骥得平坂，惊鳯翔长林。\n佳名一朝白，高义千古钦。",
        "dynasty": "宋",
        "collection_info": null
    },
    {
        "title": "山谷先生弔秦少游诗云少游醉卧古藤下谁与愁眉唱一杯解道樽前断肠句江南唯有贺方回此以言语文字知少游者也余乡人有官藤州者谓藤人为余言少游既病洗沐步上光华亭手持白玉杯命取江水立酌一杯而逝呜呼此岂徒然者哉东坡题少游自作挽词以为能一死生齐物我是真知少游者也",
        "author": "周紫芝",
        "content": "古藤阴下偶婆娑，南北随缘意若何。\n白玉杯寒亭上月，缕金衣断醉时歌。\n还将万里澄江水，尽洗平生绮语魔。\n能道秦郎解忘物，岭南唯有雪堂坡。",
        "dynasty": "宋",
        "collection_info": null
    },
    {
        "title": "岁杪雨雪连日闷题六绝  其一",
        "author": "周紫芝",
        "content": "春前旧雪连新雪，雨后春寒带腊寒。\n残日送年能几许，一番风雨岁将阑。",
        "dynasty": "宋",
        "collection_info": null
    },
    {
        "title": "岁杪雨雪连日闷题六绝  其二",
        "author": "周紫芝",
        "content": "树头雪过梅犹在，地上春回柳未知。\n旧岁新年浑似梦，冻云寒雨不胜悲。",
        "dynasty": "宋",
        "collection_info": null
    },
    {
        "title": "岁杪雨雪连日闷题六绝  其三",
        "author": "周紫芝",
        "content": "春回九地初颁历，人傍千门復看傩。\n尽是汉家无事日，白头扶杖意如何。",
        "dynasty": "宋",
        "collection_info": null
    },
    {
        "title": "岁杪雨雪连日闷题六绝  其四",
        "author": "周紫芝",
        "content": "去年胡代马渡淮流，江北江南处处愁。\n破虏只今犹遣将，富民何日定封侯。",
        "dynasty": "宋",
        "collection_info": null
    },
    {
        "title": "岁杪雨雪连日闷题六绝  其五",
        "author": "周紫芝",
        "content": "鞭牛迎得春来了，爆竹催将岁欲徂。\n莫把流年作悲喜，人间万事有乘除。",
        "dynasty": "宋",
        "collection_info": null
    },
    {
        "title": "岁杪雨雪连日闷题六绝  其六",
        "author": "周紫芝",
        "content": "大雪今宵一尺余，王春明日岁云初。\n丰年已识天公意，上瑞仍烦太史书。",
        "dynasty": "宋",
        "collection_info": null
    },
    {
        "title": "凌歊晚眺",
        "author": "周紫芝",
        "content": "故乡南望几时回，落日登临眼自开。\n倚杖独看飞鸟去，开窗忽拥大江来。\n伤心不见姑溪老，抱病聊寻宋武台。\n岁晚无人弔遗迹，壁间诗在半灰埃。",
        "dynasty": "宋",
        "collection_info": null
    },
    {
        "title": "次韵伯尹登严子陵钓台",
        "author": "周紫芝",
        "content": "明光宫中枭夜鸣，汉鼎何人窥重轻。\n老髗未污属镂血，四海掩鼻愁羶腥。\n当时避地岂得已，岩栖水宿俱非情。\n谁知举世无真隐，此意独高严子陵。\n一鈎明月满蓑雨，桃花水涨春江平。\n生涯颇似玄真子，端欲钓鱼非钓名。\n故人巳作飞龙起，犹着羊裘钓烟水。\n异时侯霸岂其俦，未可轻将衮衣比。\n心知不为世人屈，无故不作三公耳。\n富贵浮云只眼前，执戟长怜子扬子。\n丈夫名节倘未立，安用区区识奇字。",
        "dynasty": "宋",
        "collection_info": null
    },
    {
        "title": "环翠亭",
        "author": "周紫芝",
        "content": "客意长随倦鸟还，翠屏空梦小孱颜。\n更将临老双愁眼，来看平生未见山。\n西子为谁颦远黛，湘娥何事髻烟鬟。\n千岩万壑无人处，便是辋川图画间。",
        "dynasty": "宋",
        "collection_info": null
    },
    {
        "title": "种德亭",
        "author": "周紫芝",
        "content": "万缘宜作梦时看，只有情田种德难。\n但把胸中着梨枣，不愁庭下欠芝兰。\n倡条冶叶浑无赖，错节盘根颇耐寒。\n莫笑襄阳庞老子，全家长享鹿门安。",
        "dynasty": "宋",
        "collection_info": null
    },
    {
        "title": "蔡澄源録三家诗见借各题一诗以还之  其一",
        "author": "周紫芝",
        "content": "翰林才大今师伯，目短曹刘数仭墙。\n我亦当年曾问字，云泥无路可升堂。",
        "dynasty": "宋",
        "collection_info": null
    },
    {
        "title": "蔡澄源録三家诗见借各题一诗以还之  其二",
        "author": "周紫芝",
        "content": "早时得句唾成珠，晚岁分符雪似须。\n聊復把公诗过日，何心赋我食无余。",
        "dynasty": "宋",
        "collection_info": null
    },
    {
        "title": "蔡澄源録三家诗见借各题一诗以还之  其三",
        "author": "周紫芝",
        "content": "少年湖海识元龙，老去功名事已空。\n笔阵旧知无与敌，诗城今復有谁攻。",
        "dynasty": "宋",
        "collection_info": null
    },
    {
        "title": "睡起有感",
        "author": "周紫芝",
        "content": "日长谁復款幽扉，睡到斜阳恰尽时。\n缺月要圆云未肯，青春欲老絮先知。\n天扵我辈元无分，梦比人间更不疑。\n门外故人千嶂远，灯前华髪万丝垂。",
        "dynasty": "宋",
        "collection_info": null
    },
    {
        "title": "次韵伯远春雪",
        "author": "周紫芝",
        "content": "风寒欲下欺春雪，天近先垂压地云。\n堆得楼头成玉色，吹来酒面作波纹。\n凭陵暖日竟何事，调护新花谁解纷。\n温诏始闻如挟纩，九重应復念三军。",
        "dynasty": "宋",
        "collection_info": null
    },
    {
        "title": "光武二十八年五溪蛮反马文渊年六十三矣踊跃请行卒致困败班定远久在绝域上疏请归词甚切至其略曰臣不敢望至酒泉郡但愿生入玉门关遂老中朝辛亥季春三日灯下读此二传感而赋诗",
        "author": "周紫芝",
        "content": "平生长叹马文渊，功业遨游二帝间。\n洛社龙飞初有意，峤南鸢堕不知还。\n虽迷槃瓠壶头路，肯愧祈连冢上山。\n政坐不如班定远，乞身生入玉门关。",
        "dynasty": "宋",
        "collection_info": null
    },
    {
        "title": "题赵周宾家夜猎图",
        "author": "周紫芝",
        "content": "翰林作醉石，偶似苍于菟。\n龙眠见之笑，为作匹马弯雕弧。\n云是将军出夜猎，上有仇池行草书。\n云沙苍茫日欲下，道逢伏虎南山隅。\n心知是虎不是石，双弦急控皆卢胡。\n明朝白羽饮顽石，摩挲欲尽金仆姑。\n君不见赐累千金新垣平，连佩六印栾将军。\n致君大略岂在尔，封侯细事不到君。\n先生言语妙天下，瘴海七年皮肉皴。\n邂逅英物数苏李，曹蜍如生亦如死。\n龙眠有眼识天人，异世同成一奇事。\n君当什袭勿漫摹，此人此画人间无。",
        "dynasty": "宋",
        "collection_info": null
    },
    {
        "title": "五禽言",
        "author": "周紫芝",
        "content": "余避贼山中，婆娑岩壑间。\n终日寂然不闻人声，惟春禽嘲哳不绝于耳。\n乃用其语效昔人为五禽言，亦山中一戏事也。",
        "dynasty": "宋",
        "collection_info": null
    },
    {
        "title": "婆饼焦",
        "author": "周紫芝",
        "content": "云穰穰，麦穗黄，婆饼欲焦新麦香。\n今年麦熟不敢尝，斗量车载倾囷仓，化作三军马上粮。",
        "dynasty": "宋",
        "collection_info": null
    },
    {
        "title": "泥滑滑",
        "author": "周紫芝",
        "content": "山中流水声聒聒，春禽说雨春泥滑。\n谁为春禽语，莫报幽人明日雨。\n幽人明日欲上山，山头雨足花斓斑。",
        "dynasty": "宋",
        "collection_info": null
    },
    {
        "title": "提壶卢",
        "author": "周紫芝",
        "content": "提壶卢，树头劝酒声相呼，劝人沽酒无处沽。\n太岁何年当在酉，敲门问浆还得酒。\n田中黍穗处处黄，瓮头新绿家家有。",
        "dynasty": "宋",
        "collection_info": null
    },
    {
        "title": "思归乐",
        "author": "周紫芝",
        "content": "山花冥冥山欲雨，杜鹃声酸客无语。\n客欲去山边，贼营夜鸣鼓。\n谁言杜鹃归去乐，归来处处无城郭。\n春日暖，春云薄。\n飞来日落还未落，春山相呼亦不恶。",
        "dynasty": "宋",
        "collection_info": null
    },
    {
        "title": "布谷",
        "author": "周紫芝",
        "content": "田中水涓涓，布谷催种田，贼今在邑农在山。\n但愿今年贼去早，春田处处无荒草。\n农夫呼妇出山来，深种春秧答飞鸟。",
        "dynasty": "宋",
        "collection_info": null
    },
    {
        "title": "水西壁间见吕居仁绝句次其韵",
        "author": "周紫芝",
        "content": "秋霜落后题诗处，醉墨淋漓苦未干。\n不见穷愁孟东野，乱峰空锁一溪寒。",
        "dynasty": "宋",
        "collection_info": null
    },
    {
        "title": "题圣龙泉时方避贼山中",
        "author": "周紫芝",
        "content": "泉声来自古龙湫，山底惊雷万壑秋。\n溅雹打窗空破梦，飞流无尽不湔愁。",
        "dynasty": "宋",
        "collection_info": null
    },
    {
        "title": "次韵伯尹食糟民示赵鹏翔",
        "author": "周紫芝",
        "content": "十年用兵九不熟，人家有田不种谷。\n尽枯膏血作军储，却买官糟贮饥腹。\n富者鬻田贫鬻妻，夜困桁杨晓敲朴。\n长腰一粒不下咽，输入官仓常满屋。\n昔年贯朽内府钱，诸公何苦开汉边。\n自从胡马饮江水，便恐黔首流饥涎。\n黄尘白骨尚满眼，锦裘绣帽谁当前。\n烹羊炰羔固不恶，饥民食糟真可怜。\n元侯幕下短主簿，肯与斯民作调护。\n不愁吏考拙催科，宁脱青衫赋归去。\n詹侯老文称大手，乐府诗高古无有。\n安得狂歌彻圣明，便叱风雷清九有。\n却驱羣贼作良农，还我昭陵旧丁口。",
        "dynasty": "宋",
        "collection_info": null
    },
    {
        "title": "山中避盗后十首  其一",
        "author": "周紫芝",
        "content": "丧乱今犹尔，安危了未分。\n叛羌初射月，羣盗忽如云。\n妙略归诸将，深忧轸圣君。\n灞陵逢醉尉，应有故将军。",
        "dynasty": "宋",
        "collection_info": null
    },
    {
        "title": "山中避盗后十首  其二",
        "author": "周紫芝",
        "content": "避地今犹雪，移家春復深。\n岂无花到眼，可奈鸟惊心。\n茶动容时摘，兰香得细寻。\n山中有幽事，青犊未成禽。",
        "dynasty": "宋",
        "collection_info": null
    },
    {
        "title": "山中避盗后十首  其三",
        "author": "周紫芝",
        "content": "浩荡奔流急，仓黄突骑来。\n拥旌方满目，纵炬巳成灰。\n去踏青山道，归看白骨堆。\n须烦郭中令，一为洗胡埃。",
        "dynasty": "宋",
        "collection_info": null
    },
    {
        "title": "山中避盗后十首  其四",
        "author": "周紫芝",
        "content": "横道俱蛇豕，亲交信绝疏。\n别来应隔岁，乱定始收书。\n转徙移家后，存亡雪涕余。\n微生一蝼蚁，播越念皇舆。",
        "dynasty": "宋",
        "collection_info": null
    },
    {
        "title": "山中避盗后十首  其五",
        "author": "周紫芝",
        "content": "夜燧余三月，新愁有百端。\n惊魂频雨泣，枵腹任风餐。\n射雉山居险，薫狐穴处难。\n胡来犹可尔，寇至不胜残。",
        "dynasty": "宋",
        "collection_info": null
    },
    {
        "title": "山中避盗后十首  其六",
        "author": "周紫芝",
        "content": "黯惨春归日，荒凉贼后村。\n鼓犹闻去寨，火未息平原。\n不恨室庐尽，重欣老稚存。\n此方惟是姥，亦復饭王孙。",
        "dynasty": "宋",
        "collection_info": null
    },
    {
        "title": "山中避盗后十首  其七",
        "author": "周紫芝",
        "content": "今日报贼去，下山犹復迟。\n羣儿收泪笑，老眼顾人疑。\n梦入乡关屡，魂应躯干离。\n一春三避贼，十事九成悲。",
        "dynasty": "宋",
        "collection_info": null
    },
    {
        "title": "山中避盗后十首  其八",
        "author": "周紫芝",
        "content": "翠巘几曲折，往来三数家。\n捣皮催作纸，拥焙看烘茶。\n山尽始见日，溪晴时露沙。\n武陵知便是，隔岸有桃花。",
        "dynasty": "宋",
        "collection_info": null
    },
    {
        "title": "山中避盗后十首  其九",
        "author": "周紫芝",
        "content": "贼去方烧县，兵来復打城。\n艰难唯有骨，生死两无情。\n欲住家何有，谋归计未成。\n人言李御史，满腹是精神。",
        "dynasty": "宋",
        "collection_info": null
    },
    {
        "title": "山中避盗后十首  其一○",
        "author": "周紫芝",
        "content": "可怪子刘子，全家肯见存。\n长分夜雨榻，復共草堂樽。\n磊落吾何取，笑言君益温。\n它时此心在，结草报深恩。",
        "dynasty": "宋",
        "collection_info": null
    },
    {
        "title": "侯元进赋待鳯堂佳句见邀同作",
        "author": "周紫芝",
        "content": "见说封君竹，风枝饱岁寒。\n会看双鸑鷟，飞下碧琅玕。\n恶鸟良復厌，闲花吹自残。\n绝知门可款，梦对小檀栾。",
        "dynasty": "宋",
        "collection_info": null
    },
    {
        "title": "题赵钤家墨牛图",
        "author": "周紫芝",
        "content": "昔我筑室花姑川，短蓑青帽耕春田。\n一犁落尽菖叶雨，双犊自分春草眠。\n向晚归来卧牛背，小巷疏林日犹在。\n繫牛柳下门未关，邻翁携酒牛边醉。\n回头往事无十年，田入富家牛卖钱。\n草荒春陇贼烧屋，十口有家无一椽。\n眼昏头秃不如意，此画一见心惘然。\n河间岂是田家子，书多自可天禄比。\n平生眼厌玉骅骝，水牯作图聊復尔。\n北陌东阡唤未归，空遣农人告春事。\n田间望月看吴牛，老子从来乃如此。\n便当火急解龙泉，换取四蹄耕雨水。",
        "dynasty": "宋",
        "collection_info": null
    },
    {
        "title": "贼后收拾残书作",
        "author": "周紫芝",
        "content": "此生空作短檠痴，老去犹惭阅市资。\n岂有邺书犹插架，更无班史可充饥。\n今朝过眼亡三箧，它日还君欠一瓻。\n乱叶纷披在悬磬，春风可是故相欺。",
        "dynasty": "宋",
        "collection_info": null
    },
    {
        "title": "燕欲来巢",
        "author": "周紫芝",
        "content": "乱后乌衣巷欲空，拟寻茅舍伴蓑翁。\n戏将鶵去春风裏，衔得泥归暮雨中。\n炙手不嫌门户冷，傍人如献语言工。\n明年记取来时节，应是桃花满院红。",
        "dynasty": "宋",
        "collection_info": null
    },
    {
        "title": "三月三夜得梅花数枝灯下作",
        "author": "周紫芝",
        "content": "故人远客天一涯，寄我万里风前枝。\n方壶含澌不受污，可着玉树瑶林姿。\n孤芳妙质不可说，天香肯復须人知。\n老人不作世间梦，但见玉友如儿时。\n急张青灯当明月，要看疏影横屏帏。\n花寒不睡斗欲落，笑语似与人追随。\n持杯未怪此宵乐，论情忍负平生期。\n回头却忆青山道，处处相逢花不老。\n短篱飞雪山更寒，古木啼乌月催晓。\n清魂屡往途路遥，故人久别相知少。\n只今如此邂逅何，莫厌诗成苦相恼。",
        "dynasty": "宋",
        "collection_info": null
    },
    {
        "title": "桓公祠",
        "author": "周紫芝",
        "content": "苏峻兵方急，桓公气未平。\n一身唯死节，四海但孤城。\n岁月人间梦，功勋纸上名。\n可怜山下老，浇酒问阴晴。",
        "dynasty": "宋",
        "collection_info": null
    },
    {
        "title": "次韵元进寒食感事",
        "author": "周紫芝",
        "content": "寒食江天雨弄晴，夕阳花草一川明。\n持杯欲下它乡泪，上冢宁无故国情。\n渐喜三春逢禁火，会须五斗解朝酲。\n知君屡作东莱梦，我亦飘零叹此生。",
        "dynasty": "宋",
        "collection_info": null
    },
    {
        "title": "次韵元进再示",
        "author": "周紫芝",
        "content": "屋角鸣鸠唤晚晴，眼惊新火一番明。\n兵戈处处伤时事，花柳村村恼客情。\n无復御廊分冷食，只将蹋鞠醒春酲。\n德公上冢知何日，满眼春愁太瘦生。",
        "dynasty": "宋",
        "collection_info": null
    },
    {
        "title": "雨后过琴高岩",
        "author": "周紫芝",
        "content": "夜雨喧旅枕，晓径深春泥。\n奔流自山来，转眼忽渺瀰。\n微生抱羁蹇，老病凌欹危。\n青山岌当前，客意恍若遗。\n空崖倚天立，怪石从云垂。\n云间笙箫声，隐约天风吹。\n斯人已仙去，孤踪邈何之。\n钓石屹中流，谁来把纶丝。\n一水绕山麓，浅碧涵涟漪。\n长年抗尘容，照水羞华髭。\n羡门不可遇，惜哉吾巳衰。\n人生不学仙，万冢空纍纍。\n于今岂未可，抚事聊歔欷。",
        "dynasty": "宋",
        "collection_info": null
    },
    {
        "title": "读枢密张公梅雪二诗公讳叔夜",
        "author": "周紫芝",
        "content": "禁中颇牧谁最良，上前论事张子房。\n张公九尺鬚眉苍，谈兵说剑眼为方。\n金城有策若未试，便恐谈笑无戎羌。\n时平不用临边手，乞得南州作醉郷。\n黄堂酒尽客未起，清畎风多禾自长。\n只今白雪醉中句，犹带东阁官梅香。\n胡狂敢挽射日弩，当年谁上东封章。\n王城三月断信息，贼军螘附方跳梁。\n白头侍郎最先至，拥兵直入趋咸阳。\n中人传诏天为喜，戎师夜遁军威张。\n太宰官高亦动色，毬路带禠腰金黄。\n功名无成落边土，此老此功谁更数。\n想得韦鞴毳幕寒，夜听边声泪如雨。",
        "dynasty": "宋",
        "collection_info": null
    },
    {
        "title": "次韵元进以长句见勉",
        "author": "周紫芝",
        "content": "一雨俱回草木春，槁枝着叶定何因。\n烦君笔底三昧句，洗我胸中千斛尘。\n忧患此生真已了，风烟万里正愁人。\n白头攘臂干戈裏，欲遣何人唤孔宾。",
        "dynasty": "宋",
        "collection_info": null
    },
    {
        "title": "次韵元进病中书怀",
        "author": "周紫芝",
        "content": "一竿烟雨钓羊裘，稍负初心只自羞。\n拟学倦飞双去鸟，可怜无定一虚舟。\n未成大隐定小隐，为用人谋更鬼谋。\n君有胸中经济策，不须犹说二宜休。",
        "dynasty": "宋",
        "collection_info": null
    },
    {
        "title": "次韵元进书事",
        "author": "周紫芝",
        "content": "七尺看君玉作山，倦游莫赋鸟知还。\n大椿本自八千岁，天马终縻十二闲。\n笑我生涯真草草，如公人物未班班。\n他时一枕江南梦，犹记相从水石间。",
        "dynasty": "宋",
        "collection_info": null
    },
    {
        "title": "次韵元素见寄",
        "author": "周紫芝",
        "content": "吾曹心事寄微言，此意难从世俗论。\n妙句已先醒醉梦，尺书何止到寒温。\n因缘只睡心情懒，习气唯书眼力昬。\n知有草庐能避地，满村烟雨一柴门。",
        "dynasty": "宋",
        "collection_info": null
    },
    {
        "title": "次韵奉答冯远猷",
        "author": "周紫芝",
        "content": "翩翩绮纨子，粲粲洁衣服。\n朱门酒肉臭，不饱膏粱腹。\n凄迷百草中，得比兰与玉。\n手持白瑶琴，欲鼓朱絃曲。\n閟兹清庙音，未易可流俗。\n名家千里驹，历块步巳独。\n妙年振华镳，肯折盐车轴。\n中原暗风尘，国步日窘促。\n勒铭树高勋，要是一夔足。\n期君乃如此，使我安小筑。",
        "dynasty": "宋",
        "collection_info": null
    },
    {
        "title": "刘将军宝刀歌",
        "author": "周紫芝",
        "content": "将军宝刀玉三尺，夜半有光如日赤。\n苍水使者谁敢扪，蓬头剑士眼不识。\n鸊鹈膏莹秋水光，切玉如泥不动芒。\n秋风夜作蛟龙吼，人言乃是真干将。\n知君老将家有种，谈兵论事书撑肠。\n不愿君持此刀日解三千牛，愿刳月支作饮器，却纒锦绦朝未央。\n妖腰乱领不自保，丰狐老猘谁跳梁。\n酒酣起舞为君语，时危此剑知难藏。",
        "dynasty": "宋",
        "collection_info": null
    },
    {
        "title": "雨过",
        "author": "周紫芝",
        "content": "池面过小雨，树腰生夕阳。\n云分一山翠，风与数荷香。\n素月自有约，绿瓜初可尝。\n鸬鷀莫飞去，留此伴新凉。",
        "dynasty": "宋",
        "collection_info": null
    },
    {
        "title": "五月十八日魏宗明官舍作",
        "author": "周紫芝",
        "content": "黄尘白骨已无人，青谷朱楼尚有村。\n今夜三更山吐月，共倾双泪看金盆。",
        "dynasty": "宋",
        "collection_info": null
    },
    {
        "title": "蔡长源以老马见借驽甚戏作",
        "author": "周紫芝",
        "content": "羸骖已老莫嗔渠，涉世迂疏我自愚。\n马不能言当臆对，未知吾孰与君驽。",
        "dynasty": "宋",
        "collection_info": null
    },
    {
        "title": "吴思道示藏海小集",
        "author": "周紫芝",
        "content": "文物风流数建安，此生犹及见波澜。\n清诗更遣何人到，余子悬知一笑看。\n犹恐向来无鲍谢，谩劳当日话吴韩。\n知君有意分膏馥，老眼空惊白雪寒。",
        "dynasty": "宋",
        "collection_info": null
    },
    {
        "title": "读郑公奉使録  其一",
        "author": "周紫芝",
        "content": "黠虏难交玉帛欢，只因献纳是争端。\n郑公不请长缨去，有口真堪伐可汗。",
        "dynasty": "宋",
        "collection_info": null
    },
    {
        "title": "读郑公奉使録  其二",
        "author": "周紫芝",
        "content": "诸公有意勒燕然，不道昭陵闭玉关。\n却遣毡裘窥汉鼎，拜公遗像独何颜。",
        "dynasty": "宋",
        "collection_info": null
    },
    {
        "title": "小蔡许借徐诗未至",
        "author": "周紫芝",
        "content": "马中未必无骅骝，人中岂可无曺刘。\n龙媒西来几万里，异士一出三千秋。\n李白坐诗窜夜郎，退之论佛流潮州。\n天公可笑无老眼，两翁憔悴令人愁。\n平生四海黄太史，长庚配月何曾死。\n西江自是南国纪，公有高名政如此。\n人言此老酷似舅，坐上拈花独公喜。\n分得西江一派流，万古正须公一洗。\n我老耽诗空瘠臞，起死鍼盲正要渠。\n子岂有意能起予，书来并寄囊中珠。",
        "dynasty": "宋",
        "collection_info": null
    },
    {
        "title": "次韵费茂和风月亭新成",
        "author": "周紫芝",
        "content": "十室煕煕俗自恬，令君岂弟不多严。\n簿书遣吏且堆案，风月撩人时到檐。\n剩种幽花无限好，满倾春酒十分甜。\n何劳结屋深防客，清节如君有底嫌。",
        "dynasty": "宋",
        "collection_info": null
    },
    {
        "title": "孙耘老酒间出麻姑像要余作诗",
        "author": "周紫芝",
        "content": "青丝一尺高蓬松，玉颜微驻丹砂红。\n云軿飞来自何许，满山落叶元无踪。\n长天如烟月如雾，便恐乘鸾月边去。\n烦君急与问中郎，从此更谁知痒处。",
        "dynasty": "宋",
        "collection_info": null
    },
    {
        "title": "夏热叹",
        "author": "周紫芝",
        "content": "祝融当权不可夺，海水欲沸山欲裂。\n黄头父老见事多，谓有此身无此热。\n老人何得怨天公，山堂日日多南风。\n乌纱欹帽剪云叶，白鬓吹雪飞蓬松。\n已挹蔗浆浇热恼，更注井花回睡容。\n人生如此亦不恶，饱食安坐初何功。\n蒙尘况驻奉天辇，避暑望幸骊山宫。\n蕃兵入汉作巢窟，战骑横戈岁驰突。\n旌旗耀日红蔽天，铁甲烘云气销骨。\n安得壮士如恶来，上诉帝阍关钥开。\n尽泻天河作飞雨，四海八方无一埃。\n秋禾不槁敌不来，我亦高枕喧春雷。",
        "dynasty": "宋",
        "collection_info": null
    },
    {
        "title": "送许体之守贵州",
        "author": "周紫芝",
        "content": "人物久衰谢，斯文寄渺茫。\n先生推老成，词采今擅场。\n交游数辈行，犹及晁与张。\n大坡渺云汉，小坡与相羊。\n岂兹丝纶手，不入鹓鹭行。\n尔来南中守，雨露新汉章。\n南中俱乐土，佩带安农桑。\n铜花秀铠甲，芝菌生桁杨。\n霜林荔子熟，酿瓮千家香。\n使君啸铃阁，宾客醉高堂。\n古来多循吏，治行何曾彰。\n愿公饮无何，坐使斯民康。",
        "dynasty": "宋",
        "collection_info": null
    },
    {
        "title": "许贵州出苏叔党树石",
        "author": "周紫芝",
        "content": "老坡骑鲸上天去，小坡落笔如风雨。\n能添老树着岩间，为石传神自翁语。\n两坡俱死真可惜，君有一拳何处得。\n谁向九原呼此翁，为我五日画一石。",
        "dynasty": "宋",
        "collection_info": null
    },
    {
        "title": "立秋前三日夜雨",
        "author": "周紫芝",
        "content": "残漏催灯暗，风梧带雨鸣。\n细听惊梦点，浑作断肠声。\n乍冷秋应近，无眠句又成。\n愁多推不去，头白更忧兵。",
        "dynasty": "宋",
        "collection_info": null
    },
    {
        "title": "乱后併得陶杜二集",
        "author": "周紫芝",
        "content": "少陵有句皆忧国，陶令无诗不说归。\n常恨两翁埋槁壤，顿惊双璧堕穷扉。\n风催锦里花枝少，草长江南豆叶稀。\n自古高才多寂寞，遗编读尽泪频挥。",
        "dynasty": "宋",
        "collection_info": null
    },
    {
        "title": "读徐伯远书外家遗事作二绝句以纪之并序",
        "author": "周紫芝",
        "content": "就死由来不自疑，玉颜那为贼锋低。\n了知今日投渊妇，犹胜当年断臂妻。\n杀气骎骎战舰骄，春江漫漫湿金翘。\n但将红袖供歌舞，却为周郎笑二乔。",
        "dynasty": "宋",
        "collection_info": null
    },
    {
        "title": "秋旱既久巳而大雨",
        "author": "周紫芝",
        "content": "霜旱忧千里，灵湫卧蛰龙。\n丛祠亦何力，女觋遂论功。\n冻雨云霓过，秋田寇盗空。\n饥肠蒙一饱，欢甚雪髯翁。",
        "dynasty": "宋",
        "collection_info": null
    },
    {
        "title": "夜雨不寐",
        "author": "周紫芝",
        "content": "岁已随流水，身犹转断蓬。\n秋风双鬓短，夜雨一灯红。\n衰病无多力，穷愁莫漫攻。\n残年消底物，溪外两三峰。",
        "dynasty": "宋",
        "collection_info": null
    },
    {
        "title": "次韵罗叔共纪事见寄",
        "author": "周紫芝",
        "content": "中原困胡虏，此事昔固闻。\n何尝大江南，犬羊动成群。\n踊跃万骑入，苍黄两龙奔。\n五年三避狄，十室九见焚。\n相公既降虏，盗贼俱官军。\n遂令江以南，填山满屯营。\n老稚五六辈，相呼走荒村。\n君昔东道主，窜身亦荆榛。\n两家三十口，既死惊復存。\n共求草中生，有似麞与麕。\n平时巳蹭蹬，老恨有此身。\n湛湛两玉壶，炯炯无一尘。\n犹喜垂尽中，得此千载人。\n珠玑皎在前，自然洗妖氛。\n恨君济时策，百未有一伸。\n半通犹绾戾，两肘空悬鹑。\n无人作游扬，恐得按剑嗔。\n浓云卷肤寸，未许膏斯民。\n念昔仲夏夜，赤气腾天曛。\n雨足下垂地，诛斩当奸臣。\n敌将果夜遁，王师策殊勋。\n班荆记是夕，同我二三君。\n君歌独慷慨，泪下霑衣巾。\n愿言补周衮，八表均尧仁。\n昆虫及草木，同播一大钧。\n良会有如此，吾生岂非辰。\n吟君洗兵马，大雅何深醇。\n安得清庙瑟，朱絃奏春温。",
        "dynasty": "宋",
        "collection_info": null
    },
    {
        "title": "七月十八日夜独坐静寄月出麻姑背开户徜徉夜久不寐",
        "author": "周紫芝",
        "content": "秋日忽復翳，暮色横陂陁。\n黯黯窗户暗，森森修竹多。\n我懒不点灯，枯藤与婆娑。\n青山忽吐月，隔竹翻金波。\n须臾满幽林，欸乃被岩阿。\n开门望天汉，星宿方森罗。\n秋风入梧楸，白露霑芰荷。\n夜寒有惊鹊，飞鸣绕南柯。\n苍生愿安枕，壮士方横戈。\n谁能请缨剑，故地收关河。\n我意忽不惬，邻鷄復当歌。\n诗成月巳落，奈此老狂何。",
        "dynasty": "宋",
        "collection_info": null
    },
    {
        "title": "次韵魏宗明携酒小集",
        "author": "周紫芝",
        "content": "山翁烂醉习家池，碎剪黄花点玉巵。\n亹亹听君真有味，皇皇怜我欲何之。\n难陪痛饮心先醉，强作朱颜老昜衰。\n明日囊中有新句，尚堪醉墨写淋漓。",
        "dynasty": "宋",
        "collection_info": null
    },
    {
        "title": "次韵吕居仁诗尾见及四绝  其一",
        "author": "周紫芝",
        "content": "诗成邂逅得穷愁，眼见郎潜又白头。\n人物向来山吏部，篇章今日谢宣州。",
        "dynasty": "宋",
        "collection_info": null
    },
    {
        "title": "次韵吕居仁诗尾见及四绝  其二",
        "author": "周紫芝",
        "content": "狗监连衡苦未平，秋成戈甲尚乘城。\n梦魂几欲随公去，为问高安路几程。",
        "dynasty": "宋",
        "collection_info": null
    },
    {
        "title": "次韵吕居仁诗尾见及四绝  其三",
        "author": "周紫芝",
        "content": "楼上看山酒一巵，人间此乐岂儿知。\n秋风吹落霜前雁，寄得西来别后诗。",
        "dynasty": "宋",
        "collection_info": null
    },
    {
        "title": "次韵吕居仁诗尾见及四绝  其四",
        "author": "周紫芝",
        "content": "白髪书生谁復论，萧然深闭一蓬门。\n自知赤壁功名晚，羞与周郎作耳孙。",
        "dynasty": "宋",
        "collection_info": null
    },
    {
        "title": "题裴晋公画像二绝  其一",
        "author": "周紫芝",
        "content": "朝论当年汹汹时，此翁奇事少人知。\n梦中缚得吴元济，犹说绯衣是小儿。",
        "dynasty": "宋",
        "collection_info": null
    },
    {
        "title": "题裴晋公画像二绝  其二",
        "author": "周紫芝",
        "content": "瘦着轻裘似不胜，书生事业復谁能。\n莫嗔小鸭可禽兔，真有禅师解放鹰。",
        "dynasty": "宋",
        "collection_info": null
    },
    {
        "title": "玉友初成戏作二首  其一",
        "author": "周紫芝",
        "content": "小瓮鹅黄拨不开，晚风吹螘转荷杯。\n灯前细酌情何限，病后朱颜老却回。\n我亦平生笑余耳，人今何处有陈雷。\n方从欢伯作幽事，莫唤酪奴相继来。",
        "dynasty": "宋",
        "collection_info": null
    },
    {
        "title": "玉友初成戏作二首  其二",
        "author": "周紫芝",
        "content": "旧交谁復可相忘，晚向林中得此郎。\n政恐大儿妨笑语，频呼小友共回翔。\n坐来乌有聊为客，醉后无何即是乡。\n多谢故人分玉粒，夜灯和雨捣新香。",
        "dynasty": "宋",
        "collection_info": null
    },
    {
        "title": "捡故书得旧写真戏书",
        "author": "周紫芝",
        "content": "杨柳春风濯濯枝，深惭张绪少年时。\n期期尚有胸中意，种种真成鬓上悲。\n暮四朝三心巳了，年头月尾老俱遗。\n此中空洞今何有，曲尽周郎更不知。",
        "dynasty": "宋",
        "collection_info": null
    },
    {
        "title": "八月三日早起",
        "author": "周紫芝",
        "content": "金枢坏残月，旸谷宾朝曦。\n九日浴沧海，一日腾上枝。\n上枝邈何许，但隐山半规。\n须臾挂铜钲，飞上天一涯。\n光景被草木，晔晔含幽姿。\n微暾入圆吭，飞鸣各嘤咿。\n物意自欣悦，人情伤岁时。\n卷我东窗帘，羣山抺修眉。\n炙背翻故书，搜肠出新诗。\n俟河几时清，种豆落为萁。\n人生行乐耳，富贵终何为。\n丈夫风云会，事业肩皋夔。\n时哉不我与，浩歌君勿疑。\n纫兰可为佩，制荷可为衣。\n驾以白玉虬，骖以苍精螭。\n翩翩八荒外，渺渺天风吹。\n世俗付一笑，造化真小儿。",
        "dynasty": "宋",
        "collection_info": null
    },
    {
        "title": "雨作留水西溪涨不可復归",
        "author": "周紫芝",
        "content": "东溪打桨过西溪，南岭云飞北岭时。\n鸟语屡呼人载酒，山行不厌雨催诗。\n静中秋色人间少，客裏泉声夜半知。\n老去随缘皆可耳，愁霖未用苦相欺。",
        "dynasty": "宋",
        "collection_info": null
    },
    {
        "title": "病中王邦宪见过以诗为谢因以当别",
        "author": "周紫芝",
        "content": "别后衡门久不开，壮心消尽已成灰。\n白头羁客病中老，青眼故人天外来。\n相见有时那昜得，语离终在莫频催。\n山城归路应残腊，早寄春风岭上梅。",
        "dynasty": "宋",
        "collection_info": null
    },
    {
        "title": "病起负暄菊篱一首",
        "author": "周紫芝",
        "content": "卧疴初肃霜，小间倏玄冬。\n老境知几何，半落呻吟中。\n医师固楚产，砭灼矜神功。\n巫师杂荒怪，呼吸生雷风。\n江乡鬰毒雾，御湿无鞠藭。\n况復窘行役，六月伤藴隆。\n寒热遂百战，药石徒屡攻。\n槁项与黄馘，苶然非昔容。\n逮兹脱九死，更生本苍穹。\n今晨颇欣悦，步我菊篱东。\n无谁与共语，梵诵庶可终。\n忧乐有乘除，涉世殊穷通。\n幸兹未暝间，有乐聊復从。",
        "dynasty": "宋",
        "collection_info": null
    },
    {
        "title": "送詹伯尹赴三衢酒官",
        "author": "周紫芝",
        "content": "东观谁临未见书，起居君不解何如。\n懒从瓜陇耕春雨，聊听糟床滴夜渠。\n满世棘荆浑未定，白头书尺莫全疏。\n官曹有禄仍无事，看着斑衣从版舆。",
        "dynasty": "宋",
        "collection_info": null
    },
    {
        "title": "辛亥冬无雪天气妍暖如禁烟时书所感三绝句  其一",
        "author": "周紫芝",
        "content": "夕阳微傍小窗明，便遣飞虫作意鸣。\n天共梅花元有约，谁教草色上荒城。",
        "dynasty": "宋",
        "collection_info": null
    },
    {
        "title": "辛亥冬无雪天气妍暖如禁烟时书所感三绝句  其二",
        "author": "周紫芝",
        "content": "当年白雨打凉州，春色还催禁籞游。\n记得端门迎辇路，轻冰一夜绿杨沟。",
        "dynasty": "宋",
        "collection_info": null
    },
    {
        "title": "辛亥冬无雪天气妍暖如禁烟时书所感三绝句  其三",
        "author": "周紫芝",
        "content": "去年和雪卧榛丛，雪裏旌旗分外红。\n江上只今无盗贼，楼头昨夜已春风。",
        "dynasty": "宋",
        "collection_info": null
    },
    {
        "title": "仁宗皇帝飞白歌",
        "author": "周紫芝",
        "content": "八神警跸羣灵趋，风师雨伯当前驱。\n汉家四叶圣主出，共扶日御升天衢。\n当时农桑三万里，地上钱流已如水。\n左有稷契右皋夔，四岳九官真济济。\n太师当国天下安，貂蝉绣衮身如山。\n范公特节下金銮，名落百蛮毛髪寒。\n郑公有口伐可汗，可使一言无契丹。\n太平天子坐垂拱，蝉蜵蠖濩朝千官。\n侍臣愕立蓬莱殿，看草宸奎丽云汉。\n中人传赐宣口勅，雨露恩光极昭焕。\n公家什袭宫锦囊，五彩属天惊夜光。\n试从父老说嘉佑，百年厚德知难忘。\n自从丧乱双眼暗，犹喜人间得时见。\n小臣拜舞喜欲颠，安得身随千官朝九天。\n眼见万骑无控弦，四海復似昭陵年。",
        "dynasty": "宋",
        "collection_info": null
    },
    {
        "title": "雪中睡起书北窗二首  其一",
        "author": "周紫芝",
        "content": "断云疏雨暗楼台，春在寒空不肯回。\n梅亦羞人花未笑，柳知何事眼慵开。\n久拚双鬓缘诗老，忍放痴愁入酒来。\n犹有暮年文字业，睡余重秩乱书堆。",
        "dynasty": "宋",
        "collection_info": null
    },
    {
        "title": "雪中睡起书北窗二首  其二",
        "author": "周紫芝",
        "content": "窗下梅花冻玉壶，梦回闲听雪跳珠。\n樽中酒尽何由得，枕上诗成可自娱。\n身世固应浑是梦，功名知巳不成卢。\n明朝醉倒春风路，试问黄公觅旧垆。",
        "dynasty": "宋",
        "collection_info": null
    },
    {
        "title": "次韵元素自东皋寄新诗贼退犹未久  其一",
        "author": "周紫芝",
        "content": "北风胡马自长鸣，月到南枝鸟共惊。\n留我小溪回短棹，看渠红旆作长城。\n人思庞老皆知隐，贼说康成亦畏名。\n乱后欲从君一笑，满林荆棘未堪行。",
        "dynasty": "宋",
        "collection_info": null
    },
    {
        "title": "次韵元素自东皋寄新诗贼退犹未久  其二",
        "author": "周紫芝",
        "content": "先生老去以诗鸣，乱定诗来眼倍惊。\n但把明珠照兼乘，未须白璧换连城。\n人言陶令尝耽酒，我识玄真不钓名。\n晚日追随嘆才尽，始知天马足能行。",
        "dynasty": "宋",
        "collection_info": null
    },
    {
        "title": "奉圣山中邂逅忻师相与话十年旧事为之惘然二十一日同游陈侍讲附子园偶作此篇",
        "author": "周紫芝",
        "content": "不见跳珠巳十年，旧游重说固依然。\n此生如我岂非梦，到处逢师真是缘。\n倦客来看栽药圃，先生昔侍讲经筵。\n人间作计无多子，也合归耕种谷田。",
        "dynasty": "宋",
        "collection_info": null
    },
    {
        "title": "过石壁",
        "author": "周紫芝",
        "content": "两峰夹天高，一水绕山麓。\n鸟道盘山腰，下临千仭谷。\n仰视寸草青，千章罗巨木。\n转峡泻哀湍，惊雷裂坤轴。\n日月所隐庇，光景不到目。\n道险当舍车，重趼摩两足。\n不知谁凿空，穿穴入山腹。\n平生蜀道难，耳目闻见熟。\n兹山亦尤物，初未挂史牍。\n了知天宇间，万险自重复。\n穷人重锱铢，凌冒取危辱。\n岁晏霜雪多，归途戒当速。",
        "dynasty": "宋",
        "collection_info": null
    },
    {
        "title": "出石壁",
        "author": "周紫芝",
        "content": "倚空山崭岩，平地石龃龉。\n修途绕危磴，千里无寸土。\n山高不见日，雾重自成雨。\n入壁天始明，出壁日过午。\n青苍断崖谷，开豁见天宇。\n稻田棋局方，梯山种禾黍。\n道傍两三家，稍稍闻笑语。\n始知在人寰，邂逅得徒旅。\n倦仆饥欲啼，游子欢自许。\n携孥老一廛，白髪无处所。\n何当把春犁，望月耕陇亩。\n闭门了残年，危磴不復取。",
        "dynasty": "宋",
        "collection_info": null
    },
    {
        "title": "徽州道中观山二首  其一",
        "author": "周紫芝",
        "content": "老去心安一味闲，江南江北饱看山。\n不知今日徽州路，始落千岩万壑间。",
        "dynasty": "宋",
        "collection_info": null
    },
    {
        "title": "徽州道中观山二首  其二",
        "author": "周紫芝",
        "content": "暖日岩花上翠藤，半岩松桂耸亭亭。\n南来到处无山似，唤作东川小锦屏。",
        "dynasty": "宋",
        "collection_info": null
    },
    {
        "title": "上饶道中望月岩",
        "author": "周紫芝",
        "content": "瘦马度莽苍，悠悠忽长年。\n群山不知数，衮衮来眼前。\n忽逢天上月，下挂苍崖巅。\n炯如碧玉玦，中空窦云天。\n岩柯亦薄相，为作蟾桂圆。\n阴晴无显晦，千古长婵娟。\n坐令马上梦，忆我江南川。\n江空月自吐，万顷含风烟。\n静闻欸乃声，入我独宿船。\n误从尘网中，见似喜欲颠。\n何当追昔游，摆脱区中缘。\n买地结茅屋，攀云蹑飞仙。\n朝吸白露光，暮饮山根泉。\n清欢倘可结，浩歌与周旋。",
        "dynasty": "宋",
        "collection_info": null
    },
    {
        "title": "于潜道中戏作",
        "author": "周紫芝",
        "content": "徐娘虽老风流在，学得啼眉时世粧。\n只有于潜旧家女，但携篷沓嫁新郎。",
        "dynasty": "宋",
        "collection_info": null
    },
    {
        "title": "收伯尹三衢书",
        "author": "周紫芝",
        "content": "近有南州使，双持赤鲤鱼。\n花时孤客泪，乱后故人书。\n一别真如许，三年少定居。\n时危消息好，老去莫情疏。",
        "dynasty": "宋",
        "collection_info": null
    },
    {
        "title": "正月十日雪",
        "author": "周紫芝",
        "content": "维时孟春月，岁事司勾芒。\n微阳力犹弱，未足扶百昌。\n风伯偶偃旆，电师亦潜光。\n坚冰顿欲解，蛰户不肯藏。\n群阴势未屈，寒飈忽飞翔。\n积阴既得泄，雪意亦异常。\n痴云迷澒洞，烟水俱苍茫。\n行人有堕指，裹足畏前冈。\n疏梅强解事，一笑矜芳香。\n谁怜百草死，万木寒仍僵。\n东君始用事，抗此凛冽刚。\n那知假微暾，乃復为此祥。\n幽人解春衣，酒券仅可偿。\n倚此数日暖，苍黄索衣裳。\n万事多反覆，天心难重量。\n赖我有残榼，聊足资清狂。\n此意谁復论，醉眼空望羊。",
        "dynasty": "宋",
        "collection_info": null
    },
    {
        "title": "铜爵研",
        "author": "周紫芝",
        "content": "藁街夜腹空燃脂，可怜汉祚终陵夷。\n老瞒自在作家主，欺它寡妇并孤儿。\n洛阳宫殿皆颓圯，更作高台半天起。\n台上吹香十里闻，台下洗粧漳水浑。\n当时歌管一消歇，回望西陵空断魂。\n百年岁月空中鸟，花不长妍人易老。\n台倾人去不復存，碧瓦澄泥为谁好。\n那知流落向寒窗，乞与诗人赋花草。",
        "dynasty": "宋",
        "collection_info": null
    },
    {
        "title": "次韵伯尹见寄二首  其一",
        "author": "周紫芝",
        "content": "种种星星苦见侵，已无心作四愁吟。\n三秋令我频成梦，一月劳君几嗣音。\n臭味每嗟无草木，因缘已定只山林。\n此心耿耿从谁语，遗恨依然泪满襟。",
        "dynasty": "宋",
        "collection_info": null
    },
    {
        "title": "次韵伯尹见寄二首  其二",
        "author": "周紫芝",
        "content": "从古何人解识真，夜光欲到了无因。\n只今怀璧还归赵，它日挥毫有过秦。\n余子不应霑厚禄，此郎宁合坐长贫。\n白衣苍狗俱成梦，富贵功名不在人。",
        "dynasty": "宋",
        "collection_info": null
    },
    {
        "title": "次韵常元明寄侯元进",
        "author": "周紫芝",
        "content": "丞哉风味似崔侯，松下行吟万事休。\n乱后只应堪一笑，官闲如此復何求。\n看花欲下春衫泪，射月先忧塞草秋。\n赖有道人三昧句，为君一洗向来愁。",
        "dynasty": "宋",
        "collection_info": null
    },
    {
        "title": "和赵鹏翔赠李生",
        "author": "周紫芝",
        "content": "人间作画如作诗，妙由心得非人为。\n五日一石十日水，此事无乃亦可期。\n向来郭恕先，妙手真復奇。\n经年不肯下一笔，胸中丘壑谁当知。\n忽然有兴不可遏，写作槎枒风雨枝。\n回头却笑阎立本，缓急与人为画师。\n李生闻是成远后，一生落魄唯饮酒。\n贵人金多不可呼，閒日为多画日偶。\n心知公子非俗人，平生笔底波澜翻。\n故作沧江与巨石，要看万里风涛相吐吞。\n谁知此老不足数，自笑一生常苦辛。\n桃花水暖小艇窄，十年辜负江边春。\n时危力小去未得，画图入眼空伤神。",
        "dynasty": "宋",
        "collection_info": null
    },
    {
        "title": "次韵韦深道哭陈谏议",
        "author": "周紫芝",
        "content": "自是羣姦误圣君，初心岂愿作忠臣。\n平生劲气埋黄壤，当日嘉言在紫宸。\n諌议裂麻方伏閤，诸公鸣玉自垂绅。\n向来六子俱诛灭，此道于谁较屈伸。",
        "dynasty": "宋",
        "collection_info": null
    },
    {
        "title": "叔达许分萱柳二栽作二绝  其一",
        "author": "周紫芝",
        "content": "华颠老去几霜秋，知处元应不奈愁。\n但得稍分花到眼，谁能更觅地埋忧。",
        "dynasty": "宋",
        "collection_info": null
    },
    {
        "title": "叔达许分萱柳二栽作二绝  其二",
        "author": "周紫芝",
        "content": "锄荒巳出墙根路，剪绿仍分雪后栽。\n便与数椽容我老，当留一径待君来。",
        "dynasty": "宋",
        "collection_info": null
    },
    {
        "title": "谢元不伐寄灵岩七诗用梅圣俞韵",
        "author": "周紫芝",
        "content": "灵岩胜绝天下稀，开凿乃自太古出。\n山名初岂有显晦，胜处要须诗黼黻。\n自从梅老登列仙，尤物谁怜久埋没。\n具茨笔力扛九鼎，坐遣清诗入山骨。\n据龟食蛤谁与游，绛节云车到仙窟。\n云间招手疑有无，月下吹箫真仿佛。\n飞云杳蔼风吹香，翠润空蒙雨垂湿。\n谁从洞口看金书，想对神清时独立。\n我家灵岩山脚底，识面何由恍如失。\n虽无幽梦到三山，尚有明珠容什袭。",
        "dynasty": "宋",
        "collection_info": null
    },
    {
        "title": "送别徐南美",
        "author": "周紫芝",
        "content": "谋臣如云将如雨，欲剪天骄奉明主。\n御营飞诏肃虎貔，妙略纵横自神武。\n谁骑驳马蹄双朱，梦从璜溪亲帝舆。\n手提大钺杀两将，日御少却公重扶。\n此公堂堂出当国，羣盗相看少颜色。\n江上鲸鲵尽扫除，草中狐兔无窠窟。\n折衝自可销戈兵，寸地尺天归圣明。\n帐下偏禆何足数，幕中宾客公独称。\n愿资硕画戡祸乱，坐遣四海歌昇平。\n书生白首亦安用，尚可平戎作短行。",
        "dynasty": "宋",
        "collection_info": null
    },
    {
        "title": "送侯元进罢泾溪丞",
        "author": "周紫芝",
        "content": "胡雏饮马窥长江，巨鼎一沸俱仓黄。\n我携老稚不知处，流离夜窜泾山阳。\n山中小邑真蕞尔，井邑无声但流水。\n乱石巉峥虎看人，贾客稀疏市争米。\n忆昔相逢羣盗中，过我天宫宝坊裏。\n人言觅句崔立之，恐是前身侯叔起。\n当官论事嚼寒冰，醉后诗成只弹指。\n三年兵火梦中游，别去何堪日千里。\n人生直气忌太高，论少卑之亦聊尔。\n功名唾手良偶然，邂逅庸奴亦如此。\n如公人物自有余，似我苍华真老矣。\n只今满世尚干戈，应念相思遣双鲤。",
        "dynasty": "宋",
        "collection_info": null
    },
    {
        "title": "李使君示开化诸诗",
        "author": "周紫芝",
        "content": "使君一出承明庐，当年两佩龟峰鱼。\n龟峰小儿骑竹马，笑挽朱轓归故闾。\n门外春风吹画戟，小阁香浓绮疏碧。\n苏州五字老更奇，东阳八咏人谁敌。\n山堂闻说公自开，烟雨遥供翠鬟色。\n更向招提山窟中，竹杖穿云饱经历。\n夜上孤峰看明月，晓趁钟鱼着僧屐。\n诗成知復几牛腰，倒廪倾囷公不惜。\n他人举似与何人，知我耽诗老成僻。\n平日看囊止一钱，惊见纵横着圭璧。\n当遣儿童勿浪传，按剑从来少人识。",
        "dynasty": "宋",
        "collection_info": null
    },
    {
        "title": "赠元具茨二首  其一",
        "author": "周紫芝",
        "content": "平生结客少年塲，人物如君见未尝。\n早岁风流知漫叟，一时师友是黄香。\n相从便作双凫去，欲见应须一苇航。\n只恐涪翁门下士，九重应合奉清光。",
        "dynasty": "宋",
        "collection_info": null
    },
    {
        "title": "赠元具茨二首  其二",
        "author": "周紫芝",
        "content": "名在金华季孟间，流传佳句落人寰。\n异时文采今何在，扫地风流唤欲还。\n剩馥见分虽有意，小巫自顾独何颜。\n源明不恨生衰俗，尚喜人中识鲁山。",
        "dynasty": "宋",
        "collection_info": null
    },
    {
        "title": "罗仲共兄弟文集为贼所残",
        "author": "周紫芝",
        "content": "照眼明珠两陆离，机云兄弟似当时。\n文章未许轻霑丏，神物何为欠护持。\n白璧悬知从间道，青毡亦復付偷儿。\n谁言举世无苏暐，收得香奁第一诗。",
        "dynasty": "宋",
        "collection_info": null
    },
    {
        "title": "何元静以诗索花次韵诗尾致剪花之约",
        "author": "周紫芝",
        "content": "城南有客身倦游，饭无脱粟衣无裘。\n短墙雨湿花木晚，穷巷草深篱落秋。\n心常自许玉川辈，人言恐是原宪流。\n千奴安得封君禄，偶有一花聊可目。\n綵椽作架恐未暇，春到听花飞上屋。\n衡门无酒客不知，寒谷少春花更迟。\n慇勤未足供一笑，惭愧烦君作好诗。\n谁遣春风吹急雨，枝头会见花无数。\n夜窗月白得暗香，晓枕风微战轻素。\n已办并州快剪刀，为剪长条送春去。\n君当酿酒买肥羔，莫倚匆匆陈草具。",
        "dynasty": "宋",
        "collection_info": null
    },
    {
        "title": "后数日以诗偿剪花之约",
        "author": "周紫芝",
        "content": "春风吹云不成雨，暖日将春到花坞。\n知君不羡鹤林神，但将诗作催花鼓。\n饕风虐雨一扫空，国艶天香为君吐。\n金刀盟在不敢寒，急走送君花满盘。\n何郎要将汤饼试，不放枝头朝露干。\n樽虽有酒莫谩把，客未可人谁共看。\n想当风暖月更白，流苏帐挂香团栾。\n应笑老翁门寂寂，咫尺谁来草玄宅。\n暗香和月与谁同，芳条委地无人摘。\n春与幽姿似少情，雨打风翻漫狼藉。",
        "dynasty": "宋",
        "collection_info": null
    },
    {
        "title": "送舒永丰",
        "author": "周紫芝",
        "content": "斯民如草木，九圣含春温。\n秋风一披拂，零落难重陈。\n嗣皇回日御，杲杲昇朝暾。\n谁令天骄子，欲肆长鲸吞。\n王师一倡乱，诸将皆星奔。\n可怜尔羣苍，终不负汉恩。\n固亦念颠仆，所喜邦本存。\n舒侯名家郎，翔鸾未鶱腾。\n稍分民社寄，似欲亲拨烦。\n盍敷寛大诏，力补疮痍痕。\n勿谓蕞尔邑，安能着华轩。\n妙割俱有用，鸡牛无足言。\n君看密县宰，视民真子孙。\n汗马无寸劳，太傅岂不尊。\n扶衰其有意，愿復矜元元。",
        "dynasty": "宋",
        "collection_info": null
    },
    {
        "title": "次韵何君与晚晴",
        "author": "周紫芝",
        "content": "花深雨过一鸠鸣，唤起何郎对晚晴。\n暮霭连山明白鹭，夕阳回处带啼莺。\n浮生可笑能几屐，万事政须论一枰。\n想得追随共飞盖，玉觞零乱酒催行。",
        "dynasty": "宋",
        "collection_info": null
    },
    {
        "title": "次韵刘元素暮春书怀",
        "author": "周紫芝",
        "content": "断肠风雨落花时，空遣刘郎赋柳枝。\n涉世功名真螘穴，送春歌吹只蛙池。\n尚堪短策时乘兴，犹有寒杯可共持。\n更愿余生似东野，云龙无地不相随。",
        "dynasty": "宋",
        "collection_info": null
    },
    {
        "title": "次韵元素再用前作",
        "author": "周紫芝",
        "content": "春晴无復少年时，那作惊乌夜绕枝。\n愿与君游云梦泽，不愁人夺鳯凰池。\n北窗付我常高卧，手板看渠自倒持。\n拟伴遗民钓烟水，萧规真欲效曹随。",
        "dynasty": "宋",
        "collection_info": null
    },
    {
        "title": "元素将与余别再赋前篇因以留之",
        "author": "周紫芝",
        "content": "江头云雁欲飞时，倦翮依然在一枝。\n少竚晚潮青版舫，共听朝雨绿荷池。\n伯生醉熟惭空洞，梦得诗高有护持。\n南浦分襟定何日，悬知清梦与君随。",
        "dynasty": "宋",
        "collection_info": null
    },
    {
        "title": "送元素",
        "author": "周紫芝",
        "content": "重来樽酒定何时，藜杖同谁把一枝。\n雅量久知吞梦泽，高飞犹恨隔天池。\n凌烟事业归骠骑，乐府歌行付总持。\n自载笔床茶竈去，喜君风味似天随。",
        "dynasty": "宋",
        "collection_info": null
    },
    {
        "title": "次韵元不伐暮春再游俞氏园期任道卿刘长孺不至",
        "author": "周紫芝",
        "content": "素心失前期，幽事萦老念。\n小筑犹未成，残年作逋欠。\n五字俯见投，光芒肯收敛。\n遐想徒意消，从游知礼僭。\n流离兵盗余，有籍犹未占。\n尚想南冈花，依依弄残艶。\n栖迟倘会意，往返殊未厌。\n如何两公子，盟寒久无验。\n我语良可删，公当为磨玷。\n载酒苦未能，兹焉负深歉。",
        "dynasty": "宋",
        "collection_info": null
    },
    {
        "title": "春晚绝句二首  其一",
        "author": "周紫芝",
        "content": "春来白水欲平田，未拆秋韆已禁烟。\n伤雨落花空着地，倚风轻絮解漫天。",
        "dynasty": "宋",
        "collection_info": null
    },
    {
        "title": "春晚绝句二首  其二",
        "author": "周紫芝",
        "content": "鸟声时向静中闻，尽日阴晴漫不分。\n庭下落花如落絮，眼前春思似春云。",
        "dynasty": "宋",
        "collection_info": null
    },
    {
        "title": "访张元明山斋",
        "author": "周紫芝",
        "content": "张侯诗似岭云闲，飞鸟何心只愿还。\n醉裏有官如物外，眼前无客似山间。\n来听春枕连宵雨，看画秋屏着色山。\n老去此身无处用，固应容我作跻攀。",
        "dynasty": "宋",
        "collection_info": null
    },
    {
        "title": "次韵张元明书刘氏草堂",
        "author": "周紫芝",
        "content": "草堂闻出碧鸡西，一色桃花去路迷。\n有眼固应元自白，无腰略可为人低。\n池塘看浴双凫雨，帘幙时衔燕子泥。\n想得君家旧蓑笠，依然犹在太真溪。",
        "dynasty": "宋",
        "collection_info": null
    },
    {
        "title": "四月二十八日江元楷置酒坐客皆醉卧已而主人亦就睡戏作数语以纪其事",
        "author": "周紫芝",
        "content": "西园春事阑，歌管罢丝竹。\n青钱落高榆，幽鸟啭空谷。\n江侯不能闲，折简到吾属。\n凈扫南窗尘，共把一樽玉。\n重觞各颓然，睡味久乃熟。\n齁齁两鼻雷，艶艶当筵烛。\n因知欢有余，谁谓饮不足。\n伟哉三玉人，曾不愧坦腹。\n应怜俗子陋，礼法困窘束。\n坐中饮湿生，起舞自成曲。\n主人亦忘客，去留随所欲。\n可笑陶渊明，欲睡客须逐。",
        "dynasty": "宋",
        "collection_info": null
    },
    {
        "title": "题张元眀四鬼捕懒龙图",
        "author": "周紫芝",
        "content": "五月江南地无黍，帝遣雷师下行雨。\n百神受职羣龙奔，一龙藏头翳玄云。\n雷师奋虬叱四鬼，拽取老龙朝帝阍。\n张侯直气不可屈，云间睥睨旁怒嗔。\n归来面壁聊一吐，画作新图走儿女。\n潜虬怕死不肯行，夜叉飞天髪毛竖。\n人间空笑虎头痴，笔底风云遽如许。\n今年雨足年亦丰，蜥蜴蝘蜓俱论功。\n龙方下避千里赤，疾雷破柱颂天公。\n天公有令那得尔，寄语痴龙莫辞死。",
        "dynasty": "宋",
        "collection_info": null
    },
    {
        "title": "次韵赵伯武病中即事五首  其一",
        "author": "周紫芝",
        "content": "卧疴念经时，勿药有新喜。\n便应走骎骎，谁復称起起。\n啸歌理壶觞，婆娑在窗几。\n想当呼浊醪，与客谈妙理。",
        "dynasty": "宋",
        "collection_info": null
    },
    {
        "title": "次韵赵伯武病中即事五首  其二",
        "author": "周紫芝",
        "content": "赵侯佳公子，妙伎数三绝。\n对君如春水，熇熇消内热。\n一为药石误，良会能契阔。\n便当亟相过，共此良夜月。",
        "dynasty": "宋",
        "collection_info": null
    },
    {
        "title": "次韵赵伯武病中即事五首  其三",
        "author": "周紫芝",
        "content": "爱酒知有癖，耽书久成痴。\n官曹足余暇，幽策约屡枝。\n但恐蒹葭陋，缪倚琼玉姿。\n况无弹丸手，突过黄初诗。",
        "dynasty": "宋",
        "collection_info": null
    },
    {
        "title": "次韵赵伯武病中即事五首  其四",
        "author": "周紫芝",
        "content": "病余春巳归，飞花满空堂。\n萱草欲成窠，戎葵粲微黄。\n高门有贺客，新篘怯初尝。\n人生贵强健，余事亦渺茫。",
        "dynasty": "宋",
        "collection_info": null
    },
    {
        "title": "次韵赵伯武病中即事五首  其五",
        "author": "周紫芝",
        "content": "平生沈东阳，鹤骨俨如故。\n朝来闻巾车，载酒定何处。\n暮归坐东轩，翰墨有佳趣。\n当持乌丝栏，为乞锦囊句。",
        "dynasty": "宋",
        "collection_info": null
    },
    {
        "title": "送费茂和二首  其一",
        "author": "周紫芝",
        "content": "谁言令尹拙催科，鞭朴当如岂弟何。\n楼下久传于蔿曲，人间方唱纥那歌。\n虎知低首须应杀，雉已将雏不可罗。\n太史若书神爵传，慈祥未愧昔人多。",
        "dynasty": "宋",
        "collection_info": null
    },
    {
        "title": "送费茂和二首  其二",
        "author": "周紫芝",
        "content": "前贤零落谩知名，后辈何由识老成。\n谁遣斯民俱卧辙，因知循吏本无声。\n眼前公事何时了，月下清樽且復倾。\n想得新栽池上柳，送君归棹亦多情。",
        "dynasty": "宋",
        "collection_info": null
    },
    {
        "title": "汪才任寺簿得刘遗民钓台于泾水之上将作小亭而未暇有诗次其韵",
        "author": "周紫芝",
        "content": "眼前时事只纷纷，林下谁来弔逸民。\n断石至今留故物，赤栏何日照江濵。\n飘流岁月人空远，料理风烟意转新。\n拟借一椽垂短钓，此生真欲继前尘。",
        "dynasty": "宋",
        "collection_info": null
    },
    {
        "title": "秋暑卧病示庄簿",
        "author": "周紫芝",
        "content": "老火倏巳尽，金行殊未刚。\n弱枣渐可剥，七月犹骄阳。\n赤日不可嚮，白汗惊流浆。\n谁将穷谷冰，为我濡枯肠。\n况兹老病躯，息偃真在床。\n敲秋赖风玉，微飈袭衣裳。\n言念北征士，万里方拓疆。\n秋云静边日，光耀剑戟场。\n君今饱韬略，论事时抗章。\n诸公颇动色，有策云甚良。\n何当给锋车，结佩朝明光。\n一鼓收关河，再鼓擒戎王。\n兵戈既静洗，不復腥犬羊。\n万夫各解甲，四海均清凉。",
        "dynasty": "宋",
        "collection_info": null
    },
    {
        "title": "雨后微凉再示庄簿",
        "author": "周紫芝",
        "content": "蓐收始用事，健行肃干刚。\n微飈生淅沥，一雨洗亢阳。\n香罗阨团扇，玉椀辞蔗浆。\n况蒙慷慨词，犹激卑懦膓。\n当食忽亡匕，起立遂失床。\n鷄鸣中夜兴，呼灯揽冠裳。\n自从羯胡乱，四海失故疆。\n向来桑麻区，半作荆棘场。\n黔首未安堵，皂囊思献章。\n闻有圯上书，今代谁张良。\n风云须嘉会，日月依末光。\n当宁方侧席，谁能荐吾王。\n鸷鸟尚垂翅，老眼空望羊。\n秋风一夕起，抚事增悲凉。",
        "dynasty": "宋",
        "collection_info": null
    },
    {
        "title": "观大阅",
        "author": "周紫芝",
        "content": "落日鸣笳鼓，西风卷旆旌。\n熊罴千骑肃，锦绣一川明。\n猛士方投石，将军未请缨。\n不须夸剑舞，却縠是书生。",
        "dynasty": "宋",
        "collection_info": null
    },
    {
        "title": "復愁二首  其一",
        "author": "周紫芝",
        "content": "秋风袅袅秋云愁，寒日耿耿还西流。\n昬鸦接翅带远水，暮雨满山昏北楼。\n微凉渐欲入枕簟，白露復恐霑梧楸。\n横戈壮士半茅土，云壑布衣悲素秋。",
        "dynasty": "宋",
        "collection_info": null
    },
    {
        "title": "復愁二首  其二",
        "author": "周紫芝",
        "content": "江南郡邑半成灰，江北诸藩信不来。\n此日兵连殊未解，向来边衅復谁开。\n三关故地何时得，二帝征銮几日回。\n白髪草莱无远策，时垂双泪只兴哀。",
        "dynasty": "宋",
        "collection_info": null
    },
    {
        "title": "次韵冯远猷夜雨屋漏有作",
        "author": "周紫芝",
        "content": "我昔在田间，秋霖伤岁熟。\n常忧床床雨，夜下东屯屋。\n饭牛起晨耕，短蓑聊栉沐。\n违湿因五迁，劳形真仆仆。\n坐歌南山粲，那惜清夜促。\n平生小冯君，秀齿粲冰玉。\n生余华屋姿，岂识霑濡辱。\n谁知折角巾，肯念滹沱轴。\n会将秋雨谣，写入朱弦曲。\n知君有过秦，妙画行见録。\n衮衣坐法宫，当宁调玉烛。\n吾庐虽独破，受冻死亦足。",
        "dynasty": "宋",
        "collection_info": null
    },
    {
        "title": "饮魏宗明家分韵得酒字",
        "author": "周紫芝",
        "content": "闭门苦秋炎，散髪卧北牖。\n小雨度微凉，西风飒衰柳。\n起邀马服君，步过云中守。\n云中雅好事，酌我玉巵酒。\n诸公饮方豪，何曾问升斗。\n而我纔饮湿，已復困濡首。\n臭味本自同，初何间能否。\n不然琼瑶林，何以着老叟。\n欢同一笑间，义重千载后。\n脱弹无新诗，刻烛愧敏手。\n诗成慎勿再，坐客惊欲走。",
        "dynasty": "宋",
        "collection_info": null
    },
    {
        "title": "感韩碑用李义山韵",
        "author": "周紫芝",
        "content": "长蛇封豕矜雄姿，弄兵三世窥皇羲。\n自从胡骑入中土，侥倖岁月寛诛夷。\n锦纒红帕五十载，肯输赤豹兼黄罴。\n宪皇神算本天授，指顾不劳戈一挥。\n元和上相拜元帅，黄金铸印手自持。\n三军踏雪砍墉入，夜摩贼垒朝搴旗。\n侍中西平老将种，属鞬拜舞行相随。\n绯衣小儿却健武，未怕贼首如虎貔。\n功垂竹帛不可掩，名在万古谁能訾。\n行军司马号大手，苍珉承诏镵瑰词。\n平生直笔有公议，从人乞米知羞为。\n狗功须赖发纵者，尽勒殊勋归鼎司。\n宫中小女强解事，敛祍雪涕垂丰颐。\n絺章绘句随断裂，厖恩下沛惊淋漓。\n空余大雅配吉甫，春秋庙享存歌诗。\n当时左右无諌者，应惭鸣佩趋龙墀。\n襄阳太守独何事，殷勤自刻平吴碑。\n将军更勒燕然石，蛮风瘴雨侵蟠螭。\n张功耀武示万世，二子无乃为已私。\n晋公纯德古未有，彊藩悍将亲平治。\n羣奸闻风胆为落，自奋老拳擒宛脾。\n都人尚想白羽扇，野蔓已理黄绢词。\n唐家晚岁事如此，谁令举世跻纯煕。\n君不见郑公之死肉未冷，停婚碎石恩还追。\n文皇英明犹復尔，功臣谁肯躬胼胝。\n玉溪慷慨书万本，要识元老为邦基。",
        "dynasty": "宋",
        "collection_info": null
    },
    {
        "title": "寄题元具茨双梅庵",
        "author": "周紫芝",
        "content": "高节知公冠九州，梅花却对令君羞。\n诗如往日陶彭泽，人是只今陈太邱。\n挽得繁枝供宴坐，小分疏影入清流。\n簿书堆裏浑无事，玉雪香中醉即休。",
        "dynasty": "宋",
        "collection_info": null
    },
    {
        "title": "读东坡儋耳新诗",
        "author": "周紫芝",
        "content": "先生流落久居夷，属国前身事巳非。\n万里岷峨空入梦，七年海峤不思归。\n桄榔叶暗蛮村雨，荔子红垂瘴岭扉。\n政坐诗穷关底事，云鹏谁道总卑飞。",
        "dynasty": "宋",
        "collection_info": null
    },
    {
        "title": "次韵时然惠徽州近作",
        "author": "周紫芝",
        "content": "庄侯四海习凿齿，鸾栖一枝亦聊尔。\n沸镬那寻袁处州，独跨羸骖度徽水。\n羊肠路绕十八坡，危磴天悬三十里。\n扪参历井不復休，一握去天真有此。\n军符夜下星火急，吏习文书日填委。\n青山倥偬未可厌，方外周旋人有几。\n坐看云生拄颊间，便恐诗成横槊裏。\n万壑千岩入句来，天遣江山助奇伟。\n我昔经行五岭头，芙蓉峰高天正秋。\n凄音怨曲不成调，细雨寒烟空復愁。\n晓得新诗惊欲倒，句似当年山色好。\n一生忍泪泣秋风，可笑区区郊与岛。",
        "dynasty": "宋",
        "collection_info": null
    },
    {
        "title": "题吕节夫园亭十一首 云林堂",
        "author": "周紫芝",
        "content": "高情恶喧嚣，结屋傍空旷。\n草堂寄云林，远目聊自放。\n偃蹇良不疑，世情真可抗。\n不知堂中人，谁同倚藤杖。",
        "dynasty": "宋",
        "collection_info": null
    },
    {
        "title": "题吕节夫园亭十一首 半隐寮",
        "author": "周紫芝",
        "content": "显晦固有时，出处本同致。\n乘流与遇坎，等是一戏事。\n真隐了无心，宁须论朝市。\n君看半隐名，是中有深意。",
        "dynasty": "宋",
        "collection_info": null
    },
    {
        "title": "题吕节夫园亭十一首 岁寒披",
        "author": "周紫芝",
        "content": "山中与谁语，俗士不我过。\n时携登山屐，闲上岁寒坡。\n不知青女威，奈此苍官何。\n从今桃李花，漫漫空復多。",
        "dynasty": "宋",
        "collection_info": null
    },
    {
        "title": "题吕节夫园亭十一首 朝阳台",
        "author": "周紫芝",
        "content": "残月坏金枢，朝曦吐旸谷。\n南台凌日观，杲杲明万木。\n白露亦巳晞，桐阴转檐曲。\n危坐读黄庭，想像巾一幅。",
        "dynasty": "宋",
        "collection_info": null
    },
    {
        "title": "题吕节夫园亭十一首 众芳阁",
        "author": "周紫芝",
        "content": "草木有盛德，俗眼未易观。\n幽姿不可见，微香在林间。\n植我东篱菊，艺此九畹兰。\n芳意似有知，为君笑朱栏。",
        "dynasty": "宋",
        "collection_info": null
    },
    {
        "title": "题吕节夫园亭十一首 藤洞",
        "author": "周紫芝",
        "content": "云山渺无何，地胜余草木。\n苍藤饱风霜，夭矫作岩谷。\n幽香出空洞，清樾交翠麓。\n想时携客来，班荆对棋局。",
        "dynasty": "宋",
        "collection_info": null
    },
    {
        "title": "题吕节夫园亭十一首 学圃亭",
        "author": "周紫芝",
        "content": "疏泉灌空畦，折柳樊小圃。\n关心有幽事，寄意在衡宇。\n但恐经纶人，兹焉忽高举。\n慎勿厌荷锄，烟蓑湿春雨。",
        "dynasty": "宋",
        "collection_info": null
    },
    {
        "title": "题吕节夫园亭十一首 卷书阁",
        "author": "周紫芝",
        "content": "机云佳兄弟，胸中几石渠。\n万事资不理，三箧补有余。\n它时策高勋，已復得异书。\n安用结飞楼，傍架时卷舒。",
        "dynasty": "宋",
        "collection_info": null
    },
    {
        "title": "题吕节夫园亭十一首 舒啸轩",
        "author": "周紫芝",
        "content": "渊明磊落人，啾唧倦吟讽。\n聊将舒啸声，一为洗喧閧。\n寄言枭獍徒，请勿恣嘲咔。\n君看半岭间，依稀有鸣鳯。",
        "dynasty": "宋",
        "collection_info": null
    },
    {
        "title": "题吕节夫园亭十一首 越香堂",
        "author": "周紫芝",
        "content": "佳木寄深坞，自与春有期。\n幽姿谁復省，轩轩颇矜持。\n真赏倘已逢，清香袭人衣。\n士为知己死，此语良不欺。",
        "dynasty": "宋",
        "collection_info": null
    },
    {
        "title": "题吕节夫园亭十一首 容安轩",
        "author": "周紫芝",
        "content": "生理须几何，安分一枝足。\n向来高明中，百鬼作祸福。\n何如此衡茅，长年乐幽独。\n慎勿将蜗牛，轻比蛮与触。",
        "dynasty": "宋",
        "collection_info": null
    },
    {
        "title": "金华老人分老潘点漆墨十月二十三日久雨新霁弄笔北窗戏作此语华严经云须弥山笔大海聚墨不能书写一字法门",
        "author": "周紫芝",
        "content": "老来窗几漫尘埃，谁与潘郎点漆煤。\n一字法门书不得，又撩风月作诗媒。",
        "dynasty": "宋",
        "collection_info": null
    },
    {
        "title": "东窗对雪六言四首  其一",
        "author": "周紫芝",
        "content": "月观云台何处，瑶林玉树谁家。\n幻成银色世界，雨此天女宝花。",
        "dynasty": "宋",
        "collection_info": null
    },
    {
        "title": "东窗对雪六言四首  其二",
        "author": "周紫芝",
        "content": "天净银潢渺渺，林寒玉佩珊珊。\n有月时翻瑶草，无人来踏琼田。",
        "dynasty": "宋",
        "collection_info": null
    },
    {
        "title": "东窗对雪六言四首  其三",
        "author": "周紫芝",
        "content": "拥鼻驼裘不暖，浇肠蚁榼还空。\n助我茶瓯玉雪，煎成石鼎松风。",
        "dynasty": "宋",
        "collection_info": null
    },
    {
        "title": "东窗对雪六言四首  其四",
        "author": "周紫芝",
        "content": "睡起山惊堆玉，诗成研欲敲冰。\n飘瓦莫嫌碎点，打窗留伴寒灯。",
        "dynasty": "宋",
        "collection_info": null
    },
    {
        "title": "闻雪二首  其一",
        "author": "周紫芝",
        "content": "黄昏雪意未全成，寒入重衾晓更清。\n风裏未看穿幕片，梦中先听打窗声。",
        "dynasty": "宋",
        "collection_info": null
    },
    {
        "title": "闻雪二首  其二",
        "author": "周紫芝",
        "content": "朔风初唤梦魂回，晓枕时闻急雪来。\n未有春衣堪换酒，明朝谁办送寒杯。",
        "dynasty": "宋",
        "collection_info": null
    },
    {
        "title": "次韵庄簿对雪",
        "author": "周紫芝",
        "content": "月姊云冠玉作肤，白鸾飞鞚下天衢。\n欲酬平地雪三尺，正要浇愁酒一壶。\n林下闭门须好句，庙堂调烛费嘉谟。\n它时琼佩朝银阙，共醉寒江记老夫。",
        "dynasty": "宋",
        "collection_info": null
    },
    {
        "title": "读外舅高晋翁诗集",
        "author": "周紫芝",
        "content": "结髪论人物，倾心慕老成。\n扫门嗟齿暮，洗眼失冰清。\n心苦弹冠懒，名应脱屦轻。\n眼高空尔辈，醉熟自平生。\n长啸苏门冷，微颦下蔡倾。\n千兵森武库，五字筑诗城。\n鲍谢篇章丽，阴何句法精。\n聱牙徒自放，贞耀復谁旌。\n草露功名薄，春云岁月更。\n鸭头江自绿，马鬛墓还平。\n踪迹荆襄在，文华剑佩荣。\n尘编愁独把，清泪一纵横。",
        "dynasty": "宋",
        "collection_info": null
    },
    {
        "title": "吴几圣许分蜡梅栽二首  其一",
        "author": "周紫芝",
        "content": "林下幽姿恼杀人，书来分我月黄昏。\n杜陵老子堪怜许，枉乞桃栽一百根。",
        "dynasty": "宋",
        "collection_info": null
    },
    {
        "title": "吴几圣许分蜡梅栽二首  其二",
        "author": "周紫芝",
        "content": "越罗新学染宫黄，不着红蓝一点粧。\n移取綵衣歌舞树，莫教晓梦怨余香。",
        "dynasty": "宋",
        "collection_info": null
    },
    {
        "title": "几圣以三诗寄蜡梅栽次韵  其一",
        "author": "周紫芝",
        "content": "寄将琢玉风前句，剪送和香雪后枝。\n要识此花真面目，细看无色画中诗。",
        "dynasty": "宋",
        "collection_info": null
    },
    {
        "title": "几圣以三诗寄蜡梅栽次韵  其二",
        "author": "周紫芝",
        "content": "酿蜜成花此似难，移根深恨老来看。\n丰肌弱骨须调护，可怕寒梢白露团。",
        "dynasty": "宋",
        "collection_info": null
    },
    {
        "title": "几圣以三诗寄蜡梅栽次韵  其三",
        "author": "周紫芝",
        "content": "惯见江边雪様梅，此根常恐自天来。\n悬知老去醉中眼，便是姚黄花懒开。",
        "dynasty": "宋",
        "collection_info": null
    },
    {
        "title": "次韵沈给事对雪长句二首  其一",
        "author": "周紫芝",
        "content": "洒天飞雪被长峦，落絮萦风醉后观。\n塞上餐毡公独记，月中回棹我知寒。\n已书上瑞归天阙，又挽丰年到笔端。\n悬瓠功名知有意，微生底处更求安。",
        "dynasty": "宋",
        "collection_info": null
    },
    {
        "title": "次韵沈给事对雪长句二首  其二",
        "author": "周紫芝",
        "content": "翠失千峰与万峦，烂银宫阙纵奇观。\n楼空翠湿衣裘重，诗就风生齿颊寒。\n聊与江山分绝致，浪陪樽俎问更端。\n莫嗔郢曲无人和，七子风流负建安。",
        "dynasty": "宋",
        "collection_info": null
    },
    {
        "title": "韵庄时然徽州山下见梅三绝  其一",
        "author": "周紫芝",
        "content": "冻蘂寒梢也自芳，断桥深坞独闻香。\n山中行处花吹面，马上归时诗满囊。",
        "dynasty": "宋",
        "collection_info": null
    },
    {
        "title": "韵庄时然徽州山下见梅三绝  其二",
        "author": "周紫芝",
        "content": "雪后花开人未归，津亭谁共把寒杯。\n句中解道梅如雪，梦裏可无人似梅。",
        "dynasty": "宋",
        "collection_info": null
    },
    {
        "title": "韵庄时然徽州山下见梅三绝  其三",
        "author": "周紫芝",
        "content": "春到梅梢雪作堆，庾郎愁眼为谁开。\n白龟城裏未曾见，徽岭句中浑寄来。",
        "dynasty": "宋",
        "collection_info": null
    },
    {
        "title": "雪将晴闻梅已有开者",
        "author": "周紫芝",
        "content": "腊雪自知春欲回，冻云元不耐朝晖。\n便须急买寻山屐，莫放梅花一片飞。",
        "dynasty": "宋",
        "collection_info": null
    },
    {
        "title": "题雪堂大研一首",
        "author": "周紫芝",
        "content": "河间多书人共知，未见紫岩方玉池。\n东坡老人上天去，流落人间君得之。\n宝匣初开眼光眩，相约君家与同看。\n麝煤霮䨴云满天，尺璧坚温玉微汗。\n峨眉山高两苏出，自是斯文有秦汉。\n先生着书书满家，晚得穷愁坐城旦。\n只今虿尾人争传，异时龟趺不须断。\n百年荣辱一梦余，空与高人作奇玩。\n安得大手揭阳君，为我铭此元宾研。",
        "dynasty": "宋",
        "collection_info": null
    },
    {
        "title": "次韵具茨老人观腊月十五日按兵",
        "author": "周紫芝",
        "content": "六花阵合红满川，鼓鼙声喧旌暗天。\n锦裘绣帽不动鞭，腰鞬两弓谁更先。\n城狐社鼠空百千，一呼辟易投戈鋋。\n霹雳昼射蛟螭渊，妖星夜落蚩尤躔。\n谷城老父书谁传，可为帝师策万全。\n脱兔一出忽復旋，风声鹤唳惊虚弦。\n常山蛇势孰后前，四头八尾屡变迁。\n何止内政分轨连，部伍聊足相纠联。\n势如漂石奔流泉，蒙衝未数浮江船。\n三军不用呼飞燕，功成唾手岂待年。\n长安贼平不改廛，万里玉关沉夕烟。\n降王曳组未解纒，白麻晓下彤庭宣。\n兵雄泽潞非公贤，谈笑自足空戎边。",
        "dynasty": "宋",
        "collection_info": null
    },
    {
        "title": "沈元用太守和具茨诗张元明两用其韵见邀同赋",
        "author": "周紫芝",
        "content": "汉阳胡骑嘶秦川，六龙御日升中天。\n翠銮亲巡耀宝鞭，神武自作诸将先。\n子阳盗据众万千，井中蛙腹不受鋋。\n虎头谁敢当文渊，一洗万古空英躔。\n风威巳落诸蕃传，上兵伐谋军贵全。\n固应玉陛当周旋，朱幡犹此阅望弦。\n安危以身谁肯前，愿扶国步整播迁。\n劲兵出塞鏖祁连，长缨曳首来翩联。\n尽驱酋长朝甘泉，未惭骠骑羞戈船。\n先声旋下齐与燕，称觞拜舞呼万年。\n黄童佩犊无征廛，农桑万里通人烟。\n蓬头舞剑空腰纒，要分颇牧来藩宣。\n古来千里制一贤，长城未必能防边。",
        "dynasty": "宋",
        "collection_info": null
    },
    {
        "title": "横溪小市再宿慨然有感",
        "author": "周紫芝",
        "content": "小市人烟南北头，清江贾客去来舟。\n儿时风物依然在，老去光阴不奈愁。\n可怜白髪无好意，更对故城思旧游。\n烟尘蓬勃兵火急，岁晚棹歌归去休。",
        "dynasty": "宋",
        "collection_info": null
    },
    {
        "title": "夜宿长林明日游仙坛宫",
        "author": "周紫芝",
        "content": "麻川过长林，路转无百里。\n积雨断津梁，日乱十六水。\n忽从冈阜间，稍得千家市。\n凌晨上仙祠，遂作折屐喜。\n水流自汪湾，山亦甚雄伟。\n小邑颇下临，扰扰屯聚蚁。\n一笑相与言，黄冠有仙子。\n为言庭前菊，霜余烂黄蘂。\n采之制颓龄，可以坚髪齿。\n不须事虚旷，至道亦良迩。\n神仙固可学，吐纳乃余事。\n斯言虽甚简，中亦含妙理。",
        "dynasty": "宋",
        "collection_info": null
    },
    {
        "title": "星源逢仲共兄弟别后道中奉寄二首  其一",
        "author": "周紫芝",
        "content": "晓色凄迷客梦长，贾胡留滞更他乡。\n自随匹马家千里，眼见故人天一方。\n霜落驼裘朝着帽，雨来山驿夜分床。\n与君相别无多日，已听鸣鸿欲断肠。",
        "dynasty": "宋",
        "collection_info": null
    },
    {
        "title": "星源逢仲共兄弟别后道中奉寄二首  其二",
        "author": "周紫芝",
        "content": "十年四海不解甲，一日三秋更忆君。\n别后光阴逐流水，老来踪迹似浮云。\n心怀丘壑情虽在，眼暗风尘首重分。\n满眼尚添新战骨，何年真起故将军。",
        "dynasty": "宋",
        "collection_info": null
    },
    {
        "title": "苦寒二首  其一",
        "author": "周紫芝",
        "content": "朔风吹雪天漫漫，厚地欲裂江水干。\n悬知北客未省见，太古以来无此寒。\n冰檐垂笋风撼屋，布衣生棱体生粟。\n老翁炙手厌朱门，明朝晨暾更堪曝。",
        "dynasty": "宋",
        "collection_info": null
    },
    {
        "title": "苦寒二首  其二",
        "author": "周紫芝",
        "content": "天容黯惨悲风吹，寒日欲出寒云垂。\n千门昼闭人迹绝，万里长空鸟不飞。\n豺虎号寒声怒急，行人指堕毛为立。\n易水风高燕地寒，白头书生望云泣。",
        "dynasty": "宋",
        "collection_info": null
    },
    {
        "title": "具茨老人读书寮",
        "author": "周紫芝",
        "content": "具茨四壁无斗储，载行书多常满庐。\n胸中嵬垒几石渠，三箧补亡无復余。\n起居谁不解何如，校书着作虚诏除。\n元元本本穷古初，雌黄付与金银车。\n朅来穷山岁三徂，催科政拙民力苏。\n黄童佩犊耕菑畬，戴白未见空欷歔。\n焚香晏坐临绮疏，三年不识园中蔬。\n迩来结屋聊卷舒，手抄平生未见书。\n曼倩两目如悬珠，四十四万何多欤。\n较公所得无锱铢，门生校雠谁与居。\n我欲从公路郁迃，着鞭何时跨蹇驴。\n不求奴饭马青刍，得公奇字归自娱。",
        "dynasty": "宋",
        "collection_info": null
    },
    {
        "title": "送元具茨归黄山",
        "author": "周紫芝",
        "content": "元佑宗师数圣朝，两公分路久扬镳。\n具茨人物真奇伟，双井风流未寂寥。\n可怪鲁山犹簿领，不应聱叟是渔樵。\n何时收拾江湖句，归作歌诗补舜韶。",
        "dynasty": "宋",
        "collection_info": null
    },
    {
        "title": "乞蜡梅  其一",
        "author": "周紫芝",
        "content": "老翁真是可怜人，却觅花医病眼昏。\n乞取疏枝更疏蘂，莫论桃叶又桃根。",
        "dynasty": "宋",
        "collection_info": null
    },
    {
        "title": "乞蜡梅  其二",
        "author": "周紫芝",
        "content": "腊尽冰消未见时，春风应入近南枝。\n悬知老树开花早，苦恨幽人得句迟。",
        "dynasty": "宋",
        "collection_info": null
    },
    {
        "title": "秀淮亭晚眺",
        "author": "周紫芝",
        "content": "未得三吴去，东来且过淮。\n要须烦晓浪，聊为洗风霾。\n飘泊从人笑，穷愁费力排。\n平生临水意，老去若为怀。",
        "dynasty": "宋",
        "collection_info": null
    },
    {
        "title": "次韵赵师是题乌江连云观二绝  其一",
        "author": "周紫芝",
        "content": "项王才器固无双，秦鼎虽轻可独扛。\n丰沛故人如不用，济师犹得问长江。",
        "dynasty": "宋",
        "collection_info": null
    },
    {
        "title": "次韵赵师是题乌江连云观二绝  其二",
        "author": "周紫芝",
        "content": "连云台上倚阑干，着眼何妨尽日闲。\n公子胸中有云梦，更须为助借江山。",
        "dynasty": "宋",
        "collection_info": null
    },
    {
        "title": "送潘择之尉南巢",
        "author": "周紫芝",
        "content": "潘郎胸中有文艺，白髪青衫初试吏。\n少年欲射汉庭策，晚乃去作南巢尉。\n寒厅结屋八九椽，导骑挽弓三数辈。\n但愿君如梅子真，人物风流亦何愧。",
        "dynasty": "宋",
        "collection_info": null
    },
    {
        "title": "题善应师毋我庵",
        "author": "周紫芝",
        "content": "今君无我亦无人，谁识毗邪妙悟身。\n宴坐只应山是伴，夜禅唯与月相亲。\n支郎好马元成癖，懒瓒垂洟却是真。\n更待众生总无病，万金良药不妨神。",
        "dynasty": "宋",
        "collection_info": null
    },
    {
        "title": "元夕访忍毋我已睡復起",
        "author": "周紫芝",
        "content": "残缸零落数枝红，春在空蒙薄雾中。\n月似冰轮人似玉，车如流水马如龙。\n山僧睡起三更后，游客闲来一笑同。\n明暗短檠君莫厌，此灯无尽法无穷。",
        "dynasty": "宋",
        "collection_info": null
    },
    {
        "title": "次韵忍毋我春日三绝句  其一",
        "author": "周紫芝",
        "content": "暖入平林啭鸟鶵，日烘花气满庭隅。\n道人元不关春事，肯把新晴饷客无。",
        "dynasty": "宋",
        "collection_info": null
    },
    {
        "title": "次韵忍毋我春日三绝句  其二",
        "author": "周紫芝",
        "content": "雨余绕屋一渠水，日落满帘何处山。\n我亦时来开病眼，怕将春色照愁颜。",
        "dynasty": "宋",
        "collection_info": null
    },
    {
        "title": "次韵忍毋我春日三绝句  其三",
        "author": "周紫芝",
        "content": "春意全灰病后心，粥鱼斋鼓听禅林。\n鸟啼南岭梦初断，花发故园人懒寻。",
        "dynasty": "宋",
        "collection_info": null
    },
    {
        "title": "灯下读韩致光外集",
        "author": "周紫芝",
        "content": "吴宫花草弄纤柔，西子粧成特地羞。\n笑我老情难妩媚，爱渠好句尽风流。\n香奁诗在人何处，断腕名高事已休。\n更欲与谁论此恨，遗编读罢一灯留。",
        "dynasty": "宋",
        "collection_info": null
    },
    {
        "title": "春寒",
        "author": "周紫芝",
        "content": "寒意苦未解，春阴连昼霾。\n文书堆午枕，风雨闭寒斋。\n花落空惊眼，愁多欲满怀。\n客情须一醉，安得酒如淮。",
        "dynasty": "宋",
        "collection_info": null
    },
    {
        "title": "试湖阴徐道久笔",
        "author": "周紫芝",
        "content": "山中三窟遭荡焚，十年遗种无礽云。\n管城已老既谢事，柔毛遂出收微勋。\n骚人手握奴隶管，人间自此无莸薫。\n徐生晚出颇自喜，妙伎天与人皆闻。\n羝羊退舍栗尾避，族非东郭不肯论。\n往岁江南说诸葛，至今有口皆能言。\n眼前厚利聊取足，身后典刑宁復存。\n骍牲自是犁牛出，忠臣岂但孝子门。\n古来取士贵阀阅，未必元成俱有孙。",
        "dynasty": "宋",
        "collection_info": null
    },
    {
        "title": "送孙秀才兼寄达道人",
        "author": "周紫芝",
        "content": "当年御史凛霜风，见说金狨玉面骢。\n汗简有名知不朽，皂囊无稾岂非忠。\n梦思故国兵犹满，身落它乡路更穷。\n只有老禅真具眼，识君应在典型中。",
        "dynasty": "宋",
        "collection_info": null
    },
    {
        "title": "鰔鲊",
        "author": "周紫芝",
        "content": "放筯朝盘空，食指昨夜动。\n软玉开香包，桃花点春瓮。\n平生江瑶柱，异名寔同用。\n何当登禹书，永作淮海贡。",
        "dynasty": "宋",
        "collection_info": null
    },
    {
        "title": "淮寇及境而退喜甚成诗",
        "author": "周紫芝",
        "content": "近喜横戈寇，南来偃旆旌。\n濒江犹树栅，带甲谩持兵。\n夜柝初寒枕，春田已趣耕。\n使君今尚父，应便是长城。",
        "dynasty": "宋",
        "collection_info": null
    },
    {
        "title": "题米元章祠堂",
        "author": "周紫芝",
        "content": "绣溪遗迹巳茫茫，父老时能说漫郎。\n苍碣尚余唐翰墨，古祠犹是晋衣裳。\n旌旗还向江湖老，檐庑空悲草木长。\n我亦敢持寒具手，为公来炷影前香。",
        "dynasty": "宋",
        "collection_info": null
    },
    {
        "title": "次韵魏定甫早春题咏五首  其一",
        "author": "周紫芝",
        "content": "腊雪初晴梅欲花，有人闻说鬓如鸦。\n清诗勾引江南梦，应向今宵还到家。",
        "dynasty": "宋",
        "collection_info": null
    },
    {
        "title": "次韵魏定甫早春题咏五首  其二",
        "author": "周紫芝",
        "content": "三十六番风未回，微红难倩剪刀裁。\n魏侯句裏有春色，不打凉州花自开。",
        "dynasty": "宋",
        "collection_info": null
    },
    {
        "title": "次韵魏定甫早春题咏五首  其三",
        "author": "周紫芝",
        "content": "雨后桃花可意红，一川杨柳醉春风。\n舞衣歌扇重撩理，百尺朱楼烟树中。",
        "dynasty": "宋",
        "collection_info": null
    },
    {
        "title": "次韵魏定甫早春题咏五首  其四",
        "author": "周紫芝",
        "content": "白头憔悴未归身，羞作须江入社人。\n自是愁多无好句，不关诗瘦与伤春。",
        "dynasty": "宋",
        "collection_info": null
    },
    {
        "title": "次韵魏定甫早春题咏五首  其五",
        "author": "周紫芝",
        "content": "柴扉春亦借融和，客少高轩谁肯过。\n醉裏我应惭毕阮，诗中君合是阴何。",
        "dynasty": "宋",
        "collection_info": null
    },
    {
        "title": "正月十八日谒客意甚不乐已而过正师犹未起书小诗窗间而已",
        "author": "周紫芝",
        "content": "玉壶花暖日烘窗，夺我寒衾晓梦长。\n惭愧高人方拥鼻，小炉沉水宿残香。",
        "dynasty": "宋",
        "collection_info": null
    },
    {
        "title": "张老借东轩昼睡",
        "author": "周紫芝",
        "content": "谁言知处是闲愁，一入华胥万事休。\n借得东轩还宿愿，何须云梦泽南州。",
        "dynasty": "宋",
        "collection_info": null
    },
    {
        "title": "畦蔬一首",
        "author": "周紫芝",
        "content": "猗嗟老人，如水中槎。\n携壶挈榼，泛宅浮家。\n飘然北来，寓此一蜗。\n食无畎亩，衣无桑麻。\n藜苋满腹，杂以蚬虾。\n以鼓我腹，妻孥笑譁。\n旅人之食，岂曰不腆。\n不足则求，我颜亦腼。\n乃即舍隅，蒿莱是剪。\n艺此春蔬，侵畦覆畹。\n雨叶风枝，忽其满眼。\n撷之掇之，以芼以烹。\n聊以当肉，亦足彭亨。\n摇喉泽吻，茹葅啜羮。\n如天酥酡，饭在家僧。\n彼哉膏粱，孰为重轻。\n安得长江，载扬我舲。\n买地五亩，抱瓮躬耕。\n驾言聿归，以毕余生。",
        "dynasty": "宋",
        "collection_info": null
    },
    {
        "title": "解人敦武郎富君为余言解池广二百里其利不赀又有六小池官虽置戍以为厉禁而民寔擅其利或悉以属县官则盐不復成其事颇怪作小诗以纪之",
        "author": "周紫芝",
        "content": "天意悬知损有余，小池分水计非疏。\n谁知当日萧丞相，亦解区区说海鱼。",
        "dynasty": "宋",
        "collection_info": null
    },
    {
        "title": "春日小诗三首  其一",
        "author": "周紫芝",
        "content": "乱离回首又春风，江上人家一半空。\n燕子多情依旧舞，桃花无语可怜红。",
        "dynasty": "宋",
        "collection_info": null
    },
    {
        "title": "春日小诗三首  其二",
        "author": "周紫芝",
        "content": "乌鸢衔纸欲成窠，寒食羁愁不奈多。\n梦到鹿门亲上冢，花前老泪欲悬河。",
        "dynasty": "宋",
        "collection_info": null
    },
    {
        "title": "春日小诗三首  其三",
        "author": "周紫芝",
        "content": "兵戈无地可窥临，风物依然恼客心。\n未有莺时春欲尽，已无花处绿成阴。",
        "dynasty": "宋",
        "collection_info": null
    },
    {
        "title": "抄宛邱先生集见和许贵州诗因以悼之",
        "author": "周紫芝",
        "content": "台阁诸公尽要途，一麾新拜岭南除。\n当时为我歌新句，别后何人哭讣书。\n梦断世间青琐闼，醉倾天上碧琳腴。\n平生交旧晁张辈，余子纷纷可作奴。",
        "dynasty": "宋",
        "collection_info": null
    },
    {
        "title": "米元章为须江太守闻有怪石在河壖莫知其所自来人以为异而不敢取公命移置州沼为燕游之玩石至而惊遽命设席拜于庭下曰吾欲见石兄二十年矣闻者以为言坐是罢去余游濡须而石犹在询之邦人信然乃作此诗",
        "author": "周紫芝",
        "content": "漫郎与世苦不偶，俶傥如公世安有。\n平生学书笔似锥，晚岁得州大如斗。\n淮西道院长江边，天公付与公高眠。\n使君闭阁作奇字，门前白浪春风颠。\n人言异石天所出，三十六峰如洞天。\n亟呼我兄更再拜，俗眼相看颇惊怪。\n唤钱作兄真可怜，唤石作兄无乃贤。\n望尘罗拜良可笑，米公拜石不同调。\n愚智相悬乃如此，何啻人间三十里。\n是非从古无公论，彼此相笑何时巳。\n巉岩对客初不言，尧桀纷纷渠自尔。",
        "dynasty": "宋",
        "collection_info": null
    },
    {
        "title": "芍药今岁着三花",
        "author": "周紫芝",
        "content": "春归那肯为侬留，尚有三花慰客愁。\n十里红楼卷珠箔，不知谁在古扬州。",
        "dynasty": "宋",
        "collection_info": null
    },
    {
        "title": "羣山台暮雨",
        "author": "周紫芝",
        "content": "杰观凌寒江，朱栏俯平野。\n羣峰江上来，屹立罗万马。\n山容多态度，显晦入模写。\n朝云结烟鬟，翠色远相射。\n夜月横修眉，娟娟亦闲雅。\n天生此尤物，政復为闲者。\n冯夷翻怒涛，汹汹激风榭。\n神女亦将云，时从楚台下。\n造物出奇杰，娱客助挥洒。\n时方苦积潦，百里无十舍。\n我虽非官曹，对酒那忍把。\n人生急行乐，有味如啖蔗。\n悲喜有乘除，归愁耿长夜。",
        "dynasty": "宋",
        "collection_info": null
    },
    {
        "title": "须江暮春杂题三首  其一",
        "author": "周紫芝",
        "content": "三月阴晴江上天，江花落尽水平川。\n红蚕老去桑垂椹，黄鸟飞来柳扑绵。\n千里心常悬梦裏，十分春总在愁边。\n时时更谢苏司业，乞与杖头沽酒钱。",
        "dynasty": "宋",
        "collection_info": null
    },
    {
        "title": "须江暮春杂题三首  其二",
        "author": "周紫芝",
        "content": "须江旧事与谁论，万古悠悠入夕曛。\n楚子名今推伍伯，阿瞒功独盖三分。\n空埋冶父山边骨，已散濡须坞口军。\n欲为英雄弔遗迹，笔头无古战场文。",
        "dynasty": "宋",
        "collection_info": null
    },
    {
        "title": "须江暮春杂题三首  其三",
        "author": "周紫芝",
        "content": "淮上风埃满客衣，二年楼阁送斜晖。\n心如落絮随风去，春与残花作伴归。\n塞外夕烽悲鼓角，江边飞雨湿旌旗。\n只今便觅东皋路，巳失南山种豆期。",
        "dynasty": "宋",
        "collection_info": null
    },
    {
        "title": "寓舍杂题三首  其一",
        "author": "周紫芝",
        "content": "久作乘风去，重寻听雨眠。\n更无轻絮落，又见小荷圆。\n芍药何人种，茂葵一笑妍。\n乱离归未得，且復此经年。",
        "dynasty": "宋",
        "collection_info": null
    },
    {
        "title": "寓舍杂题三首  其二",
        "author": "周紫芝",
        "content": "老去书中得，心因病后衰。\n栖栖身是梦，种种鬓成丝。\n鸟自知时节，人犹说乱离。\n倚楼天万里，无地置吾锥。",
        "dynasty": "宋",
        "collection_info": null
    },
    {
        "title": "寓舍杂题三首  其三",
        "author": "周紫芝",
        "content": "客路犹飘泊，江山未定居。\n卖刀安得犊，弹铗竟无鱼。\n一饱非难事，平生不愿余。\n但能休旅枕，便可税征车。",
        "dynasty": "宋",
        "collection_info": null
    },
    {
        "title": "客舍有井极深而寒今岁大暑日汲以供盥濯喜甚赋此",
        "author": "周紫芝",
        "content": "重廊阴阴与天隔，下有井泉余百尺。\n乍垂修绠已復寒，深注花甆不胜白。\n山城夏旱百井眢，盥濯从谁问涓滴。\n暮年来此看老黥，日倚银床卷深碧。\n炎官火伞空自张，玉川清风已生腋。\n翰林醉熟呼不醒，宫中谁赋花娉婷。\n中人传诏玉起立，井花吹面诗还成。\n诗成白雪真同调，咫尺回姿妃子笑。\n此郎自是醉谪仙，肯作官家诗待诏。\n北窗老子贪昼眠，蓬头突鬓良可怜。\n但将饱睡答长健，安得新诗追昔年。\n我生无誉亦无毁，老去功名薄如纸。\n日向山堂洗睡容，空费君家一壶水。",
        "dynasty": "宋",
        "collection_info": null
    },
    {
        "title": "六月十二日过笑庵道人颇出近诗二首  其一",
        "author": "周紫芝",
        "content": "无人与作绣川游，共看荷花一雨秋。\n乞得道人三昧句，破除千斛庾郎愁。",
        "dynasty": "宋",
        "collection_info": null
    },
    {
        "title": "六月十二日过笑庵道人颇出近诗二首  其二",
        "author": "周紫芝",
        "content": "来寻午枕林间梦，分得羲皇窗底风。\n且与笑庵同一笑，不知家在大江东。",
        "dynasty": "宋",
        "collection_info": null
    },
    {
        "title": "笑庵两和前韵復作二绝  其一",
        "author": "周紫芝",
        "content": "莫把须江作浪游，笑庵如水气如秋。\n但知有道能忘我，便恐无天可寄愁。",
        "dynasty": "宋",
        "collection_info": null
    },
    {
        "title": "笑庵两和前韵復作二绝  其二",
        "author": "周紫芝",
        "content": "新诗时出笑谈中，清似松江夜雨风。\n邂逅碧云来入句，老夫真欲愧辽东。",
        "dynasty": "宋",
        "collection_info": null
    },
    {
        "title": "徐使君送冰",
        "author": "周紫芝",
        "content": "江南地暖不藏雪，六月无冰破烦热。\n俱在炎官火伞中，暍死行人不堪说。\n今年渡江当入淮，淮人荫子恰復开。\n眼明一见玉壶面，仿佛肺腑无尘埃。\n使君忽遣铃下走，金盆分似来铃斋。\n方圭圆璧不可数，玉峰中立高崔嵬。\n蔗浆退舍不入口，井花避席当停杯。\n我生坐甑安得此，借以清风亦聊尔。\n明年公復侍甘泉，御府分光照窗几。\n却忆敲冰饷野人，回望江城在千里。",
        "dynasty": "宋",
        "collection_info": null
    },
    {
        "title": "寓秀师房",
        "author": "周紫芝",
        "content": "寂寂疏窗秋更催，班班菊蘂为谁开。\n山曾有约终相负，鸟解嘲人怪復来。\n阅世了知心是梦，倒床须放鼻如雷。\n又从白足西庵老，共试斋余双井杯。",
        "dynasty": "宋",
        "collection_info": null
    },
    {
        "title": "雨过凉甚",
        "author": "周紫芝",
        "content": "龙脚蜿蜒苦未收，乱云携雨过西州。\n倚栏斜日到烟树，回首数星横夕楼。\n乐岁岂关羁客事，好风聊为老人留。\n今宵枕簟凉如水，又向华胥作烂游。",
        "dynasty": "宋",
        "collection_info": null
    },
    {
        "title": "望黄山",
        "author": "周紫芝",
        "content": "宿云忽解驳，晓色明朝暾。\n高秋寓远目，万象秋毫分。\n羣峰杂沓来，突骑从横奔。\n骅骝独骧首，迥出凢马羣。\n嵩高实维岳，罗列如儿孙。\n玉京与金阙，亭亭在云峦。\n羣仙骖苍虬，冠佩朝至尊。\n往者风露夕，妙奏闻清圆。\n名理以絃歌，异事父老传。\n丹成已仙去，流脉在山根。\n至今兹山下，幽泉湛余温。\n安得从浴沂，聊以濯我冠。\n一沐去尘土，再沐生羽翰。\n朝游参安期，暮躅追羡门。\n振足八荒外，垂手青云端。",
        "dynasty": "宋",
        "collection_info": null
    },
    {
        "title": "次韵郑使君白菊",
        "author": "周紫芝",
        "content": "平生郑康成，不种花婵娟。\n但闻书带草，罗生满堂前。\n佳菊苦解事，殷勤为公妍。\n红油护霜日，一笑真嫣然。\n秋风转寒枝，束素争回旋。\n团栾立芳砌，皎若璧月圆。\n使君颇牧手，年来出临边。\n燕衎自折衝，宾从时招延。\n苦爱白玉姿，临风嗅芳鲜。\n扬州东阁梅，自此復谁怜。\n安得白云词，写入朱丝絃。\n渊明眼独醒，载酒知谁先。\n骚人茹精蘂，世尘聊自蠲。\n幽姿倏已空，二士穷益坚。\n人生五马贵，行乐须何年。\n绝胜杜陵老，江花恼成颠。\n才名与富贵，似公真两全。\n新诗如脱弹，一出万口传。\n锋车行復来，琬琰殊未镌。\n且当对香雪，燕寝凝沉笺。",
        "dynasty": "宋",
        "collection_info": null
    },
    {
        "title": "次韵远猷旅夕二首  其一",
        "author": "周紫芝",
        "content": "西风满眼莫登楼，回望乡关去末由。\n晚色不催金络马，夜灯空梦玉搔头。\n梁王行识相如赋，楚国方悲宋玉秋。\n万里长途知不晚，一杯聊为老人留。",
        "dynasty": "宋",
        "collection_info": null
    },
    {
        "title": "次韵远猷旅夕二首  其二",
        "author": "周紫芝",
        "content": "久占无何作醉乡，人间万事只逢场。\n潘郎已老谩华髪，梦得多情还断肠。\n政恐新愁无处着，不知清夜为谁长。\n烦君试草思归曲，付与蛾眉小抑扬。",
        "dynasty": "宋",
        "collection_info": null
    },
    {
        "title": "王将军以李伯时二马遗张天民",
        "author": "周紫芝",
        "content": "龙眠笔意天与妙，尺素幻出双骅骝。\n一马不动尾，四蹄踣铁边风秋。\n一马争前趋，平坡欲下方回头。\n两马交颈万里愁，龙媒未免羁长秋。\n风鬃雾鬛不受囚，锦韀坐遣驽骀羞。\n将军六郡良家子，卷送归君深有意。\n蹶如历块一过都，使恐谈笑无狂胡。\n人间岂有渥洼足，不与天骥争长途。\n草黄沙晚天欲黑，纵有权奇少人识。\n眼中千里不易得，时危愿尔一努力。",
        "dynasty": "宋",
        "collection_info": null
    },
    {
        "title": "须江雨中",
        "author": "周紫芝",
        "content": "须江楼上倚秋风，草树荒凉故垒空。\n吹尽角声人不见，画桥和雨繫艨艟。",
        "dynasty": "宋",
        "collection_info": null
    },
    {
        "title": "择之得鹿割鲜见饷以诗为谢",
        "author": "周紫芝",
        "content": "潘郎尉居巢，月止万钱俸。\n遥怜寒孟郊，午食勤夜诵。\n空庖无鸡豚，敢设亚父供。\n如何得伊尼，割鲜勤远送。\n老夫极惊喜，儿曹亦嘲讽。\n悯我太常斋，此意君良重。\n饥肠罄一饱，状若蹲鸱冻。\n茅檐坐局促，山禽听晓咔。\n安得随少年，短衣飞挽鞚。\n烧野得惊麋，即之那忍纵。\n呦呦寒声微，麌麌一矢中。\n聊復从左盂，猎我江南梦。",
        "dynasty": "宋",
        "collection_info": null
    },
    {
        "title": "秋意三首  其一",
        "author": "周紫芝",
        "content": "雨细方淋露，云疏欲护霜。\n老情常落莫，秋物半青黄。\n榆塞弓窥月，天田马犯疆。\n防城江上急，时节近重阳。",
        "dynasty": "宋",
        "collection_info": null
    },
    {
        "title": "秋意三首  其二",
        "author": "周紫芝",
        "content": "老去何曾健，秋来白髪新。\n万方多难日，四海独愁人。\n论愧倾三耳，年今已六身。\n太平犹眼见，知復几青春。",
        "dynasty": "宋",
        "collection_info": null
    },
    {
        "title": "秋意三首  其三",
        "author": "周紫芝",
        "content": "病骨骎骎老，清愁日日深。\n寒添青士节，霜与木奴金。\n迹共云无定，愁随月满林。\n幽虫泣床下，可是不知心。",
        "dynasty": "宋",
        "collection_info": null
    },
    {
        "title": "次韵远猷东池晚思",
        "author": "周紫芝",
        "content": "多事冯公子，含情不奈秋。\n东池寄飘泊，画舫信夷犹。\n烽尚连三月，诗应拟四愁。\n且须倾酒椀，未可唤归舟。",
        "dynasty": "宋",
        "collection_info": null
    },
    {
        "title": "次韵元素见寄二首  其一",
        "author": "周紫芝",
        "content": "秋来烹鲤得明珠，颇胜当年获异书。\n里社相从真是伴，江湖作计未全疏。\n愁须强把樽中蚁，老亦宁思组上鱼。\n回望花姑溪北墅，可能无路到华胥。",
        "dynasty": "宋",
        "collection_info": null
    },
    {
        "title": "次韵元素见寄二首  其二",
        "author": "周紫芝",
        "content": "人间何处不蘧庐，匹马来游偶束书。\n晚岁光阴频入梦，雁来消息莫相疏。\n淮南乘兴非关米，筯下烹鲜喜有鱼。\n避地偷生落闲处，功名无復似包胥。",
        "dynasty": "宋",
        "collection_info": null
    },
    {
        "title": "次韵王彦猷参谋避胡山中寄茶字韵诗卷二首  其一",
        "author": "周紫芝",
        "content": "诗如摩诘自名家，未数刘颠赋雪车。\n问字谁携子云酒，敲门拟送玉川茶。\n回头拾得风前句，扫地先除眼界花。\n老去无缘浑似梦，相随真欲问毗邪。",
        "dynasty": "宋",
        "collection_info": null
    },
    {
        "title": "次韵王彦猷参谋避胡山中寄茶字韵诗卷二首  其二",
        "author": "周紫芝",
        "content": "扁舟流浪作浮家，病齿凋零脱左车。\n千里归心秋后燕，一年春事雨前茶。\n它时我自开三径，此去君当判六花。\n相见已还平日愿，豚蹄何用祝污邪。",
        "dynasty": "宋",
        "collection_info": null
    },
    {
        "title": "绣溪秋晚二首  其一",
        "author": "周紫芝",
        "content": "羁客三年别，风裘九月寒。\n暮鸦啼日落，红叶坠霜干。\n地接淮山远，天浮楚服寛。\n须江无父老，旧事说曹瞒。",
        "dynasty": "宋",
        "collection_info": null
    },
    {
        "title": "绣溪秋晚二首  其二",
        "author": "周紫芝",
        "content": "不作黄花梦，空悲紫塞秋。\n泪悬江上点，心结雨边愁。\n久客犹千里，残年念一邱。\n倚栏多少恨，暝色满江楼。",
        "dynasty": "宋",
        "collection_info": null
    },
    {
        "title": "历阳道中二绝  其一",
        "author": "周紫芝",
        "content": "斜照孤村一水闲，维舟尽日柳阴间。\n此生已作淮西梦，更看江南隔岸山。",
        "dynasty": "宋",
        "collection_info": null
    },
    {
        "title": "历阳道中二绝  其二",
        "author": "周紫芝",
        "content": "江边孤垒古濡须，憔悴斯民百战余。\n赖有丰年慰羁客，软炊云子荐鲈鱼。",
        "dynasty": "宋",
        "collection_info": null
    },
    {
        "title": "将别须江作",
        "author": "周紫芝",
        "content": "落叶江头枫树枝，秋风又入去年衣。\n淮南米贱聊乘兴，笠泽鱼肥却念归。\n老境但知随物化，幽期常恐与心违。\n羣山堂下山干点，不见祠云作雨飞。",
        "dynasty": "宋",
        "collection_info": null
    },
    {
        "title": "九日郡楼独坐",
        "author": "周紫芝",
        "content": "西风斜日可怜秋，已作重阳更上楼。\n门外白衣来独晚，坐中司马醉应休。\n茱茰香在人何处，黄菊花开泪欲流。\n山意娱人不胜好，苦无佳句若为酬。",
        "dynasty": "宋",
        "collection_info": null
    },
    {
        "title": "过雨二首  其一",
        "author": "周紫芝",
        "content": "短日收残雨，西风送夕阳。\n时光双去鸟，世事一炊粱。\n卷箔山堆案，翻书月满囊。\n诸君方给札，不拟献长杨。",
        "dynasty": "宋",
        "collection_info": null
    },
    {
        "title": "过雨二首  其二",
        "author": "周紫芝",
        "content": "自落山边日，孤飞雨后云。\n树将风报客，天遣月争曛。\n诗苦穷堪忍，胡强老怕闻。\n残更随梦尽，长日与愁分。",
        "dynasty": "宋",
        "collection_info": null
    },
    {
        "title": "次韵黄子才野步饭怀禅师道场",
        "author": "周紫芝",
        "content": "闻说寻山屐，闲穿近郭村。\n眼明山净绿，心爱水清喧。\n幽事付余日，狂歌终放言。\n地经殊代远，名为老僧存。\n境胜醒朝梵，蔬甘饱夕飱。\n僧应只灵运，客或是文园。\n觅句闻吴咏，投文弔楚魂。\n梦时惊远籁，背喜曝微暾。\n历井窥云窟，穷山绕石根。\n蹇驴当復跨，促席未容温。\n儿辈休嗤点，吾曹自引援。\n浊醪聊共把，蠧简付重论。\n归和山中句，挑灯老眼昏。",
        "dynasty": "宋",
        "collection_info": null
    },
    {
        "title": "十六夜月色甚明与客棹舟至普宁寺",
        "author": "周紫芝",
        "content": "昨宵明月共千里，今夕极天无一云。\n不知谁令太虚空，着此皎皎白玉盆。\n长空与月慰愁眼，良夜得酒含微醺。\n天公有约不可负，急荡两桨凌江濆。\n更携江上满船月，来打寺下三更门。\n修廊夜寂风叶乱，古佛不语残膏存。\n老禅今夕但拍手，狂客数辈空余樽。\n高谈剧语天亦怒，白璧故遣云相吞。\n人言祸福真倚伏，欢常有余饮不足。\n篙师促客归去来，夜半风颠浪如屋。",
        "dynasty": "宋",
        "collection_info": null
    },
    {
        "title": "朝盘二首  其一",
        "author": "周紫芝",
        "content": "郭索何人捕草泥，朝盘新见玉团脐。\n却思烟雨江南夜，红火青蓑入稻畦。",
        "dynasty": "宋",
        "collection_info": null
    },
    {
        "title": "朝盘二首  其二",
        "author": "周紫芝",
        "content": "江近秋深足鲙材，半青橙子带香开。\n黄金鳞鬛丹砂尾，落纸看成白雪堆。",
        "dynasty": "宋",
        "collection_info": null
    },
    {
        "title": "砖炉",
        "author": "周紫芝",
        "content": "秋风吹孤鸿，浩荡去乡国。\n心悲淮山秋，家近楚江侧。\n囊无狐白裘，奈此风雨夕。\n经营尺寸地，便可寄幽寂。\n砖炉规旧制，蒲团买新织。\n虽无琢兽红，可醉珠履客。\n会当与狸奴，曲肱分坐席。\n急雪度寒飇，夜窗鸣淅沥。\n诗成几醉梦，残缸耿虚壁。\n何必游八关，吾手自可炙。",
        "dynasty": "宋",
        "collection_info": null
    },
    {
        "title": "山鬼行",
        "author": "周紫芝",
        "content": "黑风夜度鹙鸧高，黄狐出窟山鬼号。\n江空人静雪飞急，城头击柝催鸣刁。\n老翁愁寒小儿哭，薪如黄金米如玉。\n将军半醉猎城南，铁马敲冰响山谷。",
        "dynasty": "宋",
        "collection_info": null
    },
    {
        "title": "次韵明叔九日见怀",
        "author": "周紫芝",
        "content": "准拟重阳共一杯，幅巾临水復登台。\n飞花扑面君相送，落叶满山人未回。\n故国只凭幽梦到，断肠频寄尺书来。\n此生终向江湖老，黄菊红茰笑谩催。",
        "dynasty": "宋",
        "collection_info": null
    },
    {
        "title": "十月十九日江晴放舟",
        "author": "周紫芝",
        "content": "云静天无滓，霜晴日乍暄。\n风平初放缆，江稳自流船。\n贾客眠吹笛，篙工坐意钱。\n吾行聊尔尔，百丈莫频牵。",
        "dynasty": "宋",
        "collection_info": null
    },
    {
        "title": "雪后殊未有梅颇怀故山二首  其一",
        "author": "周紫芝",
        "content": "淮山落莫水苍茫，雪在梅梢冷欲僵。\n要与玉奴苏冻骨，不知谁有反魂香。",
        "dynasty": "宋",
        "collection_info": null
    },
    {
        "title": "雪后殊未有梅颇怀故山二首  其二",
        "author": "周紫芝",
        "content": "真色生香无世尘，参横犹记梦回人。\n风前懊恼梅花使，不寄江南一点春。",
        "dynasty": "宋",
        "collection_info": null
    },
    {
        "title": "王静翁言客有赋食虎肉诗者词甚壮要余同作",
        "author": "周紫芝",
        "content": "六郡良家家好武，相试翘关来征虏。\n夜从恶少数十辈，醉上南山缚骁虎。\n短衣匹马不挽强，虎而有翼谁敢当。\n旁观睥睨方缩手，一脔割鲜君巳尝。\n平生饮血如甘露，羞作车中三日妇。\n但当一饱不摇喉，谁说万钱难下箸。\n寝皮食肉君勿嗔，虎为人害当復去。\n可笑长杨射猎儿，日暮归来数狐兔。",
        "dynasty": "宋",
        "collection_info": null
    },
    {
        "title": "次韵黄子才冬至日醉卧王丞家梦还家如平时",
        "author": "周紫芝",
        "content": "黄郎本天才，骥足尚少屈。\n平生嗜烟霞，投老成痼疾。\n乞食方叩门，携幼未入室。\n何为作斯游，瘦马醉自兀。\n朝饥乃见驱，妙思何由逸。\n诵君思归吟，感我羁旅日。\n道涂颇风埃，岁月苦飘忽。\n尚须营一饱，不愁屈两膝。\n可怜蓬阁姿，未珥螭头笔。\n丞哉苦风流，威令寛且栗。\n悬知千里驹，肯为牢之出。\n胡为倚寒窗，清梦恍若失。\n但愁一线红，又过白驹隙。\n妇眉谁与画，旅髪归亦栉。\n吚嘤儿女欢，余事听造物。",
        "dynasty": "宋",
        "collection_info": null
    },
    {
        "title": "次韵赵茂卿书事",
        "author": "周紫芝",
        "content": "自昔人高马服名，胸中有策似金城。\n玉阶方寸何由借，榆塞风尘几日清。\n万里有家无梦到，一樽和泪与谁倾。\n竹西回首扬州路，肠断故园春草生。",
        "dynasty": "宋",
        "collection_info": null
    },
    {
        "title": "王彦猷用色字韵见贻和答",
        "author": "周紫芝",
        "content": "人生殊用舍，初不繫失得。\n念君垂天鹏，未作六月息。\n佳人绝代姿，蛾眉本倾国。\n人皆倚市门，孰乃有国色。\n风云倘復遇，富贵或见逼。\n一朝得天骥，遂可空冀北。\n况今登俊良，百吏归黜陟。\n洗眼看横飞，故山勿轻忆。",
        "dynasty": "宋",
        "collection_info": null
    },
    {
        "title": "冶父寺",
        "author": "周紫芝",
        "content": "楚俗乐战鬬，征诛专莫敖。\n蛇豕肆吞噬，一举夷蒲骚。\n小器良易盈，举趾凌云霄。\n轻敌取败衂，缢死由矜骄。\n浅识耻邓曼，安在夸雄豪。\n至今冶父山，遗迹真寥寥。\n何年化龙宫，金碧争岧嶤。\n耽耽羣于菟，跪伏尾自摇。\n乃知道力妙，智数何能高。\n曩者罗与楚，蚁忿较一朝。\n慈哀洗万劫，自足消兵刀。\n道人结界地，远引离喧嚣。\n欲礼大士塔，恨无野僧包。\n临风一怅望，短髪空爬搔。",
        "dynasty": "宋",
        "collection_info": null
    },
    {
        "title": "贾主簿家蜡梅",
        "author": "周紫芝",
        "content": "腊月边城风雨沙，带香谁剪蜡梅花。\n寒灯枉作江南梦，春在墙东主簿家。",
        "dynasty": "宋",
        "collection_info": null
    },
    {
        "title": "仆将南归笑庵以诗见留次韵",
        "author": "周紫芝",
        "content": "思家一日似三秋，病眼凄然怯上楼。\n十幅风蒲催我去，数枝烟竹为君留。\n还将晓枕灯前句，分作孤蓬雨后愁。\n便合北来寻老伴，人间何处有汤休。",
        "dynasty": "宋",
        "collection_info": null
    },
    {
        "title": "挂席",
        "author": "周紫芝",
        "content": "挂席下晴江，归从我北窗。\n年今真晼晚，事亦付奇厖。\n酒可浇肠饮，胡谁缓颊降。\n买田如有路，誓欲老吾邦。",
        "dynasty": "宋",
        "collection_info": null
    },
    {
        "title": "归自须江泊舟于湖舟中书事",
        "author": "周紫芝",
        "content": "一自胡尘起，飘零十载过。\n危情窘荆棘，老眼暗干戈。\n草草真聊尔，栖栖可奈何。\n功名麟阁晚，兴在鹿门多。\n避地依淮浦，伤心听楚歌。\n边烽明夕峤，戍鼓击寒波。\n江控曹公坞，山连冶父坡。\n凭高怀更远，弔古事应讹。\n久客横归棹，长年着短蓑。\n风高饱帆腹，潮稳转山阿。\n渐喜乡音似，还成醉脸酡。\n凄凉想茅屋，留滞厌江沱。\n井邑疏星火，津亭长薜萝。\n连樯自来往，坏壁本嵳峨。\n蜂目今何在，黄鬚迹巳磨。\n余生能几屐，急景付飞梭。\n岁熟如堪隐，诗成可自哦。\n平生南亩愿，无地与婆娑。",
        "dynasty": "宋",
        "collection_info": null
    },
    {
        "title": "復故庐一首",
        "author": "周紫芝",
        "content": "我卜我居，于城之隅。\n缭以羣山，带以清渠。\n日出扶桑，月翳金枢。\n朝云夕烟，变灭卷舒。\n乔木丰草，蔚其周庐。\n羣书在床，浊酒在壶。\n蹒跚簪裾，亦復晏如。\n淮水之游，谁脂我车。\n逮其归而，四壁其徒。\n柔柯既剪，稚竹日疏。\n山为改容，木为槁枯。\n吾亦浩然，言念归与。\n今我来思，为之踌躇。\n扊扅在门，鞿靮在涂。\n驾言曷归，杜门寔娱。\n寒止皲瘃，饥止瘠臞。\n人谁不死，焉识其余。",
        "dynasty": "宋",
        "collection_info": null
    },
    {
        "title": "雪后留报恩方丈三绝  其一",
        "author": "周紫芝",
        "content": "文脊坊边雪作堆，报恩溪上冻全开。\n一天云叶卷风去，四面玉峰攒马来。",
        "dynasty": "宋",
        "collection_info": null
    },
    {
        "title": "雪后留报恩方丈三绝  其二",
        "author": "周紫芝",
        "content": "浇睡莫教茶乳薄，留香不放画帘开。\n道人知我无余事，特为寻诗借榻来。",
        "dynasty": "宋",
        "collection_info": null
    },
    {
        "title": "雪后留报恩方丈三绝  其三",
        "author": "周紫芝",
        "content": "老禅心地已如灰，愁眼能令一笑开。\n落日无情且归去，梅花若在却须来。",
        "dynasty": "宋",
        "collection_info": null
    },
    {
        "title": "张元明罗仲共赋郡池白莲仆时在淮西十二月中休方德修始出巨轴追和",
        "author": "周紫芝",
        "content": "花似当时傅粉郎，不须汤饼试新粧。\n固知桃李无国色，犹恐兰荪是俗香。\n人在匡庐新结社，诗传淮楚梦还乡。\n波沉不见香罗袜，空向牛腰得夜光。",
        "dynasty": "宋",
        "collection_info": null
    },
    {
        "title": "送舜卿游建昌",
        "author": "周紫芝",
        "content": "并门当日倚长城，笑遣妖凶卷旆旌。\n江上长鲸知巳灭，草中封豕不劳平。\n十年当念疮痍苦，此日宁论战伐名。\n虎帐夜谈资婉画，为言奇策是休兵。",
        "dynasty": "宋",
        "collection_info": null
    },
    {
        "title": "官军屡捷淮寇渐平五首  其一",
        "author": "周紫芝",
        "content": "北来骁虏尽成禽，九庙行闻奏凯音。\n从此燕齐如振槁，将军勋业似淮阴。",
        "dynasty": "宋",
        "collection_info": null
    },
    {
        "title": "官军屡捷淮寇渐平五首  其二",
        "author": "周紫芝",
        "content": "拥道行人拨不开，槛车行看缚戎魁。\n羽书便恐椎门入，知是淮阴露布来。",
        "dynasty": "宋",
        "collection_info": null
    },
    {
        "title": "官军屡捷淮寇渐平五首  其三",
        "author": "周紫芝",
        "content": "风声鹤唳是王师，大似秦苻欲破时。\n黄屋乍闻天一笑，此欢应有近臣知。",
        "dynasty": "宋",
        "collection_info": null
    },
    {
        "title": "官军屡捷淮寇渐平五首  其四",
        "author": "周紫芝",
        "content": "枣熟梨黄河朔秋，颇闻箕敛不胜愁。\n迎师已欲携箪食，脔炙何劳费万牛。",
        "dynasty": "宋",
        "collection_info": null
    },
    {
        "title": "官军屡捷淮寇渐平五首  其五",
        "author": "周紫芝",
        "content": "新得降番壤地开，玉觞争奉万年杯。\n明年御枣红千颗，又见青徐入贡来。",
        "dynasty": "宋",
        "collection_info": null
    },
    {
        "title": "立春日闻捷",
        "author": "周紫芝",
        "content": "未献椒花颂，先颁凤历春。\n亚钗双燕小，垂鬓綵幡匀。\n兵已知胡远，欢应与岁新。\n遥闻汉天子，喜色动中宸。",
        "dynasty": "宋",
        "collection_info": null
    },
    {
        "title": "题李彦恢家龙眠七马图",
        "author": "周紫芝",
        "content": "古来画马知几人，当时只数曹将军。\n龙媒貎得照夜白，七十万匹空云屯。\n但令韩干作弟子，未许韦偃窥藩垣。\n风流扫地五百载，始得龙眠空马羣。\n龙眠自是天下士，胸中元有真骐驎。\n宁王玉面久不见，风騣雾鬛惊犹存。\n四蹄翻风不受絷，意在万里绝驰奔。\n安能局促盐车下，更与蹇驴分短辕。\n先生既老谁入室，后来只数城南孙。\n孙郎继死骨又朽，人间此马如浮云。\n劝君掩卷勿浪出，世无九方谁与论。",
        "dynasty": "宋",
        "collection_info": null
    },
    {
        "title": "题彦恢家仇池四石刻",
        "author": "周紫芝",
        "content": "伏波南来自交趾，可笑汗牛推薏苡。\n人言包裹足珠犀，谁识闲身谢簪履。\n如何当年元相国，胸中饱饮贪泉水。\n胡椒八百亦安用，坐此杀生真可鄙。\n龙眠主簿亦儿嬉，银鈎虿尾搜遗奇。\n三年独有一钱在，归来清节人皆知。\n囊空安得紫丝帐，车重只余黄绢碑。\n自言所至辄寓目，穷搜屋壁翻阶墀。\n不嫌尤物触时禁，恍然入手心惊疑。\n君不见峄山篆刻焚野火，磨崖万仞高崔嵬。\n何如四石横棐几，左提右挈行相随。",
        "dynasty": "宋",
        "collection_info": null
    },
    {
        "title": "正月十五日同圆明老师渡溪西雨作不可回三绝  其一",
        "author": "周紫芝",
        "content": "伴师同拄一枝藤，野岸凌兢踏断冰。\n老去莫辜元夜眼，试凭江阁看渔灯。",
        "dynasty": "宋",
        "collection_info": null
    },
    {
        "title": "正月十五日同圆明老师渡溪西雨作不可回三绝  其二",
        "author": "周紫芝",
        "content": "旧时好客孔文举，无事长随支道林。\n灯夜羞归对妻子，传柑知我已无心。",
        "dynasty": "宋",
        "collection_info": null
    },
    {
        "title": "正月十五日同圆明老师渡溪西雨作不可回三绝  其三",
        "author": "周紫芝",
        "content": "一别风尘客恨长，鳯城灯烛记微茫。\n人生相见知何定，夜雨重来此对床。",
        "dynasty": "宋",
        "collection_info": null
    },
    {
        "title": "次韵和答圆明老师二首  其一",
        "author": "周紫芝",
        "content": "平生作剧谩逢场，枘凿由来苦未当。\n笑我弹冠方适越，看谁纫佩独沉湘。\n捧心政恐元非病，怒臂前知不自量。\n它日小松山下路，合分风月与徜徉。",
        "dynasty": "宋",
        "collection_info": null
    },
    {
        "title": "次韵和答圆明老师二首  其二",
        "author": "周紫芝",
        "content": "回首云庵日又低，孤帆欲渡晚风吹。\n桃花水暖拍堤去，莲叶舟轻随棹移。\n老罢转知身是梦，愁来只有鬓成丝。\n人间无地安双足，万事从头愧老师。",
        "dynasty": "宋",
        "collection_info": null
    },
    {
        "title": "次韵元素赋余新居",
        "author": "周紫芝",
        "content": "一樽能此共窥临，草色凄迷步履深。\n黄帽青鞋聊偃蹇，白衣苍狗自浮沉。\n瓮头酒熟须同把，窗下诗成亦共吟。\n待得吾庐真可爱，更须绕屋树成阴。",
        "dynasty": "宋",
        "collection_info": null
    },
    {
        "title": "元素再邀同赋",
        "author": "周紫芝",
        "content": "载酒何人肯见临，情于老伴莫嫌深。\n诵君词赋疑仙去，笑我功名付陆沉。\n且可闭门留客饮，不知拥膝是谁吟。\n幅巾趁取春犹在，来听黄鹂唤午阴。",
        "dynasty": "宋",
        "collection_info": null
    },
    {
        "title": "元素再邀同赋",
        "author": "周紫芝",
        "content": "家住三峰颇下临，畏人小筑不辞深。\n南齐谢老楼空在，东海麻姑信已沉。\n恨子不当青琐闼，伴人犹作白头吟。\n我穷无物能娱客，只有苍梧满地阴。",
        "dynasty": "宋",
        "collection_info": null
    },
    {
        "title": "望故庐一首",
        "author": "周紫芝",
        "content": "龟城去江，邈在一隅。\n我家龟舫，亦足轩渠。\n草耕木茹，瓮牖蓬枢。\n有客二人，寔邀望舒。\n长鬚之奴，玉川之庐。\n何必仙去，方丈蓬壶。\n何必校书，起居何如。\n无祸为福，徐行当车。\n我乎谁交，谁乎我徒。\n春蛙嘈杂，夏木扶疏。\n大盗遽起，山摧海枯。\n我焚其巢，将焉适欤。\n善刀而藏，为之踟蹰。\n望我故处，宛其在涂。\n我友云亡，云谁与娱。\n愿洗甲兵，肉四海臞。\n奠我新宅，以饱三余。",
        "dynasty": "宋",
        "collection_info": null
    },
    {
        "title": "次韵赵戒叔灯下见榴花明日重午",
        "author": "周紫芝",
        "content": "醉帽风前着，榴花烛下看。\n嫣妍为谁好，流落未妨欢。\n故国应千里，归涂梦百盘。\n明朝是重午，努力愿加餐。",
        "dynasty": "宋",
        "collection_info": null
    },
    {
        "title": "次韵戒叔增明阁晚眺",
        "author": "周紫芝",
        "content": "朱阁瞰流水，曲栏横晚天。\n薄云初过雨，高柳却鸣蝉。\n杖履且终日，风尘今几年。\n莫将懐远句，重说旧林泉。",
        "dynasty": "宋",
        "collection_info": null
    },
    {
        "title": "刘公祠",
        "author": "周紫芝",
        "content": "昔岁金胡始南渡，官军夜遁如脱兔。\n孤城何啻累卵危，贼至不殊羣蚁附。\n夜提王师来解围，燕中老将如猛虎。\n平明横槊属两鞬，疋马驰从贼营去。\n峥嵘但见虏可擒，仓卒不知身已仆。\n平生三箭得天山，白骨看成一丘土。\n马前班剑不动尘，犹胜车中三日妇。",
        "dynasty": "宋",
        "collection_info": null
    },
    {
        "title": "送江子",
        "author": "周紫芝",
        "content": "六朝固陵夷，佳士亦间出。\n风流数后来，诸江有人物。\n总持伟文采，文通颇超越。\n清忠若休映，对贼能抵突。\n定知苏属国，不为延明屈。\n斯人黄卷中，愿见未可必。\n谁知有来云，遂入诸子室。\n相从忽三年，不见无十日。\n人生会相别，此别殊惨栗。\n相望渺江湖，时危盗如栉。\n愿言加餐饭，栖迟且蓬荜。\n时来亦腾骞，安用苦密勿。\n尺素倘可通，公当念伊鬰。",
        "dynasty": "宋",
        "collection_info": null
    },
    {
        "title": "次韵圣谟见寄二首  其一",
        "author": "周紫芝",
        "content": "十年悲两京，万骑开幕府。\n谁知鹿门翁，远引脱罪罟。\n吾衰固安用，文字考前古。\n尚烦金兰交，弔此饥寒苦。\n庞公不可见，贱子何足取。",
        "dynasty": "宋",
        "collection_info": null
    },
    {
        "title": "次韵圣谟见寄二首  其二",
        "author": "周紫芝",
        "content": "青衫几痴儿，敛版上公府。\n固应横海鲸，不可污池罟。\n高才乏近用，初不异今古。\n功名亦偶然，惨戚良自苦。\n富贵如公等，唾手自可取。",
        "dynasty": "宋",
        "collection_info": null
    },
    {
        "title": "次韵木南稀见赠",
        "author": "周紫芝",
        "content": "上章分得鑑湖春，贺老前身恐是君。\n常病薫莸难共器，岂容鸡鹜可同羣。\n已无若若纍纍意，颇坐奇奇怪怪文。\n稍许白头亲杖履，少年功业付终军。",
        "dynasty": "宋",
        "collection_info": null
    },
    {
        "title": "蠧鱼",
        "author": "周紫芝",
        "content": "山堂夜雨如决渠，黄梅半熟书生鱼。\n树头朝日忽復出，聊向空阶翻故书。\n老人耕凿无膏腴，缃囊细字时相娱。\n自欣引睡得黄奶，便恐无意呼青奴。\n读书本不求甚解，姓名足记知有余。\n此虫何乃徒饱腹，死葬书叶真痴愚。\n不如化作石帆山下蠒，织成吴绫光满眼。\n乞与袁娘作舞衣，常把花枝侍君辇。",
        "dynasty": "宋",
        "collection_info": null
    },
    {
        "title": "西斋闻禽",
        "author": "周紫芝",
        "content": "西斋草树颇蒙密，竹暗城头不通日。\n风晴高柳恰飞绵，花尽黄蜂未成蜜。\n北窗也復可怜人，乱离十载空伤神。\n病对青山疑是梦，眼惊新绿已无春。\n羁怀有句喑不吐，终日无言闻鸟语。\n寒窗窈窕不嫌风，晚色溟蒙却宜雨。\n穿条隔叶止復啼，白粉画眉金作羽。\n应为山翁久惯听，听久不知心转苦。\n庙堂何日议销兵，携手尚堪归乐土。\n还我花姑溪上椽，卧听春禽啭桃坞。",
        "dynasty": "宋",
        "collection_info": null
    },
    {
        "title": "五月二十九日对雨怀旧",
        "author": "周紫芝",
        "content": "危坐东窗日自长，幽人不出雨何妨。\n未论饱饭三秋乐，且说高眠一枕凉。\n晴后却疑犹点滴，夜深应是更淋浪。\n此声有味知谁解，安得君来与对床。",
        "dynasty": "宋",
        "collection_info": null
    },
    {
        "title": "余既作前诗已而復晴客有诵余旧诗者其略云开门更待西南月无客来分上下床闻之恍然如梦中语漫不省记为何诗也乃和前篇以足之",
        "author": "周紫芝",
        "content": "贫共闲身味转长，雨随农事不相妨。\n莫嫌旅枕喧朝梦，要与书檠作夜凉。\n黄犊催耕思莽苍，短蓑垂钓念沧浪。\n开门更待西南月，无客来分上下床。",
        "dynasty": "宋",
        "collection_info": null
    },
    {
        "title": "后二日望东南大雨久之白龙翔于云间掉尾而上老农云白龙见则旱祥也",
        "author": "周紫芝",
        "content": "白昼鈎帘望处长，初于眼界了无妨。\n坐看云岭埋烟雨，聊借西轩作晚凉。\n卷水翔龙方矫矫，转山飞瀑更浪浪。\n丰凶许事谁能问，独对残书月满床。",
        "dynasty": "宋",
        "collection_info": null
    },
    {
        "title": "旅夕",
        "author": "周紫芝",
        "content": "秋云翳长空，微雨饯残暑。\n新凉入郊墟，中田熟禾黍。\n秋虫自知时，入我床下语。\n西风几何时，秋意遽如许。\n晓色催鸣鷄，孤砧急寒杵。\n游子未得归，留滞在江浦。\n生理思田园，饥寒念儿女。\n持此两鬓霜，世路復焉取。\n起视夜何其，江月方欲吐。\n便当随孤鸿，云霄肃双羽。",
        "dynasty": "宋",
        "collection_info": null
    },
    {
        "title": "次韵章季常见予所赋彦恢家七马四石二诗",
        "author": "周紫芝",
        "content": "灞陵老将身未侯，连城价重谁当酬。\n龙眠三岁亦何有，满载缃囊归汗牛。\n苍珉照眼裂趸尾，尺素抹电飞骅骝。\n春风吹晴作妍暖，棊窗剥啄惊纹楸。\n慇懃唤客出奇玩，一笑终日君家留。\n此郎胸中有奇策，未能竟借前箸筹。\n波澜收敛入诗律，报章还得明珠投。\n九重真龙想天骥，入木八法余银鈎。\n只今尤物不到手，空花老日生双眸。\n章侯嘆息恨未见，但听寒雀空嘲啁。\n平生欸乃不成曲，无声可和绵驹讴。",
        "dynasty": "宋",
        "collection_info": null
    },
    {
        "title": "次韵季常迭前作见寄",
        "author": "周紫芝",
        "content": "人生富贵如五侯，禄丰位大功不酬。\n朱轮华屋令人羞，一蓑不如归饭牛。\n自驾款叚马少游，胜骤玉腕尚书骝。\n少年蹭蹬在丘壑，晚岁风雨悲梧楸。\n江边短艇苦唤我，此心勇往谁能留。\n幽期正怨齿髪悞，事定不须龟筴筹。\n言虽太漫君莫笑，与语俗人真暗投。\n香秔炊熟碧鲈美，横江已办秋风鈎。\n胸中它日几云梦，四海不劳围寸眸。\n肯听儿女昵昵语，秋虫悲笑徒啾啁。\n阳春白雪一落耳，竹枝凄怨惭蛮讴。",
        "dynasty": "宋",
        "collection_info": null
    },
    {
        "title": "次韵冯远猷观水",
        "author": "周紫芝",
        "content": "带雨山云晚尚繁，黄流先已涨江干。\n海边鸥鸟恐不下，濠上游鱼谁肯观。\n锦里十家俱半壁，龙门八节定无滩。\n早知四载归神禹，疏凿谁能泄浩漫。",
        "dynasty": "宋",
        "collection_info": null
    },
    {
        "title": "次韵子雍同达书记游安林",
        "author": "周紫芝",
        "content": "江湖流落一乌巾，同障西风满扇尘。\n试为支郎吐幽句，了知长吉是前身。\n欲寛江上三年梦，更碾禅房一掬春。\n不为相逢苦相挽，行吟应在楚江滨。",
        "dynasty": "宋",
        "collection_info": null
    },
    {
        "title": "远猷家高丽松扇",
        "author": "周紫芝",
        "content": "三韩使者身堂堂，手持汉节归明光。\n宝刀不受戎王燕，便面空含风露香。\n双鸾织花大如月，凛凛犹余岁寒节。\n莫将七宝画团栾，乞与谁家小桃叶。",
        "dynasty": "宋",
        "collection_info": null
    },
    {
        "title": "西斋金鳯花开百余日相继不绝难其能久而惜羣芳之不留也",
        "author": "周紫芝",
        "content": "昨日晴天花满树，今日风前已飞絮。\n闲花可是天与红，着意东风吹不去。\n偶然乘此花树空，遂擥春晖学飞翥。\n人间此鸟久不出，拟欲高翔入鹓鹭。\n凌傲风光不自羞，狼藉空庭復谁觑。\n自应敛衽避芳尘，一笑非关迫迟暮。\n可怜开谢百日中，浪遣花神费调护。\n岭梅何事挽不留，零落风枝怨寒冱。",
        "dynasty": "宋",
        "collection_info": null
    },
    {
        "title": "赠别木南稀",
        "author": "周紫芝",
        "content": "月下吹箫王子晋，醉中骑马贺知章。\n无家只卖文为活，有酒聊凭醉作乡。\n夜雨对床惊客枕，秋风无泪把离觞。\n阆州此去如天上，说着城南只断膓。",
        "dynasty": "宋",
        "collection_info": null
    },
    {
        "title": "徐使君新作采菊亭",
        "author": "周紫芝",
        "content": "使君占吏师，老手便治剧。\n论功饮无何，课最上殊绩。\n人言神爵中，有此二千石。\n拥麾几何时，千里静森戟。\n遂移佳菊苗，步着东篱屐。\n南山忽当眼，净几分晚碧。\n黄花行欲开，吹帽尽佳客。\n丰年公事少，闲日颇自适。\n便恐趣公归，翱翔步丹极。\n晓枕梦催班，朦胧想山色。",
        "dynasty": "宋",
        "collection_info": null
    },
    {
        "title": "陪徐使君登秋浦楼",
        "author": "周紫芝",
        "content": "白髪衰颜已倦游，倚楼端为使君留。\n天连远峤云埋树，波撼孤城水绕楼。\n有客自伤愁外眼，何人解写雨中秋。\n世间无此登临胜，休把城南说阆州。",
        "dynasty": "宋",
        "collection_info": null
    },
    {
        "title": "二十三日雨霁再陪徐使君登秋浦楼",
        "author": "周紫芝",
        "content": "细雨愁云特地晴，重来水秀復山明。\n江风吹面沧波动，岚气侵衣翠润生。\n南浦落帆催画角，丽谯残照满双旌。\n未知九日齐山会，樽酒何人与共倾。",
        "dynasty": "宋",
        "collection_info": null
    },
    {
        "title": "睡起题西斋壁",
        "author": "周紫芝",
        "content": "熟睡闲欹一幅纱，梦残庭树落疏花。\n屋头正喜鸠唤妇，墙下忽闻蜂打衙。",
        "dynasty": "宋",
        "collection_info": null
    },
    {
        "title": "题刘生画王子猷严子陵二图  其一",
        "author": "周紫芝",
        "content": "人生不相知，相视粤与秦。\n臭味倘復同，万里心相亲。\n何必儿女曹，尔汝相怨恩。\n浩歌反归航，讵识此意申。",
        "dynasty": "宋",
        "collection_info": null
    },
    {
        "title": "题刘生画王子猷严子陵二图  其二",
        "author": "周紫芝",
        "content": "四皓挽復来，子陵呼不起。\n天下復归心，两京同一轨。\n义重势乃轻，理自固应尔。\n卖菜苦求益，可笑真俗子。",
        "dynasty": "宋",
        "collection_info": null
    },
    {
        "title": "登杜牧之翠微亭故基",
        "author": "周紫芝",
        "content": "秋草无情上舞台，清江犹抱故山回。\n紫微郎为谁携酒，斜日西风菊自开。",
        "dynasty": "宋",
        "collection_info": null
    },
    {
        "title": "中秋大晴采菊亭对月",
        "author": "周紫芝",
        "content": "风与秋容一様清，云随风尽十分晴。\n江从采菊亭前过，月到双梧顶上明。\n塞草又黄人亦老，霜鬚浑白酒还倾。\n不应造物知愁极，故着玉蟾娱老情。",
        "dynasty": "宋",
        "collection_info": null
    },
    {
        "title": "秋蝗叹",
        "author": "周紫芝",
        "content": "驱车入秋原，懞懞尽禾黍。\n田父刈且歌，笑言杂儿女。\n路傍骑马翁，下与田父语。\n问言田家劳，云何乐如许。\n父老仰天叹，恳款话心膂。\n今年遭岁凶，夏旱连秋暑。\n谁知勤饷妇，社瓮蒭绿醑。\n君看西来蝗，落地辄盖土。\n入境不入田，食草不食秬。\n老农亦何幸，此乐讵天与。\n为言相君贤，为惠寔在汝。\n羣凶满江淮，杀气自消阻。\n微虫初何知，仁者亦復与。\n知公意在民，有谷宁忍咀。\n劝尔但自欢，蝗来不须御。",
        "dynasty": "宋",
        "collection_info": null
    },
    {
        "title": "谒昭明祠",
        "author": "周紫芝",
        "content": "历年有攸归，修短良亦异。\n天乎不祚梁，斯人乃即世。\n于皇元良资，盛德真岂弟。\n高文贯百家，妙学穷六艺。\n悠悠悲徂年，凛凛尚生气。\n伟哉千载人，享此百世祀。\n金朱焕灵宫，奔走恭祀事。\n遐瞻俨森寒，神雨倏復至。\n伛偻奠椒浆，悲风肃兰佩。\n想像折芳馨，兹焉独长喟。",
        "dynasty": "宋",
        "collection_info": null
    },
    {
        "title": "次韵元杰听溪亭见寄",
        "author": "周紫芝",
        "content": "贫病相牵各异乡，心随南雁与翱翔。\n感君三绝出妙手，慰我九回萦别肠。\n山色为人分浅黛，泉声何事碎鸣珰。\n千岩万壑山阴路，谁与临流共一觞。",
        "dynasty": "宋",
        "collection_info": null
    },
    {
        "title": "清樾晚雨效韩偓三绝  其一",
        "author": "周紫芝",
        "content": "池上风荷香扑衣，红粧镜裏雨如丝。\n试呼小艇寻烟去，便是苕溪五月时。",
        "dynasty": "宋",
        "collection_info": null
    },
    {
        "title": "清樾晚雨效韩偓三绝  其二",
        "author": "周紫芝",
        "content": "白鹭一双飞暮霭，乱鸦无数立官楼。\n角声吹尽栏犹倚，雨落黄昏人白头。",
        "dynasty": "宋",
        "collection_info": null
    },
    {
        "title": "清樾晚雨效韩偓三绝  其三",
        "author": "周紫芝",
        "content": "黄昏帘幙人谁卷，暮雨阑干客自凭。\n独自不知多少恨，一池荷叶碎秋声。",
        "dynasty": "宋",
        "collection_info": null
    },
    {
        "title": "齐山有岩穴宛转山间秀色可喜号小九华",
        "author": "周紫芝",
        "content": "衰容迫迟暮，驱车厌行役。\n路逢玉孱颜，庻用慰愁寂。\n谁知九鳯羣，夐与秋水隔。\n落日自凄迷，转盼失虗碧。\n幸兹登临间，会遇晚乃获。\n玲珑八九峰，模写在寻尺。\n欎云开层巅，飞瀑挂苍壁。\n凛然削寒玉，秀色粲可摘。\n缅怀融结初，岌嶪自开闢。\n悬知孤客恨，为了爱山癖。\n聊将小岩峦，入我寻山屐。\n何时解尘鞿，卜筑在泉石。\n遂当挹诸峰，罗列归几席。",
        "dynasty": "宋",
        "collection_info": null
    },
    {
        "title": "齐山依小岩作观音阁",
        "author": "周紫芝",
        "content": "乱山空洞自成龛，十里秋风响桧杉。\n我亦来修香火供，便疑身在普陁岩。",
        "dynasty": "宋",
        "collection_info": null
    },
    {
        "title": "池口观楼船",
        "author": "周紫芝",
        "content": "湘水妖氛静，楼船尽日横。\n风涛心自恐，舟楫眼初惊。\n伏莽膏金钺，将军驾木城。\n太平无此物，指日望销兵。",
        "dynasty": "宋",
        "collection_info": null
    },
    {
        "title": "饮酒三首  其一",
        "author": "周紫芝",
        "content": "高皇扫强秦，纵横成妙略。\n三杰岂不雄，曾不出笼络。\n曹参晚为相，痛饮事杯酌。\n当知清净化，寓意在酬酢。\n魏武独何为，屡下禁酒约。\n兵戈纒九州，猜忌恣暴虐。\n堂堂孔北海，醉语杂谐谑。\n斯人犹杀之，四海何由廓。\n古来成败事，纷纷真一噱。",
        "dynasty": "宋",
        "collection_info": null
    },
    {
        "title": "饮酒三首  其二",
        "author": "周紫芝",
        "content": "昔我在田亩，薄言事耘薅。\n种秔亦种秫，可食兼可醪。\n清香满寒瓮，夜滴喧春槽。\n洗我玉花甆，酌此鹅黄膏。\n阅岁更阉茂，下田但藜蒿。\n里胥厌追索，县籍书逋逃。\n迩来兵火急，斗粟千钱高。\n不饮动逾月，憔悴成楚骚。\n丈夫命运薄，困阨例所遭。\n究竟无如何，随缘且陶陶。",
        "dynasty": "宋",
        "collection_info": null
    },
    {
        "title": "饮酒三首  其三",
        "author": "周紫芝",
        "content": "浊醪有何好，所贵资清欢。\n如何毕阮辈，头没杯案间。\n我饮但涓滴，而作饮酒篇。\n儿曹见之笑，谓我狂且颠。\n政应坐自失，说梦痴人前。\n一酌忧已亡，再酌当陶然。\n此意但自得，此理讵可言。\n万古一渊明，何由与之论。",
        "dynasty": "宋",
        "collection_info": null
    },
    {
        "title": "秋晚念归",
        "author": "周紫芝",
        "content": "风寒黄叶未全落，露重流萤巳不飞。\n胡马又肥秋欲老，旅巢无定客思归。",
        "dynasty": "宋",
        "collection_info": null
    },
    {
        "title": "亲征诏下朝野欢呼六首  其一",
        "author": "周紫芝",
        "content": "茫茫禹迹混殊方，谁遣中华识犬羊。\n今日澶渊寻旧役，会看一矢殪戎王。",
        "dynasty": "宋",
        "collection_info": null
    },
    {
        "title": "亲征诏下朝野欢呼六首  其二",
        "author": "周紫芝",
        "content": "天戈未指敌先摧，掩耳谁能及迅雷。\n便遣风师清辇路，奉迎北狩两宫回。",
        "dynasty": "宋",
        "collection_info": null
    },
    {
        "title": "亲征诏下朝野欢呼六首  其三",
        "author": "周紫芝",
        "content": "谁信妖凶胆自惊，君王亲驾六騑行。\n江边红日三更出，怪得欃枪夜不明。",
        "dynasty": "宋",
        "collection_info": null
    },
    {
        "title": "亲征诏下朝野欢呼六首  其四",
        "author": "周紫芝",
        "content": "汉业当于马上成，谩劳诸将久经营。\n庙堂早扈南阳驾，已为苍生洗甲兵。",
        "dynasty": "宋",
        "collection_info": null
    },
    {
        "title": "亲征诏下朝野欢呼六首  其五",
        "author": "周紫芝",
        "content": "雉扇遥闻拥翠銮，远方耕凿尚偷安。\n谁知黄钺临戎地，江上秋风玉帐寒。",
        "dynasty": "宋",
        "collection_info": null
    },
    {
        "title": "亲征诏下朝野欢呼六首  其六",
        "author": "周紫芝",
        "content": "请看介子请长缨，白髪书生百不能。\n谁扫浯溪题岁月，漫郎端欲颂中兴。",
        "dynasty": "宋",
        "collection_info": null
    },
    {
        "title": "青阳道中望九华诸峰作",
        "author": "周紫芝",
        "content": "平生爱山意，瞑目想奇崛。\n东南号多山，万岭空峍屼。\n不知垆锤工，铸此一尤物。\n峰峦与天近，紫翠争日出。\n何年飞三山，此事亦恍惚。\n要欲移嵌岩，下作仙圣窟。\n我愿从之游，飞昇蜕尘骨。\n山行尚悠悠，客意殊忽忽。\n弱水不可渡，瘦马聊自兀。\n落日回寸眸，飞鸟但灭没。",
        "dynasty": "宋",
        "collection_info": null
    },
    {
        "title": "次韵吕仁父教授题余秋浦诗卷  其一",
        "author": "周紫芝",
        "content": "病客还随倦鸟翰，霜风犹带客衣寒。\n谁持马上归来句，换得天孙云锦端。",
        "dynasty": "宋",
        "collection_info": null
    },
    {
        "title": "次韵吕仁父教授题余秋浦诗卷  其二",
        "author": "周紫芝",
        "content": "汗漫谁从食蛤游，岁穷真似贾胡留。\n恨无摩诘丹青手，貌得潇湘两岸秋。",
        "dynasty": "宋",
        "collection_info": null
    },
    {
        "title": "次韵吕仁父教授题余秋浦诗卷  其三",
        "author": "周紫芝",
        "content": "试从秋浦望长江，犹有遗踪在渺茫。\n满地黄花秋日晚，伤心不见紫微郎。",
        "dynasty": "宋",
        "collection_info": null
    },
    {
        "title": "烧芋",
        "author": "周紫芝",
        "content": "幽人日晏方索米，朱门醉头扶未起。\n人微何敢望一囷，鲋死知谁濡斗水。\n粪火拨灰聊效颦，玉糁夸羮未须尔。\n紫团包玉不洗泥，火候初匀香透纸。\n从来真味贵天全，大羮不致名太始。\n馋涎为止翁欲颠，饥膓不鸣儿更喜。\n口腹为灾莫漫夸，五亩应须急料理。\n但托长镵仍短镵，谁能畏首復畏尾。\n未知春雨荷锄归，空羡吾家烧芋美。",
        "dynasty": "宋",
        "collection_info": null
    },
    {
        "title": "十二月二十九日雪中煮茗",
        "author": "周紫芝",
        "content": "旋扫飞花煮玉尘，一杯聊饷作诗人。\n未知折脚铛中雪，何似浮蛆瓮裏春。",
        "dynasty": "宋",
        "collection_info": null
    },
    {
        "title": "小儿渍蜜雪见饷用前韵",
        "author": "周紫芝",
        "content": "黄蜜香和糁径尘，紫兰儿饷白头人。\n谁知茅屋三冬雪，中有蜂房一掬春。",
        "dynasty": "宋",
        "collection_info": null
    },
    {
        "title": "雪后小霁撷菊苗荐茗",
        "author": "周紫芝",
        "content": "短窗烘日见深明，墙角泥干路欲成。\n槐叶索淘春渐近，菊苗荐茗雪初晴。\n寒丛且对天随子，大白谁浮阮步兵。\n愿借芳香明老眼，要翻书叶送余生。",
        "dynasty": "宋",
        "collection_info": null
    },
    {
        "title": "雪后北墙",
        "author": "周紫芝",
        "content": "携儿聊作北墙行，泥雪初干杖履轻。\n病后茶枪浑不要，眼前蔬甲喜全生。\n鸟声渐软春应近，梅萼催香日自晴。\n忽忆读残书未了，却须归趁小窗明。",
        "dynasty": "宋",
        "collection_info": null
    },
    {
        "title": "冬至前七日极暖",
        "author": "周紫芝",
        "content": "风日炎洲似，暄妍趣岁华。\n三冬开蛰户，十月见梅花。\n翠管书云近，黄羊赛腊賖。\n却愁迟暮雪，随意作横斜。",
        "dynasty": "宋",
        "collection_info": null
    },
    {
        "title": "冬至日晚晴可喜",
        "author": "周紫芝",
        "content": "云物纔书雪未稀，楼台忽復带斜晖。\n日从银色界中出，鸟向瑶池影外飞。\n可忍便教烟欲瞑，会须更待月同归。\n羣山即是三山顶，八极聊将寸目围。",
        "dynasty": "宋",
        "collection_info": null
    },
    {
        "title": "送黄子才还姑苏用陶渊明王抚军座送客诗韵",
        "author": "周紫芝",
        "content": "岁事忽已晏，行迈良亦腓。\n谁知出岫云，意作无心归。\n嗟我寡徒旅，隻影夐无依。\n况乃远离别，与子千里违。\n中原念乱久，意绪转愁悲。\n迢迢两溪水，淡淡浮斜晖。\n岂无双頳尾，尺素不可迟。\n慎勿不相念，弃置忽如遗。",
        "dynasty": "宋",
        "collection_info": null
    },
    {
        "title": "奉寄黄端冕用送子才韵",
        "author": "周紫芝",
        "content": "至言如秋霜，既肃百草腓。\n谄谀忘中正，千古良同归。\n倘无骾槩士，举世将畴依。\n衮职或可补，鼎镬安得违。\n所以长沙傅，恸哭为时悲。\n谠语数十上，子今有余晖。\n我欲从之游，周道苦倭迟。\n倭迟不足惜，子言愿无遗。",
        "dynasty": "宋",
        "collection_info": null
    },
    {
        "title": "陈公园梅极盛顷尝与客游观花下兵盗十年今復过之追念存殁怆然有感三绝  其一",
        "author": "周紫芝",
        "content": "忽忆梅花空断膓，十年依约梦中香。\n如今濯锦江边路，不见栽花黄四娘。",
        "dynasty": "宋",
        "collection_info": null
    },
    {
        "title": "陈公园梅极盛顷尝与客游观花下兵盗十年今復过之追念存殁怆然有感三绝  其二",
        "author": "周紫芝",
        "content": "玉雪惊看乱后枝，梅花虽在鬓成丝。\n当时一醉还如梦，今日嫣然復为谁。",
        "dynasty": "宋",
        "collection_info": null
    },
    {
        "title": "陈公园梅极盛顷尝与客游观花下兵盗十年今復过之追念存殁怆然有感三绝  其三",
        "author": "周紫芝",
        "content": "溪上长眠双玉瓶，只今谁在復谁倾。\n花知何事遽如许，人亦看花太瘦生。",
        "dynasty": "宋",
        "collection_info": null
    },
    {
        "title": "纸阁初成",
        "author": "周紫芝",
        "content": "小阁春温借隙光，风帘不挂最宜香。\n窗前睡鸭吹云缕，聊与幽人度日长。",
        "dynasty": "宋",
        "collection_info": null
    },
    {
        "title": "除夜杂兴三首  其一",
        "author": "周紫芝",
        "content": "华髪日就槁，萎萎如秋草。\n秋草剪復生，髪秃不再好。\n雅意怜儿童，软语媚翁媪。\n镊白挽流光，持杯锡难老。\n我老不足惜，汝生念不早。\n兵戈常在眼，流离犹满道。\n且当篘残缸，瓶空莫辞倒。\n醒视夜何其，东行日杲杲。",
        "dynasty": "宋",
        "collection_info": null
    },
    {
        "title": "除夜杂兴三首  其二",
        "author": "周紫芝",
        "content": "忆昔元会日，汉家全盛时。\n奉随观国宾，得见汉官仪。\n中郎授国玺，属国朝远夷。\n万邦瞻咫尺，龙姿喜元知。\n皇天厌久治，夜见蚩尤旗。\n微生脱九死，饮此除夜巵。\n河阳狩未还，蝼蚁何足悲。",
        "dynasty": "宋",
        "collection_info": null
    },
    {
        "title": "除夜杂兴三首  其三",
        "author": "周紫芝",
        "content": "昔年避羣盗，夜窜苍山阿。\n偷生岁忽杪，妻孥共婆娑。\n村醪薄如水，我颜安得酡。\n夜半黑风起，挝门惊荷戈。\n今夕復何夕，奈此欢乐何。\n人生不自保，聚散如羣傩。\n更当增兰膏，照此杯中波。",
        "dynasty": "宋",
        "collection_info": null
    },
    {
        "title": "立春日雨中三绝  其一",
        "author": "周紫芝",
        "content": "满天云物正垂垂，何处青春欲到时。\n花信未从风裏得，丰年先自雨中知。",
        "dynasty": "宋",
        "collection_info": null
    },
    {
        "title": "立春日雨中三绝  其二",
        "author": "周紫芝",
        "content": "先自逢春老倍伤，两檐疏雨更淋浪。\n眼前无復新幡胜，只有寒葅照庾郎。",
        "dynasty": "宋",
        "collection_info": null
    },
    {
        "title": "立春日雨中三绝  其三",
        "author": "周紫芝",
        "content": "春光先已到谁家，风裏钗头小燕斜。\n只有幽人了无事，卧看疏雨湿梅花。",
        "dynasty": "宋",
        "collection_info": null
    },
    {
        "title": "张载杨示元道州诗卷罗仲共有诗在卷尾次其韵",
        "author": "周紫芝",
        "content": "吾道嗟牢落，斯文得主盟。\n马从西极到，鳯入九霄鸣。\n翰墨推前辈，篇章集大成。\n向来侯叔喜，何得有新声。",
        "dynasty": "宋",
        "collection_info": null
    },
    {
        "title": "正月二十七日种木瓜五株",
        "author": "周紫芝",
        "content": "三峰真奥区，陆海富佳实。\n此物冠九州，未数梨与栗。\n园丁力扶持，璀璨成妙质。\n镂花淹宿露，红晕生晚日。\n玉颜醉自頳，丰肌滑仍密。\n风味照盘飱，名字愈痹疾。\n衞侯报琼瑶，盛德岂埋没。\n野人献根株，春雨助芽蘖。\n何当垂露颗，照眼行突兀。\n畴敢与荔子，飞电争置驿。\n况復具苞苴，缄封钻巨室。\n一酌呼吾人，甘酸渍崖蜜。\n人生鲜知味，相饷不可失。",
        "dynasty": "宋",
        "collection_info": null
    },
    {
        "title": "正月二十九日种柳三十五株",
        "author": "周紫芝",
        "content": "故国兵火余，壤地日窘蹙。\n千里无鸡豚，遗祸及草木。\n火攻阨焚巢，云栖急新卜。\n尺地无寸荄，山腰见茅屋。\n小径卧修蛇，萦迂绕山麓。\n垂杨剪孙枝，封殖勤养育。\n正须清阴成，门巷森诘曲。\n微风恼春絮，细雨滋浅绿。\n悲凉听残蝉，徙倚扪饱腹。\n种德须百年，种木十年足。\n十年吾巳老，光景日夜速。\n吾事倘復济，亦足快所欲。\n何必羡张绪，风流标简牍。",
        "dynasty": "宋",
        "collection_info": null
    },
    {
        "title": "悯红椒树子作",
        "author": "周紫芝",
        "content": "东篱委榛菅，狼藉纷琐碎。\n披丛得红椒，磊落本谁艺。\n蓬窠颇自矜，枝叶相掩翳。\n日月空復明，雨露不霑施。\n结根一失所，埋没苦憔悴。\n移栽俯西轩，吾乃借一臂。\n要令远条且，密叶敷晚翠。\n秋霜染丹砂，红寔相点缀。\n馨香发潜德，错节振淹滞。\n人生良可惜，会遇亦难值。\n生理倘復存，余恨当弃置。",
        "dynasty": "宋",
        "collection_info": null
    },
    {
        "title": "悯白菊两枝作",
        "author": "周紫芝",
        "content": "鲜鲜凌霜菊，艶艶粲云绮。\n团栾双毬枝，婆娑照窗几。\n颇讶银台俗，深憎泽兰紫。\n琐碎悬万铃，金钱坐堪拟。\n彼美谁家姝，轩然两仙子。\n一登君子堂，衙官列桃李。\n殷勤极调护，出斛埋地底。\n结草障飞霜，分渠泄流水。\n那知病根株，咬啮遭蠧蚁。\n人生意外忧，多智亦谩尔。\n朝来踏雪泥，呼奴亟移徙。\n东株真已萎，西株有生理。\n萎者不自持，生者能有几。\n君看金谷园，花木亘百里。\n忽然奇祸作，过眼尽荆杞。\n悠悠可奈何，归步一笑喜。",
        "dynasty": "宋",
        "collection_info": null
    },
    {
        "title": "山居闻蛙",
        "author": "周紫芝",
        "content": "忆昔东南居，结屋古城背。\n野色带危墙，花阴弄寒砌。\n月彩淡微云，春风入衣袂。\n万籁悄无声，独立与谁对。\n殷勤古壕蛙，为我作鼓吹。\n号昏初两三，闹雨忽鼎沸。\n悬知世俗憎，自可幽人意。\n胡行如鬼速，十年满天地。\n弊庐飞劫灰，生涯转零替。\n迩来三间茅，风雨仅可蔽。\n青春不改色，人事有兴废。\n一闻羣蛙鸣，怀旧如梦寐。\n抚事为嘆嗟，伤心极流涕。",
        "dynasty": "宋",
        "collection_info": null
    },
    {
        "title": "二月四日大火吾庐独免",
        "author": "周紫芝",
        "content": "颠风尽日恶，顽云吹不开。\n行人对面不相识，千岭万岭沉风霾。\n不知谁纵一炬火，坐遣万屋成飞灰。\n我闻人火曰火，天火曰灾，茫然不復知从来。\n但见通衢半瓦砾，男呻女泣声酸哀。\n避胡十年常作客，几见连甍变荆棘。\n此生忧火復忧兵，一事不成头雪白。\n学禅灵运本忘家，好赋子云终有宅。\n向来穷巷冷如冰，今作权门手堪炙。\n惊魂可招烟欲消，茅茨犹在书脱厄。\n心知造物可怜生，留与云窗看山色。",
        "dynasty": "宋",
        "collection_info": null
    },
    {
        "title": "二月五日再火吾庐復免",
        "author": "周紫芝",
        "content": "昨日北风如箭疾，城南一燎三百室。\n城西片瓦不復存，今日风高火仍急。\n池鱼已作沸鼎焦，槁木那容飞鸟集。\n糗粮不峙恐民流，楼橹俱空忧盗入。\n传闻此火颇异常，宋衞陈郑实同日。\n城中有屋无二三，道路横尸十六七。\n三州飞报急上闻，诏书亟下隆寛恩。\n既令折劵已逋责，復振仓廪苏穷民。\n东南无事官失职，火政不修户无耤。\n坐令恶少恣焚烧，更以深忧贻玉食。\n小人何幸独晏然，饱食怀惭面仍赤。",
        "dynasty": "宋",
        "collection_info": null
    },
    {
        "title": "羣不逞乘时纵火以病良民有捕于官者辄送遣之或厚与之金使之出境二月二十八日敝庐为恶少见焚虽復仅免而官不为直不能言安三月六日徙居寓舍",
        "author": "周紫芝",
        "content": "平生有窟如屋鼠，乱后飘零无定所。\n身随海燕作去来，心似宾鸿识寒暑。\n异时无地着妻孥，晚得三间蔽风雨。\n迩来忧贼夜不眠，恶少屡来窥屋山。\n不知今夕定何夕，忽置束缊茅茨闲。\n念非曲突可得免，何由外户常不关。\n公庭得贼尽纵遣，上诉官曹多怒颜。\n青山元与我有约，俗驾苦遭神勒还。\n山光无情鸟不语，主人当去心依然。\n人生泛泛水中凫，身如逆旅家蘧庐。\n东西南北皆可尔，梦幻泡影真须臾。\n只今兵犹满天地，黔黎谁復能安居。\n鸣泉绕屋花满眼，有窗况足翻吾书。\n暮年卜筑倘未可，且借一椽聊自娱。",
        "dynasty": "宋",
        "collection_info": null
    },
    {
        "title": "酴醿盛开伯颍许携酒",
        "author": "周紫芝",
        "content": "洗雨梳风玉作肌，温泉初试太真妃。\n莫惊雾帐人方睡，怕作风轩雪又飞。\n未有酒樽酬玉艷，枉教春色到柴扉。\n诗成不为花游说，要看山翁倒载归。",
        "dynasty": "宋",
        "collection_info": null
    },
    {
        "title": "上巳日雨中小集",
        "author": "周紫芝",
        "content": "老去伤春头绪多，花前不醉奈渠何。\n重来倦客还修禊，已去蕃兵却渡河。\n薄酒为人浇磈礧，恶风将雨作么魔。\n世闲何事非陈迹，莫谩相逢说永和。",
        "dynasty": "宋",
        "collection_info": null
    },
    {
        "title": "书淳师房六言三绝  其一",
        "author": "周紫芝",
        "content": "茗椀要看三昧，斋盂来饭伊蒲。\n坐对禅房花木，梦成午枕江湖。",
        "dynasty": "宋",
        "collection_info": null
    },
    {
        "title": "书淳师房六言三绝  其二",
        "author": "周紫芝",
        "content": "长卿自是倦客，支郎殊復可人。\n懒识闲中味好，老于方外情亲。",
        "dynasty": "宋",
        "collection_info": null
    },
    {
        "title": "书淳师房六言三绝  其三",
        "author": "周紫芝",
        "content": "罂粟汤翻白雪，梅花句嚼春冰。\n助我看山老眼，借君倚壁枯藤。",
        "dynasty": "宋",
        "collection_info": null
    },
    {
        "title": "次韵任道卿见寄",
        "author": "周紫芝",
        "content": "连璧终惭玉一双，何曾有句似澄江。\n九霄鸿鹄终掀举，三峡波涛看击撞。\n长袖婆娑终解舞，短歌哀怨不成腔。\n诗坛老将元无敌，合为奔军作受降。",
        "dynasty": "宋",
        "collection_info": null
    },
    {
        "title": "次韵道卿登楼有作",
        "author": "周紫芝",
        "content": "谢朓楼头烟树低，雨余帘幕捲雌霓。\n山从云外分千迭，水自天来落两溪。\n南圃飞红香满砌，画桥春涨绿平堤。\n登临日日伤愁眼，栏下夕阳还復西。",
        "dynasty": "宋",
        "collection_info": null
    },
    {
        "title": "次韵鲁庵道人",
        "author": "周紫芝",
        "content": "一事无成雪满颠，漫凭老眼寄韦编。\n谁将爱酒周光禄，错比能诗孟浩然。\n心与功名无宿约，天分泉石了残年。\n相过更待秋风老，来钓琴公斫鲙鳊。",
        "dynasty": "宋",
        "collection_info": null
    },
    {
        "title": "夜雨达旦枕上作",
        "author": "周紫芝",
        "content": "夜雨不復止，寒声晓仍酣。\n悬知变平陆，天水相溶涵。\n今年春雨多，既失麦与蚕。\n五种殊未入，此雨宁可堪。\n日者诸大将，幕府开潭潭。\n连营跨淮楚，仰食江以南。\n郡县脱兵火，百城无二三。\n何以供厞屦，坐贻有司惭。\n是事姑且置，我穷谁共谈。\n有茅两三椽，往往如漏篮。\n中夜屡起卧，吾寝安得甘。\n昼止方稍稍，暮作还毵毵。\n了无山鞠穷，何由御烟岚。\n有躬不暇阅，忧心顾如惔。\n何当烦雨师，驱车反龙骖。\n一饱庶可期，寒饿少已谙。\n小人无远虑，口腹空馋贪。",
        "dynasty": "宋",
        "collection_info": null
    },
    {
        "title": "重午日晚眺",
        "author": "周紫芝",
        "content": "野艾伤心碧，丛榴满意红。\n兵戈人事别，风物岁时同。\n山倚斜阳外，江横醉眼中。\n楚冤终未洗，谁为饷丝筒。",
        "dynasty": "宋",
        "collection_info": null
    },
    {
        "title": "六月八日始开北窗得数峰于林樾间命力斩恶木而山态始尽出",
        "author": "周紫芝",
        "content": "老去舍轻舠，小室坐悬磬。\n六月不出门，端居阅晨暝。\n安知咫尺中，有此大殊胜。\n今晨穿北垣，万象忽辉映。\n太虚本无穷，眼力恐自竟。\n遥岑蔽清樾，了不赴将迎。\n翠幕空繁柯，烟鬟入幽凭。\n双峰始幡然，起应高士聘。\n长瘦有余光，名与天地亘。\n马鬛亦已颓，蓬颗没微径。\n兹山与周旋，安得往修敬。\n斗酒时自浇，先生醉初醒。\n落月挂长松，悲风绕危磴。\n徘回想音容，彷佛听嘲咏。",
        "dynasty": "宋",
        "collection_info": null
    },
    {
        "title": "七月十六日晚雨已而月出",
        "author": "周紫芝",
        "content": "将雨日已晏，既晴天亦曛。\n风从莽苍来，云向西南奔。\n忽于苍玉玦，拥此黄金盆。\n我居在山顶，升沉阅冰轮。\n三年东冈头，入我圭窦门。\n平生金兰友，老去无一存。\n愿言结神交，相与论素心。\n素心不可说，月亦终无言。",
        "dynasty": "宋",
        "collection_info": null
    },
    {
        "title": "暑夕",
        "author": "周紫芝",
        "content": "卷箔日巳落，移床月未来。\n蛙号还作吹，蚊聚竟成雷。\n我自羲皇卧，谁分河朔杯。\n更凭风露夕，小为洗胡埃。",
        "dynasty": "宋",
        "collection_info": null
    },
    {
        "title": "夜枕",
        "author": "周紫芝",
        "content": "夜枕欹残梦，寒灯照白头。\n楼空千嶂晓，簟冷一窗秋。\n时事兵方急，天星火已流。\n欲寻三径老，何日两京收。",
        "dynasty": "宋",
        "collection_info": null
    },
    {
        "title": "中秋月下怀西山亭示周都曹",
        "author": "周紫芝",
        "content": "顽云拨尽玉团栾，飞出青天白玉盘。\n月似不关常夜白，风应先作九秋寒。\n兴来有意携双屐，梦去还思把钓竿。\n遥想风流三语掾，不知谁共倚栏干。",
        "dynasty": "宋",
        "collection_info": null
    },
    {
        "title": "次韵道卿咏雪约遵欧阳文忠公令不得用鹤玉洁白等字",
        "author": "周紫芝",
        "content": "鲁史书平尺，王春喜可占。\n弄寒初照砌，逐吹旋萦帘。\n水远还迷望，山高遂失尖。\n欺梅时满树，妬舞或陵襜。\n鹊冻痴如梦，儿娇喜欲拈。\n人应横短棹，谁且卧穷阎。\n壮士知何畏，衰翁亦懒觇。\n打窗时蔌蔌，拂帽更纤纤。\n兽炭寒仍在，驼裘晚自添。\n鹧鸪茶椀酽，鹦鹉酒杯甜。\n岁事新愁破，诗章旧令严。\n遥思庾楼夜，万里一寒蟾。",
        "dynasty": "宋",
        "collection_info": null
    },
    {
        "title": "用晦访别为作长句",
        "author": "周紫芝",
        "content": "东风吹雪满征鞍，夺我濒湖一笑欢。\n老病不堪频送客，乱离容易莫求官。\n故人知有山公在，游子应怜范叔寒。\n留得余年可相见，不须回眼泪阑干。",
        "dynasty": "宋",
        "collection_info": null
    },
    {
        "title": "十二月二十六日北墙扪虱",
        "author": "周紫芝",
        "content": "今晨颇无事，步游古墙根。\n眷兹万家邑，稍苦三户村。\n于时积雪散，復值朝阳温。\n解衣聊自得，班荆与谁言。\n款欠良已久，吾虱庶可扪。\n平生谢澡刷，懒惰从朝昏。\n坐令边缝间，朝生暮仍孙。\n回臭比跖香，位卑道仍尊。\n与世倘无求，中有至乐存。\n勿语儿女曹，此意难具论。",
        "dynasty": "宋",
        "collection_info": null
    },
    {
        "title": "次韵道卿观诸葛生制笔有感而作",
        "author": "周紫芝",
        "content": "任侯富三冬，志在食五鼎。\n平生名教地，不对纷华境。\n细书抄蝇头，何当避炎冷。\n毛锥捐脱兔，高与堆阜等。\n遂呼东郭㕙，一一拔项领。\n妙制窥良工，危坐销日永。\n锱铢辨柔劲，束縳较欹整。\n那因将军恬，始拜管城颕。\n乃知鬻伎穷，不异束麻苘。\n苞苴入朱门，蠧蚛不窥省。\n吾曹坐书痴，微言姑自警。\n他年草玄窗，长物俱可屏。\n潜夫倘或着，封禅慎勿请。\n相过有余日，会待风云静。",
        "dynasty": "宋",
        "collection_info": null
    },
    {
        "title": "次韵静翁雪晴有作",
        "author": "周紫芝",
        "content": "晓天晴日丽朱楼，残雪晶莹客舍幽。\n寒柳江梅浑欲动，官军胡骑几时休。\n颇无佳客堪同醉，当为衰翁作少留。\n便典春衣买春酒，同将一酌散千忧。",
        "dynasty": "宋",
        "collection_info": null
    },
    {
        "title": "次韵道卿效离合体见赠",
        "author": "周紫芝",
        "content": "秾李有佳色，不如兰芷香。\n鸣禽矜爪觜，肯入鸾鳯行。\n若士自有偶，俗子自有肠。\n验志贵同术，异趋徒参商。\n望羊久自叹，相思不相忘。\n伟哉德祖贤，长年与徜徉。\n逢君青云衢，弱羽难翱翔。\n槁项与黄馘，珠玉俨在旁。\n唧唧秋虫吟，敢赓韶濩章。\n夜光入我室，什袭徒珍藏。",
        "dynasty": "宋",
        "collection_info": null
    },
    {
        "title": "早归",
        "author": "周紫芝",
        "content": "野日破朝雾，宿阴回暖风。\n人家村崦外，春梦竹舆中。\n天碧鹭斜起，水深桃卧红。\n山阴几岩壑，应接自无穷。",
        "dynasty": "宋",
        "collection_info": null
    },
    {
        "title": "题徐伯远渚堂",
        "author": "周紫芝",
        "content": "徐侯当登瀛，结屋在幽渚。\n于焉穷心迹，无乃异出处。\n西风肃高秋，黄鹄时一举。\n自谓可过之，丘壑出肺腑。\n俗眼殊未高，此意吾窃取。\n长卿少倦游，征衫涴尘土。\n羞陪漉酒翁，共作斜川语。\n鱼鸟杂冠巾，蒲莲暗樽俎。\n江湖满天地，置身岂无所。\n黄帽与青鞋，造化久见许。\n平生钓饵兴，临老尚龃龉。\n兹怀固泯默，感激聊自吐。\n安得载笭箵，孤蓬听秋雨。",
        "dynasty": "宋",
        "collection_info": null
    },
    {
        "title": "次韵道卿尝新梅",
        "author": "周紫芝",
        "content": "梅梢着子叶青青，红萼犹存味已清。\n竹外一枝和雨摘，钗头双蔕为谁情。\n雪霜自是元同操，楟奈何由与并名。\n商鼎欲调应有待，不随盐豉下莼羮。",
        "dynasty": "宋",
        "collection_info": null
    },
    {
        "title": "送元楷官莪桥",
        "author": "周紫芝",
        "content": "相见还须復语离，更看花雨湿征衣。\n乐丞有酒聊自隐，季子无田安得归。\n长钓不妨垂白雨，乱帆时看落斜晖。\n何时去作津亭客，更待秋风一叶飞。",
        "dynasty": "宋",
        "collection_info": null
    },
    {
        "title": "次韵道卿喜贼平",
        "author": "周紫芝",
        "content": "无人试请一长缨，贤似防胡万里城。\n共说庙堂初奏凯，似闻淮海已无兵。\n黄头父老农桑晚，白面将军剑佩荣。\n息马投戈知有日，黑山青犊已先平。",
        "dynasty": "宋",
        "collection_info": null
    },
    {
        "title": "小儿生日",
        "author": "周紫芝",
        "content": "锦里先生聊醉饮，玉川居士以诗鸣。\n人言骥子能扶步，天遣添丁欲助耕。\n穷苦助吾缘底事，饥寒怜汝若为情。\n相看只有身长健，共沥余樽作小頳。",
        "dynasty": "宋",
        "collection_info": null
    },
    {
        "title": "林老借可正平诗编以诗还之",
        "author": "周紫芝",
        "content": "苏家人物自有种，法护且放僧弥贤。\n谁知癞可东溪句，参得涪翁双井禅。\n落叶飞云空自好，流风回雪不成妍。\n更须点检新编看，恐有隔林机杼篇。",
        "dynasty": "宋",
        "collection_info": null
    },
    {
        "title": "送罗仲共罢酒官归山中",
        "author": "周紫芝",
        "content": "虎额一山同避贼，草堂三月更通家。\n音容久隔头俱雪，云雾相看眼各花。\n晚厌微官犹麯糵，早知豪气已聱牙。\n北扉青琐真如梦，且復西溪踏钓沙。",
        "dynasty": "宋",
        "collection_info": null
    },
    {
        "title": "次韵常元明见寄三首  其一",
        "author": "周紫芝",
        "content": "月明惊鹊未安巢，生事如僧止一包。\n但得有门容看竹，不知何地可分茅。\n愁来漫载盈鸱酒，老去难穿中鹄髇。\n独有诗缘难洗尽，强随春鸟作啁嘲。",
        "dynasty": "宋",
        "collection_info": null
    },
    {
        "title": "次韵常元明见寄三首  其二",
        "author": "周紫芝",
        "content": "已分功名哙等高，平生谁问六花包。\n千头愿种封侯橘，三脊仍惭缩酒茅。\n乱后诗囊成长物，梦中惊胆落飞髇。\n我非执戟明光客，知有何人肯见嘲。",
        "dynasty": "宋",
        "collection_info": null
    },
    {
        "title": "次韵常元明见寄三首  其三",
        "author": "周紫芝",
        "content": "我如病橘缀寒梢，璀璨何由入贡包。\n交旧半应归宿草，乱离真已压前茅。\n毛锥早信难当敌，铜弩何由学射髇。\n愿借澜翻千偈手，为余一洗向来嘲。",
        "dynasty": "宋",
        "collection_info": null
    },
    {
        "title": "次韵道卿瑞香",
        "author": "周紫芝",
        "content": "春意催花不自禁，紫团犹復畏轻阴。\n兰荪有意窥芳馥，桃李含羞漫浅深。\n斗鸭并栏风冉冉，红油垂幕月沉沉。\n任郎便是花东道，不学香山梦后寻。",
        "dynasty": "宋",
        "collection_info": null
    },
    {
        "title": "次韵道卿竹间桃花盛开",
        "author": "周紫芝",
        "content": "玉立疏疏不满栏，小桃宜向竹闲看。\n看花何必三千岁，带雨宁须十万竿。\n却怪靓粧情脉脉，不嫌青玉瘦栾栾。\n何郎粉面堪怜许，拟学风枝耐岁寒。",
        "dynasty": "宋",
        "collection_info": null
    },
    {
        "title": "送徐彦思三首  其一",
        "author": "周紫芝",
        "content": "好事何人说醉翁，贤良名在着书中。\n只今文采犹如此，当日渊源岂易穷。\n遗恨可堪惊别雨，新诗不復咏流风。\n惭公千里相求意，枫落吴江恐未工。",
        "dynasty": "宋",
        "collection_info": null
    },
    {
        "title": "送徐彦思三首  其二",
        "author": "周紫芝",
        "content": "凛凛忠言公自持，僞书初赦两淮时。\n膝当不为奸雄屈，心亦唯应草木知。\n独任安危百年事，宁辜父老一生思。\n抗章终有论功日，便到銮坡已恨迟。",
        "dynasty": "宋",
        "collection_info": null
    },
    {
        "title": "送徐彦思三首  其三",
        "author": "周紫芝",
        "content": "枘方乖凿固应殊，草木相求世久无。\n可怪风流如孺子，不嫌人物似曹蜍。\n两溪风月空劳梦，千里歌谣尚载涂。\n他日鹓行一回首，冷凫乘雁只江湖。",
        "dynasty": "宋",
        "collection_info": null
    },
    {
        "title": "二月二十六日伯远邀游小园明日有诗次韵",
        "author": "周紫芝",
        "content": "园荒不见二疏归，风引长藤欲上篱。\n燕子作巢春寂寂，竹枝摇月影离离。\n谁为五柳当年传，又诵三堂此日诗。\n我欲一邱藏曲折，此心唯有子相知。",
        "dynasty": "宋",
        "collection_info": null
    },
    {
        "title": "二月二十八日静寄轩作",
        "author": "周紫芝",
        "content": "看得阶前碧草浓，小桃犹作亚枝红。\n五更梦断鷄鸣雨，三月寒生燕子风。\n归意拟寻黄篾舫，春愁最恼白头翁。\n鹤长凫短知多少，尽付轩渠一笑中。",
        "dynasty": "宋",
        "collection_info": null
    },
    {
        "title": "驼山寒食二首  其一",
        "author": "周紫芝",
        "content": "时节近禁火，东风犹小寒。\n絮飞争渡水，秋稳欲平竿。\n酒忍愁前把，春仍乱后看。\n吾归须少日，花在莫吹残。",
        "dynasty": "宋",
        "collection_info": null
    },
    {
        "title": "驼山寒食二首  其二",
        "author": "周紫芝",
        "content": "过眼夕阳雨，满襟寒食风。\n鸣禽说春事，暖树落嫣红。\n杯莫频停手，花令解笑侬。\n人生不相见，可忍更匆匆。",
        "dynasty": "宋",
        "collection_info": null
    },
    {
        "title": "张元明为道卿画竹间梅",
        "author": "周紫芝",
        "content": "我作东窗竹外开，断魂香自雪边来。\n细寻水墨图中意，似对檀栾坞裏梅。\n笔下悬知有冰玉，胸中元自少风埃。\n可怜能事王摩诘，解令春从一笑回。",
        "dynasty": "宋",
        "collection_info": null
    },
    {
        "title": "题周掾西山亭",
        "author": "周紫芝",
        "content": "江静云恬眼界空，危亭高枕丽谯东。\n风来雨后凭阑处，山在人间拄笏中。\n春去平芜随处有，鸟啼斜日满林红。\n伯仁空洞浑无物，容我清樽一笑同。",
        "dynasty": "宋",
        "collection_info": null
    },
    {
        "title": "次韵道卿闻新莺",
        "author": "周紫芝",
        "content": "草长江南春欲阑，晓莺声在绿阴间。\n定应春恨知公子，故作清歌学小蛮。\n催尽落花风自暖，唤醒愁眼日长闲。\n隔枝时见黄金羽，始信庭柯会解颜。",
        "dynasty": "宋",
        "collection_info": null
    },
    {
        "title": "次韵道卿县楼观雨之集",
        "author": "周紫芝",
        "content": "楼下江声杂雨声，断云初掩断霞明。\n吹残恶热凉生面，泻作奔流绿绕城。\n扰扰惊禽栖不定，娟娟缺月坐来生。\n遥知举白酬丰岁，醉裏凭栏句又成。",
        "dynasty": "宋",
        "collection_info": null
    },
    {
        "title": "道卿论吴中夏果词颇夸且借苏内相春菜诗韵作诗仆亦同赋聊为江南解嘲",
        "author": "周紫芝",
        "content": "江南五月菱垂叶，叶底紫菱如紫蕨。\n棃香溅齿蔗浆寒，瓜熟堆盘水精滑。\n红姜抺缕杂吴盐，纤手淹梅带微辣。\n芳林露下摘金桃，入眼臙脂红脸抺。\n木瓜甘酸天下无，百果论功谁可甲。\n朱樱万颗滴阶红，满架蒲桃更肥茁。\n橙香栗大芋如鸱，此品秋来不胜说。\n老翁空作解嘲诗，但恐年衰左车脱。",
        "dynasty": "宋",
        "collection_info": null
    },
    {
        "title": "次韵罗仲共灵泉夏夜二首  其一",
        "author": "周紫芝",
        "content": "灵泉无暑竹连山，绝似秋霜五月寒。\n我欲访君安得往，江湖满地一渔竿。",
        "dynasty": "宋",
        "collection_info": null
    },
    {
        "title": "次韵罗仲共灵泉夏夜二首  其二",
        "author": "周紫芝",
        "content": "泉声落枕唤诗成，杰句中含万壑声。\n起看四更山吐月，又扶藜杖到天明。",
        "dynasty": "宋",
        "collection_info": null
    },
    {
        "title": "夜访伯远偶题长句",
        "author": "周紫芝",
        "content": "夜携桃竹上山枝，来叩徐侯种菊篱。\n怜我风霜犹短褐，喜君人物是长离。\n酣歌强对老来酒，忍泪重听乱后诗。\n一笑相逢真我辈，此情慎勿遣儿知。",
        "dynasty": "宋",
        "collection_info": null
    },
    {
        "title": "驼山秋晚二首  其一",
        "author": "周紫芝",
        "content": "诗翁老去无人数，晚岁移家在河浒。\n败絮蒙头那復霜，破屋穿天只愁雨。\n大儿窗下抄奇书，小儿灯前诵论语。\n明日羞囊余几何，客至无钱具鷄黍。",
        "dynasty": "宋",
        "collection_info": null
    },
    {
        "title": "驼山秋晚二首  其二",
        "author": "周紫芝",
        "content": "溪边茅屋知谁家，门前水落溪露沙。\n枯藤绕屋挂秋实，黑如点漆红丹砂。\n蜀葵花空已收子，鷄冠树高犹有花。\n客来倚杖主人出，屋头日暖听蜂衙。",
        "dynasty": "宋",
        "collection_info": null
    },
    {
        "title": "闻张伯真割奉粟二十斛见遗而书未至戏题小篇",
        "author": "周紫芝",
        "content": "老去空嗤守钱虏，我亦无钱买田亩。\n未容残月喘吴牛，空对杏花耕宿雨。\n昨宵夜诵偶连明，今日晨炊忽停午。\n长腰闻有尺素书，腹饱先悬待椎鼓。\n浣花老人殊可怜，忍饥更索饥膓语。\n故人禄米肯长供，司业酒钱时亦与。\n平生无句可惊人，未审何由坐斯苦。\n几时去作多田君，满田䆉稏多黄云。\n长年饱饭作谷伯，且免劳人勤指囷。",
        "dynasty": "宋",
        "collection_info": null
    },
    {
        "title": "九月十六日生日示内",
        "author": "周紫芝",
        "content": "从我怜君二十年，备尝险阻与艰难。\n试看剪髮师陶母，肯为亲舂愧阿鸾。\n香火结缘聊为老，杯盘为寿小同欢。\n鹿门愿遂平生志，更享全家百岁安。",
        "dynasty": "宋",
        "collection_info": null
    },
    {
        "title": "次韵道卿见贻",
        "author": "周紫芝",
        "content": "楼下秋空月似波，与君高目在庭柯。\n新愁别后知无数，白髮年来畏转多。\n岁月催人驹过隙，世缘相缚雉罹罗。\n多才似子仍多学，他日金銮稳上坡。",
        "dynasty": "宋",
        "collection_info": null
    },
    {
        "title": "次韵道卿催梅",
        "author": "周紫芝",
        "content": "江上连朝暗飞雪，花信风迟寒凛冽。\n东阁观梅殊未妍，扬州何逊心应折。\n何郎思苦花欲开，羯鼓不倩天公催。\n诗翁自是催花手，能挽春从天际来。\n帐下玉人羞起晚，弄粉含姿半骄蹇。\n应怜冶叶与倡条，有意凌寒入芳苑。\n君诗好更谁与论，会令寒谷生春温。\n冰姿一笑忽满眼，谁道鹤林花有神。",
        "dynasty": "宋",
        "collection_info": null
    },
    {
        "title": "次韵道卿梅花长句",
        "author": "周紫芝",
        "content": "月娥窥水晚纤纤，风味能回铁石严。\n满地不禁飞处急，一枝犹得醉时拈。\n国香无意欺兰蕙，天质应羞拟絮盐。\n冷蘂依然在空谷，何人重傍少陵檐。",
        "dynasty": "宋",
        "collection_info": null
    },
    {
        "title": "次韵邵文伯怀桐渚与陈子高唱酬之乐",
        "author": "周紫芝",
        "content": "谪仙骑鲸上天去，万古风流一丘土。\n去天尺五城南杜，晚上瞿塘望江渚。\n两翁憔悴人不与，造物嗔渠作奇语。\n陈侯笔势谁可御，九鼎自可独力举。\n梦中尺锦君尽取，时向胸中作吞吐。\n邵郎诗高孰宾主，一笑相看两相许。\n清歌那忍听金缕，渠坐诗穷君勿怒。\n衰翁老气不可鼓，篆鼎瓦棺心好古。\n此别相逢定何所，他时剥啄叩君户，藜杖经行尚堪拄。",
        "dynasty": "宋",
        "collection_info": null
    },
    {
        "title": "次韵静翁雪中见过三首  其一",
        "author": "周紫芝",
        "content": "年年飞雪闭寒斋，老怯风威不下阶。\n客至未妨频叩户，人生何必要笼街。\n莫嫌纵饮方投辖，闻道中兴已勒崖。\n自笑下愚移不得，从渠抚掌笑高柴。",
        "dynasty": "宋",
        "collection_info": null
    },
    {
        "title": "次韵静翁雪中见过三首  其二",
        "author": "周紫芝",
        "content": "故国飘零万事乖，十年不见雪中阶。\n要令幽子安圭窦，少待凶酋脱藁街。\n援笔何由赋梁苑，闭门只合老苍崖。\n君来看我煨黄独，自采春山带叶柴。",
        "dynasty": "宋",
        "collection_info": null
    },
    {
        "title": "次韵静翁雪中见过三首  其三",
        "author": "周紫芝",
        "content": "端门万马想初回，跪贺群臣拜玉阶。\n我约江鸥分雪浦，谁将乌帽踏天街。\n从游久欲真浮海，送客悬知亦自崖。\n犹有升平临老眼，尚堪方岳看燔柴。",
        "dynasty": "宋",
        "collection_info": null
    },
    {
        "title": "二十八日雪霁读晁无咎集呈别乘徐彦志且以奉怀",
        "author": "周紫芝",
        "content": "苏公论士昔未闻，四客辈出俱同门。\n龙媒忽下洗凢马，野鹤一举空鷄群。\n虞皇七友廊庙具，元和十子非渠伦。\n张公屈宋排衙官，清词丽句冰雪寒。\n秦公笔下有过秦，平生目短曹刘垣。\n金华仙伯学杜甫，句法自许窥公藩。\n晁公磊落天下士，帝遣长庚下人世。\n旧闻一醉百梨花，醉后狂歌满天地。\n诗成只在倚马间，高谈颇似悬河翻。\n当时七发真少作，秦汉以来无此文。\n今日晴窗有佳色，积雪为洗烟埃昏。\n千山排峦削寒玉，万木拥户明朝暾。\n试携尘编醒病眼，隐几一笑空炉芬。\n是中有味知者少，此意便欲从公论。",
        "dynasty": "宋",
        "collection_info": null
    },
    {
        "title": "题南金慎独斋",
        "author": "周紫芝",
        "content": "圣道不可穷，探取随已欲。\n平生所受用，政可一言足。\n子思着中庸，暗室戒慎独。\n危微恐惧心，此念旋已熟。\n学从西洛来，标榜相品目。\n袖手看屋梁，表表如鹤鹄。\n谁知胸中尘，往往盈斗斛。\n伋也而有知，宁不贻彼忸。\n吴侯蚤作吏，未肯事边幅。\n得妙自圣处，了不关世俗。\n颇知幽隐中，日月所照烛。\n不敢欺秋毫，高情洁冰玉。\n愿言从君游，着鞭蹈前躅。",
        "dynasty": "宋",
        "collection_info": null
    },
    {
        "title": "题彦恢家草堂",
        "author": "周紫芝",
        "content": "昭陵厚德如干坤，廊庙补衮多公言。\n徂徕官在百寮底，有时论事惊天阍。\n皂囊欲上谤已满，霜台不到名空尊。\n李侯自是千载士，人说赞皇今有孙。\n长安御史一骢马，人物眼高争荐论。\n南床小忍便可得，直气肯受高官吞。\n青云垂上却回首，得州如斗车朱轓。\n两公相望空落落，当年风采今仍存。\n古来名节与富贵，轻重略等常平分。\n天公相爱似有意，黄鹄欲举方腾鶱。\n未开青琐霄汉上，故着草堂烟雨闲。\n人生穷达固难料，时来鹤亦能高轩。\n愿公努力善自爱，更进药石禆华勋。",
        "dynasty": "宋",
        "collection_info": null
    },
    {
        "title": "次韵道卿残腊步游林薮草木渐有生意三首  其一",
        "author": "周紫芝",
        "content": "抱病岁忽杪，杜门谁復来。\n感子阳春句，为嘘寒谷荄。\n君才那易得，辞华陋邹枚。\n草木不足羡，云衢路当开。\n春意私节物，荣枯竟何哉。\n封侯与裂土，且当付舆台。",
        "dynasty": "宋",
        "collection_info": null
    },
    {
        "title": "次韵道卿残腊步游林薮草木渐有生意三首  其二",
        "author": "周紫芝",
        "content": "老意惨不乐，青春为谁来。\n艺兰在九畹，谁能起残荄。\n桃李忽满眼，其寔亦枚枚。\n耕田种芝草，玲珑殊未开。\n荣华竞春事，于我何有哉。\n当浮白玉阙，下睨黄金台。",
        "dynasty": "宋",
        "collection_info": null
    },
    {
        "title": "次韵道卿残腊步游林薮草木渐有生意三首  其三",
        "author": "周紫芝",
        "content": "人生有荣瘁，否极泰必来。\n君看九地春，寸草无余荄。\n白首始一遇，蒲轮迎老枚。\n祁隐不可招，诩径行当开。\n我欲寻卢敖，卢敖安在哉。\n但当急洗眼，看子登云台。",
        "dynasty": "宋",
        "collection_info": null
    },
    {
        "title": "读元微之诗有感",
        "author": "周紫芝",
        "content": "从古才高少识真，此公句法老尤新。\n世间言语浑无用，天上吹嘘却要人。\n但遣前旒知妩媚，莫嫌后榻有嚬呻。\n梦中富贵能多少，空使清流作怒嗔。",
        "dynasty": "宋",
        "collection_info": null
    },
    {
        "title": "舟次句茨",
        "author": "周紫芝",
        "content": "移居来近玉湖中，渔户新添白脚翁。\n觅句深惭何水部，浮家全似陆龟蒙。\n山寒政恐无黄独，地湿应须要鞠藭。\n晚日飘零天不管，双凫乘雁听西东。",
        "dynasty": "宋",
        "collection_info": null
    },
    {
        "title": "雨寒连日大风病中作此诗",
        "author": "周紫芝",
        "content": "门外湖光潋滟中，春寒那听雨蒙蒙。\n吹残梅雪如山雪，颠得江风似飓风。\n双燕拟来寻旧约，小桃浑未试新红。\n黄紬独拥眠方熟，剥啄何须来恼翁。",
        "dynasty": "宋",
        "collection_info": null
    },
    {
        "title": "暝立",
        "author": "周紫芝",
        "content": "山隔湖边路，人栖柳下扉。\n船从几席过，燕掠水波飞。\n鸟亦昏纔定，牛知晚自归。\n幽人常暝立，日日到斜晖。",
        "dynasty": "宋",
        "collection_info": null
    },
    {
        "title": "次韵黄文若寄灯夕不出之作",
        "author": "周紫芝",
        "content": "少小从舞雩，鼓瑟常屡希。\n结髪事坟典，愿言探玄微。\n钟鸣漏忽尽，残星独晖晖。\n征鞍老涂路，白露霑裳衣。\n齿髪倏已暮，富贵终难祈。\n佳辰念京洛，流车看騑騑。\n结客少年场，儿女如瓠肥。\n红灯白昼暖，醉盌黄金挥。\n回头二十载，狗盗相因依。\n时光了如梦，菽粟不救饥。\n飘零少行乐，老大空歔欷。\n今年四海静，扊扅张外扉。\n芙渠焰明缸，金波丽春帏。\n秾李樽前歌，游子月下稀。\n铮铮银漏中，扑扑春蛾飞。\n此老最可怜，已杜御寇机。\n但知草中和，浩荡歌皇威。\n晶荧一短檠，搔首悟昨非。\n风流如黄香，不作传柑归。\n更携袖中珠，来寻北山薇。\n诗盟倘可同，愿復无余遗。",
        "dynasty": "宋",
        "collection_info": null
    },
    {
        "title": "题赵安定像",
        "author": "周紫芝",
        "content": "乌巾白角云锦裘，长胫骯脏高结喉。\n王孙自是真龙种，世上悬知无此俦。\n醉裏哦诗诗欲就，风月平欺两肩瘦。\n秋风为神玉为骨，画手何从写奇秀。\n仇池客多谁在亡，高准虬髯唯汝阳。\n紫皇苦欲奏璈语，此曲至今空断肠。\n肠断公歌侍儿拍，瓮裏黄柑自春色。\n老坡不见空凄然，此诗此意无人传。",
        "dynasty": "宋",
        "collection_info": null
    },
    {
        "title": "题包鼎大虎图",
        "author": "周紫芝",
        "content": "人间妙伎古亦有，画虎从来易成狗。\n何人为作老于菟，鼎死百年无此手。\n想当运笔亦有神，睥睨知谁看回肘。\n便恐阴崖风雨来，何止草中狐兔走。\n易生惊猿羞挂枝，周昉稺犬空復肥。\n画中生意似可喜，此虎一出无余姿。\n迩来丧乱书阨苦，唯有君家此画古。\n妖狐一丘渠自安，狡兔三窟无人取。\n建章宫殿空咸阳，猛士知谁守疆土。\n藜藿不采虎在山，安得有臣如此虎。",
        "dynasty": "宋",
        "collection_info": null
    },
    {
        "title": "忻师介轩",
        "author": "周紫芝",
        "content": "念我昔年少，刚介颇成癖。\n多钱嗤守虏，饱饭嘲谷伯。\n有口能雌黄，反眼辄青白。\n阿奴恃火攻，未必出下策。\n一笑当尊拳，仅得贷鸡肋。\n只今真老大，鬚髯已如戟。\n折肱成良医，忤物知何益。\n要令空洞中，下视沧溟窄。\n峣峣固难全，容容聊自适。\n知雌在守雄，外曲当内直。\n此理吾已明，师独未之得。\n愿言戒覆车，聊用铭子壁。",
        "dynasty": "宋",
        "collection_info": null
    },
    {
        "title": "三月五日晚霁大风",
        "author": "周紫芝",
        "content": "雨后风扉拥青嶂，家在斜阳晚潮上。\n沙头飞尽雪色鸥，柳下初横短蓬舫。\n皇天恶料风忽颠，贾客仓黄回五两。\n老人倚杖不肯归，看打南湖白头浪。",
        "dynasty": "宋",
        "collection_info": null
    },
    {
        "title": "九江王兴道早岁休官作易安奚疑二室要余作诗  其一",
        "author": "周紫芝",
        "content": "心如止水不妨清，身似无官不为名。\n但把一椽供偃蹇，从他百鬼瞰高明。\n路迷鷄犬家何在，身与渔樵席屡争。\n眼看青云有矰缴，鹪鹩巢小未宜轻。",
        "dynasty": "宋",
        "collection_info": null
    },
    {
        "title": "九江王兴道早岁休官作易安奚疑二室要余作诗  其二",
        "author": "周紫芝",
        "content": "朽骨枯茎未必灵，行藏何苦访君平。\n问津世路心先懒，买地江干计已成。\n解向急流求勇退，便知幽事合关情。\n裕陵将种今谁在，但恐君王问姓名。",
        "dynasty": "宋",
        "collection_info": null
    },
    {
        "title": "倚杖",
        "author": "周紫芝",
        "content": "雨脚收寒久，东风倚杖频。\n浪翻双鹭起，船过小鹅嗔。\n客饭长腰米，林居折角巾。\n浇山一掬泪，回首故乡春。",
        "dynasty": "宋",
        "collection_info": null
    },
    {
        "title": "寒食日归郡舟中作二首  其一",
        "author": "周紫芝",
        "content": "归棹浮江水，寒衾拥醉眠。\n乱花飞送客，细浪稳随船。\n泪落浇山酒，愁生禁火天。\n一从胡骑入，飘泊到今年。",
        "dynasty": "宋",
        "collection_info": null
    },
    {
        "title": "寒食日归郡舟中作二首  其二",
        "author": "周紫芝",
        "content": "世事聊相挽，吾归亦有期。\n白湖为客久，寒食到家迟。\n接屋花仍在，遮门柳自垂。\n向来歌社裏，应着老人嬉。",
        "dynasty": "宋",
        "collection_info": null
    },
    {
        "title": "春事",
        "author": "周紫芝",
        "content": "春事无多日，江村有数家。\n等闲飞燕子，容易落梨花。\n草色过薄雨，柳阴暝淡霞。\n诗成不归去，暝立看栖鸦。",
        "dynasty": "宋",
        "collection_info": null
    },
    {
        "title": "湖居春晚杂赋八绝  其一",
        "author": "周紫芝",
        "content": "雪屋临湖忆繫船，柳汀吹絮又经年。\n白鸥大似知人意，分与沧波十里天。",
        "dynasty": "宋",
        "collection_info": null
    },
    {
        "title": "湖居春晚杂赋八绝  其二",
        "author": "周紫芝",
        "content": "雨后春湖拍拍流，近门谁繫两三舟。\n水边寒食飞双燕，柳外斜阳卧一牛。",
        "dynasty": "宋",
        "collection_info": null
    },
    {
        "title": "湖居春晚杂赋八绝  其三",
        "author": "周紫芝",
        "content": "数日东风紧闭门，小桃知有一枝新。\n花飞不復到老眼，可是春寒欺得人。",
        "dynasty": "宋",
        "collection_info": null
    },
    {
        "title": "湖居春晚杂赋八绝  其四",
        "author": "周紫芝",
        "content": "倚床相伴一枝藤，强作春游老不能。\n花底婵娟诗妩媚，枕中日月睡瞢腾。",
        "dynasty": "宋",
        "collection_info": null
    },
    {
        "title": "湖居春晚杂赋八绝  其五",
        "author": "周紫芝",
        "content": "黄蜂归后燕成家，杨柳初飞一两花。\n已是无春可拚得，乱红何苦恼霜华。",
        "dynasty": "宋",
        "collection_info": null
    },
    {
        "title": "湖居春晚杂赋八绝  其六",
        "author": "周紫芝",
        "content": "晓镜烟凝水绕湖，晚汀飞鹭又成图。\n早知鱼鸟堪同乐，愁得华颠政不须。",
        "dynasty": "宋",
        "collection_info": null
    },
    {
        "title": "湖居春晚杂赋八绝  其七",
        "author": "周紫芝",
        "content": "两日东风着意颠，南湖风浪不行船。\n飞沙走石成何事，吹得杨花也上天。",
        "dynasty": "宋",
        "collection_info": null
    },
    {
        "title": "湖居春晚杂赋八绝  其八",
        "author": "周紫芝",
        "content": "湖水波连野水边，欲晴鸠唤未晴天。\n懒吹云去风无力，打得花残雨可怜。",
        "dynasty": "宋",
        "collection_info": null
    },
    {
        "title": "雨中立杏花下",
        "author": "周紫芝",
        "content": "浅红疏蘂出墙头，事往人空锁北楼。\n鸟为春愁浑不语，花知人意亦含羞。\n东风脉脉情何限，细雨蒙蒙泪不休。\n却忆去年花下醉，依稀记得小蛮讴。",
        "dynasty": "宋",
        "collection_info": null
    },
    {
        "title": "恭闻已迎原庙圣容入行在所",
        "author": "周紫芝",
        "content": "戎气腥京洛，桥山万木悲。\n园陵回望远，衮绣自天垂。\n日月瞻遗像，衣冠拜赤墀。\n樱桃荐原庙，重见汉官仪。",
        "dynasty": "宋",
        "collection_info": null
    },
    {
        "title": "雨后二首  其一",
        "author": "周紫芝",
        "content": "造物有佳思，放晴娱薄游。\n湖光散凫雁，野日下羊牛。\n水欲满旧壑，草还青远畴。\n云来犹倚杖，雨过忽横舟。",
        "dynasty": "宋",
        "collection_info": null
    },
    {
        "title": "雨后二首  其二",
        "author": "周紫芝",
        "content": "晚日纤纤出，痴云阵阵回。\n风林无定翼，晴汉有残雷。\n白水自天去，青山随眼来。\n峰高月未吐，更拟着诗催。",
        "dynasty": "宋",
        "collection_info": null
    },
    {
        "title": "夜半热甚湖上短歌",
        "author": "周紫芝",
        "content": "江头老父谁共语，白髮垂肩汗如雨。\n儿方高枕作自畀，雷翁开门傍河浒。\n水边云黑雨欲成，山外天高月将吐。\n江湖满地身未归，星斗横空夜如许。",
        "dynasty": "宋",
        "collection_info": null
    },
    {
        "title": "舟中睡起",
        "author": "周紫芝",
        "content": "幅巾听雨卧风樯，呼得青奴伴晚凉。\n白髮蠹书缘已熟，黑甜欹枕味偏长。\n月侵冰簟何妨白，舟入荷花不奈香。\n更倩长年打双桨，云山青处是吾乡。",
        "dynasty": "宋",
        "collection_info": null
    },
    {
        "title": "五月十九日雨中困卧起读西清录见其载欧阳文忠公与许昌龄事甚异作此",
        "author": "周紫芝",
        "content": "四字丹书亦偶然，石唐未必是真仙。\n无人解得潮州意，也復留衣与大颠。",
        "dynasty": "宋",
        "collection_info": null
    },
    {
        "title": "即席二首  其一",
        "author": "周紫芝",
        "content": "凋尽朱颜年少春，不堪柳下对离樽。\n刘郎已是无肠断，更唱阳关恼客魂。",
        "dynasty": "宋",
        "collection_info": null
    },
    {
        "title": "即席二首  其二",
        "author": "周紫芝",
        "content": "旧家明月醉归时，夜静朱楼歌折枝。\n只有杜娘真好事，樽前犹唱后山词。",
        "dynasty": "宋",
        "collection_info": null
    },
    {
        "title": "将归白湖而雨",
        "author": "周紫芝",
        "content": "世间那得此间身，恐是前生贺季真。\n白水窗闲频入梦，黄梅雨细却留人。\n重听欸乃烟中曲，净扫离骚几上尘。\n但得南风送归棹，未应幽独解伤神。",
        "dynasty": "宋",
        "collection_info": null
    },
    {
        "title": "中元日雨中录所见",
        "author": "周紫芝",
        "content": "颠风急来万木萎，迅雷不聼人掩耳。\n南山栖鸟失故巢，北山翔龙卷湖水。\n翔龙掉尾不肯收，眼看沧波接云起。\n想当舟楫避惊涛，无数鱼虾趁龙尾。",
        "dynasty": "宋",
        "collection_info": null
    },
    {
        "title": "读张载扬所示近诗颇怀其人",
        "author": "周紫芝",
        "content": "眼中人物欠曹刘，老矣逢君接胜游。\n诗与漫郎推行辈，字从坡老得源流。\n羸骖又踏千山去，黄菊空催九日愁。\n横槊想多秋后句，诗成须着锦囊收。",
        "dynasty": "宋",
        "collection_info": null
    },
    {
        "title": "次韵仲照秋怀四绝  其一",
        "author": "周紫芝",
        "content": "日斜楼阁暮云中，黄菊红蕖满院风。\n酒熟未酬花烂熳，诗来时听玉丁东。",
        "dynasty": "宋",
        "collection_info": null
    },
    {
        "title": "次韵仲照秋怀四绝  其二",
        "author": "周紫芝",
        "content": "老去篇章谁与酬，秋来又喜与君游。\n遗音固自成三叹，妙语不应惭四愁。",
        "dynasty": "宋",
        "collection_info": null
    },
    {
        "title": "次韵仲照秋怀四绝  其三",
        "author": "周紫芝",
        "content": "白髮新愁满眼中，骚人零落怨秋风。\n年来诗思成何事，聊伴寒螀泣露丛。",
        "dynasty": "宋",
        "collection_info": null
    },
    {
        "title": "次韵仲照秋怀四绝  其四",
        "author": "周紫芝",
        "content": "秋在幽人行乐中，好山欲尽更须穷。\n花姑水绕几时到，罨画溪遥路欲通。",
        "dynasty": "宋",
        "collection_info": null
    },
    {
        "title": "秋雨连日",
        "author": "周紫芝",
        "content": "老鬓风吹急，愁云带雨飞。\n白添平岸水，红掩傍幽扉。\n力尽方谋食，天寒未授衣。\n此身惭社燕，秋晚亦能归。",
        "dynasty": "宋",
        "collection_info": null
    },
    {
        "title": "次韵罗仲共教授闲居三首  其一",
        "author": "周紫芝",
        "content": "为米要令陶令出，无毡今坐广文穷。\n悬知嚼蜡世味薄，未抵扑衣山色浓。\n大盖且从渠自拥，小槽当与客频中。\n家谈安得从三老，华萼同编是古风。",
        "dynasty": "宋",
        "collection_info": null
    },
    {
        "title": "次韵罗仲共教授闲居三首  其二",
        "author": "周紫芝",
        "content": "了事痴儿不到诗，间中鼓吹自应奇。\n莫教句法惊人甚，便恐功名入手迟。\n性癖雅宜嵇叔懒，官闲只有漫郎知。\n庭梧想得西风急，秋意微生楚些悲。",
        "dynasty": "宋",
        "collection_info": null
    },
    {
        "title": "次韵罗仲共教授闲居三首  其三",
        "author": "周紫芝",
        "content": "拟筑扬雄宅一区，碧鷄坊外且成居。\n湖江君尚作浮宅，风雨我当无敝庐。\n平日梦游嗟路远，新凉见面恰秋余。\n便须载酒相从去，要识平生未见书。",
        "dynasty": "宋",
        "collection_info": null
    },
    {
        "title": "白湖闻雁三首  其一",
        "author": "周紫芝",
        "content": "斗落参横天雨霜，梦残灯尽客思乡。\n丁宁莫作叫云去，老眼不禁秋夜长。",
        "dynasty": "宋",
        "collection_info": null
    },
    {
        "title": "白湖闻雁三首  其二",
        "author": "周紫芝",
        "content": "晚向濒湖寄一椽，只凭沙雁与周旋。\n北来南去莫惆怅，我亦飘零那记年。",
        "dynasty": "宋",
        "collection_info": null
    },
    {
        "title": "白湖闻雁三首  其三",
        "author": "周紫芝",
        "content": "华人流落几秋风，南望中原信不通。\n好寄书来苏属国，君王方射上林中。",
        "dynasty": "宋",
        "collection_info": null
    },
    {
        "title": "九日风雨终日用怀载扬韵",
        "author": "周紫芝",
        "content": "九日清尊强挽秋，满庭风雨復谁游。\n俗人言下无三语，此老胸中有九流。\n白髮不妨欺短帽，黄花应解笑痴愁。\n客情老去何曾好，双鲤书来几日收。",
        "dynasty": "宋",
        "collection_info": null
    },
    {
        "title": "九日不出",
        "author": "周紫芝",
        "content": "白髮谁怜我，黄花最忆渠。\n酒杯今日把，筋力去年殊。\n身远秋如梦，谋疏老更愚。\n客愁浇不下，强欲醉茱萸。",
        "dynasty": "宋",
        "collection_info": null
    },
    {
        "title": "桥成",
        "author": "周紫芝",
        "content": "尚忆防秋日，疏渠转曲城。\n万方知盗息，此地看桥成。\n拄杖知频过，游鱼莫漫惊。\n明朝趁虚去，画柱晓霜明。",
        "dynasty": "宋",
        "collection_info": null
    },
    {
        "title": "雪夜",
        "author": "周紫芝",
        "content": "病眼怕遥夜，宿炉依小温。\n酒醨嫌雪厚，书细苦灯昏。\n残腊归时梦，他乡尽处村。\n可怜双白鬓，深闭一蓬门。",
        "dynasty": "宋",
        "collection_info": null
    },
    {
        "title": "读蔡中郎传",
        "author": "周紫芝",
        "content": "人生无先知，颇欲邀后福。\n自言苟依违，安得有颠覆。\n伯喈英伟资，高义甚敦笃。\n不为左回天，辄作流水曲。\n立朝有公言，谁能保家族。\n朝奏皂囊封，暮就洛阳狱。\n晚节不自守，一跌变前躅。\n起依千里草，九徙如转轴。\n卓死固已久，安得復嚬蹙。\n琴中知杀气，此理反未烛。\n陋哉王司徒，避谤私欲戮。\n公忠信安在，志操等流俗。\n何能起颓纲，此辈真碌碌。",
        "dynasty": "宋",
        "collection_info": null
    },
    {
        "title": "责鷄",
        "author": "周紫芝",
        "content": "豢犬欲司夜，畜鷄要鸣晨。\n二物一失职，遂辜畜养恩。\n嗟我笼中鷄，芥羽光照人。\n峨冠事饮啄，缄口随晨昏。\n我怒欲尔烹，鷄笑復自陈。\n君看多言者，以忠获怒嗔。\n台评与幕辨，呶呶常杀身。\n幸此北窗卧，颇似羲皇民。\n五起笑朝士，三号惊梦魂。\n使子卧红日，谢客扃柴门。\n此意殊不恶，诮我无谆谆。",
        "dynasty": "宋",
        "collection_info": null
    },
    {
        "title": "客舍二首  其一",
        "author": "周紫芝",
        "content": "日日湖边路，频来我不嗔。\n故山无百里，客舍遂三春。\n红落含桃过，青垂小杏新。\n光阴花委地，飘泊燕依人。",
        "dynasty": "宋",
        "collection_info": null
    },
    {
        "title": "客舍二首  其二",
        "author": "周紫芝",
        "content": "畴昔江湖意，儿曹总不知。\n幅巾霑雨过，拄杖看云移。\n鳯子飞应远，莺儿语最迟。\n闲从梅雪后，直到麦秋时。",
        "dynasty": "宋",
        "collection_info": null
    },
    {
        "title": "送张颠东归",
        "author": "周紫芝",
        "content": "张颠佳处是清高，不但诗狂酒亦豪。\n自说平生耽翰墨，未尝名讳落官曹。\n书工耻作云间榜，画好能添颊上毛。\n早信人间苦荆棘，不嫌门外长蓬蒿。",
        "dynasty": "宋",
        "collection_info": null
    },
    {
        "title": "薄暮二首  其一",
        "author": "周紫芝",
        "content": "物外无余子，愁边有是翁。\n梦回惊日脚，雨罢看云峰。\n天与长闲处，湖供不断风。\n犹嫌太多事，身落乱书丛。",
        "dynasty": "宋",
        "collection_info": null
    },
    {
        "title": "薄暮二首  其二",
        "author": "周紫芝",
        "content": "睡熟不知雨，梦残无限凉。\n莺飞时到眼，鹭起不成行。\n瓜熟分苍玉，莲香擘翠房。\n扫门还待月，近水更移床。",
        "dynasty": "宋",
        "collection_info": null
    },
    {
        "title": "静夜二首  其一",
        "author": "周紫芝",
        "content": "家与重湖近，门当永夜开。\n鹭随波浩荡，人共月徘徊。\n晓色催星落，飞云带雨来。\n长鬚汲水去，小艇淂鱼回。",
        "dynasty": "宋",
        "collection_info": null
    },
    {
        "title": "静夜二首  其二",
        "author": "周紫芝",
        "content": "湖影入散髪，晚沙横断汀。\n冠欹从自落，门设未尝扃。\n鬼着林边火，萤翻水上星。\n时闻有船过，月黑夜冥冥。",
        "dynasty": "宋",
        "collection_info": null
    },
    {
        "title": "雨晴望青山",
        "author": "周紫芝",
        "content": "世间尤物如异人，青山不入诸山群。\n晚来浓翠欲成滴，雨后数鬟高切云。\n人言兹山下埋玉，太白祠扉落岩谷。\n至今樵牧无斧斤，余润油然归草木。\n往岁小生来酹公，秋山未霜叶尚绿。\n是时落日在屋梁，彷佛如照公眉目。\n今我不乐湖水滨，青山到眼无朝昏。\n更欲再拜望拱木，公已乘鸾上天门。\n帝乡渺渺不知处，谁能为我招清魂。\n死生夜旦何足道，不敢復作湘纍文。",
        "dynasty": "宋",
        "collection_info": null
    },
    {
        "title": "仆去岁作湖居十二诗向开叔有诗次韵乃为谢",
        "author": "周紫芝",
        "content": "三年湖雨一茅茨，坐遣幽人识面迟。\n遗恨忽从愁裏尽，交情先向句中知。\n重寻故里空劳梦，亟买归舟会有期。\n何日剧谈听亹亹，满倾春酒细论诗。",
        "dynasty": "宋",
        "collection_info": null
    },
    {
        "title": "得木犀",
        "author": "周紫芝",
        "content": "三年身在菰蒲裏，手把岩花意惘然。\n折得秋芳香满袖，梦魂常绕故山前。",
        "dynasty": "宋",
        "collection_info": null
    },
    {
        "title": "夜苦秋蚊达旦不寐",
        "author": "周紫芝",
        "content": "昔年记淮邦，茅庐蔚秋草。\n两耳无晨昏，秋蚊困飞绕。\n利吻极惨伤，群飞固轻矫。\n悬知孀女祠，未可较多少。\n至今梦中雷，客枕疑已晓。\n那知三家村，復此终夕挠。\n青烟郁蒿艾，横空益奔扰。\n手倦劳扑缘，眼病恶熏燎。\n谁言天宇大，微物吝除剿。\n何必养嘉羞，便可付丹鸟。",
        "dynasty": "宋",
        "collection_info": null
    },
    {
        "title": "归自白湖舟中作",
        "author": "周紫芝",
        "content": "客舍三寒暑，扁舟八往还。\n残年不如意，老色日凋颜。\n暗谷鸣珊佩，晴峦结翠鬟。\n江禽浑识面，似欲唤人闲。",
        "dynasty": "宋",
        "collection_info": null
    },
    {
        "title": "寄家龙溪寺小阁初成",
        "author": "周紫芝",
        "content": "三年波浸白湖门，佛屋新分水北村。\n窗可近书真窈窕，室纔容榻颇深温。\n妻孥共社同香火，鱼鼓催人作晓昏。\n雪颔已疏怜我老，云踪无定与谁论。",
        "dynasty": "宋",
        "collection_info": null
    },
    {
        "title": "次韵雷飞卿送其女兄南归",
        "author": "周紫芝",
        "content": "兰皋飞佩一凄然，别酒深倾玉满船。\n谁唤孤帆落天际，尽驱秋色到愁边。\n燎鬚心在人能说，拟絮才高墨未干。\n莫向南湖频着眼，断鸿疏影在云烟。",
        "dynasty": "宋",
        "collection_info": null
    },
    {
        "title": "次韵陈季陵阅猥藁见寄",
        "author": "周紫芝",
        "content": "相思一日九迴肠，多谢来书细作行。\n镜裏有霜怜我老，鼎中无脔付君尝。\n衰颜本自羞连璧，佳句仍惊得夜光。\n五鳯楼高无此手，曹刘真是及肩墙。",
        "dynasty": "宋",
        "collection_info": null
    },
    {
        "title": "次韵文殊老人题宝顶寺",
        "author": "周紫芝",
        "content": "门连弱水不可渡，山似妙高知几寻。\n得雨僧分香积饭，行檀人施褭蹄金。\n重新佛屋龙天喜，已退魔军岁月深。\n老去愿随君共隐，谁能拥膝更长吟。",
        "dynasty": "宋",
        "collection_info": null
    },
    {
        "title": "杨次公侍讲得古印于洪井其文云东海开国次翁之子德润以赠徐伯远伯远有诗次韵",
        "author": "周紫芝",
        "content": "王谢风流本自长，天教洪井发珍藏。\n定知东海新金斗，可继文安旧印章。\n龟去岂无江上恋，鹊来今得石中黄。\n传家已作他年兆，莫把功名付锦囊。",
        "dynasty": "宋",
        "collection_info": null
    },
    {
        "title": "次韵雷飞卿游山时余以病不往",
        "author": "周紫芝",
        "content": "一病能令百念阑，霜蓬零乱照衰颜。\n心知只可开三径，炙手何劳叩八关。\n老喜社中多臭味，梦思方外有跻攀。\n劝君莫放寻山屐，嬴取浮生半日闲。",
        "dynasty": "宋",
        "collection_info": null
    },
    {
        "title": "渡陂南用斜川韵",
        "author": "周紫芝",
        "content": "万物自有得，吾生感行休。\n及兹天气佳，步寻水南游。\n青板得野航，竟渡一苇流。\n乘流本无心，岂有不下鸥。\n开口月有几，百年终一邱。\n与世似异趋，此行谁我俦。\n村醪亦足醉，对影自献酬。\n未知垂老日，能遂此乐不。\n事定会当谐，不復怀预忧。\n但愿营自安，孰是都无求。",
        "dynasty": "宋",
        "collection_info": null
    },
    {
        "title": "归陂北用斜川韵",
        "author": "周紫芝",
        "content": "薄游不尽兴，归卧当少休。\n曲水虽陈迹，斜川有新游。\n浩歌独长往，岂亦惭此流。\n侨寓三家村，飘如浮水鸥。\n屡争渔樵席，共守狐鼠邱。\n削迹屏冠服，索居谢朋俦。\n樽中有余滴，子献復父酬。\n殷勤问穉子，汝復乐此不。\n稚子掉头笑，老夫豁深忧。\n但令常復尔，过是吾何求。",
        "dynasty": "宋",
        "collection_info": null
    },
    {
        "title": "舟中次韵飞卿赠别长句",
        "author": "周紫芝",
        "content": "早岁从田叹不逢，老随乘雁听西东。\n青山约在何时了，白髮欢成一笑空。\n昨夜清歌催别酒，只今寒月上孤蓬。\n相逢莫怪长相忆，举世交游无此风。",
        "dynasty": "宋",
        "collection_info": null
    },
    {
        "title": "雪后望文脊诸峰哦韦苏州门对寒流雪满山之句得两诗  其一",
        "author": "周紫芝",
        "content": "雪压寒林春未回，晚山犹带玉崔嵬。\n谁将旧日韦郎句，貌取郭煕平远来。",
        "dynasty": "宋",
        "collection_info": null
    },
    {
        "title": "雪后望文脊诸峰哦韦苏州门对寒流雪满山之句得两诗  其二",
        "author": "周紫芝",
        "content": "新来袅袅娉娉雪，犹在重重迭迭山。\n莫作故时峰岭看，玉京今不是人间。",
        "dynasty": "宋",
        "collection_info": null
    },
    {
        "title": "送方元相宰钱塘",
        "author": "周紫芝",
        "content": "云路飞腾合到君，不应犹现宰官身。\n未分东观消长日，聊为西湖作主人。\n天近得声知亦易，民饥当念可须嗔。\n簿书丛裏江山在，了事何妨得句频。",
        "dynasty": "宋",
        "collection_info": null
    },
    {
        "title": "向开叔借陈公诗卷以诗奉寄且易乙藁  其一",
        "author": "周紫芝",
        "content": "谁言静寄是穷儿，尽得陈公晚岁诗。\n一读便醒双泪眼，头风更拟倩谁医。",
        "dynasty": "宋",
        "collection_info": null
    },
    {
        "title": "向开叔借陈公诗卷以诗奉寄且易乙藁  其二",
        "author": "周紫芝",
        "content": "平生不识陈惊坐，传得新诗喜失床。\n闻道明珠犹满眼，烦君为我一倾囊。",
        "dynasty": "宋",
        "collection_info": null
    },
    {
        "title": "舟过道场山下将往游舟师告以雪涂不可行而止",
        "author": "周紫芝",
        "content": "风蒲饱朝航，霁色急新涨。\n云山绕平湖，水墨澹屏障。\n夷犹柂初回，突兀山入望。\n何妨倾寸眸，便足了千嶂。\n想像钟磬音，隐约霄汉上。\n我欲一往游，遐瞻兹可畅。\n暮雪犹在涂，遗事不得访。\n人生蜡屐缘，一世能几两。\n登山追胜游，脚力须少壮。\n重来定何时，吾策今可杖。\n老愿復尔违，抚事一惆怅。",
        "dynasty": "宋",
        "collection_info": null
    },
    {
        "title": "老日",
        "author": "周紫芝",
        "content": "老日那容惜，晴光到眼休。\n蚕知今日浴，麦復几时收。\n黄犊分青草，花凫趁绿沟。\n谁能更归得，已是一春留。",
        "dynasty": "宋",
        "collection_info": null
    },
    {
        "title": "西湖山下梅花坞行可里许至陈御史园亭",
        "author": "周紫芝",
        "content": "倦客厌卑栖，白日坐飘忽。\n呼我同舍郎，缓策扶勃窣。\n缘山得人家，附影蔽深樾。\n湖水一镜明，梅花千树发。\n扶疏弄清影，仿佛见罗袜。\n凄迷香雾中，身已在月窟。\n穷探意未已，取径无诘屈。\n谁家歌舞园，花乱竹復密。\n御史投绂余，课竖种梨栗。\n吾曹不解事，尚此学操瑟。\n当从汉阴人，抱瓮日搰搰。",
        "dynasty": "宋",
        "collection_info": null
    },
    {
        "title": "寒食前五日作二绝  其一",
        "author": "周紫芝",
        "content": "杜鹃新听晓来声，暖气催花一夜成。\n寒食只今无几日，故乡何处不关情。",
        "dynasty": "宋",
        "collection_info": null
    },
    {
        "title": "寒食前五日作二绝  其二",
        "author": "周紫芝",
        "content": "寒食风埃满客巾，西湖烟雨送愁频。\n日高未起鸟呼梦，春晚不归花笑人。",
        "dynasty": "宋",
        "collection_info": null
    },
    {
        "title": "三月二十二日春雨终日",
        "author": "周紫芝",
        "content": "此情谁与问天公，幽事全归白髮翁。\n袖手寻诗红烛裏，卷帘听雨绿阴中。\n杯盘眼见樱桃熟，时节心惊柳絮空。\n谁为羁栖到三月，还家犹及舞雩风。",
        "dynasty": "宋",
        "collection_info": null
    },
    {
        "title": "奉酬德庄见和",
        "author": "周紫芝",
        "content": "横飞衮衮见诸公，着眼何由到此翁。\n胡粤相忘千里外，金兰投分一言中。\n诗缘渐熟情难洗，老色来煎念已空。\n销尽客愁知底事，爱君回雪与流风。",
        "dynasty": "宋",
        "collection_info": null
    },
    {
        "title": "酌六一泉颇怀昔游",
        "author": "周紫芝",
        "content": "孤山屹中流，长堤转湖尾。\n泯然怀昔游，踊跃尚壮齿。\n道人引清甘，一掬託分似。\n重来固依然，岁月今有几。\n华堂失雄观，缺甃久未理。\n谁令走鼃黾，投笔便如鬼。\n龙宫空一炬，狗盗忽四起。\n佳处不负人，环山自湖水。\n并游适相契，况我二三子。\n少留当何之，再来吾老矣。",
        "dynasty": "宋",
        "collection_info": null
    },
    {
        "title": "黄文若携秦别驾侍儿像见过戏题二绝  其一",
        "author": "周紫芝",
        "content": "能事空传王右丞，句如徐庾转难名。\n明眸正似溪光様，自古无人画得成。",
        "dynasty": "宋",
        "collection_info": null
    },
    {
        "title": "黄文若携秦别驾侍儿像见过戏题二绝  其二",
        "author": "周紫芝",
        "content": "谢家林下小梅花，不着红蓝染绛纱。\n莫笑画师无国手，玉肌元不受鈆华。",
        "dynasty": "宋",
        "collection_info": null
    },
    {
        "title": "罗叔共五色线中得玄真子渔父词拟其体仆亦拟作六首  其一",
        "author": "周紫芝",
        "content": "好箇神仙张志和，平生只是一渔蓑。\n和月醉，棹船歌，乐在江湖可奈何。",
        "dynasty": "宋",
        "collection_info": null
    },
    {
        "title": "罗叔共五色线中得玄真子渔父词拟其体仆亦拟作六首  其二",
        "author": "周紫芝",
        "content": "禁中图画访玄真，晚得歌词献紫宸。\n天一笑，物皆春，依旧扁舟钓白苹。",
        "dynasty": "宋",
        "collection_info": null
    },
    {
        "title": "罗叔共五色线中得玄真子渔父词拟其体仆亦拟作六首  其三",
        "author": "周紫芝",
        "content": "解印归来暂结庐，有时同钓水西鱼。\n闲着屐，醉骑驴，分明人在辋川图。",
        "dynasty": "宋",
        "collection_info": null
    },
    {
        "title": "罗叔共五色线中得玄真子渔父词拟其体仆亦拟作六首  其四",
        "author": "周紫芝",
        "content": "趁梅寻得水边枝，独棹渔舟却过溪。\n人似玉，醉如泥，闲歌五色线中诗。",
        "dynasty": "宋",
        "collection_info": null
    },
    {
        "title": "罗叔共五色线中得玄真子渔父词拟其体仆亦拟作六首  其五",
        "author": "周紫芝",
        "content": "人间何物是穷通，终向烟波作钓翁。\n江不动，月横空，漫郎船过小回中。",
        "dynasty": "宋",
        "collection_info": null
    },
    {
        "title": "罗叔共五色线中得玄真子渔父词拟其体仆亦拟作六首  其六",
        "author": "周紫芝",
        "content": "花姑溪上鹭鷀滩，辜负渔竿二十年。\n无可载，不抛官，携取全家去不难。",
        "dynasty": "宋",
        "collection_info": null
    },
    {
        "title": "次韵黄文若春日山行过秦德久六首  其一",
        "author": "周紫芝",
        "content": "百金聊作杖头沽，旋剪春苗荐野蔬。\n便可且倾陶令酒，未须真忆季鹰鱼。",
        "dynasty": "宋",
        "collection_info": null
    },
    {
        "title": "次韵黄文若春日山行过秦德久六首  其二",
        "author": "周紫芝",
        "content": "眼前风物一番新，江上桃花恼杀人。\n可笑草玄窗下客，满庭吹絮不知春。",
        "dynasty": "宋",
        "collection_info": null
    },
    {
        "title": "次韵黄文若春日山行过秦德久六首  其三",
        "author": "周紫芝",
        "content": "阶前春草唤愁生，屋上鸣鸠报晚晴。\n忽有好诗来照眼，似逃空谷听人声。",
        "dynasty": "宋",
        "collection_info": null
    },
    {
        "title": "次韵黄文若春日山行过秦德久六首  其四",
        "author": "周紫芝",
        "content": "不作林间曳履行，老来春日总无情。\n还惊柳上风催燕，又见花边雨弄晴。",
        "dynasty": "宋",
        "collection_info": null
    },
    {
        "title": "次韵黄文若春日山行过秦德久六首  其五",
        "author": "周紫芝",
        "content": "樱桃花下小窗扉，闻说婵娟是柳枝。\n茗椀已烦罗袖捧，篆香仍借好风吹。",
        "dynasty": "宋",
        "collection_info": null
    },
    {
        "title": "次韵黄文若春日山行过秦德久六首  其六",
        "author": "周紫芝",
        "content": "鸟啼花发未春阑，日饮无何意自闲。\n更唤小蛮娱醉客，主人风味似香山。",
        "dynasty": "宋",
        "collection_info": null
    },
    {
        "title": "追和向苏州罢吴门作",
        "author": "周紫芝",
        "content": "幕北传烽飞夕埃，庙堂今日要真才。\n肯将身向急流退，要问客从何处来。\n宝墨光翻银汉落，画船恩重锦帆开。\n胸中丘壑公元有，便恐鸱夷挽不回。",
        "dynasty": "宋",
        "collection_info": null
    },
    {
        "title": "追和向苏州顷在吴门尝用韦应物作凝香阁旧有白公桧今不復存为补植之",
        "author": "周紫芝",
        "content": "韦白两公名欲埃，芗林一出未难才。\n树从居士池边种，香入苏州句裏来。\n陶令北窗应好在，何郎东阁为谁开。\n二疏归后今重见，遥想都门张饮迴。",
        "dynasty": "宋",
        "collection_info": null
    },
    {
        "title": "追和向苏州舟次京口闻召诸公简朝中知旧",
        "author": "周紫芝",
        "content": "圣主思清战骑埃，尽将尺一起群才。\n匈奴莫向云中入，尚父今从海上来。\n绣祫不当毡毳用，玉关宁为犬羊开。\n公冠已挂知何事，犹有忠肠日九迴。",
        "dynasty": "宋",
        "collection_info": null
    },
    {
        "title": "古风二首别李守  其一",
        "author": "周紫芝",
        "content": "东南富佳郡，此地復名城。\n拜策奉温诏，谒帝辞明庭。\n悠悠出金阙，旆旆摇熊旌。\n兰风蔼微和，玉露湑以零。\n征鼙肃郊垒，啸咏闲斋铃。\n微生等薜萝，託根符余荣。\n误遭一笑盼，永怀千古情。\n千古不足多，喜遇罕所并。\n白璧勿漫予，按剑徒取憎。",
        "dynasty": "宋",
        "collection_info": null
    },
    {
        "title": "古风二首别李守  其二",
        "author": "周紫芝",
        "content": "逸足思长途，劲翮慕远汉。\n壮志忽蹉跎，功名失华旦。\n孤芳不自惜，靡靡同草蔓。\n饥寒日劬劳，霜雪念衰晏。\n眇焉尚遐征，遄车指芳甸。\n故国念离忧，高轩增老恋。\n会当酬知心，努力加餐饭。\n微勇或可贾，未和南山粲。",
        "dynasty": "宋",
        "collection_info": null
    },
    {
        "title": "叔共出近诗百余篇携归灯下读竟题小诗其后三首  其一",
        "author": "周紫芝",
        "content": "避地两家三五口，只今那忍记当时。\n谁知临老相逢日，犹得重看乱后诗。",
        "dynasty": "宋",
        "collection_info": null
    },
    {
        "title": "叔共出近诗百余篇携归灯下读竟题小诗其后三首  其二",
        "author": "周紫芝",
        "content": "翠鬟当户山如染，匹练绕檐江自寒。\n纵有鹅溪谁写得，要从无色画中看。",
        "dynasty": "宋",
        "collection_info": null
    },
    {
        "title": "叔共出近诗百余篇携归灯下读竟题小诗其后三首  其三",
        "author": "周紫芝",
        "content": "东平不復叹涂穷，有侄贤如阮仲容。\n净观庵中诗作社，水西山下酒分钟。",
        "dynasty": "宋",
        "collection_info": null
    },
    {
        "title": "读巴东集二首",
        "author": "周紫芝",
        "content": "熟睡能令虏退师，高谈聊决庙堂疑。\n胡尘洗尽浑无事，却卷波澜入小诗。\n谈笑成卢事亦难，一言能借百年安。\n群姦未死公休恨，但遣枯枝作岁寒。",
        "dynasty": "宋",
        "collection_info": null
    },
    {
        "title": "次韵韩伯嘉拟陆龟蒙坐眠行倚食学书吟八题  其一",
        "author": "周紫芝",
        "content": "口角澜翻二十年，书多却厌腹便便。\n年来抝折枯藤杖，参得跏趺面壁禅。",
        "dynasty": "宋",
        "collection_info": null
    },
    {
        "title": "次韵韩伯嘉拟陆龟蒙坐眠行倚食学书吟八题  其二",
        "author": "周紫芝",
        "content": "黑甜有味要须尝，一枕谁同夜雨床。\n世路风波难着脚，老来当以梦为乡。",
        "dynasty": "宋",
        "collection_info": null
    },
    {
        "title": "次韵韩伯嘉拟陆龟蒙坐眠行倚食学书吟八题  其三",
        "author": "周紫芝",
        "content": "年来孛窣与谁牢记，林下婆娑万事休。\n草浅沙平溪路稳，漫郎空棹小回舟。",
        "dynasty": "宋",
        "collection_info": null
    },
    {
        "title": "次韵韩伯嘉拟陆龟蒙坐眠行倚食学书吟八题  其四",
        "author": "周紫芝",
        "content": "梦中棐几得常凭，更有南窗可寄情。\n便是人间好消息，别无胜解可讥评。",
        "dynasty": "宋",
        "collection_info": null
    },
    {
        "title": "次韵韩伯嘉拟陆龟蒙坐眠行倚食学书吟八题  其五",
        "author": "周紫芝",
        "content": "平生不识大官余，小摘时寻雪后蔬。\n一岁不斋能几日，北山松韭未宜疏。",
        "dynasty": "宋",
        "collection_info": null
    },
    {
        "title": "次韵韩伯嘉拟陆龟蒙坐眠行倚食学书吟八题  其六",
        "author": "周紫芝",
        "content": "伎痒撩人不易禁，读残书叶喜重临。\n牙籤玉轴知多少，浪与儿童较寸阴。",
        "dynasty": "宋",
        "collection_info": null
    },
    {
        "title": "次韵韩伯嘉拟陆龟蒙坐眠行倚食学书吟八题  其七",
        "author": "周紫芝",
        "content": "妙画心传岂学能，是中真乐不容声。\n讥评尽入雌黄口，写得吾心不要名。",
        "dynasty": "宋",
        "collection_info": null
    },
    {
        "title": "次韵韩伯嘉拟陆龟蒙坐眠行倚食学书吟八题  其八",
        "author": "周紫芝",
        "content": "老来无意作悲秋，不奈庾郎知处愁。\n笔底波澜何日了，人间风雨几时休。",
        "dynasty": "宋",
        "collection_info": null
    },
    {
        "title": "谒颜鲁公祠时新筑怀忠堂云",
        "author": "周紫芝",
        "content": "平生高目看儿童，晚喜低头拜鲁公。\n政恐父师千载后，未输丞相百年中。\n投诸魑魅知何事，碎得狻猊有底功。\n长遣忠臣泣遗恨，谩营华屋照丰容。",
        "dynasty": "宋",
        "collection_info": null
    },
    {
        "title": "吴兴道中过落石祠庙貌甚严榜云唐李英公庙",
        "author": "周紫芝",
        "content": "天厌孤隋失羣丑，鹿走中原死谁手。\n爬搔痒疥不足平，虬髯少年十八九。\n经营四海多腹发，英公扶持真臂肘。\n从来断国要老成，公独含糊无可否。\n留得宫中老孽妻，几覆昭陵一杯酒。\n蚤岁功名塞天破，九庙丘墟只回首。\n狐埋未几狐掘之，天上浮云倏苍狗。\n更凭顽石作灵祠，颇似当年柳州柳。\n不如梁公摩虎鬚，为言百岁不祔姑。\n提师十万復谁可，兴邦一言还要渠。\n人间万事本难料，老将未须轻腐儒。",
        "dynasty": "宋",
        "collection_info": null
    },
    {
        "title": "河桥晚思三首  其一",
        "author": "周紫芝",
        "content": "出门犹未夕阳低，倚杖还惊露湿衣。\n等得树头鸦定后，会邀林外月同归。",
        "dynasty": "宋",
        "collection_info": null
    },
    {
        "title": "河桥晚思三首  其二",
        "author": "周紫芝",
        "content": "雨后津桥饮断虹，暮林重噪一蝉风。\n月来烟陇挂玉玦，云向碧天成峭峰。",
        "dynasty": "宋",
        "collection_info": null
    },
    {
        "title": "河桥晚思三首  其三",
        "author": "周紫芝",
        "content": "秋水平堤带雨浑，小桥分港到篱根。\n晚来幽事亦可喜，忽有渔舟时傍门。",
        "dynasty": "宋",
        "collection_info": null
    },
    {
        "title": "次韵德庄送别  其一",
        "author": "周紫芝",
        "content": "千里辞家復卧疴，赖君一笑肯相过。\n梦看赤鲤春腾浪，归见牵牛秋渡河。\n空裏懒能书怪事，酒中自可作无何。\n一竿忍负平生意，重钓花姑溪上波。",
        "dynasty": "宋",
        "collection_info": null
    },
    {
        "title": "次韵德庄送别  其二",
        "author": "周紫芝",
        "content": "乌帽前头没马尘，箇中元自不无人。\n风流公是习主簿，文字我惭阴子春。\n此日定交真有意，一生弔影復谁亲。\n相从又失秋来约，已结茅椽着病身。",
        "dynasty": "宋",
        "collection_info": null
    },
    {
        "title": "题黄县丞墨牛",
        "author": "周紫芝",
        "content": "一牛饱卧春草绿，一牛下坡引黄犊。\n长安可笑人海中，眼前见此三觳觫。\n诗翁老去饥满腹，归把春犁岂非欲。\n人生所愿能几何，百亩良田一牛足。",
        "dynasty": "宋",
        "collection_info": null
    },
    {
        "title": "鹿苑假寐",
        "author": "周紫芝",
        "content": "挂席月未落，辍棹日将午。\n亟寻墟里烟，尽阅菱芡浦。\n烈日方在舟，腾云未成雨。\n濒河得风岩，佛饭过斋鼓。\n龛灯明广殿，妙炷绕残缕。\n窈窕几僧窗，款欠无一语。\n我来兀昼梦，得句瘖不吐。\n欹巾倒乌纱，堕扇横白羽。\n凉襟亦已披，归杖当復拄。\n为君趣扁舟，夜雨轧鸣橹。",
        "dynasty": "宋",
        "collection_info": null
    },
    {
        "title": "次韵崔都巡马上望天目山",
        "author": "周紫芝",
        "content": "雨后青云万里开，翠螺新染玉萦迴。\n将军马健随风去，天目山高入眼来。\n稚子能文非好武，君王赋韵不为才。\n且将横槊新传句，独对西风侑酒杯。",
        "dynasty": "宋",
        "collection_info": null
    },
    {
        "title": "苕霅舟中戏题",
        "author": "周紫芝",
        "content": "永日扁舟破浪迟，青苹不动柳垂垂。\n满川安得飞来雨，看湿红裙雪藕丝。",
        "dynasty": "宋",
        "collection_info": null
    },
    {
        "title": "再赋二首  其一",
        "author": "周紫芝",
        "content": "故国辞家远，苕溪转柂深。\n交游千里隔，岁月二毛侵。\n满意悲烟树，移时看水禽。\n唯应陆鲁望，相见可知心。",
        "dynasty": "宋",
        "collection_info": null
    },
    {
        "title": "再赋二首  其二",
        "author": "周紫芝",
        "content": "云暗千家雨，寒生两岸秋。\n水翻波入户，人靓玉明楼。\n山色遮愁眼，荷香满客舟。\n水晶宫裏梦，还作此生游。",
        "dynasty": "宋",
        "collection_info": null
    },
    {
        "title": "船晓",
        "author": "周紫芝",
        "content": "瞑鸟惊飞急，孤舟犯晓行。\n柂牙侵月白，帆腹受风轻。\n云破千峰出，秋随一雨生。\n倚樯谁共语，蓬首看参横。",
        "dynasty": "宋",
        "collection_info": null
    },
    {
        "title": "舟中晚色二绝  其一",
        "author": "周紫芝",
        "content": "望处天仍阔，云边雨未成。\n秋风莫吹散，留作打篷声。",
        "dynasty": "宋",
        "collection_info": null
    },
    {
        "title": "舟中晚色二绝  其二",
        "author": "周紫芝",
        "content": "风急雨初过，天高日未曛。\n翠鬟堆晚岫，水墨画秋云。",
        "dynasty": "宋",
        "collection_info": null
    },
    {
        "title": "临安道中晚晴书所见二首  其一",
        "author": "周紫芝",
        "content": "客路乡关远，云山暮色添。\n秋高尚寒薄，雨过却风恬。\n附陇田成陛，倾崖水作帘。\n此行殊不恶，未愧贾胡淹。",
        "dynasty": "宋",
        "collection_info": null
    },
    {
        "title": "临安道中晚晴书所见二首  其二",
        "author": "周紫芝",
        "content": "何日王摩诘，潇湘画短屏。\n扁舟横远壑，晚翼在青冥。\n木杪收残照，云间得数星。\n吴姫不惊客，拜月下中庭。",
        "dynasty": "宋",
        "collection_info": null
    },
    {
        "title": "西湖寒食",
        "author": "周紫芝",
        "content": "落花残絮忆西园，寒食归心似纸鸢。\n无復御廊分冷食，又看茅屋禁清烟。",
        "dynasty": "宋",
        "collection_info": null
    },
    {
        "title": "十日不至湖上",
        "author": "周紫芝",
        "content": "我始跨匹马，蹭蹬来东吴。\n东吴亦何有，政復为西湖。\n西湖如静女，婉然真彼姝。\n湘娥结烟鬟，水镜涵空虚。\n晴光固不恶，雨态亦自殊。\n窈窕一僧窗，烟云媚朝晡。\n上下数白鸟，飞翻与人娱。\n只今雨鸣叶，便作破跳珠。\n寒窗挂薜萝，身疑在菰蒲。\n咫尺不得往，况乃千里余。\n始来梅欲花，旋復春去徂。\n幸兹得少留，驻我西征车。\n尚可具小舟，红粧醉芙蕖。",
        "dynasty": "宋",
        "collection_info": null
    },
    {
        "title": "苏公堤",
        "author": "周紫芝",
        "content": "翰林一去几经秋，犹有平堤绕碧流。\n谁向西州还度曲，此翁零落已山邱。",
        "dynasty": "宋",
        "collection_info": null
    },
    {
        "title": "次韵关子东筇杖",
        "author": "周紫芝",
        "content": "林下相从政要君，春来花草各欣欣。\n须烦无语木上座，时伴能言郑广文。\n徒步饱看山入眼，醉归应有句凌云。\n谁知九节仙人杖，解与先生立茂勋。",
        "dynasty": "宋",
        "collection_info": null
    },
    {
        "title": "闷题",
        "author": "周紫芝",
        "content": "命薄官如虱，年多髩似银。\n酒醺虽有圣，钱少本无神。\n含笑花欺老，妨眠鸟闹人。\n青山浑可恋，白眼莫相嗔。",
        "dynasty": "宋",
        "collection_info": null
    },
    {
        "title": "湖堤步游客言此苏小墓也",
        "author": "周紫芝",
        "content": "野水横分青草陂，谁埋玉树与琼枝。\n湖边山自向人绿，门外柳今何处垂。\n行雨行云钧是梦，施朱施粉未相宜。\n一从蕙死兰枯后，刚道桃花好面皮。",
        "dynasty": "宋",
        "collection_info": null
    },
    {
        "title": "题净空泉二首  其一",
        "author": "周紫芝",
        "content": "谁穿巨石贮清泉，不见超公旧讲筵。\n龙伴白云归宝藏，鱼随流水下春田。",
        "dynasty": "宋",
        "collection_info": null
    },
    {
        "title": "题净空泉二首  其二",
        "author": "周紫芝",
        "content": "欲寻遗事苦无碑，老宿犹传古律师。\n尚恐蜿蜒在空谷，水清不敢唾方池。",
        "dynasty": "宋",
        "collection_info": null
    },
    {
        "title": "送别王元韵徙居武康",
        "author": "周紫芝",
        "content": "扁舟忆东来，梅冷殊未芳。\n故人念客寒，满意倾酒浆。\n坐中东床君，笑语芝兰香。\n相从忽三月，共饮湖水光。\n花事乃如此，碧草日夜长。\n子归我当留，语离意难忘。\n似闻小山居，一苇仅可航。\n会寻霅川盟，着屐登上方。",
        "dynasty": "宋",
        "collection_info": null
    },
    {
        "title": "晚雨薄寒枕上作",
        "author": "周紫芝",
        "content": "睡过花时常掩关，老人欢意自应阑。\n愁边可奈雨如许，客裏不禁天尚寒。\n数月乡音无雁到，一年春事已梅酸。\n梦余犹忆江头路，拟唤归舟下急湍。",
        "dynasty": "宋",
        "collection_info": null
    },
    {
        "title": "奉酬德庄见和一首",
        "author": "周紫芝",
        "content": "老于春事岂相关，只有翻书意未阑。\n白眼何由常玩世，黑裘元自不遮寒。\n饱听风雨眠方熟，细说穷愁语更酸。\n日诵离骚三百字，便知新句有惊湍。",
        "dynasty": "宋",
        "collection_info": null
    },
    {
        "title": "楼居杂句五首  其一",
        "author": "周紫芝",
        "content": "吴江横绝断云间，白鸟归飞去不还。\n烟树青连越王国，暮潮声过海门山。",
        "dynasty": "宋",
        "collection_info": null
    },
    {
        "title": "楼居杂句五首  其二",
        "author": "周紫芝",
        "content": "湖光山影入楼明，晓色催人梦自惊。\n画栋去天无一握，青山衔月恰三更。",
        "dynasty": "宋",
        "collection_info": null
    },
    {
        "title": "楼居杂句五首  其三",
        "author": "周紫芝",
        "content": "上方重阁乱山前，喷雪跳珠日夜泉。\n蹔借小楼听雨睡，更携官焙与僧煎。",
        "dynasty": "宋",
        "collection_info": null
    },
    {
        "title": "楼居杂句五首  其四",
        "author": "周紫芝",
        "content": "五月江南烟雨时，吴侬初喜饷杨梅。\n绿枝红雨连山暗，应似泸戎摘荔枝。",
        "dynasty": "宋",
        "collection_info": null
    },
    {
        "title": "楼居杂句五首  其五",
        "author": "周紫芝",
        "content": "人间第一东南郡，天上飞来碧峭峰。\n更乞老僧双不借，为君穿尽玉玲珑。",
        "dynasty": "宋",
        "collection_info": null
    },
    {
        "title": "雨中湖上晚归书所见三绝句  其一",
        "author": "周紫芝",
        "content": "菰蒲风裏棹歌迟，属玉双飞欲暮时。\n荷叶吹香送归客，片云催雨湿燕姬。",
        "dynasty": "宋",
        "collection_info": null
    },
    {
        "title": "雨中湖上晚归书所见三绝句  其二",
        "author": "周紫芝",
        "content": "谁家歌管载凉州，何处跳珠入柂楼。\n山雨忽随云渡岭，明眸还与水争愁。",
        "dynasty": "宋",
        "collection_info": null
    },
    {
        "title": "雨中湖上晚归书所见三绝句  其三",
        "author": "周紫芝",
        "content": "风荷忆伴醉颜红，湖水重来照雪翁。\n此世相看最长久，只应南北两高峰。",
        "dynasty": "宋",
        "collection_info": null
    },
    {
        "title": "孤山新作三贤祠",
        "author": "周紫芝",
        "content": "两公才力尽骅骝，俱得东南第一州。\n易湿青衫江上泪，难禁白髮海边秋。\n此生名字依然在，晚岁功名亦未酬。\n处士若无当日节，更将何物配风流。",
        "dynasty": "宋",
        "collection_info": null
    },
    {
        "title": "晚至灵峰  其一",
        "author": "周紫芝",
        "content": "绿树千枝与万枝，灵峰寺裏看杨梅。\n青山行尽且归去，红子熟时应再来。",
        "dynasty": "宋",
        "collection_info": null
    },
    {
        "title": "晚至灵峰  其二",
        "author": "周紫芝",
        "content": "山前山后僧来浴，两两三三松下行。\n自是眼边无俗物，老夫不浴更身轻。",
        "dynasty": "宋",
        "collection_info": null
    },
    {
        "title": "五月六日湖上晚归初见荷二绝  其一",
        "author": "周紫芝",
        "content": "藕湖烟水欲沉沙，已着芙渠一两花。\n拟借短蓑随雨去，共谁同把钓鱼车。",
        "dynasty": "宋",
        "collection_info": null
    },
    {
        "title": "五月六日湖上晚归初见荷二绝  其二",
        "author": "周紫芝",
        "content": "毵毵烟柳谁家树，拍拍西湖尽日风。\n和靖宅边山雨急，苏公堤下藕花红。",
        "dynasty": "宋",
        "collection_info": null
    },
    {
        "title": "晓起趋郡湖上作",
        "author": "周紫芝",
        "content": "湖色初分宿雾余，绿蒲深处听跳鱼。\n一枝聊作乌栖树，五晓尚随人趁虚。\n老矣坐曹真戏事，归欤怀旧却情疏。\n未开禁钥听传漏，残梦犹堪付竹舆。",
        "dynasty": "宋",
        "collection_info": null
    },
    {
        "title": "五月二十二日再葺静寄",
        "author": "周紫芝",
        "content": "晚将华髮试青衫，静寄从来是旧衔。\n俗子未须怜怨鹤，老夫元不负耕岩。\n晴山有约长相见，恶木妨人要尽芟。\n自笑飘零苦无定，今年来此诵琅函。",
        "dynasty": "宋",
        "collection_info": null
    },
    {
        "title": "初凉",
        "author": "周紫芝",
        "content": "白露初垂叶，轻阴渐着衣。\n幽虫近床语，黄叶到阶飞。\n暮雨村常暗，秋风客未归。\n短檠还有意，凉满读书帏。",
        "dynasty": "宋",
        "collection_info": null
    },
    {
        "title": "武林逢邵文伯",
        "author": "周紫芝",
        "content": "念昔与君游，相过江水傍。\n翩翩俱少年，满镜青丝长。\n别来二十载，四海一战场。\n物色到朋旧，十客八九亡。\n今年好时莭，匹马不犯疆。\n将军鏁金甲，万玉朝明堂。\n长安人海中，衮衮逢此郎。\n惊视久乃识，两帽俱垂霜。\n抚事念晼晚，含凄各酸伤。\n便当呼醽醁，暖热浇中肠。\n我笑谓君言，语离且勿忙。\n人生如水凫，相值不可常。\n况此秋物佳，草木交青黄。\n与君着隻屐，尚可相扶将。\n愿言迟明发，历井升南冈。",
        "dynasty": "宋",
        "collection_info": null
    },
    {
        "title": "次韵文伯与余游孤山",
        "author": "周紫芝",
        "content": "客尘费爬搔，佳士要推挽。\n谁与同薄游，君来慰愁眼。\n并湖得名山，水色淡平远。\n清泉手可掬，汲绠不畏短。\n何人谈醉翁，但取瀹茗椀。\n古干不受寒，霜露阅岁晚。\n向来后庭花，想像空婉娈。\n堂堂两使君，摹昼暗丹粉。\n名莭冠今古，风流未渠泯。\n处士一癯儒，万像共偃蹇。\n珠玉俨在前，未肯作寒窘。\n胜游那可既，客意殊未满。\n更当穷两高，岂復悔重趼。\n果腹尚可期，尝鼎安一脔。",
        "dynasty": "宋",
        "collection_info": null
    },
    {
        "title": "秋夜闻雨",
        "author": "周紫芝",
        "content": "堂空自生秋，凉簟已无暑。\n齿虫含微酸，唧唧相对语。\n天公知客意，夜寂谁与处。\n慎勿遣西风，吹断芭蕉雨。",
        "dynasty": "宋",
        "collection_info": null
    },
    {
        "title": "酌龙井泉书聪师房二首  其一",
        "author": "周紫芝",
        "content": "十里泉声咽断岩，绣衣玄衮闭朱龛。\n老翁不要千山雨，只乞龙君一酌甘。",
        "dynasty": "宋",
        "collection_info": null
    },
    {
        "title": "酌龙井泉书聪师房二首  其二",
        "author": "周紫芝",
        "content": "八十霜髭不出门，老师犹是辩才孙。\n高人已復如云散，旧事那堪与客论。",
        "dynasty": "宋",
        "collection_info": null
    },
    {
        "title": "太学落成二首  其一",
        "author": "周紫芝",
        "content": "偃革逢华旦，三雍识汉仪。\n明伦先太学，首善自京师。\n圣主修文日，诸生望幸时。\n宸奎在轮奂，万目仰宏规。",
        "dynasty": "宋",
        "collection_info": null
    },
    {
        "title": "太学落成二首  其二",
        "author": "周紫芝",
        "content": "当宁敷文德，贤关喜气多。\n横经将正坐，讲艺忽投戈。\n云拥桥门路，风摇辟水波。\n小臣歌圣化，无地献菁莪。",
        "dynasty": "宋",
        "collection_info": null
    },
    {
        "title": "秋夕卧病效唐人作语  其一",
        "author": "周紫芝",
        "content": "画阁兰膏欲尽初，小窗留住玉蟾蜍。\n欲知此地愁多少，一夜秋声入井梧。",
        "dynasty": "宋",
        "collection_info": null
    },
    {
        "title": "秋夕卧病效唐人作语  其二",
        "author": "周紫芝",
        "content": "此夜秋怀谁得知，幽虫相语替人悲。\n自从啼破黄昏后，直到寒窗无月时。",
        "dynasty": "宋",
        "collection_info": null
    },
    {
        "title": "西溪道人全一堂",
        "author": "周紫芝",
        "content": "道人不爱葛藤禅，参得维摩妙法门。\n颇怪后三犹有说，要从全一便归根。\n昭文琴在何须鼓，惠子书多亦费言。\n闻道山中少来客，炉香清坐与谁论。",
        "dynasty": "宋",
        "collection_info": null
    },
    {
        "title": "次韵季长感事",
        "author": "周紫芝",
        "content": "久将华髮寄林泉，尺一呼来近日边。\n身退已甘无事老，眼明重见太平年。\n鼎湖龙去心虽在，长乐钟鸣喜欲颠。\n解道贞元朝士少，刘郎定自有新篇。",
        "dynasty": "宋",
        "collection_info": null
    },
    {
        "title": "种罂粟",
        "author": "周紫芝",
        "content": "墙根有地一弓许，人言可种数十竹。\n翁来只作三年留，仅比浮屠桑下宿。\n竹成须待五六年，我已归乡卜新筑。\n园夫笑谓主人言，不如锄苗种罂粟。\n二月春风上翠茎，三月轻红照深绿。\n嫣花落尽罂不空，碎粒圆时粟初熟。\n乳膏自入崖蜜甜，满贮醍醐饮僧粥。\n与其种竹供后人，孰若栽花资老腹。\n人间作计真眼前，万事皆尔真可怜。\n十年种木尚不肯，百年种德知何缘。\n倚锄自顾颇羞涩，病眼对花空惘然。",
        "dynasty": "宋",
        "collection_info": null
    },
    {
        "title": "周秀实陈庭藻携酒见过徜徉湖山间甚款明日秀实有诗乃次韵",
        "author": "周紫芝",
        "content": "少年怀二妙，一日如三秋。\n岂料京洛间，岁暮方从游。\n空疏坐晚缪，清楚知前修。\n周郎古名士，功以一战收。\n太丘亦贤者，盛德令人羞。\n周旋奉谈笑，领略开羁囚。\n有如我辈人，夫岂公等俦。\n窈窕寻远壑，共赋临清流。\n青山傥在眼，白髮从满头。\n西湖如西子，好句岂易酬。\n不敢妄作语，恐有不下鸥。\n微君妙篇章，何以写我忧。\n人生每如此，万户不足侯。\n斯盟傥未寒，小艇尚可浮。",
        "dynasty": "宋",
        "collection_info": null
    },
    {
        "title": "送乔民瞻赴官闽中",
        "author": "周紫芝",
        "content": "我昔游梁走千里，回望江南隔江水。\n是时公作桐汭官，不復东来问行李。\n人言左史有重客，玉面青衫气豪伟。\n酒催红蜡诗欲成，月堕秋江客方起。\n我从京洛尘中来，哦君新篇眼如洗。\n溅血惊魂二十年，长梦清樽奉簪履。\n相逢吴会不相识，昔年强健今如此。\n如公自是台阁人，老困一官何乃尔。\n只今尚作入幕宾，无事不令公怒喜。\n丈夫要当列鼎食，何止忍饥分斗米。\n且须拄颊望闽山，饱看麦秋丹荔子。",
        "dynasty": "宋",
        "collection_info": null
    },
    {
        "title": "送关康子将还青阳治旧田",
        "author": "周紫芝",
        "content": "关郎人物妙人间，莫作云长一様看。\n不到青云知有命，频遭白眼坐无官。\n纫兰秋浦应须尔，索米长安政恐难。\n我欲买田犹未可，但令归梦逐征鞍。",
        "dynasty": "宋",
        "collection_info": null
    },
    {
        "title": "书杭僧法惠事后见边郎中观音感应记",
        "author": "周紫芝",
        "content": "眼中铁弹不辞枯，眢井重波事亦殊。\n不用三三前说法，要须六六后还珠。",
        "dynasty": "宋",
        "collection_info": null
    },
    {
        "title": "次韵叶兵部九日不出十日登北高峰",
        "author": "周紫芝",
        "content": "登临一笑与谁同，此事人间未易逢。\n莫恨清樽负重九，且看黄菊笑西风。\n江连碧海潮初上，山近丹霄路欲通。\n向晚归来得新句，便知云梦落胸中。",
        "dynasty": "宋",
        "collection_info": null
    },
    {
        "title": "顷岁盗起徽严间兵既临城部使者而下皆弃官以走别乘强幼安摄郡事解衣高卧而贼不至城遂以全仆尝作送行诗以书其事后二十一年岁癸亥幼安始得州相遇于钱塘幼安犹能诵鄙诗而余漫不復省矣手录见遗读之惘然为题三绝其后  其一",
        "author": "周紫芝",
        "content": "当年玉食轸深忧，两月东南弃八州。\n只有孤城强别驾，醉中看雪倚江楼。",
        "dynasty": "宋",
        "collection_info": null
    },
    {
        "title": "顷岁盗起徽严间兵既临城部使者而下皆弃官以走别乘强幼安摄郡事解衣高卧而贼不至城遂以全仆尝作送行诗以书其事后二十一年岁癸亥幼安始得州相遇于钱塘幼安犹能诵鄙诗而余漫不復省矣手录见遗读之惘然为题三绝其后  其二",
        "author": "周紫芝",
        "content": "使君功大苦难酬，埋没孤忠二十秋。\n便拥一麾知未称，伯郎犹解得凉州。",
        "dynasty": "宋",
        "collection_info": null
    },
    {
        "title": "顷岁盗起徽严间兵既临城部使者而下皆弃官以走别乘强幼安摄郡事解衣高卧而贼不至城遂以全仆尝作送行诗以书其事后二十一年岁癸亥幼安始得州相遇于钱塘幼安犹能诵鄙诗而余漫不復省矣手录见遗读之惘然为题三绝其后  其三",
        "author": "周紫芝",
        "content": "江上孤城欲破时，闭门高卧復谁知。\n我无文字铭金石，安用烦君写恶诗。",
        "dynasty": "宋",
        "collection_info": null
    },
    {
        "title": "张鳌诗",
        "author": "周紫芝",
        "content": "曹瞒举汉鼎，一目窥九州。\n凌轹欺孤儿，大蒙口舌羞。\n左慈有道者，何为与之游。\n堂堂清献公，盛德岂操俦。\n鳌乃元放徒，为公亦少留。\n了知高世士，至意俱难求。\n先生两琴鹤，清节贯白头。\n雅宜鸿宝书，取火遽自投。\n公今骑箕尾，笑谈阅千秋。\n椿年亦细事，蚁梦轻封侯。\n强侯公自出，矫矫亦此流。\n作诗纪异事，誓将踵前修。\n愧乏大手笔，为公着嘉猷。",
        "dynasty": "宋",
        "collection_info": null
    },
    {
        "title": "去年闻载扬在武林及余至而载扬病已久逮其归则逝矣乃追用往时九日诗韵以悼其亡",
        "author": "周紫芝",
        "content": "与君一别几经秋，忽作修文地下游。\n诗忆向来云态度，人今何在柳风流。\n西湖烟月生前恨，客路风霜晚岁愁。\n胜日交流半零落，数行老泪倩谁收。",
        "dynasty": "宋",
        "collection_info": null
    },
    {
        "title": "次韵德庄惠南城纸衾且示妙句",
        "author": "周紫芝",
        "content": "范公古遗直，富贵不自娱。\n平生一布衾，岁晚眠粗疏。\n至今镵新铭，尚得司马书。\n此老抱刚节，岂与公孙俱。\n乃知枯槁士，白单良復须。\n衰年忍风露，蹭蹬来东吴。\n感君借余温，此意知何如。\n青毡寄幽梦，蕙帐羞吾庐。\n得此林下具，烂锦不愿余。\n况乃粲佳句，薄袖翻明珠。\n恨我无苍珉，为君载龟趺。\n愿与冰雪姿，卧起同卷舒。\n荆土作翠被，此俑无乃愚。\n问言拥六尺，岂不贤一襦。",
        "dynasty": "宋",
        "collection_info": null
    },
    {
        "title": "十月二十日晨起见枇杷花",
        "author": "周紫芝",
        "content": "枝头红日退霜华，矮树低墙密护遮。\n黄菊已残秋后朵，枇杷又放隔年花。",
        "dynasty": "宋",
        "collection_info": null
    },
    {
        "title": "夜宿净慈明日当宿斋宫",
        "author": "周紫芝",
        "content": "上方枝策记当年，仿佛天宫五日间。\n老去新添唯白髮，重来好在只青山。\n已怜雪意催寒急，更遣泉声唤梦还。\n明日郊宫禋社稷，此生犹得缀朝班。",
        "dynasty": "宋",
        "collection_info": null
    },
    {
        "title": "斋宫夜雨明日大雪",
        "author": "周紫芝",
        "content": "郊祭严祠事，斋宫肃夜寒。\n鸾刀催宰急，庭燎及晨难。\n雨湿牛羊俎，烟埋币帛坛。\n南山忽清晓，万玉已巑岏。",
        "dynasty": "宋",
        "collection_info": null
    },
    {
        "title": "闻耘老犹在霅川",
        "author": "周紫芝",
        "content": "湖上虽相见，重来失后期。\n风尘为客久，舟楫送归迟。\n雁远无消息，梅残恼别离。\n何时酌君酒，烂漫说新诗。",
        "dynasty": "宋",
        "collection_info": null
    },
    {
        "title": "十一月十一日夜步行中庭月色明甚作诗三绝  其一",
        "author": "周紫芝",
        "content": "冰轮渐出海西头，身在三吴近海州。\n赖有梅花管羁客，细分疏影上駞裘。",
        "dynasty": "宋",
        "collection_info": null
    },
    {
        "title": "十一月十一日夜步行中庭月色明甚作诗三绝  其二",
        "author": "周紫芝",
        "content": "香风袅袅月娟娟，月满中庭夜悄然。\n只恐大罗天上有，人间今夕是何年。",
        "dynasty": "宋",
        "collection_info": null
    },
    {
        "title": "十一月十一日夜步行中庭月色明甚作诗三绝  其三",
        "author": "周紫芝",
        "content": "少年邀月伴清樽，老去空余满袖尘。\n多谢蟾光深有意，尚来同我作三人。",
        "dynasty": "宋",
        "collection_info": null
    },
    {
        "title": "二十一日雪中归资国",
        "author": "周紫芝",
        "content": "出门天意已垂垂，湖上回鞭雪满衣。\n人在水晶宫裏住，马从银色界中归。\n树头云冻依然在，湖面鸥寒断不飞。\n今夜灯前有残榼，拥炉深闭一篷扉。",
        "dynasty": "宋",
        "collection_info": null
    },
    {
        "title": "蜡梅大有生意",
        "author": "周紫芝",
        "content": "幽芳念初分，厚地冻始裂。\n耐寒怜孤根，忍苦度尺雪。\n谁持万金良，起死医寸蘖。\n伶俜初回姿，荏苒似看叶。\n灌木犹未成，已与凢草别。\n平生冰玉交，胜韵颇奇绝。\n微风折轻黄，香雾湿寒月。\n棐几着冰壶，余芬散清樾。\n只今满眼花，想像疑可折。\n感君分似意，老味倍欣悦。\n添我小窗春，芳意未衰歇。\n盛德不可忘，封殖宁敢阙。",
        "dynasty": "宋",
        "collection_info": null
    },
    {
        "title": "石佛道中隔水梅花满山",
        "author": "周紫芝",
        "content": "平明跨羸骖，遥遵石头路。\n循山一溪横，隔水得幽处。\n树疑虬龙骧，石作苍虎踞。\n云庵有遗屋，突兀在烟树。\n方壶岂不佳，弱水无船渡。\n空余恼幽香，梅花满春屿。\n心知姑射仙，兹焉饮风露。\n水自平湖分，香从一山度。\n风姿不自持，照影各矜顾。\n安得从之游，徘徊着双屦。",
        "dynasty": "宋",
        "collection_info": null
    },
    {
        "title": "书东窗二首  其一",
        "author": "周紫芝",
        "content": "枕上青山翠扑衣，西湖郡更似西施。\n苦无能事王摩诘，领略烟鬟却要诗。",
        "dynasty": "宋",
        "collection_info": null
    },
    {
        "title": "书东窗二首  其二",
        "author": "周紫芝",
        "content": "湖上梅花春意回，水光山影入衔杯。\n无人许我分幽事，故遣双飞属玉来。",
        "dynasty": "宋",
        "collection_info": null
    },
    {
        "title": "次韵强幼安岁晚感事",
        "author": "周紫芝",
        "content": "寒日催残岁，新诗得夜光。\n雪犹随处有，梅亦为春芳。\n愁鬓何从白，流年有底忙。\n官闲应放腊，燕寝自凝香。",
        "dynasty": "宋",
        "collection_info": null
    },
    {
        "title": "岁晚杂题四首  其一",
        "author": "周紫芝",
        "content": "安稳三冬计，栖迟一舍寛。\n卷帘唯水近，倚杖得山看。\n老罢人谁数，天寒岁又阑。\n自无稽古力，未可怨儒冠。",
        "dynasty": "宋",
        "collection_info": null
    },
    {
        "title": "岁晚杂题四首  其二",
        "author": "周紫芝",
        "content": "草色无人地，梅花近腊天。\n拟飞犹未雪，将尽欲新年。\n漫与空成恨，无求合信缘。\n平生为晚计，老去更茫然。",
        "dynasty": "宋",
        "collection_info": null
    },
    {
        "title": "岁晚杂题四首  其三",
        "author": "周紫芝",
        "content": "倚杖千山裏，穷年一水滨。\n有官羞隐吏，无句作诗人。\n雨送灯前梦，傩催腊后春。\n孤山林处士，笑我是比邻。",
        "dynasty": "宋",
        "collection_info": null
    },
    {
        "title": "岁晚杂题四首  其四",
        "author": "周紫芝",
        "content": "老病时携客，斜阳更上楼。\n山寒犹有雪，湖晚最宜鸥。\n诗可书幽事，儿能伴薄游。\n人生每如此，吾意復何忧。",
        "dynasty": "宋",
        "collection_info": null
    },
    {
        "title": "次韵幼安寺丞感旧见示",
        "author": "周紫芝",
        "content": "当时长啸敌先摧，不费官军一炬灰。\n黠虏自惊风鸟散，使君方看玉山頽。\n撄城捍贼今亡矣，抗疏论功有是哉。\n相见可堪谈旧事，为公搔首一徘徊。",
        "dynasty": "宋",
        "collection_info": null
    },
    {
        "title": "甲子立春口号四首  其一",
        "author": "周紫芝",
        "content": "梅花消息未阑珊，春入千门笑语喧。\n人道上元新甲子，从头却数太平年。",
        "dynasty": "宋",
        "collection_info": null
    },
    {
        "title": "甲子立春口号四首  其二",
        "author": "周紫芝",
        "content": "春来玉烛又初调，尽喜官仪是汉朝。\n御道雪晴方试辇，彤庭日暖渐闻韶。",
        "dynasty": "宋",
        "collection_info": null
    },
    {
        "title": "甲子立春口号四首  其三",
        "author": "周紫芝",
        "content": "力争和议众初疑，事在君王子母知。\n旧日塞垣啼鸟处，如今长乐晓钟时。",
        "dynasty": "宋",
        "collection_info": null
    },
    {
        "title": "甲子立春口号四首  其四",
        "author": "周紫芝",
        "content": "晴日初生禁籞春，苑花宫树一番新。\n君王勤俭无行乐，只作银鈎赐近臣。",
        "dynasty": "宋",
        "collection_info": null
    },
    {
        "title": "元夕前三日书事  其一",
        "author": "周紫芝",
        "content": "旧岁冬余雪，今年雨復晴。\n奉常新奏乐，蕃使近朝正。\n灯火鳌山路，风光鳯辇城。\n须烦天一笑，四海尽无兵。",
        "dynasty": "宋",
        "collection_info": null
    },
    {
        "title": "元夕前三日书事  其二",
        "author": "周紫芝",
        "content": "落日沧江上，潮回水自平。\n云连子胥庙，山接阖闾城。\n海岳朝吴会，衣冠奉帝京。\n端门旧灯火，还向此时明。",
        "dynasty": "宋",
        "collection_info": null
    },
    {
        "title": "饭余过总持庵",
        "author": "周紫芝",
        "content": "饱饭度永日，问邻从小园。\n闲携居士杖，来扣总持门。\n花木无人见，文书听客翻。\n更将方外事，细为老夫论。",
        "dynasty": "宋",
        "collection_info": null
    },
    {
        "title": "德庄别后以诗见寄再游钱塘始见之次韵奉答且以叙将别之意",
        "author": "周紫芝",
        "content": "分作经年别，还成一笑同。\n看君鬚点漆，羞我鬓吹蓬。\n共醉宁非梦，缘诗各坐穷。\n相逢又惊散，往往似征鸿。",
        "dynasty": "宋",
        "collection_info": null
    },
    {
        "title": "二月二十三日薄雪",
        "author": "周紫芝",
        "content": "湖上春风结暮阴，乱云堆雪晚来深。\n便随柳絮飞将去，谁管桃花冷不禁。\n自苦多愁成客恨，不关难测是天心。\n乘除妙理谁能会，明日朝暾忽满林。",
        "dynasty": "宋",
        "collection_info": null
    },
    {
        "title": "次韵子东春雪",
        "author": "周紫芝",
        "content": "春光早已到千林，尚有余寒压晓衾。\n解作飞花朝蔌蔌，绝胜疏雨晓涔涔。\n无田亦有三登意，是瑞何妨一尺深。\n雪裏故人谁过我，西湖岩壑似山阴。",
        "dynasty": "宋",
        "collection_info": null
    },
    {
        "title": "湖上戏题",
        "author": "周紫芝",
        "content": "一湖春水绿漪漪，卧水桃花红满枝。\n去住云情浑不定，阴晴天色故相欺。\n风前柳作小垂手，雨后山成双画眉。\n何必娉娉仍袅袅，西湖应便是西施。",
        "dynasty": "宋",
        "collection_info": null
    },
    {
        "title": "后二日又题一首",
        "author": "周紫芝",
        "content": "家在东湾古渡头，柴扉草阁枕寒流。\n无人拟弹能言鸭，有眼那惊不下鸥。\n月裏踏歌何处社，樽中载酒几家游。\n溪南溪北村村水，春雨春风日日愁。",
        "dynasty": "宋",
        "collection_info": null
    },
    {
        "title": "后五日又题一首",
        "author": "周紫芝",
        "content": "几日春风大放颠，晚来寒日露晴天。\n浪纹随棹湖如镜，日脚翻鸦月似弦。\n便可饱看花入眼，不应直待柳吹绵。\n庾郎分得愁千斛，肯与青丝作少年。",
        "dynasty": "宋",
        "collection_info": null
    },
    {
        "title": "湖居无事日课小诗  其一",
        "author": "周紫芝",
        "content": "春湖潮满入青天，浪拍东风打钓船。\n人在空蒙飞絮裏，鸟啼红白乱花前。",
        "dynasty": "宋",
        "collection_info": null
    },
    {
        "title": "湖居无事日课小诗  其二",
        "author": "周紫芝",
        "content": "天上阴晴不可猜，两番云黑又云开。\n鹭从落日山边去，鱼趁晚湖潮裏来。",
        "dynasty": "宋",
        "collection_info": null
    },
    {
        "title": "湖居无事日课小诗  其三",
        "author": "周紫芝",
        "content": "茶了诗窗饭后杯，儿书未熟急须催。\n鸟于花外唤客出，山自眼前将句来。",
        "dynasty": "宋",
        "collection_info": null
    },
    {
        "title": "湖居无事日课小诗  其四",
        "author": "周紫芝",
        "content": "老向华胥占一窗，无心更梦小云郎。\n城居可似湖居好，诗味颇随茶味长。",
        "dynasty": "宋",
        "collection_info": null
    },
    {
        "title": "湖居无事日课小诗  其五",
        "author": "周紫芝",
        "content": "花枝满树雨添肥，晴色十分春又归。\n一生万事无不尔，行年六十尽成非。",
        "dynasty": "宋",
        "collection_info": null
    },
    {
        "title": "湖居无事日课小诗  其六",
        "author": "周紫芝",
        "content": "多情白鸟去还来，无事风扉闭復开。\n山下一帆衝雨过，水边双燕得泥回。",
        "dynasty": "宋",
        "collection_info": null
    },
    {
        "title": "湖居无事日课小诗  其七",
        "author": "周紫芝",
        "content": "海内名流诗有宗，时传佳句落闲中。\n不道建安六七子，可是近时三数公。",
        "dynasty": "宋",
        "collection_info": null
    },
    {
        "title": "次韵同季夜宿松园兼呈清照师",
        "author": "周紫芝",
        "content": "鹤骨松园老，霜髯八十春。\n相逢看日夕，留客赋诗新。\n鬼亦来听法，谁应可作邻。\n折腰营斗粟，宁不愧斯人。",
        "dynasty": "宋",
        "collection_info": null
    },
    {
        "title": "强幼安用余与曾同季唱酬韵作二章见寄谨用韵为谢  其一",
        "author": "周紫芝",
        "content": "江国从游地，花今几度春。\n老唯羁客在，情独使君新。\n未敢论倾盖，应须托善邻。\n如公真盛德，举世更何人。",
        "dynasty": "宋",
        "collection_info": null
    },
    {
        "title": "强幼安用余与曾同季唱酬韵作二章见寄谨用韵为谢  其二",
        "author": "周紫芝",
        "content": "花落青墩寺，谁从作好春。\n锦囊题句近，旧旆得州新。\n老手摧强敌，余风睦四邻。\n他年数循吏，神爵有斯人。",
        "dynasty": "宋",
        "collection_info": null
    },
    {
        "title": "寄李司农三首  其一",
        "author": "周紫芝",
        "content": "东阁当年夜，华灯照别樽。\n断碑思雁塔，佳客愧龙门。\n岂料三吴路，相逢一水村。\n只今悬望眼，犹欲黯离魂。",
        "dynasty": "宋",
        "collection_info": null
    },
    {
        "title": "寄李司农三首  其二",
        "author": "周紫芝",
        "content": "徽水定何处，谪官今几时。\n长沙应有赋，南磵可无诗。\n柳絮催春远，梅花寄客迟。\n谁怜忆公久，头白少相知。",
        "dynasty": "宋",
        "collection_info": null
    },
    {
        "title": "寄李司农三首  其三",
        "author": "周紫芝",
        "content": "谢朓南齐守，司农古汉官。\n杯今与谁把，山亦要公看。\n细札颁何日，离骚读又残。\n侍郎兄弟在，往往上金銮。",
        "dynasty": "宋",
        "collection_info": null
    },
    {
        "title": "客舍春寒",
        "author": "周紫芝",
        "content": "毎日东风吹暗尘，小池幽树不成春。\n妨他燕子关何事，折尽梅花最恼人。\n愁裏了知身是幻，老来惟与睡相亲。\n去年湖水浑依旧，欲买扁舟钓白苹。",
        "dynasty": "宋",
        "collection_info": null
    },
    {
        "title": "洗马行和关子东韵",
        "author": "周紫芝",
        "content": "忆昔四海多甲兵，令严细柳将军营。\n铁衣健卒持满立，黑头壮士从军行。\n眼前千马復万马，寸土不耕犁与骍。\n自从虎皮蒙剑戟，此马不闻鼙鼓惊。\n只今尽浴长安水，七十万匹俱长鸣。\n风騣雾鬛久不试，日餍官粟无斗升。\n庙堂伊吕自有策，不与韩白齐功名。\n圉人但喜马肥健，野老安知无战争。\n有君如此岂不乐，俟河几时今得清。\n不须天育骠骑种，云雾晦冥方降精。\n我欲刻石上浯水，白头弄笔羞书生。\n不闻铁骑响鸣镝，但听玉箫吹九成。",
        "dynasty": "宋",
        "collection_info": null
    },
    {
        "title": "读楚词三首  其一",
        "author": "周紫芝",
        "content": "借令无策拒强秦，何至甘心受虎吞。\n楚国已墟三十载，区区犹念尔东门。",
        "dynasty": "宋",
        "collection_info": null
    },
    {
        "title": "读楚词三首  其二",
        "author": "周紫芝",
        "content": "方从黄棘望回骖，可笑襄王又信谗。\n已分世间无鲍叔，便须水底觅彭咸。",
        "dynasty": "宋",
        "collection_info": null
    },
    {
        "title": "读楚词三首  其三",
        "author": "周紫芝",
        "content": "人生长策是同流，却遣何人为国忧。\n鼎镬轩裳俱一死，屈原何得畏阳侯。",
        "dynasty": "宋",
        "collection_info": null
    },
    {
        "title": "夜中闻雨枕上作",
        "author": "周紫芝",
        "content": "老去飘零日，春愁烂漫中。\n诗窗窥窈窕，睡枕听朦胧。\n弱柳妨晴态，小桃吹落红。\n颠风莫相恼，花事不关侬。",
        "dynasty": "宋",
        "collection_info": null
    },
    {
        "title": "为人贺沈镇江生日  其一",
        "author": "周紫芝",
        "content": "一麾新领浙西州，重说当年八咏侯。\n要遣虏人知宿将，故乘轺传作遨头。\n朅来京口颁明诏，便合甘泉从禁游。\n红袖相扶客为寿，莫嫌和月醉西楼。",
        "dynasty": "宋",
        "collection_info": null
    },
    {
        "title": "为人贺沈镇江生日  其二",
        "author": "周紫芝",
        "content": "甲子重新数中兴，济川人为圣时生。\n五花名肃金銮殿，八阵威寒铁瓮城。\n贺客杯觞方潋滟，使君忠力转精明。\n祝年有意留公住，只恐调元要老成。",
        "dynasty": "宋",
        "collection_info": null
    },
    {
        "title": "春寒",
        "author": "周紫芝",
        "content": "杨柳毵毵一水间，梅花憔悴雨𩆓𩆑。\n春愁已自难禁酒，病骨何由更耐寒。",
        "dynasty": "宋",
        "collection_info": null
    },
    {
        "title": "种兰",
        "author": "周紫芝",
        "content": "桃杏花中偶并栏，依然风味是幽兰。\n莫因移种长安市，不作春山一様看。",
        "dynasty": "宋",
        "collection_info": null
    },
    {
        "title": "种萱",
        "author": "周紫芝",
        "content": "万事全归两鬓霜，新愁尽属少年场。\n如今乞得忘忧草，已自无忧可得忘。",
        "dynasty": "宋",
        "collection_info": null
    },
    {
        "title": "次韵张元明同边郎中游西湖二君讲同年之好有此游",
        "author": "周紫芝",
        "content": "十里春波翠染衣，小寻鱼鸟共追随。\n船头风急何妨醉，湖上山多尽入诗。\n藜杖偶来飞絮裏，芦鞭犹忆看花时。\n两公人物如连璧，同上金銮亦未迟。",
        "dynasty": "宋",
        "collection_info": null
    },
    {
        "title": "皇帝亲祀高禖十五韵",
        "author": "周紫芝",
        "content": "历欲绵洪祚，郊宜筑巨台。\n有司修祝册，天子祭高禖。\n意与群情合，春随上瑞来。\n翠舆瞻玉座，桂酒奠金罍。\n喜色回中壸，欢声入九畡。\n熊罴占已兆，弧矢射将催。\n异礼关宗社，余波被草莱。\n灵基千岁永，玉叶万枝开。\n制度新仪着，歌诗旧典该。\n鲁侯徒復宇，后稷始封邰。\n帝德应先格，天心亦易回。\n至诚参造化，妙响疾风靁。\n历数周家久，封疆汉地恢。\n山河今壮矣，瓜瓞信悠哉。\n准拟螽斯咏，微臣愧不才。",
        "dynasty": "宋",
        "collection_info": null
    },
    {
        "title": "校李从一台阁集因效其体  其一",
        "author": "周紫芝",
        "content": "细诵台州句，湖边草舍幽。\n好山来竞秀，清濑与争流。\n吏可供书札，儿能伴校雠。\n小窗谁共此，唯有夕阳留。",
        "dynasty": "宋",
        "collection_info": null
    },
    {
        "title": "校李从一台阁集因效其体  其二",
        "author": "周紫芝",
        "content": "旧旆来分赖，唐朝有百人。\n诸公皆泯灭，此句独清新。\n异世名空在，今年迹已尘。\n何由弔高冢，一望石麒麟。",
        "dynasty": "宋",
        "collection_info": null
    },
    {
        "title": "次韵子东奉命祠高禖斋宫望临平山",
        "author": "周紫芝",
        "content": "遥想祠宫晓色寒，卷帘聊此看孱颜。\n官闲颇似苏司业，诗好全如庾子山。\n觅句不妨烟雨外，浮家犹记往来间。\n旧游有意重回首，恐上金銮未得还。",
        "dynasty": "宋",
        "collection_info": null
    },
    {
        "title": "甲子春日二首  其一",
        "author": "周紫芝",
        "content": "燕来不拟着帘遮，要听双飞语日斜。\n芳草满庭人不扫，东风吹尽石楠花。",
        "dynasty": "宋",
        "collection_info": null
    },
    {
        "title": "甲子春日二首  其二",
        "author": "周紫芝",
        "content": "海棠枝上晓莺啼，栀子花边蛱蝶飞。\n贪看游蜂偷蘂去，不知双燕得泥归。",
        "dynasty": "宋",
        "collection_info": null
    },
    {
        "title": "与王漕乞张右史集二首  其一",
        "author": "周紫芝",
        "content": "文采推前辈，儿童识姓名。\n日边张右史，江左谢宣城。\n自恨空飘泊，无由见老成。\n着书如可得，尚足慰生平。",
        "dynasty": "宋",
        "collection_info": null
    },
    {
        "title": "与王漕乞张右史集二首  其二",
        "author": "周紫芝",
        "content": "张绪风流士，文昌古淡诗。\n发扬知有助，埋没竟多时。\n公已勤雠校，神应作护持。\n何当遗珠玉，璀璨满书帏。",
        "dynasty": "宋",
        "collection_info": null
    },
    {
        "title": "对雨",
        "author": "周紫芝",
        "content": "风细寒犹甚，愁多睡更浓。\n闭门春色裏，尽日雨声中。\n草各争先出，花皆称意红。\n故人书信少，不记此衰翁。",
        "dynasty": "宋",
        "collection_info": null
    },
    {
        "title": "晚行湖堤望南山诸峰",
        "author": "周紫芝",
        "content": "曳履步远壑，挽衣枝短筇。\n霁色过急雨，余霞漏微红。\n照眼一湖净，环湖几山重。\n不知何禅灯，明灭苍翠丛。\n但闻烟霞间，绕山鸣乱钟。\n暮年行乐意，不与足力穷。\n明晨倘可迟，尚堪历诸峰。\n有幽固当探，无客谁与同。\n余子不足偕，形往影自从。\n言旋且当尔，兴在何由终。",
        "dynasty": "宋",
        "collection_info": null
    },
    {
        "title": "谢曾同季示近作因以为赠",
        "author": "周紫芝",
        "content": "老色秋蒲晚，朱颜玉树春。\n年方贾生妙，诗似庾郎新。\n黄墓初倾盖，青墩欲买邻。\n知君真似舅，笑我作陈人。",
        "dynasty": "宋",
        "collection_info": null
    },
    {
        "title": "同季再见和二首復用韵以谢  其一",
        "author": "周紫芝",
        "content": "花似今年好，情非旧日春。\n光阴愁裏尽，风物眼前新。\n爱酒聊呼伴，无酰懒乞邻。\n姓名谁挂口，肥瘠付秦人。",
        "dynasty": "宋",
        "collection_info": null
    },
    {
        "title": "同季再见和二首復用韵以谢  其二",
        "author": "周紫芝",
        "content": "海内同为客，西湖共送春。\n定交前日意，识面此时新。\n一笑欣良会，余生得善邻。\n风流美无度，往往似前人。",
        "dynasty": "宋",
        "collection_info": null
    },
    {
        "title": "送秦德久守安丰",
        "author": "周紫芝",
        "content": "师行朔野不记年，两淮千里无炊烟。\n君王偃革似建武，始遣循吏来安边。\n今日安丰非故垒，夜闻夷歌隔淮水。\n况当两国不交兵，高堑深沟岂须尔。\n朝不鸣刁夜灭烽，吉语上闻天自喜。\n但令南亩栖余粮，尽驱流冗归故乡。\n会见今年八九月，处处枣红梨子黄。\n四郊无兵门有戟，淮上山青淮水碧。\n樽前一曲柳枝歌，酿酒击鲜公燕客。",
        "dynasty": "宋",
        "collection_info": null
    },
    {
        "title": "客有为予言笋不可食食之令人瘦者戏作二绝为解嘲  其一",
        "author": "周紫芝",
        "content": "庾郎三韭坐清贫，眼看将军肉十斤。\n会遣胸中有千亩，不妨人似沈休文。",
        "dynasty": "宋",
        "collection_info": null
    },
    {
        "title": "客有为予言笋不可食食之令人瘦者戏作二绝为解嘲  其二",
        "author": "周紫芝",
        "content": "园蔬本自不全贫，今日真成笋作斤。\n已恨此生相见少，更须侬作解嘲文。",
        "dynasty": "宋",
        "collection_info": null
    },
    {
        "title": "今日林中颇得佳笋用前韵  其一",
        "author": "周紫芝",
        "content": "闲寻黑靥猫头笋，自把长镵雪色斤。\n恨我家无渭川竹，姓名不载马迁文。",
        "dynasty": "宋",
        "collection_info": null
    },
    {
        "title": "今日林中颇得佳笋用前韵  其二",
        "author": "周紫芝",
        "content": "作葅须趁笋如银，莫待成竿费斧斤。\n安用截筒纒五采，为人催草弔湘文。",
        "dynasty": "宋",
        "collection_info": null
    },
    {
        "title": "刘主簿许饷苦笋未至  其一",
        "author": "周紫芝",
        "content": "苦竹冈头竹似云，刘郎何事不挥斤。\n杯盘倘使同吴俗，荼荠谁能作楚文。",
        "dynasty": "宋",
        "collection_info": null
    },
    {
        "title": "刘主簿许饷苦笋未至  其二",
        "author": "周紫芝",
        "content": "未敢烦君便指囷，且看分笋不论斤。\n此君自是盘中虎，空想斑斑箸下文。",
        "dynasty": "宋",
        "collection_info": null
    },
    {
        "title": "西湖春事五首  其一",
        "author": "周紫芝",
        "content": "两高南北拥烟鬟，浑在溟蒙细雨间。\n寄语丹青王右相，不须水墨画春山。",
        "dynasty": "宋",
        "collection_info": null
    },
    {
        "title": "西湖春事五首  其二",
        "author": "周紫芝",
        "content": "老去无心作好春，晓来风雨故欺人。\n从教髪白桃花笑，不管帘垂燕子嗔。",
        "dynasty": "宋",
        "collection_info": null
    },
    {
        "title": "西湖春事五首  其三",
        "author": "周紫芝",
        "content": "颠春柳絮风前落，卧水桃花鑑裏开。\n沙上鸳鸯忽惊起，背人飞去不回来。",
        "dynasty": "宋",
        "collection_info": null
    },
    {
        "title": "西湖春事五首  其四",
        "author": "周紫芝",
        "content": "寒食人家画鼓挝，踏歌声裏月生华。\n无人来祭皇妃墓，空唱吴王陌上花。",
        "dynasty": "宋",
        "collection_info": null
    },
    {
        "title": "西湖春事五首  其五",
        "author": "周紫芝",
        "content": "半垂罗幕护红粧，闲繫青骢在绿杨。\n楼上日长时度曲，路边风过忽吹香。",
        "dynasty": "宋",
        "collection_info": null
    },
    {
        "title": "晚出郡城",
        "author": "周紫芝",
        "content": "天街打鼓出城门，暝色侵衣欲破昏。\n湖上晚峰横玉玦，马头新月上金盆。",
        "dynasty": "宋",
        "collection_info": null
    },
    {
        "title": "次韵强常州见寄",
        "author": "周紫芝",
        "content": "门前冠佩眼中稀，家在西湖水绕扉。\n每对鳯姿羞羽翼，更因鱼目得珠玑。\n身闲聊伴苍官语，诗瘦空惭笨伯肥。\n别后清言应亹亹，不知谈麈为谁挥。",
        "dynasty": "宋",
        "collection_info": null
    },
    {
        "title": "天申节湖上早归",
        "author": "周紫芝",
        "content": "昨夜雨如许，今朝云復开。\n鸟声呼日出，湖水上堤来。\n赞祝人天喜，锵鸣剑佩回。\n归途似明镜，影落翠鬟堆。",
        "dynasty": "宋",
        "collection_info": null
    },
    {
        "title": "食新秔有感",
        "author": "周紫芝",
        "content": "玉粒新秔五月黄，中含风露晚秋香。\n但令云子流匙滑，莫管吴侬眼下创。",
        "dynasty": "宋",
        "collection_info": null
    },
    {
        "title": "次韵曾同季悼其幼子",
        "author": "周紫芝",
        "content": "曾侯名家郎，家有玉颊儿。\n渥洼出名驹，丹穴生长离。\n春风入庭户，独秀兰与芝。\n未干弄麞墨，遽草骑龟诗。\n我昔少年日，屡作哭子痴。\n须烦六如偈，为洗长年悲。",
        "dynasty": "宋",
        "collection_info": null
    },
    {
        "title": "韦深道寄苕霅舟中六言五首  其一",
        "author": "周紫芝",
        "content": "画舸一帆烟浪，薫风十里荷花。\n更着千岩万壑，相随泛宅浮家。",
        "dynasty": "宋",
        "collection_info": null
    },
    {
        "title": "韦深道寄苕霅舟中六言五首  其二",
        "author": "周紫芝",
        "content": "水绕卧沙鸂鶒，浪翻擎雨芙蕖。\n向晚柂楼独倚，共谁同看跳珠。",
        "dynasty": "宋",
        "collection_info": null
    },
    {
        "title": "韦深道寄苕霅舟中六言五首  其三",
        "author": "周紫芝",
        "content": "韦郎无意剪白，次山亦漫为官。\n要遣苕溪风雨，饱君笔下波澜。",
        "dynasty": "宋",
        "collection_info": null
    },
    {
        "title": "韦深道寄苕霅舟中六言五首  其四",
        "author": "周紫芝",
        "content": "满眼红粧迎笑，昔年游客经行。\n忽得风前丽句，似闻蓬底波声。",
        "dynasty": "宋",
        "collection_info": null
    },
    {
        "title": "韦深道寄苕霅舟中六言五首  其五",
        "author": "周紫芝",
        "content": "我作三吴短梦，小安近水茅茨。\n解养能言鸭子，闲看似酒鹅儿。",
        "dynasty": "宋",
        "collection_info": null
    },
    {
        "title": "西湖月夜",
        "author": "周紫芝",
        "content": "月到中天火未流，水边风露已含秋。\n问谁乞取西湖角，红藕花中着钓舟。",
        "dynasty": "宋",
        "collection_info": null
    },
    {
        "title": "菩提小轩骤雨晚晴",
        "author": "周紫芝",
        "content": "杭颍雌雄本自殊，淡粧浓抺是吴姝。\n满倾涨玉千钟酒，来看镕银百顷湖。\n白鸟去边山泼黛，绿蒲疏处雨跳珠。\n不知能事王摩诘，貎得西山落照无。",
        "dynasty": "宋",
        "collection_info": null
    },
    {
        "title": "早发北山由麦岭饭大通登烟霞洞阁",
        "author": "周紫芝",
        "content": "濒湖两峰高，屹立晓相望。\n苍凉昇海日，骯脏露千嶂。\n羸骖绝坡陁，岩谷饱追访。\n缅怀洪荒初，藴蓄含万象。\n浑沌久已死，倏忽真巧匠。\n谁令凿空手，出此奇险状。\n中虚纳游云，谷静答幽唱。\n暗穴下无底，涛声想悲壮。\n十八老声闻，附石出遗像。\n谁其架修椽，置屋云雨上。\n青山不知数，遶屋森百丈。\n忽于两峰间，万顷见烟浪。\n澎湃海潮声，往往入藜杖。\n天公知爱山，令我拜嘉贶。\n眇焉隔仙凡，欲往漫惆怅。\n便当学枯禅，绮语蠲宿妄。\n自足伴周旋，长年此遐放。",
        "dynasty": "宋",
        "collection_info": null
    },
    {
        "title": "题孤山柏",
        "author": "周紫芝",
        "content": "台城依旧绕长河，结绮临春往事多。\n但见张妃似西子，不知擒虎是阎罗。\n当年已老琼瑶树，此去空留铁石柯。\n乔木自存非故国，何须仍唱后庭歌。",
        "dynasty": "宋",
        "collection_info": null
    },
    {
        "title": "次韵周秀实寺丞七夕三首  其一",
        "author": "周紫芝",
        "content": "乌鹊桥成不恨迟，隔秋相见岂无期。\n姮娥空傍月中去，嫁得星郎是几时。",
        "dynasty": "宋",
        "collection_info": null
    },
    {
        "title": "次韵周秀实寺丞七夕三首  其二",
        "author": "周紫芝",
        "content": "夜深闲把玉东西，月下楼空画幕垂。\n人似天孙酒如玉，梦中犹忆少年时。",
        "dynasty": "宋",
        "collection_info": null
    },
    {
        "title": "次韵周秀实寺丞七夕三首  其三",
        "author": "周紫芝",
        "content": "无限栏阶月下儿，遥瞻星旆却嫌迟。\n催教织女梳云髻，想得无心理杼丝。",
        "dynasty": "宋",
        "collection_info": null
    },
    {
        "title": "数日秋暑不復可堪马上作此",
        "author": "周紫芝",
        "content": "江上丰隆醖秋热，老病摧颓可堪说。\n人行落日生黄尘，马畏长涂汗流血。\n君看此处安得诗，空学吴牛喘残月。\n北风何日挂駞裘，长啸灞桥驴上雪。",
        "dynasty": "宋",
        "collection_info": null
    },
    {
        "title": "叶宣义家寿祉堂",
        "author": "周紫芝",
        "content": "吉人为善天所彰，效有迟速理则常。\n叶侯天骥少未骧，读书过眼下十行。\n易如翻水成文章，学既日富名日昌。\n谓取富贵如探囊，当时余子皆擅场，呼不成卢空绕床。\n直气勇决何可当，买田筑室龙池阳。\n夜光穿屋万丈长，人言家有明珠双。\n青衫归侍讌几傍，仿佛月中丹桂香。\n要看玉树争芬芳，击鲜不羡游诸郎。\n大裘执玉郊圆苍，厖恩厚泽均四方。\n翁年九十鬓不霜，锡以命服闾里光。\n门前贺客俱奔忙，手持牛酒填康庄。\n遂摘天语名公堂，不须灵寿扶徜徉。\n高文戞玉鸣琳琅，省郎言语如君房。\n天公报德殊未央，传家奕叶寿且康。\n王母昼着云锦裳，麻姑行酒倾琼浆。\n壶中日永醉玉觞，赤松黄石相扶将。",
        "dynasty": "宋",
        "collection_info": null
    },
    {
        "title": "孙仲益尚书以诗赠吴益先吴出巨轴索诗",
        "author": "周紫芝",
        "content": "少年名字满贤关，荐墨谁能借一言。\n子产自应知季札，退之先已得何蕃。\n江无九肋空多士，树有三珠且共门。\n晚路相逢叹流落，可怜不第独刘蕡。",
        "dynasty": "宋",
        "collection_info": null
    },
    {
        "title": "木犀方花一首",
        "author": "周紫芝",
        "content": "西湖八九月，秋叶日夜凋。\n两山各峥嵘，气与秋争高。\n天亦念幽绝，芬芳托孤标。\n要令列仙臞，一洗桃李骄。\n往往遣暗香，时时入高飇。\n绿叶未改色，微黄澹烟梢。\n可爱不可名，模写徒自劳。\n向来蜡梅花，相去无丝毫。\n但恨此花迟，不借春雨膏。\n尚可配精蘂，傲霜分两豪。\n金钱不知数，狼藉蒙讥嘲。\n可怜贵人家，渍蜜纷煎熬。\n坐令林下姿，半入金猊焦。\n闺房漫脂泽，此恨何由消。",
        "dynasty": "宋",
        "collection_info": null
    },
    {
        "title": "登北高峰一首",
        "author": "周紫芝",
        "content": "鼓楫去故里，携孥客东吴。\n湖山森照耀，鱼鸟相嬉娱。\n举目见两高，欲上徒嗟吁。\n人言不可往，无路登云衢。\n尽力贾余勇，遂復酬宿逋。\n白鸟入苍烟，灭没在太虚。\n晓日沸晹谷，万川纳归墟。\n海门豁中开，怒涛喧朝晡。\n尽注百丈江，拱揖朝伍胥。\n银湖大如许，仅可方覆盂。\n诸峰如培塿，琐细不足图。\n寸眸一俯仰，八极无遗余。\n苐恨苍凉日，悠悠迫悬车。\n临风一怅惘，言旋戒危涂。",
        "dynasty": "宋",
        "collection_info": null
    },
    {
        "title": "资国巨松伐为东观材",
        "author": "周紫芝",
        "content": "文字初离五阨余，缃囊缥帙秘新储。\n何人合在天东壁，十八公堪作校书。",
        "dynasty": "宋",
        "collection_info": null
    },
    {
        "title": "徐五十六索勤有种德二轩诗各赋一首  其一",
        "author": "周紫芝",
        "content": "平生长笑韩潮州，欲持谠议回冕旒。\n读书城南晚所赋，无乃不为韩符谋。\n人间达官可力取，钓名但以诗为鈎。\n汗牛充宇作底用，富贵面热渠当羞。\n书生有书但自读，不必区区苦投俗。\n偶然一掷便成卢，雁塔朝题暮天禄。\n吾言可笑君必轻，奔军之策何足凭。\n临机应敌自子事，此是宋襄仁义兵。",
        "dynasty": "宋",
        "collection_info": null
    },
    {
        "title": "徐五十六索勤有种德二轩诗各赋一首  其二",
        "author": "周紫芝",
        "content": "结庐须种木，乐饥须种糓。\n种木十年能几长，种糓眼前无乃速。\n人生安得俟河清，谁能忍饥百年待德成。\n君不见千古一皋陶，此事世亦少。\n颇能化俗成唐虞，何乃灭国先六蓼。\n慎勿说梦与痴人，着意劝渠渠不晓。\n南邻门耀三戟光，北邻牛马谷可量。\n浮云变灭那得常，安乐只有襄阳庞。",
        "dynasty": "宋",
        "collection_info": null
    },
    {
        "title": "中秋携小儿步湖堤  其一",
        "author": "周紫芝",
        "content": "病裏三年月，相随过两州。\n为侬分素魄，携汝作清游。\n草树悲今夕，家乡隔去秋。\n有身真似梦，无地不关愁。",
        "dynasty": "宋",
        "collection_info": null
    },
    {
        "title": "中秋携小儿步湖堤  其二",
        "author": "周紫芝",
        "content": "门接银湖浪，居仍在宝坊。\n更烦山吐月，来共水分光。\n叶冷初翻夜，虫悲拟泣霜。\n幽人看不足，白露满胡床。",
        "dynasty": "宋",
        "collection_info": null
    },
    {
        "title": "送方元相还郊居",
        "author": "周紫芝",
        "content": "云从南山来，邂逅成一雨。\n秋风忽吹散，霢霂不到土。\n出固初何心，归亦乃其所。\n但恨山中人，弔影无谁语。\n笑口曾未开，语离遽如许。\n到家应重阳，精蘂亦已吐。\n长衫随父老，社瓮酌田祖。\n悠悠卧黄云，坎坎击醉鼓。\n人生行乐耳，何必浪自苦。\n恨我繫微官，何由共鷄黍。",
        "dynasty": "宋",
        "collection_info": null
    },
    {
        "title": "古风二首  其一",
        "author": "周紫芝",
        "content": "夜梦乘轻舟，挂席浮天池。\n天池亦何有，涛澜靡津涯。\n中有三神山，楼观何巍巍。\n晶荧白玉阙，彩错黄金旗。\n紫皇遣天风，下吹仙人衣。\n仙人不知名，人言是安期。\n我欲就与语，弱水隔渺瀰。\n鼓枻方少前，风动辄去之。\n仙人不得见，遥睇忍言归。\n愿言哀劬劳，举手援尘姿。\n探囊得灵丹，往往分刀圭。\n使我生羽翼，桑榆增暮辉。",
        "dynasty": "宋",
        "collection_info": null
    },
    {
        "title": "古风二首  其二",
        "author": "周紫芝",
        "content": "矫首望寥廓，云日清四方。\n枭獍各屏迹，孔鸾亦高翔。\n鳯羽可为仪，用以朝帝皇。\n八音奏韶濩，五色呈文章。\n帝皇在殊庭，敛佩方锵锵。\n顾瞻丹鳯俦，高目振鹭行。\n斥鷃独何事，乘时亦飞扬。\n短羽无远志，控地抢榆枋。\n卑飞固可笑，摧折亦足伤。\n愿附翙翙翼，託身云汉傍。",
        "dynasty": "宋",
        "collection_info": null
    },
    {
        "title": "放龟",
        "author": "周紫芝",
        "content": "老黥得龟规小利，小儿夺龟以为戏。\n儿痴但作一笑看，槁死生存两无意。\n乃翁不忍龟缩头，何如去曳长江尾。\n流水长者亦念汝，清江绣衣何忧苦。",
        "dynasty": "宋",
        "collection_info": null
    },
    {
        "title": "不睡效张文潜",
        "author": "周紫芝",
        "content": "寒沙宿鹭水无声，湖月留人睡不成。\n便拟闭门寻好梦，更听鸜鹆转三更。",
        "dynasty": "宋",
        "collection_info": null
    },
    {
        "title": "观潮示元龙",
        "author": "周紫芝",
        "content": "越山莽苍吴山高，海门屹立通江涛。\n江头久客归未得，来趁吴儿看晚潮。\n潮头初来一线白，雪浪翻空忽千尺。\n地中鸣角何处来，水上六花人不识。\n惊涛倒射须臾空，千艘已落空蒙中。\n锦帆半臂浪花裏，越商巴贾争长雄。\n江湖险绝长如此，风静潮平亦何事。\n人间万法有乘除，却遣风波在平地。",
        "dynasty": "宋",
        "collection_info": null
    },
    {
        "title": "客许惠木犀而花殊未开三绝  其一",
        "author": "周紫芝",
        "content": "秋雨不肯止，木犀殊未开。\n小斋寒索莫，谁剪一枝来。",
        "dynasty": "宋",
        "collection_info": null
    },
    {
        "title": "客许惠木犀而花殊未开三绝  其二",
        "author": "周紫芝",
        "content": "黄菊无多子，孤芳正要渠。\n谁能把秋色，分付木芙蕖。",
        "dynasty": "宋",
        "collection_info": null
    },
    {
        "title": "客许惠木犀而花殊未开三绝  其三",
        "author": "周紫芝",
        "content": "旧日江南路，霜裘晓树间。\n无香供晏坐，有梦到秋山。",
        "dynasty": "宋",
        "collection_info": null
    },
    {
        "title": "客许惠木犀而花殊未开三绝  其四",
        "author": "周紫芝",
        "content": "秋夜旅怀栖栖羁客眼长开，蔌蔌清灯落晓灰。\n北雁有情书未到，寒衾无梦雨频来。\n今年白髪看仍少，去日青春挽不回。\n别后故山应好在，小窗辜负翠云堆。",
        "dynasty": "宋",
        "collection_info": null
    },
    {
        "title": "次韵飞卿",
        "author": "周紫芝",
        "content": "随计京华忆去年，梦魂合眼到家山。\n早无半菽能餬口，晚得三钟只汗颜。\n老懒不堪朱墨裏，此心终在水云间。\n尺椽分我江边路，留与他年作往还。",
        "dynasty": "宋",
        "collection_info": null
    },
    {
        "title": "次韵李子至与陈相之定寻梅之约篇尾见及",
        "author": "周紫芝",
        "content": "谢朓樽前忆语离，别来怀抱只愁知。\n鹡鸰原近识君晚，鸿雁书遥寄客迟。\n何事不嫌霜后鬓，尚邀同醉雪残枝。\n今年新得梅花句，华萼诗中第几诗。",
        "dynasty": "宋",
        "collection_info": null
    },
    {
        "title": "次韵相之和李子至寻梅诗",
        "author": "周紫芝",
        "content": "江南洛社各天涯，何事高人亦见思。\n句法风流云烂漫，旅情飘泊燕差池。\n樽前病骨难供醉，花下枯藤可强枝。\n莫唤孤山林处士，扬州何逊自能诗。",
        "dynasty": "宋",
        "collection_info": null
    },
    {
        "title": "刘文卿烧木犀沉为作长句",
        "author": "周紫芝",
        "content": "海南万里水沉树，江南九月木犀花。\n不知谁作造化手，幻出此等无品差。\n刘郎嗜好与众异，煮蜜成香出新意。\n短窗护日度春深，石鼎生云得烟细。\n梦回依约在秋山，马上清香扑霜霁。\n平生可笑范蔚宗，甲煎浅俗语未公。\n此香似有郢人质，能受匠石斤成风。\n不须百和费假合，成一种性无异同。\n能知二物本同气，鼻观已有香严通。\n聊将戏事作薄相，办此一笑供儿童。",
        "dynasty": "宋",
        "collection_info": null
    },
    {
        "title": "晓雪",
        "author": "周紫芝",
        "content": "湖色催清晓，风前一雪轻。\n不妨梅自笑，要与水争明。\n万木云遮尽，千岩玉琢成。\n可怜青竹叶，寒甚与谁倾。",
        "dynasty": "宋",
        "collection_info": null
    },
    {
        "title": "时宰生日乐府四首 御燕曲",
        "author": "周紫芝",
        "content": "新阳入谷春欲回，瑶池春早桃花开。\n黄金三尺瑞兽暖，云横雾绕珠帘垂。\n碧腴分香自紫府，百壶流泉酒如许。\n御厨排燕罗八珍，更饬梨园赐歌舞。\n黄门宣诏天上来，欢喜时闻传帝语。\n红銮画幕密护遮，参差吹竹凌丹霞。\n双成持觞萼绿劝，五云遥望羣仙家。\n仙家日月真长久，地久天长圣恩厚。\n愿公岁岁復年年，长带宫花饮宫酒。",
        "dynasty": "宋",
        "collection_info": null
    },
    {
        "title": "时宰生日乐府四首 班师行",
        "author": "周紫芝",
        "content": "汉兵出塞将军行，棘门灞上空屯营。\n羽书夜半急如火，淮田千里无春耕。\n庙堂有议如建武，十岁边头不鸣鼓。\n君王无事两国欢，长乐宫中瞻圣母。\n鹰饥虎饱不足图，三军渐欲销兵符。\n红旗尽卷夜烽冷，铜花绣甲金糢糊。\n横议当年猬毛起，公持一言天自喜。\n尽收诸将入神京，十六卫闲清似水。\n榆关一骑不动尘，阴功何止活万人。\n封侯铸印不足说，朱颜一笑三千春。",
        "dynasty": "宋",
        "collection_info": null
    },
    {
        "title": "时宰生日乐府四首 昇平谣",
        "author": "周紫芝",
        "content": "负石填海海可干，铸铁削山山可栞。\n俟河之清岂易得，眼见太平真復难。\n春风辇路宫槐绿，花绕汉宫三十六。\n喜入天颜人尽知，奉常新奏昇平曲。\n前年被衮郊圆天，今年执玉朝涂山。\n汉官威仪久不见，三代礼乐俱追还。\n太师功大非人力，早向壶天赐新宅。\n消得官家驻六飞，画鼓咽咽燕瑶席。\n紫宸朝散千官行，四方警奏虚封章。\n衮司无事铃索静，牙牌报漏春昼长。\n但闻羣贤岁歌舞，寿曲声中玉觞举。\n青衫小吏亦復欢，自采民谣裨乐府。",
        "dynasty": "宋",
        "collection_info": null
    },
    {
        "title": "时宰生日乐府四首 祈年歌",
        "author": "周紫芝",
        "content": "十雨五风年岁熟，万落千村俱种粟。\n人从南亩把金犁，谁在庙堂调玉烛。\n昔年避地今安居，前日荷戈今佩犊。\n开元宰相不开边，当时米贱斗数钱。\n自从罢武销剑戟，外户不闭俱安眼。\n人蒙更生家受赐，父老欢喜儿童颠。\n君不见天上宸章灿星斗，翔鸾惊飞翠蛟走。\n为言一德似阿衡，上格皇天赞元后。\n皇天报德亦可知，仁者必寿天无私。\n但愿天心锡难老，貂冠画衮常光辉。\n四国无兵谁不喜，共说昇平自今始。\n黄帝垂衣坐法宫，千岁常师广成子。",
        "dynasty": "宋",
        "collection_info": null
    },
    {
        "title": "冬至前九日湖水尽冰后二日晚晴小舟循湖心而归冰已稍开书是日所见",
        "author": "周紫芝",
        "content": "积雨凝宿阴，寒冰结湖背。\n鸥鹭不敢前，龟鱼各潜晦。\n敲冰得湖心，鼓棹作澎湃。\n万玉朝明堂，丁冬响环佩。\n谁来贝阙中，小现银色界。\n夕阳似知人，微温散珠琲。\n为我开糢糊，遥山影空翠。\n境胜不可名，语恶聊自悔。\n安得王右丞，万象归綵绘。\n遥怜西子寒，眉目增点缀。",
        "dynasty": "宋",
        "collection_info": null
    },
    {
        "title": "将登南高示同舍  其一",
        "author": "周紫芝",
        "content": "万壑千岩要尽穷，漫将筋力试衰翁。\n请君速办寻山屐，同上南高第一峰。",
        "dynasty": "宋",
        "collection_info": null
    },
    {
        "title": "将登南高示同舍  其二",
        "author": "周紫芝",
        "content": "三年身在翠鬟堆，惯见湖山眼厌开。\n要上云峰最高处，试看潮过海门来。",
        "dynasty": "宋",
        "collection_info": null
    },
    {
        "title": "过赵德庄官居有怀其人",
        "author": "周紫芝",
        "content": "送君南浦草青青，记得江边一醉醒。\n骑马却来寻旧处，依然苍竹近寒厅。\n读君古锦囊中句，可是红莲幕下才。\n试问风流李长吉，如何不寄近诗来。",
        "dynasty": "宋",
        "collection_info": null
    },
    {
        "title": "次韵关子东闻太常新乐",
        "author": "周紫芝",
        "content": "今岁涂山禹会成，俟河真得见河清。\n官麤无路朝元去，卧听钧天奏乐声。",
        "dynasty": "宋",
        "collection_info": null
    },
    {
        "title": "湖上杂赋三首  其一",
        "author": "周紫芝",
        "content": "青腰载雨入菰蒲，旋斫渔竿学钓鱼。\n小向湖心作容与，天教来此伴舂锄。",
        "dynasty": "宋",
        "collection_info": null
    },
    {
        "title": "湖上杂赋三首  其二",
        "author": "周紫芝",
        "content": "山边骑马醉王孙，湖裏撑船晚过门。\n寄语金丸莫轻弹，我无花鸭觧人言。",
        "dynasty": "宋",
        "collection_info": null
    },
    {
        "title": "湖上杂赋三首  其三",
        "author": "周紫芝",
        "content": "三年原不下胡床，饮尽山光与水光。\n莫把渠侬作官看，此身便是贺知章。",
        "dynasty": "宋",
        "collection_info": null
    },
    {
        "title": "次韵何子楚题吴传朋石渠大字",
        "author": "周紫芝",
        "content": "中郎往昔游鸿都，眼见帚垩心成书。\n乃知隶法亦天授，后世岂復斯人徒。\n周王百度新復古，道家山是图书府。\n吴侯妙翰绝古今，高榜横空近风雨。\n大字三尺古所难，细书不要乌丝栏。\n四蹄自抉水边石，两翮忽举空中鸾。\n知君自是文中虎，便恐声名传帝所。\n借令头白下凌云，寄语韦郎耐辛苦。",
        "dynasty": "宋",
        "collection_info": null
    },
    {
        "title": "次韵庭藻雨中不出湖上",
        "author": "周紫芝",
        "content": "幅巾饱看西湖春，徐行当车不动尘。\n有时乘兴未遽反，武林无此寻春人。\n湖山如螺湖水白，几见青天月生魄。\n年年马上看吴娃，舞袖双裁越罗窄。\n长安贵人百不忧，胡为亦復多穷愁。\n出门载酒不可往，倚杖看雨如穷秋。\n万事不由人作计，我欲除愁唯一醉。\n此生已老復何求，五字但知公臭味。\n春风吹雨山泽晴，青山有约翁有情。\n故人官高少闲暇，可唤白鸥同此盟。",
        "dynasty": "宋",
        "collection_info": null
    },
    {
        "title": "梅花为风雨所残三绝  其一",
        "author": "周紫芝",
        "content": "五更风雨各无端，留取残枝与客看。\n何逊借花心欲折，玉奴愁雨晓应寒。",
        "dynasty": "宋",
        "collection_info": null
    },
    {
        "title": "梅花为风雨所残三绝  其二",
        "author": "周紫芝",
        "content": "山西铁面故将军，新种梅花十里春。\n此地数枝留不得，东风可是恶欺人。",
        "dynasty": "宋",
        "collection_info": null
    },
    {
        "title": "梅花为风雨所残三绝  其三",
        "author": "周紫芝",
        "content": "先生旧日经行处，闻有寒枝笑晓林。\n便倩东风吹雨去，急携藜杖与僧寻。",
        "dynasty": "宋",
        "collection_info": null
    },
    {
        "title": "梅尽一首",
        "author": "周紫芝",
        "content": "昔家大江南，沮洳不堪处。\n五月梅子黄，江云日成雨。\n频年客东吴，蜗椽坐羁旅。\n堕鸢忽当前，海气復如许。\n食无山鞠穷，为病入腰膂。\n游鯈与争席，共此一洲渚。\n人生能几何，生理亦良苦。\n今朝有奇事，儿童报佳语。\n送梅喜追饯，入伏宁伛偻。\n便当挂西窗，悠然望南浦。\n借风翻绿荷，分香度清暑。",
        "dynasty": "宋",
        "collection_info": null
    },
    {
        "title": "陈相之许惠近作久而未至雪中偶书二首  其一",
        "author": "周紫芝",
        "content": "春意方回腊，梅花又满枝。\n自怜为客久，颇恨得君迟。\n涉世身犹尔，攻愁酒若为。\n人生俱昨梦，消遣可无诗。",
        "dynasty": "宋",
        "collection_info": null
    },
    {
        "title": "陈相之许惠近作久而未至雪中偶书二首  其二",
        "author": "周紫芝",
        "content": "短策何由去，长鬚唤不来。\n诗今如此少，门欲为谁开。\n净几尘飞尽，寒窗雪自堆。\n无人伴牢落，灯火送残杯。",
        "dynasty": "宋",
        "collection_info": null
    },
    {
        "title": "奉答相之再示两诗  其一",
        "author": "周紫芝",
        "content": "白髪刘郎在，无心唱竹枝。\n倦游闲未得，见事老尤迟。\n与世知何用，求田便可为。\n元龙人物胜，况有建安诗。",
        "dynasty": "宋",
        "collection_info": null
    },
    {
        "title": "奉答相之再示两诗  其二",
        "author": "周紫芝",
        "content": "老愧才都尽，人愁雨不来。\n酒樽无客把，诗卷为君开。\n山色螺分翠，江涛雪拥堆。\n新篇慰愁眼，喜色动寒杯。",
        "dynasty": "宋",
        "collection_info": null
    },
    {
        "title": "次韵关子东湖上杂书四绝 清照庵",
        "author": "周紫芝",
        "content": "道人结屋在林邱，俗子何由得少留。\n一闭衡门三十载，为公今过虎溪头。",
        "dynasty": "宋",
        "collection_info": null
    },
    {
        "title": "次韵关子东湖上杂书四绝 寿星寺",
        "author": "周紫芝",
        "content": "上方重阁到云天，一落天星今几年。\n不见老坡寒碧句，满林风玉自苍然。",
        "dynasty": "宋",
        "collection_info": null
    },
    {
        "title": "次韵关子东湖上杂书四绝 水荇",
        "author": "周紫芝",
        "content": "旧闻春草满池塘，何事新题荇蘂黄。\n寄语藕花从此去，不须满意着红粧。",
        "dynasty": "宋",
        "collection_info": null
    },
    {
        "title": "次韵关子东湖上杂书四绝 子规",
        "author": "周紫芝",
        "content": "两边山木子规啼，不管还乡客梦稀。\n应为老翁推不去，故将好语劝人归。",
        "dynasty": "宋",
        "collection_info": null
    },
    {
        "title": "再寄李司农二首  其一",
        "author": "周紫芝",
        "content": "不作徽州梦，空吟楚水边。\n仓皇相别日，欢喜得书年。\n客有谁投辖，诗应我执鞭。\n长安望归日，消息几时传。",
        "dynasty": "宋",
        "collection_info": null
    },
    {
        "title": "再寄李司农二首  其二",
        "author": "周紫芝",
        "content": "衰薄功名晚，羁栖岁月深。\n篇章唯楚些，儿女尽吴音。\n见面知何日，从公话此心。\n时光肯相待，白髪已如林。",
        "dynasty": "宋",
        "collection_info": null
    },
    {
        "title": "顷与徐美祖汪养源同游杯渡道场余来钱塘而二君再游以诗见寄",
        "author": "周紫芝",
        "content": "当年三士各清狂，下马同寻古道场。\n人在诸峰朝着屐，天教我辈夜分床。\n胜游已是成陈迹，晚路何堪更异乡。\n闻道重来苦相忆，为君日转九回肠。",
        "dynasty": "宋",
        "collection_info": null
    },
    {
        "title": "苦笋",
        "author": "周紫芝",
        "content": "庾郎鲑菜不满腹，三岁杯盘入吴俗。\n江头四月乌贼来，经日杨梅雨中熟。\n是时苦竹方生儿，锦綳时露骈头玉。\n杭人吓饭正要虎，日以千金换盈束。\n人莫不食鲜知味，妙理听君论反覆。\n舌头谁识苦中甜，今乃苦口后为福。\n蔗中佳境甘似饴，厚味可人终腊毒。\n江南山多岂无此，苦甚何止秋荼酷。\n天公时为饷馋人，雨洗风吹满山谷。\n从今不敢料吴侬，但煮虾蟆当粱肉。",
        "dynasty": "宋",
        "collection_info": null
    },
    {
        "title": "和张元明食生荔子",
        "author": "周紫芝",
        "content": "五月麦秋闽岭寒，岭头风雨荔子丹。\n旧从图画见眉目，何曾生食知甘酸。\n天生尤物亦甚悭，路远致之良復难。\n宫中妃子一破颜，犹须驿骑来长安。\n绛纱囊小欣乍识，晚上苏台醉瑶席。\n人如玉笋擘轻红，诗似春云惊坐客。\n书生馋相绝可怜，诵诗口角空流涎。\n何时遂作七闽客，日啖玉肌三百丸。\n犹胜穷愁杜陵老，暮年奔走巴山道。\n万里泸戎摘荔枝，一生辛苦无人知。",
        "dynasty": "宋",
        "collection_info": null
    },
    {
        "title": "将别湖居二首  其一",
        "author": "周紫芝",
        "content": "昔年尝判武林丞，来伴西湖寺下僧。\n又作移家新活计，却携行脚旧枯藤。",
        "dynasty": "宋",
        "collection_info": null
    },
    {
        "title": "将别湖居二首  其二",
        "author": "周紫芝",
        "content": "西子湖边一短窗，几年和雨看湖光。\n青山换得微官去，鱼鸟应须笑漫郎。",
        "dynasty": "宋",
        "collection_info": null
    },
    {
        "title": "与同舍郎观潮分韵得还字一字江字三首一字江字为坐客作  其一",
        "author": "周紫芝",
        "content": "人生如微尘，同一霄壤间。\n可笑蠛蠓眼，但窥瓮中天。\n钱塘俯沧海，八月壮涛澜。\n始疑疋练横，旋作万马翻。\n海门屹中开，方壶忽当前。\n不知何巨鰲，为我戴三山。\n银光射杰阁，玉笋垂朱栏。\n须臾击飞雪，喷薄上帘颜。\n相见各惊顾，日暮殊未还。\n那知在空蒙，但怪毛髪寒。\n平生云梦胸，始信宇宙寛。\n安得凌云手，大笔如修椽。\n尽挽卷天浪，参差入豪端。",
        "dynasty": "宋",
        "collection_info": null
    },
    {
        "title": "与同舍郎观潮分韵得还字一字江字三首一字江字为坐客作  其二",
        "author": "周紫芝",
        "content": "烈风惊洪涛，浩荡吹海立。\n迅雷忽飜空，掩耳嗟不及。\n汉兵百万骑，已夺秦关入。\n击石惊倒流，势若三峡急。\n沧波忽喧豗，众目俱骇栗。\n人言海潮来，昔为子胥屈。\n谁当语冯夷，四海今已一。\n王春会涂山，白玉执万笏。\n江河及乔岳，祠祀已咸秩。\n海神会当知，万岁拱帝室。",
        "dynasty": "宋",
        "collection_info": null
    },
    {
        "title": "与同舍郎观潮分韵得还字一字江字三首一字江字为坐客作  其三",
        "author": "周紫芝",
        "content": "神州古都会，有美东南邦。\n壮哉八月涛，卷地奔长江。\n惊涛裂巨石，洪钟殷朝撞。\n万瓦响飞雹，千艘碎舽艭。\n滟滪不足数，况乃峡与泷。\n翩翩坐中客，才器俱无双。\n九牛可逆拽，五鼎乃独扛。\n诗成咄嗟顷，恶语徒喧哤。",
        "dynasty": "宋",
        "collection_info": null
    },
    {
        "title": "次韵徐美祖梅花",
        "author": "周紫芝",
        "content": "我得孤山已恨迟，水边无復昔年枝。\n花随此老俱成梦，诗似徐郎今有谁。\n陇使醉将春作信，广平应解玉为肌。\n五更笑语香中意，只有罗浮晓月知。",
        "dynasty": "宋",
        "collection_info": null
    },
    {
        "title": "人日雨一首",
        "author": "周紫芝",
        "content": "王春雪三尺，人日雨一犁。\n五种虽未入，二麦颇亦宜。\n人情岂不悦，天意似可期。\n官居着穷巷，睡味无人知。\n起焚石鼎烟，烂读离骚词。\n看云生屋角，听雨鸣空墀。\n绿水添清瑶，孤芳悦华姿。\n万物有佳趣，吾生日已衰。\n贪痴速奇祸，安分伤寒饥。\n乘除理已定，智巧那得移。\n不如酌我酒，此事姑置之。",
        "dynasty": "宋",
        "collection_info": null
    },
    {
        "title": "次韵艾主管二首  其一",
        "author": "周紫芝",
        "content": "三径频招客，羁怀可自寛。\n湖分一水近，窗纳数峰寒。\n好句贫犹得，衰颜醉亦丹。\n官闲乐如许，何地更求安。",
        "dynasty": "宋",
        "collection_info": null
    },
    {
        "title": "次韵艾主管二首  其二",
        "author": "周紫芝",
        "content": "病畏空缘浅，愁知醉境寛。\n五穷空抱艺，六巧岂胜寒。\n鹤骨全凭杖，霜毛不受丹。\n春云莫成雪，僵卧有袁安。",
        "dynasty": "宋",
        "collection_info": null
    },
    {
        "title": "二月十四日过初师房",
        "author": "周紫芝",
        "content": "故国三年梦，青春二月余。\n闲寻窗窈窕，来伴客踟蹰。\n花倩风调护，愁应酒破除。\n老夫乘兴罢，归了读残书。",
        "dynasty": "宋",
        "collection_info": null
    },
    {
        "title": "次韵李彦恢简钱侍郎因叙将别之意",
        "author": "周紫芝",
        "content": "两淮持莭记当年，奏计归来雪满颠。\n应念故人今老矣，载瞻行旆只依然。\n欲知鸿雁劬劳日，便是鹓鸾咫尺天。\n况有金兰在坡禁，一生交分岂轻捐。",
        "dynasty": "宋",
        "collection_info": null
    },
    {
        "title": "次韵彦恢再示前作",
        "author": "周紫芝",
        "content": "此生难数绛人年，高位由来免疾颠。\n自笑晚途聊復尔，相逢云路岂其然。\n归心只欲开三径，薄宦何由託二天。\n他日据鞍如可强，故人虽老未轻捐。",
        "dynasty": "宋",
        "collection_info": null
    },
    {
        "title": "次韵赵签判用李漕韵见示",
        "author": "周紫芝",
        "content": "九陌尘中度岁年，不堪乌帽着华颠。\n名虽已愧周公瑾，诗或时参孟浩然。\n岂料晚途莲幕客，肯来同醉玉壶天。\n人间富贵须公等，佩楪从今可尽捐。",
        "dynasty": "宋",
        "collection_info": null
    },
    {
        "title": "彦恢被旨使京西将归待次用前韵送别因呈乡里亲旧",
        "author": "周紫芝",
        "content": "知公直节自当年，终不留衣与大颠。\n胸次已能呑梦泽，功名宁復愧燕然。\n登车莫厌尘吹帽，移棹应思水拍天。\n归去交游如问我，为言百事老俱捐。",
        "dynasty": "宋",
        "collection_info": null
    },
    {
        "title": "胡夫人出尘庵诗四首  其一",
        "author": "周紫芝",
        "content": "漫说丹砂乞转精，安期瓜大几时生。\n会令方寸无荆棘，火枣交梨亦易成。",
        "dynasty": "宋",
        "collection_info": null
    },
    {
        "title": "胡夫人出尘庵诗四首  其二",
        "author": "周紫芝",
        "content": "看着桃花两度春，尚须香火奉高真。\n世间安得无尘镜，人似灵犀觧辟尘。",
        "dynasty": "宋",
        "collection_info": null
    },
    {
        "title": "胡夫人出尘庵诗四首  其三",
        "author": "周紫芝",
        "content": "当日飞昇云路赊，夫人原属旧仙家。\n莫将林下能诗女，轻比神仙萼绿华。",
        "dynasty": "宋",
        "collection_info": null
    },
    {
        "title": "胡夫人出尘庵诗四首  其四",
        "author": "周紫芝",
        "content": "瑶池人摘几番桃，月下犹吹弄玉箫。\n为病书符何日了，云軿看即下丹霄。",
        "dynasty": "宋",
        "collection_info": null
    },
    {
        "title": "次韵君叙湖上偶作",
        "author": "周紫芝",
        "content": "政恐情须我辈钟，画船同载舞衣红。\n可怜燕子无人管，不忍桃花过眼空。\n客睡喜听门剥啄，君诗来送玉丁东。\n何时却觅孤山路，共弔梅花树下翁。",
        "dynasty": "宋",
        "collection_info": null
    },
    {
        "title": "次韵君叙雨中偶作",
        "author": "周紫芝",
        "content": "春风作意恼春怀，更落残红上紫苔。\n无限好诗飞得去，几人今雨肯重来。\n梦回故国空千里，酒忆徴君共一杯。\n看取西湖天下胜，客愁应为此时开。",
        "dynasty": "宋",
        "collection_info": null
    },
    {
        "title": "冷泉亭放闸  其一",
        "author": "周紫芝",
        "content": "呼猿洞口水潺潺，忽卷奔流下九天。\n乞得少陵三峡句，为君题作倒流泉。",
        "dynasty": "宋",
        "collection_info": null
    },
    {
        "title": "冷泉亭放闸  其二",
        "author": "周紫芝",
        "content": "万里西兴浦口潮，浪花真似海门高。\n谁将一夜山中雨，唤作沧江八月涛。",
        "dynasty": "宋",
        "collection_info": null
    },
    {
        "title": "西窗见榴花分韵得花字",
        "author": "周紫芝",
        "content": "青春苦难挽，白日良易斜。\n花飞尚满砌，柳密惊藏鸦。\n寒窗忽当日，山崦知谁家。\n红榴笑疏林，始着三两花。\n繁阴护朱阁，芳姿夺明霞。\n颇忆少年日，千金醉繁华。\n当时石榴裙，六幅围绛纱。\n美人隔秋水，相望天一涯。\n想像繫楚腰，依稀似丹葩。\n对花谁与论，搔首空叹嗟。",
        "dynasty": "宋",
        "collection_info": null
    },
    {
        "title": "次韵同舍四月十日迎驾二首  其一",
        "author": "周紫芝",
        "content": "日来金阙丽苍龙，风入宫墙展鹿葱。\n夹道焚香迎步辇，两班鸣玉从羣公。",
        "dynasty": "宋",
        "collection_info": null
    },
    {
        "title": "次韵同舍四月十日迎驾二首  其二",
        "author": "周紫芝",
        "content": "时平廊庙半夔龙，赵将何人说李葱。\n一见黄麾识全仗，始知赤舄有三公。",
        "dynasty": "宋",
        "collection_info": null
    },
    {
        "title": "次韵艾主管四月十日迎驾",
        "author": "周紫芝",
        "content": "十年不见羽书驰，万里风尘静九围。\n又荐樱桃入原庙，春来无事几家肥。",
        "dynasty": "宋",
        "collection_info": null
    },
    {
        "title": "次韵庭藻天申节锡燕书事",
        "author": "周紫芝",
        "content": "千秋舞马初登床，新歌乐府传霓裳。\n当时提封三万里，人间何处无农桑。\n迩来重见太平日，侍臣復上开元觞。\n云门一阕天乐奏，瑞兽三尺南金黄。\n师臣拥佩燕旨酒，虎臣杖节严秋霜。\n成功乃自师尚父，异姓不数汾阳王。\n紫皇万岁寿明主，斗魁六宿来文昌。\n三呼往往出灵岳，由汉以来无此祥。\n诸公自是列宿数，玉阶合望重瞳光。\n圣朝御极日杲杲，风雨顺序天苍苍。\n虞阶已復罢干羽，汉郡会看开乐浪。\n小臣拜手亦稽首，愿祝地久仍天长。",
        "dynasty": "宋",
        "collection_info": null
    },
    {
        "title": "次韵庭藻再赋天申节锡燕书事",
        "author": "周紫芝",
        "content": "蓬莱殿角熏风凉，法宫无事垂衣裳。\n人间乐奏万斯曲，枝上日转咸池桑。\n天皇初开紫府燕，御前催赐黄金觞。\n谁乘风云依日月，臣有力牧君轩黄。\n望云仰见天不远，簪花莫厌鬓如霜。\n五风十雨自中国，语从重译传名王。\n年年五月熟荔子，又见北使朝连昌。\n圣君当宁占宝历，太史执笔书殊祥。\n云间双阙日五色，下被四表同尧光。\n风姿矫矫华省郎，珩璜结佩鸣水苍。\n但将两耳听韶濩，付与孺子歌沧浪。\n传杯遥想水殿冷，画鼓咽咽清昼长。",
        "dynasty": "宋",
        "collection_info": null
    },
    {
        "title": "诸公约游诸山而雨分韵得莲字",
        "author": "周紫芝",
        "content": "华省缪通籍，羣公接蝉联。\n坐曹苦无事，笑语相周旋。\n蛛尘生印窠，雌黄入遗编。\n赐沐不反舍，环湖走层巅。\n况乃三神祠，仿佛在云烟。\n蓐食戒明发，着鞭飞晓鞯。\n白石望磊磊，跳珠忽溅溅。\n咫尺不得往，使我意惘然。\n谁当却丰隆，旷荡开青天。\n同昇太华顶，共摘玉井莲。\n斯盟可重寻，慎勿轻弃捐。",
        "dynasty": "宋",
        "collection_info": null
    },
    {
        "title": "次韵王兴周斋宿省舍",
        "author": "周紫芝",
        "content": "念昔始觧事，结交少年场。\n一生徒苦辛，两鬓今成霜。\n颇亦恨晚岁，始得同舍郎。\n邂逅笑语间，仿佛芝兰香。\n朝吟共棐几，暮归霑余觞。\n忽奉太室祠，共荐房俎羊。\n晓陪奉常班，琼佩参翱翔。\n只今坐斋宫，夜雨谁对床。\n王事间何阔，咫尺遥相望。\n聊持鹧鸪椀，为浇冰雪肠。\n五字忽鼎来，古锦翻诗囊。\n无力攻长城，有眼惊夜光。\n跂彼笑织女，不復成报章。\n何当毕祠事，共上南山冈。\n更约颜李萧，一笑同徜徉。",
        "dynasty": "宋",
        "collection_info": null
    },
    {
        "title": "次韵苏君叙暑雨大有秋意",
        "author": "周紫芝",
        "content": "五月痴云烂不收，麦风先借一天秋。\n聊烦细雨催幽句，更把新凉洗客愁。\n人物似君真楚楚，功名怜我亦悠悠。\n谩将无限思归意，欲向回中着钓舟。",
        "dynasty": "宋",
        "collection_info": null
    },
    {
        "title": "次韵艾主管观仆楚词赘说见贻",
        "author": "周紫芝",
        "content": "传记区区考异同，文章空愧楚人功。\n穷年弄笔知何事，芸叶香中作蠧虫。",
        "dynasty": "宋",
        "collection_info": null
    },
    {
        "title": "次韵袁时良司理二绝  其一",
        "author": "周紫芝",
        "content": "白头身落乱书丛，粗遣残年不记功。\n乞得闲官歌楚些，始知君德被昆虫。",
        "dynasty": "宋",
        "collection_info": null
    },
    {
        "title": "次韵袁时良司理二绝  其二",
        "author": "周紫芝",
        "content": "人说篇章晚更雄，建安诸子未为功。\n今朝春草传新句，昨夜灯花缀玉虫。",
        "dynasty": "宋",
        "collection_info": null
    },
    {
        "title": "再酬艾主管袁司理二首  其一",
        "author": "周紫芝",
        "content": "鼯鼠终成五技穷，老于文字苦无功。\n谩将平日雕龙口，细为离骚说豸虫。",
        "dynasty": "宋",
        "collection_info": null
    },
    {
        "title": "再酬艾主管袁司理二首  其二",
        "author": "周紫芝",
        "content": "两公才力可争雄，翰墨频收战胜功。\n笑我穷年辨乌舄，却将人事校鷄虫。",
        "dynasty": "宋",
        "collection_info": null
    },
    {
        "title": "孙耘老惠龙尾砚漆烟墨报以二诗  其一",
        "author": "周紫芝",
        "content": "自喜新交得管城，政愁无地唤陶泓。\n孙郎不惜分龙尾，付与诗人了一生。",
        "dynasty": "宋",
        "collection_info": null
    },
    {
        "title": "孙耘老惠龙尾砚漆烟墨报以二诗  其二",
        "author": "周紫芝",
        "content": "诗翁无復思如泉，墨客能回漆作烟。\n何意峥嵘四君子，肯来相伴一灯前。",
        "dynasty": "宋",
        "collection_info": null
    },
    {
        "title": "今岁中秋无月闰八月十五日夜月色明甚二首  其一",
        "author": "周紫芝",
        "content": "月欲离沧海，云犹暗夕楼。\n天教双病眼，重看后中秋。\n玉色依然在，霜华只自羞。\n一杯遥酹汝，容易莫西沈。",
        "dynasty": "宋",
        "collection_info": null
    },
    {
        "title": "今岁中秋无月闰八月十五日夜月色明甚二首  其二",
        "author": "周紫芝",
        "content": "秋意关心切，蟾光见面难。\n欲成邀月饮，颇恨与谁看。\n天近瞻银阙，云空见玉盘。\n老夫浑不寐，欢喜一凭栏。",
        "dynasty": "宋",
        "collection_info": null
    },
    {
        "title": "次韵庭藻秋怀三绝因以见招  其一",
        "author": "周紫芝",
        "content": "拟趁牛山九日杯，烦公催取菊花开。\n青天有月无人唤，却唤樽前恶客来。",
        "dynasty": "宋",
        "collection_info": null
    },
    {
        "title": "次韵庭藻秋怀三绝因以见招  其二",
        "author": "周紫芝",
        "content": "山横鸟外白云边，酒满秋风落帽前。\n老子要诗那得句，湖天欲买不须钱。",
        "dynasty": "宋",
        "collection_info": null
    },
    {
        "title": "次韵庭藻秋怀三绝因以见招  其三",
        "author": "周紫芝",
        "content": "不见元龙少日豪，还将万事等秋毫。\n只今风味犹如许，醉看霜前斫两螯。",
        "dynasty": "宋",
        "collection_info": null
    },
    {
        "title": "奉酬陈彦育用庭藻韵示三诗  其一",
        "author": "周紫芝",
        "content": "欲遣新愁入酒杯，好怀知復为谁开。\n此生怜我星星久，何事令君得得来。",
        "dynasty": "宋",
        "collection_info": null
    },
    {
        "title": "奉酬陈彦育用庭藻韵示三诗  其二",
        "author": "周紫芝",
        "content": "广文贫甚坐无毡，白璧朝来忽满前。\n但喜囊余长吉句，绝胜家有窟郎钱。",
        "dynasty": "宋",
        "collection_info": null
    },
    {
        "title": "奉酬陈彦育用庭藻韵示三诗  其三",
        "author": "周紫芝",
        "content": "南徐隐士诗兄弟，君更眉间有白毫。\n一染函牛鼎中指，暮年方悔嚼空螯。",
        "dynasty": "宋",
        "collection_info": null
    },
    {
        "title": "次韵庭藻观潮",
        "author": "周紫芝",
        "content": "八月既望秋风高，羣飞海水催江涛。\n水来中州八万里，至吴乃折微伤豪。\n当日潮来如箭激，万弩迎潮射鸣镝。\n风吹海立犹至今，雪卷千堆溅青壁。\n人间有海诗有翁，健如驾浪长江风。\n诗成便可作图画，岁好莫漫占凶丰。\n坐中客怕噤不语，凭高下看冯夷舞。\n残音到石未肯回，澎湃犹能作宫羽。\n人生快意难预谋，眼辜盛事心怀羞。\n老病无人唤我出，闭门枉度三中秋。",
        "dynasty": "宋",
        "collection_info": null
    },
    {
        "title": "次韵庭藻再赋观潮",
        "author": "周紫芝",
        "content": "海门白浪如山高，还从巨海驱洪涛。\n何人戏出此伟观，撩公杰句争雄豪。\n诗成飞电欲争激，战胜何甞费锋镝。\n更復尽出武库兵，不念长卿家四壁。\n当时年少今老翁，愁将白髪吹秋风。\n来趁千人万人出，尚记时节如元丰。\n袖手人知公作语，歌儿停歌復停舞。\n越山迎浪看潮头，白玉传觞急飞羽。\n胸中如公多庙谋，八珍未献伊鼎羞。\n笑人欲买江边宅，看潮饱度残年秋。",
        "dynasty": "宋",
        "collection_info": null
    },
    {
        "title": "次韵彭叔容",
        "author": "周紫芝",
        "content": "彭郎作诗调最高，语中起伏多波涛。\n维其有之是以似，千佛名经中一豪。\n潮从海来与山激，彭郎诗成疾飞镝。\n词锋何止却千军，脆敌何堪守坚壁。\n去年载酒呼衰翁，萧萧两鬓吹江风。\n手持牦尾白玉柄，坐中风味王安丰。\n今年不出无一语，想像红旌浪中舞。\n卧听东来响怒涛，安得西飞有双羽。\n晚岁莵裘谁与谋，有如此江真可羞。\n会待潮来復潮落，短蓑独速吴江秋。",
        "dynasty": "宋",
        "collection_info": null
    },
    {
        "title": "次韵李宗丞秋怀二首  其一",
        "author": "周紫芝",
        "content": "河朔三株树，霜高不受侵。\n日边初识面，诗裏復论心。\n愁莫令知处，杯须略放深。\n弟兄俱绝唱，一世少知音。",
        "dynasty": "宋",
        "collection_info": null
    },
    {
        "title": "次韵李宗丞秋怀二首  其二",
        "author": "周紫芝",
        "content": "身作三吴去，霜从两鬓侵。\n羁栖临老日，牢落少年心。\n好句何曾得，清秋几度深。\n越江怜久客，时送海潮音。",
        "dynasty": "宋",
        "collection_info": null
    },
    {
        "title": "晓色",
        "author": "周紫芝",
        "content": "晓色明龙阙，金炉近御床。\n黄帘犹卷月，清跸已鸣霜。\n海宇无兵革，公师在庙堂。\n但闻宫树鸟，日日啭朝阳。",
        "dynasty": "宋",
        "collection_info": null
    },
    {
        "title": "绍兴丙寅岁当郊祀积雨弥月已而大雪前事之夕雪霁月出越翌日天宇开霁日色晏温天子乃躬祀于郊丘赋诗二十韵",
        "author": "周紫芝",
        "content": "宝历三千岁，龙飞二十春。\n胡弓不窥月，塞马自无尘。\n礼乐湮沦久，君臣制作新。\n诚心躬庙飨，大祀肃郊禋。\n密雪埋羣嶂，凝阴翳上旻。\n九枝腾晓日，万骑出严宸。\n辇路晴沙輭，宫城宿雾匀。\n崇坛方肇造，苍璧遂前陈。\n秀色霜明俎，华滋露湿裀。\n馨香登秬黍，茧栗荐黄犉。\n月引笙箫度，风传赞祝频。\n依稀望璇极，髣髴降天神。\n皎皎星垂象，沉沉夜嚮晨。\n一人宣玉册，百执奉朝绅。\n欲识苍穹意，当知肸蠁臻。\n历年绵圣祚，敷锡惠斯民。\n回驾苍龙阙，旋军羽卫屯。\n拜恩元老重，沛泽万方均。\n盛世无遗典，中华有圣人。\n书生亦何幸，奔走缀祠臣。",
        "dynasty": "宋",
        "collection_info": null
    },
    {
        "title": "次韵艾主管约同居酬唱",
        "author": "周紫芝",
        "content": "老年无句上诗坛，晚向荆州始识韩。\n马历险艰知足健，树从黄落见根蟠。\n不妨论好同胶漆，已復书盟在肺肝。\n许我三冬共灯火，不须衝雨过苏端。",
        "dynasty": "宋",
        "collection_info": null
    },
    {
        "title": "再次韵艾主管",
        "author": "周紫芝",
        "content": "艾侯人物似芝兰，不数淮阴袴下韩。\n笔底波澜惊浩渺，胸中书传想萦蟠。\n厉施固自无妍丑，楚越何曾异胆肝。\n一笑相从亦何事，共看明月上云端。",
        "dynasty": "宋",
        "collection_info": null
    },
    {
        "title": "次韵蔡仲平梅花用玉局海南韵",
        "author": "周紫芝",
        "content": "老翁肠断江南村，谁将楚些招归魂。\n月明常忆看花处，断桥流水天黄昏。\n一行作吏此事废，日涉漫记柴桑园。\n天怜羁客老且病，玉琢妙语清而温。\n当时饱吃惠州饭，十年来负蛮乡暾。\n花飞白雪飓欲起，瘴湿黄茅人闭门。\n为公復诵海南句，寒窗掩卷凄无言。\n伤心起酹玉局老，夜半独沥鸱夷樽。",
        "dynasty": "宋",
        "collection_info": null
    },
    {
        "title": "次韵仲平雪中之作",
        "author": "周紫芝",
        "content": "少年何尝屈此膝，自料一生能几屐。\n谁知腊月雪蔽空，三日衡门断人迹。\n心知无事止坐诗，天觧穷人无乃力。\n故山欲放雪中梅，空恨此中无铁石。\n中郎官热亦怕寒，着意说穷聊作剧。\n北风吹酒天始愁，玉雪满空心自怿。\n想君盐絮方入诗，怜我鬓鬚同一色。\n山行安得趁骅骝，快踏琼田四蹄疾。",
        "dynasty": "宋",
        "collection_info": null
    },
    {
        "title": "时宰相生日乐府三首  其一",
        "author": "周紫芝",
        "content": "帝居七星中紫宸，黄金掣销天开门。\n中人传诏不动尘，御府拜赐天炉芬。\n郁金苏合百和匀，双虬镂合盘雕纹。\n云锦织帕劳天孙，金狻猊拥春空云。\n流霞一酌千日醺，寿公遐龄天语温。\n朱絃白雪声调新，洞庭之乐人皆闻。\n官家异礼尊帝臣，八师七友无此勋。\n圣贤一出五百岁，开闢以来能几人。\n东方曼倩何足数，三食仙桃识王母。\n何当移植上林中，岁岁年年见花吐。\n溪上人家自一川，武陵邂逅非神仙。\n但令父老不识战，人间何处无桃源。\n自从罢武得生活，垂髫小女皆能言。\n肯为八方开寿域，庙堂政要公调元。",
        "dynasty": "宋",
        "collection_info": null
    },
    {
        "title": "时宰相生日乐府三首  其二",
        "author": "周紫芝",
        "content": "甘泉羽书久不至，六乐初成礼初备。\n万两黄金铸景钟，八级层坛筑圆陛。\n侍臣晓入明光宫，彤庭暖日升曈昽。\n弦匏鼎俎耀前列，大圣制作垂无穷。\n太常为旗玉为辂，路稳沙平试天步。\n日边风雨晓前收，夜半笙箫月中度。\n君臣有道道格天，五星同色三台圆。\n千官拜舞皇舆旋，青城路远闻鸣鞭。\n黄麾羽葆识全仗，绣衣靁鼓鸣钧天。\n羽林骑士如流水，未央宫阙明山川。\n千门万户不知数，尽捲帘幕瞻龙颜。\n道傍父老百岁许，醉倚春风自相语。\n昔年旧事一日新，廊庙功成不因武。\n羣生欲报知何缘，再拜愿寿公千年。",
        "dynasty": "宋",
        "collection_info": null
    },
    {
        "title": "时宰相生日乐府三首  其三",
        "author": "周紫芝",
        "content": "海上神仙不知数，无人觧说三山路。\n舟中彷佛见霞裾，弱水波深不堪度。\n青天那得白日昇，仁能爱物功乃成。\n秦汉之君俱好武，枉从方士求长生。\n从来定乱必以战，公以不战为中兴。\n两朝岁活数百万，报公福禄知难名。\n只今潭潭开二府，富贵如山泽如雨。\n经殿时闻御幄香，日对清光接天语。\n归来下马復过庭，一德楼边柳阴舞。\n天上频移瑇瑁筵，琼浆赐酒如流泉。\n盛事传观作图画，蕊珠何处求羣仙。\n皇天报德何时足，政恐天心似人欲。\n会从四世数五公，何止长年是公福。",
        "dynasty": "宋",
        "collection_info": null
    },
    {
        "title": "次韵苏元藻对雪长句",
        "author": "周紫芝",
        "content": "晚来风定雪初平，到手杯行不暂停。\n夜色远欺江月白，天花宁羡野梅馨。\n遥瞻玉阙心先喜，一见瑶林眼自青。\n回首西湖在何许，借君诗作远山屏。",
        "dynasty": "宋",
        "collection_info": null
    },
    {
        "title": "次韵艾主管岁除有感",
        "author": "周紫芝",
        "content": "蓝尾先迎替腊春，流光依约似行云。\n功名如梦日月晚，儿女满前恩意勤。\n此夜自倾桑落酒，谁家政舞石榴裙。\n穷谙岁岁年年事，老坐奇奇怪怪文。",
        "dynasty": "宋",
        "collection_info": null
    },
    {
        "title": "雨中梅花犹有存者",
        "author": "周紫芝",
        "content": "江雨无情不管人，残梅有韵故相亲。\n闭门无事仍无客，花作羞娥酒当春。",
        "dynasty": "宋",
        "collection_info": null
    },
    {
        "title": "正月二十八日雪晴睡起  其一",
        "author": "周紫芝",
        "content": "沉水空蒙睡欲醒，寒窗窈窕日初晴。\n谁将昨夜堆檐雪，为作空阶滴雨声。",
        "dynasty": "宋",
        "collection_info": null
    },
    {
        "title": "正月二十八日雪晴睡起  其二",
        "author": "周紫芝",
        "content": "梅树花边日脚红，鸟偷微暖啭东风。\n寒窗唤起无人见，独倚栏杆看雪融。",
        "dynasty": "宋",
        "collection_info": null
    },
    {
        "title": "次韵余宅仲答陈先生",
        "author": "周紫芝",
        "content": "何曾留得守囊钱，长坐羁愁只断编。\n我已自成穷活计，君犹为看小行年。\n莫惊久客推难去，况有吟诗尽可传。\n更看同升门下士，中兴自昔要真贤。",
        "dynasty": "宋",
        "collection_info": null
    },
    {
        "title": "送钱端修侍郎二首  其一",
        "author": "周紫芝",
        "content": "人间编削要研摩，富贵声名不奈多。\n似我岂容窥玉海，如公真合上銮坡。\n依光日月心应在，回首湖山意若何。\n白鹭洲前留不得，却归京洛拥鸣珂。",
        "dynasty": "宋",
        "collection_info": null
    },
    {
        "title": "送钱端修侍郎二首  其二",
        "author": "周紫芝",
        "content": "晚窃官囊五斗陈，笑谈犹喜奉冠巾。\n望尘罗拜何曾觧，拄笏看山了不嗔。\n自古知心能有几，如公厚德更何人。\n锦帆画舸江边路，愁看飞花落絮春。",
        "dynasty": "宋",
        "collection_info": null
    },
    {
        "title": "次韵陈先生",
        "author": "周紫芝",
        "content": "羞对湖山照病容，浮家全似陆龟蒙。\n扫除故里三年梦，邂逅幽人一笑同。\n酒会驱愁常恐薄，诗能穷我不须工。\n两家好客今安有，为作缁衣补国风。",
        "dynasty": "宋",
        "collection_info": null
    },
    {
        "title": "三月二日同游西湖诸公有诗次韵",
        "author": "周紫芝",
        "content": "水绕青山寺，人携白玉觞。\n晴春方烂漫，醉眼自微茫。\n舟稳欺风软，杯深送日长。\n谁家载歌管，红袖立斜阳。",
        "dynasty": "宋",
        "collection_info": null
    },
    {
        "title": "上巳日雨中熟睡二首  其一",
        "author": "周紫芝",
        "content": "吴波越峤翠争流，过尽残春懒出游。\n花下看谁飞白马，雨中怜我拥黄紬。",
        "dynasty": "宋",
        "collection_info": null
    },
    {
        "title": "上巳日雨中熟睡二首  其二",
        "author": "周紫芝",
        "content": "细数兰亭岁月长，当年旧事久凄凉。\n但欣越女山前雨，暗入罗敷陌上桑。",
        "dynasty": "宋",
        "collection_info": null
    },
    {
        "title": "次韵孙子绍山矾",
        "author": "周紫芝",
        "content": "造化出尤物，余芳若为容。\n遥知补陀山，天香落岩风。\n题评付大手，妙质烦天公。\n捧心陋嫫母，彼美唯孟庸。\n但恐两无情，一笑花遂空。\n赖此绝世姿，堕君幽句中。\n相识苦恨晚，着语今復仝。\n愿偕九畹兰，结根永相从。\n可怜金钱花，亦荐白玉钟。\n勿遣倡条滋，乱我风露丛。",
        "dynasty": "宋",
        "collection_info": null
    },
    {
        "title": "赵观察作斋名烟艇孙耘老作唐律相邀同赋乃次其韵",
        "author": "周紫芝",
        "content": "知君心本在沧洲，故掲寒斋作钓舟。\n已遣江湖频入梦，便呼鸥鸟与同游。\n浮骖未可追前事，画舫犹堪拟胜流。\n笠泽有家归未得，断肠芦叶荻花秋。",
        "dynasty": "宋",
        "collection_info": null
    },
    {
        "title": "次韵方元相见寄",
        "author": "周紫芝",
        "content": "数椽元着乱山丛，强入天街踏软红。\n老去只思青眼旧，诗来犹数白头翁。\n身游吴越千山外，春落邯郸一枕中。\n赖有可人俱在眼，举杯惟欠与君同。",
        "dynasty": "宋",
        "collection_info": null
    },
    {
        "title": "睡余飞絮满庭有感而作是诗",
        "author": "周紫芝",
        "content": "春水绿波南浦路，两岸谁栽杨柳树。\n含桃熟尽未闻莺，荷叶生时已飞絮。\n絮将春去不可回，人伴云闲更须住。\n我亦随君似落花，欲趁春风到何处。",
        "dynasty": "宋",
        "collection_info": null
    },
    {
        "title": "酴醿小壶色香俱绝灯下戏题二首  其一",
        "author": "周紫芝",
        "content": "芳条秀色净如霜，折得残枝近笔床。\n月冷灯青花欲睡，可怜虚度此时香。",
        "dynasty": "宋",
        "collection_info": null
    },
    {
        "title": "酴醿小壶色香俱绝灯下戏题二首  其二",
        "author": "周紫芝",
        "content": "春事何时属老人，好花知復为谁分。\n何当碧玉壶中雪，飞作香罗髻上云。",
        "dynasty": "宋",
        "collection_info": null
    },
    {
        "title": "次韵庭藻酴醿",
        "author": "周紫芝",
        "content": "忆昔在江国，屡醉酴醿春。\n平生看花眼，老暗京洛尘。\n王城一见之，玉颜犹可珍。\n但恐花见怜，憔悴非昔人。\n是事姑且置，饮我樽中醇。\n幽姿不可名，清芬难具陈。\n谁登玉宸殿，与梅差等伦。\n山矾岂其弟，月姊当与亲。\n颇笑凡质陋，始喜国色新。\n此论那可废，此冤聊可伸。",
        "dynasty": "宋",
        "collection_info": null
    },
    {
        "title": "效王建体二首  其一",
        "author": "周紫芝",
        "content": "金兽分香赐老臣，全家望阙拜君恩。\n教坊催乐排春燕，中使传宣劝御樽。",
        "dynasty": "宋",
        "collection_info": null
    },
    {
        "title": "效王建体二首  其二",
        "author": "周紫芝",
        "content": "日转彤庭柳影移，微凉殿阁麦秋时。\n侍臣朝罢归来晚，又见金盘赐荔枝。",
        "dynasty": "宋",
        "collection_info": null
    },
    {
        "title": "送冯远猷使君  其一",
        "author": "周紫芝",
        "content": "雨露朝来下九天，左鱼还得旧青毡。\n莫辞去国逾千里，犹胜为郎动十年。\n客至何妨常有酒，民残政自不须鞭。\n欲安远俗惟无事，圣主休兵本息边。",
        "dynasty": "宋",
        "collection_info": null
    },
    {
        "title": "送冯远猷使君  其二",
        "author": "周紫芝",
        "content": "江上当年忆语离，相逢虽健鬓如丝。\n心知涉世着几屐，眼见承流换两麾。\n台阁异时须献纳，庙堂今日要招携。\n九江太守多仁政，此去知公得吏师。",
        "dynasty": "宋",
        "collection_info": null
    },
    {
        "title": "涷雨行",
        "author": "周紫芝",
        "content": "五月江天未徂暑，日日江云酿江雨。\n眼惊雪浪打秋涛，卷地风来雨如许。\n穷人赋屋纔一椽，茅茨零落仰见天。\n风栖不定夜未晓，旅食过午庖无烟。\n家无鞠穷病在腹，两股重膇成蹒跚。\n麦虽黄落雨未止，云欲漫乱风还颠。\n诗成有泪收不得，人生如此亦可怜。\n君不见章台走马张京兆，弹压功成在谈笑。\n不将钩距作神明，自此长安无恶少。\n迩来持莭镇七州，令行幕府如清秋。\n尚书地已八座贵，况復功方三辅优。\n应笑南来双病鸟，千里依人作昏晓。\n邓林有木暗如山，谁与安巢着林杪。",
        "dynasty": "宋",
        "collection_info": null
    },
    {
        "title": "阆州太守以桃竹卭杖二物遗余宅仲而宅仲出以示仆喜而作诗",
        "author": "周紫芝",
        "content": "万里何尝入巴蜀，少陵诗中识桃竹。\n更言九节奉真仙，无乃卭山有遗族。\n平生二物几到眼，谁与周旋慰幽独。\n忽然渡海飞苍龙，夭矫当前峙双玉。\n江心石竹夸坚刚，摩挲紫焰生寒光。\n孤筇莭高不可及，外虽似曲中直方。\n阆州得此不敢藏，亟遣二士相扶将。\n余侯新佩太府章，六尺骯脏身健强。\n未须御府赐灵寿，行勒金狨朝未央。\n老人勃窣不足数，惟有泉石成膏肓。\n东吴自是山水窟，心虽欲往身未偿。\n会须呼客共蜡屐，借君拄杖聊徜徉。",
        "dynasty": "宋",
        "collection_info": null
    },
    {
        "title": "送袁司理归天台  其一",
        "author": "周紫芝",
        "content": "长安少年郎，意倾裘马中。\n水凫偶相值，兰臭岂復同。\n谁令千金璧，照此白髪翁。\n得之非人力，舍去真天穷。",
        "dynasty": "宋",
        "collection_info": null
    },
    {
        "title": "送袁司理归天台  其二",
        "author": "周紫芝",
        "content": "五月畏涂暑，千里苦炎熇。\n天台大士庐，妙境在寥廊。\n解鞍修净供，茗椀应自瀹。\n安得从君游，享此方外乐。",
        "dynasty": "宋",
        "collection_info": null
    },
    {
        "title": "送袁司理归天台  其三",
        "author": "周紫芝",
        "content": "妙哉揭阳君，文起八代衰。\n平生诵公文，手自不停披。\n只今老眼暗，刮膜无金篦。\n天台有巨刻，君其为致之。",
        "dynasty": "宋",
        "collection_info": null
    },
    {
        "title": "次韵文若与余相遇武林之作",
        "author": "周紫芝",
        "content": "南来衝雨着征衣，山下黄梅正熟时。\n老大相逢真是梦，寒温以外只谈诗。\n乐丞游宦聊因酒，陶令絃歌政坐饥。\n人物似君那易得，一蓑归钓未应迟。",
        "dynasty": "宋",
        "collection_info": null
    },
    {
        "title": "送曾宏父守南徐",
        "author": "周紫芝",
        "content": "异时连佩汉鱼符，两奏殊庭报政书。\n黄屋要闻当日句，朱幡又拥使君车。\n风流举世推前辈，文采须公侍禁庐。\n想得西楼未回首，已催尺一到南徐。",
        "dynasty": "宋",
        "collection_info": null
    },
    {
        "title": "雨中对竹清甚效江西作六言一首",
        "author": "周紫芝",
        "content": "雨色挼蓝泼黛，风茎戞玉鸣珂。\n不復作可人语，奈此数君子何。",
        "dynasty": "宋",
        "collection_info": null
    },
    {
        "title": "次韵伯远食杨梅十五韵",
        "author": "周紫芝",
        "content": "徐侯嗜吴梅，健啖殊未阑。\n喜气入新诗，脱手如弹丸。\n遥想苍玉枝，尚带白露漙。\n日食三百颗，语客疑诞谩。\n何妨携束书，常作东南官。\n掇彼南山粲，奉君一酌欢。\n南山有佳树，采采何时殚。\n恨我无报章，上可追建安。\n谁知丹砂粒，亦满黄金盘。\n回甘似蔗境，嚼齿余诗酸。\n安得移此种，飞舟下惊湍。\n红园夺朝霞，翠密回翔鸾。\n大胜万里来，日晒中枯干。\n归期渺何许，且復同甘餐。\n调冰渍崖蜜，却暑资微寒。",
        "dynasty": "宋",
        "collection_info": null
    },
    {
        "title": "与叔容上天真台题石壁用坐中语也",
        "author": "周紫芝",
        "content": "我生犹得问天真，净洗频年马上尘。\n此地何妨来着我，老僧原自不嗔人。",
        "dynasty": "宋",
        "collection_info": null
    },
    {
        "title": "天真寺白拒霜",
        "author": "周紫芝",
        "content": "天上登云寺，人间白拒霜。\n山僧方宴坐，魔女不施粧。\n玉色宁非韵，冰姿不受香。\n须当和月看，夜宿赞公房。",
        "dynasty": "宋",
        "collection_info": null
    },
    {
        "title": "次韵仲平十八日观潮",
        "author": "周紫芝",
        "content": "吴儿轻生命如线，赤脚翻身踏江练。\n南人惯看心不惊，北客平生眼希见。\n海上潮来雪不如，中郎诗成锦初烂。\n句法岂但窥澄江，壮士何从挽天汉。\n飞流溅沫不足论，万壑千岩此为冠。\n觧言越峤翠摩空，岁与浪花争隐见。\n我亦苍颜阅九州，始问江神得奇玩。\n六年东望西兴云，岁月崩奔一飞箭。\n拟将匹练作江图，归与故人夸伟观。\n倘从江海识波涛，分逐秋篷共流转。\n试令海若语冯夷，惭色自应须满面。\n谁当更草海潮篇，词采风流付王翰。",
        "dynasty": "宋",
        "collection_info": null
    },
    {
        "title": "次韵相之木犀三首  其一",
        "author": "周紫芝",
        "content": "木犀韵胜无人画，合在诗翁阿堵中。\n已写幽姿入新句，莫将遗恨怨秋风。",
        "dynasty": "宋",
        "collection_info": null
    },
    {
        "title": "次韵相之木犀三首  其二",
        "author": "周紫芝",
        "content": "异时茅屋东边树，黄粟吹香趁水流。\n旋买残枝供燕几，为谁辜负故山秋。",
        "dynasty": "宋",
        "collection_info": null
    },
    {
        "title": "次韵相之木犀三首  其三",
        "author": "周紫芝",
        "content": "兰芳九畹是同流，薜荔江蓠格未优。\n不为岩花作佳传，灵均空说楚江秋。",
        "dynasty": "宋",
        "collection_info": null
    },
    {
        "title": "雨后顿有秋意得小诗四绝  其一",
        "author": "周紫芝",
        "content": "九衢残暑厌风埃，两日阴云遂不开。\n造物固应知客意，急催新雨送秋来。",
        "dynasty": "宋",
        "collection_info": null
    },
    {
        "title": "雨后顿有秋意得小诗四绝  其二",
        "author": "周紫芝",
        "content": "只今风露欲凋荷，前月牵牛已渡河。\n络纬独知秋色晚，芭蕉添得雨声多。",
        "dynasty": "宋",
        "collection_info": null
    },
    {
        "title": "雨后顿有秋意得小诗四绝  其三",
        "author": "周紫芝",
        "content": "近晓残更挽不留，窥檐起看月西流。\n空庭草树俱无语，只有寒螀觧说愁。",
        "dynasty": "宋",
        "collection_info": null
    },
    {
        "title": "雨后顿有秋意得小诗四绝  其四",
        "author": "周紫芝",
        "content": "秋深时节在家乡，忆得黄花未着霜。\n故国不堪回首望，绿樽辜负五重阳。",
        "dynasty": "宋",
        "collection_info": null
    },
    {
        "title": "次韵子绍雨中游北山礼白衣大士",
        "author": "周紫芝",
        "content": "官冷长如赐沐闲，门虽漫设昼常关。\n劳君马上风前句，画我湖边雨外山。\n落木半岩秋色裏，曲栏千尺暮云间。\n白衣大士应怜我，忍对高人不厚颜。",
        "dynasty": "宋",
        "collection_info": null
    },
    {
        "title": "九日陪李德仪兄弟游石屋",
        "author": "周紫芝",
        "content": "秋云易雨秋日出，九日阴晴苦难测。\n气如昨夜太暄妍，云似今朝好天色。\n天公要渠作好语，着意安排费天力。\n重到孤峰最上头，四年不见烟霞秋。\n吴山长与越山对，海水自随江水流。\n江水相见只如此，老大岂知尔许愁。\n上山燃火入山腹，下山骑马寻石屋。\n十八大士栖两岩，共向山中礼尊宿。\n人言石缝泉作珠，却绕山根走鸣玉。\n珠泉得名固不虚，虎泉作酌不满欲。\n山僧应復笑我曹，醉中泉石蒙讥嘲。\n泾渭分流正须尔，美恶贤愚亦如此。\n宁将鷄肋奉尊拳，莫着阳秋在皮裏。\n此语如何可便参，聊供山僧一笑喜。",
        "dynasty": "宋",
        "collection_info": null
    },
    {
        "title": "题齐安新刻雪堂图",
        "author": "周紫芝",
        "content": "名驹汗血久不闻，天遣两苏空马羣。\n当时二十出西蜀，已说贾生能过秦。\n玉堂词翰不起草，建隆以来能几人。\n功名后世只忠谠，流落一生常苦辛。\n心知才大难为用，小折波涛入嘲弄。\n偶结江边一把茅，来作黄州十年梦。\n劝君慎勿剪柔柯，雪堂杨柳公亲种。\n扁舟夜入赤壁江，手持杯酒酹周郎。\n酒醒月落赋已就，东方欲白天相将。\n迩来不知谁好事，尽写公诗画图裏。\n短轴虽在人已亡，空着江波接天起。\n浮云灭尽名不磨，千古长流似江水。",
        "dynasty": "宋",
        "collection_info": null
    },
    {
        "title": "次韵庭藻题寒林渭川二图二首  其一",
        "author": "周紫芝",
        "content": "烟水苍茫认翠峦，寒林正在有无间。\n何人乞与并州剪，分取江南一半山。",
        "dynasty": "宋",
        "collection_info": null
    },
    {
        "title": "次韵庭藻题寒林渭川二图二首  其二",
        "author": "周紫芝",
        "content": "烟梢零乱一川寒，换得天孙锦绣端。\n却忆东窗旧时竹，年来新笋尽成竿。",
        "dynasty": "宋",
        "collection_info": null
    },
    {
        "title": "送苏元藻",
        "author": "周紫芝",
        "content": "苏侯新拜外台官，目送扁舟杳霭间。\n我亦漫同千里月，天教饱看七州山。\n欲知此别无穷恨，政坐相逢一笑闲。\n携酒却来湖上寺，不堪重对小孱颜。",
        "dynasty": "宋",
        "collection_info": null
    },
    {
        "title": "游多福寺寺有佛牙光色殊胜而安定郡王墓在其后二绝  其一",
        "author": "周紫芝",
        "content": "吹尽青丝两鬓华，旋裁林下老生涯。\n已携斋钵分僧饭，更炷香云礼佛牙。",
        "dynasty": "宋",
        "collection_info": null
    },
    {
        "title": "游多福寺寺有佛牙光色殊胜而安定郡王墓在其后二绝  其二",
        "author": "周紫芝",
        "content": "千古风流挽不回，满山秋叶寄余哀。\n奏璈人去今何在，谁酿黄柑荐一杯。",
        "dynasty": "宋",
        "collection_info": null
    },
    {
        "title": "蝇馆晨起效柳子厚",
        "author": "周紫芝",
        "content": "拂席坐清晨，幸脱尘事窘。\n闲焚石鼎熏，细诵华严品。\n从迷索初心，悟意嗟岁晚。\n庭芜日延蔓，零落费锄垦。\n何当略边幅，乃或穷奥阃。\n余年倘无恙，愿就一廛隐。\n悠悠藉至言，廓廓穷妙本。\n会须师瞿昙，未足慕嵇阮。",
        "dynasty": "宋",
        "collection_info": null
    },
    {
        "title": "勅局晨入效柳子厚",
        "author": "周紫芝",
        "content": "朝阳下屋角，白露收莓苔。\n苍黥知我至，鈎帘唤风回。\n破晓中庭花，时傍修竹开。\n事简吏亦暇，日高官未来。\n取我囊中诗，炷香拂轻埃。\n所恨诸公间，疲驽愧非才。\n敲茶惊午梦，共瀹风前杯。\n支颐坐昼寂，细影移高槐。\n斯须各回鞭，跨鞍尚徘徊。\n虽非大三昧，亦号小蓬莱。",
        "dynasty": "宋",
        "collection_info": null
    },
    {
        "title": "寄题阎郎中家园亭四绝  其一",
        "author": "周紫芝",
        "content": "人间建业江山地，天上星郎水石居。\n拟作扣门看竹客，可能容我小踟蹰。",
        "dynasty": "宋",
        "collection_info": null
    },
    {
        "title": "寄题阎郎中家园亭四绝  其二",
        "author": "周紫芝",
        "content": "岭上孤松欹落照，水中花岛散余霞。\n人疑五柳先生宅，又似三堂刺史家。",
        "dynasty": "宋",
        "collection_info": null
    },
    {
        "title": "寄题阎郎中家园亭四绝  其三",
        "author": "周紫芝",
        "content": "筑成凉榭初宜月，剪尽繁枝始见山。\n天亦料公闲未得，故教幽事颇相关。",
        "dynasty": "宋",
        "collection_info": null
    },
    {
        "title": "寄题阎郎中家园亭四绝  其四",
        "author": "周紫芝",
        "content": "属玉双飞下绿蒲，小溪分水照林庐。\n疏泉漫作江湖意，不种封君万尾鱼。",
        "dynasty": "宋",
        "collection_info": null
    },
    {
        "title": "相之庭藻邀赋齐氏赤芝诗",
        "author": "周紫芝",
        "content": "归雁亭空剑戟场，天教人物发幽光。\n书传父祖人犹说，名到仍云泽转长。\n朱草只今应有谱，紫兰何处不闻香。\n我无笔下芝房曲，付与南宫二省郎。",
        "dynasty": "宋",
        "collection_info": null
    },
    {
        "title": "九月十六日示内二首  其一",
        "author": "周紫芝",
        "content": "又见黄花日，清觞且对飞。\n白头夫妇少，无事笑谈稀。\n官小何时去，家贫几日肥。\n更须烦德曜，相伴老残晖。",
        "dynasty": "宋",
        "collection_info": null
    },
    {
        "title": "九月十六日示内二首  其二",
        "author": "周紫芝",
        "content": "小阁秋风冷，青灯病眼昏。\n酒重斟寿醆，儿喜有双亲。\n书种吾家事，郎曹汝旧门。\n人生唯老健，余合付干坤。",
        "dynasty": "宋",
        "collection_info": null
    },
    {
        "title": "木鱼歌和碧岩子",
        "author": "周紫芝",
        "content": "秋蟾欲落霜满屋，道人悬鱼击刳木。\n谁将发发水边声，惊断齁齁鼻中曲。\n此生自是在家僧，便恐箇中缘已熟。\n安得华鲸吼夜廊，去趁云堂五更粥。",
        "dynasty": "宋",
        "collection_info": null
    },
    {
        "title": "刘蕲州见和木鱼歌再赋二首  其一",
        "author": "周紫芝",
        "content": "秋雨平欺玉川屋，向晓寒窗风撼木。\n道人闲作木鱼歌，使君肯和无絃曲。\n枯鱼剥啄渠自鸣，客梦依稀我方熟。\n此身安得在蕲州，去觅君家咄嗟粥。",
        "dynasty": "宋",
        "collection_info": null
    },
    {
        "title": "刘蕲州见和木鱼歌再赋二首  其二",
        "author": "周紫芝",
        "content": "五更木鱼鸣绕屋，唤起乌衣晓登木。\n敲残千迭万迭声，乱尽长清短清曲。\n天边孤月犹復明，世上黄粱欲炊熟。\n老人虽起亦何营，但饮南窗一杯粥。",
        "dynasty": "宋",
        "collection_info": null
    },
    {
        "title": "碧岩子作诗为小儿求纹褓戏作三绝  其一",
        "author": "周紫芝",
        "content": "近来闻道得明珠，丹凤今年第几雏。\n会遣梦中分赤锦，不妨衣上有天吴。",
        "dynasty": "宋",
        "collection_info": null
    },
    {
        "title": "碧岩子作诗为小儿求纹褓戏作三绝  其二",
        "author": "周紫芝",
        "content": "逸骥忽生千里马，新诗来乞百家衣。\n老夫安得天孙段，只有羊裘坐钓矶。",
        "dynasty": "宋",
        "collection_info": null
    },
    {
        "title": "碧岩子作诗为小儿求纹褓戏作三绝  其三",
        "author": "周紫芝",
        "content": "旧来人说陈惊坐，真有诗如孟浩然。\n莫厌敲门觅纹褓，此翁衣钵要渠传。",
        "dynasty": "宋",
        "collection_info": null
    },
    {
        "title": "次韵庭藻与陈相之李子至定寻梅之约见示",
        "author": "周紫芝",
        "content": "西湖三见青春面，无人共醉山间梅。\n晚逢诗老看古雅，如入周庙观山罍。\n我所思兮在何许，昔望长江隔淮楚。\n三月春前始识君，倚杖看花听君语。\n我今欲赴同襟期，老情可得如年时。\n清欢既少饮不足，枯膓欲尽诗应迟。\n衣冠此地多佳客，相逢四海无南北。\n天将此乐付公等，一枝方访春消息。\n老夫老矣何能为，折花梦作春山归。",
        "dynasty": "宋",
        "collection_info": null
    },
    {
        "title": "次韵庭藻折梅怀周秀实",
        "author": "周紫芝",
        "content": "风流扫地难挽回，二老人物似苏梅。\n时从花底饮落雪，醉卧沙头双玉罍。\n平时交分心相许，晚岁相思各秦楚。\n孤山篱落固依然，纵有此花无此语。\n周郎别去当有期，归来不復如瓜时。\n天应知客颇有恨，花亦忆君尚未迟。\n我游东吴身是客，梦到江南与江北。\n安得马背如孤鸿，万里从君聊一息。\n只今春草还萋萋，会须急唤王孙归。",
        "dynasty": "宋",
        "collection_info": null
    },
    {
        "title": "次韵庭藻追记去岁与余游西湖舟中闻火而归",
        "author": "周紫芝",
        "content": "漫郎移舟入小回，醉着幅巾歌落梅。\n老夫但倚紫藤杖，袖手耻看黄金罍。\n忽漫相逢遽如许，醉后高谈俱楚楚。\n百尺君卧元龙楼，醇酎我羞公瑾语。\n从来悲乐难预期，人生快意能几时。\n红光属汉势未已，短艇掠水归嫌迟。\n只今俱是京尘客，君居巷南我巷北。\n天寒饥饿不出门，遣骑时来问消息。\n江边久客知何为，白头拾遗徒步归。",
        "dynasty": "宋",
        "collection_info": null
    },
    {
        "title": "蔚斋",
        "author": "周紫芝",
        "content": "山云未成雨，敛藏方寸间。\n会当不崇朝，一雨膏人寰。\n人言隐雾豹，依约在南山。\n试从管中窥，何止见一斑。\n人生患无才，富贵天岂悭。\n二士伟人物，万里来间关。\n行陈治安策，遂拜咫尺颜。\n岂容十里湖，长吟对烟鬟。\n愿君如鸾鹄，摩霄共追攀。\n云出豹亦变，何止铜与纶。\n举首望长途，分当落榛菅。\n鹏飞君方高，鸟倦我亦还。",
        "dynasty": "宋",
        "collection_info": null
    },
    {
        "title": "次韵庭藻读少陵集  其一",
        "author": "周紫芝",
        "content": "李杜文章万丈高，就中诗律少陵豪。\n风流自是渠家事，奴仆从来可命骚。",
        "dynasty": "宋",
        "collection_info": null
    },
    {
        "title": "次韵庭藻读少陵集  其二",
        "author": "周紫芝",
        "content": "濯锦江头可一杯，碧鷄坊口草堂开。\n十年剑外无相识，黄四娘家几度来。",
        "dynasty": "宋",
        "collection_info": null
    },
    {
        "title": "次韵庭藻读少陵集  其三",
        "author": "周紫芝",
        "content": "玉烛初调大历年，先生偶脱万兵前。\n谁教早献千金赋，可得看囊更有钱。",
        "dynasty": "宋",
        "collection_info": null
    },
    {
        "title": "睡余赋东墙雪竹",
        "author": "周紫芝",
        "content": "饱食枕方便，过午茶未杵。\n拨火理残香，倚窗翻故楮。\n寻我东墙隅，枝筇散腰膂。\n朔风寒萧萧，修竹静楚楚。\n枝头雪犹在，秀色乃如许。\n竹固不受寒，岂但不受暑。\n老翁日日来，相期伴君语。\n谁能与俗人，昵昵作儿女。",
        "dynasty": "宋",
        "collection_info": null
    },
    {
        "title": "章彦漙决狱五羊归登鬰孤台得东坡石刻见遗报以小诗",
        "author": "周紫芝",
        "content": "一见苍碑眼自开，便疑身在鬰孤台。\n可怜决狱章廷尉，不带将军薏苡来。",
        "dynasty": "宋",
        "collection_info": null
    },
    {
        "title": "四圣观后山亭",
        "author": "周紫芝",
        "content": "附山结真祠，朱门照湖水。\n湖流中入池，秀色归净几。\n风帘邃旌幢，神卫森剑履。\n清芬宿华殿，瑞雾蒙玉扆。\n仿佛还神京，想像轮奂美。\n祈年开新宫，祝釐奉天子。\n良辰復难会，岁暮得斯喜。\n况乃清樾中，飞楼见千里。\n云车倘可乘，吾事良已矣。\n当赋远游篇，未可回屐齿。",
        "dynasty": "宋",
        "collection_info": null
    },
    {
        "title": "太一宫成奏告礼毕秦枢密有诗示秘阁次韵一首三绝  其一",
        "author": "周紫芝",
        "content": "圣主均休锡庶民，亲祠遥望属车尘。\n云旗欲下精诚格，绛阙初成制作新。\n肃肃衣冠严祀事，雝雝箫鼓降明神。\n椒浆一酌能多少，散作人间万国春。",
        "dynasty": "宋",
        "collection_info": null
    },
    {
        "title": "太一宫成奏告礼毕秦枢密有诗示秘阁次韵一首三绝  其二",
        "author": "周紫芝",
        "content": "汉家何事筑通天，漫费当年九府钱。\n跻世本期开寿域，祝釐端合报长年。",
        "dynasty": "宋",
        "collection_info": null
    },
    {
        "title": "太一宫成奏告礼毕秦枢密有诗示秘阁次韵一首三绝  其三",
        "author": "周紫芝",
        "content": "玉帛新祠太一神，庙堂生育转洪钧。\n侍臣俱从甘泉驾，万世何人继后尘。",
        "dynasty": "宋",
        "collection_info": null
    },
    {
        "title": "太一宫成奏告礼毕秦枢密有诗示秘阁次韵一首三绝  其四",
        "author": "周紫芝",
        "content": "至治非关黍稷香，可须巫觋降殊祥。\n公今重草周公颂，不和东皇第一章。",
        "dynasty": "宋",
        "collection_info": null
    },
    {
        "title": "次韵伯远梅花",
        "author": "周紫芝",
        "content": "徐侯顿朱墨，岂復知花时。\n美人忽含笑，临镜窥涟漪。\n朝来摩两眼，喜作云雾披。\n须烦春草句，咏此玉雪枝。\n小窗惜无人，共赏林下姿。\n毛褚二三子，亦足相遨嬉。",
        "dynasty": "宋",
        "collection_info": null
    },
    {
        "title": "立春三绝句  其一",
        "author": "周紫芝",
        "content": "暖风融雪晴方好，春意催年老自悲。\n故国未归空有梦，梅花欲动又题诗。",
        "dynasty": "宋",
        "collection_info": null
    },
    {
        "title": "立春三绝句  其二",
        "author": "周紫芝",
        "content": "地下青风欲到时，土牛何得觧先知。\n墙边雪裏梅花树，已借清香入旧枝。",
        "dynasty": "宋",
        "collection_info": null
    },
    {
        "title": "立春三绝句  其三",
        "author": "周紫芝",
        "content": "多病谁怜泽国人，眼明羞见綵幡新。\n满倾吴地千钟酒，细说长安六度春。",
        "dynasty": "宋",
        "collection_info": null
    },
    {
        "title": "再赋立春效王建三绝  其一",
        "author": "周紫芝",
        "content": "苍龙阙角晓光明，日近彤庭瑞雾温。\n殿下百官犹未入，阁门催引谢春幡。",
        "dynasty": "宋",
        "collection_info": null
    },
    {
        "title": "再赋立春效王建三绝  其二",
        "author": "周紫芝",
        "content": "御沟冰暖欲生涡，律管灰飞气自和。\n已进玉堂春帖子，六宫无事笑声多。",
        "dynasty": "宋",
        "collection_info": null
    },
    {
        "title": "再赋立春效王建三绝  其三",
        "author": "周紫芝",
        "content": "圣明天子见昇平，二纪颁春下禁庭。\n今岁御前争进表，明年七十贺慈宁。",
        "dynasty": "宋",
        "collection_info": null
    },
    {
        "title": "七闽山中竹皆有实多至万斛民赖以食岁且不饥作乐府短歌以纪异事将以俟采诗者择焉盖诗人之职也",
        "author": "周紫芝",
        "content": "七闽山中地不足，往往连山暗修竹。\n今年是处生竹花，竹米登囷日千斛。\n大家炊饭饷田夫，小家作糜饥饫腹。\n官虽赋田无上地，民不扶犁得中熟。\n福唐太守不敢藏，青版成囊献黄屋。\n黔黎鼓腹慰天心，宣付汗青书日录。\n山中父老雪满头，何曾眼见天雨粟。\n漫将葆旅属珠星，谁问庙堂调玉烛。\n人言丹鳯餐竹实，玉粒先来自山谷。\n会见双飞入建章，万年枝并看鸾宿。",
        "dynasty": "宋",
        "collection_info": null
    },
    {
        "title": "奉和黄文若赠刁文叔",
        "author": "周紫芝",
        "content": "昔日风流守，流传父老知。\n诸孙今若此，天意了无疑。\n醉裏开愁眼，灯前得近诗。\n闻名真已久，识面更何时。",
        "dynasty": "宋",
        "collection_info": null
    },
    {
        "title": "次韵文若赠黄叔鱼",
        "author": "周紫芝",
        "content": "倦客愁如许，他乡岁屡更。\n衰颜人共笑，遗恨老难平。\n我欲随归梦，君谁共月明。\n嗣宗贤叔侄，况有各才名。",
        "dynasty": "宋",
        "collection_info": null
    },
    {
        "title": "晓枕不寐书所感三首  其一",
        "author": "周紫芝",
        "content": "昔年残梦晓初回，花上啼禽近小斋。\n可笑只今春梦裏，五更欹枕听笼街。",
        "dynasty": "宋",
        "collection_info": null
    },
    {
        "title": "晓枕不寐书所感三首  其二",
        "author": "周紫芝",
        "content": "南市津头忆买船，花姑溪上钓晴烟。\n老来安得孤篷夜，横枕蓑衣听雨眠。",
        "dynasty": "宋",
        "collection_info": null
    },
    {
        "title": "晓枕不寐书所感三首  其三",
        "author": "周紫芝",
        "content": "白髪心知万事休，力耕犹欲种春畴。\n五更卧听鸡催晓，残月开门起饭牛。",
        "dynasty": "宋",
        "collection_info": null
    },
    {
        "title": "晚霁欲归三绝  其一",
        "author": "周紫芝",
        "content": "雨后儿童喜欲颠，老翁不出自欣然。\n晴天霁色浑无用，只乞斜阳了断编。",
        "dynasty": "宋",
        "collection_info": null
    },
    {
        "title": "晚霁欲归三绝  其二",
        "author": "周紫芝",
        "content": "花树窗前睡足时，斜阳忽到雨边枝。\n白头可笑闲居士，又写春晴入小诗。",
        "dynasty": "宋",
        "collection_info": null
    },
    {
        "title": "晚霁欲归三绝  其三",
        "author": "周紫芝",
        "content": "印颗初封马在庭，杖藜犹傍竹边行。\n老兵莫漫催人去，且听幽禽说晚晴。",
        "dynasty": "宋",
        "collection_info": null
    },
    {
        "title": "分双鱼笺赠徐伯远",
        "author": "周紫芝",
        "content": "水底双鱼不上鈎，粉金翻样滑如流。\n我无三昧诗中手，乞与君修五鳯楼。",
        "dynasty": "宋",
        "collection_info": null
    },
    {
        "title": "次韵戴文举陈季陵见索故稿",
        "author": "周紫芝",
        "content": "短兵无力可交绥，强敌当前敢出奇。\n况我龙钟临老日，值君三五少年时。\n拟将衝雪骑驴句，换取看花走马诗。\n病思谁能更搜索，但拳双臂作支颐。",
        "dynasty": "宋",
        "collection_info": null
    },
    {
        "title": "送文若归嘉禾二首  其一",
        "author": "周紫芝",
        "content": "乌帽犹衝九陌尘，扁舟谁钓两溪春。\n久凭归梦寻香国，忽喜清樽对故人。\n满眼穷愁嗟我老，此生交旧独君真。\n华亭一水无多地，细作来书莫厌频。",
        "dynasty": "宋",
        "collection_info": null
    },
    {
        "title": "送文若归嘉禾二首  其二",
        "author": "周紫芝",
        "content": "将军十载半鸣珂，才武怜君中异科。\n但把长吟作回雪，不妨濒海看熬波。\n方愁隻影身如寄，便买扁舟意若何。\n一别应须五年事，好诗从此为谁哦。",
        "dynasty": "宋",
        "collection_info": null
    },
    {
        "title": "西湖词二首  其一",
        "author": "周紫芝",
        "content": "吴中小女结烟鬟，自打青腰唱采莲。\n欲趁歌声过南浦，藕花深处不通船。",
        "dynasty": "宋",
        "collection_info": null
    },
    {
        "title": "西湖词二首  其二",
        "author": "周紫芝",
        "content": "湖天无尽月如霜，露湿荷花别是香。\n何处渔郎觧吹笛，并头惊起两鸳鸯。",
        "dynasty": "宋",
        "collection_info": null
    },
    {
        "title": "次韵吕仁父十九日朝谒初自宫南门",
        "author": "周紫芝",
        "content": "未央宫阙转光风，谁识萧何第一功。\n禁殿潮连银海阔，御楼霞似赤城红。\n旧来双舄飞翻处，今在春秋赞祝中。\n自此翔麟驾君辇，试从紫陌看方瞳。",
        "dynasty": "宋",
        "collection_info": null
    },
    {
        "title": "月中与儿曹露坐二首  其一",
        "author": "周紫芝",
        "content": "葛巾藤杖竹方床，旋扫花阴坐晚凉。\n儿小但随翁看月，夜长谁念客思乡。",
        "dynasty": "宋",
        "collection_info": null
    },
    {
        "title": "月中与儿曹露坐二首  其二",
        "author": "周紫芝",
        "content": "客去无人与对床，风微聊借月为凉。\n杯中小友多情甚，勾引衰翁入醉乡。",
        "dynasty": "宋",
        "collection_info": null
    },
    {
        "title": "罂粟将成",
        "author": "周紫芝",
        "content": "庾郎十饭九不肉，家无斗储饭不足。\n穷儿朝来忽乍富，墙下千罂俱有粟。\n只今锦烂花争妍，想见云翻釡初熟。\n一饮醍醐生玉池，再饮沆瀣充朝饥。\n味虽似淡中实美，暖能扶老甘归脾。\n黄粱岁割一万斛，谩饲谷伯如猪肥。\n君不见蛾眉仙人家海涯，自种紫芋羮蹲鸱。\n尚说人间无此味，天酥酡固不可知。\n愿借东坡玉糁句，题作此窗罂粟诗。",
        "dynasty": "宋",
        "collection_info": null
    },
    {
        "title": "小儿灯下读细书戏作",
        "author": "周紫芝",
        "content": "一生青白强锱铢，老眼昏昏亦废书。\n长剑竟辜真事业，短檠空照旧虫鱼。\n临风忘酒殊妨事，隔雾看花不管渠。\n犹与蝇头较多寡，小儿曹合戒前车。",
        "dynasty": "宋",
        "collection_info": null
    },
    {
        "title": "次韵鲍仲山官居临大池傍鲍题以协趣取谢宣城所谓后协沧洲趣之句也",
        "author": "周紫芝",
        "content": "参军诗古清而臞，清瑶绕屋分西湖。\n长安城中开八陌，心知此地人皆无。\n草阁波平少傍舍，卧看晴沙鸟飞下。\n眼无公事儿自痴，句有澄江官颇暇。\n吾生已老心怀羞，为饥索米亦有求。\n闻君稍动谢守趣，令我转忆江南洲。\n诗成况復终少味，五字故坚不知畏。\n可怜未识故将军，应似当年灞陵尉。",
        "dynasty": "宋",
        "collection_info": null
    },
    {
        "title": "次韵仲山再示协趣韵",
        "author": "周紫芝",
        "content": "青衫老吏骨亦臞，身游魏阙心江湖。\n眼看白髪不胜数，梦绕故乡何日无。\n况我携家得官舍，背水开门故墙下。\n不见湖光意阙然，欲唤归舟心未暇。\n一闻羞处令人羞，人生如此当何求。\n春动飞来属玉起，无人貌得河中洲。\n我生嚼蜡元无味，鲍谢诗高心独畏。\n西风长怨草虫秋，自笑酸寒溧阳尉。",
        "dynasty": "宋",
        "collection_info": null
    },
    {
        "title": "次韵仲平喜雨二首  其一",
        "author": "周紫芝",
        "content": "旱欲流金水欲裂，百千火聚作此热。\n秋风忽送雨一犁，应念田夫汗流血。\n庙堂调烛随弛张，五色线补虞帝裳。\n书生拟作丰年颂，临窗弄笔鬓如霜。",
        "dynasty": "宋",
        "collection_info": null
    },
    {
        "title": "次韵仲平喜雨二首  其二",
        "author": "周紫芝",
        "content": "田作何郎炊饼裂，饮冰不救中肠热。\n千山云路鸟欲飞，六月行人驹汗血。\n风师偃旆那復张，雷师鞭雨沾帷裳。\n雨中仿佛云子香，行看玉粒秋饱霜。",
        "dynasty": "宋",
        "collection_info": null
    },
    {
        "title": "题蔡仲平博士行田记唱诗轴二首  其一",
        "author": "周紫芝",
        "content": "当年车骑两联翩，来按钟陵水復田。\n可但痴儿了公事，尚余诗思入风烟。",
        "dynasty": "宋",
        "collection_info": null
    },
    {
        "title": "题蔡仲平博士行田记唱诗轴二首  其二",
        "author": "周紫芝",
        "content": "令君颇似太邱贤，水旱忧君记昔年。\n父老犹能谈旧事，想随佳句共流传。",
        "dynasty": "宋",
        "collection_info": null
    },
    {
        "title": "次韵孙子绍判院喜雨之作",
        "author": "周紫芝",
        "content": "丰隆欲鞭车，风伯不借便。\n我欲讼风伯，云意亦復变。\n帝命谁敢迟，民事那可缓。\n油云始肤寸，崇朝忽瀰漫。\n深忧轸渊衷，冻雨洗霜霰。\n知谁挽银河，倾泻落天半。\n喜气同雨来，孙郎语良健。\n应怜占籍者，就食免流转。\n天子坐法宫，斯民乐芳甸。\n云山倘可寻，野水不辞乱。\n幽人得新凉，妙作寄三嘆。\n君锋不可当，我復那能殿。",
        "dynasty": "宋",
        "collection_info": null
    },
    {
        "title": "钱塘初见黄爵",
        "author": "周紫芝",
        "content": "侬家大江东，黄爵家江西。\n江东黄爵不忍吃，江西黄爵贱如泥。\n赤罂封口上有印，白绵卧酒中含脂。\n君不见浯口漫郎真漫仕，万事平生不如意。\n一囊红粟不一咽，千里苞苴谁復寄。\n有时鲑菜念故乡，并刀落脍思饱霜。\n青龟未堪聊入俗，黄爵那知亦渡江。\n时平漫说尔可咀，击鲜谁遣今得尝。\n残杯欲尽客欲去，臛雁烹鱼岂论此。\n酒闻风味不可名，惟有此郎难着句。\n九原谁唤儋耳翁，添入当年老饕赋。",
        "dynasty": "宋",
        "collection_info": null
    },
    {
        "title": "花次元啸斋",
        "author": "周紫芝",
        "content": "手种琅玕岁已成，要听风雨近窗鸣。\n戏将落月千寻影，幻作长离半岭声。\n蕙帐梦残秋雨急，锦囊诗了夜灯清。\n便须写入朱弦曲，安用能回越石兵。",
        "dynasty": "宋",
        "collection_info": null
    },
    {
        "title": "七月二十日秘阁曝书二首  其一",
        "author": "周紫芝",
        "content": "芸香时近曝书筵，缥帙缃囊得纵观。\n不是圣时修故事，岂知藏室有清官。",
        "dynasty": "宋",
        "collection_info": null
    },
    {
        "title": "七月二十日秘阁曝书二首  其二",
        "author": "周紫芝",
        "content": "香罗剪帕金描鳯，红字排方玉作籖。\n身到蓬山瞻御墨，眼惊奎宿射珠帘。",
        "dynasty": "宋",
        "collection_info": null
    },
    {
        "title": "题徐季功画墨梅木犀二首六言  其一",
        "author": "周紫芝",
        "content": "夜色无人能画，徐郎挽上寒枝。\n仿佛孤山尽处，黄昏月到花时。",
        "dynasty": "宋",
        "collection_info": null
    },
    {
        "title": "题徐季功画墨梅木犀二首六言  其二",
        "author": "周紫芝",
        "content": "细雨欲催秋晚，幽花已着寒枝。\n似我江南九月，西风马上归时。",
        "dynasty": "宋",
        "collection_info": null
    },
    {
        "title": "题徐季功画二古木二首六言  其一",
        "author": "周紫芝",
        "content": "千尺龙蛇夭矫，半山风雨凭陵。\n谁为梅花赋手，能回古木寒藤。",
        "dynasty": "宋",
        "collection_info": null
    },
    {
        "title": "题徐季功画二古木二首六言  其二",
        "author": "周紫芝",
        "content": "何处千年双榦，未嫌雪虐风饕。\n楚士两龚介洁，孤竹二子清高。",
        "dynasty": "宋",
        "collection_info": null
    },
    {
        "title": "剪芦藩出木犀二绝  其一",
        "author": "周紫芝",
        "content": "小窗幽绝为谁通，分得清阴落坐中。\n可笑森严木居士，肯来相伴竹坡翁。",
        "dynasty": "宋",
        "collection_info": null
    },
    {
        "title": "剪芦藩出木犀二绝  其二",
        "author": "周紫芝",
        "content": "特地移藩唤木犀，眼明初见岁寒枝。\n临风想像香来处，不到黄昏满树时。",
        "dynasty": "宋",
        "collection_info": null
    },
    {
        "title": "题王季共蓬斋",
        "author": "周紫芝",
        "content": "小结茅庐寄一椽，夜灯聊与客周旋。\n闻知急雨来何处，题作蓬斋亦偶然。\n政欲搔君江上寄，莫嫌惊我醉中眠。\n老翁辜负渔竿久，何日烟蓑上钓船。",
        "dynasty": "宋",
        "collection_info": null
    },
    {
        "title": "次韵子绍游寿星寺寒碧轩",
        "author": "周紫芝",
        "content": "好竹连山万壑青，落星天近接飞甍。\n流杯共把人须胜，风玉相看眼倍明。\n故老旧游云已散，孙郎长啸鳯重鸣。\n闲来却倚朱栏看，苍雪依然入句清。",
        "dynasty": "宋",
        "collection_info": null
    },
    {
        "title": "别方桐川",
        "author": "周紫芝",
        "content": "一麾投老始专城，共理聊烦助圣明。\n欲识斯民元不病，要知循吏本无声。\n官闲莫道州如斗，客满何妨饮似鲸。\n它日桐川楼下酒，会须分与故人倾。",
        "dynasty": "宋",
        "collection_info": null
    },
    {
        "title": "秋怀二首示陈李二省曹  其一",
        "author": "周紫芝",
        "content": "客枕难禁夜，醨樽不觧愁。\n秋声归草树，霜力到衣裘。\n依约江南梦，留连海畔州。\n君休问新句，只有大刀头。",
        "dynasty": "宋",
        "collection_info": null
    },
    {
        "title": "秋怀二首示陈李二省曹  其二",
        "author": "周紫芝",
        "content": "细数平生旧，谁人到白头。\n飘零无藉在，生死任羁愁。\n太白今诗伯，元龙昔胜流。\n吾衰已如许，何得奉君游。",
        "dynasty": "宋",
        "collection_info": null
    },
    {
        "title": "次韵李郎中休日不出二首  其一",
        "author": "周紫芝",
        "content": "文昌不作吏曹忙，赐沐归来日更长。\n青士寒生庭下雨，木奴香借树头霜。\n唤回短梦知何事，寻得新诗又夕阳。\n遥想南窗卷疏箔，起看双鹭入鹓行。",
        "dynasty": "宋",
        "collection_info": null
    },
    {
        "title": "次韵李郎中休日不出二首  其二",
        "author": "周紫芝",
        "content": "簿领痴儿作底忙，闲中得味独君长。\n登临莫负山如玉，岁月还成鬓作霜。\n谁把酒浇陶靖节，天将诗付沈东阳。\n明朝湖上看双璧，兄弟联镳作雁行。",
        "dynasty": "宋",
        "collection_info": null
    },
    {
        "title": "次韵杨吉老秋怀古风",
        "author": "周紫芝",
        "content": "相思復相思，一别遽如许。\n相望隔参商，相期邈秦楚。\n遡洄愿从之，道路长且阻。\n道阻不足忧，岁暮心独苦。\n踏车缲丝娘，头绪几千缕。\n寒螀声酸嘶，入我肺与腑。\n自我之来思，悠悠六寒暑。\n赖此同社郎，清风生玉麈。",
        "dynasty": "宋",
        "collection_info": null
    },
    {
        "title": "送冯清叟使虏三首  其一",
        "author": "周紫芝",
        "content": "上尽西湖几翠峰，偶依征驿度边风。\n遥知载酒寻山句，尽入弯弓落雁中。",
        "dynasty": "宋",
        "collection_info": null
    },
    {
        "title": "送冯清叟使虏三首  其二",
        "author": "周紫芝",
        "content": "君王慈俭不临戎，国好长因汉使通。\n遥想南归寒已尽，榆关草色正春风。",
        "dynasty": "宋",
        "collection_info": null
    },
    {
        "title": "送冯清叟使虏三首  其三",
        "author": "周紫芝",
        "content": "黄云朔雪马凌兢，去踏河边六尺冰。\n博望封侯君亦喜，归来洗眼看飞腾。",
        "dynasty": "宋",
        "collection_info": null
    },
    {
        "title": "实录院与道山隔墙堂后修竹仆饮余必曳杖婆娑其下时闻奉常阅乐之声故诗中有云韶之语",
        "author": "周紫芝",
        "content": "风条无叶自萧骚，玉立修篁不受凋。\n咫尺蓬瀛横雪观，依稀丝竹度云韶。\n天怜人老悲双鬓，官似僧闲占一寮。\n日日杖藜摩饱腹，未知何以答清朝。",
        "dynasty": "宋",
        "collection_info": null
    },
    {
        "title": "次韵王参猷用前韵见寄",
        "author": "周紫芝",
        "content": "文字何当仆命骚，余年虽在鬓全凋。\n元无旧曲能三叹，为借新章作九韶。\n千里奉祠犹去国，一官何地可同僚。\n吹嘘直上青天去，谁挽斯人入圣朝。",
        "dynasty": "宋",
        "collection_info": null
    },
    {
        "title": "谢曾使君惠丹邱集",
        "author": "周紫芝",
        "content": "旧说江西一派禅，公家得法自当年。\n回风流雪何人似，宝钵天衣几世传。\n后学安能窥制作，老夫犹喜奉周旋。\n寒窗读罢无人语，只有灯花欲鬬妍。",
        "dynasty": "宋",
        "collection_info": null
    },
    {
        "title": "题吸川亭",
        "author": "周紫芝",
        "content": "三峰拥中州，二水俱北汇。\n状如吸川鲸，有屋负鲸背。\n主人颂酒德，量与刘阮对。\n会令百川流，入我三尺喙。\n回视瓮间人，无乃真鼠辈。\n天风驾鲸波，风静水可爱。\n想当持翠螺，时依太白酹。\n尔曹固何知，此意有君在。",
        "dynasty": "宋",
        "collection_info": null
    },
    {
        "title": "题控鳌亭",
        "author": "周紫芝",
        "content": "神仙邈何许，仿佛在中天。\n弱水不可渡，况乃风引船。\n六鳌戴三山，来此知何年。\n上有百尺楼，缥缈翔飞烟。\n平生持巨钓，一举遂可连。\n以手控六鳌，于此相周旋。\n可恨世俗眼，未识方壶仙。\n绝境不可到，望望空惘然。",
        "dynasty": "宋",
        "collection_info": null
    },
    {
        "title": "次韵刘尉雪后东冈寻梅",
        "author": "周紫芝",
        "content": "雪压东冈千树梅，忍寒谁肯为渠来。\n却愁花底人如玉，羞得南枝不敢开。",
        "dynasty": "宋",
        "collection_info": null
    },
    {
        "title": "赠赵德庄",
        "author": "周紫芝",
        "content": "赫奕宗枝秀，棱层玉树新。\n相逢又残岁，话酒几青春。\n病不妨诗否，家应入望频。\n少寛归去日，去别易愁人。",
        "dynasty": "宋",
        "collection_info": null
    },
    {
        "title": "时宰生日诗三十绝  其一",
        "author": "周紫芝",
        "content": "从来建邺是王都，天产皋夔为帝谟。\n可笑晋人无眼目，渡江惟笑见夷吾。",
        "dynasty": "宋",
        "collection_info": null
    },
    {
        "title": "时宰生日诗三十绝  其二",
        "author": "周紫芝",
        "content": "绣衮貂冠举世荣，阴功难报本难名。\n令公清德流无尽，依旧秦淮绕故城。",
        "dynasty": "宋",
        "collection_info": null
    },
    {
        "title": "时宰生日诗三十绝  其三",
        "author": "周紫芝",
        "content": "秦汉功由百战成，庙堂何代不谈兵。\n凌烟阁上从头数，谁觧垂衣致太平。",
        "dynasty": "宋",
        "collection_info": null
    },
    {
        "title": "时宰生日诗三十绝  其四",
        "author": "周紫芝",
        "content": "向来诸将各云屯，一折渠魁世自分。\n但见鹰扬称尚父，不闻跋扈有将军。",
        "dynasty": "宋",
        "collection_info": null
    },
    {
        "title": "时宰生日诗三十绝  其五",
        "author": "周紫芝",
        "content": "梯山蕃使入疆频，岁捧瑶觞奉至尊。\n申观万年方祝圣，王春正月更朝元。",
        "dynasty": "宋",
        "collection_info": null
    },
    {
        "title": "时宰生日诗三十绝  其六",
        "author": "周紫芝",
        "content": "万骑边声久不闻，蓬莱宫殿日长春。\n君王勤俭无行乐，闲作宸奎赐近臣。",
        "dynasty": "宋",
        "collection_info": null
    },
    {
        "title": "时宰生日诗三十绝  其七",
        "author": "周紫芝",
        "content": "黄帕蒙鞯御坐来，临戎久不按龙媒。\n内前沙路平如掌，玉辂观成试辇回。",
        "dynasty": "宋",
        "collection_info": null
    },
    {
        "title": "时宰生日诗三十绝  其八",
        "author": "周紫芝",
        "content": "绍兴天子圣神孙，明道宣和典故存。\n曾与诸生迎御辇，又瞻青耜载耕根。",
        "dynasty": "宋",
        "collection_info": null
    },
    {
        "title": "时宰生日诗三十绝  其九",
        "author": "周紫芝",
        "content": "当年轮奂落成均，法驾天临近至尊。\n万国儒生瞻圣化，一声清跸在桥门。",
        "dynasty": "宋",
        "collection_info": null
    },
    {
        "title": "时宰生日诗三十绝  其一○",
        "author": "周紫芝",
        "content": "天禄初成幸翠华，隆儒恩意日尤加。\n只应东壁图书府，便是瀛洲学士家。",
        "dynasty": "宋",
        "collection_info": null
    },
    {
        "title": "时宰生日诗三十绝  其一一",
        "author": "周紫芝",
        "content": "仲春之日祀高禖，天仗亲临晓雾开。\n坛下百官称贺了，钧天声裏带花回。",
        "dynasty": "宋",
        "collection_info": null
    },
    {
        "title": "时宰生日诗三十绝  其一二",
        "author": "周紫芝",
        "content": "双阙傍边是玉津，禁园花柳一时新。\n乐游原上无行幸，分作慈宁殿裏春。",
        "dynasty": "宋",
        "collection_info": null
    },
    {
        "title": "时宰生日诗三十绝  其一三",
        "author": "周紫芝",
        "content": "谁移蓬岛在人寰，诏赐新居五百间。\n紫塞无兵清似洗，丹楼不动屹如山。",
        "dynasty": "宋",
        "collection_info": null
    },
    {
        "title": "时宰生日诗三十绝  其一四",
        "author": "周紫芝",
        "content": "御墨亲书六字牌，阁名新赐属元台。\n内前夹道炉烟裏，争看翔鸾舞鳯来。",
        "dynasty": "宋",
        "collection_info": null
    },
    {
        "title": "时宰生日诗三十绝  其一五",
        "author": "周紫芝",
        "content": "御府分香寿老人，紫皇亲赐玉壶新。\n圣恩无极年无尽，恰似长生殿裏春。",
        "dynasty": "宋",
        "collection_info": null
    },
    {
        "title": "时宰生日诗三十绝  其一六",
        "author": "周紫芝",
        "content": "大事因缘意未深，知公济物自初心。\n聊将石室岩前雨，来作商家旱岁霖。",
        "dynasty": "宋",
        "collection_info": null
    },
    {
        "title": "时宰生日诗三十绝  其一七",
        "author": "周紫芝",
        "content": "一语能平百战尘，两朝赤子尽归仁。\n十年困卧边亭鼓，同祝公年是几人。",
        "dynasty": "宋",
        "collection_info": null
    },
    {
        "title": "时宰生日诗三十绝  其一八",
        "author": "周紫芝",
        "content": "南北交欢万国宁，不将黔首比金缯。\n时人未会新盟意，要与思陵作中兴。",
        "dynasty": "宋",
        "collection_info": null
    },
    {
        "title": "时宰生日诗三十绝  其一九",
        "author": "周紫芝",
        "content": "时相论功固自贤，真儒一出定千年。\n能回銮御归长乐，何止龟阴得旧田。",
        "dynasty": "宋",
        "collection_info": null
    },
    {
        "title": "时宰生日诗三十绝  其二○",
        "author": "周紫芝",
        "content": "北海来归几过年，朱颜依旧照貂冠。\n不将一节更夷险，谁觧如公耐岁寒。",
        "dynasty": "宋",
        "collection_info": null
    },
    {
        "title": "时宰生日诗三十绝  其二一",
        "author": "周紫芝",
        "content": "知公清德自天然，犹復游心到简编。\n应笑向来张相国，后堂宾客少彭宣。",
        "dynasty": "宋",
        "collection_info": null
    },
    {
        "title": "时宰生日诗三十绝  其二二",
        "author": "周紫芝",
        "content": "黄金新铸景钟鸣，公作铭诗纪告成。\n从此圣朝郊祀典，文章无復数西京。",
        "dynasty": "宋",
        "collection_info": null
    },
    {
        "title": "时宰生日诗三十绝  其二三",
        "author": "周紫芝",
        "content": "衮衣调鼎春光轩，经术传家侍禁筵。\n试问一门三画戟，何如隔座两貂蝉。",
        "dynasty": "宋",
        "collection_info": null
    },
    {
        "title": "时宰生日诗三十绝  其二四",
        "author": "周紫芝",
        "content": "四海文衡孰主张，半随西路擅词章。\n三君八俊今何处，知有宗师在庙堂。",
        "dynasty": "宋",
        "collection_info": null
    },
    {
        "title": "时宰生日诗三十绝  其二五",
        "author": "周紫芝",
        "content": "太平和笔一番新，瑞表丹邱亦异闻。\n不遣枫榆作连理，谁知六合已同文。",
        "dynasty": "宋",
        "collection_info": null
    },
    {
        "title": "时宰生日诗三十绝  其二六",
        "author": "周紫芝",
        "content": "葆旅占星固异常，闽山竹秀米千囊。\n天公已遗鸾鳯食，便恐双飞入建章。",
        "dynasty": "宋",
        "collection_info": null
    },
    {
        "title": "时宰生日诗三十绝  其二七",
        "author": "周紫芝",
        "content": "胸中治国计谁良，只有休兵是秘方。\n肯为八荒开寿城，能仁须号大医王。",
        "dynasty": "宋",
        "collection_info": null
    },
    {
        "title": "时宰生日诗三十绝  其二八",
        "author": "周紫芝",
        "content": "住世神仙五百年，长生本出笑谈间。\n不从方士论炉鼎，自有阴功觧驻颜。",
        "dynasty": "宋",
        "collection_info": null
    },
    {
        "title": "时宰生日诗三十绝  其二九",
        "author": "周紫芝",
        "content": "帝城春近俗煕煕，师宰功高不事知。\n天上中人传诏日，御前蕃使贺年时。",
        "dynasty": "宋",
        "collection_info": null
    },
    {
        "title": "岁抄四绝  其一",
        "author": "周紫芝",
        "content": "湖上青山一水边，暮云楼阁九重天。\n春旛影裏迎新岁，爆竹声中送旧年。",
        "dynasty": "宋",
        "collection_info": null
    },
    {
        "title": "岁抄四绝  其二",
        "author": "周紫芝",
        "content": "天寒细雨还成雪，日暖晴云却护霜。\n可惜梅花残腊月，十分天色似江乡。",
        "dynasty": "宋",
        "collection_info": null
    },
    {
        "title": "岁抄四绝  其三",
        "author": "周紫芝",
        "content": "此生无事不随缘，世路何心更着鞭。\n年尽未归真偶尔，春来若健亦欣然。",
        "dynasty": "宋",
        "collection_info": null
    },
    {
        "title": "岁抄四绝  其四",
        "author": "周紫芝",
        "content": "端门行欲贺新元，窃食无功只厚颜。\n可笑腐儒黄卷客，亦随朝士紫宸班。",
        "dynasty": "宋",
        "collection_info": null
    },
    {
        "title": "虚飘飘  其一",
        "author": "周紫芝",
        "content": "虚飘飘，虚飘飘，姮娥临月榭，神女渡仙桥。\n风撼花浮水，霜吹叶落条。\n飞云转眼下三峡，密雪满空来九霄。\n虚飘飘，虚飘飘，比人生命犹坚牢。",
        "dynasty": "宋",
        "collection_info": null
    },
    {
        "title": "虚飘飘  其二",
        "author": "周紫芝",
        "content": "虚飘飘，虚飘飘，水边看海市，云际现天桥。\n弱柳绵吹径，嫣花锦缀条。\n卧云雌霓饮沧海，过眼夕阳低碧霄。\n虚飘飘，虚飘飘，比人生世犹坚牢。",
        "dynasty": "宋",
        "collection_info": null
    },
    {
        "title": "戊辰除夜四绝  其一",
        "author": "周紫芝",
        "content": "千里家山一望间，白头夫妇且樽前。\n诗中游戏无三昧，客裏光阴又一年。",
        "dynasty": "宋",
        "collection_info": null
    },
    {
        "title": "戊辰除夜四绝  其二",
        "author": "周紫芝",
        "content": "七年长梦采江蓠，此夜樽前倒接篱。\n莫问年来何岁月，诸孙言语似吴儿。",
        "dynasty": "宋",
        "collection_info": null
    },
    {
        "title": "戊辰除夜四绝  其三",
        "author": "周紫芝",
        "content": "无功饱食愧侏儒，赢得霜添白颔鬚。\n已是再逢新太岁，何须羞饮后屠苏。",
        "dynasty": "宋",
        "collection_info": null
    },
    {
        "title": "戊辰除夜四绝  其四",
        "author": "周紫芝",
        "content": "新春皓薄晓钟声，残烛晶荧守歳檠。\n年向白驹光裏度，诗随蓝尾酒中成。",
        "dynasty": "宋",
        "collection_info": null
    },
    {
        "title": "立春前五日史馆对雪二绝  其一",
        "author": "周紫芝",
        "content": "九天飞下玉花繁，喜入长安十二门。\n独醉且须温腊酒，迎新又欲带青幡。",
        "dynasty": "宋",
        "collection_info": null
    },
    {
        "title": "立春前五日史馆对雪二绝  其二",
        "author": "周紫芝",
        "content": "昔年踪迹寄江头，雪屋梅村自一邱。\n醉裏却疑身是梦，烂银楼阁看瀛洲。",
        "dynasty": "宋",
        "collection_info": null
    },
    {
        "title": "韩信",
        "author": "周紫芝",
        "content": "韩信功高世共知，区区安用假王为。\n固应渫血长安日，已在荥阳蹑足时。",
        "dynasty": "宋",
        "collection_info": null
    },
    {
        "title": "范增",
        "author": "周紫芝",
        "content": "西楚兴王亦有人，半扶炎祚作谋臣。\n老生不觧归明主，事去方知是失身。",
        "dynasty": "宋",
        "collection_info": null
    },
    {
        "title": "次韵子绍立春二首  其一",
        "author": "周紫芝",
        "content": "自息中山鬬，长安几见春。\n司天得南正，迎日法高辛。\n送老年华速，催耕雨意新。\n又闻寛大诏，飞舞下天津。",
        "dynasty": "宋",
        "collection_info": null
    },
    {
        "title": "次韵子绍立春二首  其二",
        "author": "周紫芝",
        "content": "客久悲残岁，春生尚薄寒。\n簪花人似梦，卷白意先阑。\n黄犊还惊眼，青葅已入盘。\n新年有行乐，老去逐君难。",
        "dynasty": "宋",
        "collection_info": null
    },
    {
        "title": "闻西湖梅尽桃花已有开者  其一",
        "author": "周紫芝",
        "content": "不到西湖忽换年，今朝欲挂杖头钱。\n催成柳色多如许，落尽梅花最可怜。",
        "dynasty": "宋",
        "collection_info": null
    },
    {
        "title": "闻西湖梅尽桃花已有开者  其二",
        "author": "周紫芝",
        "content": "日日湖边踏浅沙，西湖久住已成家。\n刘郎去后空肠断，忆着玄都观裏花。",
        "dynasty": "宋",
        "collection_info": null
    },
    {
        "title": "送叶泉州二首  其一",
        "author": "周紫芝",
        "content": "近日泉南守，新除武部郎。\n汉廷多长者，循吏得惟良。\n海国蛮珍聚，兵厨腊酒香。\n不妨聊卧治，未要薄淮阳。",
        "dynasty": "宋",
        "collection_info": null
    },
    {
        "title": "送叶泉州二首  其二",
        "author": "周紫芝",
        "content": "天上星郎贵，人间五马荣。\n倒樽知客满，闭阁自诗成。\n闽岭千山隔，吴船一水轻。\n九重宣密诏，何日问归程。",
        "dynasty": "宋",
        "collection_info": null
    },
    {
        "title": "送冯均州二首  其一",
        "author": "周紫芝",
        "content": "闻说京西道，均房虎更多。\n定须叹来暮，政欲饮无何。\n过客虚厨传，饥氓费抚摩。\n君看归谏议，为郡拙催科。",
        "dynasty": "宋",
        "collection_info": null
    },
    {
        "title": "送冯均州二首  其二",
        "author": "周紫芝",
        "content": "从事持三尺，将军控万弦。\n庙堂应记忆，江汉久流传。\n又復分新垒，归来更几年。\n他时休怪我，今日自华颠。",
        "dynasty": "宋",
        "collection_info": null
    },
    {
        "title": "寓宿省直有怀方元伯",
        "author": "周紫芝",
        "content": "古屋頽墙久寂寥，寒厅依旧长芭蕉。\n主人应在花深处，独对东风醉小桥。",
        "dynasty": "宋",
        "collection_info": null
    },
    {
        "title": "次韵子绍题竹坡二首  其一",
        "author": "周紫芝",
        "content": "孙郎忽唾寒窗玉，来过当年玉川屋。\n更作纵横一尺书，为榜南坡两三竹。",
        "dynasty": "宋",
        "collection_info": null
    },
    {
        "title": "次韵子绍题竹坡二首  其二",
        "author": "周紫芝",
        "content": "结庐归卧今尚无，白头寄食犹中都。\n移栽自种短墙底，他时此计知何如。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其一",
        "author": "周紫芝",
        "content": "五十九年蘧伯玉，家无担石居无屋。\n喜君马上风前诗，似我南坡月中竹。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其二",
        "author": "周紫芝",
        "content": "寒窗有意过我无，雍容车骑子甚都。\n更当为作子虚赋，王郎文彩今相如。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其三",
        "author": "周紫芝",
        "content": "乌衣诸郎美如玉，笑我秋风卷茅屋。\n才高渠是判花人，头白吾羞汗青竹。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其四",
        "author": "周紫芝",
        "content": "此君那可一日无，桃花不復怨玄都。\n得公明月千斛珠，我羞鱼目真不如。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其五",
        "author": "周紫芝",
        "content": "无方可试蓝田玉，空想云庵卧玉屋。\n赖有人间百尺楼，下临此地千寻竹。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其六",
        "author": "周紫芝",
        "content": "衰翁久已一故无，聊睇逸骥方过都。\n公是风流小摩诘，我为无用长侨如。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其七",
        "author": "周紫芝",
        "content": "铅刀不可切坚玉，敝筐岂能持大屋。\n强驱跛鳖当前锋，看公诗成如破竹。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其八",
        "author": "周紫芝",
        "content": "君房言语举世无，射策未许蒙帝都。\n巴人下里不足数，云韶九奏方纯如。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其九",
        "author": "周紫芝",
        "content": "藴石知公似荆玉，谁作玙璠荐王屋。\n白髯应笑虎头痴，青衫谩把鱼须竹。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其一○",
        "author": "周紫芝",
        "content": "老此安能为有无，曹会岂可当大都。\n弹丸脱手盘走珠，句然如此今谁如。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其一一",
        "author": "周紫芝",
        "content": "平世欲献初无玉，何尝生存梦华屋。\n苦遭田父亦与饮，不问主人时看竹。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其一二",
        "author": "周紫芝",
        "content": "十事如意八九无，暮年犹喜见子都。\n那能从公得三绝，但可一身观六如。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其一三",
        "author": "周紫芝",
        "content": "鲈鱼忆鲙松江玉，船作浮家当渔屋。\n寒窗梦着雨中蓑，长钓復垂波上竹。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其一四",
        "author": "周紫芝",
        "content": "平生仅识之与无，敢攻诗城跨二都。\n归舟欲上知可呼，念舍公去何所如。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其一五",
        "author": "周紫芝",
        "content": "公哦新诗戞鸣玉，欲办陟釐须满屋。\n谁遣蓝田丘壑人，来吹缑岭参差竹。",
        "dynasty": "宋",
        "collection_info": null
    },
    {
        "title": "次韵季共月夜见怀竹坡用子绍韵  其一六",
        "author": "周紫芝",
        "content": "心知游路岂復无，颇如六鹢飞宋都。\n小巫羞涩见大巫，神气比公真蔑如。",
        "dynasty": "宋",
        "collection_info": null
    },
    {
        "title": "读婆娑集书其后",
        "author": "周紫芝",
        "content": "早缘文字得声名，佳句流传益可珍。\n读到青蒲当日疏，其他犹可是难能。",
        "dynasty": "宋",
        "collection_info": null
    },
    {
        "title": "寄幼安使君",
        "author": "周紫芝",
        "content": "平生清德畏人知，岂弟真宜作吏师。\n日饮无何方得计，民歌来暮却成思。\n何妨道守催科拙，自是穰侯见事迟。\n天与一窗供燕坐，乌墩山好助公诗。",
        "dynasty": "宋",
        "collection_info": null
    },
    {
        "title": "食鮰鱼颇念河鲀戏作二诗  其一",
        "author": "周紫芝",
        "content": "皤腹鳞鳞品自珍，红鮰浪欲与争新。\n世间那有西施乳，宁有河鲀觧药人。",
        "dynasty": "宋",
        "collection_info": null
    },
    {
        "title": "食鮰鱼颇念河鲀戏作二诗  其二",
        "author": "周紫芝",
        "content": "芦笋初生水绕村，河鲀旋煮荐清樽。\n十年不踏江南岸，杨柳飞花欲断魂。",
        "dynasty": "宋",
        "collection_info": null
    },
    {
        "title": "己巳寒食",
        "author": "周紫芝",
        "content": "七度逢寒食，连年客异乡。\n鬓丝嗟老大，冢木念青苍。\n乱眼花无数，伤心柳着行。\n病余春又过，不拟近杯觞。",
        "dynasty": "宋",
        "collection_info": null
    },
    {
        "title": "次韵庭藻韩园燕集",
        "author": "周紫芝",
        "content": "故老归来有乔木，更结飞楼绕湖绿。\n城南去天无尺五，中有人间几岩谷。\n骅骝晓踏金谷园，花边立马丝竹喧。\n金屈巵行碧落酒，绣罗襦醉双纹鸳。\n吴姫遗钿客堕帻，白眼举觞天宇窄。\n春深别馆花如烟，藉草传杯地为席。\n君居当东我復西，莫嫌酒涴身上衣。\n遥知第五桥边路，桐叶题诗人未归。\n明朝雨骤风苦恶，残榼虽存不堪酌。\n更须拭眼到风篁，急呼海棠偿旧约。",
        "dynasty": "宋",
        "collection_info": null
    },
    {
        "title": "再和庭藻韩园之作",
        "author": "周紫芝",
        "content": "雨后斜阳乱森木，湖上山青河水绿。\n将军一色种桃花，锦帐红丝裹山谷。\n人生莫爱归田园，结庐人境无人喧。\n何如功成销金甲，雨中看浴银塘鸳。\n长安黄尘没乌帻，归来横改一窝窄。\n何如载酒作醉眠，田父时来与争席。\n春风欲起春日西，花下跨鞍花满衣。\n恨无龙眠老画手，写作诸郎联骑归。\n竹坡有酒亦不恶，客无可人时自酌。\n君怜羁客倘见呼，来岁西归有新约。",
        "dynasty": "宋",
        "collection_info": null
    },
    {
        "title": "题陈公悦足轩",
        "author": "周紫芝",
        "content": "饥人未食长流涎，芋魁作饭腹果然。\n八珍九鼎纷满前，鼎中一脔不下咽。\n吐而去之惟欲眠，贪夫嗜利绝可怜。\n牙箸落手喜若颠，家有窟郎无数钱。\n跨州连陌空多田，千头万尾不当缘。\n高台未倾金碧鲜，客食不下日十千。\n弃祸忽起踵復旋，利激奴辈非关天。\n太邱诸子图画传，元方季方两联翩。\n元也作诗如涌泉，高歌大笑倾四筵。\n只今为郎近日边，季也勇退高腾骞。\n结庐庇雨无余椽，栽花移竹今几年。\n种谷只取田一廛，鷄肥酒熟客可延。\n人生安分作当捐，眼前取足须随缘。\n倩营莵裘将老焉，伯氏欲挂神武冠。\n归作两翁相对间，政看宝带黄金悬，未可便情诗盟寒。",
        "dynasty": "宋",
        "collection_info": null
    },
    {
        "title": "王元道剪牡丹见饷二绝  其一",
        "author": "周紫芝",
        "content": "知君流落在天涯，八节滩头忆旧家。\n想对东风开病眼，几行和泪洛西花。",
        "dynasty": "宋",
        "collection_info": null
    },
    {
        "title": "王元道剪牡丹见饷二绝  其二",
        "author": "周紫芝",
        "content": "已是飞花落絮天，东风犹入竹坡寒。\n绿樽恨我无醇酎，红艷烦君送牡丹。",
        "dynasty": "宋",
        "collection_info": null
    },
    {
        "title": "次韵林梅卿西湖载酒时仆以病不赴",
        "author": "周紫芝",
        "content": "西湖岂復似人间，付与瀛洲学士闲。\n百榼满倾桑落酒，两高聊作道场山。\n一年春事方三月，万里风烟静八蛮。\n白髪可怜欹病枕，兰船空忆棹歌还。",
        "dynasty": "宋",
        "collection_info": null
    },
    {
        "title": "马山观道傍卖芍药口占",
        "author": "周紫芝",
        "content": "沙河帘幙近苍穹，芍药丝头十里风。\n谁道昇平本无象，江都花是旧时红。",
        "dynasty": "宋",
        "collection_info": null
    },
    {
        "title": "次韵陈彦育诸天阁晚眺",
        "author": "周紫芝",
        "content": "飞阁青云上，何因一笑同。\n春归怜客去，酒圣与谁中。\n相国名犹在，唐朝事已空。\n更将诗说梦，强欲付衰翁。",
        "dynasty": "宋",
        "collection_info": null
    },
    {
        "title": "次韵子绍送春七绝  其一",
        "author": "周紫芝",
        "content": "混沌七窍凿，可恨倏与忽。\n人生寒暑间，万古长出没。",
        "dynasty": "宋",
        "collection_info": null
    },
    {
        "title": "次韵子绍送春七绝  其二",
        "author": "周紫芝",
        "content": "孙郎惜春句，平澹古未闻。\n譬如春江波，因春自成纹。",
        "dynasty": "宋",
        "collection_info": null
    },
    {
        "title": "次韵子绍送春七绝  其三",
        "author": "周紫芝",
        "content": "来禽着青子，红叶护残春。\n但使风味胜，不愧桃李门。",
        "dynasty": "宋",
        "collection_info": null
    },
    {
        "title": "次韵子绍送春七绝  其四",
        "author": "周紫芝",
        "content": "微生感年衰，谁能惜春尽。\n政恐厌黄梅，吴杨出蒸菌。",
        "dynasty": "宋",
        "collection_info": null
    },
    {
        "title": "次韵子绍送春七绝  其五",
        "author": "周紫芝",
        "content": "西湖天下胜，咫尺安得往。\n青春不可追，老力亦难强。",
        "dynasty": "宋",
        "collection_info": null
    },
    {
        "title": "次韵子绍送春七绝  其六",
        "author": "周紫芝",
        "content": "招提在南山，共着蜡屐登。\n世无谢康乐，此事谁復能。",
        "dynasty": "宋",
        "collection_info": null
    },
    {
        "title": "次韵子绍送春七绝  其七",
        "author": "周紫芝",
        "content": "青春不识回，岂但春去闲。\n何以永我日，妙香横博山。",
        "dynasty": "宋",
        "collection_info": null
    },
    {
        "title": "送乔郢州",
        "author": "周紫芝",
        "content": "使君双旆拥朱轓，竹马先迎近郭春。\n且听郢人歌白雪，莫因骚客念东门。\n新诗为我应须寄，往事知谁与细论。\n唤取莫愁烟艇子，有时来伴石头樽。",
        "dynasty": "宋",
        "collection_info": null
    },
    {
        "title": "次韵章季常饮冰长句",
        "author": "周紫芝",
        "content": "九衢乌帽吹尘沙，心知痼疾无烟霞。\n病眼不禁书叶遮，岁月逝已空吁嗟。\n故乡日远老日加，无地可种青门瓜。\n几年尘甑儿女譁，强吟冰柱哦雪车。\n长安城中十万家，绿蒲朱笼来迩遐。\n挥金截玉争矜夸，御府诏赐珍復嘉。\n金盘璀璨无疵瑕，章郎文采如景差。\n便恐余子俱公邪，故遣丽句开天葩。\n语胜未必甲丰华，深山穷谷寒无涯。\n一读尽噤池中蛙，老人昼卧横乌纱。\n举杯随分浮水花，饮甘欲借归齿牙。\n千金难买官焙茶，百金未尽先藏义。",
        "dynasty": "宋",
        "collection_info": null
    },
    {
        "title": "染衣亭",
        "author": "周紫芝",
        "content": "闻说郊居胜，新穿五亩池。\n暗通山窈窕，深住碧涟漪。\n惊起红鸂鶒，吹翻绿荔枝。\n雨添衣色秀，波渡袜尘迟。\n照眼谁重唾，临流自可诗。\n水清鱼莫种，秋近荻须移。\n剰欲添风月，何妨更渺瀰。\n却怜韩吏部，埋瓮作痴儿。",
        "dynasty": "宋",
        "collection_info": null
    },
    {
        "title": "玉井桥",
        "author": "周紫芝",
        "content": "水满双鸳沼，花开玉井莲。\n亭浮幽渚外，人渡小桥边。\n白羽参差在，跳珠次第圆。\n风高与芬馥，露重借嫣妍。\n青板钓鱼老，朱栏听雨眠。\n时从客容与，宁借鹭联拳。\n何日回征棹，归来赋短篇。\n共邀池上月，同看水中天。",
        "dynasty": "宋",
        "collection_info": null
    },
    {
        "title": "次韵伯远端午日拜碧香之赐",
        "author": "周紫芝",
        "content": "紫府琳腴照玉壶，来霑隐吏北山隅。\n遥知拜赐瞻金阙，应笑流涎湿领鬚。\n醉面看君红作缬，衰颜怜我绿凋蒲。\n明年何止分琼液，细葛香罗世亦无。",
        "dynasty": "宋",
        "collection_info": null
    },
    {
        "title": "次韵仲平去恶木葺新轩一首",
        "author": "周紫芝",
        "content": "自我来东吴，窃食偷燕闲。\n頽檐赋官居，漏雨穿屋山。\n有如朐䏰虫，盘屈沮洳间。\n入门儿女愁，出门车马喧。\n年来得新巢，易地稍立言。\n短墙蓬藋蒿，颇亦费剪芟。\n视公有华屋，未敢窥其藩。\n恶木屏除翳，云山借空观。\n郎曹二三公，相过缀游观。\n清吟屡刻烛，夜语常更端。\n但恐陈太邱，开窗纳晴川。\n定復讥中郎，寸碧瞻孱颜。\n两家合争雄，人物俱翩翩。\n不如醉明眸，堕马倾低鬟。\n付此百年事，试作一笑看。\n我如云水僧，故乡未言还。\n安得从杖屦，婆娑共跻攀。",
        "dynasty": "宋",
        "collection_info": null
    },
    {
        "title": "晚集江园会者五人黄叔鱼林平父黄文若刁黄叔与仆也以暝色带飞鸟为韵余得色字",
        "author": "周紫芝",
        "content": "少小谋一邱，老大犹未得。\n幽园固佳处，入眼自叹息。\n赖此千载人，相逢共京国。\n追凉坐花阴，持杯饮湖色。\n斜阳入疏林，晚色忽復逼。\n忽忽行语离，两别遂南北。\n日落未可归，山高更须陟。\n佳会岂易逢，莼鲙不须忆。",
        "dynasty": "宋",
        "collection_info": null
    },
    {
        "title": "次韵徐伯远题钱少愚画孤山月梅图",
        "author": "周紫芝",
        "content": "钱郎名与大年齐，貌得孤山一段奇。\n月色昏昏人寂寂，梅花淡淡水漪漪。\n戏将三昧传神手，催动千林破腊枝。\n不用摩挲窥妙墨，暗香疏影在新诗。",
        "dynasty": "宋",
        "collection_info": null
    },
    {
        "title": "次韵仲平示曾庭坚侍御",
        "author": "周紫芝",
        "content": "曾侯为生亷易足，天与一居山绕屋。\n看山有味聊与娱，嚼蜡无情本非欲。\n子建波澜今尚存，断弦那用鸾胶续。\n会当踏月夜相过，曳我江心旧桃竹。",
        "dynasty": "宋",
        "collection_info": null
    },
    {
        "title": "次韵季共古意三首  其一",
        "author": "周紫芝",
        "content": "艷女涂修眉，贞女重妇德。\n纷纷桃李花，岂復无颜色。\n争妍固可怜，落知不足惜。\n我欲采江蓠，怅望秋水隔。",
        "dynasty": "宋",
        "collection_info": null
    },
    {
        "title": "次韵季共古意三首  其二",
        "author": "周紫芝",
        "content": "人生结绸缪，捐情誓苍旻。\n恩爱那得长，故交不如新。\n蹭蹬廹岁晚，坎壈悲斯人。\n举世亦何有，知心繄夫君。",
        "dynasty": "宋",
        "collection_info": null
    },
    {
        "title": "次韵季共古意三首  其三",
        "author": "周紫芝",
        "content": "客从远方来，独立江水湄。\n江水何悠悠，白髪空离离。\n病足修长途，弱羽思归飞。\n歌君伤秋曲，泪湿游子衣。",
        "dynasty": "宋",
        "collection_info": null
    },
    {
        "title": "袁时良雾隐斋",
        "author": "周紫芝",
        "content": "袁侯家多文，颇似班叔皮。\n厥后有仍云，文采如当时。\n流风今尚存，所恨世未知。\n一官事桁杨，相处似未宜。\n西斋附寒厅，花竹摇风枝。\n惟因有余日，隐几哦新诗。\n愿君扫秋茶，决狱称吏师。\n何必大门闾，可使高轩驰。\n会当专北门，诰命司文词。\n斯文可华国，当代称羽仪。\n他时豹一斑，宁须管中窥。\n时来固有待，道在亦可斯。\n只今坐寒窗，相从叹兀谁。\n聊呼管城辈，文字相娱嬉。",
        "dynasty": "宋",
        "collection_info": null
    },
    {
        "title": "王兴周以苏养直诗见借今日偶携至直舍且诵且已自喜亦自笑也为题三诗因效其体  其一",
        "author": "周紫芝",
        "content": "江湖久入平生梦，猿鹤空怀老去羞。\n输与苏郎门日月，小舟长繫白苹洲。",
        "dynasty": "宋",
        "collection_info": null
    },
    {
        "title": "王兴周以苏养直诗见借今日偶携至直舍且诵且已自喜亦自笑也为题三诗因效其体  其二",
        "author": "周紫芝",
        "content": "身如倦鸟欲归去，盟与白鸥真復寒。\n更把后湖风月句，着官仍对吏书看。",
        "dynasty": "宋",
        "collection_info": null
    },
    {
        "title": "王兴周以苏养直诗见借今日偶携至直舍且诵且已自喜亦自笑也为题三诗因效其体  其三",
        "author": "周紫芝",
        "content": "有树移云尽欲平，牙籖卷尽俗尘清。\n谁知吏案文书裏，时有沧江风雨声。",
        "dynasty": "宋",
        "collection_info": null
    },
    {
        "title": "次韵子绍秋热望雨之作得诗而雨已足故诗意小异",
        "author": "周紫芝",
        "content": "我欲蓐收回老火，乞雨天公殊未可。\n忍饥但復念壁立，回首谁能看甑堕。\n天将夜雨送秋来，可近书檠吾已惰。\n耕犁泽泽水涓涓，归买一廛犹不果。\n老翁何日在田间，君上青云应记我。",
        "dynasty": "宋",
        "collection_info": null
    },
    {
        "title": "次韵庭藻兄弟唱酬之作",
        "author": "周紫芝",
        "content": "黄耳书来得近诗，楚骚宁復为秋悲。\n会令好句能传信，更有何方可乐饥。\n岩壑树高元是桂，阶庭人秀尽成芝。\n脊令风雅谁能继，神物应须与护持。",
        "dynasty": "宋",
        "collection_info": null
    },
    {
        "title": "夜闻潮二首  其一",
        "author": "周紫芝",
        "content": "江隔西兴老翠鬟，转头即是海门山。\n八盘岭下移家住，安听潮声到梦间。",
        "dynasty": "宋",
        "collection_info": null
    },
    {
        "title": "夜闻潮二首  其二",
        "author": "周紫芝",
        "content": "春雷隐约地中鸣，惯听由来梦不惊。\n莫怪诗翁归未去，故乡无此海潮声。",
        "dynasty": "宋",
        "collection_info": null
    },
    {
        "title": "次韵仲平太博中秋斋中对月二绝  其一",
        "author": "周紫芝",
        "content": "秋蟾此夜一盘明，影落斋坛分外清。\n想对风光无处说，夜深聊復以诗鸣。",
        "dynasty": "宋",
        "collection_info": null
    },
    {
        "title": "次韵仲平太博中秋斋中对月二绝  其二",
        "author": "周紫芝",
        "content": "软红堆裏十朱轮，此地何尝有一尘。\n月亦怜君最孤绝，故来相伴作诗人。",
        "dynasty": "宋",
        "collection_info": null
    },
    {
        "title": "次韵仲平十七夜太社行礼月色如昼  其一",
        "author": "周紫芝",
        "content": "从来方社要斋明，玉豆精华酒洁清。\n风裏笙箫云外至，耳边环佩月中鸣。",
        "dynasty": "宋",
        "collection_info": null
    },
    {
        "title": "次韵仲平十七夜太社行礼月色如昼  其二",
        "author": "周紫芝",
        "content": "龙辀来下未为轮，九奏迎神不动尘。\n想得椒浆初奠后，夜归犹有月随人。",
        "dynasty": "宋",
        "collection_info": null
    },
    {
        "title": "九日不出邻墙木芙蕖盛开",
        "author": "周紫芝",
        "content": "九日无行乐，何人慰独居。\n拟翻金潋滟，聊醉木芙蕖。\n秋与愁相似，花应意不疏。\n衰颜谁復管，薄艷更怜渠。",
        "dynasty": "宋",
        "collection_info": null
    },
    {
        "title": "九日竹坡昼睡二首  其一",
        "author": "周紫芝",
        "content": "紫萸香度酒杯空，分付重阳一枕中。\n老至上山无脚力，试凭幽梦到南峰。",
        "dynasty": "宋",
        "collection_info": null
    },
    {
        "title": "九日竹坡昼睡二首  其二",
        "author": "周紫芝",
        "content": "近篱青蘂欲成金，料理衰翁伴醉吟。\n醽醁偶从天上得，白头还对竹坡斟。",
        "dynasty": "宋",
        "collection_info": null
    },
    {
        "title": "十日雨中对花",
        "author": "周紫芝",
        "content": "客有谁持酒，花犹觧过墙。\n西风吹画幕，细雨湿红妆。\n此地当愁眼，回头隔异乡。\n几时欹醉帽，一朵荐重阳。",
        "dynasty": "宋",
        "collection_info": null
    },
    {
        "title": "九月望日月色如昼",
        "author": "周紫芝",
        "content": "静坐无人鹊转柯，冷蟾分影照金波。\n月如白玉盘初挂，天似青铜镜始磨。\n正好中秋无此色，不知今夕定如何。\n锦袍太白凭谁问，应趁春风上大罗。",
        "dynasty": "宋",
        "collection_info": null
    }
]