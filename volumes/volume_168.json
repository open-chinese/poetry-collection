[
    {
        "uuid": "ad9ae47406df5cd536aea2b84126fcd0",
        "title": "九日南坡兄弟同集",
        "author": "虞俦",
        "content": "曳杖携壶意颇长，了无风雨破重阳。\n团栾饤座橙方绿，蓓蕾扶篱菊未黄。\n醉裏茱萸须遍插，尊前鸿鴈政成行。\n持杯快嚼夸强健，只恨双螯未着霜。",
        "dynasty": "宋",
        "collection_info": null
    },
    {
        "uuid": "108dce812708829b1b9520bdd3645a25",
        "title": "和九日南坡小集",
        "author": "虞俦",
        "content": "风雨年时政不佳，山翁无酒向谁赊。\n又还九日看黄菊，却喜晴天映碧纱。\n有底尊前悲节物，只应醉裏送生涯。\n明年徧插茱萸处，目断西飞雁影斜。",
        "dynasty": "宋",
        "collection_info": null
    },
    {
        "uuid": "b72c8470ef9f7887ce446961d5407109",
        "title": "九日雨",
        "author": "虞俦",
        "content": "满城风雨不禁秋，宁是先生懒出游。\n采菊未成三径约，看囊尚有一钱留。\n催租有底关诗思，落帽何妨付酒舟。\n今岁重阳还是客，湖山信美岂吾州。",
        "dynasty": "宋",
        "collection_info": null
    },
    {
        "uuid": "01f921b89d023a17bac4871d35dcafd4",
        "title": "和安抚王诚之给事重九日登高诗韵  其一",
        "author": "虞俦",
        "content": "登临兴引越山高，醉眼何曾识二豪。\n戏马向来夸胜饯，卧龙此去记吾曹。\n风前短髮还羞杜，笔底新诗欲和陶。\n頼有蛤蜊风味在，固应居士笑卢遨。",
        "dynasty": "宋",
        "collection_info": null
    },
    {
        "uuid": "59585ccc2f48cec7fcbeda31571ef90e",
        "title": "和安抚王诚之给事重九日登高诗韵  其二",
        "author": "虞俦",
        "content": "秋鴈初飞几点高，卧龙送目十分豪。\n且容司马吹纱帽，莫向参军问骑曹。\n饮吸百川从酩酊，诗驱万象入甄陶。\n菊花开日重阳是，有暇何妨更一遨。",
        "dynasty": "宋",
        "collection_info": null
    },
    {
        "uuid": "248eb115f2e7d5d8cc4f92420278c25b",
        "title": "和安抚王诚之给事重九日登高诗韵  其三",
        "author": "虞俦",
        "content": "眼横秦望接云高，不独诗豪酒亦豪。\n岂是过呼韩吏部，未应轻比汉功曹。\n尊空北海怀文举，菊绕东篱念老陶。\n只恐诏归天尺五，直须秉烛与公遨。",
        "dynasty": "宋",
        "collection_info": null
    },
    {
        "uuid": "0a26dd98f8035a849d338ea1e696d66f",
        "title": "吴守相邀壮观登高坐中出示佳篇因继韵以酬",
        "author": "虞俦",
        "content": "壮观登临引兴长，黄花亭下未经霜。\n江平鴈到涵秋影，野旷鸦归带夕阳。\n佳节欲酬须酩酊，今年在处说丰穰。\n楚云不动淮山碧，且缓笙歌釂羽觞。",
        "dynasty": "宋",
        "collection_info": null
    },
    {
        "uuid": "82f0d7cabbb3c23d88669b1029c8097f",
        "title": "吴守置酒壮观为登高之集因赋数语",
        "author": "虞俦",
        "content": "九日登高作胜游，使君携客此迟留。\n天连楚观风吹帽，木落淮山菊满头。\n何处台前犹戏马，几人江上不惊鸥。\n年来只有身穷健，莫把茱萸浪自愁。",
        "dynasty": "宋",
        "collection_info": null
    },
    {
        "uuid": "d039aa750961009cbb395a360b657158",
        "title": "有怀南坡盖雪阻旬日不到",
        "author": "虞俦",
        "content": "催年节物太频频，不涉南坡又一旬。\n苍桧风前应强项，玉梅雪裏想精神。\n后车同载有名酒，折简欲呼无可人。\n说似阿连须早计，鶑花休拟负青春。",
        "dynasty": "宋",
        "collection_info": null
    },
    {
        "uuid": "2c86c13cc53148d315aaefa4b67ccbab",
        "title": "使北宿留盱眙",
        "author": "虞俦",
        "content": "浩荡春风吹客愁，谁教杨柳繫行舟。\n燕然有约终须到，淮水无情只漫流。\n蝶弄风光还草草，鴈传消息底悠悠。\n梨花寒食无多日，且傍南山作胜游。",
        "dynasty": "宋",
        "collection_info": null
    },
    {
        "uuid": "cf6d767f0e671801565a8bc4b9393434",
        "title": "林正甫寺簿举似所和判院徐同年咏所居诗且俾同赋",
        "author": "虞俦",
        "content": "二妙诗情仆命骚，戏驱万象入甄陶。\n三休亭上频回首，八节滩中稳着篙。\n巢幕祇应怜乳燕，戴山谁復笑灵鳌。\n也知廊庙须公等，宁羡华堂数仞高。",
        "dynasty": "宋",
        "collection_info": null
    },
    {
        "uuid": "379938ac3275574bc0cf6cecdaf12a33",
        "title": "谢广文俞同年惠䱥鱼",
        "author": "虞俦",
        "content": "朝朝粗粝腐儒餐，清坐焚香篆印盘。\n早计何尝为温饱，倦游谁復念羁单。\n瓮头社酒欣方熟，篱下秋英渐可看。\n更寄拈鱼君有味，鼎烹曾覆晋之栾。",
        "dynasty": "宋",
        "collection_info": null
    },
    {
        "uuid": "678c77501e2b568b55cb472a987089d8",
        "title": "杜门绝俸呈陈倅",
        "author": "虞俦",
        "content": "家食年来嘆不充，支离受粟信无功。\n白头慈母须微禄，青眼何人到寓公。\n未办杀鷄留郭泰，更能给俸助卢仝。\n半生画餠真堪笑，已戒奴星好送穷。",
        "dynasty": "宋",
        "collection_info": null
    },
    {
        "uuid": "abb36e5c2c77d6c76b8a65fccbad44e9",
        "title": "学录李诗翁以诗访予于乳溪之上且求县学积俸偶值窘匮恨不能满其意漫以数语送之第饥来不堪煮耳",
        "author": "虞俦",
        "content": "二月江南花气昏，锦囊诗话喜重温。\n百篇换去东湖骨，一醉招来北海魂。\n投老黄尘真左计，半生青眼向谁论。\n学宫乞俸能多少，骥子怜渠蚤候门。",
        "dynasty": "宋",
        "collection_info": null
    },
    {
        "uuid": "610311423e44fb8fad47c0ad0dfe40f9",
        "title": "劝汉老弟饮酒",
        "author": "虞俦",
        "content": "尊前一醉莫辞频，三万场当岁十旬。\n况有好诗能泣鬼，宁无妙画可通神。\n快呼左手持螯客，莫着倾身障鹿人。\n绿涨大江浑是酒，蒲萄波面已生春。",
        "dynasty": "宋",
        "collection_info": null
    },
    {
        "uuid": "9a84bc7007c9f237c39e12179798070e",
        "title": "送林子长赴姑孰泮宫",
        "author": "虞俦",
        "content": "绿波风驶引征帆，九万扶摇入羽翰。\n诗句最怜云不定，宦情况与月同寒。\n襟期莫作别时恶，出处须留晚岁看。\n漫道江东怀李白，清才应合在金銮。",
        "dynasty": "宋",
        "collection_info": null
    },
    {
        "uuid": "46049cb6b3084d05f0bbfddd11004b93",
        "title": "和鲍倅暴雨大水之作",
        "author": "虞俦",
        "content": "坳堂方笑芥为舟，骤雨俄惊汇众流。\n天漏不知何处补，地卑转觉此生浮。\n会须击水扶摇上，政想乘风汗漫游。\n宦海陆沉聊尔耳，诗人休咏白苹洲。",
        "dynasty": "宋",
        "collection_info": null
    },
    {
        "uuid": "de038faf83774d54b785385f96b810fb",
        "title": "以新米作捞饭有感",
        "author": "虞俦",
        "content": "老矣何妨受一廛，笑渠杨恽强歌田。\n惊心赤地三年旱，慰眼黄云八月天。\n他日江船来白粲，暂时水碓捣红鲜。\n软炊香饭怜脾病，从此长斋绣佛前。",
        "dynasty": "宋",
        "collection_info": null
    },
    {
        "uuid": "0675f67d6d56a1f03e5341430d1f6faa",
        "title": "自嘆  其一",
        "author": "虞俦",
        "content": "落落高才岂晚收，枉将岁月送菟裘。\n未能鹏击三千里，空费龙骧万斛舟。\n明月有珠谁按剑，珊瑚作网漫沉鈎。\n求田问舍非吾事，豪气元龙死不休。",
        "dynasty": "宋",
        "collection_info": null
    },
    {
        "uuid": "11d6fd851301af4465c88703120f7684",
        "title": "自嘆  其二",
        "author": "虞俦",
        "content": "明经青史不难收，怪底依然处士裘。\n谁谓封侯安事笔，我闻定霸必焚舟。\n骥腾夷路须联辔，鳌负三山好掷鈎。\n对策清时看第一，未应藴藉愧裴休。",
        "dynasty": "宋",
        "collection_info": null
    },
    {
        "uuid": "51e5be0ab06cc0295ef2edf28889cbbb",
        "title": "冬至后五日夜雪復作再用韵  其一",
        "author": "虞俦",
        "content": "灯火黄昏渐渐收，乌薪已尽典轻裘。\n自篘浮螘床头瓮，谁鲙新鲈江上舟。\n卧听玉霙惊淅沥，起看琼树怪联鈎。\n多应武仲添诗兴，下笔翩翩更不休。",
        "dynasty": "宋",
        "collection_info": null
    },
    {
        "uuid": "9d43c905f13ed59dfc8be2f1566a8e2b",
        "title": "冬至后五日夜雪復作再用韵  其二",
        "author": "虞俦",
        "content": "绿野功名一战收，何如危坐拥狐裘。\n歌儿解咤销金帐，酒子能添药玉舟。\n莫为温柔寻伐斧，免劳服饵到悬鈎。\n谁言柳絮浑相似，恼乱春风恐未休。",
        "dynasty": "宋",
        "collection_info": null
    },
    {
        "uuid": "2770ca214e0cea61b9278f2fd3b1be02",
        "title": "冬至后五日夜雪復作再用韵  其三",
        "author": "虞俦",
        "content": "银烛生花香雾收，中堂密坐促貂裘。\n羊羔儿酒浮琼斝，牛尾狸酥映玉舟。\n扶醉缓歌金缕曲，怕寒催下画帘鈎。\n纷纷扰扰成何事，且斗尊前一笑休。",
        "dynasty": "宋",
        "collection_info": null
    },
    {
        "uuid": "d0d87979fb16d830ef138c67b08e8f06",
        "title": "移守吴门酌别姜总管",
        "author": "虞俦",
        "content": "宦游踪迹一浮萍，末路从公盖已倾。\n方喜溪山来入社，忽惊絃管作离声。\n河梁恋恋看云别，剡棹看看载雪行。\n从此江东还渭北，莫因契阔负诗盟。",
        "dynasty": "宋",
        "collection_info": null
    },
    {
        "uuid": "319976799552de7fc8d1fbbfffbf36cc",
        "title": "黄仲本自浙西漕幕得倅临安暂往寓居德清遽然话别诗以送之",
        "author": "虞俦",
        "content": "外台宾幕始知名，见说君王念老成。\n此去监州真有命，向来相国讵忘情。\n吾侪老矣难为别，世路悠然莫计程。\n强说从来还信否，一篙春水片帆轻。",
        "dynasty": "宋",
        "collection_info": null
    },
    {
        "uuid": "96abb7f52b8673bd2823e7fbf4d0e6a7",
        "title": "得旨与郡归自浙东余成卿王贯之叶德远追送至于震泽舟中款语数日而后别",
        "author": "虞俦",
        "content": "怀抱连宵得好开，莫愁波浪与尘埃。\n中年已是难离别，此地何妨数往来。\n送我扁舟宁作远，唤人归鸟苦相催。\n邈然后会知何处，更欲临分把一杯。",
        "dynasty": "宋",
        "collection_info": null
    },
    {
        "uuid": "f1dd0cf87e1ec60e87955a2dc6a104dd",
        "title": "和汤倅留别",
        "author": "虞俦",
        "content": "官冷门前可设罗，高轩多谢肯相过。\n别离渐近那堪说，觞咏从今莫厌多。\n风月平分聊尔耳，云霄咫尺奈君何。\n汉庭行且迎枚乘，南浦从教恨绿波。",
        "dynasty": "宋",
        "collection_info": null
    },
    {
        "uuid": "ffce196c5c4f72f91e9c1258e5e0b02b",
        "title": "端午日用韵",
        "author": "虞俦",
        "content": "今朝端午懒吟诗，此意儿曹莫遣知。\n萱草着花空有恨，菖蒲称寿永无时。\n远途日暮休回首，近事风传只皱眉。\n角黍堆盘何处奠，沉湘千古使人悲。",
        "dynasty": "宋",
        "collection_info": null
    },
    {
        "uuid": "3e002e2ef83259d7dc1379cf9f019c0d",
        "title": "无眠",
        "author": "虞俦",
        "content": "蛩吟砌下岂知时，我亦无眠有所思。\n夜永只怜灯作伴，秋凉最许簟先知。\n十年扰扰梦中事，一笑悠悠世上儿。\n数尽更筹窗送曙，起来赢得鬓成丝。",
        "dynasty": "宋",
        "collection_info": null
    },
    {
        "uuid": "a062d6d976e1acc0b1bdbbc6d45cd1fa",
        "title": "拒霜",
        "author": "虞俦",
        "content": "纤枝绿叶竞成丛，谁障西来落木风。\n霞散缠头千丈绮，春回醉面一番红。\n伶俜欲嫁还羞晚，梳洗随宜不爱工。\n况是秋高花已少，对花莫放酒杯空。",
        "dynasty": "宋",
        "collection_info": null
    },
    {
        "uuid": "ae03bd5d92214519192a3c62d7b6ca3a",
        "title": "圣龙长老资公求修佛殿疏余不暇作也昔丹霞烧木佛院主堕落鬚眉普贤劝修古佛末后童子证果居士举此公案二段以问圣龙若下得一转语则佛殿一时修了其或未然定又去聒扰檀施矣因作山偈奉送只此大胜作疏头劝缘也",
        "author": "虞俦",
        "content": "风雨飘摇绀宇摧，百身古佛尽莓苔。\n政须豪士修檀施，定自诸天打供来。\n向晚钟鱼犹短气，只今龙象亦生哀。\n道人莫惮朱门去，会有清莲一朵开。",
        "dynasty": "宋",
        "collection_info": null
    },
    {
        "uuid": "2baa5c753d938ea0d9cc13a18bb256e9",
        "title": "乌程宰十三日往龙洞祷晴归言见田家两岸车水其声如雷兼刈穫甚忙若得旬日晴则农事济矣因作田家叹一首",
        "author": "虞俦",
        "content": "惭愧田家趁好晴，鸦鸦两岸水车鸣。\n畦丁露宿腰镰健，馌妇泥行脚板轻。\n作苦仅能供伏腊，有年何处不昇平。\n只愁官裏催租动，里正敲门沸似羹。",
        "dynasty": "宋",
        "collection_info": null
    },
    {
        "uuid": "47a69b907d41e74ad3fbb8c47f35f41a",
        "title": "千秋岭",
        "author": "虞俦",
        "content": "轻阴漠漠雨班班，岭上风来一解颜。\n已是去天才尺五，却令缓步有跻攀。\n飞泉百道萦罗带，列岫千峰拥翠鬟。\n应是北堂春正满，几回回首望家山。",
        "dynasty": "宋",
        "collection_info": null
    },
    {
        "uuid": "09d64469b3746292ef843f1195f730c0",
        "title": "用韵赋岁暮田家叹闻之者足以戒也",
        "author": "虞俦",
        "content": "催科里正莫频频，望麦登场更浃旬。\n纨袴向来无饿死，黄冠此去罢迎神。\n田间作苦谁怜汝，天上调元合有人。\n自叹农家消底物，百金斗米便回春。",
        "dynasty": "宋",
        "collection_info": null
    },
    {
        "uuid": "57d732203def627ddd2a4ed8a944e360",
        "title": "枕上偶得数语呈林子长",
        "author": "虞俦",
        "content": "碧梧翠竹日相高，怀想家山魂梦劳。\n钟鼎故知非我事，箕裘犹可冀儿曹。\n眼中谁是真犀角，池上君今有凤毛。\n直探牛心屠狯耳，能安贫贱乃英豪。",
        "dynasty": "宋",
        "collection_info": null
    },
    {
        "uuid": "8bc64e12aa1c0cef449d7db1ad07893f",
        "title": "再用韵呈林子长",
        "author": "虞俦",
        "content": "痴儿谁识坐谈高，抚字年来亦漫劳。\n簿领何妨聊尔耳，湖山正是属吾曹。\n百年心事空三叹，五马人生却二毛。\n欲作报章还自笑，郊寒宁解敌韩豪。",
        "dynasty": "宋",
        "collection_info": null
    },
    {
        "uuid": "2b3c57f2f63b625a80bd33e665a1f54f",
        "title": "据案偶得数语录呈簿尉",
        "author": "虞俦",
        "content": "昔年官冷欲无毡，制锦如今又不然。\n老去几遭官长駡，书来却有故人怜。\n敢期翠羽还池上，渐喜黄衣减目前。\n欲学催科无奈拙，直须天假一丰年。",
        "dynasty": "宋",
        "collection_info": null
    },
    {
        "uuid": "0da000ead7e7b6b877a0a2a2f4aef439",
        "title": "呈吴守",
        "author": "虞俦",
        "content": "风流正始孰追回，沈谢曹刘岂乏才。\n诗律恢长怜我老，吟编端的頼君开。\n秋怀拍拍须千首，世事悠悠付一杯。\n已是醉吟输白傅，雪霜头上更相催。",
        "dynasty": "宋",
        "collection_info": null
    },
    {
        "uuid": "13cb965a2d5c47ad6e557a92fee2f714",
        "title": "赠潘接伴",
        "author": "虞俦",
        "content": "淮海相逢便说诗，新来匡鼎解人颐。\n句中有眼人谁识，絃上无声我独知。\n每见朋游谈警策，偶因王事得追随。\n西湖近报梅花约，归趁东风第一枝。",
        "dynasty": "宋",
        "collection_info": null
    },
    {
        "uuid": "6f6b8c3718b3585547b94051f4092655",
        "title": "再用难字韵简潘接伴",
        "author": "虞俦",
        "content": "当年名下无虚士，此日诗中有二难。\n方驾饭山何太瘦，拍肩东野不言寒。\n来章只好先呈佛，属和何当胜得官。\n珍重牛腰成巨轴，丁宁莫与俗人看。",
        "dynasty": "宋",
        "collection_info": null
    },
    {
        "uuid": "ec7b03ff389fc37be18ed19f3686c34c",
        "title": "和潘接伴韵",
        "author": "虞俦",
        "content": "久矣闻名忻识面，哦诗一字果何难。\n笔端风月窥天巧，句裏冰霜饱岁寒。\n自昔登坛须老将，祇今握节愧粗官。\n相逢忽有新篇赠，病眼摩挲得细看。",
        "dynasty": "宋",
        "collection_info": null
    },
    {
        "uuid": "291b735053e6998a67801ee554c2f19b",
        "title": "和探菊南坡",
        "author": "虞俦",
        "content": "春来自分菊成坡，秋晚何妨日一过。\n喜色忽看眉上见，霜华应向掌中多。\n一枝须索蚁浮瓮，三径从教雀可罗。\n坡下有泉唯可饮，西风吹鬓未应皤。",
        "dynasty": "宋",
        "collection_info": null
    },
    {
        "uuid": "3be392a6efe3c7ad66a390d610a7b079",
        "title": "出郊迓倅车暮归二首  其一",
        "author": "虞俦",
        "content": "簿书丛裏得抽身，岂是将迎不厌频。\n何处鷄豚燕同社，有时鸥鹭喜相亲。\n山头落日催归骑，陌上丰年见醉人。\n更羡柴门无限好，今宵相对月华新。",
        "dynasty": "宋",
        "collection_info": null
    },
    {
        "uuid": "89c94a062d8365209862cf4afd844b79",
        "title": "出郊迓倅车暮归二首  其二",
        "author": "虞俦",
        "content": "轧轧篮舆迫暮归，前村灯火渐依稀。\n溪边默数黄牛过，烟际遥看白鸟飞。\n把酒无人风落帽，荷锄有客露沾衣。\n关门山寺知何许，忽听钟声度翠微。",
        "dynasty": "宋",
        "collection_info": null
    },
    {
        "uuid": "669e9d0bd0d43de2ebe277d73823fbce",
        "title": "和陶学长雪诗",
        "author": "虞俦",
        "content": "寒侵病骨笑支离，炉拨通红小放围。\n风运六花侵几席，云移万杵碎琼玑。\n从渠穷巷回车辙，休羡朱门点舞衣。\n造物想怜为学苦，分光先许到书帷。",
        "dynasty": "宋",
        "collection_info": null
    },
    {
        "uuid": "f180f2aafe2737f41b1801a312e79f97",
        "title": "赋雪  其一",
        "author": "虞俦",
        "content": "风紧灵犀怯镇帷，晓来白尽远山眉。\n石蹲错认盐形虎，地暖应知穴处狸。\n色混江梅无眼目，润添陇麦有膏脂。\n朱门酒肉嗟遗臭，蓝缕樵夫不掩肌。",
        "dynasty": "宋",
        "collection_info": null
    },
    {
        "uuid": "42a51a17f5a9b763d9f3f41bffe7cf78",
        "title": "赋雪  其二",
        "author": "虞俦",
        "content": "风回雪急巧穿帷，黄竹歌残更敛眉。\n燕集几家寻鹄鹭，猎围何处问狐狸。\n长饥政自愁黄独，高卧谁能管窃脂。\n頼有寒梅为老伴，也应冻减一分肌。",
        "dynasty": "宋",
        "collection_info": null
    },
    {
        "uuid": "9ea815d8204854318c6b4be88dcdd74f",
        "title": "立春日雪",
        "author": "虞俦",
        "content": "占候农祥恰正晨，一天遽有散花人。\n飘扬柳絮犹疑早，点缀梅花欲乱真。\n但爱千峰如立鹄，谁怜百结有悬鹑。\n玄冥珍重丰年意，分付东皇作好春。",
        "dynasty": "宋",
        "collection_info": null
    },
    {
        "uuid": "3beb43e64b6277fca25ca36a4e659728",
        "title": "和汉老弟雪诗",
        "author": "虞俦",
        "content": "大皞行春未有闻，六花连夜舞缤纷。\n落梅未晓惊三弄，宿麦先秋定十分。\n飞上綵幡怜我老，映来书幌慰儿勤。\n四时代谢从来事，造物何心更策勋。",
        "dynasty": "宋",
        "collection_info": null
    },
    {
        "uuid": "b70c8cf02505d57bd0f5417ef4d24611",
        "title": "汉老弟寄示雪诗倡和已成轴矣因次韵  其一",
        "author": "虞俦",
        "content": "腊尽冰花堕渺茫，诗来爽气想清扬。\n润添陇麦知年熟，影浸溪梅见月将。\n闭户谁能呼白堕，迴风却笑舞红粧。\n小桥梦入南坡路，并辔骑馿赋短章。",
        "dynasty": "宋",
        "collection_info": null
    },
    {
        "uuid": "be988280f9e8af0196883655fa6c13da",
        "title": "汉老弟寄示雪诗倡和已成轴矣因次韵  其二",
        "author": "虞俦",
        "content": "衡门虽设昼常关，人在琼楼玉宇间。\n一笑眼青余老桧，相看头白祇高山。\n携壶索共梅花醉，着屐扶行竹杖斑。\n此兴此时吾不忘，倦飞深羡鸟知还。",
        "dynasty": "宋",
        "collection_info": null
    },
    {
        "uuid": "14b30d9ed7d033b63a14501ff8bcb93c",
        "title": "汉老弟寄示雪诗倡和已成轴矣因次韵  其三",
        "author": "虞俦",
        "content": "飞洒羞明不肯朝，徘徊待伴未全消。\n将花着袂元无迹，认柳吹绵别有条。\n璧月半规开水面，玉龙千丈转山腰。\n玄冥已自呈三白，青帝何须又一飘。",
        "dynasty": "宋",
        "collection_info": null
    },
    {
        "uuid": "9a14b7833dfd3548c04a58b4f714aef3",
        "title": "一冬无雪立春后九日始有之次汤倅韵",
        "author": "虞俦",
        "content": "冰花何事太迟开，肯傍春风脚底来。\n飞絮漫天轻认柳，落英满地错怜梅。\n玄冥莫恨空归去，青帝从教倒载迴。\n官冷无毡须一醉，可能来共即时杯。",
        "dynasty": "宋",
        "collection_info": null
    },
    {
        "uuid": "538f6e36d8869069429a9bf7c5e9a388",
        "title": "和子长县尉林同年立春后十日风雪大作访客不值",
        "author": "虞俦",
        "content": "一束乌薪抵百金，外间风雪政愁阴。\n履穿东郭先生病，梅老西湖处士吟。\n青帝未教春满目，玄冥还有岁寒心。\n蹇馿不踏长安道，恐落泥涂迹愈深。",
        "dynasty": "宋",
        "collection_info": null
    },
    {
        "uuid": "e08992dcca1d55c9cce3fd0a3091e3db",
        "title": "和汤倅春雪",
        "author": "虞俦",
        "content": "雪瑞元来竟不空，丰年消息喜潜通。\n故怜梅老扶衰白，未放桃夭嫁小红。\n夜动檐花犹带雨，晴看陇麦待摇风。\n强颜追逐新年事，倍费天人剪水工。",
        "dynasty": "宋",
        "collection_info": null
    },
    {
        "uuid": "acc3cc32a3fdd858124c1a0f0ef7f0df",
        "title": "十二月二十六日早起雪已三寸许夜来初不觉也",
        "author": "虞俦",
        "content": "晓来眼界忽然新，一色琼瑶与烂银。\n人事乖时空请祷，天心迴后只逡巡。\n不教三白孤残腊，要与千家作好春。\n宿麦连云虽入望，路傍犹有翳桑人。",
        "dynasty": "宋",
        "collection_info": null
    },
    {
        "uuid": "b5012767edc09caa51d313459abce5a0",
        "title": "和耘老弟庆太安人恩封",
        "author": "虞俦",
        "content": "天上恩荣逮我亲，日边消息趁蕤宾。\n光生花诰宜多寿，喜动莱衣别有春。\n须信庆源能衮衮，故教乐事愈频频。\n明年不但郊封止，八秩重看宠渥新。",
        "dynasty": "宋",
        "collection_info": null
    },
    {
        "uuid": "d6107dfd22fae3532118f2f1dc228e4e",
        "title": "和耘老弟喜雪",
        "author": "虞俦",
        "content": "天怜好景付君收，一笑春生紫绮裘。\n赋就兔园争授简，酒酣鲸海快吞舟。\n怪来柳絮穿帘额，舞上花裀衬袜鈎。\n画餠丰年赊一醉，腊前三白讵应休。",
        "dynasty": "宋",
        "collection_info": null
    },
    {
        "uuid": "b3e8cbea9ac10b2fc40ac8d1d7761a1f",
        "title": "和汉老弟雪下不聚",
        "author": "虞俦",
        "content": "剪水飞花散又收，天人袖手翠云裘。\n待滋宿麦须连陇，政虑流民醉覆舟。\n村店浪夸沽酒旆，寒窗谁上钓诗鈎。\n玄冥岂是痴儿子，且与天工了事休。",
        "dynasty": "宋",
        "collection_info": null
    },
    {
        "uuid": "b27a0e8dc40421f7bd19c73c86f83950",
        "title": "雪晴后书怀  其一",
        "author": "虞俦",
        "content": "烂银白璧遣谁收，米尽家家典破裘。\n应为溪桥添晓溜，岂怜野渡有横舟。\n侵凌蓬鬓霜千丈，浮动梅梢月一鈎。\n岁晚风光天必相，未甘亭上话三休。",
        "dynasty": "宋",
        "collection_info": null
    },
    {
        "uuid": "5b4037524afcf3c8f5692372b6649e93",
        "title": "雪晴后书怀  其二",
        "author": "虞俦",
        "content": "明堂杞梓必兼收，未信英雄老一裘。\n彭泽不妨聊束带，巴东何事嘆孤舟。\n会须取印大如斗，宁羡封侯曲似鈎。\n咄咄那庸如许事，尊前且食蛤蜊休。",
        "dynasty": "宋",
        "collection_info": null
    },
    {
        "uuid": "1d29592dcc015606115a1bcaeef34912",
        "title": "因次郊行韵眷然怀归",
        "author": "虞俦",
        "content": "杖藜何日返林垧，梦想西山几草亭。\n丛菊暂为三径别，垂杨又见两番青。\n宦游知己云中月，市道交情水上萍。\n多事不烦渔父问，餔糟久矣忘偏醒。",
        "dynasty": "宋",
        "collection_info": null
    },
    {
        "uuid": "e97ba160fd3cd558298bb1e46229a101",
        "title": "连日大雪独坐有感  其一",
        "author": "虞俦",
        "content": "低唱谁家帐缕金，何如短棹泛山阴。\n天边鴈断无留影，泓下龙寒亦懒吟。\n着柳便随风作态，欺梅除有月知心。\n晴光却喜前村动，春事从今日日深。",
        "dynasty": "宋",
        "collection_info": null
    },
    {
        "uuid": "e87e49fb6d511daa793c8aa19ff17ad0",
        "title": "连日大雪独坐有感  其二",
        "author": "虞俦",
        "content": "呼得苍头数橐金，旋沽村酒过墙阴。\n焦琴不鼓知音断，冻笔频呵作意吟。\n扰扰漫天空眩目，看看出日为寒心。\n凭君试向江边问，又涨晴波几尺深。",
        "dynasty": "宋",
        "collection_info": null
    },
    {
        "uuid": "27a20c13511aa6f4ded3f6b03a1f0079",
        "title": "吴使君置酒见邀坐间雪作有诗即席和韵",
        "author": "虞俦",
        "content": "渔蓑江上晚垂鈎，艇子何如唤莫愁。\n相伴梅花开庾岭，宁将斗酒博梁州。\n夜归深巷闻惊犬，岁稔无人见佩牛。\n明日楼前增伟观，试看银海戏羣鸥。",
        "dynasty": "宋",
        "collection_info": null
    },
    {
        "uuid": "7236b796fb16e6951cb31e3055fd307e",
        "title": "被旨暂摄四明已具舟而雪作王诚之有诗相饯次韵",
        "author": "虞俦",
        "content": "剡溪风雪正纷纷，暗想清游已目存。\n颇怪扁舟遽乘兴，应缘坐席不容温。\n海圻聊尔夸千骑，帐底何如具一尊。\n回首兔园吟赏地，从今授简致频频。",
        "dynasty": "宋",
        "collection_info": null
    },
    {
        "uuid": "af1ff7fe924699affd71256d8116fcb5",
        "title": "和汉老弟喜雪",
        "author": "虞俦",
        "content": "为瑞虽多却不宜，谁怜孤坐拨灰时。\n兴添竹叶蛆浮瓮，瘦损梅花雀抱枝。\n闭户从教行迹断，裹裘犹怯暮寒欺。\n天工似欲还三白，冷淡家风合有诗。",
        "dynasty": "宋",
        "collection_info": null
    },
    {
        "uuid": "94899a7f5c46999b33930475f42e5772",
        "title": "剧暑出局径归打睡踰月不奉正甫谈绪且顿寒诗盟有诗见问辄次韵谢不敏",
        "author": "虞俦",
        "content": "早归伏日莫踌躇，昼寝从教笑宰予。\n奠枕清风招我老，揽衣阅月向人疎。\n宁无酒共公荣饮，亦有诗成阿买书。\n须待雨凉寻旧约，只今旱火况焚如。",
        "dynasty": "宋",
        "collection_info": null
    },
    {
        "uuid": "199eca65dd92f8dd450f0c7881ba4bcb",
        "title": "太学秋试封弥夜深独坐怀考试诸友",
        "author": "虞俦",
        "content": "衡鉴高悬已自公，修严官禁不通风。\n樊墙便有河山隔，梦寐犹疑笑语同。\n离索暂应疎酒醆，往来争敢递诗筒。\n灯花预报杨园约，端的钗头缀玉虫。",
        "dynasty": "宋",
        "collection_info": null
    },
    {
        "uuid": "adec9cff9632e9b19bbab725604f0156",
        "title": "西归有期喜而復作",
        "author": "虞俦",
        "content": "懒于尘土踏京华，张翰西风久忆家。\n江上鱼肥应可鲙，田家酒熟未容赊。\n狂踪泛泛浑犹梗，病眼昏昏祇欲花。\n为报王孙早归矣，莫凭芳草浪咨嗟。",
        "dynasty": "宋",
        "collection_info": null
    },
    {
        "uuid": "8fbb18af4b70d814c0365582c26b09fe",
        "title": "十二月初六日抵仪真廨舍次日即出护使客天气严寒裏河冰合有厚一二尺者打冻峻急不免取山路径走都梁",
        "author": "虞俦",
        "content": "王式当年本不来，那堪岁晚犯尘埃。\n淮分南北谁为梗，路适东西意自哀。\n锦缆千艘分玉帛，冰河万处碎琼瑰。\n只消一夜东风力，一一船头尽拨开。",
        "dynasty": "宋",
        "collection_info": null
    },
    {
        "uuid": "801d4e9ddf88efa107428ea84d005380",
        "title": "和耘老弟得铜龟韵",
        "author": "虞俦",
        "content": "神龟又復化顽铜，块处潭心智莫穷。\n岂悔刳肠游梦裏，还羞曳尾向涂中。\n波摇金色连山赤，星动瑶光彻夜红。\n网送吾家占瑞应，向来左顾与今同。",
        "dynasty": "宋",
        "collection_info": null
    },
    {
        "uuid": "b4fe9530c949bcbd65e8458cfe9d7c98",
        "title": "冬至之二日兄弟儿侄偕过西山道院归而微雪",
        "author": "虞俦",
        "content": "忽然薄暮暗江天，衝面凉风马不前。\n五色书云占昨日，六花瑞雪应明年。\n向来水旱民何罪，此去流移天盍怜。\n逗晓阳乌升若木，摧颓病鹤亦蹁跹。",
        "dynasty": "宋",
        "collection_info": null
    },
    {
        "uuid": "bed958e709ba0298c49c06761c5cd97d",
        "title": "雪后过南坡  其一",
        "author": "虞俦",
        "content": "南坡千树总琼瑶，走马来看及未消。\n短鬓风前愁素领，衰颜酒后借红潮。\n松饶苍鬣犹能奋，梅耿香魔苦费招。\n此景此时无我共，新诗吟罢独长谣。",
        "dynasty": "宋",
        "collection_info": null
    },
    {
        "uuid": "e1acbd954cd5bfeda1c5ff41ebacd879",
        "title": "雪后过南坡  其二",
        "author": "虞俦",
        "content": "扶桑暖翅接金乌，鞴上饥鹰待一呼。\n悬滴梅梢珠璀璨，堕花桧顶粉模糊。\n明年翠浪麦须好，何处青帘酒可酤。\n万里江山谁画得，天开新样雪晴图。",
        "dynasty": "宋",
        "collection_info": null
    },
    {
        "uuid": "242b3c56bacd4ead6de3f2865c377f81",
        "title": "回程泗州道中",
        "author": "虞俦",
        "content": "淮北燕南昔混同，相望却恨马牛风。\n往来未省谁为伴，言语从来自不通。\n百岁遗民愁绪外，数声羌笛梦魂中。\n径须争渡长淮去，三月烟尘一洗空。",
        "dynasty": "宋",
        "collection_info": null
    },
    {
        "uuid": "19c92a5fc1922fd2b570c8d438e75862",
        "title": "挽新安恭荣王诗  其一",
        "author": "虞俦",
        "content": "安僖折派庆源长，宪靖猗兰奕叶芳。\n可但词章夸华白，更余政事说龚黄。\n两宫密侍清閒燕，三事荣分衮绣光。\n生死哀荣难得似，宸纶一品赠真王。",
        "dynasty": "宋",
        "collection_info": null
    },
    {
        "uuid": "cc08411c4f6127f7affbe8b0c05e0d68",
        "title": "挽新安恭荣王诗  其二",
        "author": "虞俦",
        "content": "弁峯苕水挽将归，北第南园自一时。\n过眼浮名真是梦，回头乐事总成悲。\n荆兰膝下同黄壤，鸿鴈行中失白眉。\n曾是汝阳门下客，凄凉空咏八哀诗。",
        "dynasty": "宋",
        "collection_info": null
    },
    {
        "uuid": "1cf758c78c0fee7035b29a763f4c866a",
        "title": "挽崇宪靖王诗  其一",
        "author": "虞俦",
        "content": "袭庆安僖八十春，绵绵僊李更蟠根。\n王封一品身尤贵，位冠三师德愈尊。\n华萼楼边空堕泪，白苹洲上重销魂。\n哀荣终始公何憾，节钺貂蝉萃一门。",
        "dynasty": "宋",
        "collection_info": null
    },
    {
        "uuid": "5a2e817661e88cd5bcf377dae63a6708",
        "title": "挽崇宪靖王诗  其二",
        "author": "虞俦",
        "content": "诏书催唤衮衣归，富贵谁知已息机。\n北阙恩荣宁久恋，东山雅志肯相违。\n伤心水月人安在，回首湖山事亦非。\n他日苏公堤畔路，祇愁老泪不胜挥。",
        "dynasty": "宋",
        "collection_info": null
    },
    {
        "uuid": "c615f8ed528d94a5084e99013a71f12d",
        "title": "余居太夫人忧三年泪枯老眼既除丧颇理故书似觉有味矣数日眼疾作此事又废殊无聊頼唯有思索诗句可以度日耳",
        "author": "虞俦",
        "content": "三年涕泪剧悬河，断简残编奈若何。\n纵使相看青眼在，故应添得黑花多。\n衰迟把酒元无分，冷淡观书亦有魔。\n掩卷相吁心自了，莫将文字问维摩。",
        "dynasty": "宋",
        "collection_info": null
    },
    {
        "uuid": "4ce6f2aeef5282c19c793ea721271b2d",
        "title": "前诗谓思索诗句可以度日第恐终无益再赋一首以广之",
        "author": "虞俦",
        "content": "年来世味一毫轻，宿契诗书尚有情。\n魔事从教双眼赤，内观还觉寸心明。\n思量诗句嗟无补，检校医方恐未精。\n俗学可怜夸口耳，何如默坐息营营。",
        "dynasty": "宋",
        "collection_info": null
    },
    {
        "uuid": "6c0989484c69b2222509f0aeafd96c2c",
        "title": "挽吏部石似之  其一",
        "author": "虞俦",
        "content": "四海声名桂一枝，流年仅及手中蓍。\n康成未免龙蛇厄，翁子宁酬富贵期。\n天上玉楼须好记，人间金谷漫遗诗。\n宦途落寞知音绝，三抚朱絃只自悲。",
        "dynasty": "宋",
        "collection_info": null
    },
    {
        "uuid": "c9bdd712106997592e1802b49afa6b3a",
        "title": "挽吏部石似之  其二",
        "author": "虞俦",
        "content": "忧国囊封岂是疎，有才无命信何如。\n风迴册府三山远，星殒郎墙一位虚。\n贾谊自伤终太傅，薛收若在必中书。\n哀哉埋玉今何地，却返当年处士庐。",
        "dynasty": "宋",
        "collection_info": null
    },
    {
        "uuid": "d87659b5cde2b4d4a25564177e720048",
        "title": "挽吏部石似之  其三",
        "author": "虞俦",
        "content": "期公簪橐侍甘泉，底是上天不假年。\n才大难为当世用，文高犹有后人传。\n魂销闽檄千山路，泪挽银河七月天。\n会葬谁欤铭郭泰，固应无愧翠珉镌。",
        "dynasty": "宋",
        "collection_info": null
    },
    {
        "uuid": "be2f76c43b6058fd1e93b865dbb39174",
        "title": "和绍兴钱参政贡院落成",
        "author": "虞俦",
        "content": "能为君王猎隽英，区区循吏笑西京。\n忽看广厦千间闢，蚤觉先春万木荣。\n有客囊中来露颖，何人垄上去佣耕。\n知公造化无遗物，咫尺龙门雷电生。",
        "dynasty": "宋",
        "collection_info": null
    },
    {
        "uuid": "2ca9c59326c331d2b93650c902b017ec",
        "title": "挽水东吴主簿诗",
        "author": "虞俦",
        "content": "当年投笔过淮山，油幕谈兵故不凡。\n老去功名空白髮，向来簿领愧青衫。\n龙龛内典超金界，鸿宝遗编付玉函。\n况有诸孙振门户，不须留恨黯松杉。",
        "dynasty": "宋",
        "collection_info": null
    },
    {
        "uuid": "de6f26454bd7172c4f177fcdd90d3404",
        "title": "挽主簿杨仲远诗",
        "author": "虞俦",
        "content": "居士胸怀壑与丘，琴山怀抱枕清流。\n一区宅好真扬子，万卷书多似邺侯。\n好客亦尝陪俎豆，诸郎殊不废箕裘。\n人间俯仰成千古，痛念吾乡马少游。",
        "dynasty": "宋",
        "collection_info": null
    },
    {
        "uuid": "214210586df963f32dfb79537a707d10",
        "title": "挽仙尉黄公诗",
        "author": "虞俦",
        "content": "平生怀抱欲凌云，元佑名家盖有君。\n况是生儿胜武子，何须不第叹刘蕡。\n伤哉未作河西尉，已矣还空冀北羣。\n从此太湖风月夜，一声渔笛不堪闻。",
        "dynasty": "宋",
        "collection_info": null
    },
    {
        "uuid": "07f69dc81baeead09f617374aa5a6979",
        "title": "除日失步诗以自解",
        "author": "虞俦",
        "content": "双脚平生不踏空，谁教仰面看飞鸿。\n娱亲正要同莱子，烂醉何曾过阿戎。\n已分折腰营五斗，恐因折臂作三公。\n妻孥不用閒惆怅，得失从来塞上翁。",
        "dynasty": "宋",
        "collection_info": null
    },
    {
        "uuid": "0608d5d621c13fddfd8b290e1aff0eff",
        "title": "丁未礼部贡院监门次张伯子判院韵兼简正甫判院三诗  其一",
        "author": "虞俦",
        "content": "金门误喜缀朝班，犹自尘劳债未还。\n晓漏惊催门外鹄，春蚕空想管中斑。\n羣公神遇无全目，老我旁观只汗颜。\n安得僊人修月斧，与君携手到中间。",
        "dynasty": "宋",
        "collection_info": null
    },
    {
        "uuid": "20e3c1a5d0db45807809c5ac5b3de215",
        "title": "丁未礼部贡院监门次张伯子判院韵兼简正甫判院三诗  其二",
        "author": "虞俦",
        "content": "禹凿门高竞化龙，桃花浪暖百川通。\n图南俱运云鹏翼，逐北谁收汗马功。\n锁钥仅能防宿弊，权衡正好变文风。\n抱关碌碌真吾事，窃喜清朝取士公。",
        "dynasty": "宋",
        "collection_info": null
    },
    {
        "uuid": "fc2b00e4d2aea9a32aafbbb15cb60f25",
        "title": "丁未礼部贡院监门次张伯子判院韵兼简正甫判院三诗  其三",
        "author": "虞俦",
        "content": "槐市同登弟子员，虀盐灯火记初年。\n寻春紫陌风流在，通籍金闺步武联。\n眼底要观新事业，笔端犹着旧山川。\n夜窗细话行藏处，始信于君有厚缘。",
        "dynasty": "宋",
        "collection_info": null
    },
    {
        "uuid": "4170e69b2d29fdd3bcad9efd2ad1f40f",
        "title": "林正甫察院出示送刘德修都运殿院诗并德修和章人事好乖置之勿復道也第一见倾盖如平昔而万里远别又不能一面得非皆有不偶然者存乎勉强继韵一写胸中磊块而结恋之怀又有诗所不能尽者  其一",
        "author": "虞俦",
        "content": "吾道艰难孰使然，忧来真欲问诸天。\n方看骢马避桓典，遽为虾蟆赋玉川。\n去国身轻宁絜絜，爱君意在故卷卷。\n瞿塘滟滪风波恶，百丈孤骞上濑船。",
        "dynasty": "宋",
        "collection_info": null
    },
    {
        "uuid": "f782b23df26e2f4908d5dc76283b707a",
        "title": "林正甫察院出示送刘德修都运殿院诗并德修和章人事好乖置之勿復道也第一见倾盖如平昔而万里远别又不能一面得非皆有不偶然者存乎勉强继韵一写胸中磊块而结恋之怀又有诗所不能尽者  其二",
        "author": "虞俦",
        "content": "弹劾生风笔有神，天教末路得相亲。\n从来名下无虚士，今见朝端第一人。\n销印不知谁发难，投珠那得谓无因。\n何妨弭节潼江上，我亦归欤伴隠沦。",
        "dynasty": "宋",
        "collection_info": null
    },
    {
        "uuid": "b1f84a74e5a9dd815324c85cf9f63854",
        "title": "思归",
        "author": "虞俦",
        "content": "风雨连朝作伴牢，只堪痛饮读离骚。\n谁知老境侵腰脚，早是多情惜鬓毛。\n杖屦出门还有碍，簿书堆案敢辞劳。\n年来俯仰终无补，尚欠归田一着高。",
        "dynasty": "宋",
        "collection_info": null
    },
    {
        "uuid": "876d523ee63be8b3b1cb9fa478df7e0d",
        "title": "中书邵舍人挽诗",
        "author": "虞俦",
        "content": "璧池鼓箧岁庚辰，蟾窟分枝癸未春。\n夹侍螭坳司记注，同升凤掖演丝纶。\n靖言交契从来厚，追想音尘不復亲。\n拘缀无由陪执拂，招魂楚些为沾襟。",
        "dynasty": "宋",
        "collection_info": null
    },
    {
        "uuid": "ead18110fc28aa2194075cecd97550cb",
        "title": "春大阅呈郡僚",
        "author": "虞俦",
        "content": "青油谈笑坐生风，便觉湖山气象雄。\n霁色喜浮旌旆上，欢声争入鼓鼙中。\n中军合用诗书帅，上马空惭矍铄翁。\n横槊赋诗君等事，何妨寓目此时同。",
        "dynasty": "宋",
        "collection_info": null
    },
    {
        "uuid": "794ba831083fc01d07a3a2409c2d263c",
        "title": "秋大阅呈郡僚",
        "author": "虞俦",
        "content": "横槊何人解赋诗，东方千骑出郊时。\n天高霁色旌旗上，地迥秋声鼓角悲。\n漫授一编黄石老，相从千载赤松期。\n据鞍矍铄非吾事，惭愧江湖把一麾。",
        "dynasty": "宋",
        "collection_info": null
    },
    {
        "uuid": "f4b28ff15de56110764571390f609915",
        "title": "和使君巩大监秋阅",
        "author": "虞俦",
        "content": "金钲鼙鼓肃秋声，画㦸油幢照座明。\n千骑夹营横槊气，六花簇队焕新晴。\n雍容坛上看儒将，潦倒尊前愧老兵。\n横槊赋诗豪杰事，澄江休数谢宣城。",
        "dynasty": "宋",
        "collection_info": null
    },
    {
        "uuid": "98c8109ff3e088178d577cb6f72005e8",
        "title": "和吴守赋秋阅之什",
        "author": "虞俦",
        "content": "秋郊小队暂徘徊，谁信儒门出将才。\n千骑控弦吴月满，一声鸣角楚天开。\n赋诗已是夸横槊，看剑何妨更引杯。\n收取中原报明主，凌烟事业正相催。",
        "dynasty": "宋",
        "collection_info": null
    },
    {
        "uuid": "a1e18e5bd65ec858ecd6f8f2998dfb76",
        "title": "送邓舍人将漕西淮用舍人坐上诗韵  其一",
        "author": "虞俦",
        "content": "西湖烟柳胜阳关，遮断淮南大小山。\n诗好固应倾座上，酒行犹喜到花间。\n君王纳谏宁容去，风雨愁予岂坐悭。\n未用疾驱催上道，锋车有诏径须还。",
        "dynasty": "宋",
        "collection_info": null
    },
    {
        "uuid": "fa37acb4cce1bbb0aba55fd4cd270966",
        "title": "送邓舍人将漕西淮用舍人坐上诗韵  其二",
        "author": "虞俦",
        "content": "醉裏谁分主与宾，离觞到手莫辞频。\n感怀今日知何日，屈指三春破二春。\n北郭忍教风送客，江湖犹頼雨留人。\n晚晴依旧山光好，稳稳移舟傍玉津。",
        "dynasty": "宋",
        "collection_info": null
    },
    {
        "uuid": "3bebd6522d3d859af8d39f2567fdab02",
        "title": "送别王诚之给事",
        "author": "虞俦",
        "content": "袅袅酸风吹客衣，冥冥芳树揽愁思。\n谁教宦路分南北，自是人生足别离。\n送岸飞花何太急，留人夜雨故来迟。\n眼前他日鳬鸿堕，莫作情疎不寄诗。",
        "dynasty": "宋",
        "collection_info": null
    },
    {
        "uuid": "a48990748049a25125c8310fba0ea0c7",
        "title": "挽俞君任通判诗",
        "author": "虞俦",
        "content": "乡评月旦尚依然，旁郡人称别驾贤。\n邂逅宦途同晚岁，游从太学记当年。\n谁怜冷落堪为地，我欲吹嘘送上天。\n荐墨未干君已矣，漫凭楚挽慰重泉。",
        "dynasty": "宋",
        "collection_info": null
    },
    {
        "uuid": "3c337c0bc90281039a76c9c5ea06af8f",
        "title": "日来欢意顿减幸秋雨既足中秋定晴预约南坡小集观月且属耘老弟董其事",
        "author": "虞俦",
        "content": "酒熟床头已圣清，吟诗窗下莫悲鸣。\n故人明月从来共，今岁中秋定好晴。\n雨脚已随荷盖尽，风头还逐桂花生。\n试谋一笑君须会，谁道尊前笑不成。",
        "dynasty": "宋",
        "collection_info": null
    },
    {
        "uuid": "46bf71afb00314065705bf97c2f9a62e",
        "title": "十一月一日早起",
        "author": "虞俦",
        "content": "怅望淮山落木风，楚天云雾更重重。\n粤从西路来东路，倏见三冬过一冬。\n貂敝人谁怜季子，楼高吾岂下元龙。\n求田问舍今良策，自觉归欤兴颇浓。",
        "dynasty": "宋",
        "collection_info": null
    },
    {
        "uuid": "3033e5436c40d04f2cede58bdbce103a",
        "title": "离都下",
        "author": "虞俦",
        "content": "经年不踏软红尘，偶入修门事事新。\n本为湖山寻旧约，却愁风雨送行人。\n多情黄菊空搔首，无伴芳醪可入唇。\n今岁重阳殊草草，南坡归梦夜来频。",
        "dynasty": "宋",
        "collection_info": null
    },
    {
        "uuid": "a5199f7a997ee9a8ab765a9d6de1b097",
        "title": "十七夜待月",
        "author": "虞俦",
        "content": "青天遥望片云无，坐待冰轮出海隅。\n沆瀣已垂梧叶重，婵娟犹惜桂华孤。\n夜阑红烛休更秉，春满香醪不用沽。\n且放虚檐歌缓转，恐惊三匝未栖乌。",
        "dynasty": "宋",
        "collection_info": null
    },
    {
        "uuid": "2712a8f5c76aab9bf8235a7b361d5cee",
        "title": "是夜三鼓后睡起月色满庭",
        "author": "虞俦",
        "content": "幽人睡起已三更，始信今宵不浪晴。\n天宇元来如许浄，月华别是一般明。\n风前鴈断应无信，露下蛩吟岂不平。\n无頼姮娥肯留照，疾驱蟾魄度前荣。",
        "dynasty": "宋",
        "collection_info": null
    },
    {
        "uuid": "1d47b93c22402966afdc8a3436217136",
        "title": "九月八日游报本寺",
        "author": "虞俦",
        "content": "诗翁怀抱十分秋，探借重阳作胜游。\n莲社政须陶靖节，竹林未羡阮陈留。\n逢僧应说无生话，顾我何如不繫舟。\n明日黄花须斗酒，莫将容易换凉州。",
        "dynasty": "宋",
        "collection_info": null
    },
    {
        "uuid": "c4d4de51ab2fcad8babffca675083c10",
        "title": "连日祷雨犹未应也数语漫述皇恐之意呈簿尉  其一",
        "author": "虞俦",
        "content": "谁令旱魃逞神姦，怅望西畴一雨悭。\n日永六龙方缓辔，天高九虎政当关。\n不论赋入今难办，见说流移昔未还。\n地上小臣真虮蝨，祷祈无效祇惭颜。",
        "dynasty": "宋",
        "collection_info": null
    },
    {
        "uuid": "c9098848a6073d14b5114d7f54d9879e",
        "title": "连日祷雨犹未应也数语漫述皇恐之意呈簿尉  其二",
        "author": "虞俦",
        "content": "小儿曼倩尽狂姦，试掉雷车与破悭。\n慰我农民须早计，怜渠岁事颇相关。\n斋盂并日浑忘味，诗债如山只欠还。\n谢令冥顽推不去，毫丝无补亦胡颜。",
        "dynasty": "宋",
        "collection_info": null
    },
    {
        "uuid": "73c608c01f59f4da18df2e3941ae8a95",
        "title": "政在簿书丛中王簿示二诗推案漫述数语",
        "author": "虞俦",
        "content": "文书堆案汗如洗，鴈鹜满庭声甚喧。\n纵有可人来眼底，了无佳思到吟边。\n翠眉对我何曾展，白眼逢渠不受怜。\n上策从来三十六，就中除有一归田。",
        "dynasty": "宋",
        "collection_info": null
    },
    {
        "uuid": "4e9688579832b203ace3e1372e08b63f",
        "title": "新糊小室明帘戏书",
        "author": "虞俦",
        "content": "先生丈室浄无尘，白纸糊帘莫笑贫。\n夜静风严褰不动，朝来雪积欲争新。\n围炉只用深藏火，隠几还应暖似春。\n纸帐一床余纸被，不妨更作独眠人。",
        "dynasty": "宋",
        "collection_info": null
    },
    {
        "uuid": "1bae3386abaae9907a3fb094fcfeb7dc",
        "title": "宿巢县地藏寺枕上偶成",
        "author": "虞俦",
        "content": "年来踪迹漫奔波，其奈功名有命何。\n画虎向人无好手，饭牛怜我有悲歌。\n丹心永夜灯前苦，白髮明朝镜裏多。\n却谢前村鷄唱好，呼儿起舞肯蹉跎。",
        "dynasty": "宋",
        "collection_info": null
    },
    {
        "uuid": "291b758bf51cf29a8617eaf3afc61623",
        "title": "家书送白额因赋",
        "author": "虞俦",
        "content": "虎踞南山孰敢樵，盗渠名字却深逃。\n谁能雪裏穷三窟，缚送尊前慰老饕。\n试唤玉纤揎碧袖，笑看霜片落金刀。\n族庖堪恨无风味，红晕蒸花更藉糟。",
        "dynasty": "宋",
        "collection_info": null
    },
    {
        "uuid": "d06e14fa4bdf5dc49652f231d83acb3a",
        "title": "丙辰二月上丁释奠致斋于经史阁呈郡僚",
        "author": "虞俦",
        "content": "泮水分明记旧游，上丁祠事得重修。\n音遗金石疑犹在，菜有苹蘩信可羞。\n老我今惭郡文学，诸生试觅汜乡侯。\n缅怀安定规模远，杰阁城西最上头。",
        "dynasty": "宋",
        "collection_info": null
    },
    {
        "uuid": "b61b966ac3b0a8d5aff2b3186761b5ed",
        "title": "和巩使君释奠韵",
        "author": "虞俦",
        "content": "畴昔东家一亩宫，推尊昭代比天崇。\n絃歌未辍文斯在，俎豆亲陪献有终。\n采藻载歌思泮水，浴沂行咏舞雩风。\n自惭谬玷诗书走，未羡诸儒舍盖公。",
        "dynasty": "宋",
        "collection_info": null
    },
    {
        "uuid": "4ed6e270a21f53990d9eaccb3e157409",
        "title": "宿临安童县尉庵童尉送酒",
        "author": "虞俦",
        "content": "深深松竹隠禅房，更渡溪桥暂解装。\n但喜还家无数日，不知行路过重阳。\n白衣送酒劳相问，黄菊依人未肯芳。\n珍重山僧能会意，殷勤扫榻为烧香。",
        "dynasty": "宋",
        "collection_info": null
    },
    {
        "uuid": "c545214ca689a0d6d7475b4dbcc09c8a",
        "title": "次林正甫韵",
        "author": "虞俦",
        "content": "湖山梦想阻登临，柳色门前绿未深。\n老去青衫谁着眼，向来白战尚寒心。\n浇愁可欠杯中物，遣兴聊为洛下吟。\n倒指启关春已暮，直须修禊继山阴。",
        "dynasty": "宋",
        "collection_info": null
    },
    {
        "uuid": "17c859d3ac122c0b483f569a659601de",
        "title": "护客高邮道中舟中读简斋十月诗因和其韵",
        "author": "虞俦",
        "content": "莫莫休休兴已阑，满头尘土更弹冠。\n鴈从北到传书易，淮界中流遣恨难。\n篷底吟哦诗有味，胸中磊磈酒无欢。\n故人莫枉绨袍意，范叔犹能忍一寒。",
        "dynasty": "宋",
        "collection_info": null
    },
    {
        "uuid": "72c9faee3c22f0e2ed0bcff4680bcaa8",
        "title": "王贯之有诗留别因次其韵",
        "author": "虞俦",
        "content": "樯头语燕底匆匆，满幅蒲帆送客风。\n合与仇谋从此逝，病兼贫至向来同。\n纷纷时事愁眉上，咄咄人情醉眼中。\n颇觉田园归去好，固应马首未渠东。",
        "dynasty": "宋",
        "collection_info": null
    },
    {
        "uuid": "f700819569f601733f9cc64a503f970e",
        "title": "林子长见访泊舟姑苏台下有诗因次其韵",
        "author": "虞俦",
        "content": "怀人玉树向风前，明月中秋动隔年。\n胜处杯中忘尔汝，几回纸上落云烟。\n已能命驾来吴苑，未许回舟指霅川。\n顾我从来无此客，渔蓑那得恋江边。",
        "dynasty": "宋",
        "collection_info": null
    },
    {
        "uuid": "6a5f1c6ecbe426d3972ba3e4e11b6b2f",
        "title": "朱天永示仆二诗盖有激而云者因用其韵以广之  其一",
        "author": "虞俦",
        "content": "是非得丧一毫轻，蛮触何劳角上争。\n未可轻量天下士，渠知不是彀中英。\n平生我亦轻余子，到处君安得此名。\n勿对秋花叹憔悴，春风回首又欣荣。",
        "dynasty": "宋",
        "collection_info": null
    },
    {
        "uuid": "9f87acf1a02147c6e28fee4e9f7b8db1",
        "title": "朱天永示仆二诗盖有激而云者因用其韵以广之  其二",
        "author": "虞俦",
        "content": "弹铗悲歌莫浪嗟，笔耕心织是生涯。\n区区子岂痴摹虎，事事吾犹错画蛇。\n不分缩头几类鼈，苦嫌怒目几遭蛙。\n凭君试读山君传，鹤岂能言为嫉邪。",
        "dynasty": "宋",
        "collection_info": null
    },
    {
        "uuid": "fe33cbbdeb010683037107628c317584",
        "title": "汉老弟近书云欲看文字无暇作诗再用韵",
        "author": "虞俦",
        "content": "脱粟羹藜未厌餐，何心华屋荐金盘。\n风前觅句巾常岸，月下挥觞影亦单。\n懒拙不堪当世用，行藏留与后人看。\n也知妍丑初无定，马面相怜亦突栾。",
        "dynasty": "宋",
        "collection_info": null
    },
    {
        "uuid": "4849ec1dd1723265f75cf72fe456df12",
        "title": "太守送酒  其一",
        "author": "虞俦",
        "content": "拜捧双壶急破封，蓬庐惊怪闹儿童。\n欢生和气熏蒸外，春在先生醖酿中。\n枯涸诗肠偏借润，飘零酒醆不忧空。\n更看小队寻花柳，太守风流似醉翁。",
        "dynasty": "宋",
        "collection_info": null
    },
    {
        "uuid": "22dccf7aae7177056f77f0f2240839b9",
        "title": "太守送酒  其二",
        "author": "虞俦",
        "content": "黄堂还復念酸寒，余沥分来玉斚宽。\n遽遣茅柴羞避席，快呼苜蓿彊登盘。\n步兵胜处轻刘子，北海狂言迕阿瞒。\n何似老虔春夜酌，檐花细雨洗愁端。",
        "dynasty": "宋",
        "collection_info": null
    },
    {
        "uuid": "f70a1f2e0ac8130f14c9a3ca2f435192",
        "title": "以郡醖十斗送林子长",
        "author": "虞俦",
        "content": "我友溪堂爱说诗，兵厨况有酒如池。\n留髠一石从来惯，访戴扁舟莫太迟。\n已办鸱夷陪后乘，姑令从事作先驰。\n凭君试向松江望，绿涨蒲萄正渺瀰。",
        "dynasty": "宋",
        "collection_info": null
    },
    {
        "uuid": "9dfa3da1e937a46d09eacbf6df0332e4",
        "title": "郁簿行年四十有九读李太白浔阳感秋诗慨怀有作次韵勉之",
        "author": "虞俦",
        "content": "清德如公畏四知，流光底事感圆蓍。\n日边丹凤聊栖棘，月下惊鸿尚拣枝。\n五十知非惭漏尽，百年彊半怪驹驰。\n买臣富贵犹堪待，莫诵浔阳落魄诗。",
        "dynasty": "宋",
        "collection_info": null
    },
    {
        "uuid": "a0e7f9645c3a75451a0fc8a61248bd6e",
        "title": "用山门记游韵赋酴醾简林子长不蒙宠和岂不復作书生调度耶因以诗督之",
        "author": "虞俦",
        "content": "嬝娜柔条不自持，锁窗深处最相宜。\n试教纤手簪双鬓，莫遣新愁上两眉。\n子建洛神空有赋，乐天杨柳可无诗。\n为君唤起温柔梦，春草池塘日正迟。",
        "dynasty": "宋",
        "collection_info": null
    },
    {
        "uuid": "0eb0a980d4db3164e49bbb60c980cc21",
        "title": "戏简林子长  其一",
        "author": "虞俦",
        "content": "溪上园亭处处新，想君屡费橐中银。\n鶑窥绣户烦三请，蝶遶花梢知几巡。\n恨不即时谋载酒，恐因暇日得寻春。\n只愁又隔同年面，却欠尊前似主人。",
        "dynasty": "宋",
        "collection_info": null
    },
    {
        "uuid": "0e14279bd22b9e9510fbb157ddb20588",
        "title": "戏简林子长  其二",
        "author": "虞俦",
        "content": "崇桃积李巧争新，红胜臙脂白胜银。\n车骑每劳鶑命唤，药栏聊伴蝶游巡。\n何须歌舞留连夜，漫与诗篇慰藉春。\n珍重海棠烦问讯，肯教空谷老佳人。",
        "dynasty": "宋",
        "collection_info": null
    },
    {
        "uuid": "8b17fa4e1e848e155dc7645eb9e45c27",
        "title": "简萧东夫",
        "author": "虞俦",
        "content": "向来一瓣为南丰，纵使能诗也坐穷。\n千里望中同夜月，五言城裏带春风。\n人言止酒今直止，君自中书岂不中。\n莫道天工全愦愦，满头白髮亦何公。",
        "dynasty": "宋",
        "collection_info": null
    },
    {
        "uuid": "6695ee944e558fbe12b00e13071f2bca",
        "title": "游虎丘再用韵",
        "author": "虞俦",
        "content": "虎丘欲到几年华，灵运何妨不在家。\n风艇也遭新坝阨，芒鞋可惮去途赊。\n禅心默会点头石，幻化应羞解语花。\n忆昔吴王旧池馆，一堪行乐一堪嗟。",
        "dynasty": "宋",
        "collection_info": null
    },
    {
        "uuid": "1f9d4aba32fbaecd7a84b3fca308a163",
        "title": "扬州司理章公挽诗",
        "author": "虞俦",
        "content": "宦游曾记旧桐川，泮水凄凉愧郑虔。\n怪得儒流有师法，知从乡老得心传。\n未酬龙伯连鳌手，遽作维扬跨鹤仙。\n太息孔门空用赋，不教一柱果擎天。",
        "dynasty": "宋",
        "collection_info": null
    },
    {
        "uuid": "19fcffbd06280bfac27003ec00ebfa4d",
        "title": "章枢密挽诗  其一",
        "author": "虞俦",
        "content": "当年抗疏动宸旒，骑省乌台许遍游。\n稳稳枢庭方缓步，骎骎揆路却回头。\n空余荣锦开三径，犹有甘棠蔽两州。\n浮世功名俱一梦，不须夜壑怪移舟。",
        "dynasty": "宋",
        "collection_info": null
    },
    {
        "uuid": "44ecd681ca5ae2f1d6a0e3422666d040",
        "title": "章枢密挽诗  其二",
        "author": "虞俦",
        "content": "引年归老十星霜，养素遗荣道愈光。\n可但苍生思谢傅，未应白首愧冯唐。\n龙光方庆千龄遇，凤诰俄嗟一鑑亡。\n前辈风流磨灭尽，后生无復见堂堂。",
        "dynasty": "宋",
        "collection_info": null
    },
    {
        "uuid": "e16d9dc4f5305f806d672ce595195801",
        "title": "正卿不见累日闻十二日与郑丈舍人游何山书此为寄",
        "author": "虞俦",
        "content": "剩欲从公朝暮閒，一溪留我未容还。\n极思谈笑三秋隔，相望林泉数里间。\n诗绝一时同郑老，书堂终日憩何山。\n报来定有吴门信，快矣黄嘉明月湾。",
        "dynasty": "宋",
        "collection_info": null
    },
    {
        "uuid": "cf7aec7f55af2577f73d8de4bb7fa38b",
        "title": "次张安国舍人读王侍郎诗有怀其人韵",
        "author": "虞俦",
        "content": "盖世声名紫府仙，平生襟袖着山川。\n一麾管领秋江月，千首凭陵杜曲天。\n畴昔风云余感慨，归来文字带芳鲜。\n和韩何限惊人句，应有门人李汉编。",
        "dynasty": "宋",
        "collection_info": null
    },
    {
        "uuid": "bf9d0d6076405e68a02c99a6a2d000c3",
        "title": "书怀  其一",
        "author": "虞俦",
        "content": "丘山何必万牛回，栎杜从来贵不才。\n无事饮多惟日醉，有声画好亦天开。\n欲谋松菊园三径，翻讶文章水一杯。\n未免无衣忧卒岁，篱根惭愧候虫催。",
        "dynasty": "宋",
        "collection_info": null
    },
    {
        "uuid": "514e1067f60cdee1d51eb549f11ac6b9",
        "title": "书怀  其二",
        "author": "虞俦",
        "content": "宦路侵寻已倦游，功名何敢望前修。\n谬纡州组三宜去，回视儒冠一忍羞。\n畴昔尝窥循吏传，只今谁是富民侯。\n夜来好雨催归棹，春水茫茫涨鸭头。",
        "dynasty": "宋",
        "collection_info": null
    },
    {
        "uuid": "bf8322b0b0842708cf82b2ec0a0e38ab",
        "title": "夜坐书怀  其一",
        "author": "虞俦",
        "content": "看镜功名不用频，醉乡境界几由旬。\n何妨走马来为问，纵未成龙亦有神。\n生计一丝宁挂眼，閒居百事不如人。\n惊鸿亦有高飞意，姑傍花前过却春。",
        "dynasty": "宋",
        "collection_info": null
    },
    {
        "uuid": "d79080c9ccd259ec8fa449d2afc06cf8",
        "title": "夜坐书怀  其二",
        "author": "虞俦",
        "content": "梦觉谁呼小玉频，分灯魔女笑波旬。\n暮年禅悦浑知味，少日文章岂有神。\n赤脚玉川容老婢，绿珠金谷漫佳人。\n玄冥不是梅花主，开尽南枝付与春。",
        "dynasty": "宋",
        "collection_info": null
    },
    {
        "uuid": "43e307e475433fdf237ed9240b10df0b",
        "title": "春日书怀",
        "author": "虞俦",
        "content": "吴兴太守也堪怜，十日斋厨九不烟。\n索漠清怀寒食夜，颠狂风雨落花天。\n流鶑百啭还求友，化鹤重来不是僊。\n待得麦秋民足食，君恩万一许归田。",
        "dynasty": "宋",
        "collection_info": null
    },
    {
        "uuid": "5f12ecd1780aadfe4cd703419574c778",
        "title": "用韵约宋宰诸公为寻梅之行",
        "author": "虞俦",
        "content": "澹烟寒雨洗轻埃，千树江头探借开。\n莫倚风流贪画柳，直须火急去寻梅。\n可能卯酒三杯罢，索取冰姿一笑回。\n好手河阳教落后，纷纷桃李满舆台。",
        "dynasty": "宋",
        "collection_info": null
    },
    {
        "uuid": "bc04ca2a5364a6c1766d83a88305d5a8",
        "title": "玉溪梅株柯殊绝宣和间用事者尝图以进竟不报今乃弃置蔬畦摧折憔悴有可怜之态昨陪诸公往观共叹其不遇且约盛开时携壶酒为醉赏之适因循又不果因用韵弔之",
        "author": "虞俦",
        "content": "玉溪得得探芳期，孤负诗人尽醉归。\n消息向来空驿使，画图老去惜明妃。\n香魂月堕惊春梦，翠袖天寒怯暮晖。\n蜂蝶卑凡浑省识，良迷桃李趁狂飞。",
        "dynasty": "宋",
        "collection_info": null
    },
    {
        "uuid": "1f2811525fb18a7169607ba440ccd516",
        "title": "岁除",
        "author": "虞俦",
        "content": "除日催人不奈频，那堪月小不圆旬。\n谁能椒颂花如锦，自写桃符笔有神。\n通夕留连分岁客，明朝多少贺年人。\n寿觞举处慈颜喜，却是萱堂剩得春。",
        "dynasty": "宋",
        "collection_info": null
    },
    {
        "uuid": "ca9f0261f843507be7c40c2fce2e409c",
        "title": "述情",
        "author": "虞俦",
        "content": "间阔忻逢诸葛丰，不应阮籍哭途穷。\n拟留重客倾家酿，更喜贤郎有父风。\n诗思凭陵烟雨上，宦情抖擞簿书中。\n击鲜下舍聊乘兴，未许黄堂舍盖公。",
        "dynasty": "宋",
        "collection_info": null
    },
    {
        "uuid": "c1d2dd128f3258192f61bba4da88933d",
        "title": "真情",
        "author": "虞俦",
        "content": "魏紫姚黄次第荣，政须亲戚话真情。\n楼台是处增诗兴，罗绮丛中放酒行。\n下榻能留黄叔度，高斋端有谢宣城。\n却怜老令卑栖甚，目送归鸿意自倾。",
        "dynasty": "宋",
        "collection_info": null
    },
    {
        "uuid": "aeea56570689e42b92f1762058744489",
        "title": "春晴  其一",
        "author": "虞俦",
        "content": "万里阴云一战收，怪生和气袭兼裘。\n昆山龙过初衔烛，旸谷乌飞不傍舟。\n曝背爬搔疑挟纩，冻躯伛偻快伸鈎。\n老农扶杖閒相过，一味丰年说不休。",
        "dynasty": "宋",
        "collection_info": null
    },
    {
        "uuid": "be213b55f1b20c025d8bba0aa606f496",
        "title": "春晴  其二",
        "author": "虞俦",
        "content": "结习已空摩诘袂，苦寒聊解拾遗裘。\n梅花已负先驱弩，竹叶随牵下濑舟。\n门外有谁惊剥啄，林间何处叫鈎辀。\n诗人莫费雕肝肾，付与晴窗茗椀休。",
        "dynasty": "宋",
        "collection_info": null
    },
    {
        "uuid": "db77c527ea1b809424c64f7843fc15d5",
        "title": "祈晴",
        "author": "虞俦",
        "content": "何许龙蟠雨应求，参天老木古灵湫。\n投诚已自刲鹅颈，激怒宁烦掷虎头。\n南亩有人朝负耒，绝潢无客夜行舟。\n寄言神物须终惠，为挽天河使倒流。",
        "dynasty": "宋",
        "collection_info": null
    },
    {
        "uuid": "e46d4bb874316bf5fdbbb73e4bcf52b5",
        "title": "过西山遇雨晚晴乘凉以归",
        "author": "虞俦",
        "content": "岩前垂溜忽涓涓，疑是池龙肯看鞭。\n千嶂黑云纔过雨，一番白水又平田。\n润添秔稻翻凉叶，喜入樵苏爨晚烟。\n马上归来闻好语，荷锄相对说丰年。",
        "dynasty": "宋",
        "collection_info": null
    },
    {
        "uuid": "4cfff5cc8571fe6273ab0135a1fec212",
        "title": "休日欲报谒林子长值雨不能前用小诗以谢不敏",
        "author": "虞俦",
        "content": "朝雨城南柳色新，溪光溶漾宛如银。\n地偏心远开三径，风引船回欠一巡。\n二月欲来正月尽，三分已过一分春。\n鶑啼燕舞非吾事，管领韶华自有人。",
        "dynasty": "宋",
        "collection_info": null
    },
    {
        "uuid": "a4f3764f21363c73e57d7210c81b8bd6",
        "title": "驾御带欲载糯米入城先以诗叙情因次韵只此便当执状也",
        "author": "虞俦",
        "content": "种秫诗人也未穷，百篇欲就醉颜红。\n却思白堕相逢晚，不分青铜一笑空。\n卧瓮更须防吏部，抱琴应不问新丰。\n何当乞与青田核，圣处时时任一中。",
        "dynasty": "宋",
        "collection_info": null
    },
    {
        "uuid": "95d39d1bb7872ec8de60fc100e6afad0",
        "title": "伯兄挽诗",
        "author": "虞俦",
        "content": "邻鸡催晓破秋天，一枕邯郸便脱蝉。\n应了世间如梦幻，况于酒裏得天全。\n鸿陂曩昔闻谣鹄，下舍凄凉念击鲜。\n谁遣惊风吹鴈序，不堪雪涕望新阡。",
        "dynasty": "宋",
        "collection_info": null
    },
    {
        "uuid": "a3373629409986534eeacd258923d0b1",
        "title": "晓晴",
        "author": "虞俦",
        "content": "屋角勃姑时自唤，篱根络纬竞先鸣。\n刈禾政想頳肩重，扬粃那愁瞇目轻。\n考满我应书下下，赈荒人谓策平平。\n回思旧岁民情恶，不但中山有啜羹。",
        "dynasty": "宋",
        "collection_info": null
    },
    {
        "uuid": "a4201e0e6ae1139605f60539f190ed91",
        "title": "丁钦夫来宰吾县几三年清德美政兹不復道二诗送行意之所寓钦夫固已默喻他日见东夫告出似之发数百里一笑  其一",
        "author": "虞俦",
        "content": "明月从来忌暗投，污渠尤忌映清沟。\n上书未办诛屠伯，束带何曾问督邮。\n袒裼直前当暴虎，善刀那见有全牛。\n区区三仕并三已，喜愠眉间了不留。",
        "dynasty": "宋",
        "collection_info": null
    },
    {
        "uuid": "24f66f1c4cd35f62bd32558b58ead55b",
        "title": "丁钦夫来宰吾县几三年清德美政兹不復道二诗送行意之所寓钦夫固已默喻他日见东夫告出似之发数百里一笑  其二",
        "author": "虞俦",
        "content": "绿涨春波到白苹，高怀宁便忆鲈莼。\n缘谁一笑理归棹，为我千岩访古人。\n已狎风波浮宦海，可能霄汉隔通津。\n割鷄却嘆非吾事，况是劳观亦损神。",
        "dynasty": "宋",
        "collection_info": null
    },
    {
        "uuid": "859dbf0f04403cef356477aba07f078d",
        "title": "送朱宰  其一",
        "author": "虞俦",
        "content": "畴昔鸣琴子贱堂，至今絃诵尚悠扬。\n农桑乐岁千家足，桃李春风几度芳。\n疾恶政缘同伯厚，爱民何止一桐乡。\n乌台此去真朝夕，剑履还须去尚方。",
        "dynasty": "宋",
        "collection_info": null
    },
    {
        "uuid": "8d6d86632322ac4501077e47310d66de",
        "title": "送朱宰  其二",
        "author": "虞俦",
        "content": "一识荆州已是荣，二年尤足慰平生。\n从来东粤轻公子，只有临邛贵长卿。\n惨别翻令诗句钝，临行重把酒壶倾。\n故人闻道开东阁，拭目云霄九万程。",
        "dynasty": "宋",
        "collection_info": null
    },
    {
        "uuid": "528a152fa29cea875deb3a65c527d46a",
        "title": "和汪倅",
        "author": "虞俦",
        "content": "城头杖屦恣延缘，终日看山也自贤。\n浮蚁酿来堪把醆，飞鸿送尽且挥絃。\n捲残帘幕千家雨，倚遍阑干四角天。\n渭北江东何处是，谪仙诗兴政飘然。",
        "dynasty": "宋",
        "collection_info": null
    },
    {
        "uuid": "54bcf53dfe31eb0ca1c0bf5de675daf6",
        "title": "寄同年林子长郎中",
        "author": "虞俦",
        "content": "功名虽结少年场，看镜空惊两鬓苍。\n我已青冥甘蹭蹬，君今列宿倍辉光。\n寸心祇自怀三径，尺素何妨枉一行。\n多谢南宫故人报，日边消息想能详。",
        "dynasty": "宋",
        "collection_info": null
    },
    {
        "uuid": "7d2862b32e0aa08cc9b95f2e52a63b6f",
        "title": "苦雨",
        "author": "虞俦",
        "content": "经时梅熟雨翻盆，老我无聊正杜门。\n日焙衣巾留白醭，年侵腰脚倦黄昏。\n扫除云雾风无力，点滴轩楹漏有痕。\n入市乘船虽未验，溪流已涨几番浑。",
        "dynasty": "宋",
        "collection_info": null
    },
    {
        "uuid": "cb9400247fbf98d0040d81bdda7dca61",
        "title": "汉老弟生朝",
        "author": "虞俦",
        "content": "风流曼倩碧云仙，惯见儿嬉寿母前。\n莫讶科名后余子，要教富贵出长年。\n鹅黄新酿香浮瓮，鴈翅横秋影接天。\n端的姮娥消息近，南坡丹桂已开先。",
        "dynasty": "宋",
        "collection_info": null
    },
    {
        "uuid": "36481abfe618501980e4c95214f1e726",
        "title": "元宵不出",
        "author": "虞俦",
        "content": "东风摇荡玉奁冰，车马从人唤不譍。\n頼有曲生来入座，了无魔女与分灯。\n夜深月色明如洗，寒在梅梢瘦不胜。\n却笑少年行乐地，华胥枕上太瞢腾。",
        "dynasty": "宋",
        "collection_info": null
    },
    {
        "uuid": "4db1331bf23d4c1f549fcf6e895b21fb",
        "title": "出郊劝耕因游吴山清隠",
        "author": "虞俦",
        "content": "第一林泉得纵观，春风随步着栏干。\n山园梅雪千株在，门纳湖光十里宽。\n水上湿红云片段，亭前鲜碧玉檀栾。\n主人才调浑相称，题柱诗篇一一刊。",
        "dynasty": "宋",
        "collection_info": null
    },
    {
        "uuid": "61614309abbe1461b153be6e08621c80",
        "title": "中秋不见月寄耘老弟",
        "author": "虞俦",
        "content": "举杯邀月且留残，覆雨翻云意未阑。\n自是阴晴难准拟，莫将怀抱逐悲欢。\n灯前白髮惊秋半，镜裏清光有岁寒。\n玉斧祇应修未就，素娥宁许等閒看。",
        "dynasty": "宋",
        "collection_info": null
    },
    {
        "uuid": "4973515c1c6f193b6dba86fba7dbe2d5",
        "title": "和郡人汤倅中秋月",
        "author": "虞俦",
        "content": "怪底今宵眼界宽，银潢不动蘸金盘。\n未应天上追时好，无奈人间别样看。\n酒醆飘零惊鹤唳，笛声哀怨起龙蟠。\n经年不復南楼梦，且作三人取次欢。",
        "dynasty": "宋",
        "collection_info": null
    },
    {
        "uuid": "0eaf9ac57c29a25f96f15b80c5cac466",
        "title": "和鲍倅同汤欧二倅春日郊行",
        "author": "虞俦",
        "content": "别驾联镳喜在垧，不妨修禊继兰亭。\n雅知社结池莲白，况復诗成水荇青。\n问讯梅花才半树，渐看柳絮又浮萍。\n风光流转须时赏，烂醉从今莫放醒。",
        "dynasty": "宋",
        "collection_info": null
    },
    {
        "uuid": "363d2fdba4540fbab7324250af5b7968",
        "title": "闰二月二十九日早离广德大雨日午晚晴又雨宿黄蘗坊",
        "author": "虞俦",
        "content": "家山入望更贪程，造物无心雨与晴。\n今日莫愁明日近，一程但作两程行。\n生须快意何尝梦，久不还乡亦自惊。\n亲戚固应情话在，争先僮仆已欢迎。",
        "dynasty": "宋",
        "collection_info": null
    },
    {
        "uuid": "09023cdaad376fa6569eaa1b23578ce4",
        "title": "赴吴兴初入境",
        "author": "虞俦",
        "content": "诏书催发太频频，千骑东来喜望尘。\n不为寻芳宁较晚，固应入境便颁春。\n风和渐觉旌旗转，野旷遥闻钲鼓新。\n千里嗷嗷方待哺，自惭何以慰斯民。",
        "dynasty": "宋",
        "collection_info": null
    },
    {
        "uuid": "9f9be838a44dd0cbd876ccf400ac62cc",
        "title": "耘老弟五月十三日亲往新亭种竹喜而赋诗",
        "author": "虞俦",
        "content": "移竹应须竹醉时，不妨带笋一时移。\n清阴且障东西日，碧色还分上下池。\n岁晚雪霜成老伴，夜凉风月得新知。\n朅来便有亲亲意，玉立无言似索诗。",
        "dynasty": "宋",
        "collection_info": null
    },
    {
        "uuid": "72c052539443b1df3cbb15e929a4db0f",
        "title": "曾守谯楼既成邀宾从同登议闢双门以復旧观从士子请也  其一",
        "author": "虞俦",
        "content": "楼下遗踪宛可寻，尚须宾从一来临。\n三峯嵂崒浑依旧，双阙岧峣復见今。\n麻麦向来迷绿野，簪缨久矣负儒林。\n使君不惜褰帷问，慰我邦人望望心。",
        "dynasty": "宋",
        "collection_info": null
    },
    {
        "uuid": "3ea004b2866cee158530751e6142f280",
        "title": "曾守谯楼既成邀宾从同登议闢双门以復旧观从士子请也  其二",
        "author": "虞俦",
        "content": "杰阁危栏不许寻，境环千里望中临。\n古桃风物宁非旧，甲子规模乃到今。\n堪笑折腰趋府事，何如长啸入山林。\n故园猿鹤休惊怨，出岫孤云岂有心。",
        "dynasty": "宋",
        "collection_info": null
    },
    {
        "uuid": "45e8fea0488daa12ff7737f1199414ef",
        "title": "和闻鶑",
        "author": "虞俦",
        "content": "度柳穿花故故迟，黄金新刷羽毛奇。\n惊回午梦花梢日，啼破春愁柳絮时。\n老去上林空好语，向来幽谷有谁知。\n纷纷云雨成翻覆，求友唯君慰我思。",
        "dynasty": "宋",
        "collection_info": null
    },
    {
        "uuid": "e8ac847d3a01ea98509da1bac3471b30",
        "title": "清平阁",
        "author": "虞俦",
        "content": "律身端合励冰清，莅政尤须称物平。\n知是夫君深寓意，雅宜斯阁遂安名。\n池幽自足龟鱼乐，林静休教虫鸟鸣。\n况復官閒州似斗，不妨时此濯尘缨。",
        "dynasty": "宋",
        "collection_info": null
    },
    {
        "uuid": "de866e883a7c7ed855235c67dfe65942",
        "title": "用韵和仲兄",
        "author": "虞俦",
        "content": "鼯鼠相将五技穷，东来岁月太匆匆。\n冷官敢恨知音少，直道难教与俗同。\n翻忆对床听夜雨，不堪举扇障西风。\n诗来唤起还家梦，目断成行天际鸿。",
        "dynasty": "宋",
        "collection_info": null
    },
    {
        "uuid": "666999a2bdfc991256ac95c3c242d32b",
        "title": "游宦十年于外归自浙东覩西山先茔周围林木气象大非昔比盖缘藩篱既彻本家樵采不以时外人侵盗復无禁理势固应尔也今春忧居遂协谋兄弟效先君旧来规橅创夹篱界庶外人知吾辈用意所在有所忌惮不肆侵盗而本家樵采亦有时云耳因以诗识岁月",
        "author": "虞俦",
        "content": "万亩坟山遍野阴，几年樵采到如今。\n藩篱有限重加护，斤斧无端免见侵。\n缺处更须频检校，暇时何惜一登临。\n先君暗裏应倾倒，方信流长源更深。",
        "dynasty": "宋",
        "collection_info": null
    },
    {
        "uuid": "9227e8d968b7078969fbae1107f11505",
        "title": "读白乐天诗集",
        "author": "虞俦",
        "content": "详观白傅一篇诗，长日何须一局碁。\n字细纵然劳眼力，理长尤是契心期。\n夸张歌酒浑相似，消遣穷愁亦自知。\n大节更思公出处，寥寥千载是吾师。",
        "dynasty": "宋",
        "collection_info": null
    },
    {
        "uuid": "3e7ee303915d958d4bc348980af0bc83",
        "title": "喜晴  其一",
        "author": "虞俦",
        "content": "黄堂通夕听檐声，去谒灵湫及未明。\n画鹢破寒收宿霭，老龙擎日献新晴。\n何须厌胜驱黄帽，况復精诚却卫兵。\n尽道使君能抚字，归途争看古阳城。",
        "dynasty": "宋",
        "collection_info": null
    },
    {
        "uuid": "2b2007422ec442f80a5fd9abbd3dd77d",
        "title": "喜晴  其二",
        "author": "虞俦",
        "content": "洞中龙亦詟先声，韬敛云阴放日明。\n久雨也知田父苦，十分端为使君晴。\n但令渤海捐刀剑，不用天河洗甲兵。\n昨夜铃斋诗欲就，鬼神闻已泣蒲城。",
        "dynasty": "宋",
        "collection_info": null
    },
    {
        "uuid": "87e36be5a9c9a55082f26aabf152ef11",
        "title": "喜晴  其三",
        "author": "虞俦",
        "content": "雨占甲子向来频，谁道开晴必换旬。\n云过阳台空有梦，雪消姑射漫凝神。\n林间却喜鸠呼妇，檐外何妨鹊噪人。\n可怕西郊泥一尺，径须跃马去寻春。",
        "dynasty": "宋",
        "collection_info": null
    },
    {
        "uuid": "b54e0d7a3564d29a6c987e82722340cb",
        "title": "喜晴  其四",
        "author": "虞俦",
        "content": "连宵骤雨喜初晴，何处残蝉不乱鸣。\n晚熟岂妨秔秫好，秋声先傍竹梧轻。\n纷纷云散心安在，隠隠雷收气未平。\n半蔌惊魂犹未定，老农那得不惩羹。",
        "dynasty": "宋",
        "collection_info": null
    },
    {
        "uuid": "1fe44edea48ba4a5bfe6debfde2dafcf",
        "title": "喜晴  其五",
        "author": "虞俦",
        "content": "雨余天宇十分清，到处官蛙噤不鸣。\n残点喜闻檐溜断，新凉更觉葛衣轻。\n飞扬楚观人无梦，畜缩胥涛怒已平。\n满眼秋风归未得，却惭千里话莼羹。",
        "dynasty": "宋",
        "collection_info": null
    },
    {
        "uuid": "07fe2710c10e25c96c6bd09f92ddaee6",
        "title": "喜晴  其六",
        "author": "虞俦",
        "content": "西风有意作新晴，不遣中宵鹤鹳鸣。\n红袂行云仙梦断，青灯对酒客愁轻。\n起看壠首禾无害，见说溪头水已平。\n莼菜鲈鱼秋正美，谁能分我一杯羹。",
        "dynasty": "宋",
        "collection_info": null
    },
    {
        "uuid": "68a0b5264b38046a543312259a76deb4",
        "title": "诸公妓饮问政堂有诮予不来者借韵呈司户同志  其一",
        "author": "虞俦",
        "content": "广文官舍自萧然，好事何人与酒钱。\n惯伴诸生甘寂寞，倦从獧子醉妖妍。\n静挥绿绮心逾适，渴饮门冬手自煎。\n畴昔东山怀雅尚，未须轻鄙笑臞仙。",
        "dynasty": "宋",
        "collection_info": null
    },
    {
        "uuid": "77be68d3f762a3cc3e58d44833a5af34",
        "title": "诸公妓饮问政堂有诮予不来者借韵呈司户同志  其二",
        "author": "虞俦",
        "content": "生涯冷淡我胡然，客裏空囊愧一钱。\n已负酒杯同笑语，彊排诗句斗清妍。\n官閒祇起樊笼嘆，内热真犹膏火煎。\n试问聚蚊成一饷，何如高枕梦游仙。",
        "dynasty": "宋",
        "collection_info": null
    },
    {
        "uuid": "f3305c813e95927196453935ba2c72ac",
        "title": "诸公妓饮问政堂有诮予不来者借韵呈司户同志  其三",
        "author": "虞俦",
        "content": "几日斋厨愧索然，信君高会拚金钱。\n迩来此乐城中少，况有今宵座上妍。\n连放酒杯浮潋滟，须防更漏解催煎。\n闭门独坐何由羡，漫搅枯肠赋八仙。",
        "dynasty": "宋",
        "collection_info": null
    },
    {
        "uuid": "dc70398992a3fca9777bd383ce203fbc",
        "title": "诸公妓饮问政堂有诮予不来者借韵呈司户同志  其四",
        "author": "虞俦",
        "content": "孤游冷宦嘆徒然，安得通神十万钱。\n南北阮家何似富，东西施子乃争妍。\n歌筵怜我应无分，诗债忧君苦太煎。\n却忆金明年少事，春风得意醉羣仙。",
        "dynasty": "宋",
        "collection_info": null
    },
    {
        "uuid": "a212bb06a2c09560564a62e3bb197b83",
        "title": "诸公妓饮问政堂有诮予不来者借韵呈司户同志  其五",
        "author": "虞俦",
        "content": "东家谁念我纍然，惭愧何曾十万钱。\n病骨那禁三伏热，长眉空负十分妍。\n睡凉喜有青奴伴，药瞑频呼赤脚煎。\n阁束箪瓢缘少味，非关辟谷要求仙。",
        "dynasty": "宋",
        "collection_info": null
    },
    {
        "uuid": "58a6581f145a846b65b3e9f0e76fc17a",
        "title": "巩使君一新社稷坛宇次汪倅韵",
        "author": "虞俦",
        "content": "岿然坛宇俯清流，须信规摹跨别州。\n端为苴茅崇屏翰，要知束楚贵绸缪。\n治聋有酒烦分馈，宰肉何人嘆滞留。\n天欲吾公安社稷，未宜小试羡三休。",
        "dynasty": "宋",
        "collection_info": null
    },
    {
        "uuid": "bdd98d826ee83fe9bed43d96c846463c",
        "title": "食洞庭橘有感",
        "author": "虞俦",
        "content": "洞庭霜橘偶明珠，磊落堆盘照坐隅。\n九颂固应原取友，千头宁与李为奴。\n佳名自昔南邦贵，丹实由来北地无。\n此日满怀三嘆息，惸然天地一身孤。",
        "dynasty": "宋",
        "collection_info": null
    },
    {
        "uuid": "c88afc8d7998e18fff54710477baf7ad",
        "title": "咏打扇",
        "author": "虞俦",
        "content": "腕脱何须问小童，汗流聊復慰衰农。\n联翩天下一轮月，簸荡人间万窍风。\n萤火招来还自照，蚊雷挥去觉羣空。\n散仙未办朝阊阖，乞与羲皇笑傲中。",
        "dynasty": "宋",
        "collection_info": null
    },
    {
        "uuid": "e4efea964239e4669f0fa80ea3fc113e",
        "title": "春晚汉老弟不来有怀南坡",
        "author": "虞俦",
        "content": "如麻密雨不收脚，妬花恶风常打头。\n那无一日好天气，只有千山供客愁。\n垂杨未繫金嬝娜，隔叶倦听黄栗留。\n南坡是处堪欣赏，把酒还曾酹我不。",
        "dynasty": "宋",
        "collection_info": null
    },
    {
        "uuid": "d1fee7e3a309f215f54d6963b34b4c39",
        "title": "和耘老弟南坡芙蓉",
        "author": "虞俦",
        "content": "簇簇坡头锦绣丛，几番消息问来鸿。\n素商未遣先惊绿，青女何妨更染红。\n向日壅培曾覆篑，有时灌溉亦连筒。\n年来羁宦成离索，却欠看花一醉同。",
        "dynasty": "宋",
        "collection_info": null
    },
    {
        "uuid": "e561515d34f9d98ff6e23958d8279044",
        "title": "夏芙蓉  其一",
        "author": "虞俦",
        "content": "四月池边见拒霜，园丁惊问此何祥。\n花如云锦翻新样，叶似宫袍染御香。\n病不能陪花酒伴，诗犹堪譟鼓旗傍。\n诸君笔力迴元化，努力先春压众芳。",
        "dynasty": "宋",
        "collection_info": null
    },
    {
        "uuid": "d266958e4049553621ac9d90dfff9bba",
        "title": "夏芙蓉  其二",
        "author": "虞俦",
        "content": "老子而今两鬓霜，未应痴绝泥禨祥。\n不能木末搴朝露，争免篱边嗅晚香。\n便合折来书卷畔，讵宜簪向宝钗傍。\n漫山千树方芽甲，肯信人间有早芳。",
        "dynasty": "宋",
        "collection_info": null
    },
    {
        "uuid": "ef4bc20d563a46a2409fc31a6e98f2f1",
        "title": "劝农",
        "author": "虞俦",
        "content": "平生忧国愿年丰，荒政那知技已穷。\n千里农桑千里雨，一番桃李一番风。\n宦游老去春强半，劝相归来日过中。\n自媿活人无好手，只将水旱祷天公。",
        "dynasty": "宋",
        "collection_info": null
    },
    {
        "uuid": "ee06dc447c0c7abd4a93835ab48547d8",
        "title": "石照劝农晚归有雨",
        "author": "虞俦",
        "content": "疎林拂拂见旌旗，短镫翩翩度翠微。\n十里好山供客醉，一犁春雨劝农归。\n水流花出红成队，麦雨天连绿打围。\n投老田园今晚矣，不须五十始知非。",
        "dynasty": "宋",
        "collection_info": null
    },
    {
        "uuid": "1a18e661bf64aa15c1353b0119566cd0",
        "title": "虎丘劝农  其一",
        "author": "虞俦",
        "content": "春事三分破二分，山郊劝相岂虚文。\n通宵已过台前雨，破晓谁耕陇上云。\n士女携壶方杂沓，老癃扶杖亦欢欣。\n迂疎为郡浑无补，只把丰年答圣君。",
        "dynasty": "宋",
        "collection_info": null
    },
    {
        "uuid": "bb17a86f79f961dd0606dafad6f32228",
        "title": "虎丘劝农  其二",
        "author": "虞俦",
        "content": "风月联翩别驾分，双鳬飞舄总能文。\n苔痕点绿山头石，花影浮红水面云。\n一舸鸱夷聊尔尔，千岩啼鸟自欣欣。\n徘徊斗粟归田缓，堪笑痴顽老使君。",
        "dynasty": "宋",
        "collection_info": null
    },
    {
        "uuid": "9edd0d5bb1f728a35134bf4a3a623cbc",
        "title": "五月四日过西山道院田间记老农语",
        "author": "虞俦",
        "content": "偶从野叟问耕桑，说到春来日日忙。\n老尽吾蚕桑自绿，化残胡蝶麦犹黄。\n迎梅已过三旬雨，秧稻初齐五月凉。\n天上何人调玉烛，但知击壤乐时康。",
        "dynasty": "宋",
        "collection_info": null
    },
    {
        "uuid": "6b9630c033b022bb137776f868399ae4",
        "title": "次韵古梅",
        "author": "虞俦",
        "content": "怪底昌园一种梅，老枝强项独迟开。\n伶俜鹤膝翻嫌瘦，皴皵龙鳞不受摧。\n羞把冰肌混桃李，故将粉面映莓苔。\n广平铁石心犹在，宁有诗情似玉台。",
        "dynasty": "宋",
        "collection_info": null
    },
    {
        "uuid": "9fd3c64c9eb6e32f9f2e258c6544a960",
        "title": "二十三日被旨再往天目谢雨留数语壁间",
        "author": "虞俦",
        "content": "万山深处得重来，天目晴云未放开。\n尽喜山田秧䆉䅉，那愁石径湿莓苔。\n铁冠道士今安在，玉局仙翁去不回。\n唯有洞中龙应祷，果能因旱起风雷。",
        "dynasty": "宋",
        "collection_info": null
    },
    {
        "uuid": "8e3ca4480fb7252767d92eea5729804f",
        "title": "和耘老弟冬夜闻雨有怀",
        "author": "虞俦",
        "content": "蒲团睡思欲蒙蒙，珍重贤人酒一中。\n夜静喜听悬溜雨，寒多更怯战窗风。\n檐花细落浑疑梦，诗句频催政未工。\n雪拥红炉愁不寐，此时怀抱想君同。",
        "dynasty": "宋",
        "collection_info": null
    },
    {
        "uuid": "deebc070b1d21be0c1af9eaa1625e26f",
        "title": "夜来四鼓枕上闻雨声喜而不寐",
        "author": "虞俦",
        "content": "雨声天外倒银潢，枕上才闻喜欲狂。\n鼓吹不须教两部，稻粱行庆有千仓。\n青缸照影花无睡，红袂行云梦有香。\n最好空阶泻檐溜，却疑并舍压糟床。",
        "dynasty": "宋",
        "collection_info": null
    },
    {
        "uuid": "bef0d62cbeb9c328a085f3acf5a72606",
        "title": "和七月初五日夜得雨",
        "author": "虞俦",
        "content": "一尊情话向南荣，好雨知时盆样倾。\n且喜黍苗饶岁事，莫愁梧竹作秋声。\n檐花夜永灯前落，池草诗成梦裏惊。\n端的对床寻旧约，韦郎曾赋五言城。",
        "dynasty": "宋",
        "collection_info": null
    },
    {
        "uuid": "8352cdc2ef5a463edf1d45a7e9d49ab5",
        "title": "道中雨",
        "author": "虞俦",
        "content": "晨光欲动尚熹微，漠漠春阴未解围。\n雾掩前村迷酒旆，风吹寒色着征衣。\n功名底许妨行乐，出处年来果是非。\n一笑南坡归梦裏，满山桃李政芳菲。",
        "dynasty": "宋",
        "collection_info": null
    },
    {
        "uuid": "c8704f71423134e865f23a8614dbca2f",
        "title": "龙池祷雨",
        "author": "虞俦",
        "content": "御府金奁出宝熏，爇来池上定知闻。\n龙应覆手能为雨，岫岂无心漫出云。\n秧插高田犹未遍，泉流幽涧恐难分。\n奉常典礼吾方与，毋作神羞视秩文。",
        "dynasty": "宋",
        "collection_info": null
    },
    {
        "uuid": "924ddf70cac5b5ba7179ad3639f7b376",
        "title": "过登源英济庙祈雨",
        "author": "虞俦",
        "content": "连年因旱祷丛祠，未免斯民有怨咨。\n拟学催科今晚矣，不能引去更何之。\n下田敢有百车望，好雨犹宽三日期。\n惭愧农家私水利，桔槔虽巧不容施。",
        "dynasty": "宋",
        "collection_info": null
    },
    {
        "uuid": "9b5c8a061ee4bdcc3d2d6749dd11c93c",
        "title": "和汤倅梅花韵",
        "author": "虞俦",
        "content": "玉奴端不负花期，乞得东皇一笑归。\n淡扫娥眉怜虢国，半匀粧面妬徐妃。\n有情立马留新恨，无頼啼禽送落晖。\n金铉政须和鼎实，莫嫌笛裏浪惊飞。",
        "dynasty": "宋",
        "collection_info": null
    },
    {
        "uuid": "9b049709f073b4fcf9573957e8322629",
        "title": "蜡梅  其一",
        "author": "虞俦",
        "content": "龙麝浓熏总不宜，幽香细细忽闻时。\n蜜脾悬磬无余味，鹤膝横陈有老枝。\n玉蕊檀心还得似，蜡言栀貌有谁欺。\n却疑不是人间物，三嗅慇懃与赋诗。",
        "dynasty": "宋",
        "collection_info": null
    },
    {
        "uuid": "0fcead923b4659bc38b0ff9754698729",
        "title": "蜡梅  其二",
        "author": "虞俦",
        "content": "冰霜元不与花宜，颇怪梅花亦后时。\n庾岭别来无驿使，少林忽见有横枝。\n化工真幻知谁辨，诗老题评岂我欺。\n世味饱谙浑似蜡，对花不饮漫赓诗。",
        "dynasty": "宋",
        "collection_info": null
    },
    {
        "uuid": "098d5abddf9da6612db66e9f0cf1f600",
        "title": "和万舍人折赠蜡梅韵  其一",
        "author": "虞俦",
        "content": "问讯江梅意未回，少林横出不知裁。\n争先頼有园夫报，折赠空惊驿使来。\n疎影暗香宁是伴，蜡言栀貌未须媒。\n主人闻说归朝近，且趁眉间喜色开。",
        "dynasty": "宋",
        "collection_info": null
    },
    {
        "uuid": "40348c410878eace25c47d28ecc50b38",
        "title": "和万舍人折赠蜡梅韵  其二",
        "author": "虞俦",
        "content": "蜡缀枝头春来回，缃罗休用剪刀裁。\n直须浮蚁相携去，应有游蜂错认来。\n晕紫檀心真似假，娇黄粧额自能媒。\n年来世味浑如此，嚼蕊吹香一笑开。",
        "dynasty": "宋",
        "collection_info": null
    },
    {
        "uuid": "241b26b661b99fb3650e4bb68e3b12ef",
        "title": "和万舍人折赠蜡梅韵  其三",
        "author": "虞俦",
        "content": "步遶名园日几回，司花着意巧能裁。\n影疎雅称灯笼映，香细疑从酒面来。\n破白江梅羞月妬，黏红僊杏待春媒。\n何如新样龙山种，却在京都占早开。",
        "dynasty": "宋",
        "collection_info": null
    },
    {
        "uuid": "eeca9513f55c0a34176604ffcee474b9",
        "title": "夜读邵尧夫诗戏效其体再赋蜡梅",
        "author": "虞俦",
        "content": "纷纷蜂子竞生涯，每到花时辄放衙。\n悬室尽将花作蜡，何人翻以蜡为花。\n姑从凡卉论先后，若比江梅有等差。\n弄假像真真像假，小儿造物未须夸。",
        "dynasty": "宋",
        "collection_info": null
    },
    {
        "uuid": "69d848f8f914881e944c7bd92d2b8ba5",
        "title": "中秋夜微雨",
        "author": "虞俦",
        "content": "醉张白眼望层空，作意中秋一笑同。\n忽讶微云得急雨，纵妨明月有清风。\n连宵桂近姮娥惜，尽日槐忙举子工。\n勿指凉天云即是，且须倾尽玉西东。",
        "dynasty": "宋",
        "collection_info": null
    },
    {
        "uuid": "ac8028f96e0db6c4d887e6f66302dd73",
        "title": "十六日云气薄阴晚有雨微甚夜间颇凉恐明日未必有雨也",
        "author": "虞俦",
        "content": "谁与天公沃亢阳，洒尘微雨仅毫芒。\n只忧南亩频年旱，敢爱北窗通夕凉。\n何物兴云须蜴蜥，几时舞野定商羊。\n会当直入雷霆室，戏掉狂车下大荒。",
        "dynasty": "宋",
        "collection_info": null
    },
    {
        "uuid": "1796d395e771772de224101b361f2ff9",
        "title": "蚊  其一",
        "author": "虞俦",
        "content": "床前蜡纸一灯明，殷殷闻雷数震惊。\n忽去青天无鸟迹，骤来红树有鶑声。\n噆肤噬血宁甘死，投隙穿帷太巧生。\n为尔通宵愁不寐，几回枕上又诗成。",
        "dynasty": "宋",
        "collection_info": null
    },
    {
        "uuid": "4532c87fb288679191e00c9cf9b5045f",
        "title": "蚊  其二",
        "author": "虞俦",
        "content": "青奴良夜偶相依，斑扇团团亦倦挥。\n我自蒙头还引睡，渠应皤腹不能飞。\n多愁白髮三千丈，无分红绡十幅围。\n安得西风来一扫，固知么么未胜威。",
        "dynasty": "宋",
        "collection_info": null
    },
    {
        "uuid": "3620cfba53114ad0e634fdab96673ece",
        "title": "王簿不惮暑途亲扣石金祈雨盖有志乎民者也以小诗简之",
        "author": "虞俦",
        "content": "饥馑忧渠欲洊臻，大田不雨已生尘。\n何人有力能鞭石，老令无能漫积薪。\n诸佛未尝违众愿，上苍宁不悯斯民。\n诚烦仇览登山履，为扣岩前彼上人。",
        "dynasty": "宋",
        "collection_info": null
    },
    {
        "uuid": "27689a70e389d329e213aa4856110a84",
        "title": "委长洲赵丞祷雨阳山龙祠有应",
        "author": "虞俦",
        "content": "不向龙祠小乞灵，连宵那得雨冥冥。\n势方聚处中心喜，声渐微时侧耳听。\n便觉田头秧稻绿，更夸陇首麦苗青。\n丰登自此无公事，只有棠阴蔽广庭。",
        "dynasty": "宋",
        "collection_info": null
    },
    {
        "uuid": "3bffe7c52da15b738c22c39a28c2e04d",
        "title": "再委赵丞阳山送龙祷雨  其一",
        "author": "虞俦",
        "content": "传闻神姥产英灵，雷电当时亦晦冥。\n好雨固宜随祷应，夜窗曾误几番听。\n关心病守头空白，失喜农夫眼倍青。\n水溢旱干宁有数，人间无路叩天庭。",
        "dynasty": "宋",
        "collection_info": null
    },
    {
        "uuid": "8512b617c3980ca7c72f59a349c3ecd1",
        "title": "再委赵丞阳山送龙祷雨  其二",
        "author": "虞俦",
        "content": "老龙高卧復何求，韬敛风雷自一湫。\n不恨如麻无雨脚，却愁生耳有禾头。\n向来河内惭移粟，此去江边欲具舟。\n龙若有灵须早计，霖霪莫待火西流。",
        "dynasty": "宋",
        "collection_info": null
    },
    {
        "uuid": "cfc134537d590e7ef2cc36488d08e74d",
        "title": "昨夜雨又作方此祈祷辄得数语述怀",
        "author": "虞俦",
        "content": "淫雨天公不肯晴，区区香火屡哀鸣。\n两年苦潦民何罪，千里分忧责匪轻。\n已幸早禾方露积，正怜秋稼与云平。\n蓱号莫败西成好，捩手从来易覆羹。",
        "dynasty": "宋",
        "collection_info": null
    },
    {
        "uuid": "4283a94be09ce39215fe9b7a5062b3df",
        "title": "七月十四日夜大雨彻晓方止田家云早晚禾自此不忧矣喜而为诗",
        "author": "虞俦",
        "content": "夜雨倾盆捣瓦沟，檐声汹涌碎江流。\n安眠一枕西窗晓，饱饭十分南亩秋。\n老火熏天已无迹，频年赤地更谁忧。\n起来喜拨床头瓮，却待今宵月满楼。",
        "dynasty": "宋",
        "collection_info": null
    },
    {
        "uuid": "e44a54f8a18c8ca1bbd14a3adc94a384",
        "title": "五月二十七日夜大雨前三日热甚",
        "author": "虞俦",
        "content": "雷车谁唤阿香推，酿雨云头簇不开。\n猛热急掀江汉立，先声偏上竹梧来。\n高唐赋就何曾梦，杜曲诗成不费催。\n颇欲灯前同夜酌，却愁牢落馈无台。",
        "dynasty": "宋",
        "collection_info": null
    },
    {
        "uuid": "d4ac1e60f5d027a3732a35390eda2bd6",
        "title": "七月三十日大雨连宵  其一",
        "author": "虞俦",
        "content": "彻夜盆翻天井潢，迴澜谁障百川狂。\n鲲方怒翼思溟海，鼠已摇牙伺太仓。\n秋着屏山惊客枕，润添衣笼费鑪香。\n惠连应记池塘梦，近有书来说对床。",
        "dynasty": "宋",
        "collection_info": null
    },
    {
        "uuid": "361a8487a8106d30cb387d37cb4febfd",
        "title": "七月三十日大雨连宵  其二",
        "author": "虞俦",
        "content": "乘槎有客泛仙潢，咋指泥涂悔我狂。\n此去不烦推谢令，向来宁是尼臧仓。\n愁惊过雁乡心碎，喜溢浮蛆瓮面香。\n金井老梧秋色重，时翻危叶堕银床。",
        "dynasty": "宋",
        "collection_info": null
    },
    {
        "uuid": "63826b08faf64fced87451960bece689",
        "title": "十七日乘马过草堂已而骤雨",
        "author": "虞俦",
        "content": "此邦旱暵已连年，民亦何辜欲吁天。\n鸠拙林间时自唤，龙慵潭底敢安眠。\n忽看注雨如车轴，便觉流泉满稻田。\n我亦驾言随霹雳，一瓢倾倒马鞍前。",
        "dynasty": "宋",
        "collection_info": null
    },
    {
        "uuid": "1c6b4e251c04a25ff5faf3a7a8f403ea",
        "title": "下山雨骤  其一",
        "author": "虞俦",
        "content": "下山虽幸免颠跻，骤雨冥冥步转迷。\n白马已翻青嶂去，黄鹂犹恋绿林啼。\n人皆有路通霄汉，我独无桥渡涧溪。\n且傍田塍欹侧过，从教甲子混涂泥。",
        "dynasty": "宋",
        "collection_info": null
    },
    {
        "uuid": "9808f2a747f1b192dd0973491176832d",
        "title": "下山雨骤  其二",
        "author": "虞俦",
        "content": "连宵风雨太飘飖，颇讶龙吟意气豪。\n三座危桥过不易，一溪湍水涨能高。\n栖迟王事嗟何及，咫尺威颜敢告劳。\n袖取丰年天上去，洗泥准拟醉香醪。",
        "dynasty": "宋",
        "collection_info": null
    },
    {
        "uuid": "228b53d5c9acf6e7901aeddcf09ef466",
        "title": "下山雨骤  其三",
        "author": "虞俦",
        "content": "宝熏降自九重天，再款龙祠礼亦专。\n谢雨归来还得雨，今年必定作丰年。\n弥天膏润人皆喜，连日奔驰我独贤。\n回首家山今不远，固应惭恨不归田。",
        "dynasty": "宋",
        "collection_info": null
    },
    {
        "uuid": "4e6ec381dae65e140417215884433419",
        "title": "久雨",
        "author": "虞俦",
        "content": "秋到天公日日阴，林间厌听鹁鸠鸣。\n向来南亩频忧旱，此去西成只欠晴。\n檐有漏痕看菌出，径无行迹认苔生。\n夜窗细诵秋阳赋，才谢坡仙和不成。",
        "dynasty": "宋",
        "collection_info": null
    },
    {
        "uuid": "613858734288ab68908c728a6bbe528b",
        "title": "和汉老弟久雨",
        "author": "虞俦",
        "content": "檐声点滴送愁频，梦雨连江遽一旬。\n杜老多情还动酌，坡公何事却伤神。\n渭城官柳难留客，巫峡行云不见人。\n可是蓱号工洒道，东郊准备要迎春。",
        "dynasty": "宋",
        "collection_info": null
    },
    {
        "uuid": "8a98103fe9da965a9e81f092df7bd154",
        "title": "喜雨呈太守",
        "author": "虞俦",
        "content": "精祷能令天意回，猖狂旱魃敢为灾。\n龙眠熟处雷呼觉，蚁战酣时雨趁来。\n耕父荷锄歌召杜，腐儒秉笔愧邹枚。\n太平知有三登象，从此官租不费催。",
        "dynasty": "宋",
        "collection_info": null
    },
    {
        "uuid": "22fe6f6879d798463d3347c25bdefbfa",
        "title": "和广德宋宰喜雨",
        "author": "虞俦",
        "content": "一雨丰年兆可探，全胜雪瑞白成三。\n偏怜令尹关心切，喜对农夫洗汗惭。\n秔稻秀畦欣绿润，芙蓉依水媚红酣。\n词源顿遣如泉涌，酒量悬知似海涵。",
        "dynasty": "宋",
        "collection_info": null
    },
    {
        "uuid": "13137ebacf0014630516e455d949a950",
        "title": "和主簿喜雨二首  其一",
        "author": "虞俦",
        "content": "龙眠熟处雷呼醒，蚁战酣时雨趁来。\n凉入稻云青漠漠，润添田水白皑皑。\n但期家给皆红腐，莫管庭空长绿苔。\n老令催科知自拙，推挤不法谓何哉。",
        "dynasty": "宋",
        "collection_info": null
    },
    {
        "uuid": "142dc3e68ac0d96ef1957bfdbda6cf85",
        "title": "和主簿喜雨二首  其二",
        "author": "虞俦",
        "content": "年来事事与心违，墨绶尘劳莫我知。\n慷慨归田虽有赋，殷勤喜雨漫赓诗。\n谁怜饭颗山头瘦，却想松江水面肥。\n一笑桑榆收已暮，向来膏润太踰时。",
        "dynasty": "宋",
        "collection_info": null
    },
    {
        "uuid": "3f8a46a82669bd9f61fabedd2e44c5f8",
        "title": "卧病枕上再用韵  其一",
        "author": "虞俦",
        "content": "文书堆案眼慵开，客有可人今雨来。\n说剑丹心空耿耿，岸巾雪鬓欲皑皑。\n山田渐喜滋香稻，客位从教长紫苔。\n涸辙穷鳞頼濡沫，未宜曷月咏归哉。",
        "dynasty": "宋",
        "collection_info": null
    },
    {
        "uuid": "e6a6f081fe4fa70c59cfe4f89c9c8c00",
        "title": "卧病枕上再用韵  其二",
        "author": "虞俦",
        "content": "领邑西来物物违，只应松竹旧相知。\n宽心雨意浓如酒，满眼秋怀总是诗。\n惭愧不才劳抚字，平生何意羡轻肥。\n飘然傥遂归田赋，食蘗毋忘在莒时。",
        "dynasty": "宋",
        "collection_info": null
    },
    {
        "uuid": "85ce16d01c5195e7822a0966096fb21b",
        "title": "再用韵简王簿  其一",
        "author": "虞俦",
        "content": "山云泼墨度墙隈，信道鸣鸠唤雨来。\n骤泻竹梢青羃羃，乱翻荷盖白皑皑。\n尊前花落愁赊酒，地上钱流错认苔。\n更愿公家宽赋敛，斯民卒岁亦悠哉。",
        "dynasty": "宋",
        "collection_info": null
    },
    {
        "uuid": "0f138ce97f76ee968a240806061f94f1",
        "title": "再用韵简王簿  其二",
        "author": "虞俦",
        "content": "当面论交背面违，此心叔向几人知。\n喜君一见便倾盖，过我相从唯说诗。\n别后梅花看太瘦，向来瓠白不应肥。\n何如且缓东归策，共醉橙黄橘绿时。",
        "dynasty": "宋",
        "collection_info": null
    },
    {
        "uuid": "488901f05b3e52e9d245850b0ac45d6f",
        "title": "徽州绩溪县六月二十五日迎汪王于县厅祈雨未之应也七月三日率同官再祷焉酌献方毕阴云四合甘霔大霈因以小诗纪实",
        "author": "虞俦",
        "content": "何须祷旱必桑林，试扣丛祠丐一临。\n再拜炉烟方裛裛，四周云气已骎骎。\n田龟向去亡凶兆，垤鹳新来有好音。\n多谢神灵怜老令，肯倾膏泽慰民心。",
        "dynasty": "宋",
        "collection_info": null
    },
    {
        "uuid": "35a60910ef1c0285a8606a228a799c54",
        "title": "和主簿王伯伦喜雨",
        "author": "虞俦",
        "content": "电帜摇摇眩目光，雷车殷殷讶空肠。\n咄嗟有底千峯雨，珍重无多一瓣香。\n秔稻气苏南亩喜，芭蕉声到北窗凉。\n恭惟英济纲维是，併遣炎官理去艎。",
        "dynasty": "宋",
        "collection_info": null
    },
    {
        "uuid": "54e49a80aaa7661828ad5e8978b03ced",
        "title": "喜雨",
        "author": "虞俦",
        "content": "鼎来雨喜动吟笺，顿遣酰鸡舞瓮天。\n傅野要观新事业，巫山莫学短因缘。\n碧筩便好浮家酿，红粉还羞着老年。\n此意自佳君自会，将诗不必众人传。",
        "dynasty": "宋",
        "collection_info": null
    },
    {
        "uuid": "17fa8ab616f819278b266cd2a8faee09",
        "title": "忆友人",
        "author": "虞俦",
        "content": "紫鸾栖棘乳溪边，不羡羣飞漫刺天。\n一见交情真我辈，更将诗句洗尘缘。\n宁唯刮目须三日，恨不从公蚤十年。\n只恐秋风趣分袂，尺书傥有鴈能传。",
        "dynasty": "宋",
        "collection_info": null
    },
    {
        "uuid": "3cdd1e64e951e3bcadb2e5c46f96d39c",
        "title": "主簿昨示喜雨之作末章用李文饶故事非所敢闻用韵回纳",
        "author": "虞俦",
        "content": "朝来一穗看炉烟，遽挽银河下九天。\n东海不冤私自幸，南阳高卧且随缘。\n佳名德雨闻前代，尺字商霖证昔年。\n老子婆婆那辨此，两翁心印有人传。",
        "dynasty": "宋",
        "collection_info": null
    },
    {
        "uuid": "e80ff2050847960e1da71c9c0a42a11e",
        "title": "初夏凹沼独坐",
        "author": "虞俦",
        "content": "墙隈绿袅风前竹，池上青横雨后峯。\n森然便有濠濮想，若者曾吞云梦胸。\n杳无碧涧来鸂鶒，安得旧水藏蛟龙。\n我今齿髮亦自料，回首家山归兴浓。",
        "dynasty": "宋",
        "collection_info": null
    },
    {
        "uuid": "787852958e04b926c204ffc71734acaf",
        "title": "俯江楼",
        "author": "虞俦",
        "content": "异乡王粲懒登楼，肠断淮山落木秋。\n塞上阴云空漠漠，江边艇子故悠悠。\n悲凉只怕闻孤鴈，浩荡那堪没白鸥。\n莫怪楚囚频下泪，何人谈话到神州。",
        "dynasty": "宋",
        "collection_info": null
    },
    {
        "uuid": "7625cbdc137d93381345e4d2f091ae82",
        "title": "十一月三十日乃耘老弟生朝余是日也宿留富阳驿中念之殊不胜情因赋一诗俟到吴门有便寄去",
        "author": "虞俦",
        "content": "玉管新阳七日来，天将风月赋诗才。\n别来又喜逢初度，相望何由把一杯。\n霜后不凋门外柳，春前已折陇头梅。\n团栾今夜华堂燕，应念三州数往回。",
        "dynasty": "宋",
        "collection_info": null
    },
    {
        "uuid": "cc93ef61b1779d1996b870e8dd2000fa",
        "title": "和汤倅七夕",
        "author": "虞俦",
        "content": "目断银河婉娈期，綵云香雾转馡馡。\n天孙无頼能专巧，世俗由来亦妄祈。\n穉子唤人占蟢网，老妻怜我泣牛衣。\n客星若就君平卜，更问金穰与木饥。",
        "dynasty": "宋",
        "collection_info": null
    },
    {
        "uuid": "fbb10c947503140a9fef1c8455086aef",
        "title": "和总管姜知阁",
        "author": "虞俦",
        "content": "下笔梅山漫不休，诗筒倏寄置书邮。\n分符我亦惭铜虎，问俗人谁忍佩牛。\n已洗圜扉亡久繫，更教彩棒息羣偷。\n年来况是催科拙，聚敛平生笑冉求。",
        "dynasty": "宋",
        "collection_info": null
    },
    {
        "uuid": "5c865a6795e9abd0d89dda761237b26d",
        "title": "和杨仲才归途秋郊即事",
        "author": "虞俦",
        "content": "马上西风着面凉，翩翩乌帽更低昂。\n晚晴是处鸦声喜，秋熟连阡禾穗香。\n穉子候门应自语，征夫指路未渠忙。\n歇鞍野店谁为伴，自买村醪一举觞。",
        "dynasty": "宋",
        "collection_info": null
    },
    {
        "uuid": "76e3b98fb4a0769a13d09c0fe95ead9e",
        "title": "顷尝将漕淮东林子长今膺是选因以小诗述怀庶几古人赠言之意云  其一",
        "author": "虞俦",
        "content": "德星天遣出淮濆，玉节光华委十分。\n可但筹边专馈饷，直须旷土尽耕耘。\n向来我已惭无效，此去君当勉策勋。\n尚有龟山风浪恶，得无遗恨雁离羣。",
        "dynasty": "宋",
        "collection_info": null
    },
    {
        "uuid": "246fa8d8e7f65ddb042b648520551af4",
        "title": "顷尝将漕淮东林子长今膺是选因以小诗述怀庶几古人赠言之意云  其二",
        "author": "虞俦",
        "content": "淮边陈迹试重论，走遍西途落木村。\n依旧江山连北固，承平池馆羡东园。\n中原入望堪垂涕，古汴无情尚有痕。\n岁漕东南六百万，云何异域得游魂。",
        "dynasty": "宋",
        "collection_info": null
    },
    {
        "uuid": "abc3b704637fbe4ee1525f4b66e25157",
        "title": "送万舍人将漕江东",
        "author": "虞俦",
        "content": "左螭玉立耸朝端，底事飘然便挂冠。\n简记起家千载遇，光华持节万人看。\n溪山好处宁终恋，鸥鹭盟前莫遽寒。\n已是诏书催上道，却烦尺鲤问平安。",
        "dynasty": "宋",
        "collection_info": null
    },
    {
        "uuid": "391cff2c088e2fa23458824035d5b29a",
        "title": "余壬子秋丁太夫人忧因取藏经看阅至甲寅春以病眼且止然将及一半矣尚期晚岁毕此志愿但两年来有烦主藏上人昕公取送良劳因以一偈谢之",
        "author": "虞俦",
        "content": "五千经卷乃吾心，眼力年来却不胜。\n且学赵州看半藏，从教舍利说三乘。\n循行数字难成佛，兀坐焚香也似僧。\n此法本来无所得，多生受记有燃灯。",
        "dynasty": "宋",
        "collection_info": null
    },
    {
        "uuid": "c91eda7497175b7dfa776b04fdde90f7",
        "title": "耘老弟于新厅之后起楼名之曰迭翠有诗因次韵",
        "author": "虞俦",
        "content": "楼成迭翠相奇奇，不羡围屏锦绣机。\n卜筑又新王粲宅，登临莫下董生帷。\n高吟得助添新卷，清赏何须贮舞衣。\n问舍却怜吾未就，归心长与落霞飞。",
        "dynasty": "宋",
        "collection_info": null
    },
    {
        "uuid": "69b4cdc6401ede476970b5d6f729eb83",
        "title": "求杨仲才芍药",
        "author": "虞俦",
        "content": "见说江都一骑来，筠篮坏土带春回。\n不堪羁宦思金谷，宁有诗情似玉台。\n纶阁翻阶无復梦，乳溪临槛想传杯。\n殷勤分赠须闻早，社后重阳政好培。",
        "dynasty": "宋",
        "collection_info": null
    },
    {
        "uuid": "813f55f545ef477daeae0e3f2a5e94c8",
        "title": "收汉老弟近书知十全遂勿药之喜慰可知也但未卜来期诗以见意",
        "author": "虞俦",
        "content": "一日思君一度年，家山好在落霞边。\n飞鸿日去情何限，黄耳书来病已痊。\n欹枕池塘春草梦，闭门风雨落梅天。\n南坡政恐春留住，过我何时果着鞭。",
        "dynasty": "宋",
        "collection_info": null
    },
    {
        "uuid": "b144533f74f6d3b4657d83f2c8544a03",
        "title": "和闻杜鹃",
        "author": "虞俦",
        "content": "万里归飞怪底迟，岂缘鸟道崄而奇。\n尚怀旧国初来日，偏恨羣芳欲尽时。\n回首暮山宁久住，论心残月漫相知。\n何人远道长为客，为尔声声劳梦思。",
        "dynasty": "宋",
        "collection_info": null
    },
    {
        "uuid": "6e274124d187262413c25b2e197faa3a",
        "title": "宿祠山报恩寺枕上闻杜鹃有感",
        "author": "虞俦",
        "content": "此去家山仅两程，不烦鸟语苦丁宁。\n烟花三月忙中过，风雨连宵梦裏听。\n问鴈呼卿情大薄，闻鷄起舞意还醒。\n年来纵迹浑无定，渠亦相怜水上萍。",
        "dynasty": "宋",
        "collection_info": null
    },
    {
        "uuid": "4276170756b23ed4f7df8481178858c5",
        "title": "次韵曾使君和删定鲍倅喜谯楼双门復旧观之作",
        "author": "虞俦",
        "content": "公家文字足搜寻，间览容陪夏日临。\n句裏江山元自旧，笔端造化速宜今。\n朱扉对启雄潭府，秀气平分入泮林。\n青佩龙门行在望，跃鞭莫负使君心。",
        "dynasty": "宋",
        "collection_info": null
    },
    {
        "uuid": "0048d3e8f92219d7f7bc2cda5d67d650",
        "title": "和王诚之羣圃胜集",
        "author": "虞俦",
        "content": "何人浪说四难并，此地追随眼更清。\n飞盖数移红步幛，肩舆稳度翠围屏。\n春回觞咏频频举，风度笙歌处处听。\n昼短夜长公莫恨，当家故事有兰亭。",
        "dynasty": "宋",
        "collection_info": null
    },
    {
        "uuid": "f59b3b4eb2c185227db1c56e9e58c26c",
        "title": "元日小集耘老弟有诗和韵",
        "author": "虞俦",
        "content": "弟侄团栾岂偶然，华堂绮席间婵娟。\n试看今夕知何夕，颇觉新年胜旧年。\n黄纸除书须有命，青春作伴且随缘。\n从今屡费何须惜，日办杯觞趁和篇。",
        "dynasty": "宋",
        "collection_info": null
    },
    {
        "uuid": "023c4ad9fad7a7024f24ebfcb4dfab45",
        "title": "简友人",
        "author": "虞俦",
        "content": "按剑何由骇夜光，险心真復易羊肠。\n未能种橘千奴足，且欲滋兰九畹香。\n俗物满前多汩没，玉人在侧独清凉。\n夜来忽有家山梦，便向清溪欲舣艎。",
        "dynasty": "宋",
        "collection_info": null
    },
    {
        "uuid": "1033e8ae446b6675810afd5c20e3c7ee",
        "title": "途中述怀",
        "author": "虞俦",
        "content": "悠然旅酌夜沉沉，漫想歌眉带浅颦。\n兴寄鳞鸿宁有限，诗成珠玉未羞贫。\n尚烦潇洒登山屐，聊慰崎岖穷谷民。\n已笑割鷄非我事，颇尝栖棘有斯人。",
        "dynasty": "宋",
        "collection_info": null
    },
    {
        "uuid": "5ec8431914e8d0894f60571d2f69aad3",
        "title": "和郁簿",
        "author": "虞俦",
        "content": "先生雅意在垂虹，底事鸾栖枳棘中。\n几欲上书排北阙，却应举扇障西风。\n官清高枕梦魂好，兴动长吟诗句工。\n琐琐升沉何足道，只凭心地与天通。",
        "dynasty": "宋",
        "collection_info": null
    },
    {
        "uuid": "e41aac96b80a5e194af9c73d816feec0",
        "title": "清明",
        "author": "虞俦",
        "content": "江南三月暮春天，上巳清明五日前。\n红杏园林初过雨，绿杨庭院欲生烟。\n无花无酒伤今日，宜麦宜蚕胜去年。\n却怪山中时候早，树林深处有鸣蝉。",
        "dynasty": "宋",
        "collection_info": null
    },
    {
        "uuid": "67c90e597d403fc098dedb771c80e03b",
        "title": "读汉老弟中秋前一夕之诗似太凄切辄次韵勉释之",
        "author": "虞俦",
        "content": "秋与诗人着意清，不平宁作候虫鸣。\n閒愁有底能千斛，久雨终当快一晴。\n富贵时来何足道，英雄天亦不徒生。\n来宵径就姮娥约，丹桂当年种已成。",
        "dynasty": "宋",
        "collection_info": null
    },
    {
        "uuid": "424e05d46af675cf9ccd990a990a39f9",
        "title": "自中秋月圆木犀开后倡酬络绎今可以止矣再书数句殿其后",
        "author": "虞俦",
        "content": "秋月秋花自一回，锦囊收拾靡遗才。\n吟余顾兔毫端满，赋罢文犀纸面开。\n十里清香供隠几，三人对影称挥杯。\n笑渠冷淡为生活，何似笙歌鼎沸催。",
        "dynasty": "宋",
        "collection_info": null
    },
    {
        "uuid": "9aaa8ad23494d06c6feefa78caa8783a",
        "title": "酬常丞见和",
        "author": "虞俦",
        "content": "周南留滞玉堂仙，千骑那教下蜀川。\n梁上几看明月夜，江东空想暮云天。\n五年契阔音书断，万里归来语笑鲜。\n喜有常郎天下士，肯来相对语残编。",
        "dynasty": "宋",
        "collection_info": null
    },
    {
        "uuid": "23f8e1a21f9b082a9b0f0946a1ecf2a7",
        "title": "用韵酬翟曾二倅和章  其一",
        "author": "虞俦",
        "content": "那得朝朝琼树新，拥炉添炭费乌银。\n试呵冻笔还搜句，浅酌香醪未计巡。\n过眼年华休恨晚，转头天令即行春。\n纷纷桃李谁知问，祇有寒梅是故人。",
        "dynasty": "宋",
        "collection_info": null
    },
    {
        "uuid": "be5a1d2a80d56c424c37e786cf1f9627",
        "title": "用韵酬翟曾二倅和章  其二",
        "author": "虞俦",
        "content": "诗成开府让清新，纸扫溪藤笔弄银。\n斗转苍龙归北望，日行黄道傒东巡。\n人情自是随时变，天意何私与物春。\n官裏簿书殊未了，不知花事属何人。",
        "dynasty": "宋",
        "collection_info": null
    },
    {
        "uuid": "0e981434218c543ca935d12c11760c5b",
        "title": "两日绝市无肉举家不免蔬食因书数语  其一",
        "author": "虞俦",
        "content": "市无晨饮助加餐，空愧先生苜蓿盘。\n尚有园人供菜把，漫劳穉子写牌单。\n俸钱先自无多了，宾客从来不惯看。\n已誓长斋依绣佛，妻孥休怪瘦栾栾。",
        "dynasty": "宋",
        "collection_info": null
    },
    {
        "uuid": "723076eecb5c3ea1fc581bba644dc8ef",
        "title": "两日绝市无肉举家不免蔬食因书数语  其二",
        "author": "虞俦",
        "content": "山园秀色故堪餐，明月批来白玉盘。\n小县经年常乏俸，颓墙过午尚悬单。\n妇兴举案齐眉叹，婢媿添薪墨腕看。\n无肉纵令人解瘦，却宜相对碧檀栾。",
        "dynasty": "宋",
        "collection_info": null
    },
    {
        "uuid": "7db2012e21a3e7cba85a5b792e5a4273",
        "title": "两日绝市无肉举家不免蔬食因书数语  其三",
        "author": "虞俦",
        "content": "怪生食指动晨餐，拗项蒸毛忽满盘。\n总为饥驱嗟我老，未能饱死笑人单。\n不除豪气杯中兴，空有功名镜裏看。\n菽水虽贫归去好，白头慈母要团栾。",
        "dynasty": "宋",
        "collection_info": null
    },
    {
        "uuid": "3c5f913cf61e6dc5a914eee278b7f0a1",
        "title": "再用韵述怀",
        "author": "虞俦",
        "content": "少年发愤欲忘餐，信木能钻透石盘。\n灯火半生徒自苦，虀盐併日不嫌单。\n嗟来未肯低头拜，臭腐那须着眼看。\n何物马肝犹不悟，怜渠五利竟诛栾。",
        "dynasty": "宋",
        "collection_info": null
    },
    {
        "uuid": "991ee39942fd9832088c798b8360fa27",
        "title": "送颜尚书知泉州",
        "author": "虞俦",
        "content": "听履星辰最上头，一麾得请暂南州。\n高风凛凛推前辈，政路骎骎却倦游。\n地近枌榆同衣锦，天低雨露密承流。\n只今廊庙须公等，燕寝凝香莫久留。",
        "dynasty": "宋",
        "collection_info": null
    },
    {
        "uuid": "8aedf5b31ccdfdd7ad582ad6701db9e4",
        "title": "临安泛舟",
        "author": "虞俦",
        "content": "雨送行人上短篷，东君更借一帆风。\n桃源春水半篙稳，锦谷清溪几曲通。\n远岫天边凝晚碧，夕阳波面泛微红。\n舟行又胜山行好，两岸芳菲一顾中。",
        "dynasty": "宋",
        "collection_info": null
    },
    {
        "uuid": "437d69ec917c6fb225eab51a1fb72bef",
        "title": "往瓜州护使客回程",
        "author": "虞俦",
        "content": "寒天短日少晶辉，薄暮边城鼓角悲。\n外使方将接踵至，淮民未有息肩期。\n吁嗟道路频牵挽，表裏河山几合离。\n闻道遗黎尚思汉，中原恢復定何时。",
        "dynasty": "宋",
        "collection_info": null
    },
    {
        "uuid": "40c0d798689e5fccb8dbfb772c1c79ba",
        "title": "夜舟过龟山",
        "author": "虞俦",
        "content": "长淮东下月西流，起视龟山势若浮。\n砢岸崎岖须列炬，波涛汹涌更行舟。\n今秋暴涨尤堪畏，去岁坚冰亦合忧。\n有底往来能屑屑，痴儿了事几时休。",
        "dynasty": "宋",
        "collection_info": null
    },
    {
        "uuid": "07af568be9aad11840ba934e40c2b43e",
        "title": "上巳恐可回舟略访子长园亭然未敢为宿诺",
        "author": "虞俦",
        "content": "名园天气更须新，况有弹筝甲用银。\n舟欲暂回成邂逅，酒因同载作逡巡。\n飞花一片休嗟晚，啼鸟千岩莫怨春。\n未暇湖亭修故事，水嬉遍阅水边人。",
        "dynasty": "宋",
        "collection_info": null
    },
    {
        "uuid": "4dc44ecd0805496e7f7d57efbb366e0c",
        "title": "和汉老弟立春",
        "author": "虞俦",
        "content": "吹葭六管候频频，眉寿先储酒十旬。\n鞭到土牛休袖手，斗迴天驷已驰神。\n花梢綵胜翻新样，镜裏朱颜只故人。\n生菜玉纤能细缕，大家醉赏满盘春。",
        "dynasty": "宋",
        "collection_info": null
    },
    {
        "uuid": "1612837b73fe0f93d40416e2cd19ccf2",
        "title": "正月二日大雪",
        "author": "虞俦",
        "content": "东风欲动管灰飞，剪綵工夫莫恨迟。\n残腊竟呈三白瑞，新春元与六花期。\n羊羔酒好浮琼液，牛尾狸堪削玉肌。\n欲就江梅赊一笑，前村容有未开枝。",
        "dynasty": "宋",
        "collection_info": null
    },
    {
        "uuid": "2749da1d5265464ccf65dd00a39e4ea8",
        "title": "和宋宰立春雨  其一",
        "author": "虞俦",
        "content": "怪生淑气静氛埃，知是东君一笑开。\n膏雨任能滋宿麦，香风先已上寒梅。\n交情太薄鶑犹懒，远信难凭鴈却迴。\n闻道君家春最胜，十分眉妩画章台。",
        "dynasty": "宋",
        "collection_info": null
    },
    {
        "uuid": "df15c4fc49e43d03e300fe6551ea209a",
        "title": "和宋宰立春雨  其二",
        "author": "虞俦",
        "content": "镜裏朱颜一寸埃，感时怀抱向谁开。\n典衣饾饤盘心菜，贳酒留连眼底梅。\n三月鶑花劳问讯，几家幡胜带能迴。\n新来不作温柔梦，有底诗情似玉台。",
        "dynasty": "宋",
        "collection_info": null
    },
    {
        "uuid": "2ecac0b3167c2d7f45e62ca0850d90c5",
        "title": "和汉老弟迎春",
        "author": "虞俦",
        "content": "青旗小队唤渠频，新历先看早二旬。\n羯鼓催花夸敏捷，舞腰迴雪斗精神。\n燕飞欲傍钗头月，鴈过纔归陌上人。\n谁道土牛鞭不动，也能脚底散阳春。",
        "dynasty": "宋",
        "collection_info": null
    },
    {
        "uuid": "6e9cb84c81eb37681dac1bd775dd755a",
        "title": "社日邀温卿溪王天仕吴钦孺游草堂钦孺有诗因次其韵",
        "author": "虞俦",
        "content": "烟霞痼疾自年龄，冷落江城处士星。\n松下茶烟青羃羃，竹间碁韵子丁丁。\n林泉雅许幽人往，猿鹤应羞俗驾经。\n沽酒抱琴还有约，要看桂子月中零。",
        "dynasty": "宋",
        "collection_info": null
    },
    {
        "uuid": "60434bf27eeb622b17a9c5b420f62b1c",
        "title": "冬至日泊舟严陵滩下",
        "author": "虞俦",
        "content": "书云瑞应协黄钟，人事天时讶许同。\n葭管阴阳消长际，朱幡新旧送迎中。\n严陵滩昔怀高节，茂苑城今愧下风。\n醉裏不知乡国异，团圞相映酒颜红。",
        "dynasty": "宋",
        "collection_info": null
    },
    {
        "uuid": "f00b1c32225a476458ce5468b937c6e1",
        "title": "和汉老弟牛尾貍韵",
        "author": "虞俦",
        "content": "堂馈流涎玉面貍，也知臭腐出神奇。\n分无竹叶浮酥面，尚想梅花映雪肌。\n渠幸腊前能漏网，人言春后亦非时。\n吾侪口腹真余事，莫倚雄豪浪赋诗。",
        "dynasty": "宋",
        "collection_info": null
    },
    {
        "uuid": "b88a7f3cc1d09fd7f605a169a01d1fd0",
        "title": "戏和东坡先生牛尾貍诗韵且效其体",
        "author": "虞俦",
        "content": "夜寒那得到帘帷，前拥红炉后翠眉。\n未致马蹄沙水鼈，且尝牛尾雪天貍。\n葅寒石芥愁辛鼻，鲊熟雏鹅怯带脂。\n端的为渠添酒兴，红颜相映玉肤肌。",
        "dynasty": "宋",
        "collection_info": null
    },
    {
        "uuid": "a3f901fab2ad93ba572ce051ffbbb9af",
        "title": "观鹤",
        "author": "虞俦",
        "content": "仙格孤高老始成，临池爱刷羽毛轻。\n未看月下婆娑舞，且听风前嘹唳声。\n向人自在有真态，伴我官閒无俗情。\n少待相将林下去，携筇更引鹿同行。",
        "dynasty": "宋",
        "collection_info": null
    },
    {
        "uuid": "47c927315b5985c4b6afbd10f46295ab",
        "title": "迭蒙林子长和章愈索愈奇未敢遽竖降旗犹能背城借一也",
        "author": "虞俦",
        "content": "诗情引上碧天高，侍史毋辞走送劳。\n栗里正思陶靖节，愚溪不数柳仪曹。\n只惭同队疎头角，莫恋樊笼损羽毛。\n取友如君千载士，陆机作赋岂其豪。",
        "dynasty": "宋",
        "collection_info": null
    },
    {
        "uuid": "817d5d1ae05bcba6358670cf3b14b821",
        "title": "甲寅十一月朔旦冬至适值先妣太夫人服阕从吉感而赋诗二首  其一",
        "author": "虞俦",
        "content": "黄鷄催晓破霜天，起整冠裳拜影前。\n又见刺文添一线，谁知泣血已三年。\n蟠桃海上今应熟，双橘怀中祇自怜。\n未必儿童知此恨，綵衣依旧戏蹁跹。",
        "dynasty": "宋",
        "collection_info": null
    },
    {
        "uuid": "e0937e8217ecccf3b319cc2ad9f4e890",
        "title": "甲寅十一月朔旦冬至适值先妣太夫人服阕从吉感而赋诗二首  其二",
        "author": "虞俦",
        "content": "维摩应待散花天，无復称觞寿母前。\n从隔蓬壶三万里，尚期华表一千年。\n弟兄黄髮三人在，故旧青云众目怜。\n自愧阿奴真碌碌，不妨鉴井又蹁跹。",
        "dynasty": "宋",
        "collection_info": null
    },
    {
        "uuid": "756f19b722d7a9cd83786b9ee63e4f71",
        "title": "再和",
        "author": "虞俦",
        "content": "天时人事日相煎，否泰俄惊在眼前。\n积闰尽归冬十月，纪元一似太初年。\n联珠合璧犹重见，华髮苍颜益可怜。\n三抚祥琴无意绪，当筵那忍舞蹁跹。",
        "dynasty": "宋",
        "collection_info": null
    },
    {
        "uuid": "5db42088d882a1ad3b35a37debd6b18c",
        "title": "读乐天诗戏效其体",
        "author": "虞俦",
        "content": "杖屦南坡路不赊，就中景物四时佳。\n春林竞秀烘迟日，雪岫初晴眩晓霞。\n炎夏清风横一榻，澄秋明月满千家。\n人生适意须行乐，况是樽前鬓未华。",
        "dynasty": "宋",
        "collection_info": null
    },
    {
        "uuid": "6715362ac220ecf89d1349dd07bc0bb3",
        "title": "同主簿过翠眉亭  其一",
        "author": "虞俦",
        "content": "墨绶低回叹陆沉，好山浑作翠眉颦。\n我聊尔耳宁违俗，仕有时乎亦为贫。\n老去催科非所学，向来凋瘵愧斯民。\n整襟再拜栾城像，幸剩残膏丐后人。",
        "dynasty": "宋",
        "collection_info": null
    },
    {
        "uuid": "9152144849cfc2a8d1de545de7bc6621",
        "title": "同主簿过翠眉亭  其二",
        "author": "虞俦",
        "content": "宦情元薄且浮沉，抚字劳心祇效颦。\n白首论交嗟已晚，青衫捧檄祇缘贫。\n简书岂不怀朋友，德意安能及吏民。\n误矣折腰成底事，谁欤高枕有閒人。",
        "dynasty": "宋",
        "collection_info": null
    },
    {
        "uuid": "c92701596b852726c5e016592d3d5c2f",
        "title": "木犀晚来盛开寄吴守",
        "author": "虞俦",
        "content": "缭枝偃蹇傍岩隈，密叶棱层不露才。\n一色浑疑新酿熟，十分端为好诗开。\n佳人宜与簪云髻，上客须邀釂玉杯。\n只恐王孙归未得，小山招隠故应催。",
        "dynasty": "宋",
        "collection_info": null
    },
    {
        "uuid": "394e52901469962afa29a5891b5377ab",
        "title": "木犀花开折赠县宰代简",
        "author": "虞俦",
        "content": "缃黄襞积间琉璃，病眼看花喜欲迷。\n半树斓斑藏雾豹，一秋清绝辟尘犀。\n谁分仙种来蟾窟，知有生香洗麝脐。\n天女维摩应大笑，一枝扶上髻鬟低。",
        "dynasty": "宋",
        "collection_info": null
    },
    {
        "uuid": "403fba89b641d46d8ea798d59747db9b",
        "title": "木犀初开悉离披于雨今再着花特盛因折送常丞代简以诗兼简孙尉",
        "author": "虞俦",
        "content": "万壑千岩秋欲阑，金商点缀破天悭。\n未须狂雨相将去，且索西风一笑还。\n香列酴醾薝萄右，清宜茅舍竹篱间。\n闻君画柳为眉妩，可復扶花上髻鬟。",
        "dynasty": "宋",
        "collection_info": null
    },
    {
        "uuid": "9c96cf916ac1c57855ea64dd15d72358",
        "title": "和人木犀",
        "author": "虞俦",
        "content": "月娥一笑抵千金，玉粟枝头点缀深。\n莫怪谪仙犹未赏，却因犬子喜相寻。\n漙漙白露新秋色，楚楚黄裳翠雨襟。\n高兴已辜红袖饮，何心相伴白头吟。",
        "dynasty": "宋",
        "collection_info": null
    },
    {
        "uuid": "2e11f6eb8ebc0d4a267e7f7574104421",
        "title": "问讯木犀",
        "author": "虞俦",
        "content": "两行丛桂手亲栽，移自深岩远壑来。\n今夏蒙茸看叶长，来秋端的见花开。\n早时切记频浇灌，瘦地仍须苦壅培。\n待得东堂枝可折，满山桃李尽舆台。",
        "dynasty": "宋",
        "collection_info": null
    },
    {
        "uuid": "74fbe96e6928294c4544267951dd3ea5",
        "title": "和木犀",
        "author": "虞俦",
        "content": "岩桂无人也自芳，月宫仙子道家粧。\n露漙僊掌三秋色，风动枝头十里香。\n先世栽培虽地僻，近年卜筑发天藏。\n后堂元有文犀贵，可但腰金照地光。",
        "dynasty": "宋",
        "collection_info": null
    },
    {
        "uuid": "89b0a94f75d1c529bafd6364f7398d3c",
        "title": "和耘老弟木犀诗韵且督汉老弟同赋",
        "author": "虞俦",
        "content": "团餠秋光入好枝，一天风露最清时。\n管窥豹雾岩前隠，杯泛鹅黄月下宜。\n子落谁赓沧海咏，丛生应有小山知。\n惠连更喜姮娥近，底事观书却废诗。",
        "dynasty": "宋",
        "collection_info": null
    },
    {
        "uuid": "a1b01d79e641a74c90fd74ce73cba4a6",
        "title": "和木犀再开",
        "author": "虞俦",
        "content": "东堂留得最高枝，向道重开果有时。\n仙掌露漙秋气重，山头月照晚粧宜。\n层层黄色眉间见，拂拂清香鼻观知。\n更约菊花为老伴，四难并处可无诗。",
        "dynasty": "宋",
        "collection_info": null
    },
    {
        "uuid": "1c5a5b81f7337d5538959ee885ee0edc",
        "title": "即事  其一",
        "author": "虞俦",
        "content": "夺得饥民鬼手中，误恩增秩敢言功。\n颇闻有意征黄霸，却坐无书遗子公。\n莫我愁眉劳抚字，从渠醉眼乱青红。\n床头况有韦编在，消长何妨以数穷。",
        "dynasty": "宋",
        "collection_info": null
    },
    {
        "uuid": "5defea9c449ca7ee39fe96585eb689bf",
        "title": "即事  其二",
        "author": "虞俦",
        "content": "光阴老去漫匆匆，千骑南来岁又穷。\n竹瘦固应留晚节，梅开宁亦待春风。\n青冥蹭蹬何关我，白髮飘萧恐未翁。\n毕竟田园归去好，暮云回首自江东。",
        "dynasty": "宋",
        "collection_info": null
    },
    {
        "uuid": "ccdffb8a15dfa0bea76b03a698b87b7d",
        "title": "即事  其三",
        "author": "虞俦",
        "content": "归来世事任浮沉，车马萧条门巷深。\n一榻容身无妄想，两餐度日少关心。\n园收佳实随时荐，瓮有新篘待月斟。\n老觉閒居浑有味，不须荣宦说骎骎。",
        "dynasty": "宋",
        "collection_info": null
    },
    {
        "uuid": "e451a350cf2f69ee3bd2371e0b2e983f",
        "title": "即事  其四",
        "author": "虞俦",
        "content": "春工投老日骎骎，阅遍芳菲又绿阴。\n不復椅梧倾宿凤，几番淮海变鸣禽。\n太阿自抚为知己，焦尾谁弹莫赏音。\n高下风花何足问，向来出处固无心。",
        "dynasty": "宋",
        "collection_info": null
    },
    {
        "uuid": "fbf3545b9abbc7adca456a9e631c01aa",
        "title": "和吴守韵送木犀",
        "author": "虞俦",
        "content": "珍重黄堂遗送来，淮南未数小山才。\n分从月裏双株在，趁得风前一笑开。\n秋着屏帏蟾弄影，春生酒面蚁浮杯。\n姮娥自与花为约，不爱人间羯鼓催。",
        "dynasty": "宋",
        "collection_info": null
    },
    {
        "uuid": "6c123d5b2913e2ad20828f46e84472ac",
        "title": "枕上再赋",
        "author": "虞俦",
        "content": "折桂东堂又一回，秋花此外祇凡才。\n千岩万壑幽深处，玉露金风烂漫开。\n有客挥犀纷入坐，几时清燕小持杯。\n作诗且与留花住，青女繁霜未要催。",
        "dynasty": "宋",
        "collection_info": null
    },
    {
        "uuid": "bcbab84bc2f3dae6d765e1bd266842da",
        "title": "再用韵赋木犀",
        "author": "虞俦",
        "content": "高枝曾折记前回，晚路重逢叹滞才。\n天上移来和月种，人间占得及秋开。\n香浮翠葆花藏叶，影动燃犀酒映杯。\n犹有黄花堪殿后，为渠留恋为渠催。",
        "dynasty": "宋",
        "collection_info": null
    },
    {
        "uuid": "4cc8a0f34945c13c66bc5c566f766c05",
        "title": "送张伯子尚书帅隆兴  其一",
        "author": "虞俦",
        "content": "舂容听履上星辰，玉笋班中第一人。\n暂藉威名分阃寄，剩留风采照廷绅。\n何人重记西山雨，老我空伤南浦春。\n此去莫贪为郡乐，紫枢黄阁待经纶。",
        "dynasty": "宋",
        "collection_info": null
    },
    {
        "uuid": "d3b094e555835351b34762f7d9e95d3b",
        "title": "送张伯子尚书帅隆兴  其二",
        "author": "虞俦",
        "content": "十年沉落困推挤，出处于公恨不齐。\n本谓重来酬契阔，岂期一见又分携。\n风吹渭水波声小，春压阳关柳色低。\n老矣销魂难语别，且须倒尽玉东西。",
        "dynasty": "宋",
        "collection_info": null
    },
    {
        "uuid": "4fd8177ba6279660bb692e9c1c6e2ad0",
        "title": "巩使君劝耕汪倅有诗次韵",
        "author": "虞俦",
        "content": "小队行春簇使旌，黄童白叟递逢迎。\n劝耕试向何山麓，竞渡还倾极乐城。\n画舫骁腾喧鼓吹，红粧凝伫傍轩楹。\n山公归路人争看，已有丰年笑语声。",
        "dynasty": "宋",
        "collection_info": null
    },
    {
        "uuid": "317abca859880aadaa7513e5f8306da3",
        "title": "戏书",
        "author": "虞俦",
        "content": "去年今日到湖州，救得饥民岁又周。\n阅遍炎凉还自笑，坐靡廪饩更何求。\n渊明栗里终归去，太史周南枉滞留。\n咄咄大钧何必问，固知薄命与仇谋。",
        "dynasty": "宋",
        "collection_info": null
    },
    {
        "uuid": "cd399d3196966c5df6087db72a2cf9d2",
        "title": "子长来诗乃有杜口毗那之语但天女天花未尝见也诗以先之",
        "author": "虞俦",
        "content": "属和何须蚌鹬持，笙歌鼎沸政相宜。\n劝君莫惜松醪酒，容我来看柳叶眉。\n春去自怜鶑命友，夜来空费雨催诗。\n海棠还有风流伴，留得芳菲不恨迟。",
        "dynasty": "宋",
        "collection_info": null
    },
    {
        "uuid": "0a5a28e724e5625a161055cf519048d5",
        "title": "送汤倅二首  其一",
        "author": "虞俦",
        "content": "青衫试吏古桐川，识面池阳别驾贤。\n但喜论交时一笑，不知为客度三年。\n新来怀抱愁分袂，此去功名好着鞭。\n未必九华清绝地，更能留滞玉堂仙。",
        "dynasty": "宋",
        "collection_info": null
    },
    {
        "uuid": "786e8a9eeee13666e60aa80a16b8231c",
        "title": "送汤倅二首  其二",
        "author": "虞俦",
        "content": "别乘词锋不费磨，江山得助想经过。\n离情柳色长亭暮，愁绪梅腮细雨多。\n渭北论文须细与，洛南问业念如何。\n有时尺素频相寄，莫负东来锦鲤波。",
        "dynasty": "宋",
        "collection_info": null
    },
    {
        "uuid": "cdb8ee6104424ecab7a061f5d0c17466",
        "title": "立秋四十日矣天气甚凉南坡杖屦之兴犹懒何也不应今年欢意顿减如此因以诗挑之",
        "author": "虞俦",
        "content": "灏气南坡日夕清，杖藜缘底邈无情。\n读书乃尔妨行乐，觅句从来怪瘦生。\n况有鷄豚燕同社，政须钟鼓报新晴。\n似闻岩桂花开遍，早晚携壶一就倾。",
        "dynasty": "宋",
        "collection_info": null
    },
    {
        "uuid": "4bc3abebeb1e3d4d499655f3dfa8c890",
        "title": "出郊",
        "author": "虞俦",
        "content": "万山深处长官贫，不惯将迎懒是真。\n谁解移文迴俗驾，漫劳举扇障风尘。\n碧云日暮还无信，白眼途穷易见嗔。\n归去荒村望灯火，是何鸡狗亦惊人。",
        "dynasty": "宋",
        "collection_info": null
    },
    {
        "uuid": "aadd0d1574a6ff88ab78a7b05e9a4cee",
        "title": "姚黄牡丹",
        "author": "虞俦",
        "content": "红紫争先有底忙，姚黄晚出最芬芳。\n玉非蒸栗难同色，露是蔷薇更染香。\n翠幄密遮春去路，黄云低映晓来粧。\n十分喜气眉间见，快泻鹅儿醉洛阳。",
        "dynasty": "宋",
        "collection_info": null
    },
    {
        "uuid": "392d786e5bd43ddf92c28891ce428249",
        "title": "种牡丹",
        "author": "虞俦",
        "content": "新向坡头种牡丹，更开小径傍层坛。\n先生倍费栽培力，俗子那容取次看。\n应有司花来守护，更须插槿与遮栏。\n何时一醉酬心赏，屈指春风半岁宽。",
        "dynasty": "宋",
        "collection_info": null
    },
    {
        "uuid": "1da0aea271467418ea8ba79fbe7c4f8a",
        "title": "和汉老弟双莲诗韵",
        "author": "虞俦",
        "content": "青桂留连最上枝，待君奋翼到天池。\n秋莲又喜呈嘉兆，春草何劳费梦思。\n雅想分香风静处，更怜并影月明时。\n姮娥似办双荷制，故遣冯夷预报知。",
        "dynasty": "宋",
        "collection_info": null
    },
    {
        "uuid": "311efd44a6fc3d876dd0f3981a5e87ec",
        "title": "又主簿和双莲诗所以期待甚厚再韵为谢",
        "author": "虞俦",
        "content": "君家双桂有高枝，便令齐飞集凤池。\n底事乳溪迷簿领，相望泮水费怀思。\n四明人物谁能俪，万里功名自有时。\n为我双莲出佳句，箇中气味许君知。",
        "dynasty": "宋",
        "collection_info": null
    },
    {
        "uuid": "d03af4da1d12bd921f2b9a27b972cb5f",
        "title": "和松老弟同上伯兄冢",
        "author": "虞俦",
        "content": "鹡鸰原上思何穷，排遣新愁酒有功。\n不见老松孤晚岁，忍看宿草又春风。\n危亭徙倚前峯碧，归路迟迴夕照红。\n谁谓死生真永诀，会应相对梦魂中。",
        "dynasty": "宋",
        "collection_info": null
    },
    {
        "uuid": "1826759ba922296d41060a1bbf917497",
        "title": "再用韵谢沈德远少卿和诗",
        "author": "虞俦",
        "content": "倒指西城我廪高，天公自欲慰民劳。\n声名敢望黄丞相，诗律间追何水曹。\n三径就荒身似赘，一行作吏事如毛。\n只须多酿兵厨酒，聊伴先生醉后豪。",
        "dynasty": "宋",
        "collection_info": null
    },
    {
        "uuid": "34970aee89e54526e2f3e75cbb9b94d6",
        "title": "郁簿以侍御李公顷宰中山清赏图诗轴相示因赋",
        "author": "虞俦",
        "content": "中山清赏好家风，父母犹能说此翁。\n谁与画图传浙右，更余诗句满江东。\n日边纵识双鳬舄，天上难留一马骢。\n投绂归来名愈重，橐金虽尽乐何穷。",
        "dynasty": "宋",
        "collection_info": null
    },
    {
        "uuid": "deff1ecf39f5428a06e49e39bceea485",
        "title": "本县折纳州粳零残盖从民便又且可以趣应州府期限张倅反以为罪",
        "author": "虞俦",
        "content": "平生学道未纯全，游宦何须苦着鞭。\n作县又将书下考，离乡今已跨三年。\n性多忤物无非罪，命与仇谋孰使然。\n抚字催科俱大谬，不如投檄早归田。",
        "dynasty": "宋",
        "collection_info": null
    },
    {
        "uuid": "583d726c8b3a11dce83e30b81cec2605",
        "title": "七月一日知丞往众浔潭命道士投铁简是日有雨二日知丞过访共道灵验相与感叹因以数语记之",
        "author": "虞俦",
        "content": "老龙高卧古灵湫，唤醒须烦尺简投。\n澒洞溪云随起雨，渺瀰陂水急通沟。\n定看田里还丰岁，且豢鸡豚作好秋。\n可是蓝田修故事，为民精祷益同忧。",
        "dynasty": "宋",
        "collection_info": null
    },
    {
        "uuid": "2ed47bc0e51955fa8737636941ebeddf",
        "title": "和广德鲍宫使寄诗",
        "author": "虞俦",
        "content": "当年书剑走风尘，倾盖桃花一笑春。\n别去交情浑似旧，向来时事几番新。\n诗坛雄健看前辈，官路低回愧此身。\n珍重烦公问消息，双溪烟雨政垂纶。",
        "dynasty": "宋",
        "collection_info": null
    },
    {
        "uuid": "5c6a262cdd7df6b018e40d7e59311d77",
        "title": "和林子长别后寄诗",
        "author": "虞俦",
        "content": "尺素西来字字真，诗成胶漆重雷陈。\n连城喜子重增价，敝箒怜吾亦自珍。\n穷达旧闻俱有命，功命底事要知津。\n一樽别后开怀抱，只有湖山似可人。",
        "dynasty": "宋",
        "collection_info": null
    },
    {
        "uuid": "951191a2bb47503d7ba84116f75445ec",
        "title": "和吴守拜上方历日之赐已而雪作约同僚登俯江楼见怀之作  其一",
        "author": "虞俦",
        "content": "六花飞舞到江头，清赏朝来破客愁。\n便遣郢人传白雪，快呼从事到青州。\n宠珍历象占星鸟，混一疆封验斗牛。\n遥想倚栏看未足，寒江浩荡没轻鸥。",
        "dynasty": "宋",
        "collection_info": null
    },
    {
        "uuid": "c41cce3797221847dafb8e255fd5fd93",
        "title": "和吴守拜上方历日之赐已而雪作约同僚登俯江楼见怀之作  其二",
        "author": "虞俦",
        "content": "天教三白瑞来麰，黄竹歌声浪自愁。\n未问骑馿游霸上，行将跨鹤上扬州。\n桥横忽度行天马，帘捲何须压海牛。\n鼓吹从来杀风景，丁宁江上莫惊鸥。",
        "dynasty": "宋",
        "collection_info": null
    },
    {
        "uuid": "c39d4ddfee6f95ef6d15b09d23d4058a",
        "title": "和林正父见寄",
        "author": "虞俦",
        "content": "一别十年难再逢，君今浙左我淮东。\n功名老去终安在，出处年来恨不同。\n已是死灰何足溺，祇应怪事更书空。\n鸡虫得失无期了，莫为元规扇障风。",
        "dynasty": "宋",
        "collection_info": null
    },
    {
        "uuid": "963f76bba30587a9fc7f172d56773792",
        "title": "和汉老弟",
        "author": "虞俦",
        "content": "寸进鮎鱼上竹竿，磨馿终日困团团。\n诸公有意故推挽，议者献言防诞谩。\n胡不罢休嗟已晚，只堪付与一长嘆。\n杜陵有语君知否，才士从来汲引难。",
        "dynasty": "宋",
        "collection_info": null
    },
    {
        "uuid": "06157614243ebcfdb4da3107afec816a",
        "title": "得黄仲本诗再和二首以寄之  其一",
        "author": "虞俦",
        "content": "相得诗人我与兄，平生无一不真情。\n河梁莫恨看云别，剡棹曾经载雪行。\n近喜双鱼传尺素，远胜孤鴈带边城。\n江湖老去知何用，空把葵心向日倾。",
        "dynasty": "宋",
        "collection_info": null
    },
    {
        "uuid": "4ea3f56e44ff53a36ceb1a7f0bb03627",
        "title": "得黄仲本诗再和二首以寄之  其二",
        "author": "虞俦",
        "content": "樯燕呢喃浪语人，岸花飞舞苦伤情。\n剩穷诗眼三千界，漫鼓琴心一再行。\n他日湖山还帝里，别时风雨满江城。\n思君直欲令人老，流水沄沄日夜倾。",
        "dynasty": "宋",
        "collection_info": null
    },
    {
        "uuid": "fbf6c9eb33e8b1d43e6f86c73ad70c96",
        "title": "和耘老弟韵",
        "author": "虞俦",
        "content": "缓步诗成不用催，松门开径破莓苔。\n池塘梦草人何在，风雨连山子独来。\n望断惊鸿怜片影，愁生雊雉应游媒。\n仆夫忽报天将暮，又是篮舆寂寞迴。",
        "dynasty": "宋",
        "collection_info": null
    },
    {
        "uuid": "28b70e835dd6680382d0d9bf8e1e0807",
        "title": "和韵",
        "author": "虞俦",
        "content": "粗衣粝饭不难供，有底令人芥蔕胸。\n但得千奴足吾事，不须万里建侯封。\n缲丝何许逢园客，学稼谁能问老农。\n粗喜近来薪水给，免教雨外急村舂。",
        "dynasty": "宋",
        "collection_info": null
    },
    {
        "uuid": "2fcd8d1088001cc4760dbc026c07c511",
        "title": "出郊志喜",
        "author": "虞俦",
        "content": "香雾崇朝一炷熏，雷声便得晚来闻。\n今年虽欠梅黄雨，仲夏犹敷稻绿云。\n审象已能苏大旱，卧龙何用说三分。\n腐儒窃有区区见，例奏囊封愧不文。",
        "dynasty": "宋",
        "collection_info": null
    },
    {
        "uuid": "a1c3d69435d648565b1c16bcd35b6376",
        "title": "和吴守修盖禁兵营屋之韵",
        "author": "虞俦",
        "content": "使君事业此权舆，军政留心尽返初。\n尺籍伍符须补阙，连营列戍且羣居。\n更观坚利修兵甲，可但帡幪有屋庐。\n我亦向来飞荐墨，况闻佳颂起阎闾。",
        "dynasty": "宋",
        "collection_info": null
    },
    {
        "uuid": "77e643f6f70d58cc65299b98143db82b",
        "title": "和汉老弟见寄二首  其一",
        "author": "虞俦",
        "content": "平安一鴈带书来，顿解愁肠日九回。\n珍重梅花还庾岭，别离杨柳自章台。\n宦情落落思三径，世事悠悠付一杯。\n桃李河阳无好手，南坡随处剩栽培。",
        "dynasty": "宋",
        "collection_info": null
    },
    {
        "uuid": "569c942653f64fbe5fb9e31367e5c8ba",
        "title": "和汉老弟见寄二首  其二",
        "author": "虞俦",
        "content": "王式当年本不来，送涂未远径须回。\n自怜白璧频遭剑，何许黄金更筑台。\n夜榻对眠空抚枕，寒炉孤坐懒持杯。\n权门气燄堪熏炙，况是无资与瓮醅。",
        "dynasty": "宋",
        "collection_info": null
    },
    {
        "uuid": "7ffbe28120cdfc3cac2f5704ca1d6194",
        "title": "和耘老弟韵  其一",
        "author": "虞俦",
        "content": "雪意垂垂漫不收，预愁严凛压貂裘。\n十分果是滋农谷，一片何妨上酒舟。\n天远鴈飞难寄字，江寒鱼懒不吞鈎。\n欲酬妙唱无佳思，岁恶诗人且罢休。",
        "dynasty": "宋",
        "collection_info": null
    },
    {
        "uuid": "6f864bc9e3bcb0019c554cd9e5dd9e44",
        "title": "和耘老弟韵  其二",
        "author": "虞俦",
        "content": "岁旱十分无一收，苦寒何许索重裘。\n流民岂是无常产，触处浑如不繫舟。\n但愿天心怜冻馁，莫教雪意大牵鈎。\n祇今宿麦无人种，谁问王师休未休。",
        "dynasty": "宋",
        "collection_info": null
    },
    {
        "uuid": "93b1bc61370cb53db5ddd34085427176",
        "title": "和王天任韵",
        "author": "虞俦",
        "content": "槐影侵阶昼未移，筠筒忽见破愁眉。\n新篇谁出诸公右，此事终成一段奇。\n我欲泼醅浮大白，君当枉驾授前绥。\n相从日日南坡上，流落人间总是诗。",
        "dynasty": "宋",
        "collection_info": null
    },
    {
        "uuid": "be43ca0b6be311cf63d099670cdb9296",
        "title": "和姜总管有怀南涧老人",
        "author": "虞俦",
        "content": "一杯相属岂非天，目送归鸿付五絃。\n霜后黄花秋漠漠，风前丹叶暮翩翩。\n凭栏把酒青山共，即席赓诗红袖传。\n我亦从来无此客，敢将觞咏断前贤。",
        "dynasty": "宋",
        "collection_info": null
    },
    {
        "uuid": "77b3d3bfe52f8e808931f4209b5c7644",
        "title": "和汉老弟秋夜有感  其一",
        "author": "虞俦",
        "content": "一翻梧叶又惊秋，鬓上侵寻岁月流。\n夜永只怜灯作伴，诗成却欠酒浇愁。\n多情行雨空扬袂，何物非烟解击瓯。\n室有天游魂梦好，屏山不遣污油头。",
        "dynasty": "宋",
        "collection_info": null
    },
    {
        "uuid": "3b500b436afef7a74ca1420d0b8ebe09",
        "title": "和汉老弟秋夜有感  其二",
        "author": "虞俦",
        "content": "西窗风露不禁秋，时数微萤几点流。\n识字故应甘寂寞，着书初不为穷愁。\n倦横如意方三鼓，渴饮门冬自一瓯。\n喜报灯花知底事，玉虫连夜缀钗头。",
        "dynasty": "宋",
        "collection_info": null
    },
    {
        "uuid": "184b095834ec9d618987600f5b4ec77d",
        "title": "赠总领韩郎中四十韵",
        "author": "虞俦",
        "content": "玉帛修和好，边隅久晏宁。\n狼贪素溪壑，鲸浪忽沧溟。\n江汉危航苇，关河失固扃。\n两淮先齮龁，四海渐凋零。\n稍喜呻吟地，重霑庙社灵。\n帝方恢祚运，公合在朝廷。\n故国非乔木，闻诗饱过庭。\n经纶一门事，风采四夷听。\n共喜难兄弟，于今尚典刑。\n陵云临北固，雪涕陋新亭。\n清切郎官宿，光辉使者星。\n深源观出处，李泌盛年龄。\n人杰今为用，天骄盍暂停。\n大弨弦白羽，雄剑发新硎。\n貔虎三千士，刍粮十万舲。\n少须姿宿饱，作气上青冥。\n传檄收天府，偏师下井陉。\n孑遗新雨露，幽蛰待雷霆。\n命服期三锡，腰镮拥万钉。\n归来觐旒冕，早晚焕丹青。\n伊昔蒙倾盖，随羣预掣铃。\n初筵叨礼数，接武奉仪型。\n载酒桃花浪，寻诗杜若汀。\n一斑窥豹管，什袭换鹅经。\n深汲无长绠，洪撞仅寸筳。\n违离念芝宇，开落几尧蓂。\n生计春冰薄，先畴露叶暝。\n抱经羞画虎，娱老託原鸰。\n忝窃空黄甲，衰残类白丁。\n尘生悲破甑，晨起问储缾。\n孤宦徒为尔，长饥未遽醒。\n地寒谁援接，途远更伶俜。\n咽绝空阶蚓，微茫腐草萤。\n逮今施刻画，犹得振毛翎。\n幕府今多士，峨冠总宁馨。\n暴鳞呼斗水，病颡忆林垧。\n薄用收鸡肋，微功蓄豨芩。\n真成能肉骨，坐待脱拘囹。\n自是权舆地，宜深肺腑铭。\n宁闻量如海，不受一浮萍。",
        "dynasty": "宋",
        "collection_info": null
    },
    {
        "uuid": "fe06301a86af2c8741d2fc79d292c046",
        "title": "代巩使君上东宫生日",
        "author": "虞俦",
        "content": "储极天开秀，皇图日又新。\n梦熊初卜夜，禖燕蚤祠春。\n瑞霭蓬莱殿，祥标析木津。\n准龙真帝子，眉宇只天人。\n少海涵舆地，前星耀紫宸。\n英姿生不世，雄畧动如神。\n仁孝兰同毓，温恭玉比纯。\n云章辉步障，月御契重轮。\n尧历占蓂荚，庄年数大椿。\n千龄符会庆，五福自天申。\n鹤禁移舟夕，龙楼问寝晨。\n慈颜俱有喜，习俗尽还淳。\n湛露漙金菊，凉风动白苹。\n好秋澄似洗，函夏肃无尘。\n羽翼商山老，簪缨望苑宾。\n欢呼称寿斚，谐讌接芳裀。\n景邑曾开幕，郎垣偶滥巾。\n不才蒙眄睐，何力赞弥纶。\n符竹分苕水，才华想洛滨。\n歌诗形善祝，秉笔愧徐陈。",
        "dynasty": "宋",
        "collection_info": null
    },
    {
        "uuid": "eb6799969b351825c89634546d8104d9",
        "title": "往天目祈雨",
        "author": "虞俦",
        "content": "伏谒三池上，难穷一壑幽。\n万山从此起，众水尽分流。\n暑雨虽愆夏，阴风镇若秋。\n天高还有目，地险好回头。\n御府金奁赐，仙坛铁板投。\n不须忧旱魃，直是起潜虬。\n圣主思霖切，微臣尽日留。\n精诚三祷罢，神听一闻不。\n霶霈斯为泽，迟回恐作羞。\n奉常司典礼，秋报敢忘优。",
        "dynasty": "宋",
        "collection_info": null
    },
    {
        "uuid": "4f8ad973e23892f20feb65bf89cf9d63",
        "title": "自云门还泛若耶溪入镜湖寄院中诸公",
        "author": "虞俦",
        "content": "山中秋赏罢，溪上晚归时。\n出谷秦人望，经湖谢客期。\n日斜愁路远，风横畏舟迟。\n章句怀文友，途程问檝师。\n浅沙游蚌蛤，危石起鸬鷀。\n落叶飞孤戍，横塘向古祠。\n行行多逸兴，无处不相思。",
        "dynasty": "宋",
        "collection_info": null
    },
    {
        "uuid": "ed5bec293bd95b82cae7a514287bf825",
        "title": "和汉老弟南坡三十韵",
        "author": "虞俦",
        "content": "北阙书休上，东山妓不携。\n宦情元梦鹿，交道只黄鹂。\n瓜戍怀桐汭，星回直摄提。\n双鳬方欲下，隻履又还西。\n尘土惭书剑，江山识杖藜。\n青冥甘蹭蹬，素手孰提撕。\n笑幕空巢燕，怜藩几触羝。\n兹坡何爽垲，造物復推挤。\n萧寺钟声远，坊门酒旆低。\n目行无远近，脚力免攀跻。\n更喜经前圃，何妨过小溪。\n烟林轻曳练，云岫近横梯。\n井邑千家丽，川原四望迷。\n披榛通曲径，锄麦乱蔬畦。\n梅杏增奇观，牛羊失旧蹊。\n道傍知苦李，霜后认红梨。\n植竹行抽笋，栽杨蚤秀稊。\n霞蒸桃处处，露怨草凄凄。\n红白宜相间，高卑未得齐。\n壶浆旁舍乞，饭裹小童赍。\n着屐应同谢，登仙不羡倪。\n芳菲催羯鼓，早晚映榱题。\n葵绿新含露，芹香旧煮泥。\n鸿宾天外去，鸠妇雨中啼。\n密荫真堪託，安枝可以栖。\n应须回俗驾，未肯厌家鸡。\n蜂识花前酒，鸦随陇上犁。\n角看童子丱，齿见老人齯。\n靖节莲为社，梁侯稊觅稗。\n问渠何所见，公子岂知嵇。",
        "dynasty": "宋",
        "collection_info": null
    },
    {
        "uuid": "2df4f7e0defa58f3f651efb68926c968",
        "title": "林子长录旧诗来觅酒因送似之",
        "author": "虞俦",
        "content": "酒者忘忧物，难教与愿违。\n未能聊尔耳，时復一中之。\n全醉无乘坠，偏醒有是非。\n兵厨那可恋，州绂屡交驰。\n莫讶台无馈，相逢盖有时。\n留髠从昔惯，舍盖有谁知。\n短棹能来往，经年慰别离。\n何尝有此客，了事笑痴儿。",
        "dynasty": "宋",
        "collection_info": null
    },
    {
        "uuid": "8707f26f9daac35f7a211fbc2aaeade4",
        "title": "代黄仲本贺赵漕",
        "author": "虞俦",
        "content": "岳镇凝华久，天潢析派初。\n长庚秋入梦，佳气夜充闾。\n奕叶兰同茂，怀珠玉不如。\n词章贺白右，经术向歆余。\n已近长安日，聊登使者车。\n着鞭先禁路，储宝镇皇居。\n家世曾重席，王门昔曳裾。\n弹冠惭似续，入幕借吹嘘。\n愿献长生箓，何须鸿宝书。\n黑头须两地，玉带拥金鱼。",
        "dynasty": "宋",
        "collection_info": null
    },
    {
        "uuid": "1ac6519d8531ef659b8efe73d6efa36d",
        "title": "和潘簿食笋诗",
        "author": "虞俦",
        "content": "平生爱竹几成癖，到处成阴已足嘉。\n潇洒未输彭泽柳，檀栾偏映杜林花。\n园林日日饶春事，红紫纷纷尽岁华。\n清节抱萌初入眼，金盘当馈莫摇牙。\n从渠燕颔夸千尺，还我鳌竿是一家。\n须信直鈎终有用，渭川元不钓烟霞。",
        "dynasty": "宋",
        "collection_info": null
    },
    {
        "uuid": "9ac65cc73d45c57aff884af34f3ab141",
        "title": "新闢东轩夜间月色满床可爱简耘老弟",
        "author": "虞俦",
        "content": "偃息飞檐下，开轩适向东。\n满床今夜月，只欠与君同。",
        "dynasty": "宋",
        "collection_info": null
    },
    {
        "uuid": "f1f9d5fc498b36c84873cc7047d2786e",
        "title": "和姜总管感秋七首  其一",
        "author": "虞俦",
        "content": "年华纷代谢，时态几沉浮。\n天末凉风起，何人不感秋。",
        "dynasty": "宋",
        "collection_info": null
    },
    {
        "uuid": "3cf02b3e0112f4bc1b2fd85a04190566",
        "title": "和姜总管感秋七首  其二",
        "author": "虞俦",
        "content": "已是诗成集，何妨酒拍浮。\n人生不行乐，空惜鬓惊秋。",
        "dynasty": "宋",
        "collection_info": null
    },
    {
        "uuid": "7fcbb637a7cd662aebb69b318ce7f6b4",
        "title": "和姜总管感秋七首  其三",
        "author": "虞俦",
        "content": "向道鲈鱼美，须渠太白浮。\n季鹰归未得，空忆五湖秋。",
        "dynasty": "宋",
        "collection_info": null
    },
    {
        "uuid": "243926d8322ea965685ac132305551dd",
        "title": "和姜总管感秋七首  其四",
        "author": "虞俦",
        "content": "柏寺官联谬，萍踪宦海浮。\n向来苕霅梦，罪我亦春秋。",
        "dynasty": "宋",
        "collection_info": null
    },
    {
        "uuid": "288d6f6fff374dc2ece70748cd71d6fb",
        "title": "和姜总管感秋七首  其五",
        "author": "虞俦",
        "content": "故里经年别，虚舟尽日浮。\n有书谁与寄，目送鴈横秋。",
        "dynasty": "宋",
        "collection_info": null
    },
    {
        "uuid": "574af71f6eb746e3e6fd205ca1e0921b",
        "title": "和姜总管感秋七首  其六",
        "author": "虞俦",
        "content": "窗暗灯花结，帘疎露气浮。\n晚来城上角，吹断一天秋。",
        "dynasty": "宋",
        "collection_info": null
    },
    {
        "uuid": "5d47c923bb3929f33138263fb4bdc75b",
        "title": "和姜总管感秋七首  其七",
        "author": "虞俦",
        "content": "诗到齐梁后，名多李杜浮。\n谁能追正始，蟪小岂知秋。",
        "dynasty": "宋",
        "collection_info": null
    },
    {
        "uuid": "25ad9d93155c8db5083e2c32350314e6",
        "title": "雨过",
        "author": "虞俦",
        "content": "处处村舂急，家家晚爨烟。\n青山映丹杏，过雨转嫣然。",
        "dynasty": "宋",
        "collection_info": null
    },
    {
        "uuid": "00f8ef673f5dd54813c99006a0d9c6d2",
        "title": "南坡杂兴",
        "author": "虞俦",
        "content": "寒食无多日，梨花又一春。\n鹿门山下路，真有姓庞人。",
        "dynasty": "宋",
        "collection_info": null
    },
    {
        "uuid": "7e899692cd5298ce6e75fabd4d8eaeec",
        "title": "轿中疲甚作绝句",
        "author": "虞俦",
        "content": "谢雨还如祷雨时，篮舆顿撼不胜疲。\n两回往返千余里，禄马交驰恐应之。",
        "dynasty": "宋",
        "collection_info": null
    },
    {
        "uuid": "60d32f4172c1e55c3c940ff4095c70d7",
        "title": "归途轿上口占",
        "author": "虞俦",
        "content": "三尺苍头佩酒壶，篮舆稳度白毡铺。\n凭谁为把无尘笔，画取先生看雪图。",
        "dynasty": "宋",
        "collection_info": null
    },
    {
        "uuid": "a62752fe6daf5d93b14c17766afd4d7c",
        "title": "和主簿郁同年",
        "author": "虞俦",
        "content": "紫鸾合在烟霄上，敛翅聊栖枳棘间。\n若向两途分上下，可能句裏有江山。",
        "dynasty": "宋",
        "collection_info": null
    },
    {
        "uuid": "34a902369bd36a27e6ba3f5f583ea5de",
        "title": "登舟往瓜州护使客回程",
        "author": "虞俦",
        "content": "冬来长夜数更筹，耿耿青灯照客愁。\n底事舟中能好睡，觉来身已抵瓜州。",
        "dynasty": "宋",
        "collection_info": null
    },
    {
        "uuid": "7d933c92e197f52cdc637ef2c4ae60ca",
        "title": "中秋前一日风雨大作林子长辄动归兴赋二绝因次其韵  其一",
        "author": "虞俦",
        "content": "桂华天上正扶疎，万里清光散有余。\n厚约本期今夕共，翻云覆雨独何欤。",
        "dynasty": "宋",
        "collection_info": null
    },
    {
        "uuid": "43e0b1035e2923c5d20ab8ef281522a1",
        "title": "中秋前一日风雨大作林子长辄动归兴赋二绝因次其韵  其二",
        "author": "虞俦",
        "content": "故人别来不作疎，扁舟访我得三余。\n一杯相属岂易得，兴尽而返其然欤。",
        "dynasty": "宋",
        "collection_info": null
    },
    {
        "uuid": "1fe995746207d3316dbca2f4d1b34fc8",
        "title": "藂陵仲秋荐献毕回舟过鑑湖遇雨  其一",
        "author": "虞俦",
        "content": "藂陵蒇事谨秋尝，归路扁舟泛渺茫。\n剡雪无由访安道，鑑湖空復忆知章。",
        "dynasty": "宋",
        "collection_info": null
    },
    {
        "uuid": "15f363553971166af513e8b9917e28cc",
        "title": "藂陵仲秋荐献毕回舟过鑑湖遇雨  其二",
        "author": "虞俦",
        "content": "早禾割尽晚禾青，地下知章果有灵。\n岂忆鑑湖曾敕赐，连山云雾雨冥冥。",
        "dynasty": "宋",
        "collection_info": null
    },
    {
        "uuid": "ab4ded947e529d936c09f283f0954171",
        "title": "立春  其一",
        "author": "虞俦",
        "content": "土牛迟重小加鞭，无限春风纔管弦。\n好事东君真敏捷，也能雪裏散红莲。",
        "dynasty": "宋",
        "collection_info": null
    },
    {
        "uuid": "339733f91de9c8dfe35afe6ceb8811b7",
        "title": "立春  其二",
        "author": "虞俦",
        "content": "綵胜华灯共一回，新年乐事併相催。\n天公预借今宵景，更放团圆好月来。",
        "dynasty": "宋",
        "collection_info": null
    },
    {
        "uuid": "61a2d7ce3afe8de59b795e0f41529a43",
        "title": "立春  其三",
        "author": "虞俦",
        "content": "花柳争春岁岁同，美人剪綵莫言功。\n谁知造物初无物，只在洪钧一转中。",
        "dynasty": "宋",
        "collection_info": null
    },
    {
        "uuid": "be8c1c24bf46f836991476ec39b918d5",
        "title": "立春  其四",
        "author": "虞俦",
        "content": "腊雪初消柳眼寒，春风纔入酒杯宽。\n一年佳节知多少，屈指从今是履端。",
        "dynasty": "宋",
        "collection_info": null
    },
    {
        "uuid": "8d3ed3b65bacb59416c736a3cbbda046",
        "title": "瓶中梅二绝  其一",
        "author": "虞俦",
        "content": "铜瓶沁水泫微温，便许争春雪裏村。\n应为诗人太幽独，西窗和月伴黄昏。",
        "dynasty": "宋",
        "collection_info": null
    },
    {
        "uuid": "f853f7f79848792f8b78bb6f67a1852e",
        "title": "瓶中梅二绝  其二",
        "author": "虞俦",
        "content": "旧样宫黄羞半额，新番绛领衬陪腮。\n待簪宝髻连云重，且插铜壶借水开。",
        "dynasty": "宋",
        "collection_info": null
    },
    {
        "uuid": "80db52acd88c99793aabfddf4e5b63d3",
        "title": "小轩四围织短篱因成绝句",
        "author": "虞俦",
        "content": "自插笆篱当药栏，旋移花木向中间。\n东偏只要疎疎竹，开牖莫教遮却山。",
        "dynasty": "宋",
        "collection_info": null
    },
    {
        "uuid": "d32e17bfe81aaa1177d1d661df2d878e",
        "title": "归途庖人先去远甚饥甚戏书二绝句  其一",
        "author": "虞俦",
        "content": "庖人先去几多时，頼是先生惯忍饥。\n扪腹只堪供一笑，穷途何事不差池。",
        "dynasty": "宋",
        "collection_info": null
    },
    {
        "uuid": "5405c580bfcba77e075177d8d8478064",
        "title": "归途庖人先去远甚饥甚戏书二绝句  其二",
        "author": "虞俦",
        "content": "旌旗小队引朝官，白叟黄童也聚观。\n我似仙人正骑虎，饥肠过午未朝餐。",
        "dynasty": "宋",
        "collection_info": null
    },
    {
        "uuid": "47861faf914646dde8f291381751c90f",
        "title": "林子长惠芡实走笔为谢",
        "author": "虞俦",
        "content": "珠玑璀璨忽堆盘，浴罢追凉得饱餐。\n不似来禽空有帖，直须同竹问平安。",
        "dynasty": "宋",
        "collection_info": null
    },
    {
        "uuid": "a49be22e727a2c200b8b742f12658276",
        "title": "往年分教是邦当芡实初出时每承沈君得远少卿旋采以相饷其味芳鲜与市中所买者大不相侔至今尚能记忆近因与林子长语及之后乃蒙其分惠亟以绝句谢之今又承少卿和章但旧目录不讲恐亦似未安也",
        "author": "虞俦",
        "content": "溪毛秋后亟登盘，山色朝来併可餐。\n但得长为南荡客，何须索米向长安。",
        "dynasty": "宋",
        "collection_info": null
    },
    {
        "uuid": "3a3e93ed6f0b24b9517237b3f792c345",
        "title": "昨晚目录之句盖聊以为戏耳何分惠之甚速耶得非乞诸其邻乎",
        "author": "虞俦",
        "content": "纍纍火齐忽堆盘，水裏硫黄得饫餐。\n忆得旧时风味在，故人唯有一任安。",
        "dynasty": "宋",
        "collection_info": null
    },
    {
        "uuid": "10ef491782c78304deb8c0abde858895",
        "title": "和林子长送芡实诗韵  其一",
        "author": "虞俦",
        "content": "芡实尝新又一年，溪堂风物想依然。\n软温初剥浑如旧，只欠高谈惊四筵。",
        "dynasty": "宋",
        "collection_info": null
    },
    {
        "uuid": "cff0faac622018a5cefefaa8fadd7e3f",
        "title": "和林子长送芡实诗韵  其二",
        "author": "虞俦",
        "content": "裹送头颅慰隔年，书传鸿雁正翩然。\n诗成更想挥毫处，无数珠玑落满筵。",
        "dynasty": "宋",
        "collection_info": null
    },
    {
        "uuid": "008d3b8cb7eaa4c8d82a5bf60ad20e26",
        "title": "和林子长送芡实诗韵  其三",
        "author": "虞俦",
        "content": "百琲明珠富有年，不须鲛客更潸然。\n斛量自是君家事，买取双鬟当舞筵。",
        "dynasty": "宋",
        "collection_info": null
    },
    {
        "uuid": "2049be67e1c81a3ea46a9db8b99cdcea",
        "title": "和林子长送芡实诗韵  其四",
        "author": "虞俦",
        "content": "目送归鸿不记年，书来繫帛正茫然。\n也知函首初无罪，应为怀珠供四筵。",
        "dynasty": "宋",
        "collection_info": null
    },
    {
        "uuid": "c4792738aba07a8820a4b7f563cbf535",
        "title": "和林子长送芡实诗韵  其五",
        "author": "虞俦",
        "content": "华池同嚥足延年，枵腹新来忽果然。\n再遣金罂来入社，不妨朱袖镇当筵。",
        "dynasty": "宋",
        "collection_info": null
    },
    {
        "uuid": "028bef28cacf648a24882705fbce974d",
        "title": "和林子长送芡实诗韵  其六",
        "author": "虞俦",
        "content": "皓齿君家二八年，歌珠曾许听纍然。\n双眉松子元同味，更唾余花傍绮筵。",
        "dynasty": "宋",
        "collection_info": null
    },
    {
        "uuid": "96a39272868b664b867a863a4f909681",
        "title": "谢友人寄芡实  其一",
        "author": "虞俦",
        "content": "芡盘新采辱分珍，远胜溪毛咏采苹。\n老去何心温软味，漫将空想调诗人。",
        "dynasty": "宋",
        "collection_info": null
    },
    {
        "uuid": "01a526790f52a081367cd0e9367ff4f2",
        "title": "谢友人寄芡实  其二",
        "author": "虞俦",
        "content": "鸿头𧥄𧥄竞怀珍，南荡风光胜白苹。\n试捣明珠三万斛，与君换取坠楼人。",
        "dynasty": "宋",
        "collection_info": null
    },
    {
        "uuid": "5b2c6e7ffd76df0745a9645e904757cb",
        "title": "过半山亭",
        "author": "虞俦",
        "content": "跃马青罗步幛间，松林尽处是前山。\n玉梅刚障春风面，残雪融时见一斑。",
        "dynasty": "宋",
        "collection_info": null
    },
    {
        "uuid": "d003575ce63f0763d9085db4956658ac",
        "title": "憩东山驿",
        "author": "虞俦",
        "content": "征车又抵东山驿，屈指前回仅两旬。\n多少路人相借问，不知何事往来频。",
        "dynasty": "宋",
        "collection_info": null
    },
    {
        "uuid": "0e7bda82bd8a32c8c486432f60b9a7a7",
        "title": "蕲守李智仲惠簟",
        "author": "虞俦",
        "content": "黄琉璃色縠波纹，持赠多惭李使君。\n一枕凉风吹梦去，楚山修竹正如云。",
        "dynasty": "宋",
        "collection_info": null
    },
    {
        "uuid": "7ba3dd67ea894fe52bfeb9c360789e1c",
        "title": "闻六月十五日厅屋以二绝句寄衢  其一",
        "author": "虞俦",
        "content": "履道宅图还似否，乐天归计但茫然。\n人生閒适须闻早，屈指今过本命年。",
        "dynasty": "宋",
        "collection_info": null
    },
    {
        "uuid": "d3557ae9a734b27bfaa76f3b92c4a4b9",
        "title": "闻六月十五日厅屋以二绝句寄衢  其二",
        "author": "虞俦",
        "content": "想见榱题高数尺，莫愁囊裏费千金。\n明年便合多裁柳，遶屋连墙易得阴。",
        "dynasty": "宋",
        "collection_info": null
    },
    {
        "uuid": "7103d6651b9c8e571e50cb5e397b42e8",
        "title": "枕畔木犀",
        "author": "虞俦",
        "content": "屏裏一斑窥豹管，钗头千粟缀鹅黄。\n角巾堕晓花同梦，月帐含秋影亦香。",
        "dynasty": "宋",
        "collection_info": null
    },
    {
        "uuid": "61d5b0d6d1a134204ec5a7c2acac7188",
        "title": "目痛废看藏经",
        "author": "虞俦",
        "content": "毗卢华藏浩无涯，菩萨何妨且在家。\n近日不应魔事起，看经顿觉眼昏花。",
        "dynasty": "宋",
        "collection_info": null
    },
    {
        "uuid": "267ec9825bdb005247a93c17e9512786",
        "title": "吴文炳报载藏经船坏已为曝晒毕二首  其一",
        "author": "虞俦",
        "content": "石濑沈舟事可吁，万籤出水已霑濡。\n本来一卷无成坏，为问冯夷浸得无。",
        "dynasty": "宋",
        "collection_info": null
    },
    {
        "uuid": "8d1b576d52d10eca431d6ec8910b1975",
        "title": "吴文炳报载藏经船坏已为曝晒毕二首  其二",
        "author": "虞俦",
        "content": "贝叶琅函免浸淫，贤侯料理意何深。\n慨然忧物如忧己，已得他时援溺心。",
        "dynasty": "宋",
        "collection_info": null
    },
    {
        "uuid": "2398cd7f1c0e2ef8428896fbcc6416c1",
        "title": "以蕲簟石枕送耘老弟有诗因和来韵併分送蒸沈以助其雅趣",
        "author": "虞俦",
        "content": "北窗枕簟称高眠，沉水还须起篆烟。\n老子平生无长物，殷勤分送敢论钱。",
        "dynasty": "宋",
        "collection_info": null
    },
    {
        "uuid": "0e687fadbd2bb116e0e16d796ad0051e",
        "title": "廨舍堂前仅有木犀一株今亦开矣为赋二绝句  其一",
        "author": "虞俦",
        "content": "淮山丛桂知名久，金粟离离玉露团。\n老子婆娑宁办此，秋来仅得一枝看。",
        "dynasty": "宋",
        "collection_info": null
    },
    {
        "uuid": "8584d0665796c485ac714ee8566a581c",
        "title": "廨舍堂前仅有木犀一株今亦开矣为赋二绝句  其二",
        "author": "虞俦",
        "content": "维摩丈室无人到，散尽天花结习空。\n犹有一枝秋色在，明窗浄几胆瓶中。",
        "dynasty": "宋",
        "collection_info": null
    },
    {
        "uuid": "ac3108f8d0f0afe52eb438ea3caebec9",
        "title": "法妙观",
        "author": "虞俦",
        "content": "钟山畴昔愧移文，俗驾宁容更浃辰。\n忽有片云池上起，元来却是雨留人。",
        "dynasty": "宋",
        "collection_info": null
    },
    {
        "uuid": "44a9fbc051530f7d9b07c4f199d7ad28",
        "title": "戏书  其一",
        "author": "虞俦",
        "content": "淮南猪肉不论钱，下舍应须数击鲜。\n过午食单毋溷我，饭来开口亦欣然。",
        "dynasty": "宋",
        "collection_info": null
    },
    {
        "uuid": "f62eeacbd274a83c46a61d87d2610afb",
        "title": "戏书  其二",
        "author": "虞俦",
        "content": "软炊香饭杜陵老，烂煮葵羹玉局仙。\n饱喜饥嗔吾未免，何当辟谷去求玄。",
        "dynasty": "宋",
        "collection_info": null
    },
    {
        "uuid": "04c3ba3f1f6b78a6e8835bf93f9e1e69",
        "title": "余家旧养二鹤今不復存因和林子长悼鹤长篇遂恻然有感口占二十八字",
        "author": "虞俦",
        "content": "倏然尸解去何之，玄圃昆崙定不疑。\n华表重来千载后，谁人不是冢纍纍。",
        "dynasty": "宋",
        "collection_info": null
    },
    {
        "uuid": "2d4abb10466251e3c44a08643f2c2202",
        "title": "偶成二首  其一",
        "author": "虞俦",
        "content": "一为饥驱三十年，近收朝牍赋归田。\n尚赊瓶粟开三径，敢羡庖珍食万钱。",
        "dynasty": "宋",
        "collection_info": null
    },
    {
        "uuid": "94b86cbf2ce4da8e8b6a45f09e2df88d",
        "title": "偶成二首  其二",
        "author": "虞俦",
        "content": "春菊秋花毋久溷，粗茶淡饭且随缘。\n除须甘旨供慈母，自合长斋绣佛前。",
        "dynasty": "宋",
        "collection_info": null
    },
    {
        "uuid": "4ada51e7b0c7b3f5608d0c24d29305fd",
        "title": "郁簿以职事出城且有登临之胜小诗戏之",
        "author": "虞俦",
        "content": "想见先生喜见颜，登临今在翠微间。\n兹游便是扬州鹤，不用持钱更买山。",
        "dynasty": "宋",
        "collection_info": null
    },
    {
        "uuid": "0d36ae8ea50fa23eb3f55dbd30891a77",
        "title": "和耘老弟玉簪花韵",
        "author": "虞俦",
        "content": "香在幽兰伯仲间，出尘标格自清閒。\n黄冠野服真相称，掠我招词赋小山。",
        "dynasty": "宋",
        "collection_info": null
    },
    {
        "uuid": "f3bff07639fc5e7dd551bbe2263ded7b",
        "title": "南坡做牡丹坛二绝  其一",
        "author": "虞俦",
        "content": "卵石周围砌作坛，更须面面作栏桿。\n瓜期未用相催迫，准拟来年看牡丹。",
        "dynasty": "宋",
        "collection_info": null
    },
    {
        "uuid": "76030993acd410b8c84423c6988d180a",
        "title": "南坡做牡丹坛二绝  其二",
        "author": "虞俦",
        "content": "向阳姚魏动芳馨，傍砌尤宜架小亭。\n围坐俯窥羣品秀，入檐平视远山青。",
        "dynasty": "宋",
        "collection_info": null
    },
    {
        "uuid": "22f4452f68e0747384c6b5ca4d80b865",
        "title": "和姜总管送牡丹",
        "author": "虞俦",
        "content": "东君探借小春天，珍重霜余晓更妍。\n岂是阳和私拙守，也应春色属诗仙。",
        "dynasty": "宋",
        "collection_info": null
    },
    {
        "uuid": "7ddbbc73cb9a6be4f9a723cd3fb26f90",
        "title": "和姜总管食菜羹  其一",
        "author": "虞俦",
        "content": "筠筒吹火鼎烹油，小摘朝来露已浮。\n烂煮香粳供玉糁，更须春味荐猫头。",
        "dynasty": "宋",
        "collection_info": null
    },
    {
        "uuid": "df526c1921b3700d89cf686e97935181",
        "title": "和姜总管食菜羹  其二",
        "author": "虞俦",
        "content": "未必烝壶输鸭味，谁云湩酪敌莼羹。\n先春已拟尝新韭，最爱萧萧夜雨声。",
        "dynasty": "宋",
        "collection_info": null
    },
    {
        "uuid": "54215aaac0ef5c759e1bca5e5d1d4741",
        "title": "和姜总管食菜羹  其三",
        "author": "虞俦",
        "content": "膏粱余习言无味，藜苋枯肠语转工。\n染鼎不应孤指动，来诗却得愈头风。",
        "dynasty": "宋",
        "collection_info": null
    },
    {
        "uuid": "a593a88542c1422c9ef659e976bbd1a7",
        "title": "读某人江行诗轴",
        "author": "虞俦",
        "content": "介叟从来仆命骚，吟魂招得楚江涛。\n也知笔力千钧重，莫怪山城纸价高。",
        "dynasty": "宋",
        "collection_info": null
    },
    {
        "uuid": "3d45abbd5d3db481442861fc22ba70fe",
        "title": "过石湖关",
        "author": "虞俦",
        "content": "北关险处绝攀跻，牧马休教识玉溪。\n他日君王如有问，固应曾说到淮西。",
        "dynasty": "宋",
        "collection_info": null
    },
    {
        "uuid": "db2735eee5e017c8dd0f84411bd67c5f",
        "title": "答吴钦孺",
        "author": "虞俦",
        "content": "桃李向人何许懒，春风用事不教閒。\n羁愁先自深如海，诗债那堪积似山。",
        "dynasty": "宋",
        "collection_info": null
    },
    {
        "uuid": "1dc0b067dc4eb5fa74dd4c7be04616f9",
        "title": "和人六绝  其一",
        "author": "虞俦",
        "content": "天香国艷胆瓶中，眼界增明鼻观通。\n多谢高轩肯相顾，家贫不办一樽同。",
        "dynasty": "宋",
        "collection_info": null
    },
    {
        "uuid": "636d83c7c7379b86c8d3d300549e8430",
        "title": "和人六绝  其二",
        "author": "虞俦",
        "content": "江南二十四番风，浪蕊浮花一洗空。\n断送春归可无恨，酒垆谁復过黄公。",
        "dynasty": "宋",
        "collection_info": null
    },
    {
        "uuid": "0bc72fab3e6d3929482069fdd743626e",
        "title": "和人六绝  其三",
        "author": "虞俦",
        "content": "未数骚人赋落英，新诗贻我底能清。\n笔端挽得东风住，侯喜真惭浪得名。",
        "dynasty": "宋",
        "collection_info": null
    },
    {
        "uuid": "688ffca287a6a75656e524f411fd32d8",
        "title": "和人六绝  其四",
        "author": "虞俦",
        "content": "沧浪未濯软红尘，捧檄东来祇为亲。\n天女不知摩诘病，云何却现宰官身。",
        "dynasty": "宋",
        "collection_info": null
    },
    {
        "uuid": "15b750bc547c0b7b6f80f5a2e67e2612",
        "title": "和人六绝  其五",
        "author": "虞俦",
        "content": "杜宇声声苦唤人，应怜书剑走风尘。\n家山有约蚤归去，莫待来呼祈孔宾。",
        "dynasty": "宋",
        "collection_info": null
    },
    {
        "uuid": "21d2f94afbbc2b0f2cd5b4572d2dff89",
        "title": "和人六绝  其六",
        "author": "虞俦",
        "content": "排闷浑无酒十旬，落红铺绣未嫌贫。\n一壶饷我勾诗兴，大胜云安曲米春。",
        "dynasty": "宋",
        "collection_info": null
    },
    {
        "uuid": "ac596456fda4f983477db00f0b00fc0d",
        "title": "和郁簿问讯梅花",
        "author": "虞俦",
        "content": "三径萧萧一冷官，菊残荷尽扰愁端。\n思君一夜梅花瘦，旋觉新来带眼宽。",
        "dynasty": "宋",
        "collection_info": null
    },
    {
        "uuid": "a44be872673be1688ea6eb580617d5af",
        "title": "和郁簿出郭",
        "author": "虞俦",
        "content": "青衫莫厌缚微官，过眼荣枯几万端。\n得意邯郸归一枕，从今须放酒肠宽。",
        "dynasty": "宋",
        "collection_info": null
    },
    {
        "uuid": "cf31fe1294c356ec4fa6bb2ace76848b",
        "title": "和郁簿",
        "author": "虞俦",
        "content": "长笑刘郎赋大钧，强将神理质诸人。\n泛观万物皆刍狗，天地谁知本不仁。",
        "dynasty": "宋",
        "collection_info": null
    },
    {
        "uuid": "e7c2532961da59a988659cd417ee60c7",
        "title": "姜邦杰以四绝见寄因和之  其一",
        "author": "虞俦",
        "content": "当年宝婺我为州，锦里先生得唱酬。\n一自江头分袂后，至今空想暮云愁。",
        "dynasty": "宋",
        "collection_info": null
    },
    {
        "uuid": "9b705312fbb4a857b212561b221b0214",
        "title": "姜邦杰以四绝见寄因和之  其二",
        "author": "虞俦",
        "content": "州县丰登公事少，凝香燕寝只吟哦。\n乐天长短三千首，争似斯民击壤歌。",
        "dynasty": "宋",
        "collection_info": null
    },
    {
        "uuid": "95f39c796f7a28ffab0ce25dea7352f0",
        "title": "姜邦杰以四绝见寄因和之  其三",
        "author": "虞俦",
        "content": "梅山诗集到中都，囊括三江带五湖。\n却许严诗编杜集，傍观应作丈人乌。",
        "dynasty": "宋",
        "collection_info": null
    },
    {
        "uuid": "507c7f0c54de583aad7b0bee78572593",
        "title": "姜邦杰以四绝见寄因和之  其四",
        "author": "虞俦",
        "content": "少日清文结主知，斋坛授钺及耆颐。\n人生得意今如许，须信穷人不是诗。",
        "dynasty": "宋",
        "collection_info": null
    },
    {
        "uuid": "477a2ff7204c09a3e1226b0c93014d33",
        "title": "和王宰见戏二绝  其一",
        "author": "虞俦",
        "content": "南浦晴来涨绿波，他乡春事已无多。\n禅心总作空花观，孤负尊前一曲歌。",
        "dynasty": "宋",
        "collection_info": null
    },
    {
        "uuid": "b5b5f35a7f740a08db7d991d09387d88",
        "title": "和王宰见戏二绝  其二",
        "author": "虞俦",
        "content": "风来瑟瑟暮生波，雨后阶前榆荚多。\n隔叶黄鹂漫愁思，定应春晚不能歌。",
        "dynasty": "宋",
        "collection_info": null
    },
    {
        "uuid": "727fc0b5e35c9978351c6e3c593dd826",
        "title": "和林正甫韵  其一",
        "author": "虞俦",
        "content": "门外东风自在狂，雨晴深院日偏长。\n鸣鸠唤妇声声切，頼是年来已沐肠。",
        "dynasty": "宋",
        "collection_info": null
    },
    {
        "uuid": "8963f0d5c2f87f04b5b9845c6aebd58e",
        "title": "和林正甫韵  其二",
        "author": "虞俦",
        "content": "间关得侣情尤重，冷淡论交味更长。\n纵使出门还有碍，几多世路险羊肠。",
        "dynasty": "宋",
        "collection_info": null
    },
    {
        "uuid": "162a132d50321230e23358f0f11e579d",
        "title": "和遇太学三友",
        "author": "虞俦",
        "content": "师门泰华一高峯，天遣云龙处处逢。\n肯赠明珠须及早，蛾眉端不浪为容。",
        "dynasty": "宋",
        "collection_info": null
    },
    {
        "uuid": "e418dc39ade5b290d3b778883038739e",
        "title": "和汉老弟留衢",
        "author": "虞俦",
        "content": "眼中犀角无余子，膝下荆兰总一般。\n纵有家声报消息，未如一见始心安。",
        "dynasty": "宋",
        "collection_info": null
    },
    {
        "uuid": "06993604763517cbad90c08ea6baa4d1",
        "title": "赠耘老弟韵",
        "author": "虞俦",
        "content": "夜永青缸一点明，雨声着瓦似荷声。\n何人高卧西窗下，先觉凉从枕簟生。",
        "dynasty": "宋",
        "collection_info": null
    },
    {
        "uuid": "4e530849409e8ed7ea4cbc7e7ba8d3c6",
        "title": "汉老弟寄和花发多风雨人生足别离韵十绝因和之  其一",
        "author": "虞俦",
        "content": "自笑为容非白璧，从渠入耳有黄华。\n一行作吏浑无况，两眼新来病有花。",
        "dynasty": "宋",
        "collection_info": null
    },
    {
        "uuid": "9202b2e28773a1a6f90d0aba54a6c1f8",
        "title": "汉老弟寄和花发多风雨人生足别离韵十绝因和之  其二",
        "author": "虞俦",
        "content": "风前无頼花飞急，少待须臾莫仓卒。\n不堪姚魏遽飘零，尚有酴醾能秀发。",
        "dynasty": "宋",
        "collection_info": null
    },
    {
        "uuid": "a951fe78511987b68b6b43a399122e30",
        "title": "汉老弟寄和花发多风雨人生足别离韵十绝因和之  其三",
        "author": "虞俦",
        "content": "春尽园林鶑懒唤，日长官舍雀堪罗。\n二毛老去浑无用，一掬愁来不奈多。",
        "dynasty": "宋",
        "collection_info": null
    },
    {
        "uuid": "00ece989f08850298a3d321264b0cfa2",
        "title": "汉老弟寄和花发多风雨人生足别离韵十绝因和之  其四",
        "author": "虞俦",
        "content": "几多白白与红红，争似淮山小桂丛。\n簿领沈迷春又过，枉教二十四番风。",
        "dynasty": "宋",
        "collection_info": null
    },
    {
        "uuid": "ee2ecb60c8bea37c16bd334e1de41acc",
        "title": "汉老弟寄和花发多风雨人生足别离韵十绝因和之  其五",
        "author": "虞俦",
        "content": "有酒不浇坟上土，浮花浪蕊何须数。\n营巢燕子恰迎风，逐妇鹁鸪还唤雨。",
        "dynasty": "宋",
        "collection_info": null
    },
    {
        "uuid": "6f441dc02f7be1ca24c60c4f91d7909a",
        "title": "汉老弟寄和花发多风雨人生足别离韵十绝因和之  其六",
        "author": "虞俦",
        "content": "割鸡自叹非初意，有底徘徊绊此身。\n官事未知何日了，溪边谁识望云人。",
        "dynasty": "宋",
        "collection_info": null
    },
    {
        "uuid": "56c8b734202d40695464c0a765f5c75d",
        "title": "汉老弟寄和花发多风雨人生足别离韵十绝因和之  其七",
        "author": "虞俦",
        "content": "三春已过二春了，十日那无一日晴。\n已是飘零成老丑，更怜行乐负平生。",
        "dynasty": "宋",
        "collection_info": null
    },
    {
        "uuid": "d891c82866a3372c3825db39457802a8",
        "title": "汉老弟寄和花发多风雨人生足别离韵十绝因和之  其八",
        "author": "虞俦",
        "content": "照坐雕盘花一簇，满瓮葡萄酒新绿。\n那知身后更浮名，若论眼前不翅足。",
        "dynasty": "宋",
        "collection_info": null
    },
    {
        "uuid": "b1a667430faad98ce88c1f09a27879c2",
        "title": "汉老弟寄和花发多风雨人生足别离韵十绝因和之  其九",
        "author": "虞俦",
        "content": "莫将杨柳轻攀折，人生会少多离别。\n芍药留残十日春，杜鹃啼破千山月。",
        "dynasty": "宋",
        "collection_info": null
    },
    {
        "uuid": "f2120420c35e0592e797a9797503f514",
        "title": "汉老弟寄和花发多风雨人生足别离韵十绝因和之  其一○",
        "author": "虞俦",
        "content": "十首新诗逼黄绢，数行妙墨写乌丝。\n摩挲老眼还惊顾，文采珊瑚斗陆离。",
        "dynasty": "宋",
        "collection_info": null
    },
    {
        "uuid": "c758ce230c94215192cc4b28883ef0e0",
        "title": "和人二绝  其一",
        "author": "虞俦",
        "content": "眼底羣山入望来，搀天苍弁独崔嵬。\n年来怀抱谁关锁，祇傍登临醉裏开。",
        "dynasty": "宋",
        "collection_info": null
    },
    {
        "uuid": "b1694f921068ee01553bf62f6c684434",
        "title": "和人二绝  其二",
        "author": "虞俦",
        "content": "广文官冷復谁堪，心事无人可共谈。\n好雨忽来诗兴动，苦无才调却怀惭。",
        "dynasty": "宋",
        "collection_info": null
    },
    {
        "uuid": "476141eaee52d0a5e54d45f9dee38bbe",
        "title": "蚊虫  其一",
        "author": "虞俦",
        "content": "嗟予意广与才疎，天下何当贮一幮。\n尽把饥蚊羁海外，却驱一世入华胥。",
        "dynasty": "宋",
        "collection_info": null
    },
    {
        "uuid": "9e68c3b6e324ca4a6dbcd41f881f6665",
        "title": "蚊虫  其二",
        "author": "虞俦",
        "content": "赋形微细在污渠，终日营营为腹虚。\n贪吏贪民膏血尽，不知何计与驱除。",
        "dynasty": "宋",
        "collection_info": null
    },
    {
        "uuid": "2b6ba4b72775e3a6a7c8d11b3eaa5327",
        "title": "过南京",
        "author": "虞俦",
        "content": "三苏当日振英华，下榻相看意已佳。\n太息乐全无復见，旧庐闻属女真家。",
        "dynasty": "宋",
        "collection_info": null
    },
    {
        "uuid": "f97277471c6121ddd723a912e5e52853",
        "title": "迴至南京闻杜鹃",
        "author": "虞俦",
        "content": "夏木阴阴四月天，伤心满目旧山川。\n还辕已落春归后，始到南京闻杜鹃。",
        "dynasty": "宋",
        "collection_info": null
    },
    {
        "uuid": "86d3df80963ebf50854268e44d728b26",
        "title": "将至泗州闻杜鹃声甚急",
        "author": "虞俦",
        "content": "长淮准拟濯尘埃，汉节何妨一往回。\n杜宇不知归路近，树头声急更相催。",
        "dynasty": "宋",
        "collection_info": null
    },
    {
        "uuid": "39ec125455eb467906f084baaf65fc24",
        "title": "谢杨仲才惠芍药  其一",
        "author": "虞俦",
        "content": "何人金印漫垂腰，赤脚怜浓不解娇。\n老去不因花妄想，沾泥柳絮似参寥。",
        "dynasty": "宋",
        "collection_info": null
    },
    {
        "uuid": "3f9e941685205961bd560c18c7e59b47",
        "title": "谢杨仲才惠芍药  其二",
        "author": "虞俦",
        "content": "白玉盘盂自一家，春工雕琢蚤萌芽。\n品题况有坡翁句，除却姚黄说此花。",
        "dynasty": "宋",
        "collection_info": null
    },
    {
        "uuid": "e838e71fdf5f475d1b2e840126345cb1",
        "title": "谢杨仲才惠芍药  其三",
        "author": "虞俦",
        "content": "回首龙山忆孟嘉，诗成醉墨带烟霞。\n风流多谢佳公子，遣赠扬州几度花。",
        "dynasty": "宋",
        "collection_info": null
    },
    {
        "uuid": "27c812043713fa80cae8cf8b881818f2",
        "title": "南坡种芍药  其一",
        "author": "虞俦",
        "content": "错盘根墢似苞桑，细细分来巧作行。\n且趁秋灰浮季管，更教冬线受微阳。",
        "dynasty": "宋",
        "collection_info": null
    },
    {
        "uuid": "4967f1cfe95bd904a896af6166cf68e4",
        "title": "南坡种芍药  其二",
        "author": "虞俦",
        "content": "卵石周围也自佳，茅亭稳着不须奢。\n何心更作扬州梦，十里春风万本花。",
        "dynasty": "宋",
        "collection_info": null
    },
    {
        "uuid": "4099e6ae293c06a6a513d8ac0a639b02",
        "title": "南坡种芍药  其三",
        "author": "虞俦",
        "content": "南坡地脉生来瘦，根墢移栽却要肥。\n说与园翁须早计，莫教春事与心违。",
        "dynasty": "宋",
        "collection_info": null
    },
    {
        "uuid": "3c96961bbc1aa3cf367238a11d3d4f8e",
        "title": "图南学长有咏梅十五诗各指名其处所且书以见寄因赋二绝句谢之  其一",
        "author": "虞俦",
        "content": "咏梅谁復擅诗名，梅与诗人自有情。\n说尽梅花随处好，喜君诗句似梅清。",
        "dynasty": "宋",
        "collection_info": null
    },
    {
        "uuid": "14faa4f517460c08d893222dfac27ca7",
        "title": "图南学长有咏梅十五诗各指名其处所且书以见寄因赋二绝句谢之  其二",
        "author": "虞俦",
        "content": "梅格孤高不待夸，暗香浮动影横斜。\n箇中风味谁相称，只有西湖处士家。",
        "dynasty": "宋",
        "collection_info": null
    },
    {
        "uuid": "5f02132190e78ffb4b1e89cb230579e8",
        "title": "和广文俞同年贺太守  其一",
        "author": "虞俦",
        "content": "休咏诗人大小东，丰年雨意十分浓。\n使君自是为霖手，不遣昌黎苦讼风。",
        "dynasty": "宋",
        "collection_info": null
    },
    {
        "uuid": "fc0969de6c7cc763fa68c0593bf2ec38",
        "title": "和广文俞同年贺太守  其二",
        "author": "虞俦",
        "content": "三登从此数淳熙，一雨炎官遂霁威。\n绿润田畴今已遍，凉生殿阁故应微。",
        "dynasty": "宋",
        "collection_info": null
    },
    {
        "uuid": "7f1d39b2228013ef7b03dfac76184817",
        "title": "和广文俞同年贺太守  其三",
        "author": "虞俦",
        "content": "人言岁稔催科易，我念民贫积欠多。\n政拙不归嗟已老，空余一饭愧廉颇。",
        "dynasty": "宋",
        "collection_info": null
    },
    {
        "uuid": "a74bfb3bb27cf8827a7ef91818b8a168",
        "title": "和广文俞同年贺太守  其四",
        "author": "虞俦",
        "content": "绛帐才华溢彩笺，谁嘲昼寝腹便便。\n侧闻已上中和颂，试请重歌相府莲。",
        "dynasty": "宋",
        "collection_info": null
    },
    {
        "uuid": "8a721548bc68abdf5c4ca0344fbfdd32",
        "title": "余帅淮西下车纔十日移东漕二绝  其一",
        "author": "虞俦",
        "content": "安得丝毫补吏民，下车纔度十朝曛。\n却惭父老相留恋，巵酒争持寿使君。",
        "dynasty": "宋",
        "collection_info": null
    },
    {
        "uuid": "f10e613ef68b9fbbf30acb93e6b9a7a0",
        "title": "余帅淮西下车纔十日移东漕二绝  其二",
        "author": "虞俦",
        "content": "多少邦人意惨悽，出郊云淡楚天低。\n马头渐指淮东去，回望孤城落照西。",
        "dynasty": "宋",
        "collection_info": null
    },
    {
        "uuid": "cc22099b2fa702c6c521b8e6599b0ddd",
        "title": "和万舍人分惠鲎鱼  其一",
        "author": "虞俦",
        "content": "昌黎集裏知名久，山海经中取喻何。\n柱后惠文渠勿恃，只今散地亦投戈。",
        "dynasty": "宋",
        "collection_info": null
    },
    {
        "uuid": "364bef0394b9515d6ca895750d700d72",
        "title": "和万舍人分惠鲎鱼  其二",
        "author": "虞俦",
        "content": "怪形未免遭支解，香甲还应即鼎烹。\n便与庚桑登俎豆，何如郭索自泥行。",
        "dynasty": "宋",
        "collection_info": null
    },
    {
        "uuid": "38f9e2a119816a99b77d6a4f5d8aa2df",
        "title": "舒州清明二首  其一",
        "author": "虞俦",
        "content": "架竹编茅数百家，柴门随分映桃花。\n春风不办舒州杓，习惯淮乡木杵茶。",
        "dynasty": "宋",
        "collection_info": null
    },
    {
        "uuid": "1224b0a7ec13d38d226533462456f5c5",
        "title": "舒州清明二首  其二",
        "author": "虞俦",
        "content": "试着轻衫问晓晴，野棠花下有清明。\n不如独上江楼去，坐听春潮送艣声。",
        "dynasty": "宋",
        "collection_info": null
    },
    {
        "uuid": "2534ee79766c307683c25fff88719e92",
        "title": "以双梅二枝送郁簿小诗见意",
        "author": "虞俦",
        "content": "连枝并蒂更同根，结实双双向小园。\n调鼎异时知有伴，相期携手上天门。",
        "dynasty": "宋",
        "collection_info": null
    },
    {
        "uuid": "a6476a4aae5f07263999082b2d3d763c",
        "title": "六月二十一日戊寅率同寮诣登源祖庙中迎英济祷雨是日也雨随车至越翼日己卯继之至中宵方霁自辛巳至于乙酉遂沛然霑足丙戌敬送神因书二小诗以纪灵异  其一",
        "author": "虞俦",
        "content": "蓱号起雨风头好，禾稼如云水面肥。\n从此丰年无一事，前歌后舞送神归。",
        "dynasty": "宋",
        "collection_info": null
    },
    {
        "uuid": "043da90baaf65b321692b00596301b1e",
        "title": "六月二十一日戊寅率同寮诣登源祖庙中迎英济祷雨是日也雨随车至越翼日己卯继之至中宵方霁自辛巳至于乙酉遂沛然霑足丙戌敬送神因书二小诗以纪灵异  其二",
        "author": "虞俦",
        "content": "催科太拙愧无功，抚字徒劳技已穷。\n正直却应神误听，祇凭香火报年丰。",
        "dynasty": "宋",
        "collection_info": null
    },
    {
        "uuid": "2656522752ca5822c1ba4d4ab2802d50",
        "title": "端午日被旨祷雨天目山次日至临安县道中  其一",
        "author": "虞俦",
        "content": "伊轧篮舆度翠微，萧疎甲队小红旗。\n杜鹃强欲知人事，苦苦声声劝我归。",
        "dynasty": "宋",
        "collection_info": null
    },
    {
        "uuid": "600b85556d30430571fc21a79026989c",
        "title": "端午日被旨祷雨天目山次日至临安县道中  其二",
        "author": "虞俦",
        "content": "绿林深处啭黄鹂，光景浑如初夏时。\n尚觉风头能瑟瑟，却忧雨脚反迟迟。",
        "dynasty": "宋",
        "collection_info": null
    },
    {
        "uuid": "f6082b8219f95979c85d1fa2c839bb4c",
        "title": "偕簿尉过石照山祷雨  其一",
        "author": "虞俦",
        "content": "紫金岩电间闪烁，宝网香云时吐吞。\n况有降魔大圆镜，岂因旱魃更游魂。",
        "dynasty": "宋",
        "collection_info": null
    },
    {
        "uuid": "e1cb36862a31fe86e2f8d75e1e84bc2e",
        "title": "偕簿尉过石照山祷雨  其二",
        "author": "虞俦",
        "content": "怪生斗水蓄风雷，唤取龙神睡觉来。\n火急共为诗准备，却愁头上雨相催。",
        "dynasty": "宋",
        "collection_info": null
    },
    {
        "uuid": "d6e491c56abcd67597374ec14033e6a4",
        "title": "偕簿尉过石照山祷雨  其三",
        "author": "虞俦",
        "content": "野火烧渠经几秋，却将光彩閟深幽。\n尘中纵有人磨镜，俗状年来我亦羞。",
        "dynasty": "宋",
        "collection_info": null
    },
    {
        "uuid": "9a20622feecc81a356d1850517f79298",
        "title": "偕簿尉过石照山祷雨  其四",
        "author": "虞俦",
        "content": "向来赤地增愁叹，更遣蜚蝗恣噬吞。\n稽首愿天怜一雨，只今未定有惊魂。",
        "dynasty": "宋",
        "collection_info": null
    },
    {
        "uuid": "3a5726091bbc6bb04ac8ab0595094304",
        "title": "偕簿尉过石照山祷雨  其五",
        "author": "虞俦",
        "content": "一声破柱走惊雷，割得乖龙左耳来。\n海水荡云疑欲立，电光摇帜更烦催。",
        "dynasty": "宋",
        "collection_info": null
    },
    {
        "uuid": "be988b051537bc565c669775671b915e",
        "title": "偕簿尉过石照山祷雨  其六",
        "author": "虞俦",
        "content": "石应皮裏有阳秋，千载潜光待发幽。\n说与山灵呈伎俩，试令回顾合包羞。",
        "dynasty": "宋",
        "collection_info": null
    },
    {
        "uuid": "fc28a2dd06f4736c4a0119dbbefc6d47",
        "title": "偕簿尉过石照山祷雨  其七",
        "author": "虞俦",
        "content": "白虹贯日怜精爽，黑蜧拏云怪吐吞。\n急雨翻盆天借润，摩挲秔稻与招魂。",
        "dynasty": "宋",
        "collection_info": null
    },
    {
        "uuid": "0590a182ffe73a7a9ec765f0c2812eca",
        "title": "偕簿尉过石照山祷雨  其八",
        "author": "虞俦",
        "content": "墨云沃日度轻雷，满载随车白雨来。\n更好夜凉工杼轴，篱根蚤有候虫催。",
        "dynasty": "宋",
        "collection_info": null
    },
    {
        "uuid": "ea01fb1ba3e9a0900ca2d5ec1ed3cc24",
        "title": "偕簿尉过石照山祷雨  其九",
        "author": "虞俦",
        "content": "百箔蚕丝麦有秋，田家此乐最閒幽。\n蓱号莫败西成好，里社溪毛或可羞。",
        "dynasty": "宋",
        "collection_info": null
    },
    {
        "uuid": "e277911fca75c395a54a049dde68edb3",
        "title": "二绝句  其一",
        "author": "虞俦",
        "content": "问龙乞水龙何惜，纵令一雨纔涓滴。\n但愿羣公坐庙堂，且与庆元调玉历。",
        "dynasty": "宋",
        "collection_info": null
    },
    {
        "uuid": "f4d9900c95c4a3f362f7779f645e9bb4",
        "title": "二绝句  其二",
        "author": "虞俦",
        "content": "山石崎岖路觉遥，望中天目得能高。\n洞霄双径无缘到，从事何妨我独劳。",
        "dynasty": "宋",
        "collection_info": null
    },
    {
        "uuid": "7001a79de861796afe1c4a47cadf2b9e",
        "title": "十五日看梅花上雪销已尽  其一",
        "author": "虞俦",
        "content": "问讯春风笑语温，轩眉花柳自村村。\n月娥不肯空归去，先为梅花洗睡昏。",
        "dynasty": "宋",
        "collection_info": null
    },
    {
        "uuid": "3fc0759aa6ce2d8a0e52854aaea698f7",
        "title": "十五日看梅花上雪销已尽  其二",
        "author": "虞俦",
        "content": "素面青娥月裏回，舞阑香汗粉融腮。\n洗粧懒趁霜钟早，直待扶桑金镜开。",
        "dynasty": "宋",
        "collection_info": null
    },
    {
        "uuid": "f80b4aa4410313d7b8efef414a3e2a23",
        "title": "和人紫笑花",
        "author": "虞俦",
        "content": "绀苞紫晕别家春，不属东君自宠珍。\n丈室维摩元不病，何妨时有散花人。",
        "dynasty": "宋",
        "collection_info": null
    },
    {
        "uuid": "fc54b611613a10d664d4be1536b81afd",
        "title": "和汉老弟夜雨诗  其一",
        "author": "虞俦",
        "content": "蜡纸灯笼云母轻，近来勾我睡魂生。\n醒来骤听空阶雨，疑是糟床压酒声。",
        "dynasty": "宋",
        "collection_info": null
    },
    {
        "uuid": "09364302fbe3a72767cd6b0a40b8498f",
        "title": "和汉老弟夜雨诗  其二",
        "author": "虞俦",
        "content": "眼看世事一毫轻，莫把浮名绊此身。\n却笑彭城风雨夜，枉教松竹作离声。",
        "dynasty": "宋",
        "collection_info": null
    },
    {
        "uuid": "df8548ad5328ddf98ce2fa4cbe0c5cbd",
        "title": "和汉老弟夜雨诗  其三",
        "author": "虞俦",
        "content": "掩卷支颐万虑轻，家风元是鲁儒生。\n短檠已入秋堂露，对榻犹便夜雨声。",
        "dynasty": "宋",
        "collection_info": null
    },
    {
        "uuid": "20b27c22e4d9492e7881a1ee285f4310",
        "title": "和汉老弟夜雨诗  其四",
        "author": "虞俦",
        "content": "雨催诗兴笔头轻，饭颗休嘲太瘦生。\n华动淋漓清夜酌，竹分潇洒暮檐声。",
        "dynasty": "宋",
        "collection_info": null
    },
    {
        "uuid": "4c786652f9558e08aa9096be01308b12",
        "title": "和汉老弟夜雨诗  其五",
        "author": "虞俦",
        "content": "纷纷万事醉中轻，金石论交仗曲生。\n鼓吹纵无蛙两部，欢呼时和隔墙声。",
        "dynasty": "宋",
        "collection_info": null
    },
    {
        "uuid": "c1061cfc295ce0baab2a8bb9bc850302",
        "title": "次日出山又雨",
        "author": "虞俦",
        "content": "一夜龙池霹雳飞，万山连雨出重围。\n莫愁随步衝泥滑，且得余凉送我归。",
        "dynasty": "宋",
        "collection_info": null
    },
    {
        "uuid": "44590894af2bcf305ee59b383c6744ef",
        "title": "和汉老弟雪中对梅  其一",
        "author": "虞俦",
        "content": "雪样清虚玉样温，桃花麤丑杏花村。\n可能腊月头开尽，却恐春风眼见昏。",
        "dynasty": "宋",
        "collection_info": null
    },
    {
        "uuid": "fdee8a7d34516c50fe434998bc459aae",
        "title": "和汉老弟雪中对梅  其二",
        "author": "虞俦",
        "content": "雀抱寒柯窗弄影，鸾窥清沼粉匀腮。\n年来怀抱浑关锁，为尔眉头得好开。",
        "dynasty": "宋",
        "collection_info": null
    },
    {
        "uuid": "1ac570befee1042126f9f5e31ea75edb",
        "title": "和汉老弟雪中对梅  其三",
        "author": "虞俦",
        "content": "青女催装试手温，云移步障到江村。\n盈盈欲露含羞态，便面还教月敛昏。",
        "dynasty": "宋",
        "collection_info": null
    },
    {
        "uuid": "c35d500723bb14e6a921f885c61bf3e9",
        "title": "和汉老弟雪中对梅  其四",
        "author": "虞俦",
        "content": "舞翻绿羽双垂带，酒引红鳞半晕腮。\n却是月娥憎独步，故教瑞叶一时开。",
        "dynasty": "宋",
        "collection_info": null
    },
    {
        "uuid": "928a9abfa558959528c77e7936121dde",
        "title": "和汉老弟雪中对梅  其五",
        "author": "虞俦",
        "content": "巧为诗翁一笑温，白沙翠竹暮江村。\n天怜孤秀教松伴，一爱清香洗枣昏。",
        "dynasty": "宋",
        "collection_info": null
    },
    {
        "uuid": "1bbbb71243efaa966845b4674838fdf1",
        "title": "和汉老弟雪中对梅  其六",
        "author": "虞俦",
        "content": "先春破白风回面，半夏传黄雨着腮。\n俯仰年华共流转，不愁无酒且颜开。",
        "dynasty": "宋",
        "collection_info": null
    },
    {
        "uuid": "1994de42cf46ee6d21b7e773202aa4c8",
        "title": "仲南直学太夫人尊寿八十一适与余老人同庚至寿日以绿橘眉寿春为寿小诗代简",
        "author": "虞俦",
        "content": "洞庭霜橘遣分珍，以侑西山眉寿春。\n此日吾亲应念我，请君归遗太夫人。",
        "dynasty": "宋",
        "collection_info": null
    },
    {
        "uuid": "af2e1f44227f7a61a08b0cda13f48427",
        "title": "鱼袋山",
        "author": "虞俦",
        "content": "山名鱼袋不寻常，正在西茔水口傍。\n往日先君亲指似，果然紫绶印金章。",
        "dynasty": "宋",
        "collection_info": null
    },
    {
        "uuid": "695fe5f529661aeff6b8660b96cb0047",
        "title": "近以续筋丹并瓜瓠送珣禅师师有偈因和  其一",
        "author": "虞俦",
        "content": "此身非我何由病，识破还渠大丈夫。\n毒药故应无用处，不须错认作醍醐。",
        "dynasty": "宋",
        "collection_info": null
    },
    {
        "uuid": "954d7dcae6ea30c33610fa05bb858ceb",
        "title": "近以续筋丹并瓜瓠送珣禅师师有偈因和  其二",
        "author": "虞俦",
        "content": "涂毒鼓中初未有，维摩室内本来虚。\n脑门一服须教裂，试问禅师嚥得无。",
        "dynasty": "宋",
        "collection_info": null
    },
    {
        "uuid": "1475065290e2e19ff52be940980723c5",
        "title": "近以续筋丹并瓜瓠送珣禅师师有偈因和  其三",
        "author": "虞俦",
        "content": "欲将何物供斋盂，惭愧初无乳与酥。\n灭尽世间颠倒想，元来烝鸭是烝壶。",
        "dynasty": "宋",
        "collection_info": null
    },
    {
        "uuid": "25a40ddfd429e9c0d7c99f856dece534",
        "title": "崇上人携育王书归行化因以山偈勉之",
        "author": "虞俦",
        "content": "问讯维摩遣化来，上方香积甑生埃。\n何妨试向朱门去，会有青莲一朵开。",
        "dynasty": "宋",
        "collection_info": null
    },
    {
        "uuid": "d9f4a4e8981406ac6a498819c624b98d",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其一",
        "author": "虞俦",
        "content": "桃李用事能几日，东风笑人双鬓华。\n不须安石愁屡费，趁晴快赏洛城花。",
        "dynasty": "宋",
        "collection_info": null
    },
    {
        "uuid": "00748246cd8cf0c2ec401cbd6d158339",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其二",
        "author": "虞俦",
        "content": "惜花常恨日不足，无奈春归太仓卒。\n窗前唤起不关渠，欹枕无眠待明发。",
        "dynasty": "宋",
        "collection_info": null
    },
    {
        "uuid": "b0ad3ec8e95180ca5586f342694db42c",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其三",
        "author": "虞俦",
        "content": "安得万斛蒲萄波，一时快泻金叵罗。\n眼底春光看有数，花前乐事苦无多。",
        "dynasty": "宋",
        "collection_info": null
    },
    {
        "uuid": "4334a3ce6c1c683da6c5c6b661b9c9a0",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其四",
        "author": "虞俦",
        "content": "千朵姚黄并魏红，簇簇坡头罗绮丛。\n更须殷勤油幕护，旁边恐有妬花风。",
        "dynasty": "宋",
        "collection_info": null
    },
    {
        "uuid": "75cf90c3765cc0129a5b50e42ca968d1",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其五",
        "author": "虞俦",
        "content": "空花过眼随尘土，不如意处何须数。\n一春数到牡丹时，坡头日日风和雨。",
        "dynasty": "宋",
        "collection_info": null
    },
    {
        "uuid": "58b85d9fd0995cb013d0aecfa5d5b9b9",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其六",
        "author": "虞俦",
        "content": "读书不知头白早，却是儒冠多误身。\n陆沈黄绶非吾意，惭愧东西南北人。",
        "dynasty": "宋",
        "collection_info": null
    },
    {
        "uuid": "919b16c3e425eccfdfe22ca0517a8410",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其七",
        "author": "虞俦",
        "content": "未知今日定何日，道是好晴难得晴。\n来怕春风花底散，归愁暮雨树头生。",
        "dynasty": "宋",
        "collection_info": null
    },
    {
        "uuid": "9d8eb7619b6eaf47f778954a73c85b84",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其八",
        "author": "虞俦",
        "content": "花藤肩舆绣帘簇，寿母颜红双鬓绿。\n桃李阴中五弟兄，起舞团栾欢意足。",
        "dynasty": "宋",
        "collection_info": null
    },
    {
        "uuid": "db4bc9a3c9fe5c76b1789ec65e78f4bc",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其九",
        "author": "虞俦",
        "content": "有花堪折且须折，正愁春尽难为别。\n官期促我不少缓，强道千里共明月。",
        "dynasty": "宋",
        "collection_info": null
    },
    {
        "uuid": "2cdfa87895ac4d96f5906d469d9478d0",
        "title": "南坡牡丹今春大为风雨所厄遂稽胜赏世事至于不如人意十常八九因记得古诗有花发多风雨人生足别离之句恻然有感广为十诗云  其一○",
        "author": "虞俦",
        "content": "我辈不比少年时，陶写政頼竹与丝。\n劝君莫种南塘柳，只为行人管别离。",
        "dynasty": "宋",
        "collection_info": null
    },
    {
        "uuid": "5be9bbf1ea77ce217d211f13cf64d7c3",
        "title": "和巩使君谢开府送牡丹绝句",
        "author": "虞俦",
        "content": "东君属意鹤翎红，喜入先生盼睐中。\n蝴蝶亦知春事短，向人栩栩恋芳丛。",
        "dynasty": "宋",
        "collection_info": null
    },
    {
        "uuid": "bf1fef1d1062c2e01aa2eed6880cd76f",
        "title": "和陈倅寄南坡牡丹诗  其一",
        "author": "虞俦",
        "content": "功名悔不知津早，自理菟裘吾欲老。\n不论花木四时春，坐对溪山终日好。",
        "dynasty": "宋",
        "collection_info": null
    },
    {
        "uuid": "f5c03ab16a2e926ea659aef883992a47",
        "title": "和陈倅寄南坡牡丹诗  其二",
        "author": "虞俦",
        "content": "问人执戟明光宫，何似醉乡时一中。\n春来百物不入眼，頼有姚黄并魏红。",
        "dynasty": "宋",
        "collection_info": null
    },
    {
        "uuid": "3e940c9c3d939bbfe80f61360c754e2f",
        "title": "和陈倅寄南坡牡丹诗  其三",
        "author": "虞俦",
        "content": "花间待公来亦久，公归花亦随乌有。\n鳬鸿忽堕寄新诗，尚忆花前同举酒。",
        "dynasty": "宋",
        "collection_info": null
    },
    {
        "uuid": "4f7b9c55aacf8b2fa1fe902524e53e6c",
        "title": "剪牡丹有感二绝  其一",
        "author": "虞俦",
        "content": "青帝工夫在牡丹，花开时节奈春残。\n坡头况有狂风雨，莫惜金刀剪取看。",
        "dynasty": "宋",
        "collection_info": null
    },
    {
        "uuid": "82a8d0f03c75397bec82f5f5c8593be9",
        "title": "剪牡丹有感二绝  其二",
        "author": "虞俦",
        "content": "剪却牡丹春事休，鶑应惆怅蝶应羞。\n绿阴满地无人见，倚遍栏干独自愁。",
        "dynasty": "宋",
        "collection_info": null
    },
    {
        "uuid": "4266ea6e9430c3dd2fef3851d5d632ab",
        "title": "谢昕公取送藏经",
        "author": "虞俦",
        "content": "足蹑经楼步步高，知公取送不辞劳。\n他山佛会同携手，看放光明礼白毫。",
        "dynasty": "宋",
        "collection_info": null
    },
    {
        "uuid": "91b72b58327cf14b24dd7ed40129c9f3",
        "title": "慈氏院僧了通欲以常庵所书嵩明教尊僧篇付诸剞劂以永其传以广其流布居士欢喜因为说偈言",
        "author": "虞俦",
        "content": "明教宗风留纸上，常庵心法见毫端。\n若人于此能三省，成佛元来总一般。",
        "dynasty": "宋",
        "collection_info": null
    },
    {
        "uuid": "c3f59daea84144276468dd57dd3d5809",
        "title": "自余杭至都下终日雨随轿来但微细不能滂沱耳",
        "author": "虞俦",
        "content": "小臣安得雨随车，圣主仁心天地如。\n一念九重先感格，百神效职敢踌躇。",
        "dynasty": "宋",
        "collection_info": null
    },
    {
        "uuid": "b956e9ed8e2c788db7eb70ac54dfac41",
        "title": "连日雨遂阻到草堂用前韵寄意",
        "author": "虞俦",
        "content": "草堂松竹着寒轻，晚岁相看益友生。\n今雨不来增怅望，却烦钟鼓报晴声。",
        "dynasty": "宋",
        "collection_info": null
    },
    {
        "uuid": "e549bad8c0b51ae0e7ddb6bb7aa3d86d",
        "title": "伤春",
        "author": "虞俦",
        "content": "一见花开一泪垂，花飞有底急风吹。\n自从腊后梅花发，愁到牡丹开尽时。",
        "dynasty": "宋",
        "collection_info": null
    },
    {
        "uuid": "bd4fdc2ac2a430b25d77ac67eb88ae50",
        "title": "芙蓉盛开",
        "author": "虞俦",
        "content": "溪山明处开三径，松桂丛中擅一坡。\n天借缠头千丈锦，红云不尽绿云多。",
        "dynasty": "宋",
        "collection_info": null
    },
    {
        "uuid": "be30f38b9de80437917e81df56def705",
        "title": "忆南坡芙蓉",
        "author": "虞俦",
        "content": "宦游木末搴芙蓉，祇有埋头簿领丛。\n怅望家山天样远，万枝相映落霞红。",
        "dynasty": "宋",
        "collection_info": null
    },
    {
        "uuid": "29b30de3283adc773c1c0daaa2456d34",
        "title": "柿熟园夫不采可嘉",
        "author": "虞俦",
        "content": "飞鸣争啄赪虬卵，木杪斜阳几点鸦。\n红叶堪书收拾取，不妨分付郑虔家。",
        "dynasty": "宋",
        "collection_info": null
    },
    {
        "uuid": "3ad68fd88f65837b282fae0be94bac53",
        "title": "同兄弟小饮",
        "author": "虞俦",
        "content": "寒拥红鑪酒味醇，杯盘罗列斗时新。\n却思三十年前味，只有盐虀是故人。",
        "dynasty": "宋",
        "collection_info": null
    },
    {
        "uuid": "ce8510518b40a4d10afaae9bea49fa5a",
        "title": "以长庆集送潘接伴",
        "author": "虞俦",
        "content": "乐天长短三千首，唐室声名四百年。\n大字正堪遮老眼，向来刻画恐无传。",
        "dynasty": "宋",
        "collection_info": null
    },
    {
        "uuid": "a1900ae5fb723ce6de1e28528f5a94c5",
        "title": "余在吴门再刊此集",
        "author": "虞俦",
        "content": "妙处由来识者难，诗盟千载不应寒。\n牙籤缥帙重拈出，付与诗人仔细看。",
        "dynasty": "宋",
        "collection_info": null
    },
    {
        "uuid": "842e1bf64917ac2b649cc8e9c7352f66",
        "title": "试笔",
        "author": "虞俦",
        "content": "将军万里託封侯，太史何须嘆滞留。\n骨相生来无燕颔，毛锥且復事蝇头。",
        "dynasty": "宋",
        "collection_info": null
    },
    {
        "uuid": "2d3157f3a2e74500a794b99ff5b964fc",
        "title": "闻爆竹",
        "author": "虞俦",
        "content": "惯凭诗酒弄光阴，秋月春花伴醉吟。\n不觉年华成晚暮，一声爆竹忽惊心。",
        "dynasty": "宋",
        "collection_info": null
    },
    {
        "uuid": "cbbf246a1afbaf26d1417562a267922c",
        "title": "郡驿阻雨",
        "author": "虞俦",
        "content": "狂澜公独障东川，忠力能回尺五天。\n千骑出游应雨止，尚须灯下理残编。",
        "dynasty": "宋",
        "collection_info": null
    },
    {
        "uuid": "da85e78b473ae38fd33e3a5b866d0dd2",
        "title": "数日官兵来拣军轿直拘还殆尽一出不可欲往见鲍倅汤倅如隔千里因以四绝叙情  其一",
        "author": "虞俦",
        "content": "官拣羸兵教控弦，出门寸步即拘缠。\n蚤知行路难如此，游宦当初不着鞭。",
        "dynasty": "宋",
        "collection_info": null
    },
    {
        "uuid": "e7af3a27fdfe4cd2e64d0bcabc9028bf",
        "title": "数日官兵来拣军轿直拘还殆尽一出不可欲往见鲍倅汤倅如隔千里因以四绝叙情  其二",
        "author": "虞俦",
        "content": "天寒东郭犹穿履，路涩西家不借馿。\n近日外间风色恶，不如闭户且观书。",
        "dynasty": "宋",
        "collection_info": null
    },
    {
        "uuid": "842299bd5aec3904a9f940dcaa6eafd3",
        "title": "数日官兵来拣军轿直拘还殆尽一出不可欲往见鲍倅汤倅如隔千里因以四绝叙情  其三",
        "author": "虞俦",
        "content": "在陈晚矣嘆归欤，似觉年来气味疎。\n有饭不嫌长脱粟，无车那说更求鱼。",
        "dynasty": "宋",
        "collection_info": null
    },
    {
        "uuid": "a56a28cea09d7549ea6c1b0e3cd28de1",
        "title": "数日官兵来拣军轿直拘还殆尽一出不可欲往见鲍倅汤倅如隔千里因以四绝叙情  其四",
        "author": "虞俦",
        "content": "不惜顽躯走路尘，祇愁徒步长官嗔。\n何时竹杖芒鞋去，还我江山自在身。",
        "dynasty": "宋",
        "collection_info": null
    },
    {
        "uuid": "4b01ba5fdfa140abb8deb675f02d3d80",
        "title": "再和  其一",
        "author": "虞俦",
        "content": "不到兰扉月又弦，思君无奈寸心缠。\n今时乃有晏平仲，甘愿亲身为执鞭。",
        "dynasty": "宋",
        "collection_info": null
    },
    {
        "uuid": "ea8ec8c025153397b929e02b2ae836a3",
        "title": "再和  其二",
        "author": "虞俦",
        "content": "宦路半生真跛鼈，词场末技止蹄馿。\n南山纵自能招隠，北阙如何不上书。",
        "dynasty": "宋",
        "collection_info": null
    },
    {
        "uuid": "60e1b80be22d0e380a8a30d6db43f17f",
        "title": "再和  其三",
        "author": "虞俦",
        "content": "春末墙头梅偃蹇，岁寒窗外竹萧疎。\n广文一味清贫耳，甑有悬尘釜长鱼。",
        "dynasty": "宋",
        "collection_info": null
    },
    {
        "uuid": "a1198a863894c7081c4c0fe934d450f9",
        "title": "再和  其四",
        "author": "虞俦",
        "content": "满城数日庾公尘，性恶蓝田易得嗔。\n莫怪向人多白眼，祇缘错见宰官身。",
        "dynasty": "宋",
        "collection_info": null
    },
    {
        "uuid": "b9124c3cc1b41c8d452f89d0b1544b91",
        "title": "春大阅望郡圃齐云楼悼亡",
        "author": "虞俦",
        "content": "帘捲齐云春暮天，绿阴都放泪痕边。\n去年此日凭栏处，不见骖鸾驾鹤仙。",
        "dynasty": "宋",
        "collection_info": null
    },
    {
        "uuid": "a326b8e608e209c0fecc4ad1b17f0864",
        "title": "中秋夕约二台待月于齐云楼夜深月方渐出亦未免有微云掩映也",
        "author": "虞俦",
        "content": "月娥不管夜深寒，碾尽楼头白玉盘。\n却要浮云作帷帽，风搴时得一斑看。",
        "dynasty": "宋",
        "collection_info": null
    },
    {
        "uuid": "ee5ac4920ed8e6811dcd0cc6db981bfe",
        "title": "雪后园中探梅得数枝",
        "author": "虞俦",
        "content": "天人戏剪六花飞，却讶江梅开较迟。\n自是东皇私有约，故教林主缓为期。",
        "dynasty": "宋",
        "collection_info": null
    },
    {
        "uuid": "fe6d2ab9faaaf01987fcb506125b4fbf",
        "title": "偶见梅一株开花特大标格庄重尤可爱可赏世人誉梅必以清瘦斯岂不易之论耶  其一",
        "author": "虞俦",
        "content": "玉环天与十分肥，弱骨丰肌不自持。\n一曲霓裳何足道，承恩应不任风吹。",
        "dynasty": "宋",
        "collection_info": null
    },
    {
        "uuid": "8fa23018a0797d80e94e6a132d1bbe59",
        "title": "偶见梅一株开花特大标格庄重尤可爱可赏世人誉梅必以清瘦斯岂不易之论耶  其二",
        "author": "虞俦",
        "content": "无頼风前万玉妃，为谁春瘦不胜衣。\n信传陇首香犹在，雨暗江南子始肥。",
        "dynasty": "宋",
        "collection_info": null
    },
    {
        "uuid": "507d8d55da7f74574d78591adc1b0e98",
        "title": "送藕",
        "author": "虞俦",
        "content": "白藕分甘来玉井，碧筒荐酒吸鲸川。\n雪霜笑逐金刀落，便觉横塘在眼前。",
        "dynasty": "宋",
        "collection_info": null
    },
    {
        "uuid": "e19213c515a63cd5b52f4dd088077c09",
        "title": "和林子长送藕诗韵  其一",
        "author": "虞俦",
        "content": "玉井莲花十丈长，如船藕实得分尝。\n碧筩象鼻谁相称，玉骨冰肌分外凉。",
        "dynasty": "宋",
        "collection_info": null
    },
    {
        "uuid": "d88998b7b0938183b275025db7496508",
        "title": "和林子长送藕诗韵  其二",
        "author": "虞俦",
        "content": "冷澹论交味正长，芡盘嘉藕欲同尝。\n扁舟访我须闻早，莫待西风八月凉。",
        "dynasty": "宋",
        "collection_info": null
    },
    {
        "uuid": "caf1eeecdf8c23518c736ac4bdc948e1",
        "title": "和佥判建平书怀  其一",
        "author": "虞俦",
        "content": "堪笑夔蚿不自怜，漫劳胸次险山川。\n仕途醉眼青红乱，何地强分愚与贤。",
        "dynasty": "宋",
        "collection_info": null
    },
    {
        "uuid": "809b1e51ee4a59010babe68d12951024",
        "title": "和佥判建平书怀  其二",
        "author": "虞俦",
        "content": "箕敛陈逋不问年，里胥促迫政骚然。\n关讥在野重为穽，敢望公家不税廛。",
        "dynasty": "宋",
        "collection_info": null
    },
    {
        "uuid": "e69f6564c75f7884b485799280deabd5",
        "title": "和佥判建平书怀  其三",
        "author": "虞俦",
        "content": "只欲昏昏睡晚晴，惊飞蝴蝶梦难成。\n凭谁弹取山禽去，厌听窗前聒聒声。",
        "dynasty": "宋",
        "collection_info": null
    },
    {
        "uuid": "ec5e9df4c09d05b22f28400656dc090a",
        "title": "和佥判建平书怀  其四",
        "author": "虞俦",
        "content": "冷矣微官已倦游，末哉斗食尚迟留。\n长裾懒向侯门曳，任尔儿童笑拙鸠。",
        "dynasty": "宋",
        "collection_info": null
    },
    {
        "uuid": "b15d67ab61dd8928290a79e23280c2d2",
        "title": "和佥判建平书怀  其五",
        "author": "虞俦",
        "content": "新来花鸭已能言，苍狗谁知又变迁。\n不觉书空成怪事，未应嗔甚笑蓝田。",
        "dynasty": "宋",
        "collection_info": null
    },
    {
        "uuid": "c8901e92909f57dae4ad329a29398655",
        "title": "郁簿诗来记向来访逮小酌家酿一两日又将全熟矣用韵为约",
        "author": "虞俦",
        "content": "酒红拂拂借苍颜，一笑忘形尔汝间。\n早晚小槽新酿熟，能来把酒对南山。",
        "dynasty": "宋",
        "collection_info": null
    },
    {
        "uuid": "cc03fbac497b2c7161c794175b5152f0",
        "title": "家酿新熟分送小壶  其一",
        "author": "虞俦",
        "content": "酒熟黄花亦解颜，糟床声落梦魂间。\n一壶往助齐眉饷，莫遣新愁上远山。",
        "dynasty": "宋",
        "collection_info": null
    },
    {
        "uuid": "68b37f930a9c348b4d1e14ce5e4daebe",
        "title": "家酿新熟分送小壶  其二",
        "author": "虞俦",
        "content": "簿书朱墨祇愁颜，毋溷维摩丈室间。\n俗子樵人须料理，为言爽气在西山。",
        "dynasty": "宋",
        "collection_info": null
    },
    {
        "uuid": "9b589bb36af83382307aae3f38fe57a4",
        "title": "家酿新熟分送小壶  其三",
        "author": "虞俦",
        "content": "病起梅花未破颜，无言空伴小轩间。\n也知不是缘诗瘦，却笑相逢饭颗山。",
        "dynasty": "宋",
        "collection_info": null
    },
    {
        "uuid": "43a2fe6f7d9abd5450af2155a5930fa8",
        "title": "汉老弟寄诗三绝情见乎辞使人愈增离索之感依韵和其诗  其一",
        "author": "虞俦",
        "content": "坐画寒灰一豆红，梅花窗下胆瓶中。\n只应相伴黄昏月，情绪怜君与我同。",
        "dynasty": "宋",
        "collection_info": null
    },
    {
        "uuid": "615da7f7c7a276434d3d1067f9ae701e",
        "title": "汉老弟寄诗三绝情见乎辞使人愈增离索之感依韵和其诗  其二",
        "author": "虞俦",
        "content": "送尽飞鸿眼欲穿，家山政在落霞边。\n快来幸有梅堪折，莫待相将柳欲眠。",
        "dynasty": "宋",
        "collection_info": null
    },
    {
        "uuid": "50158bf55b66c400a147e8fbb1788889",
        "title": "汉老弟寄诗三绝情见乎辞使人愈增离索之感依韵和其诗  其三",
        "author": "虞俦",
        "content": "屋头鹊喜报佳音，雁足书来抵万金。\n一筯庖珍真念我，朝来食炙有牛心。",
        "dynasty": "宋",
        "collection_info": null
    },
    {
        "uuid": "3c7e38ff925228d07b9bc9149d764672",
        "title": "和韵  其一",
        "author": "虞俦",
        "content": "万髮相看万事休，却愁纵迹又萍浮。\n不须屡费讥安石，有客还曾似此不。",
        "dynasty": "宋",
        "collection_info": null
    },
    {
        "uuid": "3c5bec6e7aa3eaeb4b4a28bb58e3aab6",
        "title": "和韵  其二",
        "author": "虞俦",
        "content": "四时甘味着边头，百斛船中酒拍浮。\n但得有钱能办此，何须左顾羡余不。",
        "dynasty": "宋",
        "collection_info": null
    },
    {
        "uuid": "43b6772a67058be6f8b8b1e3e093bf22",
        "title": "乘兴过道院竹舆上再和",
        "author": "虞俦",
        "content": "莫为弹冠忍一羞，人生富贵等云浮。\n遥怜城郭重来处，得似山林独往不。",
        "dynasty": "宋",
        "collection_info": null
    },
    {
        "uuid": "16c9f97e67b891e45241e5b4a9121644",
        "title": "和林正甫遐思湖上丽人绝句  其一",
        "author": "虞俦",
        "content": "风前柳逞腰肢活，雨后山横眉黛长。\n欲把西湖比西子，却成画餠诳空肠。",
        "dynasty": "宋",
        "collection_info": null
    },
    {
        "uuid": "d7548cd2ee612d2af3cb1616e26bcfbe",
        "title": "和林正甫遐思湖上丽人绝句  其二",
        "author": "虞俦",
        "content": "汉苑梅花粧额半，章台柳叶画眉长。\n恐因巫峡能来梦，莫学苏州枉断肠。",
        "dynasty": "宋",
        "collection_info": null
    },
    {
        "uuid": "921d1b9b7fe9b6dc51530da8955cddd8",
        "title": "洒扫无碍室",
        "author": "虞俦",
        "content": "太息仙翁了俗缘，竹轩初日似当年。\n不禁路冻新霜滑，一诵遗诗一黯然。",
        "dynasty": "宋",
        "collection_info": null
    },
    {
        "uuid": "c1c645ac7fa2c9d99c6f178261fd142d",
        "title": "钓台  其一",
        "author": "虞俦",
        "content": "横足论交万乘轻，富春山水足平生。\n从教太史占星变，自是难忘故旧情。",
        "dynasty": "宋",
        "collection_info": null
    },
    {
        "uuid": "e772c3807375a813c426510df1be1bef",
        "title": "钓台  其二",
        "author": "虞俦",
        "content": "故人昔有刘文叔，此地今余严子陵。\n行客漫怀千古意，相逢林下一何曾。",
        "dynasty": "宋",
        "collection_info": null
    },
    {
        "uuid": "c1e9064b34c17843717e89034421d26e",
        "title": "钓台  其三",
        "author": "虞俦",
        "content": "四海斯文一范公，云山江水两争雄。\n旧碑可惜随烟烬，新刻摩挲恐未工。",
        "dynasty": "宋",
        "collection_info": null
    },
    {
        "uuid": "446536999363967a6439db11e8ae586c",
        "title": "过永城",
        "author": "虞俦",
        "content": "河南名县固多矣，有底永城天下闻。\n大抵地因人后重，固知千载有知音。",
        "dynasty": "宋",
        "collection_info": null
    },
    {
        "uuid": "f1146d84517074a0bf93fdf46bcbffc6",
        "title": "和汉老弟病起",
        "author": "虞俦",
        "content": "床头读易编常绝，纸背题诗字半斜。\n示病维摩元不病，不妨丈室散天花。",
        "dynasty": "宋",
        "collection_info": null
    },
    {
        "uuid": "7bddfdbb4d7be34afd5108d77698810a",
        "title": "十六日舟中送何同叔",
        "author": "虞俦",
        "content": "乍抛玉节去朝天，分袂江头却黯然。\n只恐垂虹亭上月，今宵不忍十分圆。",
        "dynasty": "宋",
        "collection_info": null
    },
    {
        "uuid": "5bee3e6af91e6f312e920baf4e2aaf70",
        "title": "得集贤回字",
        "author": "虞俦",
        "content": "奔走年来已厌频，那堪万里抗边尘。\n集贤说道虚传耳，惭愧中朝第一人。",
        "dynasty": "宋",
        "collection_info": null
    },
    {
        "uuid": "5533a50d74a1bd0a3550c3c63095efd6",
        "title": "广东漕王侨卿寄蔷薇露因用韵  其一",
        "author": "虞俦",
        "content": "熏鑪斗帐自温温，露挹蔷薇岭外村。\n气韵更如沉水润，风流不带海岚昏。",
        "dynasty": "宋",
        "collection_info": null
    },
    {
        "uuid": "953f700d8fbad556b117a5e0017bba73",
        "title": "广东漕王侨卿寄蔷薇露因用韵  其二",
        "author": "虞俦",
        "content": "美人晓镜玉粧台，仙掌承来傅粉腮。\n莹彻琉璃瓶外影，闻香不待蜡封开。",
        "dynasty": "宋",
        "collection_info": null
    },
    {
        "uuid": "70696a484e2cd93e5ce8a514d3b03a1e",
        "title": "田家叹  其一",
        "author": "虞俦",
        "content": "麦已化蛾犹未打，蚕虽作茧不堪缲。\n一年活计今如许，只望西成我廪高。",
        "dynasty": "宋",
        "collection_info": null
    },
    {
        "uuid": "39e5f0fcce30ce53a4a2bb90db5db6d2",
        "title": "田家叹  其二",
        "author": "虞俦",
        "content": "山前雨脚如麻下，田裏水头犹屋高。\n祇恐无秧可重插，农夫相视敢辞劳。",
        "dynasty": "宋",
        "collection_info": null
    },
    {
        "uuid": "aae0b651487f94fa73192b87325b1d0d",
        "title": "春暮",
        "author": "虞俦",
        "content": "红紫摧残春又归，独怜杨柳绿依依。\n无端乱絮因风起，漠漠晴天有雪飞。",
        "dynasty": "宋",
        "collection_info": null
    },
    {
        "uuid": "9f6a8855a0b162947207299fee2251d8",
        "title": "二子往赴漕试意颇念之二首  其一",
        "author": "虞俦",
        "content": "应为槐黄蚤着鞭，拟随鵰鹗上秋天。\n老怀已觉功名误，只欲儿曹慰眼前。",
        "dynasty": "宋",
        "collection_info": null
    },
    {
        "uuid": "4828a49c0d29df1aed9ee4244aedaece",
        "title": "二子往赴漕试意颇念之二首  其二",
        "author": "虞俦",
        "content": "三年大比抟鹏志，五日修途舐犊心。\n齐夺锦标非分外，龟泉从昔庆源深。",
        "dynasty": "宋",
        "collection_info": null
    },
    {
        "uuid": "ecdb92cede3262abe30be31610ea3bb6",
        "title": "往鸡山视曹甥营母坟夜归",
        "author": "虞俦",
        "content": "轧轧篮舆出暝途，铸钱坞裏验青乌。\n忽然月在千松顶，影落琼瑶满地铺。",
        "dynasty": "宋",
        "collection_info": null
    },
    {
        "uuid": "afeba2f979d28d60e66ac036b49c9777",
        "title": "仲本寄示诗轴中有腊前观雪见怀之章具感真情也继韵以谢",
        "author": "虞俦",
        "content": "谁战玉龙看逐北，尚驱盐虎欲征西。\n有人独立城头望，一派寒光在乳溪。",
        "dynasty": "宋",
        "collection_info": null
    },
    {
        "uuid": "e0700f1ea601c2e2475af96bdcd17011",
        "title": "饭后过南坡观雪二绝  其一",
        "author": "虞俦",
        "content": "晨观已落园翁后，饭已来时计一疎。\n太息若曹谁领会，更教能赋总输渠。",
        "dynasty": "宋",
        "collection_info": null
    },
    {
        "uuid": "a3c68dab1ead25f07c32e600836897d9",
        "title": "饭后过南坡观雪二绝  其二",
        "author": "虞俦",
        "content": "扶筇行雪又寻梅，花下衝寒要一杯。\n好事有谁能问字，可须能载曲生来。",
        "dynasty": "宋",
        "collection_info": null
    },
    {
        "uuid": "15204be45b9b50b38c77c5dad43b9a6a",
        "title": "微雪",
        "author": "虞俦",
        "content": "霏微小雨洒通宵，惨淡寒云覆丽谯。\n盈尺未成平地积，六花应在半空销。",
        "dynasty": "宋",
        "collection_info": null
    },
    {
        "uuid": "087ece7e15e84cd5ba8f80e89b959614",
        "title": "七月三日到镇江欲过金山始登舟暴风雷雨忽大作泊抵寺岸则少霁矣回舟晚晴却遇便风",
        "author": "虞俦",
        "content": "忽然天外片云飞，风雨连江浪溅衣。\n一笑江神真戏剧，晚晴依旧送将归。",
        "dynasty": "宋",
        "collection_info": null
    },
    {
        "uuid": "5e63d340729868e0554580b613047f61",
        "title": "十四日雪復作  其一",
        "author": "虞俦",
        "content": "行令玄冥不敢温，一天雪重压江村。\n我惭白雪翻巴曲，天为黄茆洗瘴昏。",
        "dynasty": "宋",
        "collection_info": null
    },
    {
        "uuid": "b4c2a4f1cb750fb1571f375f075792fe",
        "title": "十四日雪復作  其二",
        "author": "虞俦",
        "content": "宁是因风摇柳絮，又还扶雨着梅腮。\n先生拥褐方高卧，恶客敲门勿与开。",
        "dynasty": "宋",
        "collection_info": null
    },
    {
        "uuid": "2b5988080be787b075fdad576f594d3d",
        "title": "连日将行泥涂风雪因作二诗一以自嘲一以自解  其一",
        "author": "虞俦",
        "content": "薄宦才堪鸡肋比，泥涂风雪不偿劳。\n折腰始悟青衫左，到底山林一着高。",
        "dynasty": "宋",
        "collection_info": null
    },
    {
        "uuid": "dae611058b7e90b22a5257fbc8e03885",
        "title": "连日将行泥涂风雪因作二诗一以自嘲一以自解  其二",
        "author": "虞俦",
        "content": "天公怜我太徒劳，为散冰花洗鬰陶。\n翻觉篮舆清兴动，风流不减剡溪高。",
        "dynasty": "宋",
        "collection_info": null
    },
    {
        "uuid": "26aceeec0f52dc3f547ff7413d42ddb8",
        "title": "二十日南坡再赏菊",
        "author": "虞俦",
        "content": "扶杖坡头日几回，半醒半醉为花来。\n只愁秋老风吹尽，更向风前把一杯。",
        "dynasty": "宋",
        "collection_info": null
    },
    {
        "uuid": "293adb76957607fea77864b53be55f14",
        "title": "移官舍菊种归园中",
        "author": "虞俦",
        "content": "殷勤分去几枝菊，官满聊为三径资。\n不是园葵何用拔，且无薏苡莫相疑。",
        "dynasty": "宋",
        "collection_info": null
    },
    {
        "uuid": "a6f89c23d9242ac75c111fc295e4fd98",
        "title": "南坡丹桂五株齐开",
        "author": "虞俦",
        "content": "秋风丹桂共徘徊，应是姮娥着意来。\n端为五人俱赴试，五株更遣一时开。",
        "dynasty": "宋",
        "collection_info": null
    },
    {
        "uuid": "733e5e1f2b4e00a8e0b2d8986eab7740",
        "title": "南坡丹桂六株一时放花真佳兆也中秋节当率诸生同赏",
        "author": "虞俦",
        "content": "六株丹桂一时华，此去蟾宫路不赊。\n莫惜中秋同一赏，明年好事总吾家。",
        "dynasty": "宋",
        "collection_info": null
    },
    {
        "uuid": "dd44b0698807e4fa9894bf34f460571b",
        "title": "菊少花",
        "author": "虞俦",
        "content": "菊不能言意自嗟，渊明底事不还家。\n东篱不负他时约，看取樽前剩着花。",
        "dynasty": "宋",
        "collection_info": null
    },
    {
        "uuid": "f61de711b79f1d4ddc8fca45b9cfa670",
        "title": "和吴升之岩桂",
        "author": "虞俦",
        "content": "一笑姮娥不问金，诗人未见已披襟。\n秋来想动蟾宫兴，敢向风前彻夜吟。",
        "dynasty": "宋",
        "collection_info": null
    },
    {
        "uuid": "9d4c39abd0a072ca4fadee7ad2e2a9e1",
        "title": "夜梦有人惠丝鞋一双次日报除左史",
        "author": "虞俦",
        "content": "官职元来莫浪求，丝絇梦裏有谁投。\n帝庭入侍应须此，果应恩除在仲秋。",
        "dynasty": "宋",
        "collection_info": null
    },
    {
        "uuid": "13edc530eab0fcccfff5e6fe7633281b",
        "title": "梦中作虀鲙",
        "author": "虞俦",
        "content": "香虀捣就有余辛，细缕初飞白玉鳞。\n莫遣佳人频下筯，翠娥深处要人颦。",
        "dynasty": "宋",
        "collection_info": null
    },
    {
        "uuid": "affb12502159ec412fb40a32ba4f291d",
        "title": "咏古  其一",
        "author": "虞俦",
        "content": "柳子脂韦不佩弦，痴心附丽老羁缠。\n廉商浪说能为市，吏贾由来却悟鞭。",
        "dynasty": "宋",
        "collection_info": null
    },
    {
        "uuid": "30b458efa8d4ec518761dd928d594904",
        "title": "咏古  其二",
        "author": "虞俦",
        "content": "杜曲诗翁霜鬓鬚，谁怜三十载骑馿。\n五陵车马输年少，枉读平生万卷书。",
        "dynasty": "宋",
        "collection_info": null
    },
    {
        "uuid": "6e823f1c5dd8f6f8199a0e36fcc7afd7",
        "title": "咏古  其三",
        "author": "虞俦",
        "content": "韩子其人崛强欤，羣儿头角久相疎。\n也知自是屠龙手，温水难教恋小鱼。",
        "dynasty": "宋",
        "collection_info": null
    },
    {
        "uuid": "27b9cfc9710d79f762c2f124f8824309",
        "title": "咏古  其四",
        "author": "虞俦",
        "content": "斗酒金銮笔下春，脱靴力士几曾嗔。\n后生不谓寻常事，惊怪先生胆是身。",
        "dynasty": "宋",
        "collection_info": null
    },
    {
        "uuid": "68a986d51ee405cf85167bd9579aed6c",
        "title": "前和拒霜诗似亦少贬再以一绝慰之",
        "author": "虞俦",
        "content": "岩桂搀先还寂寞，菊花殿后尚斓斑。\n却应独占西风好，乞与佳名秋牡丹。",
        "dynasty": "宋",
        "collection_info": null
    },
    {
        "uuid": "574c80a619e7ed1cd834bd5db96cfa8c",
        "title": "姜总管相送至扫溪三十里夜雪中留别  其一",
        "author": "虞俦",
        "content": "相得诗人我与公，浙江从此隔西东。\n年来已是难为别，更在山中风雪中。",
        "dynasty": "宋",
        "collection_info": null
    },
    {
        "uuid": "c826bbaf396b866da1ed372a65d9291c",
        "title": "姜总管相送至扫溪三十里夜雪中留别  其二",
        "author": "虞俦",
        "content": "杯酒淋漓意气倾，离筵唱彻短歌行。\n翻然解缆人归后，独自篷窗听雨声。",
        "dynasty": "宋",
        "collection_info": null
    },
    {
        "uuid": "563bf79cd5fac2d5d584496dc3145d62",
        "title": "姜总管相送至扫溪三十里夜雪中留别  其三",
        "author": "虞俦",
        "content": "一麾又指浙西州，千骑东方且上头。\n已约好山供望眼，更烦飞雪送行舟。",
        "dynasty": "宋",
        "collection_info": null
    },
    {
        "uuid": "9115edd3fad648807bbfbcac259f133c",
        "title": "文籍遭水",
        "author": "虞俦",
        "content": "巍冠广厦诵虞唐，冷笑诸儒屋壁藏。\n卷轴随车虽土苴，末流清润尚堤防。",
        "dynasty": "宋",
        "collection_info": null
    },
    {
        "uuid": "1143a41be5cb4fc16b414dce2d9976ef",
        "title": "槿花  其一",
        "author": "虞俦",
        "content": "西殿凉风合断魂，玉奴终不负东昏。\n纵然荣落纔朝暮，也是曾承雨露恩。",
        "dynasty": "宋",
        "collection_info": null
    },
    {
        "uuid": "1423c090ddfc1dee3d38b9e081206a6f",
        "title": "槿花  其二",
        "author": "虞俦",
        "content": "翠袖红裳细锦袍，纷纷儿女斗妖娆。\n千枝万朵遮人眼，谁觉荣枯在一朝。",
        "dynasty": "宋",
        "collection_info": null
    },
    {
        "uuid": "ae467cf523c5e700f1173655a3c6a3f0",
        "title": "槿花  其三",
        "author": "虞俦",
        "content": "光阴占取入秋来，料想西风费剪裁。\n朝暮相催君莫问，一边零落一边开。",
        "dynasty": "宋",
        "collection_info": null
    },
    {
        "uuid": "84f147a0f0d1fdf242b84e4bb6f425e4",
        "title": "槿花  其四",
        "author": "虞俦",
        "content": "草中漫说千年润，花裏休夸百日红。\n毕竟有生俱有尽，大椿朝菌得无同。",
        "dynasty": "宋",
        "collection_info": null
    },
    {
        "uuid": "4ebb362ce785b11457f4cd7c025f609b",
        "title": "饭有沙二绝  其一",
        "author": "虞俦",
        "content": "东西断渡欲浮槎，朝来绝市无鱼虾。\n我仓湿谷舂不得，客米炊来饭有沙。",
        "dynasty": "宋",
        "collection_info": null
    },
    {
        "uuid": "324afff4bb0d137316eaa70b8abd15cf",
        "title": "饭有沙二绝  其二",
        "author": "虞俦",
        "content": "厨人淘米不淘沙，岂为先生惜齿牙。\n烘谷旋舂供晚爨，瓶储未可笑陶家。",
        "dynasty": "宋",
        "collection_info": null
    },
    {
        "uuid": "99ca60af2857de98b816c0ea8587e730",
        "title": "舟中重午绝句",
        "author": "虞俦",
        "content": "筠筒角黍楚人悲，节物惊心此一时。\n不作板舆迎侍计，被谗真欲弔湘纍。",
        "dynasty": "宋",
        "collection_info": null
    },
    {
        "uuid": "32bc98bcd96f6b0c4957469344abb8d8",
        "title": "久不到南坡",
        "author": "虞俦",
        "content": "何许瀛洲更望登，田园日涉与吾曾。\n怪来松菊荒三径，底事归兮却未能。",
        "dynasty": "宋",
        "collection_info": null
    },
    {
        "uuid": "0e57e414c6319120c77b069ac7da35ca",
        "title": "南坡杂诗  其一",
        "author": "虞俦",
        "content": "三径应缘二仲开，定交笑指岁寒梅。\n却嫌桃李无区别，下有成蹊俗客来。",
        "dynasty": "宋",
        "collection_info": null
    },
    {
        "uuid": "47bc8ac1d773702f0c4d0ffb21038d00",
        "title": "南坡杂诗  其二",
        "author": "虞俦",
        "content": "涧下初惊鬰鬰时，十年春雨旧相知。\n君看稚齿昂藏处，已有苍髯老大姿。",
        "dynasty": "宋",
        "collection_info": null
    },
    {
        "uuid": "183517904d6bcaa6f8c048475064461c",
        "title": "南坡杂诗  其三",
        "author": "虞俦",
        "content": "先生壠上带经锄，一雨朝来土脉苏。\n盈尺槿篱须补缀，邻翁殊未识龙雏。",
        "dynasty": "宋",
        "collection_info": null
    },
    {
        "uuid": "7f03af7296f1818047c56c1e77e006cc",
        "title": "南坡杂诗  其四",
        "author": "虞俦",
        "content": "太华峰头开玉井，若耶溪上识红粧。\n要遣秋风开菡萏，急须春雨涨池塘。",
        "dynasty": "宋",
        "collection_info": null
    },
    {
        "uuid": "630ad4d7928cbc46c7c0a31540d0fb61",
        "title": "南坡杂诗  其五",
        "author": "虞俦",
        "content": "靖节门前尽日垂，清风千载意谁知。\n折腰五斗非吾事，惭愧轻儇一小儿。",
        "dynasty": "宋",
        "collection_info": null
    },
    {
        "uuid": "5716a07d55aa90b7e83059d7e352c552",
        "title": "南坡杂兴  其一",
        "author": "虞俦",
        "content": "咫尺南坡早得春，杖藜朝夕往来频。\n迨今着意栽桃李，准拟他年作主人。",
        "dynasty": "宋",
        "collection_info": null
    },
    {
        "uuid": "7396b0a0c3e0ad266e0dfbc849c9dfa3",
        "title": "南坡杂兴  其二",
        "author": "虞俦",
        "content": "东风已放二分春，小小犁锄手自亲。\n多少软红尘裏客，岂知林下有閒人。",
        "dynasty": "宋",
        "collection_info": null
    },
    {
        "uuid": "7e3d6ae10cbc9af2be1f169300990f9f",
        "title": "道院周围果实皆先居士手植因长老今摘送不胜追感再成山偈",
        "author": "虞俦",
        "content": "仙翁久矣骑鲸去，华表终朝化鹤来。\n更待蟠桃千岁熟，慈颜应认手亲培。",
        "dynasty": "宋",
        "collection_info": null
    },
    {
        "uuid": "21c4c8a6897522c73b4c36a8e9e93f8c",
        "title": "和林正甫碾茶  其一",
        "author": "虞俦",
        "content": "森严风味变腴甘，未必能袪睡思酣。\n姑为先生宽水厄，却容归梦到江南。",
        "dynasty": "宋",
        "collection_info": null
    },
    {
        "uuid": "126f94d8be0b78f0e4f9f45b31766aa0",
        "title": "和林正甫碾茶  其二",
        "author": "虞俦",
        "content": "肝胆由来自一家，人间何许是真茶。\n不妨更着姜盐伴，可但丘中咏有麻。",
        "dynasty": "宋",
        "collection_info": null
    },
    {
        "uuid": "98b55b8478a96bb3d1f97e63fbbe77e9",
        "title": "以莲心茶送江倅报以剥虾佳句",
        "author": "虞俦",
        "content": "十指纤纤笋透芽，满盘红玉剥鬚虾。\n慇懃念我须分饷，更问邻家酒得赊。",
        "dynasty": "宋",
        "collection_info": null
    },
    {
        "uuid": "64975335ca30496600b84877b9041a46",
        "title": "佳句妙醖鼎至再和以谢  其一",
        "author": "虞俦",
        "content": "不为河鲀赋荻芽，一壶且復荐枯虾。\n灯花也似知人喜，来报归期的不赊。",
        "dynasty": "宋",
        "collection_info": null
    },
    {
        "uuid": "f7ac42dc8c4230e980d51a955db42b74",
        "title": "佳句妙醖鼎至再和以谢  其二",
        "author": "虞俦",
        "content": "荷叶浮钱蒲茁芽，镜潭宁是照鱼虾。\n只今风月平分了，便趁鹏程万里赊。",
        "dynasty": "宋",
        "collection_info": null
    },
    {
        "uuid": "37edaae2e4587702c9cf4341380b19b5",
        "title": "别后寄林子长",
        "author": "虞俦",
        "content": "幸然头角未相疎，交道从来笑耳余。\n短棹忽来还又去，得非蝴碟梦周欤。",
        "dynasty": "宋",
        "collection_info": null
    },
    {
        "uuid": "de9f055ba9bf76f97ac773d20480ad95",
        "title": "安奉观音",
        "author": "虞俦",
        "content": "优钵昙花果有花，不缘诗酒到君家。\n闻思大士应嫌汝，枉费精神咏绮霞。",
        "dynasty": "宋",
        "collection_info": null
    },
    {
        "uuid": "cca21e81d6fe2976225b835273308f05",
        "title": "和耘老弟喜衢得第三男",
        "author": "虞俦",
        "content": "天教英物照阶除，又胜徐卿第二雏。\n会见五男并二女，宛如合璧与连珠。",
        "dynasty": "宋",
        "collection_info": null
    },
    {
        "uuid": "f8039db515450fc36e8188230f922872",
        "title": "览镜有白髮  其一",
        "author": "虞俦",
        "content": "拂拭青铜照病颜，勋名正堕渺茫间。\n缘愁白髮三千丈，蚤已朝来见一斑。",
        "dynasty": "宋",
        "collection_info": null
    },
    {
        "uuid": "ebabee190580af95575a6cf6c697fa22",
        "title": "览镜有白髮  其二",
        "author": "虞俦",
        "content": "割鸡何惜用牛刀，老大无心赋畔牢。\n多少少年腾上速，几人曾得见霜毛。",
        "dynasty": "宋",
        "collection_info": null
    },
    {
        "uuid": "b4269ba88cdd288badbec749144ece78",
        "title": "和林子长惠黄芥  其一",
        "author": "虞俦",
        "content": "小摘情亲自履畦，负霜含露末秋时。\n绿葵白薤何须说，潘岳当时恐未知。",
        "dynasty": "宋",
        "collection_info": null
    },
    {
        "uuid": "94f7ee1e6fe4d183c09e251b082fbbce",
        "title": "和林子长惠黄芥  其二",
        "author": "虞俦",
        "content": "自锄稀甲细分畦，忆在西山独往时。\n便把须弥藏芥子，箇中境界有谁知。",
        "dynasty": "宋",
        "collection_info": null
    },
    {
        "uuid": "bb7f771a6df5075adaf50fc4aa60e299",
        "title": "谒先祖墓",
        "author": "虞俦",
        "content": "欲知吾祖庆源深，山下龟泉色更澄。\n况有西枢铭志在，吾诗正好刻碑阴。",
        "dynasty": "宋",
        "collection_info": null
    },
    {
        "uuid": "57b3436fcc901189e6f6e89e949596ba",
        "title": "雨花台",
        "author": "虞俦",
        "content": "輶车行晓快新游，更上雨花台上头。\n看不厌人浑是景，清无极处奈何秋。\n地完龙虎堂堂立，江泊鲸鲵衮衮流。\n一带黄山是淮土，依然望弗见神州。",
        "dynasty": "宋",
        "collection_info": null
    },
    {
        "uuid": "e64ddc7fc0f2f56d8217e5c147d3b950",
        "title": "耕绿台",
        "author": "虞俦",
        "content": "花村犬吠可能无，但使三农力有余。\n千亩秋成云漠漠，一犁春事雨疎疎。\n登台想见同民乐，上考何妨亦自书。\n祇恐双鳬便飞起，爱身宁许伴春锄。",
        "dynasty": "宋",
        "collection_info": null
    },
    {
        "uuid": "2479d461cbd309def1183470d136e97e",
        "title": "羡监簿先出院",
        "author": "虞俦",
        "content": "青荧灯火小窗前，自笑酰鸡舞瓮天。\n涉笔谩随斯立尾，着鞭蚤觉祖生先。\n一觞独进何由醉，四鼓相将底未眠。\n珍重梅枝为老伴，摩挲病眼向渠怜。",
        "dynasty": "宋",
        "collection_info": null
    },
    {
        "uuid": "ecc27b4f26b716c3bcf6d8b3ad7e981d",
        "title": "和王诚之元夕即席之作",
        "author": "虞俦",
        "content": "葭管飞灰趁早朝，便看梅柳占春娇。\n金花綵胜方连昼，璧月华灯又彻宵。\n罗绮丛中森画㦸，旌旗影裏间星轺。\n满城游妓归时节，犹认云间紫玉箫。",
        "dynasty": "宋",
        "collection_info": null
    },
    {
        "uuid": "21075023780375c84053bba6002920a4",
        "title": "句",
        "author": "虞汉",
        "content": "明年桃李月，春入马蹄轻。",
        "dynasty": "宋",
        "collection_info": null
    },
    {
        "uuid": "ec91949680290715ad02ff163facf09b",
        "title": "句  其一",
        "author": "黄仲本",
        "content": "丁宁莫被催科扰。",
        "dynasty": "宋",
        "collection_info": null
    },
    {
        "uuid": "1190700cb13c5dc9b6109d447593044b",
        "title": "句  其二",
        "author": "黄仲本",
        "content": "好把丹衷为上倾。",
        "dynasty": "宋",
        "collection_info": null
    },
    {
        "uuid": "ea0b417fd0bd295c7f7a4b5fe89f6b21",
        "title": "贺雨",
        "author": "傅大询",
        "content": "狮子关前半篆烟，二龙飞下卓篙泉。\n银河掣电连宵雨，绿野翻云四月天。\n便觉春生花一县，会看秋熟米三钱。\n何时卓鲁登黄阁，都与寰区作有年。",
        "dynasty": "宋",
        "collection_info": null
    },
    {
        "uuid": "6512f6d7d91d8ac5509a1f1298215950",
        "title": "贺生子索杯",
        "author": "傅大询",
        "content": "唤妇推窗索锦笺，山翁要赋弄璋篇。\n一年江上春将暮，三日人间月又圆。\n母舅故家应有持，郎官余庆岂无传。\n不妨小小为汤餠，紫竹林边风月天。",
        "dynasty": "宋",
        "collection_info": null
    },
    {
        "uuid": "783fa8694bbcf31d30f4fba983de574a",
        "title": "贺生次子",
        "author": "傅大询",
        "content": "老子瞿昙鲁仲尼，新来抱送一麟儿。\n已吞贾氏三英时，不数徐卿二子奇。\n昨夜光连奎昴宿，他年身在凤凰池。\n相门有相非虚语，细听啼声自可知。",
        "dynasty": "宋",
        "collection_info": null
    },
    {
        "uuid": "45350e9fcbd6550a023f28245d8bd183",
        "title": "贺生第五子",
        "author": "傅大询",
        "content": "春风有客到门墙，院落犹闻天上香。\n曲水尚迟三日宴，燕山要足五枝芳。\n偶逢贺夏随飞燕，不误题书作弄璋。\n从此葛山坛下路，要成父子锦衣乡。",
        "dynasty": "宋",
        "collection_info": null
    },
    {
        "uuid": "e28c91551a0e22fd26a1f8b78d11228e",
        "title": "贺晚生子",
        "author": "傅大询",
        "content": "□□森森天下奇，灵椿犹自长新枝。\n从来老蚌珠生时，岂是长庚梦到迟。\n标格银蟾光皎洁，精神秋水碧涟漪。\n玉皇案吏家声近，伫看追踪入凤池。",
        "dynasty": "宋",
        "collection_info": null
    },
    {
        "uuid": "6c219694b3012a0be183ad71aae32021",
        "title": "挽嫂",
        "author": "傅大询",
        "content": "闺门六十四年春，回首平生可痛情。\n不肯轑羹惊好客，直能炊扊奉难兄。\n莫思秀水初来塈，岂料萧州竟逝倾。\n一望松楸三百里，年年遥为哭清明。",
        "dynasty": "宋",
        "collection_info": null
    },
    {
        "uuid": "369373e7dd3099f3ae2493558f02b627",
        "title": "哭夫",
        "author": "傅大询",
        "content": "三十功名四十亡，有才无寿两堪伤。\n夫妻镜裏鸾分影，兄弟群中鴈失行。\n数尺红罗书姓字，一堆黄壤盖文章。\n我来不敢高声哭，只恐猿闻也断肠。",
        "dynasty": "宋",
        "collection_info": null
    },
    {
        "uuid": "ce9b34942075a54c12a06e634b7761e0",
        "title": "赠山人黎君宝",
        "author": "傅大询",
        "content": "白云深处鬰孤台，一卷青囊一酒杯。\n天在掌中旋日月，龙从足下起风雷。\n自知有分三公贵，未必何时万乘来。\n经过铃冈肯相访，柴门认取竹新栽。",
        "dynasty": "宋",
        "collection_info": null
    },
    {
        "uuid": "4c1a58fb3b909b8717a506e72052a263",
        "title": "饮月",
        "author": "傅大询",
        "content": "酒满金樽月满轮，月沈轮影在金樽。\n更深坐久诗喉渴，一举金樽和月吞。",
        "dynasty": "宋",
        "collection_info": null
    },
    {
        "uuid": "b014a4c5004b1867ea46ad4a7394aa3d",
        "title": "新霜",
        "author": "傅大询",
        "content": "琼宫青女妆初试，锦幄佳人睡未知。\n但见玉童呵手道，破寒唯有酒相宜。",
        "dynasty": "宋",
        "collection_info": null
    },
    {
        "uuid": "ed716cbcb6b4be7358eb85e3e6102ef4",
        "title": "题寒岩寺",
        "author": "丁可",
        "content": "大块中间一窍开，佛龛僧榻遍岩隈。\n羣峰争泛玄云出，绝磴祇容幽鸟来。\n蝠穴巧藏人世界，鳌山惊现蜃楼台。\n重来又与山僧别，钟鼓无情鹤自哀。",
        "dynasty": "宋",
        "collection_info": null
    },
    {
        "uuid": "d887eec2ea2770fd6744e53d608d7c70",
        "title": "夜对巾山题客楼",
        "author": "丁可",
        "content": "两峰高并玉珑松，绝顶浮图插暮空。\n飞雨入帘烟树暝，半天灯火幻疏红。",
        "dynasty": "宋",
        "collection_info": null
    },
    {
        "uuid": "b7b82b8f98c615968c711ed11f0f47fc",
        "title": "飞步亭",
        "author": "霍箎",
        "content": "杏花岩左斸东岩，驱使淮山指顾间。\n招信□□总□赴，僧伽孤塔正湾环。\n今来古往皆陈迹，衰草斜阳祇惨颜。\n走马看山真懡□，□□拾得片时閒。",
        "dynasty": "宋",
        "collection_info": null
    },
    {
        "uuid": "af53ea548c2e9bacff33e34ade36390a",
        "title": "挽吕东莱二首  其一",
        "author": "邵浩",
        "content": "三相流风远，诸孙气貌舒。\n有文皆锦绣，不琢自璠玙。\n乐育心无类，何言意已摅。\n抠衣多户履，四海读公书。",
        "dynasty": "宋",
        "collection_info": null
    },
    {
        "uuid": "61e70f70445fb5aababdf5091722cc4e",
        "title": "挽吕东莱二首  其二",
        "author": "邵浩",
        "content": "道统传千载，儒风振一时。\n心诚师孔孟，业广慕皋夔。\n感凤方兴叹，书麟尚措辞。\n一朝梁木坏，吾党可胜悲。",
        "dynasty": "宋",
        "collection_info": null
    },
    {
        "uuid": "76408b83bf858673e88793b665c7fae0",
        "title": "耕乐轩",
        "author": "任允迪",
        "content": "安分丘园百不忧，生涯满目足优游。\n春深甘雨桑麻长，秋霁西畴黍稻收。\n教子倚阑看邃说，饮牛挂策俯池流。\n高情更喜亲朋至，白酒黄鸡醉即休。",
        "dynasty": "宋",
        "collection_info": null
    },
    {
        "uuid": "6da32e9c4e9e74fc869d92afacda110b",
        "title": "题钱塘",
        "author": "吴会",
        "content": "荆江南下越，渺渺几长亭。\n一水三千里，孤帆十二程。\n潮来江渚白，山在海门青。\n昔日钱吴地，如今作帝京。",
        "dynasty": "宋",
        "collection_info": null
    },
    {
        "uuid": "fab68a1be3baa1c8a4fcad26a2138b31",
        "title": "访别严仪卿寄郭招甫",
        "author": "吴会",
        "content": "言将远行迈，来宿故人家。\n爱尔时相顾，回舟日欲斜。\n论心付杯酒，别路正梅花。\n不待江湖去，今朝鬓已华。",
        "dynasty": "宋",
        "collection_info": null
    },
    {
        "uuid": "e99c43c973f320f9b5bb392ec9c602fd",
        "title": "句",
        "author": "胡持",
        "content": "藏云八世五登科。",
        "dynasty": "宋",
        "collection_info": null
    },
    {
        "uuid": "7aed1cb786bd36210fa56aacec52a4d7",
        "title": "自题眄怡斋  其一",
        "author": "程迥",
        "content": "乞得胶胶扰扰身，霜筠露菊便相亲。\n劝君莫厌羹藜藿，违己由来更病人。",
        "dynasty": "宋",
        "collection_info": null
    },
    {
        "uuid": "6fdc5390d2cf3cb0366c329527af471d",
        "title": "自题眄怡斋  其二",
        "author": "程迥",
        "content": "六月松风万籁寒，笙竽频到枕屏间。\n夜深梦绕匡庐阜，瀑布溅珠过药阑。",
        "dynasty": "宋",
        "collection_info": null
    },
    {
        "uuid": "41391ba59421895a818e655284461885",
        "title": "自题眄怡斋  其三",
        "author": "程迥",
        "content": "葵花已过菊花开，万里西风拂面来。\n问字今朝几人至，细看屐齿破苍苔。",
        "dynasty": "宋",
        "collection_info": null
    },
    {
        "uuid": "86b7b0c53589dcd24c425fe5923cc8ed",
        "title": "尤美轩",
        "author": "程迥",
        "content": "儒贤不自居，远慕六一翁。\n洞岩天下奇，超出滁山峰。\n鬰积秀和气，钟我盖世公。\n冰玉相辉映，盛事古无同。\n公今忽乘箕，而我来自东。\n列炬照幽远，扪萝扣玲珑。\n阳崖能夺景，阴岫自藏风。\n巉绝异状至，淙激洑流通。\n须臾钟磬发，乃得梵王宫。\n亭制亦云旧，远日增凭空。\n禅老霜颠毛，历历记前踪。\n名儒天一涯，怅仰无欢悰。\n诸友命之赋，万象骄莫从。\n异时怜湛辈，名託岘山崇。",
        "dynasty": "宋",
        "collection_info": null
    },
    {
        "uuid": "c49de7f3db2ddf2d3b340a751405b56a",
        "title": "题玉真书院",
        "author": "程迥",
        "content": "吴侯所筑居，密近玉真麓。\n翳葳秘幽奇，千载空乔木。\n一朝敞虚境，划见神仙躅。\n拄杖步危磴，远寄千里目。\n鹤凭子晋笙，鳬举王乔足。\n信是隠君子，名入丹青录。\n冥搜得佳句，隠然可骚仆。\n早闻云锦溪，鸣榔到岩谷。\n寄我辋川图，居然媚幽独。\n何当棹轻舠，飞鸟送遐瞩。",
        "dynasty": "宋",
        "collection_info": null
    },
    {
        "uuid": "5085e28df09a7beb98154ce96a213486",
        "title": "游石桥二绝  其一",
        "author": "宋之瑞",
        "content": "石梁横亘不知春，阅尽憧憧几许人。\n正使更无蒸餠碍，可能前路绝荆榛。",
        "dynasty": "宋",
        "collection_info": null
    },
    {
        "uuid": "ecb7d24e1d14705ce19eb565897ce842",
        "title": "游石桥二绝  其二",
        "author": "宋之瑞",
        "content": "应缘心在已心空，方广那知只此中。\n金爵茗花时现灭，不妨游戏小神通。",
        "dynasty": "宋",
        "collection_info": null
    },
    {
        "uuid": "06822536d11fdaa8ae79605dab9a64e2",
        "title": "洪阳洞",
        "author": "宋之瑞",
        "content": "天台自是神仙窟，常恨平生游未足。\n朅来访古得洪阳，不惮攀跻冒炎酷。\n当年事往虽渺茫，至今峭壁摩空苍。\n豁从洞口见穿穴，始信灵蹟由天藏。\n细泉滴乳散璎珞，乱石排衙互拏攫。\n上施床几看烧丹，旁布塍畦閒种药。\n虚舟聊具仍驭风，灵源暗与江流通。\n欲携束缊恣幽讨，却疑深处藏蛟龙。\n惜哉此境真奇绝，地偏往往成湮没。\n仅存野庙傍山阿，傥非好事谁留辙。\n吾衰重到定无期，肯辞茧足陵丹梯。\n共言荆榛无路入，徒羡翠羽穿林飞。\n安知咫尺蓬莱隔，邂逅仙人还不识。\n谩书所历记吾曹，归向天台诧泉石。",
        "dynasty": "宋",
        "collection_info": null
    },
    {
        "uuid": "328a04b88636d90c72dae8d8e0d39d74",
        "title": "宝云院",
        "author": "游少游",
        "content": "石径缘云艰復艰，不知萧寺驻林间。\n余香满袖花惊眼，空翠沾襟雨暝山。\n早晚报衙蜂扰扰，友朋相和鸟关关。\n我来亦被浮名缚，那得高僧一样閒。",
        "dynasty": "宋",
        "collection_info": null
    },
    {
        "uuid": "e4f84ff0fda86b5ec34ce600d894881e",
        "title": "禅寂院三首  其一",
        "author": "游少游",
        "content": "簿书丛裏匆匆过，小白长红总自芳。\n独到远村浑不恶，绿阴深处野花香。",
        "dynasty": "宋",
        "collection_info": null
    },
    {
        "uuid": "c0e2ca2641b8ea9b8a8cff763f7c2183",
        "title": "禅寂院三首  其二",
        "author": "游少游",
        "content": "黄云翻尽水平田，时有农耕破晓烟。\n热气渐深牛易喘，不须辛苦更加鞭。",
        "dynasty": "宋",
        "collection_info": null
    },
    {
        "uuid": "09323615ba3dc32d05f27258b4c9242f",
        "title": "禅寂院三首  其三",
        "author": "游少游",
        "content": "柳丝风扬马蹄轻，又作长亭十里行。\n争似老僧无一事，白云欹枕听鶑声。",
        "dynasty": "宋",
        "collection_info": null
    },
    {
        "uuid": "8f2faaff04cbd585a83c5e34a2506ddb",
        "title": "田南寺",
        "author": "游少游",
        "content": "我本无心似白云，应缘未见宰官身。\n何时铁笛千山首，吹起梅花一点春。",
        "dynasty": "宋",
        "collection_info": null
    },
    {
        "uuid": "02c9c7e3a7885dbfa1f36d477472ac0a",
        "title": "香山院",
        "author": "游少游",
        "content": "谁将万斛旃檀子，撒向千春古道场。\n万壑晓风吹不断，至今犹自满山香。",
        "dynasty": "宋",
        "collection_info": null
    },
    {
        "uuid": "9b0ca2b808e6ffc5232d4ce0be16ec86",
        "title": "题石仙洞",
        "author": "游少游",
        "content": "石岩嵚巇跨龙虎，有客岩前避风雨。\n篆文委蛇蟠玉书，流铃掷火烦守护。\n冷翁蜕骨黄金容，千年古木何嵌空。\n无人唤起玉霄梦，閒却碧桃丹杏风。\n令威白鹤去不归，麻姑丹砂疑是非。\n长松滴翠挹北斗，流水泛花迷旧溪。",
        "dynasty": "宋",
        "collection_info": null
    },
    {
        "uuid": "373499c9c657a23dca3586f23013bc89",
        "title": "飞鱼港",
        "author": "李唐卿",
        "content": "尝闻一鲤鱼，飞腾作清质。\n至今涵青霄，尚且浴白日。",
        "dynasty": "宋",
        "collection_info": null
    },
    {
        "uuid": "33a14866c001ae4a37121c7849677a80",
        "title": "句",
        "author": "李宗思",
        "content": "邪色哇声方漫漫，是中正气愈骎骎。",
        "dynasty": "宋",
        "collection_info": null
    },
    {
        "uuid": "ae91e112aa00ceee5e1c49dde3b93a6d",
        "title": "寓居全吴江上  其一",
        "author": "姚申之",
        "content": "夜来得酒气增华，兴入丹梯月姊家。\n两首新诗一篇赋，今年不负木犀花。",
        "dynasty": "宋",
        "collection_info": null
    },
    {
        "uuid": "b7f07447d04c8c59b0b91600e05cf2af",
        "title": "寓居全吴江上  其二",
        "author": "姚申之",
        "content": "一雨通宵翦菜畦，波棱生甲晚菘齐。\n朝来赤脚语言好，醒酒杯羹有宿虀。",
        "dynasty": "宋",
        "collection_info": null
    },
    {
        "uuid": "f2feb12a2c7f805ca3ebd059f73a17fb",
        "title": "寓居全吴江上  其三",
        "author": "姚申之",
        "content": "幅巾萧散一枝筇，身在水云千顷中。\n抹野乱山随意碧，袅林霜叶可怜红。",
        "dynasty": "宋",
        "collection_info": null
    },
    {
        "uuid": "2c110cea21db34858ae1b2ea8aa18d77",
        "title": "寓居全吴江上  其四",
        "author": "姚申之",
        "content": "筑成芋堑那忧饿，爨到扊扅真箇穷。\n饱坐西轩观物变，一瓯浓茗一林风。",
        "dynasty": "宋",
        "collection_info": null
    },
    {
        "uuid": "9b0959f0ff8702ae4508a48cb3117f48",
        "title": "家西小亭名水云千顷",
        "author": "姚申之",
        "content": "云影翻随宿鸟迴，斜晖犹带晚潮来。\n小桥低处通船过，一队鹅儿两道开。",
        "dynasty": "宋",
        "collection_info": null
    },
    {
        "uuid": "a87dabaf792b21858edaa9aeda75ec92",
        "title": "将至昆山舟中作",
        "author": "姚申之",
        "content": "昆岭烟敛后，虞浦风定时。\n一舸飞两艣，百媚生涟漪。\n霜清寒中人，天宇云陆离。\n朝曦忽漏光，野光明荒陂。\n潜鱼时一跃，宿鸟意迟迟。\n却望西津桥，千尺天投霓。\n豪家贵公子，香衾拥屏帏。\n安知苍莽中，有境如此奇。\n我以饥驱出，气轩復开眉。\n褚侯真懿亲，幞被相追随。\n长啸开船篷，襟袖风披披。\n平生崔嵬胸，轩昂对天池。\n有景无句道，径须酒浇之。",
        "dynasty": "宋",
        "collection_info": null
    },
    {
        "uuid": "ce8ced45c30e81904d9e503a4e3b9f22",
        "title": "送欧阳令之任粤中",
        "author": "薛敏思",
        "content": "大堤二月柳初舒，秣马飘然别故庐。\n自取通才分剧邑，谁怜修路奉除书。\n绿蕉丹荔千山度，瘴雨蛮烟百粤居。\n此去县中花事好，早将佳绩报双鱼。",
        "dynasty": "宋",
        "collection_info": null
    },
    {
        "uuid": "33734a38c7ee5cacd71299449fb35008",
        "title": "风光阁",
        "author": "林淳",
        "content": "万箇琅玕照碧溪，翠萝苍木与云齐。\n山南山北皆春色，岂特风光在水西。",
        "dynasty": "宋",
        "collection_info": null
    },
    {
        "uuid": "9adaa9569a4f5030ebe389d014c111c8",
        "title": "秋霜阁吟",
        "author": "林淳",
        "content": "烟霞鬰林峦，天地横机轴。\n天巧出经纬，织来云锦簇。\n木杪见浮屠，突兀隠渠屋。\n夕照含幽微，曛红间深绿。\n可望不可亲，白鸟时往復。\n飞阁凌秋霜，危槛倚修竹。\n崖阴分白昼，飒爽变幽谷。\n隙地清绝处，他年犹可卜。\n山水固依然，为我留苍木。",
        "dynasty": "宋",
        "collection_info": null
    },
    {
        "uuid": "0c697c7b0d9b841cc9df557f2aca0348",
        "title": "清心堂",
        "author": "林淳",
        "content": "好山佳水照晴檐，时鼓瑶琴颂雅南。\n吏散庭空无箇事，一轮明月印寒潭。",
        "dynasty": "宋",
        "collection_info": null
    },
    {
        "uuid": "110e7a5ab6daa9dd4309d4f713b39d4e",
        "title": "锦照堂",
        "author": "林淳",
        "content": "溪西受日云山丽，乞与溪东作锦屏。\n好把生绢写归去，光华清昼烂门庭。",
        "dynasty": "宋",
        "collection_info": null
    },
    {
        "uuid": "f902c2b30f459ae870712584eab9b0d2",
        "title": "蒸霞亭",
        "author": "林淳",
        "content": "种桃人去岁华更，依旧红霞照月明。\n但见浓云环百里，谁知春色满寰瀛。",
        "dynasty": "宋",
        "collection_info": null
    },
    {
        "uuid": "7c476f8829669c9215c8061cbcfca306",
        "title": "旵山",
        "author": "林淳",
        "content": "昔来因梼雨，祝旱却重游。\n洞裏龙何在，山前水自流。\n黄杨厄闰岁，白菊殿残秋。\n正好看云起，朱帘莫下鈎。",
        "dynasty": "宋",
        "collection_info": null
    },
    {
        "uuid": "d3e9dcb61e59ced7a802c598aac4c33d",
        "title": "琴溪",
        "author": "林淳",
        "content": "湛湛长溪水，飞桥远近通。\n客喧墟市合，仙去钓台空。\n欲辨磨崖字，忽闻遵渚鸿。\n僧无赞公趣，谁与论崖中。",
        "dynasty": "宋",
        "collection_info": null
    },
    {
        "uuid": "783e3770157f2ec8b39fce425eb1730f",
        "title": "梅花",
        "author": "赵伯泌",
        "content": "绰约冰姿傍短墙，天香应不让花王。\n雪光相映精神爽，月色深笼意味长。\n惟契竹松敦晚节，不随桃李竞春芳。\n漫将玉笛风前弄，留取宫人学汉妆。",
        "dynasty": "宋",
        "collection_info": null
    },
    {
        "uuid": "263a5be2139bca3c52569b64e500bfb1",
        "title": "淳熙辛丑自武宁丞摄靖安作  其一",
        "author": "杨方",
        "content": "毛竹山头云雨昏，靖安桥下小溪浑。\n高陂约水归田急，不管湍声入县门。",
        "dynasty": "宋",
        "collection_info": null
    },
    {
        "uuid": "ac67755e80db4f522699732ce656cb68",
        "title": "淳熙辛丑自武宁丞摄靖安作  其二",
        "author": "杨方",
        "content": "堂上官人似野人，村甿相见可相亲。\n开门坐对临溪树，故是水边林下身。",
        "dynasty": "宋",
        "collection_info": null
    },
    {
        "uuid": "b47041ae379c3bca9db1a0416c0e8ec0",
        "title": "淳熙辛丑自武宁丞摄靖安作  其三",
        "author": "杨方",
        "content": "对县谁家数亩园，竹亭茅宇杂花繁。\n同官不可无兼局，通管溪南水竹村。",
        "dynasty": "宋",
        "collection_info": null
    },
    {
        "uuid": "14d8ea833dc27895665e8e8a2a766620",
        "title": "题武宁丞厅",
        "author": "杨方",
        "content": "暮年丛薄寄鹪鹩，搔首巡檐岁月销。\n留与后人还要否，一轩松竹冷萧萧。",
        "dynasty": "宋",
        "collection_info": null
    },
    {
        "uuid": "edb4e7c8bad58ca4994f765280b88ef6",
        "title": "馆中简张约斋  其一",
        "author": "杨方",
        "content": "书生赋分合穷愁，官与休辰不肯休。\n清晓犯寒开省户，谁家见雪似瀛洲。",
        "dynasty": "宋",
        "collection_info": null
    },
    {
        "uuid": "18e1fffbdeb20ef472dfca544071f500",
        "title": "馆中简张约斋  其二",
        "author": "杨方",
        "content": "烂银宫阙云端见，素柰园林月下游。\n说与南湖张秘阁，速来同直道山头。",
        "dynasty": "宋",
        "collection_info": null
    },
    {
        "uuid": "455be9d3218bcf1c97518b1cc26e44b4",
        "title": "合欢诗",
        "author": "杨方",
        "content": "尔根深且固，余根浅且洿。\n移植艮无期，嘆息将何如。",
        "dynasty": "宋",
        "collection_info": null
    },
    {
        "uuid": "b0f4f39a047d224e74db904442846c20",
        "title": "古梅",
        "author": "杨方",
        "content": "尚有黄梅一树斜，几年叉柱惜繁花。\n新诗连壁皆惆怅，想见当时北客家。",
        "dynasty": "宋",
        "collection_info": null
    },
    {
        "uuid": "d6928feff8105e9a7c8d72c9e94fd11f",
        "title": "送张振古二首  其一",
        "author": "杨方",
        "content": "积刚自许挟浮云，拂拭平生欲佩君。\n匣古年侵春晕涩，忍随人课割铅勋。",
        "dynasty": "宋",
        "collection_info": null
    },
    {
        "uuid": "19bf3a953e3614e016763507b4854e24",
        "title": "送张振古二首  其二",
        "author": "杨方",
        "content": "张公不是病参军，晚出犹将一事君。\n耿介只今无伴处，秋光诗好与谁闻。",
        "dynasty": "宋",
        "collection_info": null
    },
    {
        "uuid": "773bebb912763a61c338bdb5a57f560f",
        "title": "江郊亭新成赋诗二十三韵",
        "author": "杨咸亨",
        "content": "蜀江千里东南倾，峡门横锁千丈鲸。\n吴帆蜀楫过如织，府主四海皆弟兄。\n城西门前二十里，客去当送来当迎。\n藤梢橘刺密无路，短亭四壁荒榛荆。\n春风淡沱酌客处，我陪后乘同郊行。\n碧油红旆驻沙尾，连宵急雨鼓不鸣。\n元戎玉皇香案吏，俯仰茆屋无乃轻。\n擘山鞭石相原隰，钉头瓦缝粟缕盈。\n伟哉幻书此奇观，丹楹画栋光峥嵘。\n山长波迥目力短，空蒙宜雨高宜晴。\n危岚滴翠染窗户，空江倒影翻檐甍。\n天藏地设久相待，更为佳处得佳名。\n梁间横陈大手笔，龙蛇飞动鬼神惊。\n高斋百篇子美唱，岘山千载羊公情。\n试呼小队访新馆，壮游始与盛概并。\n披云唤月星斗动，放舟闻鹤天水明。\n练光渺渺风力壮，迭鼓西上帆东征。\n舳舻冠盖两嘆息，欢谣昼乱渔樵声。\n元戎故是活国手，山河指顾风尘清。\n凄凉三峡小游戏，朴斲丹黝安足程。\n明堂梁栋要杞梓，天关一柱须公擎。\n纷纷故吏万里外，燕雀行庆大厦成。\n赋诗抵掌者谁子，夜郎野老杨咸亨。",
        "dynasty": "宋",
        "collection_info": null
    },
    {
        "uuid": "4943762df5a8159fb5d38e1abb7dfc95",
        "title": "南山",
        "author": "陈谠",
        "content": "天造其山，在贵之阳。\n二十四峰，拔地峭刚。\n其山维何，如彼玉苍。\n宅位于离，火德之祥。\n南山何有，有方其岩。\n若堂甚夷，若门者三。\n穹者圆盖，植者羽参。\n石像天成，匪凿匪劖。\n陟彼山巅，有洞益奇。\n南北户通，千里俯闚。\n伊晋之洪，采荣于斯。\n丹飞井溜，木润草滋。\n昔我太宗，云章下贲。\n于皇仁庙，奎文狎至。\n岩处有辉，神护孔閟。\n丕昭圣朝，声化远暨。\n南山不骞，天子万年。\n南山不朽，天子万寿。\n无量惟寿，与天齐久。\n小臣作诗，永扬于后。",
        "dynasty": "宋",
        "collection_info": null
    },
    {
        "uuid": "fdeb98083d8d16e5547985f6e295e54a",
        "title": "弹丸山",
        "author": "陈谠",
        "content": "地迥山奇怪，神仙喜穴居。\n百云剜洞巧，五石补天余。\n商野幽人梦，周南太史书。\n心乎爱丘壑，胜概一踌躇。",
        "dynasty": "宋",
        "collection_info": null
    },
    {
        "uuid": "04cf42cacd729d8bd57a26f5ba059c54",
        "title": "过溪南韩氏宅",
        "author": "陈谠",
        "content": "曾览溪南胜，重来四十年。\n树如人老矣，山共水依然。\n香玉纷堆案，晴虹对跨川。\n吾庐今咫尺，乘兴且盘旋。",
        "dynasty": "宋",
        "collection_info": null
    },
    {
        "uuid": "904e6ee70734ccb634a84eb566968e82",
        "title": "尊贤堂",
        "author": "陈谠",
        "content": "闻道骑鲸碧眼仙，黄柑手植尚依然。\n人间俯仰更成古，天下声名不计年。\n茧纸谁能收妙墨，鷄林何用续遗编。\n使君为创新堂事，若解尊贤则是贤。",
        "dynasty": "宋",
        "collection_info": null
    },
    {
        "uuid": "d990533ef1be3f58f94be0bbfae3ebe5",
        "title": "浔阳白牡丹  其一",
        "author": "陈谠",
        "content": "玉色天然赛渥丹，亭亭并立倚朱栏。\n正缘不语偏含思，若使能行却厌看。",
        "dynasty": "宋",
        "collection_info": null
    },
    {
        "uuid": "0b2252cc8d3836cc16b32eb945f72728",
        "title": "浔阳白牡丹  其二",
        "author": "陈谠",
        "content": "晓来玉露浥香腮，雪态云裳妙剪裁。\n不比世情随冷暖，此花端为老人开。",
        "dynasty": "宋",
        "collection_info": null
    },
    {
        "uuid": "e31448301fcb811d0c7d85674f66cc11",
        "title": "十洲亭",
        "author": "陈谠",
        "content": "东塘昔号神仙景，亭以洲名世亦稀。\n山拥髻鬟临水鑑，花铺云锦出天机。\n好风入座清如濯，古木分行翠欲围。\n每到冯栏会心处，不知香气袭人衣。",
        "dynasty": "宋",
        "collection_info": null
    },
    {
        "uuid": "79dea30ba258a093be7f5aece39ad85f",
        "title": "句  其一",
        "author": "陈谠",
        "content": "渊源师老杜，体制陋西昆。",
        "dynasty": "宋",
        "collection_info": null
    },
    {
        "uuid": "d53a8c6c33132154f016b44f32c01be2",
        "title": "句  其二",
        "author": "陈谠",
        "content": "竹密不知云欲雨，山高尽见水朝宗。",
        "dynasty": "宋",
        "collection_info": null
    },
    {
        "uuid": "b3863e097cf07a5199bd27989adf22c6",
        "title": "怀歔歈",
        "author": "周去非",
        "content": "白云近空山，清风动修竹。\n竹间何所有，曲涧声谷谷。\n山迥何可穷，万里来悬瀑。\n昔有君子庐，清标谢王屋。\n北山兹正高，邦君见良烛。\n吾党讵敢忘，封植此佳木。",
        "dynasty": "宋",
        "collection_info": null
    },
    {
        "uuid": "6b101466ed170e78fa46beb2ce9e667c",
        "title": "凈相院",
        "author": "张抑",
        "content": "云山烂漫本难名，收拾閒情付此生。\n出处自知无上策，往来聊欲试同盟。\n门多贤辙人便静，琴锁师堂岁几更。\n六月岸巾来借扇，频游应不禁船行。",
        "dynasty": "宋",
        "collection_info": null
    },
    {
        "uuid": "fbaec16fddb725f89ecfa30cc8d5730e",
        "title": "县厅书事",
        "author": "袁采",
        "content": "庭下幽花照眼醒，绿阴成幄晚风清。\n何时抛掷铜章去，小艇烟波弄月明。",
        "dynasty": "宋",
        "collection_info": null
    },
    {
        "uuid": "52d8a8e3406fde827c2c8cc9b2e7c6d4",
        "title": "诚台春色",
        "author": "薛季宣",
        "content": "凤阙西冈，郎亭东乳。\n惟竹猗猗，诚台有楚。\n苔痕春绿，玉李晚风。\n屏山坐对，青葱数峰。\n颓墙色弄，文杏新红。\n争鲜竞秀，芳随意远。\n各称时宜，自成深浅。\n妙意谁传，叵形罨画。\n羲皇晚生，先天后卦。\n江湖涨绿，旋拍沧洲。\n晴岚翠滴，烟瘴悠悠。\n篁鞭破藓，柳带萦愁。\n亦有江梅，花残未落。\n弄音好鸟，笙簧度曲。\n堆如瓦鼓，幽独是称。\n兀坐颓然，邑荒无政。\n新阳多感，雷鼓轰天。\n清淮咫尺，狼烽夕烟。\n暮四朝三，谁为第一。\n不知其它，且以永日。",
        "dynasty": "宋",
        "collection_info": null
    },
    {
        "uuid": "1db902badd6663d1cdc9edbfeb3d9983",
        "title": "春江夕泛二首  其一",
        "author": "薛季宣",
        "content": "短棹春江裏，桃花流水生。\n天高装镜浄，岸远笔山横。\n落日无穷意，丹霞逐旋明。\n何时遂归志，一叶任纵横。",
        "dynasty": "宋",
        "collection_info": null
    },
    {
        "uuid": "bc4cf64652cd47f4630c3d1fd1d781f5",
        "title": "春江夕泛二首  其二",
        "author": "薛季宣",
        "content": "夕泛春江裏，扁舟万里心。\n仰头竟空碧，疏樾成清阴。\n浩志曷可遂，归怀讵能寻。\n波随乱山急，意若□流深。\n日落洲上苇，霞生雾堆金。\n重渊狎已贯，飘风顾难禁。\n岩峦多李花，冰霜积梅林。\n为何纵松舟，且以开吾襟。\n迎送未云已，浮云逐行吟。",
        "dynasty": "宋",
        "collection_info": null
    },
    {
        "uuid": "66cd09797291ab7441d6a7c3109524c1",
        "title": "俞氏园林",
        "author": "薛季宣",
        "content": "茁茁桃与李，生花故城山。\n修竹共娟好，流水相往还。\n天远峰可续，人来心已闲。\n殷红间苍白，晚吹催潺湲。\n吾邑在何许，沧波对重关。\n烟霞蔽落日，萑苇深前湾。\n送客时已到，游人意长悭。\n高风怒涛作，卷雪食饷间。\n官禁不可脱，归哉望斓斑。",
        "dynasty": "宋",
        "collection_info": null
    },
    {
        "uuid": "05a786d164bd8dd2591fe2b834884dc3",
        "title": "石门渔舍",
        "author": "薛季宣",
        "content": "渔家在何许，踳駮岩下石。\n花树几株芳，湖山数峰碧。\n窊樽亭遂古，双阙天自闢。\n锦绣入茨舍，藤萝封筀栅。\n吾为江上游，形苦世间役。\n心驰定沙步，舟行过檐隙。\n浪翁底镌铭，太尉此居宅。\n岂若斯人徒，风云相主客。",
        "dynasty": "宋",
        "collection_info": null
    },
    {
        "uuid": "df7b623101f8fb316b441c0737375796",
        "title": "元夕",
        "author": "薛季宣",
        "content": "元夕不作会，莲灯相照明。\n影光严铁马，讙譟合金城。\n发策闷如醉，中庭空自行。\n月娥云镜暗，樽酒为谁倾。",
        "dynasty": "宋",
        "collection_info": null
    },
    {
        "uuid": "1e9e05b1879cb6d59dea8506551fc032",
        "title": "月夜郊行",
        "author": "薛季宣",
        "content": "旷野久晴霁，月娥添夜明。\n光浮渰水白，寒彻纩衣清。\n颇復蓝关意，端为剡县行。\n灏然天宇内，应不负平生。",
        "dynasty": "宋",
        "collection_info": null
    },
    {
        "uuid": "94eff738d7cd57e3e49088e901e7de75",
        "title": "读书三首寄景望 春秋",
        "author": "薛季宣",
        "content": "非復东都会，书王春又春。\n退风飞宋鹢，远狩获西麟。\n孔志知安在，豳诗难重陈。\n焚香掩卷坐，歌咏忽臣邻。",
        "dynasty": "宋",
        "collection_info": null
    },
    {
        "uuid": "673d6a4f855efc69c37622d3e4da266c",
        "title": "读书三首寄景望 山海经",
        "author": "薛季宣",
        "content": "帝江无目面，歌舞识成音。\n形天断厥首，操干意岑崟。\n大化浩难量，悬解在明心。\n舒啸东皋上，熏风五弦琴。",
        "dynasty": "宋",
        "collection_info": null
    },
    {
        "uuid": "6533153f13f68e597be0d8f1903b53a1",
        "title": "读书三首寄景望 韩文",
        "author": "薛季宣",
        "content": "退之强解事，刚不信神仙。\n所作古意诗，甘心玉井莲。\n沈疴痊不见，险绝恸虚传。\n頼得华阴令，聱书言岂然。",
        "dynasty": "宋",
        "collection_info": null
    },
    {
        "uuid": "207a1b3b55ffc968b93bc1af02940193",
        "title": "游竹陵善权洞二首  其一",
        "author": "薛季宣",
        "content": "万古英台面，云泉响佩环。\n练衣归洞府，香雨落人间。\n蝶舞疑山魄，花开想玉颜。\n几如禅观适，游魶戏澄湾。",
        "dynasty": "宋",
        "collection_info": null
    },
    {
        "uuid": "d225ae66f47cb072d79e8307ad70b8db",
        "title": "游竹陵善权洞二首  其二",
        "author": "薛季宣",
        "content": "左右蜗蛮战，晨昏燕蝠争。\n九星宁曲照，三洞独何营。\n世事嗟兴丧，人情见死生。\n阿谁能种玉，还尔石田耕。",
        "dynasty": "宋",
        "collection_info": null
    },
    {
        "uuid": "04ccfa174dfad93989f2486dbe434c44",
        "title": "都场正月尽未见梅思雪中石门之游作  其一",
        "author": "薛季宣",
        "content": "千里春何晚，三旬暖不回。\n眼青暝县柳，粉白闷宫梅。\n丽水年时泛，桃花雪裏开。\n轩辕丘一梦，怀往意悠哉。",
        "dynasty": "宋",
        "collection_info": null
    },
    {
        "uuid": "e345425b68263214859f35c3733570bb",
        "title": "都场正月尽未见梅思雪中石门之游作  其二",
        "author": "薛季宣",
        "content": "谢客穷幽处，仙宫隠薜萝。\n二峰峨魏阙，双瀑泻天河。\n犺獚应难致，猿猴却患多。\n雪中山更好，淹岁定如何。",
        "dynasty": "宋",
        "collection_info": null
    },
    {
        "uuid": "930c8fdb9239d3bf1758b83ef3751237",
        "title": "梅花",
        "author": "薛季宣",
        "content": "花实望先进，英华标素王。\n竹篱眠夜月，风雪傲寒塘。\n皎皎曾无对，凄凄忽有香。\n和羹须鼎味，盛服也霓裳。",
        "dynasty": "宋",
        "collection_info": null
    },
    {
        "uuid": "fdca057185b12db92b8f92fab4d638e9",
        "title": "吴江放船至枫桥湾",
        "author": "薛季宣",
        "content": "短篷负长虹，破䉬挂明月。\n风马座中生，天幕波中出。\n高城多隠映，远岫搀罗列。\n少小泛吴江，始识仙凡别。",
        "dynasty": "宋",
        "collection_info": null
    },
    {
        "uuid": "40064d5e322096e799c24ecb5f60787a",
        "title": "读春秋有感",
        "author": "薛季宣",
        "content": "巧辩鸡三足，曾窥豹两斑。\n凤衰歌已过，麟获涕为潸。\n妄作南柯郡，间争左角蛮。\n梦回无箇事，风雨度前山。",
        "dynasty": "宋",
        "collection_info": null
    },
    {
        "uuid": "7c85f1aa092aaacff077cf4a0e26b9ae",
        "title": "送士昭兄赴南外敦宗院二首  其一",
        "author": "薛季宣",
        "content": "人道温陵郡，山川似洛阳。\n怀兄尚淹滞，敦族蹔翱翔。\n会见亲先汉，方期变有唐。\n万安秋夜月，多称古文章。",
        "dynasty": "宋",
        "collection_info": null
    },
    {
        "uuid": "2c6cfb0696ef70efbebfe6b155294598",
        "title": "送士昭兄赴南外敦宗院二首  其二",
        "author": "薛季宣",
        "content": "忆昔南州去，松根眺邑廛。\n鸟啼云裏树，人入洞中天。\n载陟今时路，须航古渡船。\n地穷巇崄尽，蚤晚济平川。",
        "dynasty": "宋",
        "collection_info": null
    },
    {
        "uuid": "1a645e5d9536a237f80b58b627de8872",
        "title": "观天德图像二首  其一",
        "author": "薛季宣",
        "content": "函封传远边，瞥见藁街悬。\n虎喙终为噉，狼心约下贤。\n时无汉延寿，天夺晋苻坚。\n请决春秋事，陈侯讣岂然。",
        "dynasty": "宋",
        "collection_info": null
    },
    {
        "uuid": "b6a59572cff7b444a66cd46f10808927",
        "title": "观天德图像二首  其二",
        "author": "薛季宣",
        "content": "鸣镝心何悖，投鞭计亦休。\n传闻广陵散，因作畔牢愁。\n淝水真同道，黄池故不侔。\n见遗天授像，看是郅支头。",
        "dynasty": "宋",
        "collection_info": null
    },
    {
        "uuid": "dfd88ed94db0de605e23b6dd8bd0422f",
        "title": "伤淮帅",
        "author": "薛季宣",
        "content": "淮浦天龙战，居巢塞马归。\n阵伤军背水，机失寇踰淝。\n越石知何在，虞君恨曷依。\n都缘生过涉，谁为斩何徽。",
        "dynasty": "宋",
        "collection_info": null
    },
    {
        "uuid": "6e99def1cf5d482573f98f6bbba03fb3",
        "title": "袁口回棹有感",
        "author": "薛季宣",
        "content": "放舟谷里口，乘流楚江干。\n钓台亦已堕，大舶宁长安。\n春度乱山绿，风回平水湍。\n何须问今古，劫劫难为观。",
        "dynasty": "宋",
        "collection_info": null
    },
    {
        "uuid": "6cc52ff124bfa523327fb7cd3b8a388b",
        "title": "白髮",
        "author": "薛季宣",
        "content": "浮生宁久客，罢沐弹冠帻。\n芳树几时红，童髮半茎白。\n千月浪翻涛，百龄驹过隙。\n多少少年人，乌头问华箦。",
        "dynasty": "宋",
        "collection_info": null
    },
    {
        "uuid": "6afa20e21543c88ef700b72ebd996942",
        "title": "樊口晨泛送程端卿",
        "author": "薛季宣",
        "content": "扁舟送归客，万籁寂无风。\n宿雾青郊暗，卿云碧岭空。\n水清明去鹭，天远入征鸿。\n日脚中流见，委蛇走白虹。",
        "dynasty": "宋",
        "collection_info": null
    },
    {
        "uuid": "5ba9d9ec6f1dd2ccb70ff1f84514b266",
        "title": "寒溪堂有待",
        "author": "薛季宣",
        "content": "疏雨渡西关，寒溪亦厚颜。\n风和沈白浪，云敛出青山。\n浩荡鸥偏适，翔飞鹭自闲。\n可堪泥染鞅，行客马班班。",
        "dynasty": "宋",
        "collection_info": null
    },
    {
        "uuid": "d3d5c558688961b062e8f83fcda314f9",
        "title": "元夜斋居",
        "author": "薛季宣",
        "content": "汉家传旧事，太一祀中庭。\n宫架崇乔岳，银釭耀列星。\n九阶尘扰扰，万室火荧荧。\n兀坐闻迂叟，无人尚典刑。",
        "dynasty": "宋",
        "collection_info": null
    },
    {
        "uuid": "d4c9ee4782744730eb176b372e1a7794",
        "title": "读列女传",
        "author": "薛季宣",
        "content": "一避先生席，铿然鼓瑟希。\n功名窗纸薄，声色路尘微。\n大礼无通问，清谈浪解围。\n党人狂斐甚，犹有咏雩归。",
        "dynasty": "宋",
        "collection_info": null
    },
    {
        "uuid": "9bcbbddefab5a312b8287c3fe16f7b8f",
        "title": "读骨鲠集",
        "author": "薛季宣",
        "content": "几许兴亡事，全归喜怒中。\n鹳鸣非雨候，花落任春风。\n龙马符虽在，檀槐战已空。\n未须悲麦秀，王道有车攻。",
        "dynasty": "宋",
        "collection_info": null
    },
    {
        "uuid": "68da4d50ce7dcd879f88caab2d395510",
        "title": "县民诉事有以禅僧见况者",
        "author": "薛季宣",
        "content": "讼庭披诉者，道我似禅僧。\n不悟无生理，安知最上乘。\n修行心懒慢，溘睡日瞢腾。\n说法还知否，宰官非所能。",
        "dynasty": "宋",
        "collection_info": null
    },
    {
        "uuid": "b0098cea10d0f15a8758792318a9a2a0",
        "title": "士昭兄琴室",
        "author": "薛季宣",
        "content": "弄琴函丈者，无始到来今。\n韶濩五弦上，干坤三古心。\n荷香流曲沼，烟雨抹寒林。\n闵子罢倾听，何人知此音。",
        "dynasty": "宋",
        "collection_info": null
    },
    {
        "uuid": "074f67966c4480cbe91ae1907a411e9b",
        "title": "无眠",
        "author": "薛季宣",
        "content": "丙夜不成寐，可如心念家。\n人情风上草，身世眼中沙。\n宿鸟司更漏，黄蜂集晚衙。\n了忘官府事，高枕是生涯。",
        "dynasty": "宋",
        "collection_info": null
    },
    {
        "uuid": "95eb5d325bf82757537007716a1e3d0f",
        "title": "武昌射圃后山与江接走植柳竹方茂每为民家羊羣所龁日有殴羊之事昔赞皇公以祝鸡翁自况走亦可谓牧羊儿矣",
        "author": "薛季宣",
        "content": "有欲即有累，无营了无为。\n且非割鸡宰，宁是牧羊儿。\n甲解木方遂，苞屯芽定萎。\n江山万里道，好去莫迟疑。",
        "dynasty": "宋",
        "collection_info": null
    },
    {
        "uuid": "833881adfc44fc293f07801c483a8ccb",
        "title": "乳鹿或得之近山既不可纵畜之更日而驯走命之曰山友",
        "author": "薛季宣",
        "content": "驹鹿何年致，它山小水滨。\n呦呦兴念母，麌麌熟依人。\n物性初无定，野心时亦驯。\n故林迷町疃，结友幸相亲。",
        "dynasty": "宋",
        "collection_info": null
    },
    {
        "uuid": "b296ec21c50cd4cd4a3038d626c296ac",
        "title": "乳猫",
        "author": "薛季宣",
        "content": "乳猫毛比雪，卉服絮成衣。\n扼鼠气方盛，食牛形但微。\n纷拏殊矍铄，上下拟腾飞。\n几许明眸子，亏盈望日晖。",
        "dynasty": "宋",
        "collection_info": null
    },
    {
        "uuid": "0e865ed45e0683efa04a610872d5a12b",
        "title": "芍药",
        "author": "薛季宣",
        "content": "萃拔秀羣芳，花间得素王。\n牡丹红树色，菡萏碧池香。\n融洩云何乐，熙怡日是常。\n问人伊谑事，士女熟相忘。",
        "dynasty": "宋",
        "collection_info": null
    },
    {
        "uuid": "58d11f8165b1d85caf4b319e5f0d5e90",
        "title": "殊亭",
        "author": "薛季宣",
        "content": "指掌视吴都，游人望已殊。\n清江浮晚岸，绿野涨春湖。\n我乏渊明事，谁为漫叟徒。\n醉心寻古记，始信不虚诬。",
        "dynasty": "宋",
        "collection_info": null
    },
    {
        "uuid": "2df304fcae03a418a64bfd182ea47d7e",
        "title": "寒食雨  其一",
        "author": "薛季宣",
        "content": "风雨逢寒食，天公涕亦潸。\n柳眉颦绿髮，花泪湿朱颜。\n贴峤云横水，藏舟雾障湾。\n烧痕青已徧，若箇子推山。",
        "dynasty": "宋",
        "collection_info": null
    },
    {
        "uuid": "99a5d5f071b0c2367c76cf41fab25b1f",
        "title": "寒食雨  其二",
        "author": "薛季宣",
        "content": "客裏换春衣，寒风带雨霏。\n渐班榆火禁，初感塞鸿归。\n柳絮鶑啼乱，梨花蝶趁飞。\n丘原坛祭耳，悲念切更微。",
        "dynasty": "宋",
        "collection_info": null
    },
    {
        "uuid": "f62f819778a05292a5c177490fe7b840",
        "title": "袁口舟行值雨",
        "author": "薛季宣",
        "content": "樊楚劳形甚，将迎一遡流。\n棹移惊立鸟，帆远乱浮沤。\n落漠江皋树，依稀荻岸舟。\n乌云鸣雨急，还我旧神游。",
        "dynasty": "宋",
        "collection_info": null
    },
    {
        "uuid": "a73f1c10d679cf5e6d3a2e088f8fdca4",
        "title": "酴醿雨后  其一",
        "author": "薛季宣",
        "content": "晼晚春阑雨，酴醿花意秋。\n雪飞香霰集，龙斗玉云浮。\n外户杨青眼，中唐浪白头。\n梦回人不见，心醉兀悠悠。",
        "dynasty": "宋",
        "collection_info": null
    },
    {
        "uuid": "24a74df76335572adf68bb9edf4e232e",
        "title": "酴醿雨后  其二",
        "author": "薛季宣",
        "content": "玩世无心子，成功不义侯。\n升沈三跃浪，聚散一浮沤。\n守郡官槐木，王家梦髑髅。\n团团天上月，犹自曲如钩。",
        "dynasty": "宋",
        "collection_info": null
    },
    {
        "uuid": "e3c11071624078d3b7b96b06b46abbbf",
        "title": "𣒅花唐玉蕊花介甫谓之玚花鲁直谓之山矾武昌山中多有之其叶可供染事土人用之酿酒",
        "author": "薛季宣",
        "content": "𣒅绿吐瑶琨，泠然郭外村。\n仙人来玉蕊，文士立山矾。\n芳泽留丝素，风流付酒罇。\n莫言玚酷似，香处不胜繁。",
        "dynasty": "宋",
        "collection_info": null
    },
    {
        "uuid": "8406bd9f34e7267d980a871ec8bbdb7b",
        "title": "春霖未霁澍雨大作",
        "author": "薛季宣",
        "content": "甚雨过清明，侵淫不肯晴。\n天占符后甲，人意失先庚。\n陌路河鱼上，阶塘野草生。\n早来云陡黑，流澍霫间成。",
        "dynasty": "宋",
        "collection_info": null
    },
    {
        "uuid": "55ed2317cff03763e957e79895d3fbed",
        "title": "书江表志",
        "author": "薛季宣",
        "content": "株守生财道，棋翻正国成。\n周王方虎噬，唐后独牛耕。\n军罢心忘战，民劳势自倾。\n谁如内史铉，求伴大夫平。",
        "dynasty": "宋",
        "collection_info": null
    },
    {
        "uuid": "fd4ec49194ec4e0691f7eabf4765ecf4",
        "title": "夏日昼寝",
        "author": "薛季宣",
        "content": "至乐归灵囿，栖神得睡乡。\n青奴凉自惬，班友梦偏长。\n莫管黄粱熟，何须绿醑尝。\n知他人世界，若处有虞唐。",
        "dynasty": "宋",
        "collection_info": null
    },
    {
        "uuid": "efa3be290ebbcd0c489abe585354a392",
        "title": "夏口怀旧",
        "author": "薛季宣",
        "content": "夏口伤前事，毛精泪暗垂。\n白龟生不报，黄鹄去无期。\n岭雪炎云炽，瓜田古岸移。\n战尘愁满眼，聊付一篇诗。",
        "dynasty": "宋",
        "collection_info": null
    },
    {
        "uuid": "5974e019daade7ad72145da86b01adde",
        "title": "寒溪寺拈香时国丧罢宴锡已三岁二首  其一",
        "author": "薛季宣",
        "content": "社舞莫㛹娟，当修晋白莲。\n林梢开远嶂，花片落寒泉。\n钟鼓铿锵甚，松篁影带妍。\n如来本无象，长老亦逃禅。\n昔者溪为虎，如今突蹔烟。\n万松晨径滑，九曲夏云连。\n畦町苗初实，池塘滴尚涓。\n洁斋朝五日，清浄乐三年。\n要祝南山寿，南山寿十千。",
        "dynasty": "宋",
        "collection_info": null
    },
    {
        "uuid": "7938e4df34e706ed68ad51206489b75c",
        "title": "寒溪寺拈香时国丧罢宴锡已三岁二首  其二",
        "author": "薛季宣",
        "content": "朝衣结蓝绶，古剎礼青莲。\n蒨绚林间树，琤瑽竹下泉。\n晨曦方散彩，晓宿有余妍。\n聚石应闻道，无人为说禅。\n路回荒翳目，江远望生烟。\n略彴溪源旧，孱颜岭岫连。\n清神山历历，洗耳涧涓涓。\n菩萨行观世，封人愿祝年。\n更须东亩粟，长穗满三千。",
        "dynasty": "宋",
        "collection_info": null
    },
    {
        "uuid": "862837957cd7a1f8c3da631803b8b1df",
        "title": "石榴花",
        "author": "薛季宣",
        "content": "国色宜炎夏，宫装染绛纱。\n苍崖陆浑火，朱景赤城霞。\n颜驻留琼蕊，丹成嚥日华。\n东山旧游处，遥忆武陵家。",
        "dynasty": "宋",
        "collection_info": null
    },
    {
        "uuid": "950d2b86f3d22483c8d9d976e3e3e698",
        "title": "自讼",
        "author": "薛季宣",
        "content": "学问非干禄，宦游端为贫。\n生惭挽船令，羞杀采芝人。\n求牧知平陆，无浆卖棘津。\n读书心愧否，何日是来春。",
        "dynasty": "宋",
        "collection_info": null
    },
    {
        "uuid": "13e854850d4268272b47e1d3a6766376",
        "title": "读李斯传",
        "author": "薛季宣",
        "content": "上蔡游公子，真情本自愚。\n五刑身具论，七罪法当诛。\n逐兔踪牵狗，亡秦效击胡。\n明功与周召，为问骊山徒。",
        "dynasty": "宋",
        "collection_info": null
    },
    {
        "uuid": "7e52972eee6ed0666dfa4b51549a7af5",
        "title": "宿低寨遇雨",
        "author": "薛季宣",
        "content": "酣睡忽惊觉，空床秋气清。\n四垂来雨脚，万壑涨滩声。\n飞洒穿戎幕，凄凉怅旅情。\n缇幢高卧者，应更薄书生。",
        "dynasty": "宋",
        "collection_info": null
    },
    {
        "uuid": "61a6d2b2e13f29cbe69aff83dddbc040",
        "title": "至信阳宿萧安抚寨萧虏蔡将去岁陷信阳者",
        "author": "薛季宣",
        "content": "左角语争战，南柯闻大奔。\n胡为控弦去，犹有覆车存。\n行客应贪路，边城不闭门。\n夜眠思往旧，空泪湿床痕。",
        "dynasty": "宋",
        "collection_info": null
    },
    {
        "uuid": "a07d6cf3000a7b5981b82ebe82ebee8d",
        "title": "别元可元亨",
        "author": "薛季宣",
        "content": "去矣鸱夷子，片帆移夕阳。\n意深三折臂，情结九回肠。\n风雨思无晦，江湖道可忘。\n死生犹暂别，万里未为长。",
        "dynasty": "宋",
        "collection_info": null
    },
    {
        "uuid": "258c1d729f42762a44e6bad019088df8",
        "title": "县有父子讼者走以鲁人之法听之喜其改悔而作",
        "author": "薛季宣",
        "content": "父子本天性，情缘私爱暌。\n宁留今夕忍，无作望思悲。\n克己归仁礼，回心即孝慈。\n同年千古意，圣相不吾欺。",
        "dynasty": "宋",
        "collection_info": null
    },
    {
        "uuid": "e0787acaf7af4249854d4226f440c128",
        "title": "樊冈雨后瀰望皆平芜绿草无復花矣",
        "author": "薛季宣",
        "content": "候客樊冈道，新晴致日佳。\n万般诗外意，百种梦中花。\n蔓绿铺平野，江流袭涨沙。\n无如石头滑，龙首粲新芽。",
        "dynasty": "宋",
        "collection_info": null
    },
    {
        "uuid": "ca14e59a9093503c0eb34b89136753e4",
        "title": "渔父二首  其一",
        "author": "薛季宣",
        "content": "踪迹五湖浪，生涯千尺纶。\n是非宁入耳，荣辱不关身。\n猎猎菰蒲暮，凄凄浦溆春。\n何时共蓑笠，和雨钓青苹。",
        "dynasty": "宋",
        "collection_info": null
    },
    {
        "uuid": "85946307a2926ea3a286c03666fb6fda",
        "title": "渔父二首  其二",
        "author": "薛季宣",
        "content": "红蓼白苹岸，清风江月明。\n万波千尺动，四海一沤轻。\n浊酒醉独酌，鲜鱼饥旋烹。\n兴来歌欵乃，烟雨过前汀。",
        "dynasty": "宋",
        "collection_info": null
    },
    {
        "uuid": "888b8dd9e12bf1db1ac87de350f55d77",
        "title": "筠乡新笋",
        "author": "薛季宣",
        "content": "根节凌槐夏，风霜阅草春。\n此君椽笔健，稚子锦綳新。\n有待瞻淇奥，行将满渭滨。\n狂鞭任奔迸，我不是馋人。",
        "dynasty": "宋",
        "collection_info": null
    },
    {
        "uuid": "c33e5c744b270b5e6bbb25bccaabbf03",
        "title": "白菊",
        "author": "薛季宣",
        "content": "不着金缕衣，寒窗弄明月。\n端宜装淡泊，自是香蓬馞。\n臭味真可人，风流到华髮。\n试为问东篱，定得渊明骨。",
        "dynasty": "宋",
        "collection_info": null
    },
    {
        "uuid": "caf5227b68a0bda851f72fedfed3a695",
        "title": "丁香花",
        "author": "薛季宣",
        "content": "别是南州种，寒花七里香。\n玉笄骈宝髻，金粟缀银珰。\n自得山林趣，不为时世装。\n紫霞休骋瑞，未及野梅芳。",
        "dynasty": "宋",
        "collection_info": null
    },
    {
        "uuid": "b6b09ba0eb21624fccedc886529a81af",
        "title": "立春",
        "author": "薛季宣",
        "content": "谁得东君信，风生十万家。\n土牛占谷麦，灰律动蒹葭。\n嫩绿萌芳蕊，新红茁绽芽。\n未能都免俗，春胜插春花。",
        "dynasty": "宋",
        "collection_info": null
    },
    {
        "uuid": "2f593639abbc149a19730b3543f4679a",
        "title": "雪",
        "author": "薛季宣",
        "content": "怪得寒风瘦，窗明积渐加。\n起来裘泼水，逆视竹生花。\n厚貌分羣品，新装副六珈。\n飘零飞落叶，转动绞回车。\n无定从高下，忘形变迩遐。\n郊垧铺毳罽，阶砌撒江沙。\n洒壁侵修饰，填坑旋不漥。\n屋头昂怪兽，山脊走长蛇。\n万木枝都亚，中庭石尽遮。\n狮符蹲陡踞，龙井喷增呀。\n扑面轻盈甚，装衣点缀斜。\n础闲开匣镜，碑仆插梳牙。\n同色连千里，虚光合万家。\n压灾时世重，为瑞老农夸。\n势极云天际，威凌冻水涯。\n凹兜坡崿岝，条突树牙槎。\n客子衣裳怯，王孙酒力奢。\n影浮垂绣幌，香带落梅花。\n籭簸知神女，门屯想夜叉。\n未能三十韵，旋瀹试烹茶。",
        "dynasty": "宋",
        "collection_info": null
    },
    {
        "uuid": "7f9ac9fa4f54cc633197694f11b33479",
        "title": "郊迎赵漕",
        "author": "薛季宣",
        "content": "叱御逆轺车，愁先负弩驱。\n虎头晴在望，羊角淖盈途。\n草莽迷行迹，湖山出画图。\n伤今又怀古，坐睡觉吴歈。",
        "dynasty": "宋",
        "collection_info": null
    },
    {
        "uuid": "c4376ce3bfe92f901a1bb56bcd7a8289",
        "title": "传闻北虏请和",
        "author": "薛季宣",
        "content": "会稽吴功薄，夫椒越报深。\n汉驱胡远遁，周任狄来侵。\n頼是佛狸死，何当颉利禽。\n请和君信否，无故莫容心。",
        "dynasty": "宋",
        "collection_info": null
    },
    {
        "uuid": "d4674174036427209412133644194de1",
        "title": "梅雨",
        "author": "薛季宣",
        "content": "霢霂雨黄梅，凝云绾不开。\n心知养苗稼，眼见长莓苔。\n密箧几如渍，崇墉势欲隤。\n鬰蒸任炎热，谁解酌金罍。",
        "dynasty": "宋",
        "collection_info": null
    },
    {
        "uuid": "c84ed63d5f9f74da0489422a18b4665c",
        "title": "游飞霞洞",
        "author": "薛季宣",
        "content": "横塘富花柳，杳杳镜中行。\n楼观朱涵壁，洞天珉掩闳。\n林深暮云合，地僻夏寒生。\n康乐屏岩静，鸣榔时一声。",
        "dynasty": "宋",
        "collection_info": null
    },
    {
        "uuid": "5bdcf47ab47d9ef0255bfd2b72a903ea",
        "title": "龙翔寺",
        "author": "薛季宣",
        "content": "二江涵古寺，双屿耸平沙。\n翠浪环流浄，金城到眼奢。\n水光摇殿阁，塔景动龙蛇。\n不减蓬壶意，屯云未许遮。",
        "dynasty": "宋",
        "collection_info": null
    },
    {
        "uuid": "b29d87c3fa6647667a37216375fb227d",
        "title": "酬张县尉",
        "author": "薛季宣",
        "content": "久客多尘滓，心怀为子开。\n文知龙有种，名苦雉为媒。\n但得贫无累，何嗟去不来。\n吴门众多士，待尔和羹梅。",
        "dynasty": "宋",
        "collection_info": null
    },
    {
        "uuid": "2a3bf1adfd04ea1bbad9a06ba4d49360",
        "title": "元夕忆世母",
        "author": "薛季宣",
        "content": "苍天毒我生，顾復自孩婴。\n元夜维蛇梦，三山寿斝倾。\n星毬明烜赫，鳌岛峻峥嵘。\n乐事都如梦，伤心母道情。",
        "dynasty": "宋",
        "collection_info": null
    },
    {
        "uuid": "20c2b88bbcd4bd6f5b1b6df0c79ac90e",
        "title": "拒霜花",
        "author": "薛季宣",
        "content": "蘸染木芙蓉，深红间浅红。\n锦笼烘夕照，翠袖揖秋风。\n艷冶归尤物，凄凉识化工。\n拒霜高节在，丹药谩成业。",
        "dynasty": "宋",
        "collection_info": null
    },
    {
        "uuid": "4617f21a93a586c12c1987aaee438acb",
        "title": "早行",
        "author": "薛季宣",
        "content": "旅枕罢残梦，明星悬屋椽。\n不辞风露冷，欲了东西缘。\n云驭方擎日，月轮犹印天。\n波波定何事，羞死地行仙。",
        "dynasty": "宋",
        "collection_info": null
    },
    {
        "uuid": "12db2b6d258578d30386af14f27186fd",
        "title": "天阴",
        "author": "薛季宣",
        "content": "梅月乍开霁，油云閒卷舒。\n溢光穿隙日，浮祲出清虚。\n鼓吹蛙声乱，笙簧竹影疏。\n雨来三四点，静觉打籧篨。",
        "dynasty": "宋",
        "collection_info": null
    },
    {
        "uuid": "41308ddcd9fe1b7e13fe4e67cff9cea9",
        "title": "告归郡不得请倦于将迎之劳",
        "author": "薛季宣",
        "content": "閒居百不忧，何事武昌游。\n旦旦三江口，时时十里头。\n箇中都是妄，此外竟何求。\n生被浮名累，将迎卒未休。",
        "dynasty": "宋",
        "collection_info": null
    },
    {
        "uuid": "81cd458b4f36c6d4de7d2d1082917fac",
        "title": "昧爽寒溪送客",
        "author": "薛季宣",
        "content": "攀援长者车，昧爽踏汀沙。\n片玉山衔水，堆金日蘸霞。\n风来云外岭，露重竹间花。\n好景看如客，心閒即是家。",
        "dynasty": "宋",
        "collection_info": null
    },
    {
        "uuid": "06231e5e49529f01854067209ca9206d",
        "title": "二十三日送客寒溪还视邑事食时过节推周文犹高卧未起愒然嗟羡以诗戏之",
        "author": "薛季宣",
        "content": "惊起周公梦，三竿日倍高。\n被毡吟不用，州县职徒劳。\n脂辖驱邮置，金车困贼曹。\n几如陈处士，龙卧楚江皋。",
        "dynasty": "宋",
        "collection_info": null
    },
    {
        "uuid": "d801b498f9851d9a9c4033b74087e07f",
        "title": "夏日江滨",
        "author": "薛季宣",
        "content": "鸟迹铺天篆，金波漾日沙。\n鹭拳岩积雪，风勺浪飞花。\n江断客帆入，崖回山影斜。\n峰云青入汉，略约二三家。",
        "dynasty": "宋",
        "collection_info": null
    },
    {
        "uuid": "1ee992116583ecf64bed86f5641bca1e",
        "title": "闻黄仲益云梦辟书报命",
        "author": "薛季宣",
        "content": "三府书交上，羣公座尽倾。\n量包云梦岭，名动洛阳城。\n鸡肋刀焉用，牛腰轴定盈。\n江南望江北，无可赠梅英。",
        "dynasty": "宋",
        "collection_info": null
    },
    {
        "uuid": "7ed4de462a60aa06e1eab993249d5fee",
        "title": "读萧铣传",
        "author": "薛季宣",
        "content": "不假成田势，宁堪麦秀悲。\n青毡梁旧物，赤帜汉威仪。\n刚被农家误，俄推鼎祚移。\n江湖百郡地，只自黍离离。",
        "dynasty": "宋",
        "collection_info": null
    },
    {
        "uuid": "c3d4e479d189c5afa13c6474abe579e2",
        "title": "读九国志闷书",
        "author": "薛季宣",
        "content": "弔古因紬卷，伤神却皱眉。\n蜂房开自牖，蚁穴溃成堤。\n不苦南风竞，长怀北马悲。\n阳曦曜星月，还有饯西时。",
        "dynasty": "宋",
        "collection_info": null
    },
    {
        "uuid": "02e98ee0b04a1f01f06f0b8f7fca0af0",
        "title": "被甲",
        "author": "薛季宣",
        "content": "儒服便章甫，戎装乍铁衣。\n几曾生共乐，犹有死同归。\n着屦惟何甚，乘车未遽非。\n愧酬军旅问，先见少知几。",
        "dynasty": "宋",
        "collection_info": null
    },
    {
        "uuid": "059ae35aa562766a10805073989cd0fb",
        "title": "曾阳回棹",
        "author": "薛季宣",
        "content": "沔曲回晨棹，惊飞羡水禽。\n波纹沙隠见，山影浪浮沈。\n色动芦花雪，光摇日脚金。\n扁舟归未得，惆怅五湖心。",
        "dynasty": "宋",
        "collection_info": null
    },
    {
        "uuid": "b97426182e28fdf32d315d42bb34d7fe",
        "title": "读三国志",
        "author": "薛季宣",
        "content": "左角蛮攻触，南柯檀伐槐。\n徘谐记名字，人物委尘埃。\n锦里昔曾到，樊川今此来。\n遗风不可见，观古意悠哉。",
        "dynasty": "宋",
        "collection_info": null
    },
    {
        "uuid": "83a8f764d37b79c982ccabcce8ec2d7b",
        "title": "读史",
        "author": "薛季宣",
        "content": "信乃哙等伍，宏与滔比肩。\n飨士未为过，出跨真能贤。\n物外体三极，环中无二天。\n伤哉千古恨，颦蹙翫陈编。",
        "dynasty": "宋",
        "collection_info": null
    },
    {
        "uuid": "c60628df6dd1895dfe8e19428da01312",
        "title": "仵落回路得家书是夕有归梦",
        "author": "薛季宣",
        "content": "梦入江南路，依然识旧庐。\n家人话生计，儿子督程书。\n缭绕俗缘在，缠绵习气余。\n金鸡惊悞我，安问未为疏。",
        "dynasty": "宋",
        "collection_info": null
    },
    {
        "uuid": "1e338ffaef8a642bea5f75017117afdd",
        "title": "三月七日按云陂庄还宿旧州寺怀松楸作",
        "author": "薛季宣",
        "content": "不学老农稼，而为田舍翁。\n劬劳方轸虑，定集竟何功。\n心恻焄蒿气，时寒疾甚风。\n年时尚坛祭，废绝意奚穷。",
        "dynasty": "宋",
        "collection_info": null
    },
    {
        "uuid": "9395a697b44e6d1621eaa8e26e6e78aa",
        "title": "山舍三首  其一",
        "author": "薛季宣",
        "content": "髣髴依蛮室，林端鸟道萦。\n烟疑云异色，松接涧同声。\n树古龙蛇蚴，岩嵬虎豹狞。\n野花舞狂蝶，栩栩梦庄生。",
        "dynasty": "宋",
        "collection_info": null
    },
    {
        "uuid": "4e064ccb702822ada973cdfd029931f1",
        "title": "山舍三首  其二",
        "author": "薛季宣",
        "content": "坞阔廜苏小，奇峰迭翠屏。\n岩头通鸟迹，山脊走龙形。\n峡断风偏劲，林幽天欲冥。\n流泉不知处，虚谷响泠泠。",
        "dynasty": "宋",
        "collection_info": null
    },
    {
        "uuid": "1ca6868e6111931d4b5fd7744df95de7",
        "title": "山舍三首  其三",
        "author": "薛季宣",
        "content": "寂寞无尘事，茅茨秀岭连。\n密萝蒙灌木，乱石隠流泉。\n蝉噪云间树，鸟飞山外天。\n孤云自明灭，应达主人玄。",
        "dynasty": "宋",
        "collection_info": null
    },
    {
        "uuid": "3267e4fdd0ed69240d4f6dd2b95a4b8e",
        "title": "观棋",
        "author": "薛季宣",
        "content": "战伐徒形似，死生俱妄为。\n争先明有法，当局自成迷。\n多算非关劫，成功定出奇。\n两情深海若，不比看人知。",
        "dynasty": "宋",
        "collection_info": null
    },
    {
        "uuid": "5c8aed3517376e3d0324457364ad487e",
        "title": "昇仙寺",
        "author": "薛季宣",
        "content": "羽翼假真仙，飞来秀岭巅。\n道高还自正，境寂若为禅。\n寓目山如砺，昂头浪拍天。\n闽城多少地，羃历带平烟。",
        "dynasty": "宋",
        "collection_info": null
    },
    {
        "uuid": "360faf3965f606afe3e37ae298116e95",
        "title": "丙子岁春",
        "author": "薛季宣",
        "content": "物极虽云反，寒威何太衰。\n东风入帘幕，生意满林畦。\n古木含新绿，仙葩吐旧枝。\n阴晴苦不定，中夜忍闻规。",
        "dynasty": "宋",
        "collection_info": null
    },
    {
        "uuid": "8f88022f45cecf56366ce6a6ce6a2726",
        "title": "江行即事",
        "author": "薛季宣",
        "content": "春信潮声急，滔滔掩岸沙。\n客船离浦溆，渔笛起蒹葭。\n荡桨水光碎，转山帆影斜。\n篙工指烟树，依约有人家。",
        "dynasty": "宋",
        "collection_info": null
    },
    {
        "uuid": "dc7b40d5f73a478f00da7af1c5d46ca3",
        "title": "雪销",
        "author": "薛季宣",
        "content": "旬浃雨银花，山林尽绮罗。\n东风云气减，南纪日光和。\n皓皓污应易，涓涓滴转多。\n冰生又冰释，天道竟如何。",
        "dynasty": "宋",
        "collection_info": null
    },
    {
        "uuid": "b49bcf4c11601fd3fa6d716fabdf1ac5",
        "title": "读大定书诏",
        "author": "薛季宣",
        "content": "窃国盗仁义，惊人新见闻。\n腥羶冠冕俗，秽杂犬羊羣。\n孟获尚七纵，匈奴非五分。\n启民身薙草，为有鴈门军。",
        "dynasty": "宋",
        "collection_info": null
    },
    {
        "uuid": "a375a24a5d18a337b31b7714e23a2155",
        "title": "诚台雪望怀子都五首  其一",
        "author": "薛季宣",
        "content": "不见子都子，诚台一壮观。\n烂开梅骨峭，高耸玉峰寒。\n谁共云霄目，诗亡锦绣肝。\n梦魂千里道，应更酒肠宽。",
        "dynasty": "宋",
        "collection_info": null
    },
    {
        "uuid": "70b69e2ac3aaad5566ce6d8eeb519d19",
        "title": "诚台雪望怀子都五首  其二",
        "author": "薛季宣",
        "content": "故人一相遇，七返霰瀌瀌。\n辞采应奇甚，颠狂即在不。\n寻思落帽会，乘兴锦官游。\n皎皎诚台暮，诗肠独自搜。",
        "dynasty": "宋",
        "collection_info": null
    },
    {
        "uuid": "d7e43ecbfeb47a57f0a602b0b14ed30b",
        "title": "诚台雪望怀子都五首  其三",
        "author": "薛季宣",
        "content": "白也今良嗣，千年璧一双。\n文思泉漱石，色照月明窗。\n朴樕空樊渚，飘零远汉江。\n此情谁与度，木介响琤瑽。",
        "dynasty": "宋",
        "collection_info": null
    },
    {
        "uuid": "5ae726c02d9366cc104d50ced155b81c",
        "title": "诚台雪望怀子都五首  其四",
        "author": "薛季宣",
        "content": "狂游失可人，萍聚我和君。\n千里共明月，几山空白云。\n击鵰飞堕毳，嚼雪冷冰龈。\n百岁无多子，离居困索羣。",
        "dynasty": "宋",
        "collection_info": null
    },
    {
        "uuid": "63dfdaeaad1a8493538137d2f0eb9f4f",
        "title": "诚台雪望怀子都五首  其五",
        "author": "薛季宣",
        "content": "掩胫诚台雪，吟头祇自昂。\n梅花开岭路，冰玉皱池塘。\n良马日千里，美人天一方。\n尺书不可寄，道义两相忘。",
        "dynasty": "宋",
        "collection_info": null
    },
    {
        "uuid": "136bae885b3c041edebab752538cac3c",
        "title": "和贾簿",
        "author": "薛季宣",
        "content": "官冷君休叹，浮名陌路车。\n冰山逢燠泮，豆粥併寒除。\n但酌樽中酒，从堆架上书。\n未酬题柱志，终不羡相如。",
        "dynasty": "宋",
        "collection_info": null
    },
    {
        "uuid": "b46c2c5a53b95e11b30c67a8e6cc8112",
        "title": "忌日雪",
        "author": "薛季宣",
        "content": "荼毒惟何甚，同时失所天。\n哀伤逢此日，怀抱忆初年。\n白雪明心素，青松黯墓埏。\n不堪陈几席，罪罟欲谁冤。",
        "dynasty": "宋",
        "collection_info": null
    },
    {
        "uuid": "8799416f9863da97eaaae9951e5737a5",
        "title": "大雪",
        "author": "薛季宣",
        "content": "江市弥旬雪，人行失旧踪。\n梅藏香骨瘦，冰结浪花重。\n髣髴门前柳，昏迷郭外峰。\n屋檐天汉在，一雁没清空。",
        "dynasty": "宋",
        "collection_info": null
    },
    {
        "uuid": "cc289367e2d88718cf51b42886da4c48",
        "title": "喜雨",
        "author": "薛季宣",
        "content": "麦穗虽干耳，秧苗未吐心。\n正须云泼墨，生怕日流金。\n气鬰山堂润，风回竹径阴。\n称人三四点，争道即为霖。",
        "dynasty": "宋",
        "collection_info": null
    },
    {
        "uuid": "91300703a7787341deefc4d370ddf404",
        "title": "春老寒雨酴醿竟烂",
        "author": "薛季宣",
        "content": "无定若游丝，神人荐玉衣。\n飘摇思远举，婀娜怯空归。\n晚色檀心重，春寒酒力微。\n牵肠无柳眼，香絮雪花飞。",
        "dynasty": "宋",
        "collection_info": null
    },
    {
        "uuid": "5979455a57cc9e0b805c08db53b04a00",
        "title": "读史",
        "author": "薛季宣",
        "content": "闲是等闲非，沈迷不自知。\n黄粱一夜梦，白雪数人诗。\n身后输杯酒，生前对局棋。\n几多亡国恨，窗几静搘颐。",
        "dynasty": "宋",
        "collection_info": null
    },
    {
        "uuid": "e795562f9ce9716540b8c19ac2354e60",
        "title": "延陵感怀",
        "author": "薛季宣",
        "content": "延陵七春梦，悲切意更微。\n颇復吴牛喘，还多代马依。\n去来纷混混，今昨是非非。\n况在辽东鹤，千年方始归。",
        "dynasty": "宋",
        "collection_info": null
    },
    {
        "uuid": "b8ec169d0940d826ef7050bf071e46fe",
        "title": "雪霁和智叔次诸郎曹韵二首  其一",
        "author": "薛季宣",
        "content": "风洗朔云静，愁蠲泪眼晴。\n夜阑灰亦冷，目眩室生明。\n客子远乡巷，天公偏世情。\n布衾寒泼水，坠叶也心惊。",
        "dynasty": "宋",
        "collection_info": null
    },
    {
        "uuid": "d9e95cb54f300244b63300bd9585b0dd",
        "title": "雪霁和智叔次诸郎曹韵二首  其二",
        "author": "薛季宣",
        "content": "同云起飞絮，忽作无意晴。\n梦破客愁绝，魂销天夜明。\n闻鸡悲壮节，哀雁切乡情。\n夜静羣动息，空床时自惊。",
        "dynasty": "宋",
        "collection_info": null
    },
    {
        "uuid": "0dbd15129cd0ceb049bb1b1aacf31d03",
        "title": "元日",
        "author": "薛季宣",
        "content": "凤历回龙纪，羲和御物新。\n崎岖万里道，牢落五年春。\n羁客闻哀雁，伤怀念昔人。\n米盐能几许，还自不由身。",
        "dynasty": "宋",
        "collection_info": null
    },
    {
        "uuid": "9e304cbfd5c007d3d7846330bfe7f3cb",
        "title": "梦回二首  其一",
        "author": "薛季宣",
        "content": "忆到梯云巷，哀伤韡鄂丛。\n舞鸾悲引镜，伤雁落空弓。\n清梦回时雨，繁声发夏虫。\n情钟正吾辈，匡坐泣熏风。",
        "dynasty": "宋",
        "collection_info": null
    },
    {
        "uuid": "cca4a267d72143d701d601be67e9af56",
        "title": "梦回二首  其二",
        "author": "薛季宣",
        "content": "吾宗鲜兄弟，何事日飘零。\n凋落皆鹓凤，相从谢鹡鸰。\n世缘那可了，魂梦也非宁。\n屈指伤心事，端如欲曙星。",
        "dynasty": "宋",
        "collection_info": null
    },
    {
        "uuid": "0776bb6ace414f12f5492bbcc5a8e03a",
        "title": "乡思",
        "author": "薛季宣",
        "content": "达仕租千石，虚名酒五经。\n岂能千日醉，未胜九年耕。\n识取杯中趣，知从袋裏乘。\n读书无一事，官宦汩平生。",
        "dynasty": "宋",
        "collection_info": null
    },
    {
        "uuid": "cf8c452253ee2e5c5b887a1d0b8dbeeb",
        "title": "寒食二首  其一",
        "author": "薛季宣",
        "content": "异县临寒食，为情觉大难。\n焄蒿五精气，破散六祠坛。\n堕泪纷朝雨，回肠减夜餐。\n谁家箫鼓咽，懽舞欲媻跚。",
        "dynasty": "宋",
        "collection_info": null
    },
    {
        "uuid": "4c6325af5fa56972c233f09b4a1b65e5",
        "title": "寒食二首  其二",
        "author": "薛季宣",
        "content": "五岁怀归梦，言归已得归。\n未能逃俗累，旋復着征衣。\n子贡当何战，燕人切自悲。\n无堪一百五，春雨作霏微。",
        "dynasty": "宋",
        "collection_info": null
    },
    {
        "uuid": "bf2cce33026dcf1e269f6f028e61e040",
        "title": "感事",
        "author": "薛季宣",
        "content": "狐死正丘首，鸢飞翰戾天。\n乃知司马晋，不若慕容燕。\n济乱须人杰，投机赧世贤。\n长江千古恨，南北几陈编。",
        "dynasty": "宋",
        "collection_info": null
    },
    {
        "uuid": "c80c1d006ba3e34dff7d18531d299d0e",
        "title": "鸂鶒",
        "author": "薛季宣",
        "content": "溪𪀸沧江外，雌雄万里心。\n浪花浮彩翠，烟雨弄清音。\n蓼岸无端艷，莲塘底处寻。\n鸳鸯谁着色，知误几金针。",
        "dynasty": "宋",
        "collection_info": null
    },
    {
        "uuid": "ac57b90355b032d84152d21fe5ad2fbc",
        "title": "读邸报二首  其一",
        "author": "薛季宣",
        "content": "大漠烟尘静，三公计画奇。\n定安唐庙貌，行復汉官仪。\n捷奏腾千里，除书满四维。\n自然禽颉利，蚤晚赞无为。",
        "dynasty": "宋",
        "collection_info": null
    },
    {
        "uuid": "ba8677e18c57836f75331147bde803b4",
        "title": "读邸报二首  其二",
        "author": "薛季宣",
        "content": "世味刀头蜜，人情屋上乌。\n荣华叶子格，升黜选仙图。\n豺祭知生兽，蛇衔欲报珠。\n不将魂梦到，反是忆莼鲈。",
        "dynasty": "宋",
        "collection_info": null
    },
    {
        "uuid": "775510e199b0a6ee148de07fbb06a3ba",
        "title": "九月十日菊",
        "author": "薛季宣",
        "content": "不改天香细，无端人意疏。\n重阳把杯者，今夕尚来与。\n白羽摇依旧，黄裳笑反初。\n知时自凡俗，冷暖欲焉如。",
        "dynasty": "宋",
        "collection_info": null
    },
    {
        "uuid": "7ad3e4e8c12c27940300e4d0ef43dfdf",
        "title": "夜闻捷音",
        "author": "薛季宣",
        "content": "圆觉声闻夜，蒙头大比丘。\n上功来莫府，如用復东周。\n行即昇平旧，还从汗漫游。\n凭谁问淮蔡，元济莫擒不。",
        "dynasty": "宋",
        "collection_info": null
    },
    {
        "uuid": "84860c211f8b855666c63a443b9b9e22",
        "title": "闷成",
        "author": "薛季宣",
        "content": "春鸟弄轻微，凝阴满院飞。\n蚕姑云力作，杜宇不如归。\n世变知音少，人亡解语希。\n汗颜多反仄，溅泪湿单衣。",
        "dynasty": "宋",
        "collection_info": null
    },
    {
        "uuid": "e6b3cc7ff7ab4923976246ae36dc8d5e",
        "title": "春阴",
        "author": "薛季宣",
        "content": "春昼阁春愁，无情若隠忧。\n柔肠牵柳眼，困泪点花头。\n不放春风度，从教暮雨休。\n哀怜无限意，小畜闵黄州。",
        "dynasty": "宋",
        "collection_info": null
    },
    {
        "uuid": "f28c30f4fda3e1adee204d3ca9b009f8",
        "title": "灯花",
        "author": "薛季宣",
        "content": "自得天然艷，书窗气吐虹。\n有心惟烛物，无种到施工。\n不管三春候，平分两曜功。\n报人知喜事，谁辨悉归空。",
        "dynasty": "宋",
        "collection_info": null
    },
    {
        "uuid": "8f4d2b92e67ff265492928f996045389",
        "title": "送郑景望赴国子丞诗二首  其一",
        "author": "薛季宣",
        "content": "风喜樯乌顺，知难唤酒杯。\n好溪寒已半，京洛暖应回。\n僧舍方飘雪，江篱欲放梅。\n不须愁国步，之子栋梁材。",
        "dynasty": "宋",
        "collection_info": null
    },
    {
        "uuid": "e38fc604861e5e632730af112f9b487e",
        "title": "送郑景望赴国子丞诗二首  其二",
        "author": "薛季宣",
        "content": "忾我论交晚，何堪又索居。\n朝阳鸣必凤，清水察无鱼。\n百恼愁成斛，羣疑鬼载车。\n否臧亡可道，赢得腹诗书。",
        "dynasty": "宋",
        "collection_info": null
    },
    {
        "uuid": "4cc4c18daa0bdfd315a8f0b9b5ab91eb",
        "title": "送郑景元赴秀州判官诗",
        "author": "薛季宣",
        "content": "恢炱煽炎毒，万里无来风。\n殿阁少微凉，况乃陌路中。\n纨扇可把挥，秋高网丝虫。\n冰山岂足恃，见睍聿消融。\n进退信惟谷，黄尘奈匆匆。\n郑君冰雪姿，干将依崆峒。\n竭蹶救头然，巾车佐元戎。\n生人在炽炭，吾何惮爞隆。\n往闻开元帝，逃暑绣岭宫。\n偪仄政浩叹，木阴见姚崇。\n烦溽顿以消，语识静胜工。\n相期在此行，山泉养童蒙。",
        "dynasty": "宋",
        "collection_info": null
    },
    {
        "uuid": "b35e4d88cd252af2bca60ed55bba5bea",
        "title": "兄子象先罢公试归知武林动静成古风三首  其一",
        "author": "薛季宣",
        "content": "黄庭有真诣，魂升魄入渊。\n知机动以食，还反道自然。\n尝闻炼色石，可用补苍天。\n时哉復时哉，宁教悔在前。",
        "dynasty": "宋",
        "collection_info": null
    },
    {
        "uuid": "bac549daaa8358eb38bf57d9d513cc34",
        "title": "兄子象先罢公试归知武林动静成古风三首  其二",
        "author": "薛季宣",
        "content": "野鹤入鸡羣，猨岂王孙辈。\n之人定忘物，未足言身世。\n丹山两凤皇，为谁来哕哕。\n灵龟发与肣，可以卜隆杀。",
        "dynasty": "宋",
        "collection_info": null
    },
    {
        "uuid": "0572c11ceb39d5ec08c9e04817aa90d7",
        "title": "兄子象先罢公试归知武林动静成古风三首  其三",
        "author": "薛季宣",
        "content": "明珠以弹雀，得雀亦亡珠。\n扬鹜以当鹰，夫岂猎之徒。\n黄金有定价，韫椟盍藏诸。\n熏风扇余凉，吾方爱吾庐。",
        "dynasty": "宋",
        "collection_info": null
    },
    {
        "uuid": "552706470aeb135ab73f9dd61318fa4e",
        "title": "元夜斋居",
        "author": "薛季宣",
        "content": "元夜忆年时，忘情居灏灏。\n县斋今夕居，曷谓伤怀抱。\n都缘人事非，不足年时好。\n世母舍我归，屈指忧吾老。\n人亡不可见，此心为草草。\n大人月云忌，弃我方儿褓。\n呱呱救婴泣，安知请丘祷。\n诸父洎诸兄，下世吁何早。\n悲伤失所恃，涕泪流行潦。\n哀思动时节，不见莲灯好。\n乡居计日长，松楸倩谁埽。\n诸母侍何期，念旧呼穹昊。",
        "dynasty": "宋",
        "collection_info": null
    },
    {
        "uuid": "d69176887157f85793b615f8c0d7be2f",
        "title": "春雨",
        "author": "薛季宣",
        "content": "春雨不知止，新晴旋復阴。\n霏霺散秋毫，虚檐水鸣琴。\n琤瑽响疏窗，庭除有余音。\n跬步莫可纵，苍苔看侵淫。\n县斋知几秋，中堂漏相寻。\n涓涓溅人衣，黯黯乏胜襟。\n发策漫如渍，明眸暗沈吟。\n翛然薄云开，风声到园林。\n坐觉筠筀芽，罗鞭粲修森。\n巾车过坊市，沟渠涨江浔。\n言归转通渠，举头见西岑。\n峰青雾衔白，何堪送迎心。",
        "dynasty": "宋",
        "collection_info": null
    },
    {
        "uuid": "af06c6627d65c80aa5f845a3d63a0e33",
        "title": "春江小雨",
        "author": "薛季宣",
        "content": "小雨春风裏，澄江满涨痕。\n沙平波渺渺，山远雾昏昏。\n短棹烟尘细，浮云天地根。\n将迎倦无已，羞目旧杯尊。",
        "dynasty": "宋",
        "collection_info": null
    },
    {
        "uuid": "879d6102fc9c6fefcb6095e4dd7c40cd",
        "title": "春雨",
        "author": "薛季宣",
        "content": "春光不满百，雾雨六旬强。\n眠蚕老脱殻，壠麦青已黄。\n愁云密可厌，惨澹空沧茫。\n铜盘旦日出，障彼天一方。\n寒簇叹巧妇，麰蛾会飞虻。\n丰隆况忱祠，离毕占是常。\n庚午直及申，此意未遽央。\n使客困羁役，行留两亡羊。",
        "dynasty": "宋",
        "collection_info": null
    },
    {
        "uuid": "7f92383de438f9bcbb8438e52efd3016",
        "title": "雨中鹤唳",
        "author": "薛季宣",
        "content": "阴霭结愁思，秋霖政霪澍。\n何天唳鸣鹤，嘹喨乌云路。\n九皋声甚远，底处披冥雾。\n定知君子化，不作乘轩污。\n介虮六王师，栉沐方暴露。\n刍輓苦不继，曷保金汤固。\n涂泥困沦没，无计开樊笯。\n伤古听华亭，吾心向谁布。",
        "dynasty": "宋",
        "collection_info": null
    },
    {
        "uuid": "75416d38bf7fbfe31932ff7586101752",
        "title": "种兰",
        "author": "薛季宣",
        "content": "兰生林樾间，清芬倍幽远。\n野人坐官曹，兹意极不浅。\n西窗蔽斜日，松钗架春晚。\n墙阴莳花木，憔悴根日损。\n植此山谷香，坐与前事反。\n扶疏可纫佩，心绪端有本。\n芽生仅盈坛，高风成九畹。\n羣芳颜色好，祇自夸园苑。\n何如淡嚼蜡，草莽曾谁混。\n对我静无言，忘形如苯䔿。",
        "dynasty": "宋",
        "collection_info": null
    },
    {
        "uuid": "b870c5b00189535ac61ed40a8fde0fc0",
        "title": "读东坡和靖节诗",
        "author": "薛季宣",
        "content": "我读渊明诗，颇识诗外意。\n坡公继逸响，箇中有佳思。\n取友百世上，古来独二士。\n陶固泉石人，苏则廊庙器。\n出处了无同，声名都自异。\n往来不可作，矧復通姓字。\n神交定忘形，饮食尚知味。\n蕤宾中声律，片铁犹应类。\n兹文在尼父，为復昌旦事。\n今时道古语，莫作今世视。\n以我思惟心，充彼刚大气。\n芥子纳须弥，谁信略相似。",
        "dynasty": "宋",
        "collection_info": null
    },
    {
        "uuid": "b19ec0261becce223504e7f4b1d154a4",
        "title": "欣木亭诗",
        "author": "薛季宣",
        "content": "寒威折青阳，云雨作朝暮。\n槎牙粲新绿，寂历晴川树。\n时至物皆春，岂在云间露。\n之人止亭上，笑歌谁与晤。\n睠此荣与华，我亦知嘉孺。\n来游对溪山，识取亭中趣。",
        "dynasty": "宋",
        "collection_info": null
    },
    {
        "uuid": "b41ddec7dbd3ca47b1742212282d1066",
        "title": "早起次叔瞻韵",
        "author": "薛季宣",
        "content": "日高政好眠，披衣意何已。\n不得恋黄紬，弩头非所喜。\n厌浥行露多，忘却佳山水。\n有客爱閒居，被髮吟早起。\n神清到天元，静极照物始。\n公乎尚何其，我亦偶然耳。\n此事叵立谈，剥剥自鸣指。\n动息无端环，生人定一理。",
        "dynasty": "宋",
        "collection_info": null
    },
    {
        "uuid": "f6a7a2904cd3e7fe4bb513eb0a6d466d",
        "title": "闻竞渡声",
        "author": "薛季宣",
        "content": "江头闹金钲，竞渡记时序。\n欲弔大夫魂，正则知何许。\n情缘古今隔，况是都无楚。\n悲歌永为戏，拯溺凭谁语。\n曰我旧家乡，湖上人如堵。\n船战习成风，迎神尚投黍。\n家居内忘物，废听何城阻。\n风闻不贰事，借问为情绪。",
        "dynasty": "宋",
        "collection_info": null
    },
    {
        "uuid": "1f5ab2d95f3aab8192d67f1d08849515",
        "title": "冬至和燠酴醿有华",
        "author": "薛季宣",
        "content": "我爱酴醿花，烂漫春归后。\n熏为美人佩，韵胜青州酒。\n溰漼落霜霰，摇曳欹风柳。\n别来能几时，梦寐依三后。\n一綫长新阳，万木新凋朽。\n佳期尚云远，盛意胡偏厚。\n秀色笑江梅，游丝入窗牖。\n遥知此粲者，为瑞朝中否。\n银蟾待交映，天上彤云久。\n金樽但高酌，身外闲愁剖。\n休言桃李华，常旸又何咎。",
        "dynasty": "宋",
        "collection_info": null
    },
    {
        "uuid": "3c30c158da80bd0c8c0d76691a5dbb43",
        "title": "刈兰",
        "author": "薛季宣",
        "content": "东畹刈真香，静院簪瓶水。\n高远不胜情，时逐微风起。\n和雨剪闲庭，谁作骚人语。\n记得旧家山，香来无觅处。",
        "dynasty": "宋",
        "collection_info": null
    },
    {
        "uuid": "ecc909cafce2a8a28e69a016226fb477",
        "title": "石盆",
        "author": "薛季宣",
        "content": "髯翁久埋没，岁月来成奔。\n当年脍鱼处，齑臼徒形存。\n想方高会时，猛士侔云屯。\n连鰲觊一钓，欲以大口吞。\n尺鲫剉红雪，烹葵植兰荪。\n王余弃玉食，银刀乱洄沄。\n堕台不禁醉，网漏如鲸鲲。\n座中尽羣彦，人亡失丛墦。\n吾游怀此都，重到郭外村。\n聊兴广武叹，徘徊受辛盆。\n颓然凤凰台，路走临津门。\n催归趁人马，谁念古帝魂。\n愁无有力者，窊樽负云根。\n斯焉共杯饮，垂纶具盘飧。",
        "dynasty": "宋",
        "collection_info": null
    },
    {
        "uuid": "37003beaf8343de272cf89a651ab48ea",
        "title": "止斋和七五兄次渊明止酒诗韵",
        "author": "薛季宣",
        "content": "知止良独艰，吾兄独安止。\n不止郊园外，只止尘埃裏。\n修为止至善，孝爱止为子。\n眷言兄止之，得止以为喜。\n至止内泓澄，非心止弗起。\n止静有余欢，止中得妙理。\n勿谓止为难，止躬徒正己。\n止乎吾未见，致知知止矣。\n兄乎止孰似，兄止无端涘。\n艮止视兼山，止斯千万祀。",
        "dynasty": "宋",
        "collection_info": null
    },
    {
        "uuid": "dd2b9aa503a4eab7e741ff6bba7a39d6",
        "title": "重阳无菊",
        "author": "薛季宣",
        "content": "二九节重阳，高风振羣木。\n彼菊东篱下，金英粲清馥。\n中有黄裳美，雅称清人服。\n岁旱靡百草，芽蘗渠能育。\n冷淡登高会，怅望矧可復。\n空酌茱萸酒，帽堕慵举目。\n愧乏渊明流，诚为渊明缩。\n借使渊明在，渊明更悽蹙。",
        "dynasty": "宋",
        "collection_info": null
    },
    {
        "uuid": "8f533c42c0e579d5c0e048867077d440",
        "title": "九月犹暖梅桂有华",
        "author": "薛季宣",
        "content": "两雄不并时，丹芍彼春芳。\n同仁乃一视，梅桂华秋旸。\n梅固冰玉姿，桂不时世装。\n永言异会遇，相从多异香。\n琐屑辟寒金，磊落明夜光。\n仙人姑射山，墨允期首阳。\n神交际道义，语默何曾常。",
        "dynasty": "宋",
        "collection_info": null
    },
    {
        "uuid": "960db70651ade0cb9e7c2ce719be4f00",
        "title": "患盗",
        "author": "薛季宣",
        "content": "盗赏自孤卿，布亡由令尹。\n政刃可同形，杀人在同殒。\n吾非古之徒，处世良不尽。\n仁义一蘧庐，身心两矛盾。\n坐使邑中民，嗷嗷困饥窘。\n劫质与穿窬，公行载归稛。\n道路视秦越，对此独何忍。\n刑德叹谁施，茫洋空内愍。\n仲尼有佳对，为发一笑辴。",
        "dynasty": "宋",
        "collection_info": null
    },
    {
        "uuid": "ce9b7758ce244809260182f5deede7b7",
        "title": "又和元可二篇  其一",
        "author": "薛季宣",
        "content": "阳春倡者谁，欲和心已阑。\n故乡渺千里，念之一辛酸。\n人生足离合，岂在共盘餐。\n胡然儿女情，苛留太无端。\n焉得不繫舟，使我怀抱宽。\n信美非吾家，会且即所安。\n后园桃李秋，芜径草木繁。\n酒来辄竟醉，歌强难为欢。\n风雨打寒食，枯河尽瀰漫。\n故乏猜嫌累，谁能整其冠。\n惟当适意尔，曷贵吕极官。\n晋贤泣楚囚，卫女赋竹竿。\n愿君悯羁思，所友路何曼。\n归哉昔在陈，孔圣乏体胖。\n幸非艰棘徒，亦復谢栾栾。",
        "dynasty": "宋",
        "collection_info": null
    },
    {
        "uuid": "cf2865a260501ac7e2185aa7b1720c43",
        "title": "又和元可二篇  其二",
        "author": "薛季宣",
        "content": "春风动乡情，灯火语夜阑。\n遥闻流星递，铃响接悲酸。\n愁人念世事，临食或忘餐。\n我有无价珠，可以息争端。\n致君昭代隆，坐使北顾宽。\n何当内修治，迩服远自安。\n呢呢儿女子，青蝇语喧繁。\n长怀不尽忧，可若一笑欢。\n有酒且强醉，莫等白露漫。\n汾阳脱兜鍪，高祖溺儒冠。\n此意讵未央，抱关乐卑官。\n匡床足酣眠，红日出三竿。\n睠言东瓯道，来归路曼曼。\n非行徒尔为，寂默体用胖。\n天地一大家，中庭树栾栾。",
        "dynasty": "宋",
        "collection_info": null
    },
    {
        "uuid": "3aa11cb2243a438601a62676f495d0fb",
        "title": "得符速走之官",
        "author": "薛季宣",
        "content": "我本乐闲人，自得安闲志。\n鄙性习疏散，谁识荣华意。\n朅来復旧庐，喜获平生志。\n稼穑任佃夫，家室归中馈。\n中外若非我，卒岁无他事。\n饱饭读诗书，瞢腾时困睡。\n嘲啁燕雀懽，鸿鹄心应异。\n三皇竟何物，况復今官寺。\n寒馁譟妻孥，先春输典质。\n兹乃不可常，为贫求禄仕。\n版籍一书名，野情那得遂。\n官来促我装，去作尘埃吏。\n无復有消摇，真为口腹累。\n把板从此行，短褐随弃寘。\n素餐良不堪，邑有民人寄。\n众心险山川，道微非所暨。\n上恐负朝家，终念家声坠。\n吾民政焦嗷，为此不能寐。\n格物可为邦，旧说今难试。\n泥古诚腐儒，惟此知为治。\n仁义舍不为，又敢图与利。\n上官如我容，刑章得就易。\n庶以遂其生，将久苏疲瘁。\n此意尚茫然，思之或狂悖。",
        "dynasty": "宋",
        "collection_info": null
    },
    {
        "uuid": "e73d2f2063ad73b8a5d093ee4cdd35ce",
        "title": "溪𪀸",
        "author": "薛季宣",
        "content": "溪𪀸何翩翩，镇日烟波裏。\n将奈网罗何，幽闲从此始。\n一为美人玩，毛羽慵復理。\n江湖浩荡意，憔悴蹄涔水。\n昔是沧溟游，今是樊笯底。\n文章岂是贵，步武难无已。\n丈夫感兹念，心逐冥鸿起。",
        "dynasty": "宋",
        "collection_info": null
    },
    {
        "uuid": "9702682613c32e2f27daad5575a9e616",
        "title": "社后即事",
        "author": "薛季宣",
        "content": "东君识归意，社雨零斋沐。\n柳眼向人青，草芽随地绿。\n体轻来燕疾，声合鸣蛙矗。\n桃李静无言，艷丽惊郎目。",
        "dynasty": "宋",
        "collection_info": null
    },
    {
        "uuid": "b807d81384dae29d8adbc4e4be581401",
        "title": "西山野步",
        "author": "薛季宣",
        "content": "雨夏作晴天，浮云带溶洩。\n西山旦驱马，踏破苍崖翠。\n寒泉涨新绿，决决鸣环佩。\n上有吴郊畤，九曲羊肠细。\n筑阁听松风，缥渺江无际。\n野僧喜客来，一见心已醉。\n竹萌荐盘餐，玉切琅玕碎。\n吟哦壁间诗，恍与古人对。\n时发一笑粲，韶闻殆忘味。\n清游淡何营，不知夕将至。\n岸巾步箬谷，欲往叵自遂。\n酌此菩萨泉，为澣濯恶世。",
        "dynasty": "宋",
        "collection_info": null
    },
    {
        "uuid": "0708407c7207d590034d5f1e3d1d593a",
        "title": "陈思王",
        "author": "薛季宣",
        "content": "乔松产崇岳，託迹太高亢。\n飘摇风雪场，蜷局蛟龙状。\n干霄竟何事，劲节良独壮。\n下有楸桐秀，远入烟霞望。\n天意固有在，人情亦云妄。\n苦乏柔苗荫，直傲清霜量。\n居然嗟彼其，坐使出其上。\n至哉文身子，三以天下让。",
        "dynasty": "宋",
        "collection_info": null
    },
    {
        "uuid": "78bc77da59fdd9e7343a38c89616fb46",
        "title": "步抵东坡登舟返石门",
        "author": "薛季宣",
        "content": "为到西阳城，侘傺东坡上。\n旧址就荒芜，山川写心匠。\n四见耸高寒，周遭画屏障。\n万象俨朝昏，出没烟霞状。\n玄览浩无涯，不觉沧溟涨。\n吾行半南州，此游诚大壮。\n寸阴良可惜，无奈归船舫。\n隤然快哉亭，昔梦今知妄。\n吴都一回桡，杯饮漥樽浪。\n石门隠渔舍，行復殊亭创。\n扣竭两端倪，便可齐得丧。",
        "dynasty": "宋",
        "collection_info": null
    },
    {
        "uuid": "1328d95fdaeaf96a5818361b4f5fc123",
        "title": "边事方急有中使至雨中出郊候之",
        "author": "薛季宣",
        "content": "雾雨阁天愁，胡笳闹人耳。\n不见霍票姚，只见黄尘起。\n蒋城何岧峣，横流混淮水。\n教战鬨市人，旋栅荒残垒。\n甲道轩修竹，亭观罗弓矢。\n长城万里坏，衣带江谁恃。\n櫜鞬道左立，一介来行使。\n束带迎督邮，渊明尚深耻。",
        "dynasty": "宋",
        "collection_info": null
    },
    {
        "uuid": "e66b506ce3d1b72ee3a7326b8e7d6ef9",
        "title": "春阴会闻悬瓠不守",
        "author": "薛季宣",
        "content": "飘风吹百花，仰不见天幕。\n浮云何惨惨，去我止一握。\n园树暗无色，红芳旋凋落。\n摘索晚来雨，如丝度城郭。\n愁人故多情，对此乃非乐。\n羽书绛囊驰，伤春重沈着。\n方镐若泾阳，龙吟怨清角。\n归飞内提提，纥真问生雀。",
        "dynasty": "宋",
        "collection_info": null
    },
    {
        "uuid": "ab00b3d4dc04051a7aab4edb0960d9d7",
        "title": "雪蛆",
        "author": "薛季宣",
        "content": "冷冷雪中蛆，皎皎夏之日。\n藉彼凌厉地，生此柔脆质。\n冰山共攸远，玉筯无定匹。\n安识时有暑，但保岁云栗。\n中和叹何居，已热信所必。\n火鼠可泽浣，朝菌宁晚出。\n伯翳为更名，山经注遗逸。",
        "dynasty": "宋",
        "collection_info": null
    },
    {
        "uuid": "32d55043bed0b5a845376414147a5195",
        "title": "新作殊亭",
        "author": "薛季宣",
        "content": "虎将夏中时，旋復怡亭址。\n茅茨覆采椽，朴拙亦可喜。\n建斗五移杓，殊亭更释子。\n规摹虽少华，不陋復不侈。\n元碑碎俗令，遗集裒空纸。\n纵步此山椒，金声犹属耳。\n旧亭苦弗称，新亭直殊美。\n书文两奇绝，踪蹟存布指。\n古人久不见，今人尚殊此。\n能知古今意，元始本无始。",
        "dynasty": "宋",
        "collection_info": null
    },
    {
        "uuid": "7c1f79edc5e04c6b1c70df877e8d0c58",
        "title": "又读陶靖节诗即次前韵效其体  其一",
        "author": "薛季宣",
        "content": "浊酒自倾尽，陶然忘古今。\n横琴寄逸响，聊以写我心。\n矫矫两白鹄，盘旋下曾林。\n此情谁与传，无弦有遗音。",
        "dynasty": "宋",
        "collection_info": null
    },
    {
        "uuid": "f0b232b29525735fcbe43b510bb25055",
        "title": "又读陶靖节诗即次前韵效其体  其二",
        "author": "薛季宣",
        "content": "万籁夕已息，宁知身是今。\n浮云翳青空，油然起无心。\n寄傲北窗下，骤雨落疏林。\n游子为三叹，寥寥希大音。",
        "dynasty": "宋",
        "collection_info": null
    },
    {
        "uuid": "de1d1780862654250c520627e004abdb",
        "title": "开渠",
        "author": "薛季宣",
        "content": "开渠引檐溜，涓涓遶茅楹。\n政尔江河流，锵如环佩声。\n澄澜漾沦漪，曲甃随浅清。\n上有翔飞蚋，无殊化抟鹏。\n广狭讵易量，大小终强名。\n何从泛天潢，同归在寰瀛。\n吾惭论齐物，扬波叹平生。",
        "dynasty": "宋",
        "collection_info": null
    },
    {
        "uuid": "4e6d74e5d1eded3484cd0996dd27de72",
        "title": "瓜期代者不至",
        "author": "薛季宣",
        "content": "禽飞有倦时，木落还逢春。\n薄游名利场，厌见陌路尘。\n指日得终更，□情难重陈。\n如此代者何，不至愁吾人。",
        "dynasty": "宋",
        "collection_info": null
    },
    {
        "uuid": "9727c0a8c67d63aebf4abc890eb9ad60",
        "title": "代者介至",
        "author": "薛季宣",
        "content": "县道简书密，束身急于绳。\n况復多难时，匈奴亟凭陵。\n忧危内外竞，凛若凭春冰。\n鞭笞苦不痛，何恤寡与矜。\n初心岂得在，反身但兢兢。\n安得事大好，官籍知有承。\n屈指计来月，瓜期闰云增。\n彼乃未易到，吾行重难能。\n百里半九十，终更讱阶升。\n社雨晚来急，春天雾梦梦。\n清淮万胡马，咫尺方沸腾。\n朞年念天远，归飞恨无䎖。\n慇懃谓典吏，用之笔缄縢。",
        "dynasty": "宋",
        "collection_info": null
    },
    {
        "uuid": "015d4063aced46d5393bcffa39d973b2",
        "title": "袁山春望",
        "author": "薛季宣",
        "content": "密雨作春社，袁山暂登临。\n迎人多野花，对镜谐道心。\n于以今日态，而开去年林。\n平沙没浩荡，涨水相浮沈。\n草绿湖万顷，峰青天一寻。\n无情云自闲，此理吾难任。\n故垒雉明玉，寒溪迭重岑。\n朅来听流泉，可用资鸣琴。\n新霁石磴滑，崩波马蹄肣。\n不知日已暮，迂回树生阴。\n归路尚修阻，时哉羡灵禽。",
        "dynasty": "宋",
        "collection_info": null
    },
    {
        "uuid": "8e39c0b024b2a307525564e7fb1f6fba",
        "title": "重阳马上看菊",
        "author": "薛季宣",
        "content": "秋菊粲真色，落若千金巵。\n对此好时序，馨香散幽奇。\n烂漫在伊昔，邂逅不可期。\n吾来倦逢迎，玄黄马常驰。\n二子復何事，相从意熙熙。\n奔走尘埃间，一见蹙我眉。\n嚮之念佳赏，惭颜朵人颐。",
        "dynasty": "宋",
        "collection_info": null
    },
    {
        "uuid": "70f9dce1a101dc644fd04f02ad44c87c",
        "title": "浮槎",
        "author": "薛季宣",
        "content": "浮槎尔乔木，来从何处村。\n託迹久非地，湍水撞其根。\n一辞古岩头，去去随潺湲。\n上有飞鹭翔，下有白浪翻。\n浪激信反覆，鹭去无回骞。\n十浮将九沈，任彼回风掀。\n飘泊未云已，惊落见者魂。\n今凭逝川波，故凭川上原。\n原中復何有，草木故自蕃。\n洄流溃前汀，薄命乃独存。\n人生尽如此，株木奚足论。",
        "dynasty": "宋",
        "collection_info": null
    },
    {
        "uuid": "476d23756a93502407ed6f7e7ba64f3e",
        "title": "雪",
        "author": "薛季宣",
        "content": "太素欲还淳，熙然万物春。\n封条花烂漫，飞絮柳纷缤。\n玉殿神光发，金楼火色新。\n檐高天汉接，地远蜀江濒。\n西塞云填谷，南湖浪拍漘。\n吠厖欣掉尾，饥鸟困依人。\n蹑屣踪存齿，翻车垩到轮。\n窗开罗岫失，槛倚凿池堙。\n鑪炭情偏惬，冰壶意亦亲。\n郢歌休待和，大化席纷纷。",
        "dynasty": "宋",
        "collection_info": null
    },
    {
        "uuid": "c6a606bb8fc9914e45e397dbc38d2eca",
        "title": "桃花",
        "author": "薛季宣",
        "content": "桃花如美人，静有娇春态。\n醉眼奈愁何，多情破新睡。\n装成开笑靥，天袅腰支细。\n不语傍斜阳，鹄立尘寰外。\n烟远锁眉颦，东风羞妩媚。\n倏然叹零落，灼灼无穷意。\n会访武陵源，一饮流霞味。",
        "dynasty": "宋",
        "collection_info": null
    },
    {
        "uuid": "971221d61c81914b959f5606d1edc408",
        "title": "春阴三首  其一",
        "author": "薛季宣",
        "content": "春阴一何甚，愁结窗外花。\n细雨打疏竹，娟娟草新芽。\n眷此忽中惨，吾生浩无涯。\n闲读几上书，可叹復可嗟。\n时流谅难追，世路亦已赊。\n折腰墨绶卑，坐有忧患加。\n官柳粲新绿，黄鹂语淫哇。\n把盏但心醉，天外日已斜。\n魄月沈半壁，归飞噪啼鸦。\n仰头望虚碧，冥冥密云遮。\n风尘政昏暗，逃形乏浮槎。\n顾影还自笑，狂游荡无家。\n弩头强应世，钝若倒拔蛇。\n先人营旧庐，清池傍蒹葭。\n芳时绣文锦，翻涛散晴霞。\n霁色故自好，风霾益云嘉。\n何当舍此去，忘情傲丹葩。",
        "dynasty": "宋",
        "collection_info": null
    },
    {
        "uuid": "67486f807b4447abb0b8ca69b0e2c63f",
        "title": "春阴三首  其二",
        "author": "薛季宣",
        "content": "逼社窘阴雨，园花就凋零。\n翩翩蝶翅重，好鸟无一鸣。\n山头雾露白，檐前砌苔青。\n旁瞻隔远到，内与愁思并。\n县小文书省，氍茵匝莎庭。\n举头叹世事，坐有百感生。\n芳林堕玉蕊，垂杨结珠缨。\n伤春復已半，忽忽难为情。\n朅来发书箦，悼往心自冥。\n袖手一凝竚，意逐飞鸢行。\n中原政紊乱，悲角扬哀声。\n有酒不解饮，何以解我酲。",
        "dynasty": "宋",
        "collection_info": null
    },
    {
        "uuid": "5a5e8f1e0ca2d2b40eba1e3e809d0edd",
        "title": "春阴三首  其三",
        "author": "薛季宣",
        "content": "社雨打春色，催落枝上花。\n天风振疏篁，离披亦云嘉。\n为此念畴昔，官曹掇餐霞。\n幕苍远梦梦，寰中感生涯。\n落花故有时，掺掺笋当芽。\n芳菲日已老，吾游路何赊。\n宇宙一悽惨，桑榆未还家。\n诗情不自禁，荒园鼓新蛙。",
        "dynasty": "宋",
        "collection_info": null
    },
    {
        "uuid": "2587de1ae090834c7428fc2ef46867cc",
        "title": "读靖节诗",
        "author": "薛季宣",
        "content": "渊明鸣素琴，无弦有遗音。\n善听非子骞，寥然赏知心。\n声满天地间，清越穷幽深。\n游鱼漾澄澜，宿鸟投故林。\n忘肉为闻韶，羲皇到于今。",
        "dynasty": "宋",
        "collection_info": null
    },
    {
        "uuid": "24cb35a7720f56c2433f273d1d3d69ad",
        "title": "跋东坡诗案",
        "author": "薛季宣",
        "content": "南方有佳木，远在涨海涯。\n沈水产其节，鸡舌生其肌。\n结根松柏场，龙脑实离离。\n蜑獠岂知贵，斧斤斩栾枝。\n椓为糠粃槽，将食犬与狶。\n条枚恶鬈曲，芟除弃江湄。\n沧流荡回波，不与朽壤期。\n年代知几阅，愈久乃见奇。\n根株到余沥，復恐分寸遗。\n终焉盛芬烈，兰荪谢芳姿。",
        "dynasty": "宋",
        "collection_info": null
    },
    {
        "uuid": "3d5eb34a03333b208e4aa47eb545df81",
        "title": "还返释言  其一",
        "author": "薛季宣",
        "content": "先天有真数，八卦因皆九。\n升降周六虚，利见龙无首。\n后天奉天时，不在先天后。\n得一定存三，玄中急须守。",
        "dynasty": "宋",
        "collection_info": null
    },
    {
        "uuid": "bf2b7457a815d78bba513665125ea457",
        "title": "还返释言  其二",
        "author": "薛季宣",
        "content": "道人与我言，熬水可丹成。\n阴阳忖节度，金玉争精明。\n问之谁因尔，惟言火力停。\n毫釐谬以消，造物亦何情。",
        "dynasty": "宋",
        "collection_info": null
    },
    {
        "uuid": "37bad8a69acea0b2f722899212a89741",
        "title": "还返释言  其三",
        "author": "薛季宣",
        "content": "揉木以为轮，寘之溪之干。\n微流荡轮辐，银涛立飞翻。\n三田接余润，九谷归其根。\n灌溉有如此，愆阳何足论。",
        "dynasty": "宋",
        "collection_info": null
    },
    {
        "uuid": "e49628eebe411e1fa2d768b6e422800f",
        "title": "还返释言  其四",
        "author": "薛季宣",
        "content": "接竹引岩泉，远在寒谷幽。\n然炬火其端，高飞北山头。\n可以活三军，梅林意悠悠。\n倒置未为戾，见之復何求。",
        "dynasty": "宋",
        "collection_info": null
    },
    {
        "uuid": "2525ccbc129616aa74b696b990bcd55a",
        "title": "还返释言  其五",
        "author": "薛季宣",
        "content": "陶甓与镕金，火出资坚久。\n炭木已焚如，万祀长不朽。\n功成在鑪竈，鑪竈凭何有。\n不见古轩辕，炼宝荆山首。",
        "dynasty": "宋",
        "collection_info": null
    },
    {
        "uuid": "7adea800398720ee7700e839e9528f03",
        "title": "还返释言  其六",
        "author": "薛季宣",
        "content": "尝闻曾子书，金火中外明。\n圆方递含施，二景参黄庭。\n天端月亏盈，宛在日之情。\n谁何液浑金，坩锅置煎烹。",
        "dynasty": "宋",
        "collection_info": null
    },
    {
        "uuid": "bf4995704c28c36583ba456ea6d0a8ff",
        "title": "还返释言  其七",
        "author": "薛季宣",
        "content": "律管实葭灰，气至飒以升。\n日至幂寒泉，水花结轻冰。\n应候固应然，违天亦何能。\n时哉復时哉，尺璧定自轻。",
        "dynasty": "宋",
        "collection_info": null
    },
    {
        "uuid": "f990d4f0223ffa839dd9306bc4f30fcc",
        "title": "还返释言  其八",
        "author": "薛季宣",
        "content": "襄阳库露真，木器涂髹漆。\n髹漆厚以坚，札去移凡质。\n蕃戎岂不诈，信是真山出。\n所以蛇化龙，头角非曩日。",
        "dynasty": "宋",
        "collection_info": null
    },
    {
        "uuid": "092a74e1a9f9f8f2a1121198a11aee7a",
        "title": "还返释言  其九",
        "author": "薛季宣",
        "content": "苟晞有逸牛，往返日千里。\n烹之剖其脊，比竹双筋起。\n强力有由然，物性都如此。\n本立而道生，人身有真理。",
        "dynasty": "宋",
        "collection_info": null
    },
    {
        "uuid": "ba5614c87e79edf7259887643bca694c",
        "title": "还返释言  其一○",
        "author": "薛季宣",
        "content": "蚨血可还钱，书符能已疟。\n感召有如斯，还丹非外作。\n得意以忘言，象数求还错。\n无为四时行，天游有真乐。",
        "dynasty": "宋",
        "collection_info": null
    },
    {
        "uuid": "ec5efb16da03b98b17de849d1ca7856d",
        "title": "樊口候参政暮归",
        "author": "薛季宣",
        "content": "摇兀孤舟东復西，飙从赤鼻下樊溪。\n惊鳞斜日银刀乱，飞鹄沧波羽扇低。\n江涨清泠舞洄洑，岸颓浩荡汩尘泥。\n黄昏荡桨窊樽上，笑指天闺认沐鹥。",
        "dynasty": "宋",
        "collection_info": null
    },
    {
        "uuid": "02c8083cb9dbc462f87c3e209e45f6de",
        "title": "闻中司还旆清旦踰樊岭候之不遇自黄子矶乘舟而归",
        "author": "薛季宣",
        "content": "万松晨度马蹄疾，五水春来湖草长。\n官柳弄烟天已曙，山花无人风自香。\n涛痕石碛记江路，桧楫兰舟摇夕阳。\n送我不如归去也，啼规夹岸切愁肠。",
        "dynasty": "宋",
        "collection_info": null
    },
    {
        "uuid": "99e8694ffa14729aa82e459b29a78437",
        "title": "夜忆吴江",
        "author": "薛季宣",
        "content": "虹梁新霁倚东隅，还忆松江枕太虚。\n味比莼羹下盐豉，贤为菰菜忆鲈鱼。\n清风帆幔输归客，落日蒹葭称晚渔。\n会带笭箵镇浮浪，扁舟斜挂一籧篨。",
        "dynasty": "宋",
        "collection_info": null
    },
    {
        "uuid": "025efd93185e1e2601e6780f193fa795",
        "title": "过樊山",
        "author": "薛季宣",
        "content": "谁将春信过中江，草木无情取次芳。\n装罢美人梅破额，愁成行客柳牵肠。\n江滩凿凿添新涨，沙塞茫茫反夕阳。\n款段趷梯樊岭道，几多畦町杂苍黄。",
        "dynasty": "宋",
        "collection_info": null
    },
    {
        "uuid": "650d6b56359909b0011b2fb1c14af471",
        "title": "樊山春望",
        "author": "薛季宣",
        "content": "飞出仙人壶外天，壶中日月故依然。\n虚明百雉龙鳞动，空翠千峦翡羽鲜。\n咫尺画图藏世界，侵寻锦绣簇山川。\n归来身入寒溪路，恍若瑶林一梦还。",
        "dynasty": "宋",
        "collection_info": null
    },
    {
        "uuid": "2ad6a66beb7d67e570dd97b52ff1aaab",
        "title": "济江逆田开府过西阳俞氏家林",
        "author": "薛季宣",
        "content": "轻舟时復到齐安，一过俞家一黯颜。\n江打颓墙开野径，篁生故垒上家山。\n萧骚城郭尘埃外，缥渺烟霞云水间。\n便好繫船终日卧，官曹不许片时閒。",
        "dynasty": "宋",
        "collection_info": null
    },
    {
        "uuid": "3f4c17359688af1a910dddb3c758c764",
        "title": "闻吴王城中军戍严鼓",
        "author": "薛季宣",
        "content": "年时芳草碧蒙戎，聒耳新闻甲夜风。\n军吏误应非进鼓，天王锡忍废彤弓。\n刚言苻诏难倾晋，不信文王可伐崇。\n击柝杜关无箇事，钓台江月静朦胧。",
        "dynasty": "宋",
        "collection_info": null
    },
    {
        "uuid": "17e2a61215d7e336e7ab5930160936c5",
        "title": "宿大城寺与寺僧行鄀子故城于壁垒间得铜矢镞土中螺殻往往不坏僧言初作此寺发殿基下有古砖渠宫城中得铜矛矢镞百数南城中土窖积灰埋鹅首骨犹具自瓮城北望有鄀王墓僧云其傍墟冢甚多王墓常有巫者发之未开被蜂毒死巫家于怀袖间得蜂乃黄金所化",
        "author": "薛季宣",
        "content": "二千逆数到春秋，战国兴亡一转眸。\n垒壁讵销埋蚌殻，劫灰宁烬斩鹅头。\n坟缘开发金成范，殿为焚修瓦出沟。\n哨矢燋铜伤我意，古来争战几曾休。",
        "dynasty": "宋",
        "collection_info": null
    },
    {
        "uuid": "c672fb8190a7b918df081ae9add6d64b",
        "title": "祈晴车中望安乐宫故址",
        "author": "薛季宣",
        "content": "罢休祈雨又祈晴，天道难知德好生。\n钟鼓铿锵西佛寺，草茅荒秽古王城。\n温舆即就凉舆便，阴气潜消暖气盈。\n栖凤未堪云尚密，可人日脚尚微明。",
        "dynasty": "宋",
        "collection_info": null
    },
    {
        "uuid": "112ed73bc4c31f92e68e4e99fa570da1",
        "title": "寒食甚雨中泛东舍溪偶晴游张公石室三首  其一",
        "author": "薛季宣",
        "content": "籧篨烟霭入浮槎，罨画溪干阿果家。\n浩荡天风飞羽盖，缤纷法雨落昙华。\n阪悬饮涧猿连臂，魄褫投牢虎落牙。\n岂是仙翁未神圣，笑谈为我放灵鸦。",
        "dynasty": "宋",
        "collection_info": null
    },
    {
        "uuid": "ad3eb05db88e288e6375c23cbb314907",
        "title": "寒食甚雨中泛东舍溪偶晴游张公石室三首  其二",
        "author": "薛季宣",
        "content": "天游无事月中槎，物外仙灵别是家。\n老蝠有方精不化，白馿绝迹眩生华。\n竈余丹药清毛骨，涧吐清泉厉齿牙。\n回首周郎斩蛟处，晚云当面舞神鸦。",
        "dynasty": "宋",
        "collection_info": null
    },
    {
        "uuid": "bfab2ef84350d68804d64ece61bf93a1",
        "title": "寒食甚雨中泛东舍溪偶晴游张公石室三首  其三",
        "author": "薛季宣",
        "content": "天河重泛客星槎，便好成都访卜家。\n渭水未成浮竹叶，武陵犹记落桃华。\n传闻铁骑充牛口，暗想楼船破虎牙。\n浊酒一杯山水绿，棹歌三迭百啼鸦。",
        "dynasty": "宋",
        "collection_info": null
    },
    {
        "uuid": "ad3bfdab9fecacf19a3774eec14dc167",
        "title": "周将军庙观岳侯石像二首  其一",
        "author": "薛季宣",
        "content": "万死何知狱吏尊，威名盖代古难存。\n二桃岂为功高赐，一舸不容身退论。\n几为饮江思道济，缪因图像削王敦。\n沈碑千古蛟川恨，留与无穷客断魂。",
        "dynasty": "宋",
        "collection_info": null
    },
    {
        "uuid": "d70604906267bd07ad174abfdd00d25e",
        "title": "周将军庙观岳侯石像二首  其二",
        "author": "薛季宣",
        "content": "军声良苦听南风，说礼敦诗也不容。\n斗螘达聪良是病，战蜗流血可同宗。\n亲疏间入联镳话，真假言从蹑足封。\n趣诏河阳长已矣，隆中悲切起人龙。",
        "dynasty": "宋",
        "collection_info": null
    },
    {
        "uuid": "5aa334e4bbf12912f5105bb3cc617803",
        "title": "雨后",
        "author": "薛季宣",
        "content": "搅人无頼是东风，埽尽春菲一雨中。\n窗外远山装暗绿，眼前佳卉梦新红。\n梅生乐圃枝如缀，草合诚台路叵通。\n芍药牡丹知渐老，折来瓶水翫芳丛。",
        "dynasty": "宋",
        "collection_info": null
    },
    {
        "uuid": "dd2a83d8f47367616e600bfe8cb80192",
        "title": "连日自退谷路抵袁口",
        "author": "薛季宣",
        "content": "晚烟暝雨不胜愁，改日仍为退谷游。\n司事守田如有意，催归脱袴感行休。\n连营谷里旌旗暮，细草杯湖荷芰秋。\n果下马拖泥水去，石头路滑且夷犹。",
        "dynasty": "宋",
        "collection_info": null
    },
    {
        "uuid": "632f85694fb1d660f6abe84893dfe1bf",
        "title": "雨后忆龙翔寺",
        "author": "薛季宣",
        "content": "好溪东赴海门秋，中有禅居涌碧流。\n潮信往来双别屿，世缘生灭几浮沤。\n菱歌面面来渔鼓，灯火层层到客舟。\n何事瓜期外留滞，短窗斜雨不堪愁。",
        "dynasty": "宋",
        "collection_info": null
    },
    {
        "uuid": "9dd93918307b11ad2b563af7f0a0724b",
        "title": "春游怀古",
        "author": "薛季宣",
        "content": "登临一度一伤神，功业蹉跎万物新。\n飞鸟远归云外岭，赏花频对眼前人。\n茸茸雨脚南郊暮，种种茅鍼太极春。\n鼓掌祇供渔父笑，朅来生水拍江漘。",
        "dynasty": "宋",
        "collection_info": null
    },
    {
        "uuid": "54775390581cd4c14c68250353190176",
        "title": "寒食遣兴",
        "author": "薛季宣",
        "content": "介子龙蛇亦大灵，禁烟犹復雨零零。\n时风未办作寒食，春事无过醉醁醽。\n取士语干三礼穴，延宾为屈五经瓶。\n明年此日家山路，沧漠从君看水萍。",
        "dynasty": "宋",
        "collection_info": null
    },
    {
        "uuid": "7d33b2c8744acb2a7369cbe745ea90ee",
        "title": "县舍酴醿始有开意会走迁居簿厅",
        "author": "薛季宣",
        "content": "芳丛纍纍结珠玑，雨后芬香鬰麝脐。\n半醉半醒春昼永，载行载笑洞仙迷。\n青蛇眼见游飞雾，绿绶生愁解佩觿。\n举袂与君为此别，幸传熏德绛囊携。",
        "dynasty": "宋",
        "collection_info": null
    },
    {
        "uuid": "95412ab1ec4a9ec68235a94bc122817e",
        "title": "落梅",
        "author": "薛季宣",
        "content": "东风一夕报春来，管领羣芳次第开。\n出岫白云如有意，照人明月几难回。\n缟衣聊復归三岛，绿醑无辞举百杯。\n真味不须谈鼎实，等閒谁识鏁梁材。",
        "dynasty": "宋",
        "collection_info": null
    },
    {
        "uuid": "c3983a6493e1034ce7f749428cd542cd",
        "title": "折枝水仙",
        "author": "薛季宣",
        "content": "西子苎萝溪浣纱，李白捉月千丈波。\n风流东迆去不尽，玉钏犹传金叵罗。\n芰荷蒲荇争清泚，微香密与和风起。\n可将斋洁祀王明，为言酌献持杯水。",
        "dynasty": "宋",
        "collection_info": null
    },
    {
        "uuid": "843c671df35584a72320eef7458c3962",
        "title": "月下酴醿",
        "author": "薛季宣",
        "content": "喷人清馥偏閒庭，心醉银釭对醁醽。\n高髻月娥呈素面，孤云天盖拂明星。\n腰支天袅愁萦绪，玉佩招摇尚典刑。\n着意政须延永夜，新条明日定飘零。",
        "dynasty": "宋",
        "collection_info": null
    },
    {
        "uuid": "7181129b3ec60e0d02453ecfa3009949",
        "title": "和许簿牡丹二首  其一",
        "author": "薛季宣",
        "content": "天与花王化日舒，可堪买酒共提壶。\n荒凉洛苑芳菲甚，落寞扬州气味殊。\n倾国几迷狂舞蜨，还钱不得迅飞鳬。\n清愁怀抱多春感，一苇悬知此意无。",
        "dynasty": "宋",
        "collection_info": null
    },
    {
        "uuid": "17081802d1749f4b3901e7e9f1aa9a53",
        "title": "和许簿牡丹二首  其二",
        "author": "薛季宣",
        "content": "清江不解蹋长芦，闷向花前问玉壶。\n秀色可餐谁是伴，浓装独立自应殊。\n醉倾镜外归钟酒，飞尽人间几血鳬。\n多占春风称第一，檀心知有谢来无。",
        "dynasty": "宋",
        "collection_info": null
    },
    {
        "uuid": "11635fcab25811ae9523bf11e2b716bc",
        "title": "復和仲蟠二首  其一",
        "author": "薛季宣",
        "content": "开缄豁豁皱眉舒，一首新诗酒一壶。\n寒食禁烟春已半，佳人倾国态悬殊。\n园荒不减游羣鹿，才尽应悲短续鳬。\n有墨牡丹君种否，乡邦能借一畦无。",
        "dynasty": "宋",
        "collection_info": null
    },
    {
        "uuid": "c13ccbab4d6083a8c778b71878af3447",
        "title": "復和仲蟠二首  其二",
        "author": "薛季宣",
        "content": "一见春红意已舒，何须幻化入悬壶。\n含芳镇日香千和，作态临风色万殊。\n曲槛乍开金缕凤，清池斜照玉为鳬。\n洛阳拟问门园在，王后如今解接无。",
        "dynasty": "宋",
        "collection_info": null
    },
    {
        "uuid": "7df1f2850e4364a7d65c2e827e0f8f6b",
        "title": "思乡奉和",
        "author": "薛季宣",
        "content": "杯室开门傍石泉，平生活计枕书眠。\n但知身世非人界，不信方家说洞天。\n陋巷分甘颜子乐，一瓢所得许由贤。\n年来把板尘埃去，笑杀商山四皓仙。",
        "dynasty": "宋",
        "collection_info": null
    },
    {
        "uuid": "5daaef71ebe4adb38ec83684895b26ea",
        "title": "和钱都官",
        "author": "薛季宣",
        "content": "道学从初小况雄，文光万丈吐长虹。\n凌霜壮节生来劲，喷玉清诗老更工。\n攀槛定须回日御，叫阍端復悟天聪。\n愿公赤舄安狼疐，豳国何曾有变风。",
        "dynasty": "宋",
        "collection_info": null
    },
    {
        "uuid": "e2c3a36d6a570877b3e204a3d5c4205c",
        "title": "和元直",
        "author": "薛季宣",
        "content": "畴昔相要学娄空，蹉跎行即叹龙钟。\n三千牍欠东方奏，十万兵无小范胸。\n大愧入关歌一箭，终期出塞传三烽。\n蓬莱有愿占云气，又羡江山笔墨供。",
        "dynasty": "宋",
        "collection_info": null
    },
    {
        "uuid": "3ef293b5e2db935f659bd2182204d0a0",
        "title": "和元可赠别",
        "author": "薛季宣",
        "content": "惟怜踪蹟负平生，愧予秋空万里清。\n体道信能忘聚散，论交曾復俟将迎。\n愁多人物输前辈，恨有天公也世情。\n阳羡买田虽旧约，虞歌喜起欲谁赓。",
        "dynasty": "宋",
        "collection_info": null
    },
    {
        "uuid": "77cf15e8066a271f148279034ae32b6f",
        "title": "王朴",
        "author": "薛季宣",
        "content": "海宇煎熬沸鼎时，先生静付一支颐。\n单辞隠几三仁在，大略平边百世知。\n到了勋庸成底事，由来用舍出先几。\n长枪不用毛锥子，应使毛锥自用为。",
        "dynasty": "宋",
        "collection_info": null
    },
    {
        "uuid": "13da5fefb36da22e9a0045d75694dca2",
        "title": "酬朱张二秀才皆次其首章韵二首  其一",
        "author": "薛季宣",
        "content": "殃民政虐恐风传，镇日穷愁蝉腹然。\n化物未能参物格，高谈无当若谈天。\n雅歌清唱俱流征，善听多惭可绝弦。\n何事拦腰撞君价，绝尘奔逸正吾前。",
        "dynasty": "宋",
        "collection_info": null
    },
    {
        "uuid": "69103865d35b0dfc735f90a30fdc03d1",
        "title": "酬朱张二秀才皆次其首章韵二首  其二",
        "author": "薛季宣",
        "content": "万缘政尔未能佳，绘句雕锼直谩夸。\n客裏悬知君有谓，宦游当念我何奢。\n几时西塞歌飞鹭，指日东篱采菊花。\n五斗折腰良自苦，奈今无粟饭胡麻。",
        "dynasty": "宋",
        "collection_info": null
    },
    {
        "uuid": "6de3ed1266bbe493956fc96d82eb0380",
        "title": "观法帖",
        "author": "薛季宣",
        "content": "字学从前小艺林，谁论终古可传心。\n毛锥刻划龙蛇动，笔阵纵横剑戟森。\n须省六书兼八法，由来一字值千金。\n世人不解张颠圣，刚把碑文镇日临。",
        "dynasty": "宋",
        "collection_info": null
    },
    {
        "uuid": "c48021f0deb487c6813d0325967fa5ad",
        "title": "夜闻桂香",
        "author": "薛季宣",
        "content": "秋香烈烈锁房栊，龙麝腥羶不易同。\n清素月中留夜魄，芬芳林下有家风。\n记惟密雪开梅萼，忆过疏篱采菊丛。\n独有平泉旧诗句，浪夸金粟竟非工。",
        "dynasty": "宋",
        "collection_info": null
    },
    {
        "uuid": "78446085b670d7c79ad23cc32d63647d",
        "title": "蓼花",
        "author": "薛季宣",
        "content": "不矜秀色傲春风，笑倚斜阳露气浓。\n秋草凄凉风索索，江天寂静水溶溶。\n岸移晴绮飘仙袂，叶起丹霞照玉容。\n可奈少香香似可，为传滋味入醺醲。",
        "dynasty": "宋",
        "collection_info": null
    },
    {
        "uuid": "60d6c36c6be00fde1e80202526504232",
        "title": "社日",
        "author": "薛季宣",
        "content": "年去年来春復秋，田丰土谷浪言酬。\n败家谑善崔文纪，宰社均无曲逆侯。\n灯烛灵坛三告祀，燕鸿边塞两淹留。\n不须饮福倾樽酒，聋过今生方始休。",
        "dynasty": "宋",
        "collection_info": null
    },
    {
        "uuid": "1eed36972dae8a558353820f5eb1993e",
        "title": "至樊口三首  其一",
        "author": "薛季宣",
        "content": "一霎重为退谷游，扁舟一叶浪如舟。\n人生百岁浑如许，借问都来几白头。",
        "dynasty": "宋",
        "collection_info": null
    },
    {
        "uuid": "0d19f18a27ab76e800957407b7eded7c",
        "title": "至樊口三首  其二",
        "author": "薛季宣",
        "content": "小回中入大回中，激水那堪括面风。\n退谷未堙聱叟笑，钓台宁是不英雄。",
        "dynasty": "宋",
        "collection_info": null
    },
    {
        "uuid": "4f1952b93df3af5778ea2c6a2cd949b9",
        "title": "至樊口三首  其三",
        "author": "薛季宣",
        "content": "长安当日碎樊山，闻说孙郎凿岘还。\n舴艋架虚掀舞甚，可堪破舶问前湾。",
        "dynasty": "宋",
        "collection_info": null
    },
    {
        "uuid": "78f85efd988d2d75207eafd8ee989b34",
        "title": "宿大城寺  其一",
        "author": "薛季宣",
        "content": "断烟疏竹锁楼台，鄀子如今安在哉。\n明灭故城无限意，紫薇花傍夕阳开。",
        "dynasty": "宋",
        "collection_info": null
    },
    {
        "uuid": "1298732073d6089565c3206990ee1162",
        "title": "宿大城寺  其二",
        "author": "薛季宣",
        "content": "新蝉无数咽新秋，故国伊谁伴我愁。\n夜静月明风动竹，也疑离殿过歌喉。",
        "dynasty": "宋",
        "collection_info": null
    },
    {
        "uuid": "6fb6cdda9cd8b503dfb34926e1b788a7",
        "title": "春草曲",
        "author": "薛季宣",
        "content": "霰雪枝头寒已老，平芜一夜铺春草。\n江梅着子怯东风，花落满庭浑不埽。",
        "dynasty": "宋",
        "collection_info": null
    },
    {
        "uuid": "d96cbe596fcaa1d835b9e991fb121dd5",
        "title": "樊山春望",
        "author": "薛季宣",
        "content": "东鄂城东安乐宫，李花练绚玉玲珑。\n画图长喜平芜绿，不觉身归罨画中。",
        "dynasty": "宋",
        "collection_info": null
    },
    {
        "uuid": "5bb60697a0ea826be08168cf4e8abcc9",
        "title": "追和澹泊楼先祖诗韵",
        "author": "薛季宣",
        "content": "种柳栽花意已深，曾楼岳立千丈森。\n可须轮奂翚飞翼，会见逍遥天地心。",
        "dynasty": "宋",
        "collection_info": null
    },
    {
        "uuid": "5664b45cf7c8d8b4caa4d7f5a1612def",
        "title": "赴调",
        "author": "薛季宣",
        "content": "三年踪迹走泥涂，走徧泥涂一事无。\n今日又行当日路，旁人为我一邪歈。",
        "dynasty": "宋",
        "collection_info": null
    },
    {
        "uuid": "fe0579ddc351a28047c9df81213bf4ee",
        "title": "王征引",
        "author": "薛季宣",
        "content": "盆倾暑雨两襄陵，三插苗心悉𧉠生。\n一草不遗禾黍地，若为刍秣事王征。",
        "dynasty": "宋",
        "collection_info": null
    },
    {
        "uuid": "79a900634dc988d2e1e7f9206c1c1c25",
        "title": "喜闻",
        "author": "薛季宣",
        "content": "若恨碔砆多乱玉，几能沙砾尽披金。\n虞庠旧意无多子，也有箫韶拊搏音。",
        "dynasty": "宋",
        "collection_info": null
    },
    {
        "uuid": "a018c48df6a9a46f14cd30eb74a36052",
        "title": "帐宿幡竿岭",
        "author": "薛季宣",
        "content": "长笑飞刍馈六军，也驱疲瘁逐征尘。\n楸林卓帐秋风夜，山鸟惊啁可笑人。",
        "dynasty": "宋",
        "collection_info": null
    },
    {
        "uuid": "0284de176147146c016facb1bd1442a9",
        "title": "黄陂县怀古",
        "author": "薛季宣",
        "content": "尼丘非復贰先生，逐利滔滔尽舌耕。\n还忆蔡侯当日事，郢州知隔几年程。",
        "dynasty": "宋",
        "collection_info": null
    },
    {
        "uuid": "4d21b17b2f39681bff1f8186f858b7b4",
        "title": "记梦",
        "author": "薛季宣",
        "content": "通梦周公不我欺，咿嘤无若大音希。\n诗人伎子知谁在，一枕邻鸡曙已晖。",
        "dynasty": "宋",
        "collection_info": null
    },
    {
        "uuid": "1d7a827ca6b91845bbe6a2c959fc1923",
        "title": "病兴即事",
        "author": "薛季宣",
        "content": "东风细细筀芽绿，畏日曛曛天昼清。\n万绪不兴坐兀兀，林端鶗鴃两三声。",
        "dynasty": "宋",
        "collection_info": null
    },
    {
        "uuid": "d1d12fdd435f825ac674b87a7da38e75",
        "title": "无题",
        "author": "薛季宣",
        "content": "朦胧夜色暗浮云，咫尺氛埃怯战尘。\n深夜鸣榔到庭户，江湖知有钓鱼人。",
        "dynasty": "宋",
        "collection_info": null
    },
    {
        "uuid": "d1ed7b379b1636f87bc4f1f891775da9",
        "title": "魏勃  其一",
        "author": "薛季宣",
        "content": "异姓侯王约重陈，谁知兴復自陪臣。\n滕公刚笑轻齐尉，大勇直须庸妄人。",
        "dynasty": "宋",
        "collection_info": null
    },
    {
        "uuid": "d07a005200e1a4abf4e21375fd805004",
        "title": "魏勃  其二",
        "author": "薛季宣",
        "content": "怒激三军岂足言，汉庭股战始能贤。\n齐卿不及公侯贵，擎跽偷生雄雉前。",
        "dynasty": "宋",
        "collection_info": null
    },
    {
        "uuid": "0a60ce579b4f0518224c7a90e08ee094",
        "title": "书温公集后",
        "author": "薛季宣",
        "content": "不用须藏用即行，未分丘壑与朝廷。\n声名怪得生来盛，非但潜心醉六经。",
        "dynasty": "宋",
        "collection_info": null
    },
    {
        "uuid": "03e9205a5fbd50c2c522dcfe9a0d14a1",
        "title": "读舒王日录",
        "author": "薛季宣",
        "content": "立志嘐嘐必致君，四方观听一时新。\n周家道备骊戎变，流俗元来不误人。",
        "dynasty": "宋",
        "collection_info": null
    },
    {
        "uuid": "48f3cb4485eb80e69c1029d07a6a58f3",
        "title": "读鬼谷子",
        "author": "薛季宣",
        "content": "捭阖干坤若有神，崎岖长短困仪秦。\n无声无臭文王道，应是先生浪鼓唇。",
        "dynasty": "宋",
        "collection_info": null
    },
    {
        "uuid": "df59b86a950c63d35af508b28063cd11",
        "title": "新岁病起",
        "author": "薛季宣",
        "content": "墙外梅花浑欲飞，萦人无奈柳依依。\n穷愁三识新年面，犹喜当陪乳燕归。",
        "dynasty": "宋",
        "collection_info": null
    },
    {
        "uuid": "110af63e6744580c7484c2c9696cd6ca",
        "title": "桔槔",
        "author": "薛季宣",
        "content": "怪得朝来俯仰频，王明用汲有深仁。\n无为抱瓮先生笑，机械邪歈已玩人。",
        "dynasty": "宋",
        "collection_info": null
    },
    {
        "uuid": "14b50d373149ca7fb1a27ae25ce38b1b",
        "title": "闻鸠",
        "author": "薛季宣",
        "content": "桃李无情花自妍，竹根行復破苔痕。\n新妇抱儿未归去，愧死鹁姑啼满园。",
        "dynasty": "宋",
        "collection_info": null
    },
    {
        "uuid": "5583ce9f5a72f5a64e9e391baeea1707",
        "title": "长湖以南李花弥满山谷诚台望之皞如也",
        "author": "薛季宣",
        "content": "层冰峨峨春不融，璧月皎皎夜常满。\n明河入望浩无津，欲往从之人甚远。",
        "dynasty": "宋",
        "collection_info": null
    },
    {
        "uuid": "745c38b3fca8307c70a3fa87cb1fcae2",
        "title": "酴醿花谢有感",
        "author": "薛季宣",
        "content": "当初曾醉浣花春，席地棠梨当锦茵。\n今日酴醿飘似雪，閒忙不比旧时人。",
        "dynasty": "宋",
        "collection_info": null
    },
    {
        "uuid": "70785064611181f8750989d0882a3ca5",
        "title": "巴口感事",
        "author": "薛季宣",
        "content": "曙烟带柳日希微，一簇鱼虾市井迟。\n莫讶上官深致志，云龙曾说锁牙旗。",
        "dynasty": "宋",
        "collection_info": null
    },
    {
        "uuid": "c689a760e8760ef8e05b6f614601eac2",
        "title": "十四日从诸同官登西山郊坛冈次孟监务韵  其一",
        "author": "薛季宣",
        "content": "催人暖律厌飞灰，高会莲灯懒重陪。\n閒到苏仙旧游处，熙熙不祇登春台。",
        "dynasty": "宋",
        "collection_info": null
    },
    {
        "uuid": "24e8f8b81bc1ff2597548e8e45daaf23",
        "title": "十四日从诸同官登西山郊坛冈次孟监务韵  其二",
        "author": "薛季宣",
        "content": "菩萨岩泉湛佛乘，澄泓无復现天灯。\n强歌下里酬春雪，便好为文弔剡藤。",
        "dynasty": "宋",
        "collection_info": null
    },
    {
        "uuid": "729011a15bffd16b183150f5507579be",
        "title": "十四日从诸同官登西山郊坛冈次孟监务韵  其三",
        "author": "薛季宣",
        "content": "清游无是亦无非，陡绝圆坛一强跻。\n赤壁望中公瑾在，战尘何日静征鼙。",
        "dynasty": "宋",
        "collection_info": null
    },
    {
        "uuid": "2fd8d4760cced3d292c1d36363a53d38",
        "title": "十四日从诸同官登西山郊坛冈次孟监务韵  其四",
        "author": "薛季宣",
        "content": "人间万事尽浮埃，顾影穷游莫倦陪。\n吴王百世不復在，祇有九仞郊天台。",
        "dynasty": "宋",
        "collection_info": null
    },
    {
        "uuid": "6b2bc9e06786b4df51c3786f506b332e",
        "title": "十四日从诸同官登西山郊坛冈次孟监务韵  其五",
        "author": "薛季宣",
        "content": "交神有道非关我，元夜虚张太乙灯。\n拟学昌黎恸河华，扳援石磴多藟藤。",
        "dynasty": "宋",
        "collection_info": null
    },
    {
        "uuid": "33f25b21a9ed5f35e764657c3451e731",
        "title": "十四日从诸同官登西山郊坛冈次孟监务韵  其六",
        "author": "薛季宣",
        "content": "不论人间是与非，崇丘礧嵬尚慵跻。\n登临自有无穷意，安得閒愁衮地鼙。",
        "dynasty": "宋",
        "collection_info": null
    },
    {
        "uuid": "51a8f5ff618b62ac9d54d2163a9b49c0",
        "title": "读史记",
        "author": "薛季宣",
        "content": "公旦征淮难疐尾，仲尼去鲁速吹毛。\n圣贤出处平生事，间不容针却中惊。",
        "dynasty": "宋",
        "collection_info": null
    },
    {
        "uuid": "547d083b0ea66a9da9766a1842795198",
        "title": "黄霸",
        "author": "薛季宣",
        "content": "称职关东汉吏良，作公名损浩难量。\n试看鹖雀为神雀，无復飞蝗食凤皇。",
        "dynasty": "宋",
        "collection_info": null
    },
    {
        "uuid": "2ee0ab86050546526c76abbfea181916",
        "title": "假日",
        "author": "薛季宣",
        "content": "拖被蒙头贪睡足，莎庭卧鼓喏衙迟。\n宾僚莫讶吾慵甚，忙裏偷閒亦暂时。",
        "dynasty": "宋",
        "collection_info": null
    },
    {
        "uuid": "9c1435f746fb53523708e1d9cf346156",
        "title": "将归",
        "author": "薛季宣",
        "content": "阅世光阴云掣电，忘形踪迹浪浮萍。\n翩然行逐西风去，聊復人间得此生。",
        "dynasty": "宋",
        "collection_info": null
    }
]