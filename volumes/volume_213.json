[
    {
        "uuid": "44d46149a54a2d4f5673444a234ac6b6",
        "title": "偈颂一百四十一首  其四八",
        "author": "释师范",
        "content": "东边有知事，西边有头首。\n山僧赢得倚栏干，尽日仰头看云走。",
        "dynasty": "宋",
        "collection_info": null
    },
    {
        "uuid": "107d0f7e3d5bf2ba5aa6d692a232421d",
        "title": "偈颂一百四十一首  其四九",
        "author": "释师范",
        "content": "春日晴，黄鶑鸣。\n山花似锦，汀草如茵。\n堪悲堪笑，公塘寨裏王节级到处巡捕，自己不知不觉，打失一双眼睛。",
        "dynasty": "宋",
        "collection_info": null
    },
    {
        "uuid": "cd263d1b7d918ca63b44ed97447b689d",
        "title": "偈颂一百四十一首  其五○",
        "author": "释师范",
        "content": "这老秃，无面目。\n不具些子慈悲，却有十分恶毒。\n喜亦不可近，怒尤不可触。\n我昔被渠禁害，逼得顽蛇生足。\n以至今日烧一炷香谩礼三拜，要且笑不成笑哭不成哭。\n此冤此恨若为伸，唵部临唵齿临。",
        "dynasty": "宋",
        "collection_info": null
    },
    {
        "uuid": "f5c832aae2cb1249687f1e56a2304bc7",
        "title": "偈颂一百四十一首  其五一",
        "author": "释师范",
        "content": "佛法也不会，世法也不会。\n一夏九十日，瞎馿随大队。",
        "dynasty": "宋",
        "collection_info": null
    },
    {
        "uuid": "c3245de88a1941efb6e4a40596c59a08",
        "title": "偈颂一百四十一首  其五二",
        "author": "释师范",
        "content": "二由一有，一亦莫守。\n新罗日午打三更，回首面南看北斗。\n堪悲堪笑，黄面禅和到处行脚，只管将鼻孔东边嗅西边嗅。\n自己鼻尖上有一点粪，十箇五双因甚不觉臭。",
        "dynasty": "宋",
        "collection_info": null
    },
    {
        "uuid": "55541832c4f39df4bff160749036e88d",
        "title": "偈颂一百四十一首  其五三",
        "author": "释师范",
        "content": "曲中直，直中曲。\n有增减，无数目。\n等闲放在暗窗前，冷地令人看不足。",
        "dynasty": "宋",
        "collection_info": null
    },
    {
        "uuid": "bf353b898b07394f2e805f03876417ff",
        "title": "偈颂一百四十一首  其五四",
        "author": "释师范",
        "content": "本色行脚人，须具行脚眼。\n千箇与万箇，多是空檐版。",
        "dynasty": "宋",
        "collection_info": null
    },
    {
        "uuid": "4640412c099f202b6ad319d845b034b2",
        "title": "偈颂一百四十一首  其五五",
        "author": "释师范",
        "content": "秋江清浅时，白露和烟岛。\n搘筇寂寞中，望断无人到。",
        "dynasty": "宋",
        "collection_info": null
    },
    {
        "uuid": "9d18e66b1f546b68d242ca84ca3b97a1",
        "title": "偈颂一百四十一首  其五六",
        "author": "释师范",
        "content": "上下三指，彼此七马。\n似有似无，半真半假。\n乳峰被人问着，五年分疎不下。\n阿呵呵，笑倒东村王大姊。",
        "dynasty": "宋",
        "collection_info": null
    },
    {
        "uuid": "8bca1fd79539ec362c77223dbf043545",
        "title": "偈颂一百四十一首  其五七",
        "author": "释师范",
        "content": "语是谤，寂是诳。\n拟即乖，动即丧。\n明眼人，难近傍。\n绝尘情，忘伎俩。\n江西马大师，南岳让和尚。",
        "dynasty": "宋",
        "collection_info": null
    },
    {
        "uuid": "f8fe10f330b8cad3d899f53ab7d50234",
        "title": "偈颂一百四十一首  其五八",
        "author": "释师范",
        "content": "一冬二冬，叉手当胸。\n珠钻九曲，直在其中。",
        "dynasty": "宋",
        "collection_info": null
    },
    {
        "uuid": "a6762218c2b6391bdb3743b722a7641b",
        "title": "偈颂一百四十一首  其五九",
        "author": "释师范",
        "content": "上元正月半，灯火连霄汉。\n千人与万人，聚头相共看。",
        "dynasty": "宋",
        "collection_info": null
    },
    {
        "uuid": "326238d6145aaf780304e02859a15a4f",
        "title": "偈颂一百四十一首  其六○",
        "author": "释师范",
        "content": "作家相见，有底凭据。\n迥无人处，聚头共语。\n寂子无端撼茶树。",
        "dynasty": "宋",
        "collection_info": null
    },
    {
        "uuid": "42bafbbb1a72cc0bbecc43abeddf6637",
        "title": "偈颂一百四十一首  其六一",
        "author": "释师范",
        "content": "眼底年来胡种灭，丛林喜见太平时。\n太平消息谁相委，只许张公李老知。",
        "dynasty": "宋",
        "collection_info": null
    },
    {
        "uuid": "7c7aceb12fef671151597b0811412466",
        "title": "偈颂一百四十一首  其六二",
        "author": "释师范",
        "content": "万木惊霜风，千林着秋色。\n堪笑寒山子，到处觅不得。",
        "dynasty": "宋",
        "collection_info": null
    },
    {
        "uuid": "a87568e341d637ef53727b8424445ce6",
        "title": "偈颂一百四十一首  其六三",
        "author": "释师范",
        "content": "乳峰今日开炉，不会挑灰拨火。\n大家衲被幪头，只么团圞打座。\n不求诸圣，不重己灵。\n从他门外区区，世路扰扰红尘。\n夏了秋，秋了冬，冬了春，思量也是慕西秦。",
        "dynasty": "宋",
        "collection_info": null
    },
    {
        "uuid": "69055466d04fca692e4b419a7de2d338",
        "title": "偈颂一百四十一首  其六四",
        "author": "释师范",
        "content": "声前一句，不封不树。\n坐断舌头，如何通吐。\n昨日有人从天台来，却往径山去。",
        "dynasty": "宋",
        "collection_info": null
    },
    {
        "uuid": "4fbad0450265538b9badc2fb62ae4662",
        "title": "偈颂一百四十一首  其六五",
        "author": "释师范",
        "content": "临济为睦州所误，雪峰遭岩头毒手。\n没齿衔冤，万世不朽。",
        "dynasty": "宋",
        "collection_info": null
    },
    {
        "uuid": "4b66ac3c84602be6c584c908e074a869",
        "title": "偈颂一百四十一首  其六六",
        "author": "释师范",
        "content": "前面是悬崖万仞，后面是荆棘丛林。\n两边烈焰火聚，于中如何转身。\n赵州老汉在青州，作一领布衫重七斤。",
        "dynasty": "宋",
        "collection_info": null
    },
    {
        "uuid": "c88fbbcd73cb795885aa193a9e2d640e",
        "title": "偈颂一百四十一首  其六七",
        "author": "释师范",
        "content": "今朝正月一，只是寻常日。\n就中殊异处，徧界铺银色。",
        "dynasty": "宋",
        "collection_info": null
    },
    {
        "uuid": "e450da480ba0917441b3201d93fb3637",
        "title": "偈颂一百四十一首  其六八",
        "author": "释师范",
        "content": "王道平平，其寿绵绵。\n渔歌樵唱，共乐尧年。\n无为焉，无私焉，干坤一统旧山川。",
        "dynasty": "宋",
        "collection_info": null
    },
    {
        "uuid": "0bf2a49c1d5b1e39d6dfbbf76cf23f73",
        "title": "偈颂一百四十一首  其六九",
        "author": "释师范",
        "content": "万别千差处，事同一家。\n事同一家时，万别千差。\n太白山前水磨日夜轮转不歇，乳峰寺裏参退吃茶。",
        "dynasty": "宋",
        "collection_info": null
    },
    {
        "uuid": "e549408ec07aacf684385d6138b2a8b4",
        "title": "偈颂一百四十一首  其七○",
        "author": "释师范",
        "content": "纵无所畏，说大脱空。\n虽有希求，辨最上供。",
        "dynasty": "宋",
        "collection_info": null
    },
    {
        "uuid": "e9b60521cd1bbf7dec81d6a317439f50",
        "title": "偈颂一百四十一首  其七一",
        "author": "释师范",
        "content": "智度菩萨母，容受一切法。\n然于一切法，而离分别相。\n分别既离，诸法如如。\n蜀江万派朝沧海，闽岭千寻插太虚。",
        "dynasty": "宋",
        "collection_info": null
    },
    {
        "uuid": "9d3eb6c1f01fa80d3e1fc6a5c079ea4f",
        "title": "偈颂一百四十一首  其七二",
        "author": "释师范",
        "content": "击皷升堂，大众云集。\n佛法有底商量，今日热如昨日。",
        "dynasty": "宋",
        "collection_info": null
    },
    {
        "uuid": "d29371c82a2c1ff759ba673480c418b1",
        "title": "偈颂一百四十一首  其七三",
        "author": "释师范",
        "content": "克期取证，繫缚盲馿。\n休夏自陈，且莫鬼语。",
        "dynasty": "宋",
        "collection_info": null
    },
    {
        "uuid": "fc5c72192a25b2712925ec0cf5560c2d",
        "title": "偈颂一百四十一首  其七四",
        "author": "释师范",
        "content": "秋高增爽气，夜寒添夹被。\n草虫吟壁根，黄叶飘庭际。\n直得山僧展转返侧，喜而不寐。\n阿呵呵，伸脚元在缩脚裏。",
        "dynasty": "宋",
        "collection_info": null
    },
    {
        "uuid": "b3066e828f3a73657fbcb78c94199473",
        "title": "偈颂一百四十一首  其七五",
        "author": "释师范",
        "content": "面面相看，眼眼厮觑。\n衣外别传，有甚凭据。\n倒却门前剎竿着，凤栖不在梧桐树。",
        "dynasty": "宋",
        "collection_info": null
    },
    {
        "uuid": "25c752167b7fe274acae3bca0fc28bff",
        "title": "偈颂一百四十一首  其七六",
        "author": "释师范",
        "content": "火焰为三世诸佛说法，三世诸佛立地听。\n听在说处，说在听处。\n听说两忘，如何剖露。\n经入藏，禅归海。\n唯是马簸箕，拈弄有余态。\n每遇中秋玩月时，寻思直是令人爱。",
        "dynasty": "宋",
        "collection_info": null
    },
    {
        "uuid": "fcfd55e1a5deb635aa2e214fc5b6c921",
        "title": "偈颂一百四十一首  其七七",
        "author": "释师范",
        "content": "大惠老汉无端，随后说难说易。\n拈得口兮失却鼻。",
        "dynasty": "宋",
        "collection_info": null
    },
    {
        "uuid": "2d9992cbee7b1fa1eef67ea3cd2c16c6",
        "title": "偈颂一百四十一首  其七八",
        "author": "释师范",
        "content": "坦坦平如镜，弯弯曲似鈎。\n无人收拾得，扬在粪堆头。",
        "dynasty": "宋",
        "collection_info": null
    },
    {
        "uuid": "84f72b95f2a814f938e796e9981bd5cf",
        "title": "偈颂一百四十一首  其七九",
        "author": "释师范",
        "content": "无味乃真味，真味真无味。\n若知真味者，更不说真味。\n曾闻一饱忘百饥，今日山僧身便走。",
        "dynasty": "宋",
        "collection_info": null
    },
    {
        "uuid": "588a9459d2855c5ecd1b242a06971b6d",
        "title": "偈颂一百四十一首  其八○",
        "author": "释师范",
        "content": "云门一曲，从来无谱。\n韵出五音，调高千古。\n就中妙旨许谁知，几拟黄金铸子期。",
        "dynasty": "宋",
        "collection_info": null
    },
    {
        "uuid": "f7872c370dfd8d2a96a9bfcd5a469cb8",
        "title": "偈颂一百四十一首  其八一",
        "author": "释师范",
        "content": "我有一语，非甜非苦。\n既遇知音，如何通吐。\n夜来点得柳土獐，如今变成尾火虎。",
        "dynasty": "宋",
        "collection_info": null
    },
    {
        "uuid": "3b5b29da3f47803bcdcf80e474d9c317",
        "title": "偈颂一百四十一首  其八二",
        "author": "释师范",
        "content": "灵山山上葛藤树，引蔓牵枝徧界生。\n惭愧波旬推倒后，东西有路与人行。",
        "dynasty": "宋",
        "collection_info": null
    },
    {
        "uuid": "371a9954b61d9ce4e7bdc35d61f7178c",
        "title": "偈颂一百四十一首  其八三",
        "author": "释师范",
        "content": "貍奴白牯，相共证明，大难大难。\n碧眼黄头，亦须莽卤。\n黄连甜，甘草苦，发机须是千钧弩。",
        "dynasty": "宋",
        "collection_info": null
    },
    {
        "uuid": "155d48d05122a0c9dcc66e311100ee30",
        "title": "偈颂一百四十一首  其八四",
        "author": "释师范",
        "content": "从这裏流出，滔滔无尽日。\n巨浪涌千寻，谁知无一滴。",
        "dynasty": "宋",
        "collection_info": null
    },
    {
        "uuid": "cdf8133ad48a93c53af642f37ad21fab",
        "title": "偈颂一百四十一首  其八五",
        "author": "释师范",
        "content": "韶光烂熳时，百卉皆妍秀。\n处处有春风，村村自花柳。\n灵云眼裏添钉，玄沙袖中出手。\n除非自解倒骑馿，一生不着随人后。",
        "dynasty": "宋",
        "collection_info": null
    },
    {
        "uuid": "752be12f7109980dcd6c2da6b1d1ee47",
        "title": "偈颂一百四十一首  其八六",
        "author": "释师范",
        "content": "太白峰前收阵脚，鑑湖归唱村田乐。\n无端调转入新丰，谁知错处非常错。\n直得洞水逆流，乳峰倒卓。\n石女攒眉，木人泪落。\n此曲如今谁共闻，越山无际天无垠。",
        "dynasty": "宋",
        "collection_info": null
    },
    {
        "uuid": "6ab3720d10ce7ccd0e87bce776d0cdb3",
        "title": "偈颂一百四十一首  其八七",
        "author": "释师范",
        "content": "三日前，五日后，药若不瞑眩，厥疾弗瘳，折脚云门见睦州。",
        "dynasty": "宋",
        "collection_info": null
    },
    {
        "uuid": "03856c15509d735587340d5727893d95",
        "title": "偈颂一百四十一首  其八八",
        "author": "释师范",
        "content": "今朝九月九，谈禅不开口。\n若是陶渊明，攒眉便回首。\n篱边黄菊正芬披，一枝两枝三枝四五六七枝。",
        "dynasty": "宋",
        "collection_info": null
    },
    {
        "uuid": "a22ea8c0dbb68f7ff173217149f83a8b",
        "title": "偈颂一百四十一首  其八九",
        "author": "释师范",
        "content": "一句子，墨漆黑。\n无欛柄，有准则。\n碓捣东南，磨推西北。",
        "dynasty": "宋",
        "collection_info": null
    },
    {
        "uuid": "d862eb85608b735841781112e49400ab",
        "title": "偈颂一百四十一首  其九○",
        "author": "释师范",
        "content": "清寥寥，白滴滴。\n匙挑不上，针札不入。\n是则是，须知花发不干春，切忌寒灰煨杀人。",
        "dynasty": "宋",
        "collection_info": null
    },
    {
        "uuid": "517c6efa523a015ddd063f21a8b96d1f",
        "title": "偈颂一百四十一首  其九一",
        "author": "释师范",
        "content": "千讨万讨讨不见，都不要讨却成现。\n十字街头逢阿爷，眉毛盖眼胡鬚面。",
        "dynasty": "宋",
        "collection_info": null
    },
    {
        "uuid": "cf85715dae558c6158b4b42c5275071d",
        "title": "偈颂一百四十一首  其九二",
        "author": "释师范",
        "content": "天上星，地下木。\n见便见，休□速。\n老瞿昙，空捏目。\n三七日，心返復。\n从此拏空便脱空，天上人间徧流毒。\n带累儿孙直至今，医得耳聋成瞎秃。\n鄮峰虽与同路行，却不与他同处宿。",
        "dynasty": "宋",
        "collection_info": null
    },
    {
        "uuid": "526d5756652a11ea529664b082eb2327",
        "title": "偈颂一百四十一首  其九三",
        "author": "释师范",
        "content": "拟即差，动即隔。\n忘伎俩，绝声色。\n两手揶揄懡㦬休，东村有箇王大伯。",
        "dynasty": "宋",
        "collection_info": null
    },
    {
        "uuid": "de0dd315daf27944f446f1ca31a7a6ff",
        "title": "偈颂一百四十一首  其九四",
        "author": "释师范",
        "content": "凤凰台畔，玉几峰前。\n筑着磕着，夙世生冤。",
        "dynasty": "宋",
        "collection_info": null
    },
    {
        "uuid": "cc52881e23c7354e14158a9ec08fedaf",
        "title": "偈颂一百四十一首  其九五",
        "author": "释师范",
        "content": "有一物，黑似漆，亘古今，无人识。\n却被秋虫知，唧唧空嘆息。\n而今拈出普请看，分文不直。",
        "dynasty": "宋",
        "collection_info": null
    },
    {
        "uuid": "d36d520d6dd928bbf414ef0285248f9b",
        "title": "偈颂一百四十一首  其九六",
        "author": "释师范",
        "content": "人皆竞赏中秋，惟有山僧不管。\n大都天上月圆，只是寻常月半。",
        "dynasty": "宋",
        "collection_info": null
    },
    {
        "uuid": "2464b7982c86fea0f086855b11c0218a",
        "title": "偈颂一百四十一首  其九七",
        "author": "释师范",
        "content": "行不动尘，语不动唇。\n现成行货，黄金白银。\n君不见洞山老，问佛直答麻三斤。",
        "dynasty": "宋",
        "collection_info": null
    },
    {
        "uuid": "12d45ca661adba962755336e8995406d",
        "title": "偈颂一百四十一首  其九八",
        "author": "释师范",
        "content": "轻如鸿毛轻，重若丘山重。\n安排不得处，信手拈来用。\n虽是死蛇，却要活弄。",
        "dynasty": "宋",
        "collection_info": null
    },
    {
        "uuid": "9e7db78b59b2c07732c42e94767128fd",
        "title": "偈颂一百四十一首  其九九",
        "author": "释师范",
        "content": "衲僧门下，无可不可。\n热则到处乘凉，寒则围炉向火。\n饥则餐，困则卧。\n执法修行，如牛拽磨。",
        "dynasty": "宋",
        "collection_info": null
    },
    {
        "uuid": "52dd35258bfc2fb7270fd664accf0f94",
        "title": "偈颂一百四十一首  其一○○",
        "author": "释师范",
        "content": "二月春光明媚，是处花酣柳醉。\n五湖四海禅流，切忌开眼瞌睡。",
        "dynasty": "宋",
        "collection_info": null
    },
    {
        "uuid": "32d5b7ae67d49bde64f4ff4ac21e2009",
        "title": "偈颂一百四十一首  其一○一",
        "author": "释师范",
        "content": "来无所从，南高峰，北高峰。\n去无所至，东涧水，西涧水。\n幻泡忽灭，证得乌龟成白鳖。\n清风未已，须信高原元不死。",
        "dynasty": "宋",
        "collection_info": null
    },
    {
        "uuid": "7704361045496aae4de76052a79beb5f",
        "title": "偈颂一百四十一首  其一○二",
        "author": "释师范",
        "content": "名不得，状不得，復是何物。\n见得到，用得亲，不由别人。\n有时恁么，有时不恁么，无毛鹞子贴天飞，带角大虫当路卧。",
        "dynasty": "宋",
        "collection_info": null
    },
    {
        "uuid": "39d4c1a8f4c59b046251613bd58a6fde",
        "title": "偈颂一百四十一首  其一○三",
        "author": "释师范",
        "content": "当明有暗，当暗有明。\n口说如哑，眼见如盲。\n门外一条通驿路，朝朝暮暮有人行。",
        "dynasty": "宋",
        "collection_info": null
    },
    {
        "uuid": "b7382fd304a93631587152ad871437f2",
        "title": "偈颂一百四十一首  其一○四",
        "author": "释师范",
        "content": "炎炎六月，飘风洒雪。\n百丈耳聋，黄蘗吐舌。\n海阔山高谁与论，一回饮水一回噎。",
        "dynasty": "宋",
        "collection_info": null
    },
    {
        "uuid": "a55e5ba44153e2c4e62001bacb600649",
        "title": "偈颂一百四十一首  其一○五",
        "author": "释师范",
        "content": "瞿昙你自瞿昙，达磨从他达磨。\n佛法有底商量，各自归堂向火。",
        "dynasty": "宋",
        "collection_info": null
    },
    {
        "uuid": "b9c27894195cdf049e3edf92e2db661c",
        "title": "偈颂一百四十一首  其一○六",
        "author": "释师范",
        "content": "半真半假千家货，非实非虚百宝囊。\n尽底打开都见了，有谁合火共分赃。",
        "dynasty": "宋",
        "collection_info": null
    },
    {
        "uuid": "8b245e7210100f3009746b8c576f6131",
        "title": "偈颂一百四十一首  其一○七",
        "author": "释师范",
        "content": "二由一有，一亦莫守。\n一心不生，万法无咎。",
        "dynasty": "宋",
        "collection_info": null
    },
    {
        "uuid": "838a3b2bb251c04366a8025212c3b1c5",
        "title": "偈颂一百四十一首  其一○八",
        "author": "释师范",
        "content": "现前三昧，了无向背。\n雪压楼台，风号松桧。",
        "dynasty": "宋",
        "collection_info": null
    },
    {
        "uuid": "3e1f929515b885904c1b6d865f3dea97",
        "title": "偈颂一百四十一首  其一○九",
        "author": "释师范",
        "content": "内空外空内外空，四大五藴不可得，山河大地不可得。\n不可得亦不可得，舜若多神面皮黑。",
        "dynasty": "宋",
        "collection_info": null
    },
    {
        "uuid": "9e34e718e86c757b5cf3cf54331db948",
        "title": "偈颂一百四十一首  其一一○",
        "author": "释师范",
        "content": "拄杖子，难摸索。\n有时喜，有时恶。\n搅动沧溟，衝开碧落，何如普化摇铃铎。",
        "dynasty": "宋",
        "collection_info": null
    },
    {
        "uuid": "171f5c33b25933ba533b2c91dd4d3dc6",
        "title": "偈颂一百四十一首  其一一一",
        "author": "释师范",
        "content": "形名未兆，文彩全彰。\n短者自短，长者自长。\n黄面瞿昙徒自说黄道黑，胡鬚达磨何须历魏游梁。\n长忆江南二三月，鹧鸪啼处百花香。",
        "dynasty": "宋",
        "collection_info": null
    },
    {
        "uuid": "de3acb3c01c13cf9a919746737a9daeb",
        "title": "偈颂一百四十一首  其一一二",
        "author": "释师范",
        "content": "三月春将老，万木献青杪。\n微雨湿残红，泉声杂幽鸟。\n堪悲堪笑，寒山子，归不得，忘却来时道。",
        "dynasty": "宋",
        "collection_info": null
    },
    {
        "uuid": "8825e877345e9e45ca3740e68ff1628e",
        "title": "偈颂一百四十一首  其一一三",
        "author": "释师范",
        "content": "荷叶团团团似镜，菱角尖尖尖似锥。\n风吹柳絮毛毬走，雨打梨花蛱蝶飞。",
        "dynasty": "宋",
        "collection_info": null
    },
    {
        "uuid": "7a87899a24e221393f33f3e3faa18a61",
        "title": "偈颂一百四十一首  其一一四",
        "author": "释师范",
        "content": "万籁声沉沉，虚堂夜寂寂。\n不见寒山子，未免空相忆。\n休相忆，元来在这裏。",
        "dynasty": "宋",
        "collection_info": null
    },
    {
        "uuid": "04743bb8e117bbb7c1b56df8a8ccafa7",
        "title": "偈颂一百四十一首  其一一五",
        "author": "释师范",
        "content": "今朝八月二十五，记得洞山离查渡。\n韶石山头打不回，追至如今无本据。\n问佛便答麻三斤，何似庭前柏树子。\n苍鹰搦卧兔，猫儿捉老鼠。",
        "dynasty": "宋",
        "collection_info": null
    },
    {
        "uuid": "69ee0be034dbff25406d00726bde8d54",
        "title": "偈颂一百四十一首  其一一六",
        "author": "释师范",
        "content": "万籁风悽悽，千林露滴滴。\n塞鴈起平沙，夜虫吟破壁。\n举一不得，举二放过一着，更听拄杖子露箇消息。",
        "dynasty": "宋",
        "collection_info": null
    },
    {
        "uuid": "41d6ee362c91fa286e22675061ac0065",
        "title": "偈颂一百四十一首  其一一七",
        "author": "释师范",
        "content": "无道可学，无禅可参。\n黄头碧眼，徒话指南。\n雾敛云收天宇宽，门前幸有千朵青山万朵青山，徘徊赢得倚栏干。",
        "dynasty": "宋",
        "collection_info": null
    },
    {
        "uuid": "9e6f0cbddb1a2f5de6204b34054b9714",
        "title": "偈颂一百四十一首  其一一八",
        "author": "释师范",
        "content": "横说竖说何曾动着舌头，逆行顺行总是家常茶饭。\n有准绳，无畔岸，吾道一以贯。",
        "dynasty": "宋",
        "collection_info": null
    },
    {
        "uuid": "8988900422ebc286dcd9b554db88b050",
        "title": "偈颂一百四十一首  其一一九",
        "author": "释师范",
        "content": "一阳生，万彙生。\n正当生，作么生。\n羣阴消殄，吾道大亨。",
        "dynasty": "宋",
        "collection_info": null
    },
    {
        "uuid": "6adf6a97a142c4c63320f9e8d2314bda",
        "title": "偈颂一百四十一首  其一二○",
        "author": "释师范",
        "content": "一年十二月，此月乃当尽。\n一月三十日，此日方起头。\n此日即是寻常日，那裏是起头处。\n此月即是寻常月，那裏是尽头处。",
        "dynasty": "宋",
        "collection_info": null
    },
    {
        "uuid": "56d1ce37a3ead6560da10bb152197e4c",
        "title": "偈颂一百四十一首  其一二一",
        "author": "释师范",
        "content": "声前句，量外机。\n明历历，峭巍巍。\n举者既少，见者亦稀。\n抖擞多年穿破衲，褴毵一半逐云飞。",
        "dynasty": "宋",
        "collection_info": null
    },
    {
        "uuid": "33ac1186fe81d94f87671d7e507f2b0b",
        "title": "偈颂一百四十一首  其一二二",
        "author": "释师范",
        "content": "春风浩浩，春雨绵绵。\n花凝晓露，柳带寒烟。\n造化无作而作，万法不然而然。\n达磨九年空面壁，善财走得脚皮穿。",
        "dynasty": "宋",
        "collection_info": null
    },
    {
        "uuid": "c4e2e7c2d1cdc722b6899bc773803e68",
        "title": "偈颂一百四十一首  其一二三",
        "author": "释师范",
        "content": "浅闻深悟，深闻不悟。\n迷逢达磨，赵婆呷醋。",
        "dynasty": "宋",
        "collection_info": null
    },
    {
        "uuid": "1e75ab50c682be5bb43ed3a0af4bebf6",
        "title": "偈颂一百四十一首  其一二四",
        "author": "释师范",
        "content": "木中有火，钻之始明。\n矿中有金，炼之始精。\n诸人分上各各有无价之宝，如何甘自溺于阴入之坑。",
        "dynasty": "宋",
        "collection_info": null
    },
    {
        "uuid": "17fd997eb00152c108604bc9dc422099",
        "title": "偈颂一百四十一首  其一二五",
        "author": "释师范",
        "content": "一夏逡巡已过半，往往精勤成懒慢。\n幸然底事十分现成，因甚到夜打迭不办。\n君不见赵州末上见南泉，何似雪峰参老观。",
        "dynasty": "宋",
        "collection_info": null
    },
    {
        "uuid": "6d702b63ae4554b091827a3d83ca5128",
        "title": "偈颂一百四十一首  其一二六",
        "author": "释师范",
        "content": "阿剌剌，横该抹。\n天何高，地何阔。\n碧眼与黄头，徒自闹聒聒。\n育王恁么道，也是将盐止渴。",
        "dynasty": "宋",
        "collection_info": null
    },
    {
        "uuid": "dd277e5694c1aacdfbb8e38411476fbf",
        "title": "偈颂一百四十一首  其一二七",
        "author": "释师范",
        "content": "一处通，处处通，手头活落，脚下玲珑。\n常记南泉提起处，刈禾鎌子快如风。",
        "dynasty": "宋",
        "collection_info": null
    },
    {
        "uuid": "8f8a4c27b69efee8c7717ed3a7e72b50",
        "title": "偈颂一百四十一首  其一二八",
        "author": "释师范",
        "content": "仰面看天，低头觑地。\n明眼衲僧，讨甚巴鼻。\n岂不见山前明觉寺裏有箇陈阇黎，解道苏噜苏噜悉唎悉唎。",
        "dynasty": "宋",
        "collection_info": null
    },
    {
        "uuid": "7be6dba202aac510f6b61a1ab25372bb",
        "title": "偈颂一百四十一首  其一二九",
        "author": "释师范",
        "content": "前月只此月，后月亦此月。\n何得尘世人，竞赏中秋节。",
        "dynasty": "宋",
        "collection_info": null
    },
    {
        "uuid": "eb8be049f4a013230aa60a545d62d8a2",
        "title": "偈颂一百四十一首  其一三○",
        "author": "释师范",
        "content": "九日当佳节，黄花处处新。\n相逢多醉客，少见独醒人。\n打草只要蛇惊。",
        "dynasty": "宋",
        "collection_info": null
    },
    {
        "uuid": "37f53dbce7d2eab6d00d049dd309d0f7",
        "title": "偈颂一百四十一首  其一三一",
        "author": "释师范",
        "content": "七佛已前，无消息处有消息，那箇不知。\n七佛已后，有消息处无消息，是人不会。\n知不知，会不会，璞玉浑金，泥团土块。",
        "dynasty": "宋",
        "collection_info": null
    },
    {
        "uuid": "ef8dcdc45d900c66cc8b19e5c410c46f",
        "title": "偈颂一百四十一首  其一三二",
        "author": "释师范",
        "content": "一年十二月，只余此一月。\n此月极尽处，又见明年月。\n循环既无端，何劳强分别。",
        "dynasty": "宋",
        "collection_info": null
    },
    {
        "uuid": "55099225568dd4509029fc125dddd35f",
        "title": "偈颂一百四十一首  其一三三",
        "author": "释师范",
        "content": "锦包特石，铁裹泥团。\n现成活计，格外乡谈。\n明眼衲僧会不得，月移梅影上栏干。",
        "dynasty": "宋",
        "collection_info": null
    },
    {
        "uuid": "567f7d57d72ba5ec6ea5ea3364375145",
        "title": "偈颂一百四十一首  其一三四",
        "author": "释师范",
        "content": "二月十五，瞿昙灭度。\n诸天悲泣，羣魔鼓舞。",
        "dynasty": "宋",
        "collection_info": null
    },
    {
        "uuid": "414aff0cc5673e34a0e5e1d8bc806772",
        "title": "偈颂一百四十一首  其一三五",
        "author": "释师范",
        "content": "春色依依，花木芳菲。\n满眼满耳，绝毫绝釐。\n惟有子规知此意，一声声道不如归。",
        "dynasty": "宋",
        "collection_info": null
    },
    {
        "uuid": "6550f7e2d8e27a08d7a1481c9a208145",
        "title": "偈颂一百四十一首  其一三六",
        "author": "释师范",
        "content": "黄蘗树头蜜果，破席袋裏珠珍，愈藏愈显，日久日新。\n争似扬从闲壁角，听教人道不逢春。",
        "dynasty": "宋",
        "collection_info": null
    },
    {
        "uuid": "7171ea94094429dc9836a436839dcb27",
        "title": "偈颂一百四十一首  其一三七",
        "author": "释师范",
        "content": "少林消息绝，大地一团铁。\n愁杀寒山子，无言倚寥泬，悲风流水声呜咽。",
        "dynasty": "宋",
        "collection_info": null
    },
    {
        "uuid": "5d2a0c443849a325a67d8cd007adc0d3",
        "title": "偈颂一百四十一首  其一三八",
        "author": "释师范",
        "content": "五五二十五，六六三十六。\n纵以大衍数，终是数不足。\n数得足，无不足，碧眼黄头，口哑舌秃。",
        "dynasty": "宋",
        "collection_info": null
    },
    {
        "uuid": "97980b40a834ddceedd81b8364ba3ece",
        "title": "偈颂一百四十一首  其一三九",
        "author": "释师范",
        "content": "我与这老汉，本自无交涉。\n狭路偶相逢，欢喜成冤结。\n此结不可解，此冤不可雪。\n唵喷喷㗶㗶勑摄。",
        "dynasty": "宋",
        "collection_info": null
    },
    {
        "uuid": "cd452a8ea7c8d035458613b3e8f2214a",
        "title": "偈颂一百四十一首  其一四○",
        "author": "释师范",
        "content": "朝碌碌，暮悠悠。\n非懈怠，非精修。\n华亭船子，北地赵州。",
        "dynasty": "宋",
        "collection_info": null
    },
    {
        "uuid": "c1fbf40949cd731471743ed52efb17dc",
        "title": "偈颂一百四十一首  其一四一",
        "author": "释师范",
        "content": "九旬今已满，那事竟如何。\n无为无事人，往往成蹉跎。\n育王敢道不蹉跎，少年曾决龙蛇阵，老倒还同穉子歌。",
        "dynasty": "宋",
        "collection_info": null
    },
    {
        "uuid": "4fefec20107f64337eac82160619937e",
        "title": "偈颂七十六首  其一",
        "author": "释师范",
        "content": "广大楼阁，门户不扃。\n了事衲僧，未行先到。\n且到后如何，眼不见为浄。",
        "dynasty": "宋",
        "collection_info": null
    },
    {
        "uuid": "3ace53c5695a0423334fbd7d5585bc24",
        "title": "偈颂七十六首  其二",
        "author": "释师范",
        "content": "天上无弥勒，人间无释迦。\n烧香礼拜谁，唵摩尼达哩吽㗶咤。",
        "dynasty": "宋",
        "collection_info": null
    },
    {
        "uuid": "b393eb104dd58e4da1233b4766582a9a",
        "title": "偈颂七十六首  其三",
        "author": "释师范",
        "content": "去年底，今年底。\n辄莫明年更明年，年年只如是。\n黄花烂烂醉重阳，落叶萧萧愁满地。",
        "dynasty": "宋",
        "collection_info": null
    },
    {
        "uuid": "2a468dedc6487d108a63e0fe06a8ecdf",
        "title": "偈颂七十六首  其四",
        "author": "释师范",
        "content": "初冬时节又相催，浩浩诸方炉鞴开。\n独有径山文武火，不知煨杀几人来。",
        "dynasty": "宋",
        "collection_info": null
    },
    {
        "uuid": "99f7bda12e0ca6667ee3158d785983be",
        "title": "偈颂七十六首  其五",
        "author": "释师范",
        "content": "五峰门下，三箇五箇。\n衲被幪头，围炉打坐。\n鼻笑瞿昙，平欺达磨。\n又谁管你，张三李六。\n诸方炉鞴正炎炎，何似径山文武火。",
        "dynasty": "宋",
        "collection_info": null
    },
    {
        "uuid": "9ee07cc2f9a69e8d7938720758fe9430",
        "title": "偈颂七十六首  其六",
        "author": "释师范",
        "content": "赤手空拳下山去，满船和月载归来。\n五峰可煞无惭愧，面面相看眼未开。",
        "dynasty": "宋",
        "collection_info": null
    },
    {
        "uuid": "5329888576f68f46af1788e5f5d5534a",
        "title": "偈颂七十六首  其七",
        "author": "释师范",
        "content": "同身共命，同气连枝。\n阿难合掌，迦叶扬眉。\n就中一句子，不许外人知。",
        "dynasty": "宋",
        "collection_info": null
    },
    {
        "uuid": "5507d6ae1bab3d07b32f0559fd649fc3",
        "title": "偈颂七十六首  其八",
        "author": "释师范",
        "content": "不寒不热，好箇时节。\n黄鶑频织柳丝烟，子规犹哭松梢月。",
        "dynasty": "宋",
        "collection_info": null
    },
    {
        "uuid": "3869884e390d26cb867c696481ae39f5",
        "title": "偈颂七十六首  其九",
        "author": "释师范",
        "content": "指天指地弄精魂，只为生来无脑门。\n韶石一棒打不杀，至今恩爱俱成冤。\n正当四月八，底事与谁论。\n门外千峰万峰啼断猿。",
        "dynasty": "宋",
        "collection_info": null
    },
    {
        "uuid": "f6f0563a5a17f2c31175bfdc34e5babf",
        "title": "偈颂七十六首  其一○",
        "author": "释师范",
        "content": "南北东西八百牛，时来群聚五峰头。\n饥餐饱卧松风裏，昼不拘兮夜不收。",
        "dynasty": "宋",
        "collection_info": null
    },
    {
        "uuid": "acae6da005a4f7122b459a97dd383031",
        "title": "偈颂七十六首  其一一",
        "author": "释师范",
        "content": "万年石桥，三平石梁。\n总没交涉，恰恰相当。\n足陌见钱买卖，一毫不用商量。",
        "dynasty": "宋",
        "collection_info": null
    },
    {
        "uuid": "836a93840c3e541259cc1eddcdf43268",
        "title": "偈颂七十六首  其一二",
        "author": "释师范",
        "content": "劫灰飞尽见灵踪，突兀凌霄对五峰。\n意在目前谁共委，相同扶起旧家风。",
        "dynasty": "宋",
        "collection_info": null
    },
    {
        "uuid": "a2297a2aedf316149ea6037efadf769c",
        "title": "偈颂七十六首  其一三",
        "author": "释师范",
        "content": "五月端午节，底事不须说。\n百怪尽潜踪，羣魔俱殄灭。",
        "dynasty": "宋",
        "collection_info": null
    },
    {
        "uuid": "645936644c777c5166d16d1a601b4af6",
        "title": "偈颂七十六首  其一四",
        "author": "释师范",
        "content": "去时万木含愁色，归日千峰展笑容。\n此意此心知有自，一炉香爇散天风。",
        "dynasty": "宋",
        "collection_info": null
    },
    {
        "uuid": "6772d23f1a9fe23e5e91803b14c972d8",
        "title": "偈颂七十六首  其一五",
        "author": "释师范",
        "content": "七月八月，或凉或热。\n景色凄清，蝉声呜咽。\n观音菩萨将钱买胡餠，放下手却是馒头，韶阳老人得一橛。",
        "dynasty": "宋",
        "collection_info": null
    },
    {
        "uuid": "5c2ccb1ac27028d5165c6f68335eb48d",
        "title": "偈颂七十六首  其一六",
        "author": "释师范",
        "content": "逾月走红尘，生涯随处新。\n逢人陪笑面，接物强精神。\n侥倖遇明主，帡幪感重臣。\n归来何以报，只此谢尧仁。",
        "dynasty": "宋",
        "collection_info": null
    },
    {
        "uuid": "037982df9b41cca8560a461f27a0b4db",
        "title": "偈颂七十六首  其一七",
        "author": "释师范",
        "content": "三分光阴二早过，灵台一点不揩磨。\n贪生逐日区区去，唤不回头争奈何。",
        "dynasty": "宋",
        "collection_info": null
    },
    {
        "uuid": "a13ddeabda865c9c464acbb4cff5f0c0",
        "title": "偈颂七十六首  其一八",
        "author": "释师范",
        "content": "九日重阳节，东篱赏菊花。\n歌懽公子事，淡薄野僧家。",
        "dynasty": "宋",
        "collection_info": null
    },
    {
        "uuid": "11bd20b46986b0fccfa29dadce633203",
        "title": "偈颂七十六首  其一九",
        "author": "释师范",
        "content": "十五日以前，常在途中，不离家舍。\n十五日以后，常在家舍，不离途中。\n正当十五日，跛跛挈挈，百丑千拙。\n张都料，李作头，凿窍底凿窍，着楔底着楔。\n双径来来去去人，长安夜夜家家月。",
        "dynasty": "宋",
        "collection_info": null
    },
    {
        "uuid": "2416237dff94cc6471373137bcc374f2",
        "title": "偈颂七十六首  其二○",
        "author": "释师范",
        "content": "六月火边坐，三冬水裏走。\n怒中呈笑面，闹处伸毛手。\n满载没底船，归来重抖擞。\n抖擞箇甚么，苏州有，常州有。",
        "dynasty": "宋",
        "collection_info": null
    },
    {
        "uuid": "f699e5840a93daffce60284b5aa0af5a",
        "title": "偈颂七十六首  其二一",
        "author": "释师范",
        "content": "倾盖相逢，已成多事。\n侧鞭回首，早涉繁词。",
        "dynasty": "宋",
        "collection_info": null
    },
    {
        "uuid": "5b1d409b081513f4842aa630e7776d8a",
        "title": "偈颂七十六首  其二二",
        "author": "释师范",
        "content": "韶光去也谁能留，长江衮衮无暂休。\n人生既老不復少，此心未了空悠悠。",
        "dynasty": "宋",
        "collection_info": null
    },
    {
        "uuid": "54c46b6334abbaba772c5395b8922902",
        "title": "偈颂七十六首  其二三",
        "author": "释师范",
        "content": "指天指地，徒张意气。\n一棒打杀，更无巴鼻。\n径山今日都卢放过，且要一时脑门着地。",
        "dynasty": "宋",
        "collection_info": null
    },
    {
        "uuid": "715c199305e9eb3b6098e02173fa1401",
        "title": "偈颂七十六首  其二四",
        "author": "释师范",
        "content": "数百禅和数十州，褴襂破衲面搊搜。\n诸方有道不肯学，甘共山僧拽木头。",
        "dynasty": "宋",
        "collection_info": null
    },
    {
        "uuid": "f90b1118638589d0c6ad28930d334ed3",
        "title": "偈颂七十六首  其二五",
        "author": "释师范",
        "content": "杨歧设忌，做尽鬼怪。\n径山设忌，一无所解。\n随分淡淡薄薄，点一杯茶，烧一炷香，谩礼三拜。\n若谓报德酬恩，兔子吃牛奶。",
        "dynasty": "宋",
        "collection_info": null
    },
    {
        "uuid": "e98c5cd1d4cc49091a498b86d006d6e7",
        "title": "偈颂七十六首  其二六",
        "author": "释师范",
        "content": "时节不相饶，俄当七月朝。\n未闻桐叶落，已觉稻香飘。\n泣露蝉声咽，迎秋雁影遥。\n有谁相共委，突兀对凌霄。",
        "dynasty": "宋",
        "collection_info": null
    },
    {
        "uuid": "0762b4b30aa1e996c5dda0394db00e10",
        "title": "偈颂七十六首  其二七",
        "author": "释师范",
        "content": "一阳来復，万彙发生。\n寒谷回春，冰河解冻。",
        "dynasty": "宋",
        "collection_info": null
    },
    {
        "uuid": "2f2f08d38996e3b9c05fb3a56854dc45",
        "title": "偈颂七十六首  其二八",
        "author": "释师范",
        "content": "昔年当此日，生箇老妖孽。\n殃害大地人，有屈无处雪。\n云门愤不甘，一棒要打杀。\n打不杀，至今年年有箇四月八。",
        "dynasty": "宋",
        "collection_info": null
    },
    {
        "uuid": "f818fb7b935ea1931c11b1d680292beb",
        "title": "偈颂七十六首  其二九",
        "author": "释师范",
        "content": "径山今日结夏，不分上中下座。\n健则运瓦搬椽，困则横眠倒卧。\n谁管你孔夫子李老君胡达磨，善贾者不停死货。",
        "dynasty": "宋",
        "collection_info": null
    },
    {
        "uuid": "e6672585646be5c45897e21b06ea61e3",
        "title": "偈颂七十六首  其三○",
        "author": "释师范",
        "content": "蜻蜓许是好蜻蜓，飞来飞去不曾停。\n捉来摘除两箇翼，便是一枚大铁钉。",
        "dynasty": "宋",
        "collection_info": null
    },
    {
        "uuid": "363d41e237f2184ce3c726a56e488337",
        "title": "偈颂七十六首  其三一",
        "author": "释师范",
        "content": "这箇老冻侬，猛利如虎狼。\n威凛万壑风，眼摇百步光。\n我昔编其鬚，脱命于毫芒。\n至今数十载，毒恨不可忘。\n此世后世永永不愿见，临风誓此一炉香。",
        "dynasty": "宋",
        "collection_info": null
    },
    {
        "uuid": "8b78efa2061f565bab36069cbc4213a4",
        "title": "偈颂七十六首  其三二",
        "author": "释师范",
        "content": "千峰万峰浓泼眼，十溪五溪深没腰。\n只有山翁喜相接，声声惭愧与难消。\n且道还有所得也无，虾蟆口裏一粒椒。",
        "dynasty": "宋",
        "collection_info": null
    },
    {
        "uuid": "b2096c73056878c20687c275722be28f",
        "title": "偈颂七十六首  其三三",
        "author": "释师范",
        "content": "黄菊新开剪剪金，忻逢佳节兴难禁。\n临高无语写幽思，拄杖为吾聊一吟。",
        "dynasty": "宋",
        "collection_info": null
    },
    {
        "uuid": "624658c6dd4b06e759ae030b49e1ff56",
        "title": "偈颂七十六首  其三四",
        "author": "释师范",
        "content": "二由一有，一亦莫守。\n文殊普贤，泥猪疥狗。",
        "dynasty": "宋",
        "collection_info": null
    },
    {
        "uuid": "1476213abcc1104222e2162f2028c18c",
        "title": "偈颂七十六首  其三五",
        "author": "释师范",
        "content": "天地之根，万物之主。\n大千无以居其尊，劫石难以并其固。",
        "dynasty": "宋",
        "collection_info": null
    },
    {
        "uuid": "2af39d653729a2e597e1fdcc7ff60dee",
        "title": "偈颂七十六首  其三六",
        "author": "释师范",
        "content": "衲僧家，无本据。\n动静去留，无非活路。\n进一步，临机没回互。\n退一步，声色如聋瞽。",
        "dynasty": "宋",
        "collection_info": null
    },
    {
        "uuid": "50e3bb1013197f2d5ff081c56730474e",
        "title": "偈颂七十六首  其三七",
        "author": "释师范",
        "content": "此功德海无边际，流出当人一念中。\n一念真心充法界，当知福报亦无穷。",
        "dynasty": "宋",
        "collection_info": null
    },
    {
        "uuid": "118bfaa44589ff41a1c88f0f04bcbc9f",
        "title": "偈颂七十六首  其三八",
        "author": "释师范",
        "content": "恍恍惚惚，杳杳冥冥，非精非物，非佛非心。\n缺齿老胡得之而不识，扬在乎嵩山之阴。\n诸人还识得么，水上青青绿，元来是浮萍。",
        "dynasty": "宋",
        "collection_info": null
    },
    {
        "uuid": "68193cd1d562214e2e3e5f03d157cef9",
        "title": "偈颂七十六首  其三九",
        "author": "释师范",
        "content": "佛祖命脉，洞然明白。\n黑漆屏风，松萝亮隔。",
        "dynasty": "宋",
        "collection_info": null
    },
    {
        "uuid": "c49562d232c2af57988d723ed3472904",
        "title": "偈颂七十六首  其四○",
        "author": "释师范",
        "content": "孟冬薄寒，仲冬严寒。\n寒则普天普地寒，结成冰片，冻破泥团。\n达磨不会，大难大难。",
        "dynasty": "宋",
        "collection_info": null
    },
    {
        "uuid": "d035f0303431b48fee95bfa80fa54d1d",
        "title": "偈颂七十六首  其四一",
        "author": "释师范",
        "content": "雪山六年冻不死，一麻一麦饿不死。\n无端更道悟明星，跶倒至今扶不起。\n普贤蹙頞，文殊偷喜。",
        "dynasty": "宋",
        "collection_info": null
    },
    {
        "uuid": "eb4e69f4b71bdefcd230d1f3717524c1",
        "title": "偈颂七十六首  其四二",
        "author": "释师范",
        "content": "纔拟恁么，便不恁么。\n成现生涯，陈年滞货。\n雪峰辊出三箇毬，𡎺着嵩山破竈堕。",
        "dynasty": "宋",
        "collection_info": null
    },
    {
        "uuid": "ba501383360ae613fc2d1f60750a1267",
        "title": "偈颂七十六首  其四三",
        "author": "释师范",
        "content": "只箇丛林粥饭僧，滥膺徽号愧无能。\n临风将底祝君寿，遥指南山千万层。",
        "dynasty": "宋",
        "collection_info": null
    },
    {
        "uuid": "6627fc7ee5c169437524c6dad7b812d1",
        "title": "偈颂七十六首  其四四",
        "author": "释师范",
        "content": "土宿颔下长髭鬚，浄饭宫中生悉达。\n西天此土绝知音，千古万古阿剌剌。",
        "dynasty": "宋",
        "collection_info": null
    },
    {
        "uuid": "2180892a1ac367bcf82820276a6d1980",
        "title": "偈颂七十六首  其四五",
        "author": "释师范",
        "content": "昨日九月九，过了重阳节。\n今日忆重阳，升堂何可说。\n拟欲问黄花，黄花虽有在东篱。\n拟欲问白醪，白醪虽有非我知。\n不如一时放下衲被幪头，从教门外风飕飕，雨飕飕，幽州江口，采石渡头，三三两两钓渔舟。",
        "dynasty": "宋",
        "collection_info": null
    },
    {
        "uuid": "3d63ab35cf0b58ccfe945de7ad8a9dc9",
        "title": "偈颂七十六首  其四六",
        "author": "释师范",
        "content": "竿头丝线放还收，时有金鳞上直鈎。\n风月满船虽不恶，争如峰顶冷湫湫。",
        "dynasty": "宋",
        "collection_info": null
    },
    {
        "uuid": "39e719c0883b9cca3203653167897fd5",
        "title": "偈颂七十六首  其四七",
        "author": "释师范",
        "content": "雪峰发九重圣箭，谁敢当锋。\n三圣跃透网金麟，应无杂食。\n要明那畔事，须是这边人。\n三家村裏，闹市丛中。\n妙应无私，临机有准。\n不是冤家不与隣。",
        "dynasty": "宋",
        "collection_info": null
    },
    {
        "uuid": "379141c269a12994f5fc24ade2c579bb",
        "title": "偈颂七十六首  其四八",
        "author": "释师范",
        "content": "径山结夏，不论功过。\n饭来展钵盂，困则伸脚卧。\n纵有千人万人，只消一箇半箇。\n岂不见流支要打胡达磨。",
        "dynasty": "宋",
        "collection_info": null
    },
    {
        "uuid": "ff0a0e440376facaf51a8597697cdde3",
        "title": "偈颂七十六首  其四九",
        "author": "释师范",
        "content": "雪峰辊毬，睦州担版。\n杨歧栗棘蓬，东山铁酸馅。\n多处添，少处减，留得翠岩眉毛盖眼。",
        "dynasty": "宋",
        "collection_info": null
    },
    {
        "uuid": "0ba0360a80bb8aa4cb51ddd23c55d187",
        "title": "偈颂七十六首  其五○",
        "author": "释师范",
        "content": "一年十二月，月月有月半。\n何独喜中秋，一时争赏玩。\n人人尽道十分圆，我道依前缺一半。",
        "dynasty": "宋",
        "collection_info": null
    },
    {
        "uuid": "eb1238f9997235daaeb49584fcfaf56b",
        "title": "偈颂七十六首  其五一",
        "author": "释师范",
        "content": "径山无伎俩，住院多阻障。\n饭在平江府，口在凌霄上。\n河港既不通，千里空相望。\n暂假维摩手，一钵共分饷。",
        "dynasty": "宋",
        "collection_info": null
    },
    {
        "uuid": "6aa0196eb2f70e531f3f6cd4e6aac2c8",
        "title": "偈颂七十六首  其五二",
        "author": "释师范",
        "content": "现成公案，何事不办。\n百发百中，无边无畔。\n捏不聚，拨不散。\n万籁俱沉兮明月半窗，一色难分兮芦花两岸。",
        "dynasty": "宋",
        "collection_info": null
    },
    {
        "uuid": "0d44568746893b307582d601161fe346",
        "title": "偈颂七十六首  其五三",
        "author": "释师范",
        "content": "达磨西来，添盐减醤。\n后代儿孙，千般万样。\n谁信碁盘石，元在凌霄上。\n山僧恁么道，已是龟毛长数丈。",
        "dynasty": "宋",
        "collection_info": null
    },
    {
        "uuid": "e7c746bcc9a7766260e523c6bbf0142b",
        "title": "偈颂七十六首  其五四",
        "author": "释师范",
        "content": "径山门下，无彼无我。\n大家迭足挨肩，共向无烟宿火。\n若是香匙火筯，不得动着。\n不见道丹霞烧木佛，院主眉鬚堕。",
        "dynasty": "宋",
        "collection_info": null
    },
    {
        "uuid": "0cdfa1c1709d6d685a4725645ddd94a4",
        "title": "偈颂七十六首  其五五",
        "author": "释师范",
        "content": "健时要坐禅，困时要打眠。\n肚饥须吃饭，陆地要行船。",
        "dynasty": "宋",
        "collection_info": null
    },
    {
        "uuid": "0b39799121a6eb5b147461a83d11def6",
        "title": "偈颂七十六首  其五六",
        "author": "释师范",
        "content": "户牖见通，墙壁生碍。\n簸箕有唇，洞庭无盖。",
        "dynasty": "宋",
        "collection_info": null
    },
    {
        "uuid": "1be1af9386ff133aea27e417323e7b07",
        "title": "偈颂七十六首  其五七",
        "author": "释师范",
        "content": "万籁沉沉，孤月团团。\n叶零零兮山瘦，风萧萧兮夜寒，不知谁共倚栏干。",
        "dynasty": "宋",
        "collection_info": null
    },
    {
        "uuid": "ef7861be1e054094bcb1a162d8c7ddab",
        "title": "偈颂七十六首  其五八",
        "author": "释师范",
        "content": "去年不在家，虚过重阳节。\n今年既在家，须要强施设。\n淡水煮冬瓜，真箇滋味别。\n不知滋味者，却似嚼生铁。",
        "dynasty": "宋",
        "collection_info": null
    },
    {
        "uuid": "be6cfc539df961c1d002fca241df24f6",
        "title": "偈颂七十六首  其五九",
        "author": "释师范",
        "content": "重岩风露清，深院霜天晓。\n一曲少林春，几人弹得妙。\n自古弹者希，亦復听者少。\n以之赠伯牙，伯牙不肯要。\n以之献子期，子期拍手笑。\n休休，不如留取自弹一曲，何似大石调。",
        "dynasty": "宋",
        "collection_info": null
    },
    {
        "uuid": "3aa82dd4761e4701bb9e35ae705dd1f7",
        "title": "偈颂七十六首  其六○",
        "author": "释师范",
        "content": "径山不敢相谩，开口便见心肝。\n今朝十月十五，下元解厄水官。",
        "dynasty": "宋",
        "collection_info": null
    },
    {
        "uuid": "499da6bf542aaba166af3480c0bf23b3",
        "title": "偈颂七十六首  其六一",
        "author": "释师范",
        "content": "天清地宁，庆袭一人。\n九州四海，咸被尧仁。\n熙熙然涵泳化育，犹千花万卉之逢春。",
        "dynasty": "宋",
        "collection_info": null
    },
    {
        "uuid": "030e8106e06fa7c8e178ad18865df214",
        "title": "偈颂七十六首  其六二",
        "author": "释师范",
        "content": "五峰门下，百种全无。\n僧床迫窄，堂供萧疎。\n脚下踏着底，破砖头碎瓦砾。\n面前撞见底，王獦獠李麻胡。\n恁么薄福住山，真箇辜负老胡。",
        "dynasty": "宋",
        "collection_info": null
    },
    {
        "uuid": "6bcb599cd81e79a0df808ba28fa2b945",
        "title": "偈颂七十六首  其六三",
        "author": "释师范",
        "content": "御寒古有家风在，三个柴头品字煨。\n今日无柴又无炭，从教各自拨寒灰。",
        "dynasty": "宋",
        "collection_info": null
    },
    {
        "uuid": "de1b398d12d146ecbfc0f30328c02b2f",
        "title": "偈颂七十六首  其六四",
        "author": "释师范",
        "content": "一见便见，更不再见。\n张颠草书，李广神箭。",
        "dynasty": "宋",
        "collection_info": null
    },
    {
        "uuid": "9b156e6f03f70a21cebf2e189e68d148",
        "title": "偈颂七十六首  其六五",
        "author": "释师范",
        "content": "旧年佛法，说到腊月极尽头。\n新年佛法，又从正月还起头。\n若论起头与极头，都卢只在拄杖头。",
        "dynasty": "宋",
        "collection_info": null
    },
    {
        "uuid": "771548a218b2a00370679a7c5bfd4531",
        "title": "偈颂七十六首  其六六",
        "author": "释师范",
        "content": "一二三四五，各各面相覩。\n甜瓜彻蔕甜，苦瓠连根苦。",
        "dynasty": "宋",
        "collection_info": null
    },
    {
        "uuid": "58cd6e7eb66bf5d05d322133d7fefb88",
        "title": "偈颂七十六首  其六七",
        "author": "释师范",
        "content": "晓来瑞气鬰葱葱，流出恩波自九重。\n地厚天高何以报，饱看南岳祝融峰。",
        "dynasty": "宋",
        "collection_info": null
    },
    {
        "uuid": "24d8412a30c5152a4b5bd008c6bc1086",
        "title": "偈颂七十六首  其六八",
        "author": "释师范",
        "content": "龙蛇混杂，凡圣交参。\n儱儱侗侗，颟颟顸顸。",
        "dynasty": "宋",
        "collection_info": null
    },
    {
        "uuid": "26c01a4de47bf228d808067a9c73354c",
        "title": "偈颂七十六首  其六九",
        "author": "释师范",
        "content": "烧香草舍蚊烟，礼拜小儿匍匐。\n杨歧顶上握拳，何似镇州萝卜。\n噫，有年无德。",
        "dynasty": "宋",
        "collection_info": null
    },
    {
        "uuid": "5576be32ffaf4f0b3c37b4f330ff3300",
        "title": "偈颂七十六首  其七○",
        "author": "释师范",
        "content": "一夏已满，无事不办。\n遂府钵盂，邛州磁碗。",
        "dynasty": "宋",
        "collection_info": null
    },
    {
        "uuid": "da626edcb4d275a2dc3165f79d8f2fa6",
        "title": "偈颂七十六首  其七一",
        "author": "释师范",
        "content": "指月与话月，檐雪共填井。\n玩月与捧月，未免弄光影。\n月聻彷佛似盐官扇子，元来恰是云门胡餠。",
        "dynasty": "宋",
        "collection_info": null
    },
    {
        "uuid": "b97aab7333e82101dbcdcd3bc8fbe382",
        "title": "偈颂七十六首  其七二",
        "author": "释师范",
        "content": "世人住处我不住，世人行处我不行。\n天下丛林今日开炉，诸方老冻侬声鼓集众。",
        "dynasty": "宋",
        "collection_info": null
    },
    {
        "uuid": "aa240aaea6124d65625c4599468daf83",
        "title": "偈颂七十六首  其七三",
        "author": "释师范",
        "content": "唤起凌霄峰顶龙，纵横变化妙难穷。\n一声霹雳擎头角，三日为霖四海通。",
        "dynasty": "宋",
        "collection_info": null
    },
    {
        "uuid": "a54d1904b0c610613374e1472fd794d6",
        "title": "偈颂七十六首  其七四",
        "author": "释师范",
        "content": "扰扰怱怱，晨鷄暮钟。\n瑞岩不会，唤主人翁。",
        "dynasty": "宋",
        "collection_info": null
    },
    {
        "uuid": "3c34edae07fffcd31d48ef33d97f175d",
        "title": "偈颂七十六首  其七五",
        "author": "释师范",
        "content": "云收雾敛，地闢天开。\n处处弥勒，门门善财。\n安得真男子，同上黄金台。",
        "dynasty": "宋",
        "collection_info": null
    },
    {
        "uuid": "5b5dd70d13742a3b111f1c06b1367766",
        "title": "偈颂七十六首  其七六",
        "author": "释师范",
        "content": "二月復二月，韶光尚可留。\n雪消深涧底，花发旧枝头。\n万木寒威解，千峰翠色浮。\n有谁知此意，相共倚危楼。",
        "dynasty": "宋",
        "collection_info": null
    },
    {
        "uuid": "12c6b414f0226444e6f34c12d0165171",
        "title": "偈颂十七首  其一",
        "author": "释师范",
        "content": "二千年前，尺不如寸。\n二千年后，寸不如尺。\n清凉到这裏，眼不见为浄。\n只将三文钱，娶箇黑老婆。\n长裙短袖，拖泥带水，隈隈𣯧𣯧。\n且恁么过，更谁管你。\n结制解制，长期短期。\n杀生护生，得念失念。\n阿呵呵，少林穿耳客，元是老臊胡。",
        "dynasty": "宋",
        "collection_info": null
    },
    {
        "uuid": "118479327e456519078128659cfdad3e",
        "title": "偈颂十七首  其二",
        "author": "释师范",
        "content": "法无去来，无动转相。\n灯笼挂在露柱边，露柱挂在灯笼上。\n一年三百六十日，日日一般，一日十二时，时时一样。",
        "dynasty": "宋",
        "collection_info": null
    },
    {
        "uuid": "e7cfbbc343a7c886bb35145d772a3901",
        "title": "偈颂十七首  其三",
        "author": "释师范",
        "content": "滴水滴冻，浑无罅缝。\n明眼衲僧，失却鼻孔。",
        "dynasty": "宋",
        "collection_info": null
    },
    {
        "uuid": "dd6e0c4abeeffa25d80b3daeda2240e0",
        "title": "偈颂十七首  其四",
        "author": "释师范",
        "content": "大地黑如漆，古今无消息。\n达磨老臊胡，九年空面壁。",
        "dynasty": "宋",
        "collection_info": null
    },
    {
        "uuid": "8a0193f6d4d5375247cabd0d5b209c45",
        "title": "偈颂十七首  其五",
        "author": "释师范",
        "content": "坐断主人翁，不落第二见。\n一念万年，万年一念。",
        "dynasty": "宋",
        "collection_info": null
    },
    {
        "uuid": "7750fb00030328c7e574f3a45dd65808",
        "title": "偈颂十七首  其六",
        "author": "释师范",
        "content": "百二十日夏，如今已告圆。\n就中一句子，切忌错流传。",
        "dynasty": "宋",
        "collection_info": null
    },
    {
        "uuid": "a95ea814f144cf7171eac2624801b02a",
        "title": "偈颂十七首  其七",
        "author": "释师范",
        "content": "六爻既穷，阴魔自殄。\n一阳来復，吾道大亨。",
        "dynasty": "宋",
        "collection_info": null
    },
    {
        "uuid": "7389feab12f916558027c0ec33c1551d",
        "title": "偈颂十七首  其八",
        "author": "释师范",
        "content": "面门一思，长时无间。\n见成句子，百味完全。",
        "dynasty": "宋",
        "collection_info": null
    },
    {
        "uuid": "6e01f907f2897d98207b831da4a4bc67",
        "title": "偈颂十七首  其九",
        "author": "释师范",
        "content": "诸佛不出世，祖师不西来。\n颟顸一句子，南岳对天台。",
        "dynasty": "宋",
        "collection_info": null
    },
    {
        "uuid": "e8e6927e571cf7f686e29928cecd3699",
        "title": "偈颂十七首  其一○",
        "author": "释师范",
        "content": "旧岁今宵去，去去实不去。\n新年明日来，来来实不来。\n万古长空无变异，循环日月空相催。",
        "dynasty": "宋",
        "collection_info": null
    },
    {
        "uuid": "3f071e88d393078ac401d8c434946a5c",
        "title": "偈颂十七首  其一一",
        "author": "释师范",
        "content": "机不离位，沉乎醉乡。\n语不离窠，滞在金网。",
        "dynasty": "宋",
        "collection_info": null
    },
    {
        "uuid": "9e620d476e34f7de74605366f8605f47",
        "title": "偈颂十七首  其一二",
        "author": "释师范",
        "content": "土木场中过两冬，朝怱怱兮暮怱怱。\n从来业识无凭据，说甚东山大脱空。",
        "dynasty": "宋",
        "collection_info": null
    },
    {
        "uuid": "adef04b5e937ecd24957b560d60fb1b5",
        "title": "偈颂十七首  其一三",
        "author": "释师范",
        "content": "言无展事，语不投机。\n承言者丧，滞句者迷。",
        "dynasty": "宋",
        "collection_info": null
    },
    {
        "uuid": "bdb6d97b9dced1a47fab78733174bf48",
        "title": "偈颂十七首  其一四",
        "author": "释师范",
        "content": "旧岁即新岁，新年即旧年。\n要知新岁岁，元是旧年年。",
        "dynasty": "宋",
        "collection_info": null
    },
    {
        "uuid": "f51d70ebfc851558a41566d5bc3d17ca",
        "title": "偈颂十七首  其一五",
        "author": "释师范",
        "content": "江南两浙，春寒秋热。\n尘沙劫事在如今，如今不异尘沙劫。",
        "dynasty": "宋",
        "collection_info": null
    },
    {
        "uuid": "6394c376a218b788697297682648b689",
        "title": "偈颂十七首  其一六",
        "author": "释师范",
        "content": "光景怱怱若逝川，旧年去了又新年。\n年来年去自来去，底事何曾有变迁。",
        "dynasty": "宋",
        "collection_info": null
    },
    {
        "uuid": "b147efccbe6bc7e44375874ce8071188",
        "title": "偈颂十七首  其一七",
        "author": "释师范",
        "content": "金木水火土，大虫元是虎。\n堪笑李将军，蓝田空没羽。",
        "dynasty": "宋",
        "collection_info": null
    },
    {
        "uuid": "ecf71f1104d8b50dc46fdef46aaab706",
        "title": "颂古四十四首  其一",
        "author": "释师范",
        "content": "灵山一会善堤防，蛊毒之家水莫尝。\n迦叶无端霑一滴，至今犹自面皮黄。",
        "dynasty": "宋",
        "collection_info": null
    },
    {
        "uuid": "df0e10c07ee4aad9dc20a4bfb012e357",
        "title": "颂古四十四首  其二",
        "author": "释师范",
        "content": "古老相传鬼叫坑，看来人鬼不多争。\n早知鬼便是人做，夜半三更也可行。",
        "dynasty": "宋",
        "collection_info": null
    },
    {
        "uuid": "f7d11fb4b3ee902517b895f8bdf675b7",
        "title": "颂古四十四首  其三",
        "author": "释师范",
        "content": "君王一语出如纶，尊者眉毛八字分。\n四海风清烟浪静，碧天无际水无垠。",
        "dynasty": "宋",
        "collection_info": null
    },
    {
        "uuid": "b024a2f8f36b6e266c5401702e9a30e5",
        "title": "颂古四十四首  其四",
        "author": "释师范",
        "content": "大士错解注，志公错注解。\n臭肉积屠门，堪笑无人买。",
        "dynasty": "宋",
        "collection_info": null
    },
    {
        "uuid": "4e8321bc4f58fe021c664ac622df78b1",
        "title": "颂古四十四首  其五",
        "author": "释师范",
        "content": "雨散云收后，崔嵬数十峰。\n王维虽敏手，难落笔头踪。",
        "dynasty": "宋",
        "collection_info": null
    },
    {
        "uuid": "0735952054106f960a3378e9156f066f",
        "title": "颂古四十四首  其六",
        "author": "释师范",
        "content": "春生夏长，淡饭粗茶。\n鱼投臭水，彩奔龊家。",
        "dynasty": "宋",
        "collection_info": null
    },
    {
        "uuid": "0d964071b2a381476caae11bf0f61bf1",
        "title": "颂古四十四首  其七",
        "author": "释师范",
        "content": "地神归地，天神归天。\n慇懃奉送，宝马金钱。",
        "dynasty": "宋",
        "collection_info": null
    },
    {
        "uuid": "3a0c8055d8296c8fea24f261906ff5b1",
        "title": "颂古四十四首  其八",
        "author": "释师范",
        "content": "一柄无情雪刃刀，当锋谁敢犯秋毫。\n马师父子亲提掇，血喷千山风怒号。",
        "dynasty": "宋",
        "collection_info": null
    },
    {
        "uuid": "b8458327b664fe852b553f9991594265",
        "title": "颂古四十四首  其九",
        "author": "释师范",
        "content": "诸子生涯各有成，从来孝顺两边生。\n贪欢一夜浑家乐，失晓连忙打五更。",
        "dynasty": "宋",
        "collection_info": null
    },
    {
        "uuid": "6f3848b8d1aa219846ab5a3875d126e5",
        "title": "颂古四十四首  其一○",
        "author": "释师范",
        "content": "日面月面，突出难辨。\n拟欲抬眸，空中两片。",
        "dynasty": "宋",
        "collection_info": null
    },
    {
        "uuid": "6d23c8bd1d9e4f17c19513cc6f93f9e9",
        "title": "颂古四十四首  其一一",
        "author": "释师范",
        "content": "金毛狮子，生铁秤锤。\n浑崙无缝，切忌针锥。",
        "dynasty": "宋",
        "collection_info": null
    },
    {
        "uuid": "4d7e809b5a51e5d0dc9e94bbd0e56498",
        "title": "颂古四十四首  其一二",
        "author": "释师范",
        "content": "衝开碧落松千尺，截断红尘水一溪。\n饱食高眠人不到，日从东出又沉西。",
        "dynasty": "宋",
        "collection_info": null
    },
    {
        "uuid": "83604bbcd5df4280be6e58f9c8c5f652",
        "title": "颂古四十四首  其一三",
        "author": "释师范",
        "content": "南岳峰前老石头，怜儿何事不知羞。\n为人点眼长伸脚，直至而今懒不收。",
        "dynasty": "宋",
        "collection_info": null
    },
    {
        "uuid": "cf5b39a731b2b8f1480b4e68c9e623b2",
        "title": "颂古四十四首  其一四",
        "author": "释师范",
        "content": "铺席宏开见也么，买人何似看人多。\n十成好箇吹毛剑，只作陶家壁上梭。",
        "dynasty": "宋",
        "collection_info": null
    },
    {
        "uuid": "dee0a74f7fa2a998f2b634aabce6ffb7",
        "title": "颂古四十四首  其一五",
        "author": "释师范",
        "content": "兀兀地思量，无可得思量。\n无可思量处，真箇好思量。\n大庾岭头逢六祖，鳌山店上见曾郎。",
        "dynasty": "宋",
        "collection_info": null
    },
    {
        "uuid": "903f849d029b5966e60652c707ede023",
        "title": "颂古四十四首  其一六",
        "author": "释师范",
        "content": "持来送去样团团，覆阴儿孙义不寒。\n何似当时休擘破，浑崙留与后人看。",
        "dynasty": "宋",
        "collection_info": null
    },
    {
        "uuid": "a4ba0be78343729480eaccdd8512f7f0",
        "title": "颂古四十四首  其一七",
        "author": "释师范",
        "content": "萝卜从来出镇州，城南门外水东流。\n饶君说得浑相似，须是亲曾到地头。",
        "dynasty": "宋",
        "collection_info": null
    },
    {
        "uuid": "40396a86ee5466e6acaa8e5242fadbeb",
        "title": "颂古四十四首  其一八",
        "author": "释师范",
        "content": "千载岩前树，曾无刀斧痕。\n羚羊纔触着，满地叶纷纷。",
        "dynasty": "宋",
        "collection_info": null
    },
    {
        "uuid": "0992cd2ad10217bff41d15cbec894db5",
        "title": "颂古四十四首  其一九",
        "author": "释师范",
        "content": "混成一气，周行四时。\n惟天为大，惟尧则之。",
        "dynasty": "宋",
        "collection_info": null
    },
    {
        "uuid": "8fc213946aeaad1942a64216983f7c78",
        "title": "颂古四十四首  其二○",
        "author": "释师范",
        "content": "闪烁旌旗骤往来，几人遥望起疑猜。\n此时若得樊公脚，一踏鸿门两扇开。",
        "dynasty": "宋",
        "collection_info": null
    },
    {
        "uuid": "dd8887e9fcf9474868b49a2b1a4f37f5",
        "title": "颂古四十四首  其二一",
        "author": "释师范",
        "content": "骤马加鞭上酒楼，何如坐地看杨州。\n是非长短俱裁了，鼠窃终难似狗偷。",
        "dynasty": "宋",
        "collection_info": null
    },
    {
        "uuid": "64385a093dc331b35681322562f41049",
        "title": "颂古四十四首  其二二",
        "author": "释师范",
        "content": "台山路上箇婆婆，平地无风起丈波。\n下却斗门通底闸，更无一滴到黄河。",
        "dynasty": "宋",
        "collection_info": null
    },
    {
        "uuid": "357cb3e9c60409127a63ffbfc4e7a837",
        "title": "颂古四十四首  其二三",
        "author": "释师范",
        "content": "风前一曲动离愁，那箇行人不举头。\n手把花枝半遮面，不令人见转风流。",
        "dynasty": "宋",
        "collection_info": null
    },
    {
        "uuid": "c07f4da7d4df1abb9af2b62f369ea0d6",
        "title": "颂古四十四首  其二四",
        "author": "释师范",
        "content": "分明指出与人看，多少禅和被热瞒。\n举目只知看雨势，不知秋水没栏干。",
        "dynasty": "宋",
        "collection_info": null
    },
    {
        "uuid": "664df447ac8e952cd030dd08b08827ac",
        "title": "颂古四十四首  其二五",
        "author": "释师范",
        "content": "共乐昇平道泰时，相逢终不展鎗旗。\n随宜淡饭清茶外，困卧闲行几箇知。",
        "dynasty": "宋",
        "collection_info": null
    },
    {
        "uuid": "5ddbdcd5c46b53e55e5bec089b26195f",
        "title": "颂古四十四首  其二六",
        "author": "释师范",
        "content": "贼火相逢恰五更，见成赃物不须争。\n暗中多少都分了，天晓依前各自行。",
        "dynasty": "宋",
        "collection_info": null
    },
    {
        "uuid": "92432837f523d09e9e6cb93b8b093245",
        "title": "颂古四十四首  其二七",
        "author": "释师范",
        "content": "铜公塘，铁奉化。\n得人憎，得人怕。\n不是明州人，定说苏州语。",
        "dynasty": "宋",
        "collection_info": null
    },
    {
        "uuid": "8cda78f7c06735ea4bba0bf353fcdc0c",
        "title": "颂古四十四首  其二八",
        "author": "释师范",
        "content": "洞山平地露尸骸，庵主将身一处埋。\n狼藉髑髅相枕藉，悲风愁雾不胜怀。",
        "dynasty": "宋",
        "collection_info": null
    },
    {
        "uuid": "70bef3ff03b0f4ad95f418db34f4465b",
        "title": "颂古四十四首  其二九",
        "author": "释师范",
        "content": "骨裹皮兮皮裹骨，大随放出辽天鹘。\n东西南北谩抬眸，不知已过新罗国。",
        "dynasty": "宋",
        "collection_info": null
    },
    {
        "uuid": "1aab79cf8945f82f03a8fc0d0e9358b4",
        "title": "颂古四十四首  其三○",
        "author": "释师范",
        "content": "顽皮老虎卧林丘，一任傍人放滴油。\n满肚只因曾饱肉，纵加呼唤懒抬头。",
        "dynasty": "宋",
        "collection_info": null
    },
    {
        "uuid": "66e1d8b571545e01c4c0226af81ab58c",
        "title": "颂古四十四首  其三一",
        "author": "释师范",
        "content": "起灭不停谁解看，当机一拶透重关。\n东西总是长安路，荡荡无拘自往还。",
        "dynasty": "宋",
        "collection_info": null
    },
    {
        "uuid": "ed2bcb6a651e86fb37292b7a4b41aac7",
        "title": "颂古四十四首  其三二",
        "author": "释师范",
        "content": "同舟共赏洞庭春，终日徘徊柳岸阴。\n却得渔人加橹棹，等闲抹过碧波心。",
        "dynasty": "宋",
        "collection_info": null
    },
    {
        "uuid": "c3e710b43c2d072179e0bcada2ca141a",
        "title": "颂古四十四首  其三三",
        "author": "释师范",
        "content": "一片荆山璞，分明辨者难。\n几人偷眼觑，只作石头看。",
        "dynasty": "宋",
        "collection_info": null
    },
    {
        "uuid": "256d39b4de0feb3ea83e9bf0b132b249",
        "title": "颂古四十四首  其三四",
        "author": "释师范",
        "content": "种田博饭吃，饱卧长伸脚。\n把将三界来，安向左边着。\n引得龙牙老古锥，手裏把柄破木杓。",
        "dynasty": "宋",
        "collection_info": null
    },
    {
        "uuid": "b8d8a49a89ea00937aa7a45efae53964",
        "title": "颂古四十四首  其三五",
        "author": "释师范",
        "content": "一掷神杯定吉凶，再占重卜转灵通。\n分明见了今年事，却说明年事不同。",
        "dynasty": "宋",
        "collection_info": null
    },
    {
        "uuid": "14c663a5dd5a244ba7fdb2158ce42d0a",
        "title": "颂古四十四首  其三六",
        "author": "释师范",
        "content": "梦裏思归问故乡，明明说与尚徉狂。\n白云尽处重回首，无限青山对夕阳。",
        "dynasty": "宋",
        "collection_info": null
    },
    {
        "uuid": "b0b51b209cc0ba4bf2cab0b87cf860c2",
        "title": "颂古四十四首  其三七",
        "author": "释师范",
        "content": "红轮决定沉西去，未审魂灵往那方。\n哭恸一声无处避，棹头亲见本爷娘。",
        "dynasty": "宋",
        "collection_info": null
    },
    {
        "uuid": "1815ffd1ca688cb2361e8e801af75e38",
        "title": "颂古四十四首  其三八",
        "author": "释师范",
        "content": "一年三百六十日，日日日从东畔出。\n昨夜黄昏又落西，茫茫无处寻踪迹。",
        "dynasty": "宋",
        "collection_info": null
    },
    {
        "uuid": "e5ce89ddf4af413bbe80c5d12a27066a",
        "title": "颂古四十四首  其三九",
        "author": "释师范",
        "content": "矜夸富贵，贱卖赤穷。\n杀人可恕，无礼难容。",
        "dynasty": "宋",
        "collection_info": null
    },
    {
        "uuid": "008149d8fa235214749379b694f75b68",
        "title": "颂古四十四首  其四○",
        "author": "释师范",
        "content": "腊月三十日，开口便为敕。\n更拟问如何，明朝正月一。",
        "dynasty": "宋",
        "collection_info": null
    },
    {
        "uuid": "1513b254f6b1b9bd09ee1429146c053d",
        "title": "颂古四十四首  其四一",
        "author": "释师范",
        "content": "深深亲下拜，三代礼全该。\n此意如不然，玉帛云乎哉。",
        "dynasty": "宋",
        "collection_info": null
    },
    {
        "uuid": "6d6ae4ebb7787618f933f87a50c89f91",
        "title": "颂古四十四首  其四二",
        "author": "释师范",
        "content": "大匠不巧，大儒不学。\n动辄中方圆，举皆成礼乐。\n堪笑乡村卖卜人，徒劳钻破乌龟殻。",
        "dynasty": "宋",
        "collection_info": null
    },
    {
        "uuid": "7e4484eb34284a931eee2f48089966fd",
        "title": "颂古四十四首  其四三",
        "author": "释师范",
        "content": "黯澹滩，黯澹滩，十隻船来九隻翻。\n惟有三山陈上舍，我向陆地裏行，看你奈我何。",
        "dynasty": "宋",
        "collection_info": null
    },
    {
        "uuid": "b4fe7f5695652eb361dfcecb263f9a75",
        "title": "颂古四十四首  其四四",
        "author": "释师范",
        "content": "山花似锦水如蓝，突出干坤不露颜。\n曾踏武陵溪畔路，洞中春色异人间。",
        "dynasty": "宋",
        "collection_info": null
    },
    {
        "uuid": "6ab60bcafa869115270e0a20c5e04d78",
        "title": "花光十梅 悬崖放下",
        "author": "释师范",
        "content": "万仞崖头自放身，始知花发不干春。\n更从箇裏寻枝叶，笑倒当年树下人。",
        "dynasty": "宋",
        "collection_info": null
    },
    {
        "uuid": "d096715d8b6b58b7cf0f0da4a5bbccc1",
        "title": "花光十梅 绝后再苏",
        "author": "释师范",
        "content": "孤根脱落偃苍苔，冷地无端笑眼开。\n莫怪雪霜欺不得，只因曾向死中来。",
        "dynasty": "宋",
        "collection_info": null
    },
    {
        "uuid": "9ec0fd743ed7ca1e66d33c60ff7e60c2",
        "title": "花光十梅 平地回春",
        "author": "释师范",
        "content": "万木千花冻未醒，东君无处觅归程。\n抬眸忽见春风面，的皪枝头数点青。",
        "dynasty": "宋",
        "collection_info": null
    },
    {
        "uuid": "642abea776e629803908dd366f38865f",
        "title": "花光十梅 淡中有味",
        "author": "释师范",
        "content": "半开半合荣枯外，似有似无闲淡中。\n自是一般风味别，笑他红紫斗芳丛。",
        "dynasty": "宋",
        "collection_info": null
    },
    {
        "uuid": "7a3a7fc667ae2baea8d7f074e1c4c65d",
        "title": "花光十梅 一枝横出",
        "author": "释师范",
        "content": "莫谓南枝能放花，傍分北秀亦堪夸。\n黄梅不用争高下，草本传来共一家。",
        "dynasty": "宋",
        "collection_info": null
    },
    {
        "uuid": "f4cc1b1b3ed225df54a23b2592551245",
        "title": "花光十梅 五叶联芳",
        "author": "释师范",
        "content": "花开五叶自芬芳，欺麝欺兰别是香。\n传得灵根元不朽，岂惟流落在花光。",
        "dynasty": "宋",
        "collection_info": null
    },
    {
        "uuid": "15a678bac28681ea8da731b2ef1500ea",
        "title": "花光十梅 正偏自在",
        "author": "释师范",
        "content": "花合花开有正偏，不完全处却完全。\n要知根蔕从何得，多见生埋洞水边。",
        "dynasty": "宋",
        "collection_info": null
    },
    {
        "uuid": "e2b188b0761f3d0740723cde24324913",
        "title": "花光十梅 高下随宜",
        "author": "释师范",
        "content": "树有高低枝短长，花开随处恰相当。\n都缘妙得毫端趣，竖抹横拖总不妨。",
        "dynasty": "宋",
        "collection_info": null
    },
    {
        "uuid": "fd45d52ff3ea75631491f84b81cf97d3",
        "title": "花光十梅 幻花灭尽",
        "author": "释师范",
        "content": "花分枝北与枝南，向背横斜有许般。\n何待支郎强描邈，开时便作谢时看。",
        "dynasty": "宋",
        "collection_info": null
    },
    {
        "uuid": "d9dab2b18baf1f4062d208136ace586d",
        "title": "花光十梅 实相常圆",
        "author": "释师范",
        "content": "黄底自黄青底青，枝头一一见天真。\n如今酸涩都忘了，核子如何举似人。",
        "dynasty": "宋",
        "collection_info": null
    },
    {
        "uuid": "73067a41f7772f6f379784459c9a0e88",
        "title": "朝阳穿破衲",
        "author": "释师范",
        "content": "横片竖片胡乱搭，长针短针信意联。\n但见日头东畔出，不知尘世是何年。",
        "dynasty": "宋",
        "collection_info": null
    },
    {
        "uuid": "912a7095465b7003ba6a393ac640e847",
        "title": "对月了残经",
        "author": "释师范",
        "content": "入海算沙徒自疲，风前月下几攒眉。\n即今休去便休去，欲觅了时无了时。",
        "dynasty": "宋",
        "collection_info": null
    },
    {
        "uuid": "7c524f0d30b7dc58ba034cdba65c043c",
        "title": "入己还闭",
        "author": "释师范",
        "content": "南方经历几云烟，收得珍奇货满船。\n弹指便风帆到岸，一时翻作大光钱。",
        "dynasty": "宋",
        "collection_info": null
    },
    {
        "uuid": "3b02b1b35300e0234020b61ba97ba104",
        "title": "怀古",
        "author": "释师范",
        "content": "空山寥寥，黄叶萧萧。\n斯人不来兮，暮待之以朝。\n斯人或来兮，两无语而意消。\n归去也，衣飘飘，路迢迢。\n谁同其孤标，月在青霄。",
        "dynasty": "宋",
        "collection_info": null
    },
    {
        "uuid": "813179d280c46aca54db450819c778fb",
        "title": "四威仪  其一",
        "author": "释师范",
        "content": "山中行，移步放教轻。\n无别意，恐他幽鸟惊。",
        "dynasty": "宋",
        "collection_info": null
    },
    {
        "uuid": "e36f738e3c1558d68c4d2d327ef55870",
        "title": "四威仪  其二",
        "author": "释师范",
        "content": "山中住，落叶不知数。\n无人扫，翳却松门路。",
        "dynasty": "宋",
        "collection_info": null
    },
    {
        "uuid": "99516a215a85c947f0d88d951d3d7070",
        "title": "四威仪  其三",
        "author": "释师范",
        "content": "山中坐，习闲成懒惰。\n少献花，但见猿偷菓。",
        "dynasty": "宋",
        "collection_info": null
    },
    {
        "uuid": "a51578e0b212e5a1695af05a167a52f7",
        "title": "四威仪  其四",
        "author": "释师范",
        "content": "山中卧，不知时节过。\n雨打窗，好梦都惊破。",
        "dynasty": "宋",
        "collection_info": null
    },
    {
        "uuid": "7e418324e53d3a462908982ba8c8f9c5",
        "title": "次建康留守赵龙图雷音堂韵  其一",
        "author": "释师范",
        "content": "晴空霹雳绝追寻，听者须教辨者瘖。\n坐断封疆行正令，迥然超越去来今。",
        "dynasty": "宋",
        "collection_info": null
    },
    {
        "uuid": "7434b3f4d9620b127d33351845e75131",
        "title": "次建康留守赵龙图雷音堂韵  其二",
        "author": "释师范",
        "content": "底事明明不用寻，通身有口却如瘖。\n笑他卢老能多事，引蔓牵枝诳古今。",
        "dynasty": "宋",
        "collection_info": null
    },
    {
        "uuid": "7a6eb301197db42c4096d08d2fb749e8",
        "title": "次建康留守赵龙图雷音堂韵  其三",
        "author": "释师范",
        "content": "居士门高几万寻，曾聆一语警肓瘖。\n谁知千里同风事，历历分明在目今。",
        "dynasty": "宋",
        "collection_info": null
    },
    {
        "uuid": "22f50af0a80d84a43c3c21bc9b59ccec",
        "title": "次平江知府邹编修韵  其一",
        "author": "释师范",
        "content": "曹溪平地起风涛，后代船高水亦高。\n寄语随流入流者，更须抛却手中篙。",
        "dynasty": "宋",
        "collection_info": null
    },
    {
        "uuid": "e563050fdc5c63e9a76c82a4d46d033c",
        "title": "次平江知府邹编修韵  其二",
        "author": "释师范",
        "content": "曾驾铁船惊海涛，想应不怕浪头高。\n鄞江一滴浑无有，切莫妄传深几篙。",
        "dynasty": "宋",
        "collection_info": null
    },
    {
        "uuid": "0bca319d02effc607175ae042989131f",
        "title": "次长沙赵督相送惠首座韵  其一",
        "author": "释师范",
        "content": "行脚亲曾到地头，固知不是等闲游。\n归时有问五峰信，为报龙渊已绝流。",
        "dynasty": "宋",
        "collection_info": null
    },
    {
        "uuid": "ae9128256b356b3dbd4270dc5dbacfbc",
        "title": "次长沙赵督相送惠首座韵  其二",
        "author": "释师范",
        "content": "绝流之句许谁知，独有毗耶老古锥。\n非是望梅图止渴，调羹已熟向南枝。",
        "dynasty": "宋",
        "collection_info": null
    },
    {
        "uuid": "4c96bd6a59a2903db2228909b0c106df",
        "title": "次韵题大梅常禅师塔  其一",
        "author": "释师范",
        "content": "马师问处没踪由，或示三冬话九秋。\n认着即心心即佛，一丝头是一丝头。",
        "dynasty": "宋",
        "collection_info": null
    },
    {
        "uuid": "d4b95d7ac294f057190b9c77bd818bfc",
        "title": "次韵题大梅常禅师塔  其二",
        "author": "释师范",
        "content": "茫茫摘叶与寻枝，独许山翁亲见伊。\n点着直行三万里，至今脚迹少人知。",
        "dynasty": "宋",
        "collection_info": null
    },
    {
        "uuid": "a85846a81690778374d01ec7cef511ec",
        "title": "次韵题大梅常禅师塔  其三",
        "author": "释师范",
        "content": "视死生如游戏场，固知老子不曾亡。\n祇今何处问消息，风递梅花扑鼻孔。",
        "dynasty": "宋",
        "collection_info": null
    },
    {
        "uuid": "7b5714642dacb514343f54f3fd1017a9",
        "title": "寄云居掩室和尚  其一",
        "author": "释师范",
        "content": "鹫峰云散霜天冷，南北东西片月孤。\n喜得江湖好消息，点胸尊者在云居。",
        "dynasty": "宋",
        "collection_info": null
    },
    {
        "uuid": "fe39a24d478cceacb69bf51ae74e5bad",
        "title": "寄云居掩室和尚  其二",
        "author": "释师范",
        "content": "几回梦到白云颠，欲往难禁懒病牵。\n何日相依倾倒夜，月寒千嶂一声猿。",
        "dynasty": "宋",
        "collection_info": null
    },
    {
        "uuid": "e7b16b793454e07bd78ba98eeabc8f6b",
        "title": "寄云居掩室和尚  其三",
        "author": "释师范",
        "content": "从来有口挂虚壁，谁信如今口亦无。\n因记通身红烂客，无端白纸强涂糊。",
        "dynasty": "宋",
        "collection_info": null
    },
    {
        "uuid": "eb948398ca776eff7b7e8761319ae7ed",
        "title": "少室",
        "author": "释师范",
        "content": "尘蒙虚壁冷萧萧，未厌家风太寂寥。\n门外依前积深雪，不知谁肯立齐腰。",
        "dynasty": "宋",
        "collection_info": null
    },
    {
        "uuid": "99f99de4b8e1e2ebb57e99633c771d73",
        "title": "止翁",
        "author": "释师范",
        "content": "万法都卢归一法，一法不知何所归。\n肚饥买箇油{飠兹}吃，吃了油{飠兹}肚不饥。",
        "dynasty": "宋",
        "collection_info": null
    },
    {
        "uuid": "4f6caae00434c0dcd8a8fe7df6b726dc",
        "title": "石田",
        "author": "释师范",
        "content": "纷纷多是竞膏腴，确实谁能下一锄。\n几见萌心还㦬欛，只缘无处着工夫。",
        "dynasty": "宋",
        "collection_info": null
    },
    {
        "uuid": "b2292cba56eb07fa1687e1871e33f27f",
        "title": "别浦",
        "author": "释师范",
        "content": "东海西边西海南，芦花袅袅水漫漫。\n谢郎犹自不知处，莫作寻常洲渚看。",
        "dynasty": "宋",
        "collection_info": null
    },
    {
        "uuid": "b4e861c731239d496812d164df56560a",
        "title": "高原",
        "author": "释师范",
        "content": "佛祖仰望不及处，暗通一线几何深。\n冰严雪冷无人会，空泻断崖千万寻。",
        "dynasty": "宋",
        "collection_info": null
    },
    {
        "uuid": "22de41593be99a1076cccf054572dca2",
        "title": "死翁",
        "author": "释师范",
        "content": "一惊涂毒皷，脱尔丧全躯。\n谁信髑髅上，重生颔下鬚。",
        "dynasty": "宋",
        "collection_info": null
    },
    {
        "uuid": "4b9ef5cdcc7f0829135b2ff5202f55c7",
        "title": "復古",
        "author": "释师范",
        "content": "麦已登场稻满田，蒉桴土鼓乐平平。\n不知将谓羲皇世，元是天开宝庆年。",
        "dynasty": "宋",
        "collection_info": null
    },
    {
        "uuid": "e1f27342b17e281a0be988c8b7352ec3",
        "title": "云谷",
        "author": "释师范",
        "content": "或卷或舒多变态，随呼随应发天真。\n谁知路转峰回处，幽鸟啼芳别是春。",
        "dynasty": "宋",
        "collection_info": null
    },
    {
        "uuid": "ea699dfeb516cc4bacfe684e3fab3c53",
        "title": "枯木",
        "author": "释师范",
        "content": "不入樵夫手，不登郢匠门。\n只么老丘壑，且无刀斧痕。",
        "dynasty": "宋",
        "collection_info": null
    },
    {
        "uuid": "e7ff85b5ae4e2b4e536ac3f7bf5a9237",
        "title": "无际",
        "author": "释师范",
        "content": "儱侗復儱侗，平夷更平夷。\n伸手不见掌，赵州东院西。",
        "dynasty": "宋",
        "collection_info": null
    },
    {
        "uuid": "239074f06ad15ac27d9ba6dcae82f794",
        "title": "讷堂",
        "author": "释师范",
        "content": "德山无语归方丈，象骨低头入草庵。\n大鹏一举九万里，篱边燕雀空呢喃。",
        "dynasty": "宋",
        "collection_info": null
    },
    {
        "uuid": "0ff7508f6eea51269c38b593e79841cb",
        "title": "淈𣸩",
        "author": "释师范",
        "content": "抓头忘痒处，弄物不知名。\n一箇无分晓，千金买不成。",
        "dynasty": "宋",
        "collection_info": null
    },
    {
        "uuid": "ab393ed86ccc909e27e403e9111ebb60",
        "title": "常觉",
        "author": "释师范",
        "content": "暂时不在还同死，彻底惺惺亦自瞒。\n长爱东村老婆子，逢僧也解道和南。",
        "dynasty": "宋",
        "collection_info": null
    },
    {
        "uuid": "1977b99b61cdef3fb18d80f9d4ffc377",
        "title": "琴枕",
        "author": "释师范",
        "content": "巧出焦桐样，淳含太古音。\n多因和梦听，只作夜虫吟。",
        "dynasty": "宋",
        "collection_info": null
    },
    {
        "uuid": "10f156df1fd42fc0b3e9151f435bfc0b",
        "title": "跛翁",
        "author": "释师范",
        "content": "平常行一步，却不堕平常。\n尽道脚长短，谁知脚短长。",
        "dynasty": "宋",
        "collection_info": null
    },
    {
        "uuid": "65aa54d65615968124e67bfeb106d992",
        "title": "臭庵",
        "author": "释师范",
        "content": "全无气息，直是熏人。\n无鼻孔者，方堪与隣。",
        "dynasty": "宋",
        "collection_info": null
    },
    {
        "uuid": "8a02a964fd986c83729d0db2eae8dea5",
        "title": "次野云南和尚雪窦锦镜韵",
        "author": "释师范",
        "content": "万象融一奁，九色犹未多。\n圆浄出良范，罗纹非巧梭。\n有样不可制，无痕安用磨。\n试问光影亡，如何復如何。",
        "dynasty": "宋",
        "collection_info": null
    },
    {
        "uuid": "bd04c6010209fed15ae302f539bf1278",
        "title": "送赵龙图归四明",
        "author": "释师范",
        "content": "昔年曾约归四明，掇钵共饭莆菜羹。\n东园蔬荠几衰长，望之何以辜斯盟。\n铿铿小节何足拘，大名当振声谹谹。\n旌旗不动剿胡种，屈伸一臂逾长城。\n淮甸既肃四海肃，丰功盛德应难名。\n了知八珍与藜苋，清闲富贵但等平。\n我罹劫火固无闷，公视昼锦不以荣。\n七佛承承竟何据，六祖忉忉空碗鸣。\n君不见剎竿头上铁龙头，鸿毛至重山岳轻。",
        "dynasty": "宋",
        "collection_info": null
    },
    {
        "uuid": "841b222dac7e3e2fb7e447768cec0897",
        "title": "送无相和尚归乡",
        "author": "释师范",
        "content": "同名同号同桑梓，同住江湖亡彼此。\n有时同上孤峰巅，有时同下沧溟底。\n苦同忧，乐同喜，金博金兮水洗水。\n有时捩转铁面皮，心口全然不相似。\n你若住兮我即行，你若行兮我即止。\n白日青天轰怒雷，平地无风波浪起。\n非不非，是不是，西川大随，桐城投子。",
        "dynasty": "宋",
        "collection_info": null
    },
    {
        "uuid": "4042fdc095a589ce274c729ff8261d66",
        "title": "送讷堂和尚住秀之天宁",
        "author": "释师范",
        "content": "苏州有，常州有。\n真箇有，未尝有。\n贱时倾国不可换，贵则陪钱挜一斗。\n伸一手，缩一手，日月奔忙，山河倒走。\n济北瞎馿退三步，跛脚云门大张口。\n阿呵呵，只今此话大行，何待三十年后。",
        "dynasty": "宋",
        "collection_info": null
    },
    {
        "uuid": "6248ba58053733407dd2625e8964fd5d",
        "title": "送率庵和尚住云居",
        "author": "释师范",
        "content": "东湖水深蟠老龙，晨昏出没无定踪。\n开口合口喷香雾，举足下足生阴风。\n而今改宅云居去，威风万窍声号怒。\n谓言不是抉珠人，未应轻踏瓯峰路。",
        "dynasty": "宋",
        "collection_info": null
    },
    {
        "uuid": "7ef0f594856b00334780b2a96e7c8605",
        "title": "送凝藏主归蜀",
        "author": "释师范",
        "content": "凝藏主，五载恶相聚。\n我既横点头，公亦未相许。\n就中犹尀耐，拗折露明柱。\n似此拙去就，端的不可恕。\n萧萧九月风露寒，忽来告别还乡去。\n临歧可煞没巴鼻，却要就我觅转语。\n一转语，如何举，湿纸裹大虫，大棒打老鼠。\n阿呵呵，无你会处。",
        "dynasty": "宋",
        "collection_info": null
    },
    {
        "uuid": "dfb9f1cb272743a21554108ac48fe2c5",
        "title": "送昙藏主雪峰见痴绝",
        "author": "释师范",
        "content": "世上有蛇皆可弄，南山鳖鼻不可动。\n动着冷口暗伤人，伤人至死未知痛。\n子今去也，当自着便宜。\n后日毒遭一口归来，莫道山僧不曾说与伊。",
        "dynasty": "宋",
        "collection_info": null
    },
    {
        "uuid": "f7cfe7f620d571e48d8028ac06664d38",
        "title": "送侄昭上人归乡",
        "author": "释师范",
        "content": "昭昭灵灵是何物，非物非心亦非佛。\n五湖云衲竞头参，空把光阴恣埋没。\n我游江湖三十有四年，饱饭之余，一味闲打眠。\n子今迢迢苦寻讨，不知寻讨何慕焉。\n问吾道，今年大熟收成早。\n问吾禅，秋林噪晚声喧喧。\n抖擞屎肠都说了，莫将一字归去容易空流传。\n斯言写就相违别，目断家山云迭迭。\n我亦欲归归不得，千里万里一条铁。",
        "dynasty": "宋",
        "collection_info": null
    },
    {
        "uuid": "2251f82bcc5fa7988256f9c7500caad3",
        "title": "林泉野人",
        "author": "释师范",
        "content": "乐哉林泉人，自得林泉趣。\n渴则掬泉饮，健则穿林去。\n几见幽鸟啼黄叶，聚熏入奏雪飞絮。\n四时适吾意，万象为吾侣。\n有人更问意如何，笑指岩前大松树。\n阿呵呵，快活快活，有甚讨处。",
        "dynasty": "宋",
        "collection_info": null
    },
    {
        "uuid": "46f023175b340a6a176cfce8b041ead8",
        "title": "再铸粥锅",
        "author": "释师范",
        "content": "不解多方锢鏴成，一锤打破与重烹。\n等闲脱体离窠臼，煮粥依前不是羹。",
        "dynasty": "宋",
        "collection_info": null
    },
    {
        "uuid": "9b19f4b7b536b2520122f175a47d801e",
        "title": "大芙蓉接待",
        "author": "释师范",
        "content": "水云何处觅行踪，踏破天台雁荡峰。\n脚力尽时消息在，小芙蓉接大芙蓉。",
        "dynasty": "宋",
        "collection_info": null
    },
    {
        "uuid": "efd47d2c7ac3db72772192caaf24f285",
        "title": "宁海接待",
        "author": "释师范",
        "content": "烟波尽处良田阔，歧路穷时活计新。\n南北憧憧故多士，不知谁是饱参人。",
        "dynasty": "宋",
        "collection_info": null
    },
    {
        "uuid": "3deaf312ecb43c9a56f37844205891f6",
        "title": "鷄鸣接待",
        "author": "释师范",
        "content": "水云遇夜须投宿，饭饱何妨又进程。\n山主岂徒开接待，养鷄意在五更鸣。",
        "dynasty": "宋",
        "collection_info": null
    },
    {
        "uuid": "d325bff1fe8d35be5beae05d71ef61bf",
        "title": "元道士",
        "author": "释师范",
        "content": "黄衣舍去混缁衣，弃却甜桃摘醋梨。\n酸涩一时尝过了，攒眉归去许谁知。",
        "dynasty": "宋",
        "collection_info": null
    },
    {
        "uuid": "42c7f2161ec6342fc9a6f3479a359b02",
        "title": "浄道士",
        "author": "释师范",
        "content": "伊予头脑不相似，鼻孔由来只一般。\n冷地自家亲摸着，老君元戴楮皮冠。",
        "dynasty": "宋",
        "collection_info": null
    },
    {
        "uuid": "bc4c79498ea057b7ee8c26643418b10a",
        "title": "相士",
        "author": "释师范",
        "content": "鳞皴一块烂枯柴，几见春风长绿苔。\n岂谓先生也相许，馿年决定放花开。",
        "dynasty": "宋",
        "collection_info": null
    },
    {
        "uuid": "0f4a466e1adce7b33dffd2fd12235f14",
        "title": "无方刊字",
        "author": "释师范",
        "content": "道在贵亡覊，宁容滞一涯。\n是山皆有石，随处可镌碑。",
        "dynasty": "宋",
        "collection_info": null
    },
    {
        "uuid": "e6bf844abdfafd1926aff53e0170b7b0",
        "title": "释迦出山相赞",
        "author": "释师范",
        "content": "入山去，何所图。\n出山来，胡为乎。\n早知今日事，悔不慎当初。",
        "dynasty": "宋",
        "collection_info": null
    },
    {
        "uuid": "2a1826a8049226700eb763fb2a587d02",
        "title": "观音大士赞  其一",
        "author": "释师范",
        "content": "提起数珠呈伎俩，无端弄出孩童相。\n何似月明霜满天，孤猿啼断千峰上。",
        "dynasty": "宋",
        "collection_info": null
    },
    {
        "uuid": "d22daf85accf9849d63b8e47273426d3",
        "title": "观音大士赞  其二",
        "author": "释师范",
        "content": "随流入流，无所分别。\n处处圜通，头头漏泄。\n云浄八纮天宇宽，万顷波心莲一叶。",
        "dynasty": "宋",
        "collection_info": null
    },
    {
        "uuid": "d26dbd63ae2099be98973f877bd2f46e",
        "title": "观音大士赞  其三",
        "author": "释师范",
        "content": "寂灭现前，如月在天。\n分身利物，影含百川。\n是所谓不然而然，虚而通，静而应。\n万国春容，千江月影。\n如今何处求普门，一声鹤唳寒松顶。",
        "dynasty": "宋",
        "collection_info": null
    },
    {
        "uuid": "747a39110da410ba876c7c4a48517c81",
        "title": "观音大士赞  其四",
        "author": "释师范",
        "content": "大哉观自在，善观诸音声。\n而于诸音声，不作音声见。\n是见亦寂灭，亦无寂灭者。\n由是离众苦，处处得解脱。\n分身十方剎，救度于一切。\n然于救度中，而无救度想。\n如春在百花，不分长短枝。\n又如月在水，不分大小器。\n寻声随所念，平等获利益。\n是三十二应，十四无畏法。\n无量方便门，一一皆成就。\n一一成就处，当体皆如幻。\n我观如幻相，愿作如幻讚。\n若有见闻者，当作如是观。",
        "dynasty": "宋",
        "collection_info": null
    },
    {
        "uuid": "8f86e950f2ab64982633c16625e7f08b",
        "title": "渔妇观音赞  其一",
        "author": "释师范",
        "content": "腥秽通身不自知，更来渔市讨便宜。\n就中活底无多子，提向风前卖与谁。",
        "dynasty": "宋",
        "collection_info": null
    },
    {
        "uuid": "512fd15e7348b53b8d686632cba93acb",
        "title": "渔妇观音赞  其二",
        "author": "释师范",
        "content": "篮内鱼，衣中珠。\n见买见卖，少实多虚。",
        "dynasty": "宋",
        "collection_info": null
    },
    {
        "uuid": "58ac55ab42f896595e5599c9488d261e",
        "title": "文殊大士为龙女说法赞",
        "author": "释师范",
        "content": "文殊说法，所说何法。\n女子成佛，所成何佛。\n无法可说，无佛可成。\n卧龙奋迅，狮子嚬呻。",
        "dynasty": "宋",
        "collection_info": null
    },
    {
        "uuid": "ce8125d66ded9271cf716aea88e094e4",
        "title": "三教合面相赞",
        "author": "释师范",
        "content": "一三三一，三一一三。\n解不能散，聚不成团。\n今古合成闭口面，只因门户有多般。",
        "dynasty": "宋",
        "collection_info": null
    },
    {
        "uuid": "1f8339a87e5e8ef753487c3628c6dfbf",
        "title": "十六罗汉赞",
        "author": "释师范",
        "content": "身如枯柴，心如断崖。\n万般神变，一种平怀。\n面面相看，究竟不知论底事。\n阿耨达池龙王，来日请佛斋。",
        "dynasty": "宋",
        "collection_info": null
    },
    {
        "uuid": "f2d45294b9d9141e4987a72264be0c10",
        "title": "须菩提赞",
        "author": "释师范",
        "content": "头白齿豁，空腹高心。\n被憍尸迦当面上当，对维摩诘甘自屈沉。\n说甚解空称第一，只堪倚杖独沉吟。",
        "dynasty": "宋",
        "collection_info": null
    },
    {
        "uuid": "acc08c6f5534819c85bed150201a5251",
        "title": "布袋赞  其一",
        "author": "释师范",
        "content": "露胸坦腹，皱眉搭嘴。\n做箇模样，是何仪轨。\n谓渠惺未必惺，请渠睡未必睡。\n吽吽奉化子，我侬识得你。",
        "dynasty": "宋",
        "collection_info": null
    },
    {
        "uuid": "71b0685908be9d67a614ae11b91003df",
        "title": "布袋赞  其二",
        "author": "释师范",
        "content": "肉重千斤，智无半星。\n回头转脑，昧却天真。\n一处尤堪笑，街头等箇人。\n我当时若见，只缓缓地向他道，谢三娘秤银。",
        "dynasty": "宋",
        "collection_info": null
    },
    {
        "uuid": "52ea41f0445560eb0819d53e55bc05e7",
        "title": "布袋赞  其三",
        "author": "释师范",
        "content": "谁管你地，谁管你天。\n放下布袋，打一觉眠。\n若论当来补处，馿年更待馿年。",
        "dynasty": "宋",
        "collection_info": null
    },
    {
        "uuid": "165655f25437d26f60287c2c8e739d24",
        "title": "布袋赞  其四",
        "author": "释师范",
        "content": "巡行掠布，既饱且醉。\n无用心处，打箇喷嚏。\n更言是真弥勒，想见别有假底。",
        "dynasty": "宋",
        "collection_info": null
    },
    {
        "uuid": "df1b189f534d5e7b414d02af35d7cd0d",
        "title": "维摩居士赞  其一",
        "author": "释师范",
        "content": "诈病从来不可医，文殊特为下针锥。\n事褫一啄长三尺，问着依前似鼓槌。",
        "dynasty": "宋",
        "collection_info": null
    },
    {
        "uuid": "1440a9109cb33a53f167d2209bf39242",
        "title": "维摩居士赞  其二",
        "author": "释师范",
        "content": "示疾毗耶，平地风波。\n医不得处，病在口多。",
        "dynasty": "宋",
        "collection_info": null
    },
    {
        "uuid": "20cfe8cc7d1095463cf1f6b90b79ef50",
        "title": "达磨祖师赞  其一",
        "author": "释师范",
        "content": "大破六宗，单传一心。\n游梁历魏，罕遇知音。\n少室九年空面壁，谁向同霜夜月沉沉。",
        "dynasty": "宋",
        "collection_info": null
    },
    {
        "uuid": "34f0951f169bd441a16855b18df6294f",
        "title": "达磨祖师赞  其二",
        "author": "释师范",
        "content": "满面尽是胡鬚，当门却无版齿。\n纵不画影图形，东土有人识你。",
        "dynasty": "宋",
        "collection_info": null
    },
    {
        "uuid": "1d13f34bbbaf71ddd1d4cf20f755b880",
        "title": "达磨祖师赞  其三",
        "author": "释师范",
        "content": "触忤梁王，恓恓渡江。\n九年冷坐，重重话堕。\n一花五叶自芬披，不在春风着意吹。",
        "dynasty": "宋",
        "collection_info": null
    },
    {
        "uuid": "d3260553450f13a30a00c0031e3f8c19",
        "title": "祖师图赞",
        "author": "释师范",
        "content": "等是清平世界人，多因闲事长无明。\n使他箇箇能安分，图上何缘有姓名。",
        "dynasty": "宋",
        "collection_info": null
    },
    {
        "uuid": "fe6b7b74d5a67699701a6c17e3126c21",
        "title": "丰干赞",
        "author": "释师范",
        "content": "浄土不居居秽土，良马不骑骑猛虎。\n回头转脑谩招呼，谁肯与伊为伴侣。",
        "dynasty": "宋",
        "collection_info": null
    },
    {
        "uuid": "57a460f312188b7af0656b513c590f2b",
        "title": "寒山持经拾得手接  其一",
        "author": "释师范",
        "content": "手持经卷，付与同伦。\n己所不欲，勿施于人。",
        "dynasty": "宋",
        "collection_info": null
    },
    {
        "uuid": "ebd59ffe1794fc389ad6ba60043d3c16",
        "title": "寒山持经拾得手接  其二",
        "author": "释师范",
        "content": "自有一经，不肯受持。\n却从他觅，可煞愚痴。",
        "dynasty": "宋",
        "collection_info": null
    },
    {
        "uuid": "c447378c685998a661d85af843432a1b",
        "title": "蚬子赞  其一",
        "author": "释师范",
        "content": "出手露脚，捞虾摝蚬。\n这穷鬼子，可贵可贱。\n纸钱堆裏谩藏身，莫言冷地无人见。",
        "dynasty": "宋",
        "collection_info": null
    },
    {
        "uuid": "ed6e80b57479a8f04e12bf88d0d77a52",
        "title": "蚬子赞  其二",
        "author": "释师范",
        "content": "溪尾溪头打野盘，捞虾摝蚬当朝餐。\n想应不是钓鰲手，得箇虾儿便喜欢。",
        "dynasty": "宋",
        "collection_info": null
    },
    {
        "uuid": "daff8efbddc32ee919d485afa0413a11",
        "title": "金华圣者赞",
        "author": "释师范",
        "content": "饱啖猪头肉，长斋不吃素。\n莫言滋味别，要且少盐醋。\n吽吽，大有着你处。",
        "dynasty": "宋",
        "collection_info": null
    },
    {
        "uuid": "fde85e8ba31a2daceb6732adc614ace1",
        "title": "端狮子赞",
        "author": "释师范",
        "content": "要弄便弄，要置便置。\n眼晴倒转，眉毛踢起。\n虽然好箇金毛，争奈爪牙未备。",
        "dynasty": "宋",
        "collection_info": null
    },
    {
        "uuid": "f515d6b25b56054f225c76efafb0e210",
        "title": "普化赞",
        "author": "释师范",
        "content": "恣意放颠放獃，走徧前街后街。\n就中一处尀耐，大悲院裏有斋。",
        "dynasty": "宋",
        "collection_info": null
    },
    {
        "uuid": "91d578a09b74bd54d2df0bf56c32087d",
        "title": "泉大道赞",
        "author": "释师范",
        "content": "这瞎秃，无捡束。\n浴龙湫，繫蛇腹。\n瓢裏酒，钵裏肉。\n到头底事若为论，郴州城中六月六。",
        "dynasty": "宋",
        "collection_info": null
    },
    {
        "uuid": "d191d2fb3e62dbbcef3d6a9074bc0d9c",
        "title": "郁山主赞",
        "author": "释师范",
        "content": "收得蚌蛤珠，夸张无价数。\n我侬不怪他，他是村山主。",
        "dynasty": "宋",
        "collection_info": null
    },
    {
        "uuid": "595b624d7e61ffbbe133161e3eb94f4c",
        "title": "言法华赞",
        "author": "释师范",
        "content": "褰裳而趋，或然而住。\n咄咄书空，喃喃独语。\n尽语渠侬转法华，知得身心在何处。",
        "dynasty": "宋",
        "collection_info": null
    },
    {
        "uuid": "cce6981f568b28cb1002ece5b3f230be",
        "title": "鸟窠赞",
        "author": "释师范",
        "content": "佛法有些子，言中设网罗。\n布毛吹起处，依旧不离窠。",
        "dynasty": "宋",
        "collection_info": null
    },
    {
        "uuid": "1607bef0531459fb26ffde45e5ad10e4",
        "title": "临济赞  其一",
        "author": "释师范",
        "content": "善战不动旗鎗，善缚不加绳约。\n其毒犹恒山之蛇，被伤者决定无药。",
        "dynasty": "宋",
        "collection_info": null
    },
    {
        "uuid": "56a69b6c5def38785e23ca347bb78e24",
        "title": "临济赞  其二",
        "author": "释师范",
        "content": "窃不见踪，败不见赃。\n是真白拈，其谁与当。",
        "dynasty": "宋",
        "collection_info": null
    },
    {
        "uuid": "1461fe91c1b6719a3dc9c7bc5e196c05",
        "title": "临济赞  其三",
        "author": "释师范",
        "content": "晴空轰霹雳，官路栽荆棘。\n没兴遭逢着，前凶后不吉。",
        "dynasty": "宋",
        "collection_info": null
    },
    {
        "uuid": "90d15a8add01fafad125ae959b722854",
        "title": "忠道者赞",
        "author": "释师范",
        "content": "听教一味瞌睡，参禅不入炉冶。\n盗橘过于挥剑，骑虎稳如乘马。\n伎俩元来箇样生，几乎唤作忠道者。",
        "dynasty": "宋",
        "collection_info": null
    },
    {
        "uuid": "0cf0b7dabe7f7f6fa821399f07f059b3",
        "title": "灵照女赞",
        "author": "释师范",
        "content": "有髻垂肩，无鞋磹脚。\n一掬精神，十分销铄。\n最苦拈来泼罩篱，风前索价无人着。",
        "dynasty": "宋",
        "collection_info": null
    },
    {
        "uuid": "c2e9d7ee2748229949bc3d31516ad15c",
        "title": "常不轻童子赞",
        "author": "释师范",
        "content": "作佛名何佛，不轻成自轻。\n谁知眼睛裏，箇箇有瞳人。",
        "dynasty": "宋",
        "collection_info": null
    },
    {
        "uuid": "21d951d2ea1354942fe65d484e02b2d5",
        "title": "丰干寒拾虎四睡赞",
        "author": "释师范",
        "content": "善者未必善，恶者未必恶。\n彼此不忘怀，如何睡得着。\n恶者难为善，善者难为恶。\n老虎既忘机，如何睡不着。",
        "dynasty": "宋",
        "collection_info": null
    },
    {
        "uuid": "7eba1f642d13f7368d0b4cee4a3599cf",
        "title": "题岩寒拾",
        "author": "释师范",
        "content": "五峰路上，双磵寺前。\n藏头露面，抚背拍肩。\n举笔欲题题不得，断崖千仞锁寒烟。",
        "dynasty": "宋",
        "collection_info": null
    },
    {
        "uuid": "2f4f5be25e0639d7a7e7256c0790ac96",
        "title": "圜悟赞",
        "author": "释师范",
        "content": "坐底是谁，立底是谁。\n两枚漆桶，一种无知。\n非惟咈诟啒㖀，恣意凤林咤之。\n坏尽东山穷活计，都因这汉两爷儿。",
        "dynasty": "宋",
        "collection_info": null
    },
    {
        "uuid": "0e9e2bdf72f54ff0fcb037089af8eef2",
        "title": "大慧赞",
        "author": "释师范",
        "content": "僧中之龙，法中之王。\n讚不及处，衡阳梅阳。",
        "dynasty": "宋",
        "collection_info": null
    },
    {
        "uuid": "45fb6e6ec1252e2955efd31e348fc3d1",
        "title": "破庵赞  其一",
        "author": "释师范",
        "content": "噫嚱吁，何人欤。\n无德可敬，无言可书。\n非横灭族，是真瞎馿。\n有口不能駡得，捲而分付云居。",
        "dynasty": "宋",
        "collection_info": null
    },
    {
        "uuid": "a18ff83b1b15d80202b2cacdd22708ad",
        "title": "破庵赞  其二",
        "author": "释师范",
        "content": "生平萧散，浑无覊绊。\n奋恶拳头，打会禅汉。\n我尝一见，口似匾檐。\n凡侍之者，莫知其几，往往瞠乎其后，终莫得其畔岸。\n是故不可毁，不可讚，至于不可奈何。\n但如今必要知其所窃之羊，谩去西边屋角头蜂桶裏寻看。",
        "dynasty": "宋",
        "collection_info": null
    },
    {
        "uuid": "9d2f4329cca34abff6b10adcf962a0e6",
        "title": "无相赞",
        "author": "释师范",
        "content": "重如山，静如水。\n轻轻触着，双眉剔起。\n这般漏绽许谁知，分付天章破家子。",
        "dynasty": "宋",
        "collection_info": null
    },
    {
        "uuid": "a3860c105742da905fa9143c5ecc7e53",
        "title": "孟保相赞",
        "author": "释师范",
        "content": "澄之不清，混之不杂。\n融融澹澹，辛辛辣辣。\n径山横赞竖赞，终是赞之不着。\n但以手加额，道箇南无大慈大悲救苦救难杀人不眨眼底观世音菩萨。",
        "dynasty": "宋",
        "collection_info": null
    },
    {
        "uuid": "30d84dbac9202af6e98814e21368552a",
        "title": "邹编修请赞",
        "author": "释师范",
        "content": "骨棱层，髮䰐鬖。\n且不安分，更说指南。\n置须弥卢于一针锋，贮四大海于无底篮。\n不知世有谁知己，朴庵。",
        "dynasty": "宋",
        "collection_info": null
    },
    {
        "uuid": "fe2e0ffc3d4178d7a8fc5b1c6a80bf93",
        "title": "彰圣辉长老请赞",
        "author": "释师范",
        "content": "一之上，三之下。\n有来由，无缝罅。\n是甚牛溲马浡，刚自辽天索价，累及儿孙成话欛。",
        "dynasty": "宋",
        "collection_info": null
    },
    {
        "uuid": "4fdfb00f8b72259a742d7a6e31c7c82c",
        "title": "兴化益长老请赞",
        "author": "释师范",
        "content": "益无所益，为无所为。\n迥超玄化，杳绝机宜。\n桃红李白自芬披，问着东风总不知。",
        "dynasty": "宋",
        "collection_info": null
    },
    {
        "uuid": "c2ec0601d59b2ee446475b6413187c34",
        "title": "定慧圻长老请赞",
        "author": "释师范",
        "content": "诈哑徉聋，指西作东。\n肆无所畏，说大脱空。\n弯弓曾发蓬蒿箭，射中南山白额虫。",
        "dynasty": "宋",
        "collection_info": null
    },
    {
        "uuid": "824f53f16b1c37568026c492f38c90a7",
        "title": "延庆日长老请赞",
        "author": "释师范",
        "content": "不爱人赞，不怕人谤。\n令是一条筋，见者难近傍。\n要识渠侬端的，日在东山之上。",
        "dynasty": "宋",
        "collection_info": null
    },
    {
        "uuid": "d18f2b532a5c129261d8a7b6e2ac6a37",
        "title": "伦侍者请赞",
        "author": "释师范",
        "content": "见假像真，弄真像假。\n裂破面门，非馿非马。\n世上有谁亲见来，天台方岩伦侍者。",
        "dynasty": "宋",
        "collection_info": null
    },
    {
        "uuid": "a548164d7900f48c2fd57b126f8da157",
        "title": "东林日长老请赞",
        "author": "释师范",
        "content": "无德可崇，无善可从。\n近之不吉，远之必凶。\n傲慢释迦文，说甚临济宗。\n谁知目视凌霄外，意在庐山五老峰。",
        "dynasty": "宋",
        "collection_info": null
    },
    {
        "uuid": "ba9ed52693c69dc2559f3007527f30a0",
        "title": "觉际融长老请赞",
        "author": "释师范",
        "content": "无箇模样，画箇模样。\n既有模样，是甚模样。\n节节危梁十二层，垂垂白髮三千丈。",
        "dynasty": "宋",
        "collection_info": null
    },
    {
        "uuid": "1cd5cd608c7d7d87d40cc21cca26bd9f",
        "title": "曹山榘长老请赞",
        "author": "释师范",
        "content": "头圆象天，足方象地。\n耳朵闻声，鼻孔出气。\n马驹踏杀天下人，瞎馿不受灵山记。",
        "dynasty": "宋",
        "collection_info": null
    },
    {
        "uuid": "c43eb3d510ae05e3182b184865959687",
        "title": "洪长老请赞",
        "author": "释师范",
        "content": "西有岷峨，南有雪峰。\n灵龟未爆，爻象重重。\n拈却玄沙白袋，自然千里同风。",
        "dynasty": "宋",
        "collection_info": null
    },
    {
        "uuid": "726ab815d18cd8b564841ebe60d07528",
        "title": "永寿础长老请赞",
        "author": "释师范",
        "content": "怒駡当慈悲，脱空成善巧。\n三钱买李子，偏向赤边咬。\n如今此话许谁知，永寿破家真种草。",
        "dynasty": "宋",
        "collection_info": null
    },
    {
        "uuid": "99fc02435503703557c8811f94d86775",
        "title": "因大师请赞",
        "author": "释师范",
        "content": "不是神，不是鬼。\n突出人前，是何面嘴。\n妙因等闲觑破，扣齿擎拳顶礼。\n唵苏嚧苏嚧㗭唎㗭唎。",
        "dynasty": "宋",
        "collection_info": null
    },
    {
        "uuid": "cb4a606ba46d047ac46dd2d80c969aef",
        "title": "日本琳上人请赞",
        "author": "释师范",
        "content": "头拄天，脚踏地。\n大宋国裏鼻孔，日本国裏出气。\n觉琳持此归故乡，大似波斯入闹市。",
        "dynasty": "宋",
        "collection_info": null
    },
    {
        "uuid": "f199a7ea61abcd2e67f5d50c3889eaaa",
        "title": "禅人请赞  其一",
        "author": "释师范",
        "content": "似牛无角，似馿欠尾。\n突箇形容，诚难比拟。\n无所思，无所为，卧月眠云谁得知。",
        "dynasty": "宋",
        "collection_info": null
    },
    {
        "uuid": "867d471252f329996c864910bfd6b9ac",
        "title": "禅人请赞  其二",
        "author": "释师范",
        "content": "眼裏没瞳人，鼻头无孔窍。\n单卖赤髮综，鬼见拍手笑。\n世有愚痴箇样僧，难为名字上传灯。",
        "dynasty": "宋",
        "collection_info": null
    },
    {
        "uuid": "ba3b7cea40a5d6fc2e066ee52803d1bf",
        "title": "禅人请赞  其三",
        "author": "释师范",
        "content": "人道脱似，我道不似。\n口少四方，眉欠八字。\n不是普丰清上人，定应唤作王蛮子。",
        "dynasty": "宋",
        "collection_info": null
    },
    {
        "uuid": "549abf0a02722cf56b6a70ce4b79ca2e",
        "title": "禅人请赞  其四",
        "author": "释师范",
        "content": "鬚髮蓬松，眼孔定动。\n解拈死货，手头活弄。\n触着梧桐老树桩，等闲惊起丹山凤。",
        "dynasty": "宋",
        "collection_info": null
    },
    {
        "uuid": "69cee9e6607e9a75f0c4931d2037ec3f",
        "title": "禅人请赞  其五",
        "author": "释师范",
        "content": "这瞎贼，无覊勒。\n指槐駡柳，将南作北。\n横也凑他不得，竖也凑他不得。\n谁知箩裏生姜，元是井中侯黑。",
        "dynasty": "宋",
        "collection_info": null
    },
    {
        "uuid": "8485b36416b6a8d46343d1f9719f84ed",
        "title": "禅人请赞  其六",
        "author": "释师范",
        "content": "僻性拗木枕，天生没意智。\n自己独冤家，佛祖闲奴婢。\n尝闻一饱忘百饥，今日山僧身便是。",
        "dynasty": "宋",
        "collection_info": null
    },
    {
        "uuid": "fe23c44b2f2e8cdfe6b052f364de2770",
        "title": "禅人请赞  其七",
        "author": "释师范",
        "content": "大不可忽，细不可欺。\n丘岳之崇，起于毫釐。\n善恶之积，发乎隠微。\n洞彻根源，迥绝机宜。\n可以拈一尘融十虚以无遗。",
        "dynasty": "宋",
        "collection_info": null
    },
    {
        "uuid": "2f45b7a579dbb2e1187d123625f384a2",
        "title": "小师德輶请赞",
        "author": "释师范",
        "content": "喜一上，怒一上，少机关，足伎俩。\n硬把虚空量，刚道有一丈。\n似这般会算底本师，如何唤作无准和尚。",
        "dynasty": "宋",
        "collection_info": null
    },
    {
        "uuid": "7e9bc39e2a3c59c46c0bdb6bba3d094f",
        "title": "德义请赞",
        "author": "释师范",
        "content": "义出丰年，俭生不孝。\n自古自今，岂容师教。\n义兮义兮知不知，官税了兮何用钞。",
        "dynasty": "宋",
        "collection_info": null
    },
    {
        "uuid": "97483c02641e5334197ed44781e64da3",
        "title": "德浚请赞",
        "author": "释师范",
        "content": "踞胡床，握麈尾，默默自问，谁家之子。\n宁可併吃五斗醋，不敢说着东山下左边底。",
        "dynasty": "宋",
        "collection_info": null
    },
    {
        "uuid": "afc08888a0a55553c0eeb209846ab9ee",
        "title": "题牧牛图",
        "author": "释师范",
        "content": "谁家牯，谁家犊。\n溪东溪西，水甘草足。\n宜乎后夜当春耕，懹袖应难秘斯轴。",
        "dynasty": "宋",
        "collection_info": null
    },
    {
        "uuid": "1c5b160067f5a0e11e9f7d528be5114a",
        "title": "题僧画草虫",
        "author": "释师范",
        "content": "似则似矣，是则未是。\n若是伶利衲僧，不作这般虫豸。",
        "dynasty": "宋",
        "collection_info": null
    },
    {
        "uuid": "01c321f3cb87bc860e8f7867926006eb",
        "title": "临终偈",
        "author": "释师范",
        "content": "来时空索索，去也赤条条。\n更要问端的，天台有石桥。",
        "dynasty": "宋",
        "collection_info": null
    },
    {
        "uuid": "aeec0f782be58d3d17a4be598740700b",
        "title": "颂古三首  其一",
        "author": "释师范",
        "content": "尽力提持只一刀，狸奴从此脱皮毛。\n血流满地成狼籍，暗为春风染小桃。",
        "dynasty": "宋",
        "collection_info": null
    },
    {
        "uuid": "ba7fe466602b0c07cb15e4d7670d1da7",
        "title": "颂古三首  其二",
        "author": "释师范",
        "content": "晴空轰霹雳，官路栽荆棘。\n没兴遭逢着，前凶后不吉。",
        "dynasty": "宋",
        "collection_info": null
    },
    {
        "uuid": "42bde09bbdfc3df79712448c01f9e1c4",
        "title": "颂古三首  其三",
        "author": "释师范",
        "content": "失脚溪桥两眼枯，错将鱼目作明珠。\n直饶尘尽光生也，照破山河梦见无。",
        "dynasty": "宋",
        "collection_info": null
    },
    {
        "uuid": "f12178ecc931702861b16c00bd620206",
        "title": "天神二首  其一",
        "author": "释师范",
        "content": "天下梅花主，扶桑文字祖。\n这个正法眼，云门答道普。",
        "dynasty": "宋",
        "collection_info": null
    },
    {
        "uuid": "f2ebb45ca6d693eb8f518c4778f5c34c",
        "title": "天神二首  其二",
        "author": "释师范",
        "content": "菅君本不假凡胎，直自灵山会上来。\n五百年间无识者，扶桑佛法一枝梅。",
        "dynasty": "宋",
        "collection_info": null
    },
    {
        "uuid": "2659cf333d7aba826d35c0305b28435e",
        "title": "中秋",
        "author": "广利寺僧",
        "content": "吾心似秋月，碧潭清皎洁。\n无物堪比伦，教我如何说。",
        "dynasty": "宋",
        "collection_info": null
    },
    {
        "uuid": "cdc39ffce3ace01dc81b6ca58336ee8e",
        "title": "解夏小参问无准禅师",
        "author": "僧某",
        "content": "选佛场开日，丛林气象新。\n心空及第者，毕竟是何人。",
        "dynasty": "宋",
        "collection_info": null
    },
    {
        "uuid": "9567320123faaa3069b35306ade95a0c",
        "title": "读柳子厚集",
        "author": "秦纲",
        "content": "崭然头角异，年少锐功名。\n身为才高累，名因宦谪成。\n山川助奇气，骚雅变遗声。\n千古罗池祀，昌黎报友情。",
        "dynasty": "宋",
        "collection_info": null
    },
    {
        "uuid": "8a7ffe64c236a64a05340aa4fefed8c7",
        "title": "偈",
        "author": "释妙堪",
        "content": "大荼毒鼓，轰天震地。\n转脑回头，横死万里。",
        "dynasty": "宋",
        "collection_info": null
    },
    {
        "uuid": "92222bc6533815f16d8e77df71ebaea6",
        "title": "颂古",
        "author": "释妙堪",
        "content": "一人客路如天远，一箇归心似箭轻。\n彼此征途虽有异，须知同日到天廷。",
        "dynasty": "宋",
        "collection_info": null
    },
    {
        "uuid": "0cdff2edcd9e5abd770aefa83d0d395c",
        "title": "游司空山",
        "author": "李韶",
        "content": "鹤驭凌云入紫微，水盘山绕五云飞。\n松杉老尽无消息，犹得千年一度归。",
        "dynasty": "宋",
        "collection_info": null
    },
    {
        "uuid": "e786d7c3b0875c4452e7e63b0f8bb89e",
        "title": "游虎丘",
        "author": "李韶",
        "content": "望中平坦独崔嵬，根跨沧溟浪打回。\n不是巨灵潜擘与，祇应蓬岛暗飞来。\n经坛烟染千株石，丹井云封万古苔。\n翠色高通苏郡内，满城清雅绝尘埃。",
        "dynasty": "宋",
        "collection_info": null
    },
    {
        "uuid": "618e715d1e88152963a2a8b761ccadea",
        "title": "咏史",
        "author": "冯必大",
        "content": "亭长何曾识帝王，入关便解约三章。\n只消一勺清冷水，冷却秦锅百沸汤。",
        "dynasty": "宋",
        "collection_info": null
    },
    {
        "uuid": "ef00a4fad41169fa419bc9bccf1e48f3",
        "title": "题韩侂胄旧第  其一",
        "author": "国子监生",
        "content": "掀天声势祗冰山，广厦空余十万间。\n若使早知明哲计，肯将富贵博清闲。",
        "dynasty": "宋",
        "collection_info": null
    },
    {
        "uuid": "8c071d742c4f66ea7228247819ff654d",
        "title": "题韩侂胄旧第  其二",
        "author": "国子监生",
        "content": "花柳依然弄晚风，才郎袖手去无踪。\n不知郿坞金多少，争似卢门席不重。",
        "dynasty": "宋",
        "collection_info": null
    },
    {
        "uuid": "858bc3e480d9a672eabc92579241df07",
        "title": "句",
        "author": "无名氏",
        "content": "众鸟不喜亦不悲，又復别寻高树枝。",
        "dynasty": "宋",
        "collection_info": null
    },
    {
        "uuid": "9a9dad4fa63d6c3dbe1ce579a2fcb2a6",
        "title": "大涤洞天留题  其一",
        "author": "倪允文",
        "content": "九关深处锁仙家，缥缈清都定不遐。\n草木曾留高庙跸，香灯常带紫宸麻。",
        "dynasty": "宋",
        "collection_info": null
    },
    {
        "uuid": "9f1bb9d6eca885f5b4463a3d3833224d",
        "title": "大涤洞天留题  其二",
        "author": "倪允文",
        "content": "巢父滩头甫着鞭，名山入眼驿程边。\n迂迴仅费商于地，领袖宁烦一介先。",
        "dynasty": "宋",
        "collection_info": null
    },
    {
        "uuid": "481ad9d39794a25414c85e0e708c5c09",
        "title": "大涤洞天留题  其三",
        "author": "倪允文",
        "content": "笋舆轻捷绕坡陀，石窦抽关喷决河。\n幸许羊肠成坦履，不应狭路响风波。",
        "dynasty": "宋",
        "collection_info": null
    },
    {
        "uuid": "a2aec1d9ff8abd446b25186c4647372d",
        "title": "大涤洞天留题  其四",
        "author": "倪允文",
        "content": "洞裏群仙总未逢，天风吹快去匆匆。\n儒仙元自留官府，傥借刀圭得圣功。",
        "dynasty": "宋",
        "collection_info": null
    },
    {
        "uuid": "66a0e6409d4e5adc7c81c63635ef79fc",
        "title": "献帅府经历二首  其一",
        "author": "李申之",
        "content": "一饭感恩无地报，此心许国已天知。\n胸中千古蟠钟阜，一死鸿毛断不移。",
        "dynasty": "宋",
        "collection_info": null
    },
    {
        "uuid": "faeec3faddcbba4965dc7b2afc5d6aa2",
        "title": "献帅府经历二首  其二",
        "author": "李申之",
        "content": "拟把孤忠报主知，主知未报已身疲。\n明朝定作长淮鬼，马革应烦为裹尸。",
        "dynasty": "宋",
        "collection_info": null
    },
    {
        "uuid": "e0503e36b6287c5a4e3bf54143824f72",
        "title": "句",
        "author": "李申之",
        "content": "区区已上和亲策，安得元戎一点头。",
        "dynasty": "宋",
        "collection_info": null
    },
    {
        "uuid": "6df04718b04a9d667f0f5e1e5b71748a",
        "title": "瓜庐",
        "author": "薛师石",
        "content": "近来有新趣，买得薛能园。\n疎壤延瓜蔓，深锄去草根。\n花时长载酒，月夜正开门。\n最识田家乐，辛勤更不言。",
        "dynasty": "宋",
        "collection_info": null
    },
    {
        "uuid": "43737d55f0e5c554afa52824c275edc5",
        "title": "瓜庐至日即事",
        "author": "薛师石",
        "content": "西山起还伏，插入万丈潭。\n渔叟操桂棹，樵歌过草庵。\n年荒酒味薄，天旱井泉甘。\n不愿丘园贲，惟将易自参。",
        "dynasty": "宋",
        "collection_info": null
    },
    {
        "uuid": "a7447ed0ea6c09ff906882e964d78300",
        "title": "送赵几道赴台州录事",
        "author": "薛师石",
        "content": "厅前绠汲何从来，清流海底通九垓。\n天河地脉㶏旋转，上中下井躔三台。\n满城桃花二仙种，方广金殿三门开。\n一时会上几许人，若匪佛种应仙才。\n于公徒知高其闾，岂识大化非胚胎。\n今兹送言暂相别，诗规笔诲纷崔嵬。\n傅说明星定入梦，方朔迹秽空谐诙。\n不昵不阿予与汝，古交淡淡无嫌猜。",
        "dynasty": "宋",
        "collection_info": null
    },
    {
        "uuid": "680fb2bbad62b511207c8582f0d5c611",
        "title": "寄赵紫芝",
        "author": "薛师石",
        "content": "别后访消息，传言一半虚。\n前官已不就，所向定何如。\n苦雨厌羁思，春风欺旧庐。\n怀人闭门夕，专拟寄来书。",
        "dynasty": "宋",
        "collection_info": null
    },
    {
        "uuid": "353c52fe738ec067d85ce0c0f1d4d81e",
        "title": "会宿赵紫芝宅",
        "author": "薛师石",
        "content": "郊居无一事，喜见友人来。\n促席坐添火，推窗立看梅。\n论诗漏欲尽，煮茗匣重开。\n此夜思徐照，墓松犹未栽。",
        "dynasty": "宋",
        "collection_info": null
    },
    {
        "uuid": "a5b2cff1e52a6c49016e45e98a7560f3",
        "title": "赠达西堂",
        "author": "薛师石",
        "content": "却罢住山缘，归来又十年。\n自知身是妄，常道钵休传。\n塔路修来直，纱灯影处圆。\n与吾相对坐，语嘿尽通禅。",
        "dynasty": "宋",
        "collection_info": null
    },
    {
        "uuid": "bf70fe2efe445532d5a8d1761efd57f2",
        "title": "寄蔡任",
        "author": "薛师石",
        "content": "不见三百日，问君消息多。\n身閒诗有味，水浄月无波。\n琴裏怀孤竹，书中寄永和。\n遥怜一江隔，何计得相过。",
        "dynasty": "宋",
        "collection_info": null
    },
    {
        "uuid": "abae640a5fd1de4d11a0d638e847ecf2",
        "title": "送赵紫芝入金陵幕",
        "author": "薛师石",
        "content": "为官亦僦居，官况定何如。\n昨夜交游散，满湖秋雨疎。\n此邦佳丽久，旧吏拜参初。\n喜是贤侯幕，新年有荐书。",
        "dynasty": "宋",
        "collection_info": null
    },
    {
        "uuid": "33cbbb3b4770bc95793b416a078f1087",
        "title": "读刘靖君碑",
        "author": "薛师石",
        "content": "儒生身上事皆成，身外浮华亦甚轻。\n种竹满山门径小，挂冠当路树枝横。\n几于颜子三生寿，分得陶潜一字名。\n何处时令见前辈，只看碑语自心清。",
        "dynasty": "宋",
        "collection_info": null
    },
    {
        "uuid": "6fe1502afcadaced712ba4f2abea4404",
        "title": "渔父词  其一",
        "author": "薛师石",
        "content": "十载江湖不上船，捲篷高卧月明天。\n今夜泊，杏花村，只有笭箵当酒钱。",
        "dynasty": "宋",
        "collection_info": null
    },
    {
        "uuid": "485da0c63bb24837efe87da1465814e2",
        "title": "渔父词  其二",
        "author": "薛师石",
        "content": "邻家船上小姑儿，相问如何是别离。\n双堕髻，一弯眉，爱看红鳞比目鱼。",
        "dynasty": "宋",
        "collection_info": null
    },
    {
        "uuid": "a8918f864d812f3f420eca590f745f52",
        "title": "渔父词  其三",
        "author": "薛师石",
        "content": "平明雾霭雨初晴，儿子敲鍼作钓成。\n香饵小，茧丝轻，钓得鱼儿不识名。",
        "dynasty": "宋",
        "collection_info": null
    },
    {
        "uuid": "276c4da8199c5d25d022d9d93cbf7ba6",
        "title": "渔父词  其四",
        "author": "薛师石",
        "content": "繫船兰沚鲙长鲈，白袷方袍忽访吾。\n神甚爽，貌全枯，莫是当年楚大夫。",
        "dynasty": "宋",
        "collection_info": null
    },
    {
        "uuid": "5443a391a3ffe017ee65af37420d5ad6",
        "title": "渔父词  其五",
        "author": "薛师石",
        "content": "春融水暖百花开，独棹扁舟过钓台。\n鸥与鹭，莫相猜，不是逃名不肯来。",
        "dynasty": "宋",
        "collection_info": null
    },
    {
        "uuid": "18e417133cdf552172c39e3a31cafdc3",
        "title": "渔父词  其六",
        "author": "薛师石",
        "content": "夜来采石渡头眠，月下相逢李谪仙。\n歌一曲，别无言，白鹤飞来雪满船。",
        "dynasty": "宋",
        "collection_info": null
    },
    {
        "uuid": "20ad7ecf350144e18b345124c68e798c",
        "title": "渔父词  其七",
        "author": "薛师石",
        "content": "莫论轻重钓竿头，伴得船归即便休。\n酒味薄，胜空瓯，事事何须着意求。",
        "dynasty": "宋",
        "collection_info": null
    },
    {
        "uuid": "7c2536518d62f735ac79d1f8f3a5f62f",
        "title": "寄谢黄元信惠茶",
        "author": "薛师石",
        "content": "建溪金铤直几千，余性所嗜一已偏。\n寻常草卉不足进，龙团凤夸如珉坚。\n长鬚健卒前月到，手提茶器急取煎。\n妻儿攒眉笑苦涩，为言真味兹天然。\n易牙去已久，吾齿若贝编。\n枵肠岂废食，睡省非壮年。\n惜此余香滞喉颊，巡除吟咏声諓諓。\n诗成寄题建宁郡，主茶官吏俱时贤。\n合同缄印一时毕，进奉飞驰争春妍。\n天子不敢尝，荐以寝庙先。\n定自褒嘉到属郡，趣君密迩玉炉烟。\n一以此味沃天下，邪魔驱扫无留连。",
        "dynasty": "宋",
        "collection_info": null
    },
    {
        "uuid": "28c0689a721cc59ab84a535140cc752e",
        "title": "送子舒弟之官华亭",
        "author": "薛师石",
        "content": "执手难为别，愁看去棹孤。\n船官得閒散，春晚过皇都。\n书附海人便，花添住屋图。\n有时吟句稳，还忆老兄无。",
        "dynasty": "宋",
        "collection_info": null
    },
    {
        "uuid": "9cffb727094901e0426cd2aabeee768e",
        "title": "送张直翁之筠阳",
        "author": "薛师石",
        "content": "时平民事少，诗句定能清。\n况作江西去，放教秋水生。\n山花香淡泊，湘竹恨分明。\n朝士多知尔，慈溪旧有声。",
        "dynasty": "宋",
        "collection_info": null
    },
    {
        "uuid": "20dcd30cce390c7a92d3b5a3a365d9c3",
        "title": "送赵端行廷对少寓期待之意",
        "author": "薛师石",
        "content": "甲科知亦有，难得是家传。\n定入中朝局，还支内赐钱。\n服青初解褐，班后忽超前。\n独谢归廊幕，诗呈第一篇。",
        "dynasty": "宋",
        "collection_info": null
    },
    {
        "uuid": "fe19566c4a46c6f2b2455a504e446ca2",
        "title": "赠葛天民",
        "author": "薛师石",
        "content": "逃禅已得计，易姓岂云非。\n自说身如幻，常人见亦稀。\n亭边看荷叶，楼上挂蓑衣。\n几夜苏堤月，随君瘦影归。",
        "dynasty": "宋",
        "collection_info": null
    },
    {
        "uuid": "25a9d0c8ee5745974a9eecfef6ceef6b",
        "title": "送卢次夔兼柬卢九秘书",
        "author": "薛师石",
        "content": "蔡邕初入直，撰着几书成。\n所取友若此，遥知人至清。\n朝回收疏稿，夜语杂诗情。\n愧我多年别，相烦一寄声。",
        "dynasty": "宋",
        "collection_info": null
    },
    {
        "uuid": "8754d25d80cb07253de3dcf70d0480bd",
        "title": "挽陈叔望",
        "author": "薛师石",
        "content": "少年曾是鲁诸生，为立功名别路行。\n尝捉宝刀严汉陛，再持符节领江城。\n绝怜诗律双金在，不见林塘五柳成。\n明日西山归葬处，踏青人散草初平。",
        "dynasty": "宋",
        "collection_info": null
    },
    {
        "uuid": "fe3ba8c6a87e7b8e44688328f0d7703a",
        "title": "送叶季重之官吴门",
        "author": "薛师石",
        "content": "君继贤人业，试官阊阖门。\n但问要离墓，莫看真娘坟。\n虎丘寺前生野草，一花一叶皆丽好。\n用心冷淡不此嗜，自有诗礼长探讨。\n给旁余閒庭庑空，小舆应亦上垂虹。\n桥边风驶寄书便，只写平安报乃翁。\n我惭空空易疎斥，时亦抠衣侍函席。\n春膏流滑傥寄将，待写续经藏屋壁。",
        "dynasty": "宋",
        "collection_info": null
    },
    {
        "uuid": "8f65623f4942eae48fd4ebe8537e5d01",
        "title": "寄赵叔鲁",
        "author": "薛师石",
        "content": "相知言莫尽，别后意如何。\n命笑春冰薄，愁因夜雨多。\n全家寓京国，无地着吟哦。\n会得穷通理，从余缉薜萝。",
        "dynasty": "宋",
        "collection_info": null
    },
    {
        "uuid": "9215c079fb7f93a9134d46533290dc26",
        "title": "酬刘子至",
        "author": "薛师石",
        "content": "寄来书一纸，别后喜安和。\n想见清高极，吟成秋思多。\n山头灵运立，月下谪仙歌。\n共是江湖客，斜阳各晒蓑。",
        "dynasty": "宋",
        "collection_info": null
    },
    {
        "uuid": "e4a603e085a54fe9c97c3e89882e9b2a",
        "title": "赋二十八字",
        "author": "薛师石",
        "content": "水满沟塍不愁旱，急催租税却忧贫。\n家人苦不怜予拙，雪袴冰衫要及晨。",
        "dynasty": "宋",
        "collection_info": null
    },
    {
        "uuid": "a53a9c8640a8ccb786df669f8815f673",
        "title": "纪梦曲",
        "author": "薛师石",
        "content": "夜梦佳人姱且长，星冠霞帔云衣裳。\n双眉浅淡画春色，两耳炫耀垂珠珰。\n细步逡巡倏相近，世道人情不敢问。\n敛容正笑发一言，不识巫山云雨恨。\n自从十五学仙经，今年二十身骨清。\n天上有籍昇其名，长声短声歌紫琼。\n紫琼之章词宛转，永与人间风调远。\n余声未竟钟鼓鸣，雾散烟收人不见。",
        "dynasty": "宋",
        "collection_info": null
    },
    {
        "uuid": "65379cfcc9aa30c30440cf081d13fbd7",
        "title": "水心先生惠顾瓜庐",
        "author": "薛师石",
        "content": "未成三径已荒芜，劳动先生枉棹过。\n数朵葵榴发深愧，一池鸥鹭避前呵。\n路通矮屋惟添草，桥压扁舟半没河。\n再见缁维访渔父，却无渔父听清歌。",
        "dynasty": "宋",
        "collection_info": null
    },
    {
        "uuid": "914a71d62b2c79de9aa7a96d35cf0ddd",
        "title": "题南塘薛圃",
        "author": "薛师石",
        "content": "门对南塘水乱流，竹根橘柢自成洲。\n中閒老子隠名姓，只听渔歌今白头。",
        "dynasty": "宋",
        "collection_info": null
    },
    {
        "uuid": "1f36d3db8836fdb870d7ba31af6eb8a8",
        "title": "巾山",
        "author": "薛师石",
        "content": "两峰争起入云层，半属虚空半属僧。\n斜日满山人到少，任蕃去后我来登。",
        "dynasty": "宋",
        "collection_info": null
    },
    {
        "uuid": "ba997f50f50fb48a2000f85c365f7a5d",
        "title": "送赵端行",
        "author": "薛师石",
        "content": "纷纷帝族贵，钦兹神秀门。\n永嘉分奕叶，甚盛二枝蕃。\n吾友天乐翁，实惟游之孙。\n身虽羁旅尽，诗则骚雅存。\n侄行有科第，作尉期高骞。\n是曰提刑后，令闻方腾喧。\n大心欲图南，小枝不在言。\n十年相聚首，伟论孰敢援。\n交比鲍叔知，志许诸葛论。\n分携乃明发，念我守故园。\n君往夫差国，不遣吴水浑。\n陆静翫蟾彩，江清烹鮈豚。\n邑宰话乡曲，官廨如荒村。\n昂藏信多暇，时忆朋友樽。\n穷达委天命，守道无竞奔。\n会当春风吹，梅实众花繁。",
        "dynasty": "宋",
        "collection_info": null
    },
    {
        "uuid": "05c08b8182921517717a7fa4d7b93825",
        "title": "挽徐道晖",
        "author": "薛师石",
        "content": "昌黎铭最好，朋友更情深。\n身没復何憾，家贫自不禁。\n春山无死草，夏木有清阴。\n为鬼诗还别，重来何处寻。",
        "dynasty": "宋",
        "collection_info": null
    },
    {
        "uuid": "2418c664b80ba0850ee3f63b75df1305",
        "title": "渔家",
        "author": "薛师石",
        "content": "小舟轻似叶，曾不畏风涛。\n自说磻溪好，翻疑钓濑高。\n晚来鱼换酒，归去子持篙。\n定是逃名者，时闻歌楚骚。",
        "dynasty": "宋",
        "collection_info": null
    },
    {
        "uuid": "7a2cda42371d1de70ab9d802ee34b621",
        "title": "梅雨",
        "author": "薛师石",
        "content": "梅雨润兼旬，暑月不知夏。\n溪流三尺强，舟人惊昨夜。\n余家有瓜田，苹藻纷揉藉。\n鱼虾失凭依，跳跃至床下。\n卑湿畏暮年，扶策升台榭。\n难愿方丈食，互市物踊价。\n四隣各凄凉，惟有酒可借。\n五月藉新白，咀嚼胜枣炙。\n闭门人事绝，向晚乌巾卸。\n震雷压不住，神龙未遑暇。\n或谓蛟为孽，胡不宁尔舍。\n旱涝政本农，偏惠及閒架。\n皇天无所私，未遽损禾稼。\n一洗天下清，作我圣人化。",
        "dynasty": "宋",
        "collection_info": null
    },
    {
        "uuid": "bcf43738630ed79731f82469834543e9",
        "title": "谢陈水云寄惠瓜庐字",
        "author": "薛师石",
        "content": "我向村中住，无人知姓名。\n结庐难得就，种树几时成。\n扁榜龙蛇动，飞檐燕雀惊。\n自怜幽僻地，因此亦敷荣。",
        "dynasty": "宋",
        "collection_info": null
    },
    {
        "uuid": "0b38af5565502882db84eef75d521df5",
        "title": "和梅氏西涧韵",
        "author": "薛师石",
        "content": "此处宜新月，开门必向西。\n近江潮有信，初种树犹低。\n何日寻梅隠，移船繫柳堤。\n诗篇满窗户，留壁待余题。",
        "dynasty": "宋",
        "collection_info": null
    },
    {
        "uuid": "a621e5d02f3ab1967bf9fe690fd3e41b",
        "title": "秋晚寄赵紫芝",
        "author": "薛师石",
        "content": "数日秋风冷，丘园独自身。\n閒看篱下菊，忽忆社中人。\n苦咏肩常瘦，移家债又新。\n极知君淡泊，十载得相亲。",
        "dynasty": "宋",
        "collection_info": null
    },
    {
        "uuid": "2b5d7c5acf98b0428114e9fc16188446",
        "title": "送王成叟先生访丁子植",
        "author": "薛师石",
        "content": "老懒无拘检，一年身耐贫。\n还思温岭去，别我苦吟人。\n柳色行三月，雩风浴暮春。\n旧时同学友，迎拜绿袍新。",
        "dynasty": "宋",
        "collection_info": null
    },
    {
        "uuid": "974a384c0cbede954851784ed8e708f1",
        "title": "和葛天民",
        "author": "薛师石",
        "content": "贾岛文章怀素书，得来读罢卷还舒。\n西湖柳下为君宅，东海云边是我庐。\n千里江山常若此，一生心抱欲何如。\n相思唯有加餐食，不暇逢人寄鲤鱼。",
        "dynasty": "宋",
        "collection_info": null
    },
    {
        "uuid": "5cd1be4c8a1304e63d015f44e354a131",
        "title": "戏赠赵天乐",
        "author": "薛师石",
        "content": "问隠当时意已深，近来全废是清吟。\n一春祗为风雷变，尽日閒观天地心。\n闻道丹炉初候火，能教瓦砾化成金。\n果然成得知何用，不似瓜庐种紫蔘。",
        "dynasty": "宋",
        "collection_info": null
    },
    {
        "uuid": "856e1befd37a6aaff3ba097e3c45df9e",
        "title": "孤山",
        "author": "薛师石",
        "content": "不到西湖今几时，十年双鬓欲如丝。\n难寻和靖题诗处，空见梅花成老枝。",
        "dynasty": "宋",
        "collection_info": null
    },
    {
        "uuid": "e333c6de03f6352f544d4cb5bac6ce84",
        "title": "望夫石",
        "author": "薛师石",
        "content": "望夫一望几千年，苍藓何曾似翠钿。\n却是春深更风雨，满身吹泪使人怜。",
        "dynasty": "宋",
        "collection_info": null
    },
    {
        "uuid": "4728a824f3273e1662e9b5d95b470ca2",
        "title": "喜翁卷归",
        "author": "薛师石",
        "content": "我老寡俦侣，年荒值冬迫。\n膝下有啼寒，瓶中无储积。\n岂不展转思，自欠经营策。\n儒冠匪谬误，赋性素褊窄。\n渊明疑夙世，荷锄心便适。\n嗟余四友朋，惊见三化魄。\n一翁尚凄凉，六秩困行役。\n家贫病难愈，诗苦髮全白。\n昨来叩我门，偶往比邻宅。\n闻语亟倒屣，已去倏无迹。\n知君怀百忧，虽出难久客。\n从今幸安居，况有旧泉石。\n清晨过穷庐，竟夕话畴昔。\n逝者已云远，相期守枯瘠。",
        "dynasty": "宋",
        "collection_info": null
    },
    {
        "uuid": "1286a9fe8a7a1146b924b6ee2b75af4f",
        "title": "寄题赵十四知县听雨堂",
        "author": "薛师石",
        "content": "谁弹石上琴，涓涓流水响。\n主人性清旷，静夜发幽想。\n何心指蓬阆，取近对湫荡。\n应有可人来，烟蓑曳双桨。",
        "dynasty": "宋",
        "collection_info": null
    },
    {
        "uuid": "daead1402be65cc03b42925b0776f746",
        "title": "塔山和徐道晖壁间韵",
        "author": "薛师石",
        "content": "寺在一山顶，江分两岸田。\n凭何发诗兴，题字古廊边。\n近地今埋骨，閒人亦助钱。\n昨宵留宿意，不忍上归船。",
        "dynasty": "宋",
        "collection_info": null
    },
    {
        "uuid": "11d0ad2ede08fcd200f121b7295571a0",
        "title": "送叶宰赴丰城",
        "author": "薛师石",
        "content": "君往为官处，江西寇已平。\n狱閒空剑气，堂静响琴声。\n有法催常税，无私得众情。\n时方急贤路，名定达公卿。",
        "dynasty": "宋",
        "collection_info": null
    },
    {
        "uuid": "d307133789e5bfb8d0e8d95d2b2f63f7",
        "title": "喜徐玑至",
        "author": "薛师石",
        "content": "荣满自南归，曾过秦系庐。\n无心缘见道，会面只如初。\n诗好多人说，官清得荐书。\n柴门劳顾访，未觉四年疎。",
        "dynasty": "宋",
        "collection_info": null
    },
    {
        "uuid": "e31e614cf11e7c1b2d0ffc096d5b695f",
        "title": "送蒋肖韩",
        "author": "薛师石",
        "content": "岳阳有仙迹，君去颇相宜。\n已料官閒日，多吟湘水诗。\n高风琴断裂，白月酒涟漪。\n无意求人荐，惟应我自知。",
        "dynasty": "宋",
        "collection_info": null
    },
    {
        "uuid": "550e99027dfd12650ca7984ce58419f1",
        "title": "怀赵紫芝",
        "author": "薛师石",
        "content": "日沈月上暝烟斜，收拾渔竿恰到家。\n为忆城南清瘦友，寒宵梦裏见梅花。",
        "dynasty": "宋",
        "collection_info": null
    },
    {
        "uuid": "1cdd9bae2e2dcbf7e23825de31a1a37f",
        "title": "至日游湖",
        "author": "薛师石",
        "content": "此心全剥落，今日一阳生。\n自分安身计，难逃素隠名。\n贫中闻道彻，閒裏作诗清。\n别有求鱼者，笑余忧思盈。",
        "dynasty": "宋",
        "collection_info": null
    },
    {
        "uuid": "8b70d82c3a9c3a126962240a85095833",
        "title": "自题",
        "author": "薛师石",
        "content": "半生作计在田庐，习懒何曾好读书。\n谁却画作古人样，旁边还是欠犂鉏。",
        "dynasty": "宋",
        "collection_info": null
    },
    {
        "uuid": "a8ff63d8af614c1c87939f90bd2dd827",
        "title": "送谢强学主建德簿",
        "author": "薛师石",
        "content": "少年初试吏，濯印富春亭。\n水可清人骨，山曾隠客星。\n俸廉专母养，政简静公庭。\n守是贤侯子，应看荐墨青。",
        "dynasty": "宋",
        "collection_info": null
    },
    {
        "uuid": "58a643c9bef99bba78070365acf1a3fd",
        "title": "寄题赵紫芝墓",
        "author": "薛师石",
        "content": "辛未联诗别，九年成恍惚。\n大星坠地旋无光，君身入土名不没。\n吴越之水相交流，寂寞诗魂何处游。\n不闻孤鹤唤人醒，空见梅花似人影。\n无復东岩招谢客，应住西湖伴和靖。\n世上如今一句无，一灵独存势欲孤。\n我有生刍来未得，只愁宿草易荒芜。",
        "dynasty": "宋",
        "collection_info": null
    },
    {
        "uuid": "20b6951a7f99659b9031bfba3fd51033",
        "title": "赠奭山人",
        "author": "薛师石",
        "content": "何人养道得如君，房接高楼半入云。\n山地栽梅寒蘂瘦，瓦炉留火夜香熏。\n看经寻义心逾静，默坐观身耳不闻。\n莫道门前是廛市，须知喧寂此中分。",
        "dynasty": "宋",
        "collection_info": null
    },
    {
        "uuid": "1137ab02a93040b9b59ea9688bc3214c",
        "title": "哀徐致中",
        "author": "薛师石",
        "content": "亡友如今隔杳冥，画身只见病时形。\n书窗闭久梅添润，花径荒来草又青。\n一卷诗编空就绪，两年文会觉凋零。\n几迴行过深深巷，不忍登堂不扣扃。",
        "dynasty": "宋",
        "collection_info": null
    },
    {
        "uuid": "4515f8d0e51458ef526ce25eb4e88455",
        "title": "送薛泳",
        "author": "薛师石",
        "content": "病裏风光总虚掷，岸花园柳雨中休。\n无端好客随春去，送酒吟诗一併愁。",
        "dynasty": "宋",
        "collection_info": null
    },
    {
        "uuid": "ff89a57e73ef70d7ef7eb7f20599810e",
        "title": "杨柳枝  其一",
        "author": "薛师石",
        "content": "门前杨柳君莫折，长于折处生两枝。\n两枝难作一枝合，一心分作两心时。",
        "dynasty": "宋",
        "collection_info": null
    },
    {
        "uuid": "ff20a0a1743a05c55f4ece2f947a3bf3",
        "title": "杨柳枝  其二",
        "author": "薛师石",
        "content": "唯有高枝高莫攀，不堪攀处只堪看。\n怪得楼头画眉妇，春朝长自凭阑干。",
        "dynasty": "宋",
        "collection_info": null
    },
    {
        "uuid": "6cd22a0d716eaed21e915953dfdd0446",
        "title": "杨柳枝  其三",
        "author": "薛师石",
        "content": "独于高处接阳和，占得春风分外多。\n须信繁华易摧折，不如柔弱拂江河。",
        "dynasty": "宋",
        "collection_info": null
    },
    {
        "uuid": "7fb0837bbb6c61248846a2ddc3738b7c",
        "title": "杨柳枝  其四",
        "author": "薛师石",
        "content": "汴水堤边薪可束，永丰巷口绿成堆。\n盛衰到底皆惆怅，何不移根种马嵬。",
        "dynasty": "宋",
        "collection_info": null
    },
    {
        "uuid": "740a5f62ebfd5be8acc646927685fce8",
        "title": "横参楼和老杜韵",
        "author": "薛师石",
        "content": "僻懒便幽处，江湖称隠心。\n地偏欣改观，楼豁喜初临。\n暖日低轻帽，良朋接短襟。\n潮声全有韵，帆影半回阴。\n翠麓添重色，鲈风出浅林。\n屿头烟瘴远，沙觜浪痕深。\n寂静云归壑，瓓珊月近参。\n人家已鼾睡，渔父尚讴吟。\n造化由来久，周迴忽见今。\n爱他斜日照，颠倒数山沈。",
        "dynasty": "宋",
        "collection_info": null
    },
    {
        "uuid": "2d6ebddc92c0ecb671778dca1ca8fdf7",
        "title": "湖上",
        "author": "薛师石",
        "content": "势利绝交初，瞿然卧隠庐。\n无营心淡泊，见客礼生疎。\n游有渔樵伴，看多佛老书。\n春深草易长，忘却倩人锄。",
        "dynasty": "宋",
        "collection_info": null
    },
    {
        "uuid": "62abda87986f2e011457b872c385ce35",
        "title": "宿瞿溪",
        "author": "薛师石",
        "content": "船泊溪西岸，人家见晚舂。\n疎星寒有鴈，村寺夜无钟。\n竹径通新店，茅柴暖病容。\n农夫不相识，问我欲何从。",
        "dynasty": "宋",
        "collection_info": null
    },
    {
        "uuid": "0f2b8bb3fec8d89b7b61ce1ab05a2bc4",
        "title": "送从善云游",
        "author": "薛师石",
        "content": "鴈荡天台去，閒寻倚杖藤。\n路边应得句，禅坐似无能。\n顶笠偏愁雪，山猿不畏僧。\n傥逢清塞伴，休愿入传灯。",
        "dynasty": "宋",
        "collection_info": null
    },
    {
        "uuid": "c44bc94ca144ebc388a0a7fb8d322927",
        "title": "多景楼",
        "author": "薛师石",
        "content": "跨浙连淮是润州，好山全对此江楼。\n少年志气惭霜鬓，犹忆曾看打阵舟。",
        "dynasty": "宋",
        "collection_info": null
    },
    {
        "uuid": "9db7e389bab0cec1b73b98709a184bcc",
        "title": "送法照",
        "author": "薛师石",
        "content": "论着天台教，诗参左纬来。\n閒行过蓬荜，相对坐莓苔。\n讲席虚前月，重游约后迴。\n仍闻藏禊帖，应许为吾开。",
        "dynasty": "宋",
        "collection_info": null
    },
    {
        "uuid": "36a24b1b82cd019be2c8cd590c2579d6",
        "title": "送子舒弟赴金陵兼柬宋君辅",
        "author": "薛师石",
        "content": "禄仕何方好，金陵总莫如。\n庙存元帝像，家有二王书。\n羽檄时方急，文才用有余。\n功名收拾了，归食会昌鱼。",
        "dynasty": "宋",
        "collection_info": null
    },
    {
        "uuid": "dc510245f0e36912af1f9bdcdd93ab98",
        "title": "送夏肯父",
        "author": "薛师石",
        "content": "霜晴鴈荡白，五日计乡程。\n野烧明山店，轻舆憇岭平。\n乞铭甘久客，爱母起归情。\n孝极天为感，师文早晚成。",
        "dynasty": "宋",
        "collection_info": null
    },
    {
        "uuid": "59e24b7039e9ba518c3dd52aa5d8e12b",
        "title": "挽林敬之",
        "author": "薛师石",
        "content": "闭门常读易，遯世意如何。\n有酒可消闷，无阶不种莎。\n閒时寻旧友，月夜步新河。\n我亦逃名者，题碑愧尔多。",
        "dynasty": "宋",
        "collection_info": null
    },
    {
        "uuid": "8ec5c4e8269f9b033543d90e5eba94eb",
        "title": "金贤良",
        "author": "薛师石",
        "content": "虚号贤良岂疗饥，短衣结袖竟何为。\n空携痛哭能言策，不遇勤求下诏时。\n老去说诗犹有味，寒来索酒莫教迟。\n家贫身死知无计，自有傍人为立碑。",
        "dynasty": "宋",
        "collection_info": null
    },
    {
        "uuid": "6a8f4946a708562098f10e861d837741",
        "title": "学海楼和水心先生韵",
        "author": "薛师石",
        "content": "江口潮生夜语喧，月残唯有数星存。\n更凭高处观空阔，始悟干坤是易门。",
        "dynasty": "宋",
        "collection_info": null
    },
    {
        "uuid": "9ba409f82f1f15a53d8c69c49c63476d",
        "title": "下仙胜因寺有怀",
        "author": "薛师石",
        "content": "山中初寄隠，野寺一天星。\n路远有如此，客来应未能。\n蛩催寒妪纬，蝉杂夜僧经。\n忽忆忘形友，微吟自剔灯。",
        "dynasty": "宋",
        "collection_info": null
    },
    {
        "uuid": "964ffad8ff791dcfdcc285f72a2c75c8",
        "title": "赵成子",
        "author": "薛师石",
        "content": "早年名字诸公并，唯有清声独至今。\n辞却双旌更何事，自扶灵寿欲閒吟。\n病来便作云归岫，死矣犹如鹤在阴。\n终始哀荣了无恨，只愁尘鏁匣中琴。",
        "dynasty": "宋",
        "collection_info": null
    },
    {
        "uuid": "162618447910edec7be7fb546ca07ee4",
        "title": "送文子监草料场",
        "author": "薛师石",
        "content": "坐局何烦听晓鷄，豆萁苜蓿亦诗题。\n好文不爱今人体，色养宁嫌古署低。\n翰苑旧交应顾访，相门新近事招携。\n岁寒惟有君于我，老去过从许杖藜。",
        "dynasty": "宋",
        "collection_info": null
    },
    {
        "uuid": "7cc99091c96d26db76317958eba6f18c",
        "title": "寄鴈荡诗僧",
        "author": "薛师石",
        "content": "鴈荡峰前夜雨晴，空房不住有蝉声。\n一身閒后髮难白，五字吟来思极清。\n少见出山多入定，还于夏末起秋程。\n何如更待黄花节，顾我来游计已成。",
        "dynasty": "宋",
        "collection_info": null
    },
    {
        "uuid": "0c63433b0c3bdf6419af21934efdde1e",
        "title": "李白墓",
        "author": "薛师石",
        "content": "野火烧残竹数枝，诗魂飘荡定何之。\n娟娟秋月照采石，不在荒坟在水湄。",
        "dynasty": "宋",
        "collection_info": null
    },
    {
        "uuid": "6d8eedc844524d40fbbd3bf046e60815",
        "title": "渔父二首  其一",
        "author": "薛师石",
        "content": "偶来浦口芰荷香，绿叶丛中睡一场。\n须信至人无妄想，不曾有梦见文王。",
        "dynasty": "宋",
        "collection_info": null
    },
    {
        "uuid": "f7fb8ed6d375767e7ffa4814b87762a4",
        "title": "渔父二首  其二",
        "author": "薛师石",
        "content": "利薄每言随分过，避名不入愚溪路。\n春深雨足钓丝长，夜来又宿蓑衣步。",
        "dynasty": "宋",
        "collection_info": null
    },
    {
        "uuid": "5b2441bbc30bf8526be5299b8b9270a7",
        "title": "州讌席上赋牡丹得日字",
        "author": "薛师石",
        "content": "粉淡与妖红，占尽阳和出。\n春去在商量，更费吟人笔。\n此是洛阳花，尚带长安日。\n持上使君墀，宝瓶分甲乙。",
        "dynasty": "宋",
        "collection_info": null
    },
    {
        "uuid": "ed9950799cd90eb806f9017de6402a76",
        "title": "寄龙虎山道士孔野云",
        "author": "薛师石",
        "content": "上清三十六，院阁皆幽清。\n漱齿泉新汲，晞髮日始昇。\n自除烧墨竈，昼夕诵黄庭。\n所得异畴昔，出山畏逢迎。\n同当知非年，寄诗聊写情。",
        "dynasty": "宋",
        "collection_info": null
    },
    {
        "uuid": "769340ebcbd04b61e2b2378054f0b98a",
        "title": "夜坐陈缊灵见访",
        "author": "薛师石",
        "content": "清夜焚香篆，閒看郊岛诗。\n自怜多冷寞，谁足慰衰迟。\n树雪明窗纸，瓶梅落砚池。\n君心亦无事，相对坐移时。",
        "dynasty": "宋",
        "collection_info": null
    },
    {
        "uuid": "d7df6ab85d2c49678b9ed9b9c8d93e7c",
        "title": "送翁灵舒閒游",
        "author": "薛师石",
        "content": "袖有新诗如美玉，知君去意十分浓。\n山行见草认灵药，午歇就阴依古松。\n两鬓已添蓬蔂色，三年判作飘零踪。\n羁情夜后更愁绝，深涧断猿溪寺钟。",
        "dynasty": "宋",
        "collection_info": null
    },
    {
        "uuid": "9189bae72fea3f8a48ca9c3194b83f3a",
        "title": "先寄郭子奇",
        "author": "薛师石",
        "content": "世道祗如此，君心我得知。\n先教栽菊在，预作去官期。\n梦觉秋风起，行吟夜月迟。\n怀人几十载，欣有扣门时。",
        "dynasty": "宋",
        "collection_info": null
    },
    {
        "uuid": "60a162833703f63dc6977ca0a18932ff",
        "title": "喜叶谦夫归",
        "author": "薛师石",
        "content": "老思忽萧爽，亲朋得意归。\n菊觞奉亲寿，柳色上儒衣。\n宅旺看山势，门清有钓矶。\n我来聊问字，澹坐月侵扉。",
        "dynasty": "宋",
        "collection_info": null
    },
    {
        "uuid": "ebbaa12c99f006c15f714424d46122a0",
        "title": "挽潘母",
        "author": "薛师石",
        "content": "独翫隔厅月，凄凉三十年。\n渺然儒素业，翻以母仪传。\n生计无中有，衰龄病后延。\n谁为市贞石，高刻墓之前。",
        "dynasty": "宋",
        "collection_info": null
    },
    {
        "uuid": "3f860e1775d07d5322b2f794457bb727",
        "title": "送赵主簿",
        "author": "薛师石",
        "content": "内地无烽火，诗人入仕林。\n定将咏物意，移作爱民心。\n晤语初同调，分携便不禁。\n卜邻曾有约，久后得相寻。",
        "dynasty": "宋",
        "collection_info": null
    },
    {
        "uuid": "2d7b0f12341cd3a186b4243639b3b61d",
        "title": "送陈器之赴绍兴初官",
        "author": "薛师石",
        "content": "郡古湖如镜，照人心胆清。\n閒曹应事简，尽日读书声。\n府主旧知举，同僚亲弟兄。\n人言游宦乐，难得比君荣。",
        "dynasty": "宋",
        "collection_info": null
    },
    {
        "uuid": "28bf93b328e37e840bbf79927b0616d5",
        "title": "哭周宗彝",
        "author": "薛师石",
        "content": "已叹交情看渐少，闻君怛化重伤神。\n手栽寒竹惟添笋，堂掩空山不见人。\n旧说媾婚今且置，新怀情悃向谁陈。\n独怜头白曾参母，清夜悲号血泪频。",
        "dynasty": "宋",
        "collection_info": null
    },
    {
        "uuid": "1b7f95d8229f0e6465ab663c94cfe876",
        "title": "送项季约入成都幕",
        "author": "薛师石",
        "content": "阁书入兵幕，束袖学戎装。\n峡峭艬侵月，秋清猿嗛霜。\n迂程看阵碛，到处宿诗堂。\n若比仲宣乐，输君髮未苍。",
        "dynasty": "宋",
        "collection_info": null
    },
    {
        "uuid": "66a692735fd5ce07850d8bd62441114b",
        "title": "送郭子奇",
        "author": "薛师石",
        "content": "永嘉官满后，归处是仙居。\n柳舞陶潜径，桃迎阮肇车。\n名高唐寺塔，箧满晋人书。\n看步青云上，题缄寄隠庐。",
        "dynasty": "宋",
        "collection_info": null
    },
    {
        "uuid": "2c8ee2a82575adc20c65af2f96a8729f",
        "title": "送赵泽民赴酃县",
        "author": "薛师石",
        "content": "高人为令尹，政事岂寻常。\n炎月不避暑，清风心自凉。\n水流衡岳色，酒带芷兰香。\n远想濯缨暇，思予有咏章。",
        "dynasty": "宋",
        "collection_info": null
    },
    {
        "uuid": "795264184f25817b05e543a0e6f685fb",
        "title": "大龙湫",
        "author": "薛师石",
        "content": "昔闻天下山，衡岳称崇丘。\n又闻天下水，江汉为巨流。\n古有山海经，历历叙九州。\n李唐三百载，诗家无一留。\n及观郦道元，此地亦不收。\n不知诺矩那，何事能穷搜。\n我来玄妙境，万丈悬清湫。\n石壁去无极，百里弥道周。\n云气冒羣岫，龙宫深以幽。\n轻舆岩壑底，竟日涉溪游。\n阴晴异瞻瞩，远近难搜搂。\n飘如飞素练，粲若散琳璆。\n风掀一潭雨，佛坐四时秋。\n喧呼势益骤，汹涌声弥吼。\n变化有如此，溥博谁与俦。\n吾谓神龙力，岂翳人鬼谋。\n稽首荷玄遇，久坐劳双眸。\n一杯却岚暑，旋步轰雷稠。\n以吾澹世虑，欻起杞人忧。\n何当骑天狼，满引射斗牛。",
        "dynasty": "宋",
        "collection_info": null
    },
    {
        "uuid": "d1072436320ca7b0307c958a2e1f8871",
        "title": "断桥",
        "author": "薛师石",
        "content": "独扶瘦杖欲经过，为问高僧意若何。\n自倚神通能渡水，却言佛法本无多。",
        "dynasty": "宋",
        "collection_info": null
    },
    {
        "uuid": "93f272c4a0e134189068c90924d30289",
        "title": "寒山寺坏庄产尽为势家所夺余游天台甚为普贤惜之陈约甫摄郡号不畏彊御者必能与寒山出气",
        "author": "薛师石",
        "content": "寒山寺废佛灯寒，有客来游欲住难。\n夙世闾丘今摄郡，不妨饶舌似丰干。",
        "dynasty": "宋",
        "collection_info": null
    },
    {
        "uuid": "923d253361ef8b19c1b958d98da13487",
        "title": "哭刘咏道",
        "author": "薛师石",
        "content": "案上韩文与杜诗，小斋閒澹亦相宜。\n人怜贫病忧无计，自说文章乐未涯。\n礼合古初山友哭，袝从先世夕郎知。\n生平直谅嗟何往，不是哀辞是诔辞。",
        "dynasty": "宋",
        "collection_info": null
    },
    {
        "uuid": "36f3c9ae1420ef3c1bb40ab65d203b94",
        "title": "送张直翁",
        "author": "薛师石",
        "content": "宰公诗句是骚人，官舍况临湘水滨。\n衡岳望中思策蹇，沧浪清甚欲垂纶。\n长于一县花开后，独访三闾庙裏频。\n元亮何曾藉知己，翩然出处自由身。",
        "dynasty": "宋",
        "collection_info": null
    },
    {
        "uuid": "22802ada2f96a4778b4321ecb4da044a",
        "title": "送王倅之兴化",
        "author": "薛师石",
        "content": "梅溪好源委，流德至今存。\n独继贤人业，共推君子孙。\n官清五字好，州小贰车尊。\n所历七闽郡，从兹水不浑。",
        "dynasty": "宋",
        "collection_info": null
    },
    {
        "uuid": "2a8d0ffba84e9d17d5217f5ee7056a3c",
        "title": "挽赵孺人余中表也",
        "author": "薛师石",
        "content": "幼小同羣戏，年加各所之。\n常疑艳花卉，终是易离披。\n夫壻新袍绿，儿男半髮垂。\n送归蒿里道，兴我渭阳思。",
        "dynasty": "宋",
        "collection_info": null
    },
    {
        "uuid": "89b07c498bccde7d4eddbbc24ebd6bb3",
        "title": "赵叔鲁端行胡象德携酒见顾",
        "author": "薛师石",
        "content": "一贤二公子，枉驾瓜庐丘。\n烹鱼载美酒，竟夕为我留。\n评诗仍和曲，举白不计筹。\n情忘觉欢畅，礼厚愧莫酬。\n今朝风雨横，欲谢出无由。",
        "dynasty": "宋",
        "collection_info": null
    },
    {
        "uuid": "db21e2340267a15f7d11e96581b6cf2b",
        "title": "挽徐左史",
        "author": "薛师石",
        "content": "左史声名空復存，如今往事不堪论。\n惟应指佞当前陛，已判身归老故园。\n骢马引丧寒有泪，麒麟卧冢寂无言。\n人生遇合萍相似，何处分明怨与恩。",
        "dynasty": "宋",
        "collection_info": null
    },
    {
        "uuid": "639fff29d2424f3b0b95860cfa42c5aa",
        "title": "送鲍份父",
        "author": "薛师石",
        "content": "地僻官仍小，兹行古迹多。\n矩罗应失笑，庞媪亦经过。\n宦业知余事，宗风竟若何。\n□□□□□，满舍是青莎。",
        "dynasty": "宋",
        "collection_info": null
    },
    {
        "uuid": "bb335031d05ed7032e644c4bc51dad62",
        "title": "挽张彦文提举",
        "author": "薛师石",
        "content": "七十童颜在，翛然物外幽。\n组衣藏蠹箧，散服上渔舟。\n此日移松葬，前时为菊留。\n山连象浦馆，谁记孟家游。",
        "dynasty": "宋",
        "collection_info": null
    },
    {
        "uuid": "66a81a3f7ff7539609e6c2a2c8cd881d",
        "title": "浄光长老极能诗",
        "author": "薛师石",
        "content": "近住城中寺，阴云渍竹房。\n雨多香篆久，春去药苗芳。\n室裏从人问，吟边与世忘。\n一身全是道，头白有何妨。",
        "dynasty": "宋",
        "collection_info": null
    },
    {
        "uuid": "d96b80863285e507bb3e48de1dfb22b5",
        "title": "朱清之",
        "author": "薛师石",
        "content": "漈水日夜白，之人信所宜。\n隠于陶令酒，甘谢郗诜枝。\n江渡月偏满，家庭岁有规。\n不知君没后，谁主菊花期。",
        "dynasty": "宋",
        "collection_info": null
    },
    {
        "uuid": "402264fe279af7a5c5c1a9216e02b207",
        "title": "送蒋肖韩赴弋阳",
        "author": "薛师石",
        "content": "弋水桥边接长官，水晶山色让清寒。\n共知雕弊今称剧，自倚廉勤道不难。\n吏退早衙花谷静，鹤翔秋戺讼庭宽。\n从来遇事无凝滞，应只忧民劳寸丹。",
        "dynasty": "宋",
        "collection_info": null
    },
    {
        "uuid": "52f4c9ca345e0ba00186976a9f886e31",
        "title": "送谨师",
        "author": "薛师石",
        "content": "谨师牢绊脚，语别意茫茫。\n入寺春随杖，当禅月满床。\n多因新见解，抛却旧篇章。\n为我金山去，钳锤问一场。",
        "dynasty": "宋",
        "collection_info": null
    },
    {
        "uuid": "3f86c71ec43e6d730f8d825a95267894",
        "title": "挽宋耆卿",
        "author": "薛师石",
        "content": "人如韫玉操如冰，拾芥推梨世岂能。\n案上有琴亡旧响，墓头无火续寒灯。\n一官祗是幽閒过，百行惟须健笔称。\n此曲调高知者少，朗吟唤得九原譍。",
        "dynasty": "宋",
        "collection_info": null
    },
    {
        "uuid": "2af5d24104ca772f3216d3f3d6d5e3da",
        "title": "送高邮周主簿兼呈陈君端",
        "author": "薛师石",
        "content": "遶县重湖色，难同主簿清。\n虽云古邮置，不似近边城。\n月落淮田阔，风晴隋柳轻。\n乡人在曹职，相得为诗情。",
        "dynasty": "宋",
        "collection_info": null
    },
    {
        "uuid": "af23e5385cf7bb321ec5c0cc5cea71c7",
        "title": "寄守上人归闽省亲",
        "author": "薛师石",
        "content": "从小服缁素，三衣竟不长。\n心空无物碍，顶重有诗囊。\n去与云相似，来期春未央。\n家山指萱草，微笑奉高堂。",
        "dynasty": "宋",
        "collection_info": null
    },
    {
        "uuid": "e86e5de1e2478b89ff8465a005a64575",
        "title": "无题",
        "author": "薛师石",
        "content": "平生爱菊与梅花，菊比渊明梅似逋。\n谁知此道今寥落，爱菊爱梅人也无。",
        "dynasty": "宋",
        "collection_info": null
    },
    {
        "uuid": "ddf1a0a93105f3baaea431ae6eb78b8f",
        "title": "戊子七月十一日",
        "author": "薛师石",
        "content": "贫因几首诗，閒高一着棋。\n瓜田常嘿坐，不愿有人知。",
        "dynasty": "宋",
        "collection_info": null
    },
    {
        "uuid": "71b0e19eca6e34e1e815b597525066ee",
        "title": "句  其一",
        "author": "薛师石",
        "content": "半洞容千佛，诸峰共一云。",
        "dynasty": "宋",
        "collection_info": null
    },
    {
        "uuid": "51b2347b2f5177ff77e669f5625496a1",
        "title": "句  其二",
        "author": "薛师石",
        "content": "泉涌龙频跃，山灵鸟不来。",
        "dynasty": "宋",
        "collection_info": null
    },
    {
        "uuid": "5c0bab2d556dcef27f1caa54f0251903",
        "title": "登南岳山",
        "author": "真德秀",
        "content": "烟霞本成癖，况復游名山。\n举手招白云，欲纳怀袖间。\n咄哉亦痴绝，有着即名贪。\n振衣遇长风，浩浩天地宽。",
        "dynasty": "宋",
        "collection_info": null
    },
    {
        "uuid": "28badae2463ec29c0aaccda798285b08",
        "title": "题金山",
        "author": "真德秀",
        "content": "江来朱方注之东，海潮怒飞日夕相撞舂。\n天将古来义士骨，化作狂澜中央屹立之青峰。\n孤根直下二千尺，动影袅窕冲融中。\n黄金侧布兰若地，凿翠面面开窗栊。\n双桡伊轧破浪屋，恍忽置我高巃嵸。\n是时千山雪新霁，水面月出天清空。\n涛声四起人籁寂，毛髮萧爽琉璃宫。\n披衣明发蹑烟霭，决眦俯入归飞鸿。\n襟前渤澥敛暝色，袖裏岷峨吹晓风。\n越南燕北但一气，尘埃野马何时穷。\n苍梧虞舜不可叫，王事更恨归匆匆。",
        "dynasty": "宋",
        "collection_info": null
    },
    {
        "uuid": "7185558e73c22388cb25b5d8b42f18b5",
        "title": "送汤伯纪归安仁",
        "author": "真德秀",
        "content": "交情世岂乏，道合古所难。\n自我得此友，清芬袭芝兰。\n苦语时见箴，微言获同参。\n相从仁义林，超出名利关。\n此乐未渠央，忽告整征骖。\n索居可柰何，使我喟且嘆。\n至危者人心，易汩惟善端。\n苟无直谅友，戒谨空杅盘。\n重来勿愆期，同盟有青山。\n圣经如杲日，群目仰辉耀。\n利欲滑其中，云雾隔清照。\n正须澄心源，乃许窥道妙。\n周程千载学，敬静两言要。\n几微察毫芒，根本在奥窍。\n持此当弦韦，迂矣君莫诮。",
        "dynasty": "宋",
        "collection_info": null
    },
    {
        "uuid": "44fd894e633b425ee1df4668baa9790f",
        "title": "送裘司直得请西归",
        "author": "真德秀",
        "content": "轻舸龙山头，木兰作双橹。\n飘然裘司直，乘向南昌去。\n问君鹓鸾中，脱身遽如许。\n栖迟三十年，始得官掌故。\n小须上上考，岂不登省户。\n自言野心性，瞇目九衢雾。\n修竹岁云晚，萱草秋亦暮。\n嗷嗷投林鸟，犹得反其哺。\n江西父母邦，非復昔饶裕。\n蛮烟一腥秽，乐岁且狼顾。\n遗黎空杼轴，行旅窘刀布。\n天门窈万里，可望不可吁。\n君今佐元帅，精采繫一路。\n疮痍俟涤濯，画诺归佽助。\n先声路人喜，高节懦夫慕。\n遄当再前席，一正天子度。\n白鸥没浩荡，苍鹘在指呼。\n我亦南陔人，扁舟从此具。",
        "dynasty": "宋",
        "collection_info": null
    },
    {
        "uuid": "1bdc3e31bf23771358f5851bc1ba4c86",
        "title": "题八君子图后",
        "author": "真德秀",
        "content": "刘子出西江，访我江之东。\n何人与偕来，衔袖八鉅公。\n韩欧开济姿，如晴月生空。\n潞公山岳重，文正霜桧同。\n玉立者坡仙，天游匪涪翁。\n一朝参我前，毛髮生清风。\n凄其赵韩王，小异凌烟中。\n半山执拗面，亦得传无穷。",
        "dynasty": "宋",
        "collection_info": null
    },
    {
        "uuid": "17c9f82c735088549555d64ebc274a80",
        "title": "泉州贡闱庆成",
        "author": "真德秀",
        "content": "维南有州古佛国，选佛场开自畴昔。\n谁欤经始梅溪翁，万桂森森皆手植。\n文风日盛贤材多，粉袍立鹄肩相摩。\n万间庇士岂不欲，环视柰无余地何。\n那知吉壤在咫尺，鬼神撝呵天所惜。\n一朝幻出青瑶宫，山灵献卜龙避席。\n昔虞局促今恢舒，乘黄骋足腾康衢。\n闢新葺旧两辉映，美哉轮奂雄规橅。\n岁直金虬大魁出，剩喜庆成逢此日。\n来春甲子又一周，天相吾泉真可必。\n蝉联四坐皆豪英，一樽敬为诸君倾。\n浮云富贵靡定态，要看名节留芬馨。\n我今归作渔樵侣，清梦犹驰笋江浒。\n凤鸣侧耳听朝阳，把酒空山为起舞。",
        "dynasty": "宋",
        "collection_info": null
    },
    {
        "uuid": "0433d94a9f9e678d81967313678f9a8f",
        "title": "壬午春社之明日请尊老会于西山之精舍庞眉皓首奕奕相照真吾邦希阔之盛事辄成口号一首併呈诸耆寿且坚异日早退之约云",
        "author": "真德秀",
        "content": "耆年自是国之珍，何间衣冠与隠沦。\n华髮共成千一岁，清樽相对十三人。\n休谈洛社遗风旧，且颂僊游庆事新。\n三径未荒宜早退，要将寿栎伴庄椿。",
        "dynasty": "宋",
        "collection_info": null
    },
    {
        "uuid": "4f9e2ee46ce41eb6ad1798cc0cdb6ae9",
        "title": "长沙赠高年陈氏母子",
        "author": "真德秀",
        "content": "陈氏春秋一百一，儿女年皆过七十。\n一门慈孝更雍愉，四老真堪入画图。\n长官申闻太守喜，召至阶庭加盛礼。\n老莱綵服作儿啼，今视古人更过之。\n老莱一身娱戏耳，况有三儿奉甘旨。\n人言潭俗不古如，君看此事天下无。\n一门高寿何由得，慈孝之人天所惜。\n我愿湘民胥效之，从此九州皆寿域。",
        "dynasty": "宋",
        "collection_info": null
    },
    {
        "uuid": "152fe5696d00b01e01032f388d623f48",
        "title": "长沙新第呈诸学士",
        "author": "真德秀",
        "content": "莫清彼潇江，莫峻彼衡岳。\n澄光挟秀气，日夜相回薄。\n月吸珠含胎，虹贯玉生璞。\n子方有苗裔，温然粹而悫。\n一童与三何，双凤两鸑鷟。\n奋身辞草莱，正论吐谔谔。\n彤庭拜恩归，天香尚盈握。\n良才国之宝，一见我心乐。\n平生功名会，万里初着脚。\n永肩致主念，更勉经世学。\n锱铢分义利，毫缕辨纯驳。\n相期激清风，与俗洗氛浊。\n谁欤指其南，是邦有先觉。",
        "dynasty": "宋",
        "collection_info": null
    },
    {
        "uuid": "a389dbbedf60d73611eefad9ef1a7b80",
        "title": "送林自知自幕中归常宁",
        "author": "真德秀",
        "content": "始吾与林子，周旋大江东。\n子方清且贫，箪瓢屡云空。\n劲气凛不折，耿耿如长虹。\n明年擢高科，对策大明宫。\n一尉迟五年，出入无奴僮。\n再见湘水滨，凛凛復昔同。\n招徕元戎幕，泛绿依芙蓉。\n小生敢相吏，故人傥相从。\n云胡岁未竟，决去如霜鸿。\n挽之不可留，聊復少从容。\n老我慵且钝，栽培欠深功。\n子进未可量，德业方崇崇。\n永怀昔君子，和气填心胸。\n濂溪霁月朗，伊水春风融。\n至今想其人，犹为起敬恭。\n天资贵强矫，学力无终穷。\n我如石之顽，迟子相磨礲。\n子质虽玉莹，可废它山攻。\n雁峰毋久留，来思灵麓峰。",
        "dynasty": "宋",
        "collection_info": null
    },
    {
        "uuid": "66744cc0f8a63235c43aa70150cc9801",
        "title": "司理弟之官岳阳相别于定王台悽然有感为赋五诗以饯其行  其一",
        "author": "真德秀",
        "content": "定王百尺台，长安万里目。\n昔人思亲心，山川讵能局。\n于焉共登临，使我增感触。\n微霜陨陔兰，悲风撼庭木。\n银山在何许，白云但空谷。\n搔首重徘徊，冥冥江树绿。",
        "dynasty": "宋",
        "collection_info": null
    },
    {
        "uuid": "852bb7fa47d026aabce73257b396c2f1",
        "title": "司理弟之官岳阳相别于定王台悽然有感为赋五诗以饯其行  其二",
        "author": "真德秀",
        "content": "念昔戏綵时，欢娱共晨夕。\n天风吹惊鸿，一散不并翼。\n相逢重湖南，感叹復悽恻。\n王事不可留，去指重湖北。\n层楼时怅望，茫茫楚天碧。\n数寄平安书，老怀庶宽释。",
        "dynasty": "宋",
        "collection_info": null
    },
    {
        "uuid": "664b35e2fc001ebb4593807330e4c173",
        "title": "司理弟之官岳阳相别于定王台悽然有感为赋五诗以饯其行  其三",
        "author": "真德秀",
        "content": "忆我将漕年，适如子今日。\n于焉四闰余，过眼风雨疾。\n壮强岂足恃，进德当汲汲。\n永怀古之人，闻道在四十。\n我惭已过之，因循悼前失。\n子盍猛自鞭，圣门本无柅。",
        "dynasty": "宋",
        "collection_info": null
    },
    {
        "uuid": "4a711990b12c10fba980a336eec15a4b",
        "title": "司理弟之官岳阳相别于定王台悽然有感为赋五诗以饯其行  其四",
        "author": "真德秀",
        "content": "心源本澄静，皎月悬晴空。\n利欲一汩之，晶明变尘蒙。\n扰扰千蛲蚘，攒攒万铦锋。\n昏冥弗自觉，乃与禽犊同。\n一朝发深省，妙理仍昭融。\n要须大敌勇，鈎援临崇墉。\n不见箪瓢人，四勿收殊功。",
        "dynasty": "宋",
        "collection_info": null
    },
    {
        "uuid": "7b0dd6908c05630aad13d6a83676c575",
        "title": "司理弟之官岳阳相别于定王台悽然有感为赋五诗以饯其行  其五",
        "author": "真德秀",
        "content": "先民不可见，怀哉金玉音。\n士虽一命微，爱物宜存心。\n矧兹圜扉内，白日变重阴。\n求情棰楚下，冤哉讵能禁。\n謼嘷漫弗省，鬼神为悲吟。\n子往莅其职，朝夕惟钦钦。\n谨刑勿留狱，斯语真良箴。",
        "dynasty": "宋",
        "collection_info": null
    },
    {
        "uuid": "22d72ad5810b2c7f5b9f998ed27a54e9",
        "title": "志道生日为诗勉之",
        "author": "真德秀",
        "content": "我闻洙泗言，惟仁静而寿。\n汝欲绵修龄，斯义盍深究。\n越从开闢来，新故更禅受。\n巍巍独山岳，屹立镇宇宙。\n其体固而安，其形博而厚。\n嘘呵云雾兴，涵煦草木茂。\n皆由一静功，变化生万有。\n千古无动摇，两仪等悠久。\n吁嗟人心危，六凿互攻斗。\n眇焉方寸微，怵彼羣物诱。\n扰扰无宁期，得不易衰朽。\n汝今志于学，一念贵操守。\n天真浚其源，人僞窒其窦。\n冶容命之斧，妖声性之寇。\n腊毒由厚味，乱德本醇酎。\n当如御雠敌，岂但恶恶臭。\n敛然肃襟灵，神物森左右。\n融融湛虚明，役役息纷揉。\n还吾性之仁，万善此其首。\n但存达德三，可卜与龄九。\n不胜玉女心，持用荐杯酒。",
        "dynasty": "宋",
        "collection_info": null
    },
    {
        "uuid": "e99751f629d94d958ae5b09c8e93abc1",
        "title": "题全氏三桂堂",
        "author": "真德秀",
        "content": "唐人重科甲，拟以折桂荣。\n一登羣仙籍，不羡千佛经。\n终全岁寒姿，乃比秋香清。\n咄彼牛李辈，伊优至公卿。\n迨今齿其人，名字犹臊腥。\n卓哉刘户曹，直气霜棱棱。\n一朝脱淡墨，千古扬芬馨。\n鷄峰有名家，奕叶彯儒缨。\n庭中三嘉树，屹立长宁宁。\n西风正摇落，翠葆黄金英。\n劲节松可友，孤芳梅谓兄。\n丁宁命诸郎，我岂贪浮名。\n爱此臭味同，故以书吾楹。\n尔曹方茂学，志取宫袍青。\n要须勉植立，毋但希腾凌。\n己大外物小，道充人爵轻。\n当如燕山窦，义方垂世评。\n勿效东堂诜，射策矜虚声。\n懿哉君斯言，可折末俗醒。\n刻诗堂之楣，室观全氏兴。",
        "dynasty": "宋",
        "collection_info": null
    },
    {
        "uuid": "a97870e4ee2f9ff4efc4a04884460ba3",
        "title": "寿杨龢父",
        "author": "真德秀",
        "content": "迅雷地中藏，当此冱寒日。\n积阴排层空，初阳露微茁。\n而曰天地心，于此见机括。\n良犹势方升，犹木吐牙枿。\n培壅勿使伤，怒长焉可遏。\n此理之在人，善端实初发。\n荧荧火将燃，涓涓泉欲达。\n吁嗟道心微，物欲易攻夺。\n差之一毫芒，相去舜与桀。\n要须二者间，明辨与精察。\n见义勇必为，欻如矢之决。\n去恶凛勿疑，剨如刃之割。\n坐令人僞消，但觉天机活。\n四时无非春，八荒皆在闼。\n喜君生兹辰，聊为演此法。\n愿祝君寿长，勿嫌吾诗拙。",
        "dynasty": "宋",
        "collection_info": null
    },
    {
        "uuid": "2ff31f04f2c8c3b187bf8dc05fc2d0a4",
        "title": "舞鹤亭歌",
        "author": "真德秀",
        "content": "舞鹤亭空亭，无鹤胡为名。\n亦如西山赋招鹤，无鹤可招也不恶。\n何必玄裳缟袖二八真娉婷，想像标致便足使人毛骨清。\n仙翁好鹤非徒尔，鹤德从来比君子。\n坡仙自谓吾不如，今翁与坡岂其殊。\n苍苔白石有余乐，一似箪瓢甘澹泊。\n笑杀飞鸢太不灵，贪腥嗜腐譁然争。\n九皋一唳醒人耳，又如片言之善应千里。\n更笑荒林老木终日号毕逋，说吉说凶谁听渠。\n仙翁爱鹤爱其德，我读翁诗三叹息。\n便好从翁痛饮醉倒斯亭边，振袂起舞学胎仙。",
        "dynasty": "宋",
        "collection_info": null
    },
    {
        "uuid": "4501d303e8eb8a1e0688ef2edbbe2c05",
        "title": "送吴定夫西归  其一",
        "author": "真德秀",
        "content": "吾衰倦对客，晤语惟青山。\n修竹引清风，时为掩柴关。\n今晨何人来，踏破莓苔斑。\n惊顾復自喜，不妨伴虚闲。",
        "dynasty": "宋",
        "collection_info": null
    },
    {
        "uuid": "762a0452399eee157df00e9d4c99525f",
        "title": "送吴定夫西归  其二",
        "author": "真德秀",
        "content": "世情重声利，荣途足趋走。\n夫君独何为，经年闯林薮。\n东寻金坛翁，南访玉峰叟。\n借问两臞仙，来时轻健否。",
        "dynasty": "宋",
        "collection_info": null
    },
    {
        "uuid": "e5c9befcf1a2b15ab091b02e93ad09ed",
        "title": "送吴定夫西归  其三",
        "author": "真德秀",
        "content": "慈湖老仙伯，乘云宾帝乡。\n念之每汍澜，风味不可忘。\n其门多英特，清文照缣缃。\n为我勖诸贤，佐道当自强。",
        "dynasty": "宋",
        "collection_info": null
    },
    {
        "uuid": "6ffbc6ddb9e0ed26a95697476ac47399",
        "title": "送吴定夫西归  其四",
        "author": "真德秀",
        "content": "麻源在何许，茫茫白云端。\n悽其一布裘，何以御风寒。\n归来有余师，兴尽当知还。\n便好斸空谷，剩种青琅玕。",
        "dynasty": "宋",
        "collection_info": null
    },
    {
        "uuid": "57086787e80ccdbf232ed188f2b1d0d8",
        "title": "咏仁",
        "author": "真德秀",
        "content": "程子精微谈谷种，谢公近似喻桃仁。\n要须精别性情异，方识其言亲未亲。",
        "dynasty": "宋",
        "collection_info": null
    },
    {
        "uuid": "4969ef173067e8b4927989c7e1c75bf0",
        "title": "题隠者苏翁事迹",
        "author": "真德秀",
        "content": "魏公孤忠如孔明，赤手能支天柱倾。\n苏公高节如子陵，寸胶解使黄河清。\n等是世间少不得，问津耦耕各其适。\n后人未可轻雌黄，两翁之心秋月白。",
        "dynasty": "宋",
        "collection_info": null
    },
    {
        "uuid": "d6e30a52a31fddd054d250335170e6a2",
        "title": "题湖山清隠",
        "author": "真德秀",
        "content": "西湖南山和靖庐，西山东湖清隠居。\n皇天从来具老眼，胜地不肯栖凡夫。\n眼中四时风月景，胸次万古皇王书。\n夫君岂是终隠者，要学川云时卷舒。",
        "dynasty": "宋",
        "collection_info": null
    },
    {
        "uuid": "18365a029115c54f3f104068d885f5de",
        "title": "新桥行",
        "author": "真德秀",
        "content": "去年寿君时，清溪无梁涉者危。\n今年寿君时，长虹卧波指可期。\n珍材远林天发隠，文石象玉神效奇。\n蛟龟为桥顷刻就，又似仙伯工娱嬉。\n官自忧民民自乐，此事更属无穷思。\n要须移此济川手，栋我王国无倾欹。\n从今南浦渌波上，惠泽千春同渺瀰。",
        "dynasty": "宋",
        "collection_info": null
    },
    {
        "uuid": "57cc38479500e3131f27a4e06a92b9bd",
        "title": "赠小铁面王相士",
        "author": "真德秀",
        "content": "君以铁面名，自谓相人无软语。\n我亦铁心人，不把穷通来问汝。\n独有一事欲扣君，学海无底难穷寻。\n几时铁拳透铁壁，直窥千年贤圣心。",
        "dynasty": "宋",
        "collection_info": null
    },
    {
        "uuid": "54b51269811efcaf79714564a15018e3",
        "title": "赠岳相师",
        "author": "真德秀",
        "content": "平生惯读横渠铭，不读许负天纲书。\n穷通欢戚若有二，天之玉女元非殊。\n但应内省无所疚，何必从君问休咎。\n北窗燕坐寂无言，时听幽禽咔晴昼。",
        "dynasty": "宋",
        "collection_info": null
    },
    {
        "uuid": "c9fcdc2c53a514ba5e8c403a050bf41b",
        "title": "七峰行为外舅寿",
        "author": "真德秀",
        "content": "有崇南岳之五峰，倚天壁立云蒙鸿。\n我尝振衣峰顶立，颇似吾乡好峰七。\n七峰五峰小大虽不齐，气象峍兀实似之。\n牛首峨峨峙双阙，蕉岭杨梅两奇绝。\n南台林磵佛世界，百丈烟霞龙洞穴。\n仙人冠剑端且凝，仙源万迭秋空横。\n萦青缭白望不断，好似衡山山下看。\n向来秀孕两宗工，文章节操为世雄。\n百年山川久寂历，人物今有仙游翁。\n翁才古干将，翁目岩下电。\n千牛解剥刃有余，万象妍媸镜中现。\n可持龙虎节，可运玉帐筹。\n才高惊众世弗售，祗令遗爱留丹丘。\n丹丘遗爱人人夸，经界宽租惠最多。\n后皇嘉之锡异梦，使汝有子登巍科。\n翁寿当万千，翁年纔八十。\n视昔殷大夫，仅乃十之一。\n渭川出处付何心，独探玄关深更深。\n舞鹤山前春色好，静对七峰长不老。",
        "dynasty": "宋",
        "collection_info": null
    },
    {
        "uuid": "6d580697d29b27710b7b1cdda568e479",
        "title": "题李立父高远楼",
        "author": "真德秀",
        "content": "君家百尺楼，近在环堵室。\n室处岂不佳，暑溽厌烦鬰。\n着脚蹑层梯，心眼便超轶。\n好风天外来，佳月云端出。\n清明湛空阔，洞视了孅悉。\n岂徒快登临，抑可验学术。\n大哉天地心，昭然本如日。\n世人庳且隘，动以私见窒。\n未能脱尘凡，底处识微密。\n羡君有斯楼，发以静春笔。\n知崇与礼卑，二义贯于一。\n独理要高明，履道贵平实。\n庶几足目俱，不但窥髣髴。\n工夫妙方寸，岂假身外物。\n此境未昭融，此屋空突兀。\n君看希圣徒，陋巷暗蓬荜。",
        "dynasty": "宋",
        "collection_info": null
    },
    {
        "uuid": "014da08b146bce749d800ef09d3d9fc5",
        "title": "以青毡与志道",
        "author": "真德秀",
        "content": "衝寒暂行役，遗汝以青毡。\n要识夜眠处，当如亲膝前。\n凊温供子职，清白保家传。\n小令多堪法，毋颛字画妍。",
        "dynasty": "宋",
        "collection_info": null
    },
    {
        "uuid": "1f4f33e2e7773399c8776ea993df8a97",
        "title": "寿外舅杨开国",
        "author": "真德秀",
        "content": "大中大夫汉千户，子男一位周诸侯。\n人生到此不易得，况復宝带悬精镠。\n虽然三者皆外物，达人睨视如云浮。\n天公最啬是眉寿，七十从来已稀有。\n堂堂玉立仙游翁，岁比磻溪未华首。\n碧瞳射人双镜悬，晓窗贝叶声琅然。\n问渠那得许强健，阴功久在朱陵编。\n愿翁遨嬉更千岁，做尽人间方便事。\n却乘白鹤御丹鸾，直上紫清朝玉帝。",
        "dynasty": "宋",
        "collection_info": null
    },
    {
        "uuid": "9686bb837e0905c53ecd6ea0395a3b7a",
        "title": "赠旴江张平仲",
        "author": "真德秀",
        "content": "去圣既云远，至理日以冥。\n言道指虚玄，语性杂精灵。\n正传久芜没，异学得魁横。\n卓哉周程张，磊隗三代英。\n妙藴发天地，微言昭日星。\n后来紫阳翁，抑又集大成。\n煌煌八书训，凛凛万世程。\n学者生此时，坦然有规绳。\n但患舍康庄，自趋柴与荆。\n张君江西来，颇尝得师承。\n敝衣虽悬鹑，猛志欲掣鲸。\n袖出文一编，其辞峻而清。\n此士不易有，归欤更研精。\n勿受俗学变，而为宠辱惊。\n贫者士之常，未合宁躬耕。\n高门谨勿谒，养此气峥嵘。\n不见商歌人，洋洋金石声。",
        "dynasty": "宋",
        "collection_info": null
    },
    {
        "uuid": "0bdadd6f83c7349b9625eac6b6d97168",
        "title": "送王子文宰昭武  其一",
        "author": "真德秀",
        "content": "樵川古乐国，谁遣生榛菅。\n往事忍復言，念之辄长叹。\n子往字其人，寄任良亦艰。\n伤哉周余民，十室九孤鳏。\n深心察苛痒，摩手苏痍瘢。\n愿加百倍功，勿作常时观。",
        "dynasty": "宋",
        "collection_info": null
    },
    {
        "uuid": "7ceb27a8454836868a9c6fa7c7e9cae5",
        "title": "送王子文宰昭武  其二",
        "author": "真德秀",
        "content": "荧荧匣中龙，烂烂岩下电。\n纷纶挥霍间，坐子百千变。\n虽然事几微，易瞩亦易眩。\n误从快处生，理向静中现。\n健决要安徐，聪明贵韬敛。\n潜斋有愚言，或可代箴砭。",
        "dynasty": "宋",
        "collection_info": null
    },
    {
        "uuid": "0e01a99292daca69f412cb0ed91a0e12",
        "title": "送王子文宰昭武  其三",
        "author": "真德秀",
        "content": "百谏或绕指，粹白俄成缁。\n有初谅非难，其难在终之。\n道心眇丝粟，易为群物移。\n不有精一功，谁能胜惟危。\n子今如玉雪，莹洁亡少疵。\n愿言保令德，岁晏以为期。",
        "dynasty": "宋",
        "collection_info": null
    },
    {
        "uuid": "4db1373d54585539635b3c7bdd678cd2",
        "title": "送王子文宰昭武  其四",
        "author": "真德秀",
        "content": "堂堂先太史，一节贯初终。\n况有寿母贤，切切唯教忠。\n承家谅匪易，负任丘山崇。\n可不日汲汲，仰希前哲踪。\n敬义两夹持，师友交磨礲。\n余事作诗人，毋颛锼句工。",
        "dynasty": "宋",
        "collection_info": null
    },
    {
        "uuid": "d7157093fc85dc1c93d1b77b0705a002",
        "title": "送王子文宰昭武  其五",
        "author": "真德秀",
        "content": "平时州县间，上下意苦异。\n善书肘或掣，有志奚由遂。\n子今得所从，展布有余地。\n两贤更勠力，万物应吐气。\n相期召杜功，奕奕照采世。\n不须岘首碑，自有樵川志。",
        "dynasty": "宋",
        "collection_info": null
    },
    {
        "uuid": "f5706c056f75751222dc743cad092a55",
        "title": "浦城劝粜",
        "author": "真德秀",
        "content": "阳和二月春，草木皆生意。\n那知田野间，斯人极憔悴。\n殷勤问由来，父老各长喟。\n富室不怜贫，千仓尽封闭。\n只图价日高，弗念民已弊。\n去年值饥荒，自分无噍类。\n幸哉活至今，且復遇丰岁。\n庶几一饷乐，养育谢天地。\n岂期新春来，米谷更翔贵。\n况又绝市无，纵有湿且碎。\n何由充饥肠，何由饱孥累。\n恨不死荒年，免復见忧畏。\n我闻父老言，痛切贯心肺。\n行行至平洲，景象顿殊异。\n白粲玉不如，一升纔十四。\n问谁长者家，作此利益事。\n父老合掌言，子文姓陈氏。\n起家本儒生，畴昔乐赈施。\n忆昨艰食时，巨室争谋利。\n米斗三百余，独收七十二。\n三都数千口，受彼更生惠。\n开库质敝衣，假此赒贫匮。\n取本不取息，所活岂胜计。\n我曹非此翁，久作沟中胔。\n吁嗟薄俗中，乃有此高义。\n吾邦贤使君，爱民均幼稚。\n一闻平粜家，褒赏无不至。\n或与旌门闾，或与锡金币。\n独有颍川翁，宠光未之被。\n故作行路谣，庶彻铃斋邃。\n且俾殖利徒，闻风默知愧。\n并生穹壤间，与我皆同气。\n富者盍怜贫，有如兄恤弟。\n恻隠仁之端，人人均有是。\n顽然铁石心，何异患风痹。\n不仁而多财，聚易散亦易。\n惟有种德家，福禄可长世。\n不闻眉山苏，盛美光传记。\n卖田救年荒，生子为国器。\n不见南浦毛，一惟利是嗜。\n积谷幸年荒，生子遭黥隶。\n天道极昭明，勿作幽远视。\n谁欤为斯谣，西山真隠吏。",
        "dynasty": "宋",
        "collection_info": null
    },
    {
        "uuid": "5c770f7a182ab13d0601b27c68ef24c7",
        "title": "挹仙亭",
        "author": "真德秀",
        "content": "汉宫苇箧儿呱呱，济南梓柱阴扶疏。\n富平家人正愉乐，安昌帝师工献谀。\n子真东南一尉耳，黄绶凄凉百僚底。\n手持短疏叩天阍，义激丹衷泪横眦。\n翩然一朝径拂衣，爱君无路空依依。\n人传九江已仙去，吴门再见是邪非。\n神仙茫茫那可测，上帝从来赏忠直。\n天上果有骖鸾人，合领群真朝北极。\n自从举手谢世间，千年白鹤何时还。\n玉箫声断杉桧冷，祇余丹竈留空山。\n谷口之孙古肤使，亭斸青冥挹仙袂。\n耿耿应怀贯日忠，飘飘岂羡凌云气。\n我来快读华星篇，清彻毛骨风泠然。\n何当结茅最高顶，一榻容我分云烟。",
        "dynasty": "宋",
        "collection_info": null
    },
    {
        "uuid": "ec9bccfdfb6b7ee881d820294bcec329",
        "title": "赠梓潼袁君西归",
        "author": "真德秀",
        "content": "君辞万里蜀，东游海之壖。\n所挟大易数，自谓探幽玄。\n纵横布筹算，妙若蓍之圆。\n殷勤扣其说，得数须得全。\n人生穹壤间，其孰司陶甄。\n短长辨鳬鹤，百一分夔蚿。\n造物初何必，赋受自尔偏。\n数有饶与乏，定命谁能迁。\n理则无亏盈，一性各浑然。\n颜跖偶寿夭，尧桀非愚贤。\n缅怀乐正子，圣门得真传。\n全生必全归，此语星日悬。\n予生故多奇，荣枯听诸天。\n独有任道心，未死须干干。\n君提空囊至，又復垂橐旋。\n岂尝卜而来，所遇非昔泉。\n术工用乃拙，为子笑且怜。\n矢诗苦不多，聊压瞿唐船。",
        "dynasty": "宋",
        "collection_info": null
    },
    {
        "uuid": "b0550773917f5b1383b3c677df100657",
        "title": "会三山十二县宰",
        "author": "真德秀",
        "content": "皇皇造化钧，橐籥生万彙。\n林林满穹壤，异体实同气。\n痛痒本相关，彼己当一视。\n矧惟守令职，休戚我焉寄。\n盍推若保心，睠焉抚孩稚。\n横目事征求，往往学顽痹。\n床剥肤已侵，鹰击毛尽挚。\n但期己丰腴，皇恤彼憔悴。\n近来二十年，贪风日滋炽。\n蒲萄得凉州，西园鬨成市。\n环詹郡邑间，太半皆污吏。\n民穷盗乃起，原野厌枯胔。\n哀哉罹祸徒，念之辄挥涕。\n天地忽开张，清飙扫氛曀。\n我乃于此时，拥旄忝为帅。\n顾惭老儒生，蹇拙乏长技。\n同官为僚友，努力图共济。\n惟闽古大都，星罗邑十二。\n岂无良大夫，与我同厥志。\n要如羔羊直，委蛇自无愧。\n勿为硕鼠贪，踯躅乃多畏。\n上方明黜陟，我亦公举刺。\n民言即丰碑，令问疾邮置。\n黄堂一巵酒，殷勤抒至意。\n慎勿多酌余，忧心正如醉。",
        "dynasty": "宋",
        "collection_info": null
    },
    {
        "uuid": "9f6896666e6ae8d8908336267ce04499",
        "title": "游鼓山",
        "author": "真德秀",
        "content": "严宸有追诏，趣上太守符。\n疲民未苏醒，还顾空踌躇。\n来寻灵源盟，喜与佳客俱。\n始酌清泠泉，一浣丹墨洿。\n超然烦溽中，着身在冰壶。\n迟明陟危亭，云涛渺空虚。\n烟霏倏开阖，峰峦时有无。\n伟哉此绝观，雄压东南隅。\n苍崖万仞立，四面环琼琚。\n翠木巧蔽亏，亭午清阴敷。\n令人澹忘归，似到真华胥。\n忆昨泛莲日，选胜邀朋徒。\n摩挲岩上刻，慨仰赵与朱。\n举觞酹且盟，一节期终初。\n重来三十年，恍如隔朝晡。\n并游四五人，存者独老癯。\n有怀子陈子，感叹为欷歔。\n子抱明月终，我方长涂趋。\n颠踣惧不免，儆省当何如。\n愿言祝同社，着力相携扶。\n禅伯亦可人，新结峰顶庐。\n老我故倦游，轩冕非所娱。\n会须脱尘鞿，来依懒瓒居。",
        "dynasty": "宋",
        "collection_info": null
    },
    {
        "uuid": "02981414a0a31387c662a4a1fdf8aac8",
        "title": "题来青馆",
        "author": "真德秀",
        "content": "客梦成时夜向阑，幽泉挟雨响潺潺。\n清魂便觉超尘世，何况真栖岩石间。",
        "dynasty": "宋",
        "collection_info": null
    },
    {
        "uuid": "9f2c7efe43a646e49b32245eb6215d38",
        "title": "泉州贡院举梁八咏  其一",
        "author": "真德秀",
        "content": "万间贡宇旧巍巍，更闢新楹广旧规。\n岂为儒生决科计，要培宗社太平基。",
        "dynasty": "宋",
        "collection_info": null
    },
    {
        "uuid": "4e2f9964ac1c1a6c80626f6d007add6b",
        "title": "泉州贡院举梁八咏  其二",
        "author": "真德秀",
        "content": "云斤初运日逢甲，虹影乍横星值奎。\n天相斯文兆先见，不须佳谶指金鸡。",
        "dynasty": "宋",
        "collection_info": null
    },
    {
        "uuid": "11a473b03e2c4cbd8279b9d149d945a1",
        "title": "泉州贡院举梁八咏  其三",
        "author": "真德秀",
        "content": "棘闱曾闢大江东，唤起秦淮两蛰龙。\n况是此邦饶俊彦，何愁盛事不重重。",
        "dynasty": "宋",
        "collection_info": null
    },
    {
        "uuid": "c296b767ff325f0f394b617c7405f5ee",
        "title": "泉州贡院举梁八咏  其四",
        "author": "真德秀",
        "content": "明年丹诏下枫宸，定有英材起海濒。\n勉取梁公旧衣钵，从今人说两庚辰。",
        "dynasty": "宋",
        "collection_info": null
    },
    {
        "uuid": "95cc50e7dc7e3700a9009d7a8271874f",
        "title": "泉州贡院举梁八咏  其五",
        "author": "真德秀",
        "content": "梁脊伊谁姓氏题，梅溪去后有苕溪。\n自惭拙守何为者，强策驽骀继駃騠。",
        "dynasty": "宋",
        "collection_info": null
    },
    {
        "uuid": "10fe3c74a7fdccf657bd616ae7d37349",
        "title": "泉州贡院举梁八咏  其六",
        "author": "真德秀",
        "content": "忆昔文闱创造初，挥毫纪实有鸿枢。\n乃今盛观重辉赫，试问他邦有此无。",
        "dynasty": "宋",
        "collection_info": null
    },
    {
        "uuid": "66517c501aa5359f94e3d500e5aaefa7",
        "title": "泉州贡院举梁八咏  其七",
        "author": "真德秀",
        "content": "簪橐联辉三大老，节旄相映四贤侯。\n作成后进须先进，引领时流作胜流。",
        "dynasty": "宋",
        "collection_info": null
    },
    {
        "uuid": "d610273fe7c75c14598dfbbcd91f87ee",
        "title": "泉州贡院举梁八咏  其八",
        "author": "真德秀",
        "content": "策足巍科亦漫然，当知致远识为先。\n丁宁莫负梅溪祝，名节岧峣共勉旃。",
        "dynasty": "宋",
        "collection_info": null
    },
    {
        "uuid": "ff32db8398fe064cdaefa6c07f05b09b",
        "title": "和侍读秘监饯行严韵",
        "author": "真德秀",
        "content": "帝里参陪意最亲，联镳忽此为交邻。\n徐行得接双飞凤，骤别难留一角麟。\n归奏已趋天尺五，宠光仍待月重轮。\n应怜留滞穷边客，晏岁严霜夜夜申。",
        "dynasty": "宋",
        "collection_info": null
    },
    {
        "uuid": "13e02e5c197dbfd842bf10061ccd7f70",
        "title": "送张曜之  其一",
        "author": "真德秀",
        "content": "风烟千里走淮漘，寄语青油幕裏人。\n麟阁功名须有意，乃心王室勿谋身。",
        "dynasty": "宋",
        "collection_info": null
    },
    {
        "uuid": "e20aa742c4bb779f5da0ba365717e949",
        "title": "送张曜之  其二",
        "author": "真德秀",
        "content": "谭天之外更谭兵，风角孤虚分外精。\n玉帐不妨收拾取，绝胜下客着鸡鸣。",
        "dynasty": "宋",
        "collection_info": null
    },
    {
        "uuid": "b8ef5d72548630f1ac62b551356a904a",
        "title": "会长沙十二县宰",
        "author": "真德秀",
        "content": "从来守令与斯民，都是同胞一样亲。\n岂有脂膏供尔禄，不思痛痒切吾身。\n此邦祗似唐时古，我辈当如汉吏循。\n今夕湘春一巵酒，直烦散作十分春。",
        "dynasty": "宋",
        "collection_info": null
    },
    {
        "uuid": "6517354c5c509b58fe38a0094421227b",
        "title": "长沙劝耕  其一",
        "author": "真德秀",
        "content": "是州皆有劝农文，父老听来似不闻。\n只为空言难感动，须将实意写殷勤。",
        "dynasty": "宋",
        "collection_info": null
    },
    {
        "uuid": "d27031893efac1d1b14a790d7b8e6116",
        "title": "长沙劝耕  其二",
        "author": "真德秀",
        "content": "使君元起自锄犂，田野辛勤事总知。\n要为尔民除十害，肯容苛政夺三时。",
        "dynasty": "宋",
        "collection_info": null
    },
    {
        "uuid": "67fbc4512716f5cf2e74059aa96bb93f",
        "title": "长沙劝耕  其三",
        "author": "真德秀",
        "content": "已看三白兆年丰，更喜春来雨泽通。\n从昔楚邦农事早，好将人力副天工。",
        "dynasty": "宋",
        "collection_info": null
    },
    {
        "uuid": "72cd5a930892c3c7014c99fc4467733f",
        "title": "长沙劝耕  其四",
        "author": "真德秀",
        "content": "田裏工夫着得勤，翻锄须熟粪须均。\n插秧更要当时节，趁取阳和三月春。",
        "dynasty": "宋",
        "collection_info": null
    },
    {
        "uuid": "a5afb8aba80fdee1e72f176cdf71413d",
        "title": "长沙劝耕  其五",
        "author": "真德秀",
        "content": "闻说陂塘处处多，併工修筑莫蹉跎。\n十分积取盈堤水，六月骄阳柰汝何。",
        "dynasty": "宋",
        "collection_info": null
    },
    {
        "uuid": "7e7e476e24d1ab811d444bd9c3f37f89",
        "title": "长沙劝耕  其六",
        "author": "真德秀",
        "content": "田家拚取一春忙，男力菑畬女课桑。\n陇上黄云机上雪，暂时辛苦乐时长。",
        "dynasty": "宋",
        "collection_info": null
    },
    {
        "uuid": "024a7384f3903e8f1a8a198113f1f6e1",
        "title": "长沙劝耕  其七",
        "author": "真德秀",
        "content": "鞠育当知父母恩，弟兄更合识卑尊。\n孝心尽处通天地，善行多时福子孙。",
        "dynasty": "宋",
        "collection_info": null
    },
    {
        "uuid": "3a3804305a58f98126045868edaad737",
        "title": "长沙劝耕  其八",
        "author": "真德秀",
        "content": "千金难买是乡邻，恩意相欢即至亲。\n年若少时宜敬老，家纔足后合怜贫。",
        "dynasty": "宋",
        "collection_info": null
    },
    {
        "uuid": "b2d1f33d0bc57d978620c0fd20eef2d3",
        "title": "长沙劝耕  其九",
        "author": "真德秀",
        "content": "健讼翻成产祸胎，带刀却是杀身媒。\n争先好胜灾偏速，退步饶人福自来。",
        "dynasty": "宋",
        "collection_info": null
    },
    {
        "uuid": "d2f56bc9eb2fee19f9889bc48447c28a",
        "title": "长沙劝耕  其一○",
        "author": "真德秀",
        "content": "不教言语太艰深，为要人人可讽吟。\n把向田间歌几遍，儿童亦识使君心。",
        "dynasty": "宋",
        "collection_info": null
    },
    {
        "uuid": "97020c1be7a0acb5f498dea63031a92a",
        "title": "别汤升伯",
        "author": "真德秀",
        "content": "二十年前忝旧游，论交今日始从头。\n我如潦尽寒潭水，君似天空明月秋。\n夜雨几时重话旧，故山闻早共归休。\n临岐赠别无他祝，莫忘邹陈为国忧。",
        "dynasty": "宋",
        "collection_info": null
    },
    {
        "uuid": "1757d036346465b60160dc78ae5655a4",
        "title": "和赵章泉",
        "author": "真德秀",
        "content": "天教一老立堂堂，步武媻姗尽未妨。\n元始故家典刑在，北方正学派流长。\n新恩已焕青藜照，旧德行询黄髮良。\n多谢寄诗勤问讯，自怜疏懒似嵇康。",
        "dynasty": "宋",
        "collection_info": null
    },
    {
        "uuid": "ac4b066a9891be9f58481dfc287e4923",
        "title": "送永嘉陈有辉",
        "author": "真德秀",
        "content": "深山读易如康节，白首谈玄似子云。\n肯学时流夸末技，却于圣处策奇勋。\n二图君已窥微指，十翼吾方愧浅闻。\n得意春风重过我，绿波清夜话羲文。",
        "dynasty": "宋",
        "collection_info": null
    },
    {
        "uuid": "0de16aeb2ba9df59864735057215f64a",
        "title": "题黄氏贫乐斋  其一",
        "author": "真德秀",
        "content": "濂洛相传无别法，孔颜乐处要精求。\n须凭实学工夫到，莫作闲谈想像休。",
        "dynasty": "宋",
        "collection_info": null
    },
    {
        "uuid": "3a3e317a5bc5a78372538f35480691a3",
        "title": "题黄氏贫乐斋  其二",
        "author": "真德秀",
        "content": "道乡曾举龙门话，认作玄关透悟机。\n儒佛差殊真眇忽，请君参取是耶非。",
        "dynasty": "宋",
        "collection_info": null
    },
    {
        "uuid": "c4d622ae98603a4078d376db1fe57fac",
        "title": "闲吟",
        "author": "真德秀",
        "content": "闲中意趣定何如，静把陈编自卷舒。\n希圣希贤真事业，潜天潜地细工夫。\n林泉有分吾生足，钟鼎无心世味疏。\n政使一贫真到骨，不妨陋巷乐颜癯。",
        "dynasty": "宋",
        "collection_info": null
    },
    {
        "uuid": "cf8831a44ae70c103e9af33c9698d28a",
        "title": "凈豁持钵求度为说偈言",
        "author": "真德秀",
        "content": "一真不昧人中佛，五戒俱全俗裏僧。\n必待方袍与圆顶，维摩庞老又何曾。",
        "dynasty": "宋",
        "collection_info": null
    },
    {
        "uuid": "4d4145d77110de7de7cc1301e5831a2b",
        "title": "贺外舅转官",
        "author": "真德秀",
        "content": "黄山桃李闹春风，曾见先生化育中。\n经界力行师孟子，井田有意復周公。\n几年凋俗成佳邑，一旦新纶赏旧功。\n明主已知材智美，渭川行起钓璜翁。",
        "dynasty": "宋",
        "collection_info": null
    },
    {
        "uuid": "bcefe1432f627076b6422e361fbadc93",
        "title": "寿杨龢父",
        "author": "真德秀",
        "content": "寿日将何劝寿巵，不妨拈出去年诗。\n大生皆自微阳起，百善端从一念基。\n身欲宁时须主静，几纔动处要先知。\n老来自笑无新句，那得仙翁一解颐。",
        "dynasty": "宋",
        "collection_info": null
    },
    {
        "uuid": "98c3965f3dccfd9370c7c90094873145",
        "title": "赠夏宗禹  其一",
        "author": "真德秀",
        "content": "虎头自合取侯封，好为明时立隽功。\n做了玉关班定远，却陪芝岭夏黄公。",
        "dynasty": "宋",
        "collection_info": null
    },
    {
        "uuid": "0d6aa6ec6587c3bd8affb9fa6d624120",
        "title": "赠夏宗禹  其二",
        "author": "真德秀",
        "content": "丹经千卷浩如林，妙诀无多底处寻。\n但要灵台常似水，自然元海会生金。",
        "dynasty": "宋",
        "collection_info": null
    },
    {
        "uuid": "f8487a00dac9f58008523042ce78062f",
        "title": "赠叶子仁  其一",
        "author": "真德秀",
        "content": "易象推占妙入神，劝人忠孝更谆谆。\n只今谁似君平术，唯有南阳卖卜人。",
        "dynasty": "宋",
        "collection_info": null
    },
    {
        "uuid": "29649c674f9975efef020e8ab9c96e36",
        "title": "赠叶子仁  其二",
        "author": "真德秀",
        "content": "花正纷红俄骇绿，月纔挂壁又沈钩。\n世间万事都如此，莫遣双眉浪自愁。",
        "dynasty": "宋",
        "collection_info": null
    },
    {
        "uuid": "ca131a0404329a1dcbf06d62b516bec7",
        "title": "赠叶子仁  其三",
        "author": "真德秀",
        "content": "知天焉用尤臧氏，有命何须主瘠环。\n若向此中能照破，许君已透利名关。",
        "dynasty": "宋",
        "collection_info": null
    },
    {
        "uuid": "248a5222d35b3936a99afe47d6eb5766",
        "title": "赠徐碧鑑  其一",
        "author": "真德秀",
        "content": "人言得罪为狂疏，若论狂疏罪不无。\n亦既自呵还自笑，只缘骨相合崎岖。",
        "dynasty": "宋",
        "collection_info": null
    },
    {
        "uuid": "c4ceccf50c6e5879919092a17cff65bf",
        "title": "赠徐碧鑑  其二",
        "author": "真德秀",
        "content": "论命岂能修造化，相形那解脱头颅。\n知君藻鑑真超绝，试问穷通改得无。",
        "dynasty": "宋",
        "collection_info": null
    },
    {
        "uuid": "72a193223fc37636cacbd030009e5258",
        "title": "题黄君贫乐斋",
        "author": "真德秀",
        "content": "饭疏饮水復何求，道在胸中百不忧。\n参取章泉克斋句，底须楼上更安楼。",
        "dynasty": "宋",
        "collection_info": null
    },
    {
        "uuid": "d5970a48612d19401271908cac85b0da",
        "title": "赠张童子  其一",
        "author": "真德秀",
        "content": "虎头燕颔及鸢肩，自笑都无一事全。\n惟有数条瓜样骨，尚堪山泽作臞仙。",
        "dynasty": "宋",
        "collection_info": null
    },
    {
        "uuid": "9091c0b2f926e84093fa1074e2286da9",
        "title": "赠张童子  其二",
        "author": "真德秀",
        "content": "闻君早号张童子，顾我初非韩退之。\n可惜浪抛洙泗业，只看风鑑学希夷。",
        "dynasty": "宋",
        "collection_info": null
    },
    {
        "uuid": "e9c4b442153975491369261584445d7d",
        "title": "赠邵邦杰",
        "author": "真德秀",
        "content": "五寸管能摹造化，七絃琴解写人心。\n平生不作麒麟梦，且听高山流水音。",
        "dynasty": "宋",
        "collection_info": null
    },
    {
        "uuid": "702b729051f669902108b4e1cbff944d",
        "title": "寿杨龢父",
        "author": "真德秀",
        "content": "诞日娱亲始是荣，如君庆事世难并。\n名园春满三三径，眉寿天开九九龄。\n帝渥频霑新诰紫，文阶重焕旧毡青。\n玉杯从此年年把，笑劝樽前两福星。",
        "dynasty": "宋",
        "collection_info": null
    },
    {
        "uuid": "53f65ff28661a3d9e10f4271408ae3f5",
        "title": "寿陈宰  其一",
        "author": "真德秀",
        "content": "花种河阳未十旬，和熏四境蚤如春。\n试看条教频频下，字字无非育物仁。",
        "dynasty": "宋",
        "collection_info": null
    },
    {
        "uuid": "63b7121d4df8b1964416f382f39d08d2",
        "title": "寿陈宰  其二",
        "author": "真德秀",
        "content": "为民一念彻渊泉，蔬茹余旬始吁天。\n岁事丰登邻寇熄，乃知感应鼓桴然。",
        "dynasty": "宋",
        "collection_info": null
    },
    {
        "uuid": "055f2af30d3d9dbe7ff8a9a86d65edbe",
        "title": "诗寄淮西王路分",
        "author": "真德秀",
        "content": "壮哉貔虎三千士，静扫鲸鲵百万余。\n若使人人似淮右，笑谈真可灭狂胡。",
        "dynasty": "宋",
        "collection_info": null
    },
    {
        "uuid": "092a6721a3043341dee8715a2376f5a0",
        "title": "赠吴景云  其一",
        "author": "真德秀",
        "content": "锟铻切玉烂成泥，妙手镌铜亦似之。\n若会此机来学道，石槃木钻有通时。",
        "dynasty": "宋",
        "collection_info": null
    },
    {
        "uuid": "9d846984683ed4424bed01bd1daca895",
        "title": "赠吴景云  其二",
        "author": "真德秀",
        "content": "腰间争佩印纍纍，真印从来少得知。\n不向圣传中有省，黄金斗大亦何为。",
        "dynasty": "宋",
        "collection_info": null
    },
    {
        "uuid": "801127e482f7151fd8fa56343ec0d70d",
        "title": "送曹晋伯令尹之官  其一",
        "author": "真德秀",
        "content": "须江壮哉县，谁遣莽成墟。\n旧观嗟难復，罢民苦未纾。\n手摩应切切，鞭算盍徐徐。\n頼有贤邦伯，当令子志摅。",
        "dynasty": "宋",
        "collection_info": null
    },
    {
        "uuid": "f315c3e0d1134b3fff967358dddfce4f",
        "title": "送曹晋伯令尹之官  其二",
        "author": "真德秀",
        "content": "此邑吾邻境，尝闻叹恨深。\n有田尽增税，无楮可为衾。\n愿布中和政，毋怀忿疾心。\n归田当有日，好听宓生琴。",
        "dynasty": "宋",
        "collection_info": null
    },
    {
        "uuid": "bd1267b093436d6be81be84e6598ff1f",
        "title": "端午贴子词 皇帝阁六首 其一",
        "author": "真德秀",
        "content": "庚午仍重午，离明正继明。\n炎图千万岁，从此愈光亨。",
        "dynasty": "宋",
        "collection_info": null
    },
    {
        "uuid": "e567ac2e1f143fe25bd99a5aecd4fc74",
        "title": "端午贴子词 皇帝阁六首 其二",
        "author": "真德秀",
        "content": "玉帛交邻后，清阴满塞榆。\n苞桑存至戒，犹佩辟兵符。",
        "dynasty": "宋",
        "collection_info": null
    },
    {
        "uuid": "04e239ea1d62ca11d3f5ca298d688181",
        "title": "端午贴子词 皇帝阁六首 其三",
        "author": "真德秀",
        "content": "有意苏民瘼，无心玩物华。\n祗求三岁艾，休进五时花。",
        "dynasty": "宋",
        "collection_info": null
    },
    {
        "uuid": "3d76e5485b848c4f19b78e1afbed52d7",
        "title": "端午贴子词 皇帝阁六首 其四",
        "author": "真德秀",
        "content": "当宁求贤轸虑长，每因佳节忆沉湘。\n不须五色纫成线，自有忠言补舜裳。",
        "dynasty": "宋",
        "collection_info": null
    },
    {
        "uuid": "0438e40c91cf6b390258a8aa2fdb51ae",
        "title": "端午贴子词 皇帝阁六首 其五",
        "author": "真德秀",
        "content": "延英昼永汗霑衣，正是君王访问时。\n应笑开元恣骄乐，粉团争射学儿嬉。",
        "dynasty": "宋",
        "collection_info": null
    },
    {
        "uuid": "865f3d2abafa66f0aac9253e588ae2ab",
        "title": "端午贴子词 皇帝阁六首 其六",
        "author": "真德秀",
        "content": "圣心日日望丰年，清晓鑪熏彻九天。\n二麦登场蚕着茧，平畴新绿又连阡。",
        "dynasty": "宋",
        "collection_info": null
    },
    {
        "uuid": "59f117323b02635d4c658961d87f8798",
        "title": "端午贴子词 皇后阁五首 其一",
        "author": "真德秀",
        "content": "仙木浮琼醴，香菰簇宝槃。\n汉宫三十六，争奉圣人欢。",
        "dynasty": "宋",
        "collection_info": null
    },
    {
        "uuid": "ef844d51e985b6b63d2d3df0e7ad8617",
        "title": "端午贴子词 皇后阁五首 其二",
        "author": "真德秀",
        "content": "槐影绿成围，腰舆茧馆归。\n我躬惟服澣，先织衮龙衣。",
        "dynasty": "宋",
        "collection_info": null
    },
    {
        "uuid": "4d64177ba005e18e8cb430aedb091628",
        "title": "端午贴子词 皇后阁五首 其三",
        "author": "真德秀",
        "content": "披香殿裏绣筵开，九节菖蒲七宝杯。\n应念臣劳如卷耳，欲将厚意酌金罍。",
        "dynasty": "宋",
        "collection_info": null
    },
    {
        "uuid": "5a08400782aaf5740b4198ff73faf1e9",
        "title": "端午贴子词 皇后阁五首 其四",
        "author": "真德秀",
        "content": "爱民一念彻渊泉，内府时时出禁钱。\n只此自添无量寿，何须彩索颂长年。",
        "dynasty": "宋",
        "collection_info": null
    },
    {
        "uuid": "758f1a6b4a38500dbc8f14ac8c5672c2",
        "title": "端午贴子词 皇后阁五首 其五",
        "author": "真德秀",
        "content": "珠箔轻明暑气微，静披图史监前徽。\n堪嗤唐室耽游燕，谩借裙襦作妓衣。",
        "dynasty": "宋",
        "collection_info": null
    },
    {
        "uuid": "b19b218079f9ecbca8ebe113cb9dddb9",
        "title": "端午贴子词 皇太子宫五首 其一",
        "author": "真德秀",
        "content": "彩索金为缕，香粳玉作团。\n从今逢午节，岁岁奉亲欢。",
        "dynasty": "宋",
        "collection_info": null
    },
    {
        "uuid": "948a159b1cd5c8bd7864bd8e52063985",
        "title": "端午贴子词 皇太子宫五首 其二",
        "author": "真德秀",
        "content": "银榜青宫裏，天风五月秋。\n应怜耦耕者，曝背向农畴。",
        "dynasty": "宋",
        "collection_info": null
    },
    {
        "uuid": "f7dc3db18a9753d009479a0a1454d601",
        "title": "端午贴子词 皇太子宫五首 其三",
        "author": "真德秀",
        "content": "午漏迟迟滴玉壶，清阴羃羃布庭除。\n只将底事销长日，大学中庸两卷书。",
        "dynasty": "宋",
        "collection_info": null
    },
    {
        "uuid": "e48b584d343bbdf0f6ca29d3b2e93ebc",
        "title": "端午贴子词 皇太子宫五首 其四",
        "author": "真德秀",
        "content": "居仁堂上熏风满，閒把骚章子细看。\n令节岂徒供黍楝，巧言端欲戒椒兰。",
        "dynasty": "宋",
        "collection_info": null
    },
    {
        "uuid": "a91cab532880b9db2399fbeeb7430f4a",
        "title": "端午贴子词 皇太子宫五首 其五",
        "author": "真德秀",
        "content": "焜煌八字彩毫书，铁画银鈎照坐隅。\n心正自能祛百厉，辟邪安用道家符。",
        "dynasty": "宋",
        "collection_info": null
    },
    {
        "uuid": "0aaf9158a66391873fcf958a57276c77",
        "title": "皇后阁春贴子词五首  其一",
        "author": "真德秀",
        "content": "宝扇彩云开，宫粧衬玉梅。\n共持千岁柏，争献万年杯。",
        "dynasty": "宋",
        "collection_info": null
    },
    {
        "uuid": "5fa7828d9b541a6f6fef815110532f74",
        "title": "皇后阁春贴子词五首  其二",
        "author": "真德秀",
        "content": "宝字泥金帖，工夫剪刻纯。\n四时俱百顺，可但庆宜春。",
        "dynasty": "宋",
        "collection_info": null
    },
    {
        "uuid": "be25beeae92d30d6ae3a97c7f76846de",
        "title": "皇后阁春贴子词五首  其三",
        "author": "真德秀",
        "content": "晓来宽大诏初颁，物物咸霑雨露恩。\n共仰生成归帝力，谁知辅佐属坤元。",
        "dynasty": "宋",
        "collection_info": null
    },
    {
        "uuid": "d2ebc2f8ad3ddd2f3233caf9fbfdb940",
        "title": "皇后阁春贴子词五首  其四",
        "author": "真德秀",
        "content": "笙歌北院连南院，景物新年胜旧年。\n梅柳也知天意好，十分粧点斗春妍。",
        "dynasty": "宋",
        "collection_info": null
    },
    {
        "uuid": "46d442b44bc950d590f1926610c9dead",
        "title": "皇后阁春贴子词五首  其五",
        "author": "真德秀",
        "content": "御沼春融冰半澌，偶观流荇已参差。\n因时有感关雎咏，寤寐难忘窈窕思。",
        "dynasty": "宋",
        "collection_info": null
    },
    {
        "uuid": "32595e58dd5136edd0ebe5f5f55dd4c5",
        "title": "皇后阁端午贴子词五首  其一",
        "author": "真德秀",
        "content": "翠浪两岐麦，冰丝八茧蚕。\n今年收倍好，歌颂满周南。",
        "dynasty": "宋",
        "collection_info": null
    },
    {
        "uuid": "57a92da8572bd0cccca1456488a29217",
        "title": "皇后阁端午贴子词五首  其二",
        "author": "真德秀",
        "content": "日永坤宁殿，时将万卷看。\n从容聊洒翰，宝扇舞龙鸾。",
        "dynasty": "宋",
        "collection_info": null
    },
    {
        "uuid": "77e6bb9f85a00753ba71b3986d00b265",
        "title": "皇后阁端午贴子词五首  其三",
        "author": "真德秀",
        "content": "红榴紫槿映池台，玳席还当水殿开。\n借问天颜何大喜，皇储亲奉万年杯。",
        "dynasty": "宋",
        "collection_info": null
    },
    {
        "uuid": "90ea1fffcf499156d3ad4478810bc315",
        "title": "皇后阁端午贴子词五首  其四",
        "author": "真德秀",
        "content": "水晶帘捲午风轻，万壑清寒凌室冰。\n閒奏熏絃思解愠，肯教人世独炎蒸。",
        "dynasty": "宋",
        "collection_info": null
    },
    {
        "uuid": "6aa4b97f904a7914bce6c375bbd26a3c",
        "title": "皇后阁端午贴子词五首  其五",
        "author": "真德秀",
        "content": "纔过端辰又诞辰，天家风物镇长新。\n六宫竞献长生缕，一缕应期一万春。",
        "dynasty": "宋",
        "collection_info": null
    },
    {
        "uuid": "842aec57bcaa22413a0682429de22a3a",
        "title": "春贴子 皇帝阁六首 其一",
        "author": "真德秀",
        "content": "嘉定无疆历，纔开第五春。\n金穰端有兆，太岁恰居申。",
        "dynasty": "宋",
        "collection_info": null
    },
    {
        "uuid": "680c40c39507c534ae5ad4aa31666adf",
        "title": "春贴子 皇帝阁六首 其二",
        "author": "真德秀",
        "content": "新岁朝元使，龙荒万里来。\n至仁天广大，朔漠亦春台。",
        "dynasty": "宋",
        "collection_info": null
    },
    {
        "uuid": "c56c15fd3ff496edb9c49e73d6562eda",
        "title": "春贴子 皇帝阁六首 其三",
        "author": "真德秀",
        "content": "雉扇开金殿，云韶奏紫庭。\n天颜知有喜，班首是前星。",
        "dynasty": "宋",
        "collection_info": null
    },
    {
        "uuid": "ed22a687d1d17276811cc2dbb52ad5ce",
        "title": "春贴子 皇帝阁六首 其四",
        "author": "真德秀",
        "content": "万宇新歌大有年，又看瑞雪粲琼田。\n太平和气随春转，斗米从今三四钱。",
        "dynasty": "宋",
        "collection_info": null
    },
    {
        "uuid": "e67cc02b84052e9eb32d057f88b6e738",
        "title": "春贴子 皇帝阁六首 其五",
        "author": "真德秀",
        "content": "东风昨夜入帘帷，便觉深宫漏影迟。\n一曲凉州花尽放，不须先作报春诗。",
        "dynasty": "宋",
        "collection_info": null
    },
    {
        "uuid": "d83e22273d68202fe3e489ff4d560073",
        "title": "春贴子 皇帝阁六首 其六",
        "author": "真德秀",
        "content": "阳进阴消属此时，凝旒南面盍深思。\n微臣自愧无规谏，愿献元朝学士诗。",
        "dynasty": "宋",
        "collection_info": null
    },
    {
        "uuid": "6f6fafa22bebde5d378bd31d8403978e",
        "title": "春贴子 皇后阁五首 其一",
        "author": "真德秀",
        "content": "宝胜千春字，琼樽九醖香。\n六宫齐上寿，地久配天长。",
        "dynasty": "宋",
        "collection_info": null
    },
    {
        "uuid": "a3f645c7d63011e9c8dd98c4b58038fb",
        "title": "春贴子 皇后阁五首 其二",
        "author": "真德秀",
        "content": "金屋春容早，铜楼晓色分。\n奉觞天一笑，圣子似周文。",
        "dynasty": "宋",
        "collection_info": null
    },
    {
        "uuid": "7c26173a9599e0092cf2c93f8deb066d",
        "title": "春贴子 皇后阁五首 其三",
        "author": "真德秀",
        "content": "柳眼窥春暖欲眠，梅粧点雪斗新妍。\n一年好处如今是，远滕清明寒食天。",
        "dynasty": "宋",
        "collection_info": null
    },
    {
        "uuid": "7550050490b86c51ac439cab36d8cdd2",
        "title": "春贴子 皇后阁五首 其四",
        "author": "真德秀",
        "content": "谁赞东皇转化钧，宫中尧舜亦深仁。\n祗将一点阳和意，散作干坤浩荡春。",
        "dynasty": "宋",
        "collection_info": null
    },
    {
        "uuid": "27b7e84bbe414a6d7f79e8893b4c3d4e",
        "title": "春贴子 皇后阁五首 其五",
        "author": "真德秀",
        "content": "烟花万匝绕坤宁，独把牙籤手不停。\n为要八荒皆寿域，彩毫亲跋度人经。",
        "dynasty": "宋",
        "collection_info": null
    },
    {
        "uuid": "ebbc098aa215f627aceb30c6dfcac604",
        "title": "春贴子 东宫五首 其一",
        "author": "真德秀",
        "content": "薄薄觚棱雪，融融甲观风。\n晴光挟和气，先到少阳宫。",
        "dynasty": "宋",
        "collection_info": null
    },
    {
        "uuid": "f2569a8cedaf36ad88187d83c47d03f3",
        "title": "春贴子 东宫五首 其二",
        "author": "真德秀",
        "content": "灯市千门月，花时万井春。\n朝来资善议，犹自问穷民。",
        "dynasty": "宋",
        "collection_info": null
    },
    {
        "uuid": "9ca7f3bc445895864aed2b554113df60",
        "title": "春贴子 东宫五首 其三",
        "author": "真德秀",
        "content": "画堂金榜揭居仁，万物知关念虑深。\n一点阳和从震出，助成天地发生心。",
        "dynasty": "宋",
        "collection_info": null
    },
    {
        "uuid": "d9959baceca842ccca79be7b5163311e",
        "title": "春贴子 东宫五首 其四",
        "author": "真德秀",
        "content": "鹤驾通宵入问安，龙墀清晚押朝班。\n天颜喜见重轮月，春色先回万岁山。",
        "dynasty": "宋",
        "collection_info": null
    },
    {
        "uuid": "10e0af18d4140a27f5bc39e67f15bb0c",
        "title": "春贴子 东宫五首 其五",
        "author": "真德秀",
        "content": "济济儒冠萃讲庭，韦编竟日共研精。\n还将泰象参人事，要使羣阳更彙征。",
        "dynasty": "宋",
        "collection_info": null
    },
    {
        "uuid": "092ee72a6f27858efb368f819f0a979e",
        "title": "皇后阁端午贴子词五首  其一",
        "author": "真德秀",
        "content": "梦月佳辰近，端阳令节新。\n何须缠綵缕，金母自千春。",
        "dynasty": "宋",
        "collection_info": null
    },
    {
        "uuid": "6a56d5dd5637bc1598bb54b89eeab8d4",
        "title": "皇后阁端午贴子词五首  其二",
        "author": "真德秀",
        "content": "艾虎垂朱户，槐龙舞玉墀。\n昼长无一事，祗诵二南诗。",
        "dynasty": "宋",
        "collection_info": null
    },
    {
        "uuid": "b50f1e0474a5eeeb2064463dded2824f",
        "title": "皇后阁端午贴子词五首  其三",
        "author": "真德秀",
        "content": "三盆茧已缲冰缕，五色丝新织海鲛。\n不但綵缯华节物，要成龙衮待亲郊。",
        "dynasty": "宋",
        "collection_info": null
    },
    {
        "uuid": "30b03edd70acc935aa94af9a25073b09",
        "title": "皇后阁端午贴子词五首  其四",
        "author": "真德秀",
        "content": "晓来金殿沐兰汤，因感骚人兴寄长。\n重劝君王勤采善，由来香草比忠良。",
        "dynasty": "宋",
        "collection_info": null
    },
    {
        "uuid": "08bd89787430cf2d9c10b1b865ab5238",
        "title": "皇后阁端午贴子词五首  其五",
        "author": "真德秀",
        "content": "玄武门前罗百戏，昆明池上斗千艘。\n圣人不事游观乐，翻笑前朝侈燕敖。",
        "dynasty": "宋",
        "collection_info": null
    },
    {
        "uuid": "6f2eed7a94c8643bde4a174d88afeb25",
        "title": "嘉定六年皇后阁春贴子词五首  其一",
        "author": "真德秀",
        "content": "圣德天同大，熙然万物春。\n谁知□载厚，发育辅深仁。",
        "dynasty": "宋",
        "collection_info": null
    },
    {
        "uuid": "0362d2ddb7303f285598dbe490fc6da3",
        "title": "嘉定六年皇后阁春贴子词五首  其二",
        "author": "真德秀",
        "content": "内殿称觞早，仙班拥翠翘。\n春来多乐事，人日是明朝。",
        "dynasty": "宋",
        "collection_info": null
    },
    {
        "uuid": "cd885443731898880be435fac7505cb2",
        "title": "嘉定六年皇后阁春贴子词五首  其三",
        "author": "真德秀",
        "content": "翠辇迴从五福宫，管絃声裏万花红。\n熙熙和气皇州满，都在干坤橐籥中。",
        "dynasty": "宋",
        "collection_info": null
    },
    {
        "uuid": "8a7e5ecde76994e5823933f67749e79c",
        "title": "嘉定六年皇后阁春贴子词五首  其四",
        "author": "真德秀",
        "content": "玉梭织就衮龙衣，已奉君王泰畤祠。\n准拟腰舆临茧馆，清明前后浴蚕时。",
        "dynasty": "宋",
        "collection_info": null
    },
    {
        "uuid": "6dc7f93e38b18d75a2f1b6c61635891e",
        "title": "嘉定六年皇后阁春贴子词五首  其五",
        "author": "真德秀",
        "content": "一夜东风到集芳，满园红紫已低昂。\n寻花问柳非吾事，燕坐坤宁春昼长。",
        "dynasty": "宋",
        "collection_info": null
    },
    {
        "uuid": "073e53a0a3a658c554649e8c575e61b7",
        "title": "皇后阁端午贴子词五首  其一",
        "author": "真德秀",
        "content": "玉佩响琼楼，天风五月秋。\n人间正炎热，犹轸圣情忧。",
        "dynasty": "宋",
        "collection_info": null
    },
    {
        "uuid": "e5f8986201a96065d1c45a3489c1965d",
        "title": "皇后阁端午贴子词五首  其二",
        "author": "真德秀",
        "content": "读罢怀沙赋，重哦卷耳篇。\n殷勤劝明主，属意在求贤。",
        "dynasty": "宋",
        "collection_info": null
    },
    {
        "uuid": "d3af2b7fd8f2d84369593bfbef322007",
        "title": "皇后阁端午贴子词五首  其三",
        "author": "真德秀",
        "content": "记得当年梦月符，浴兰节后恰旬余。\n欲知天锡无疆寿，认取仙蜍颔下书。",
        "dynasty": "宋",
        "collection_info": null
    },
    {
        "uuid": "43cc85253092d2d8923c9bb59917ea0c",
        "title": "皇后阁端午贴子词五首  其四",
        "author": "真德秀",
        "content": "贝叶新传宝藏经，圣心端为福群生。\n从今物自无疵疠，安用桐君纪药名。",
        "dynasty": "宋",
        "collection_info": null
    },
    {
        "uuid": "d908c988087228d7bea47748d136f4f2",
        "title": "皇后阁端午贴子词五首  其五",
        "author": "真德秀",
        "content": "瑶池十丈藕花香，清赏尤便水殿凉。\n闻说内家多乐事，前星亲自捧霞觞。",
        "dynasty": "宋",
        "collection_info": null
    },
    {
        "uuid": "eb2dd2f20bce34684b49ebe3966d59fe",
        "title": "金国贺正旦使人到阙紫宸殿宴致语口号  其一",
        "author": "真德秀",
        "content": "榆关玉塞静无尘，嘉定如今第四春。\n两国交驰通好使，八荒同作太平人。\n翠鼍鼓奏娱嘉客，白兽樽浮赏谏臣。\n圣历从兹天共远，年年玉帛会枫宸。",
        "dynasty": "宋",
        "collection_info": null
    },
    {
        "uuid": "d8bfa255f6e361dbe37f2cf70bf24eac",
        "title": "金国贺正旦使人到阙紫宸殿宴致语口号  其二",
        "author": "真德秀",
        "content": "六龙扶辇下云间，紫殿风微响佩环。\n朔漠远驰邻国信，前星亲押外朝班。\n九宾重译瞻宸极，万岁三声绕寿山。\n大史预占年大有，更添喜色上天颜。",
        "dynasty": "宋",
        "collection_info": null
    },
    {
        "uuid": "79f90688810597e4a87656c5e346030e",
        "title": "瑞庆节集英殿宴致语口号",
        "author": "真德秀",
        "content": "皇家卜世过周唐，天启真人应运翔。\n抱日预占恭邸梦，飞龙曾报皖山祥。\n翠云影外来金母，红𩅗香中拥玉皇。\n乐府贱工无以祝，愿将金鑑代珠囊。",
        "dynasty": "宋",
        "collection_info": null
    },
    {
        "uuid": "ec915c2a4a2aa229655e78c19f48941f",
        "title": "金国报登位使人到阙集英殿宴致语口号",
        "author": "真德秀",
        "content": "时平朝野寂无譁，南北欢盟共一家。\n不遣纤尘惊塞上，要将和气匝天涯。\n星驰琛币来邻境，云拥衣冠会正衙。\n圣泽汪洋天广大，侍臣何惜醉流霞。",
        "dynasty": "宋",
        "collection_info": null
    },
    {
        "uuid": "6b865d295a3cfeb81d7766b49d8efc68",
        "title": "挽竹斋  其一",
        "author": "真德秀",
        "content": "忆昔抠衣造竹斋，竹声琴韵两相谐。\n重来琴锁红尘满，寒雨萧萧滴藓苔。",
        "dynasty": "宋",
        "collection_info": null
    },
    {
        "uuid": "fbfa3b6bbea76cd38c8d5f82bb82afaf",
        "title": "挽竹斋  其二",
        "author": "真德秀",
        "content": "无奈斯文坠不兴，茕茕吾党又凋零。\n白云寒锁洪崖顶，一度翘瞻一怆情。",
        "dynasty": "宋",
        "collection_info": null
    },
    {
        "uuid": "5963ad9db04ffaf602932bcaccb6e3f4",
        "title": "登南岳上封寺",
        "author": "真德秀",
        "content": "好风一夜扫阴霖，涌出羣山紫翠深。\n眼界豁然因有觉，六尘空后见真心。",
        "dynasty": "宋",
        "collection_info": null
    },
    {
        "uuid": "5b3a5fc894a181c137c170bbc98d64c7",
        "title": "使都梁次韵",
        "author": "真德秀",
        "content": "第一山前路半芜，凭栏小立捻吟鬚。\n云横紫塞无来鴈，冰断黄流不渡狐。\n此日都梁聊共醉，向来夷甫可长吁。\n淮山那管人间事，依旧青青出画图。",
        "dynasty": "宋",
        "collection_info": null
    },
    {
        "uuid": "78062339639e64b4fad076e3b7475dd3",
        "title": "赠陈子长",
        "author": "真德秀",
        "content": "粉省郎官出把麾，故人何以赠箴规。\n孔门仁恕真心法，汉吏循良乃吏师。\n听讼莫嫌刀似笔，爱民终见□成碑。\n玉麟夜语如相问，为说如今两鬓丝。",
        "dynasty": "宋",
        "collection_info": null
    },
    {
        "uuid": "fac9c4eeae1783406c0c32637c525605",
        "title": "题南岳",
        "author": "真德秀",
        "content": "百年五岳隔华戎，屏蔽皇家独祝融。\n剩喜岳灵今有伴，岱宗今入版图中。",
        "dynasty": "宋",
        "collection_info": null
    },
    {
        "uuid": "37c1da1ea7e0c731085a4c3686d81a6a",
        "title": "跋蔡节斋为题张生所画文公像",
        "author": "真德秀",
        "content": "张生父子称紫阳，于容人物非寻常。\n能传遗像数百本，粹然千载存无忘。\n言学工夫日星皎，无言气象真难晓。\n后学深明未发时，始信张生功不少。",
        "dynasty": "宋",
        "collection_info": null
    },
    {
        "uuid": "089b6a63910e84402b3a39340f61f82c",
        "title": "卫生歌",
        "author": "真德秀",
        "content": "天地之间人为贵，头象天兮足象地。\n父母遗体宜宝之，箕畴五福寿为最。\n卫生切要知三戒，大怒大慾并大醉。\n三者若还有一焉，须防损失真元气。\n欲求长生先戒性，火不出兮神自定。\n木还去火不成灰，人能戒性还延命。\n贪慾无穷忘却精，用心不已走元神。\n劳形散尽中和气，更仗何能保此身。\n心若太费费则竭，形若太劳劳则歇。\n神若太伤伤则虚，气若太损损则绝。\n世人欲识卫生道，喜乐有常瞋怒少。\n心诚意正思虑除，顺理修身去烦恼。\n春嘘明目夏呵心，秋呬冬吹肺肾宁。\n四季长呼脾化食，三焦嘻却热难停。\n髮宜多梳气宜炼，齿宜数叩津宜嚥。\n子欲不死修昆崙，双手揩摩常在面。\n春月少酸宜食甘，冬月宜苦不宜咸。\n夏要增辛聊减苦，秋辛可省但加酸。\n季月少咸甘略戒，自然五臟保平安。\n若能全减身康健，滋味偏多无病难。\n春寒莫放绵衣薄，夏月汗多须换着。\n秋冬衣冷渐加添，莫待病生纔服药。\n惟有夏月难调理，内有伏阴忌冰水。\n瓜桃生冷宜少餐，免至秋来成疟痢。\n心旺肾衰切宜记，君子之人守斋戒。\n常令充实勿空虚，日食须当去油腻。\n太饱伤神饥伤胃，太渴伤血多伤气。\n饥餐渴饮莫太过，免致膨脝损心肺。\n醉后强饮饱强食，未有此身不生疾。\n人资饮食以养生，去其甚者将安适。\n食后徐行百步多，手摩脐腹食消磨。\n夜半灵根濯清水，丹田浊气切须呵。\n饮酒可以陶情性，大饮过多防有病。\n肺为华盖倘受伤，咳嗽劳神能损命。\n慎勿将盐去点茶，分明引贼入其家。\n下焦虚冷令人瘦，伤肾伤脾防病加。\n坐卧切防风入脑，脑内入风人不寿。\n更兼醉饱卧风中，风纔一入成灾咎。\n雁有序兮犬有义，黑鲤朝北知臣礼。\n人无礼义反食之，天地神明俱不喜。\n养体须当节五辛，五辛不节养伤身。\n莫教引动虚阳发，精竭容枯疾病萦。\n不问在家并在外，若遇迅雷风雨至。\n急须端肃敬天威，静室收心须少避。\n恩爱牵缠不自由，利名萦绊几时休。\n放宽些子自家福，免致中年早白头。\n顶天立地非容易，饱食暖衣宁不愧。\n思量无以报洪恩，晨夕焚香谢天地。\n身安寿永是如何，胸次平夷积善多。\n惜命惜身兼惜气，请君熟玩卫生歌。",
        "dynasty": "宋",
        "collection_info": null
    },
    {
        "uuid": "cd7ffed8d3041e33dd41336c199f6a80",
        "title": "游上天竺",
        "author": "真德秀",
        "content": "事事不可了，还须入此山。\n遥寻黄叶路，迥出白云间。\n瀹茗止烦渴，谈空得笑閒。\n飘飘有余兴，归去掩柴关。",
        "dynasty": "宋",
        "collection_info": null
    },
    {
        "uuid": "3507684595609f7c67bd20c7b6eb7242",
        "title": "题金陵杂兴诗后八首  其一",
        "author": "薛师董",
        "content": "舒王不让杜樊川，二十八字今断絃。\n可怪苏郎呈好手，剪花排锦蒋山前。",
        "dynasty": "宋",
        "collection_info": null
    },
    {
        "uuid": "1b66ab1779e8e191bf33c66dfda09aef",
        "title": "题金陵杂兴诗后八首  其二",
        "author": "薛师董",
        "content": "刘郎之后更苏郎，不枉随人入建康。\n秦水钟山几相识，前年忽识好文章。",
        "dynasty": "宋",
        "collection_info": null
    },
    {
        "uuid": "fbe81987f2dcdd4be5a44063d3da3ea0",
        "title": "题金陵杂兴诗后八首  其三",
        "author": "薛师董",
        "content": "方泉周四半生痴，语辄惊人不自奇。\n渠句却题君集后，要寻梨木共传之。",
        "dynasty": "宋",
        "collection_info": null
    },
    {
        "uuid": "1d8fdcddabaca5d384c672caf9b8e2ee",
        "title": "题金陵杂兴诗后八首  其四",
        "author": "薛师董",
        "content": "交朋存没八篇诗，自恨论心独觉迟。\n也记涌金门外别，不蒙登赏忽相思。",
        "dynasty": "宋",
        "collection_info": null
    },
    {
        "uuid": "d9327555f84e285e65ca98afabdff4cd",
        "title": "题金陵杂兴诗后八首  其五",
        "author": "薛师董",
        "content": "扫阶杨柳败荷风，春晚秋初下观中。\n两度不能吟一句，愧君且说事匆匆。",
        "dynasty": "宋",
        "collection_info": null
    },
    {
        "uuid": "06606b6670390aed6e948a4a49999172",
        "title": "题金陵杂兴诗后八首  其六",
        "author": "薛师董",
        "content": "定林草木也风骚，曾睡山中听桔槔。\n春雨江湖八年事，空肠只忆吃丝糕。",
        "dynasty": "宋",
        "collection_info": null
    },
    {
        "uuid": "28a7e2c7df3657c8796dd9974d796c7f",
        "title": "题金陵杂兴诗后八首  其七",
        "author": "薛师董",
        "content": "尊嘉堂上崔嵬老，制阃新开欲辟吾。\n又约来游游不得，风流输与五云苏。",
        "dynasty": "宋",
        "collection_info": null
    },
    {
        "uuid": "576951c4d7f0f3634cb054dc2191cd36",
        "title": "题金陵杂兴诗后八首  其八",
        "author": "薛师董",
        "content": "散尽浮军换铁缗，香烟何处不氤氲。\n苏郎非是谀人者，今日真成说古人。",
        "dynasty": "宋",
        "collection_info": null
    },
    {
        "uuid": "a287ea4a9263812285fb52abd31caa0d",
        "title": "秋风",
        "author": "薛师董",
        "content": "秋风有落枝，天籁动埙箎。\n鼓角山河壮，襟怀岁月迟。\n阮生狂一啸，汉武老多悲。\n虽有秦歌激，终堪理钓丝。",
        "dynasty": "宋",
        "collection_info": null
    },
    {
        "uuid": "d859c94e0ea2ef0bd2ee7d12c7b4509f",
        "title": "后秋风",
        "author": "薛师董",
        "content": "去年病后咏秋风，今日秋风病裏逢。\n好句不曾书落叶，孤灯长自守鸣蛩。\n故人音问天来远，茅舍光阴睡正浓。\n江上白鸥忙胜我，衔鱼引子与潮衝。",
        "dynasty": "宋",
        "collection_info": null
    },
    {
        "uuid": "36b07d02a7a3cf41146e8ca70e5acdc9",
        "title": "酬外湖楼诗",
        "author": "薛师董",
        "content": "小雨润蔬荚，凉风展梧影。\n云连沙际白，天开数峰浄。\n湖楼百尺高，坐觉秋日永。\n宽锄十亩园，余事一笑领。\n荷枯水却清，桂晚霜未冷。\n谁能悲寒螀，聊忻小蛙黾。\n饱客新荳菹，驾我双舴艋。\n放浪诚有道，居然惜俄顷。",
        "dynasty": "宋",
        "collection_info": null
    },
    {
        "uuid": "023fad31dd2360681f1d4c033eccc219",
        "title": "薛瓜庐吾宗人也吾不得而见之得见其诗斯可矣太息而题于卷杪",
        "author": "薛美",
        "content": "结庐兄弟近长安，弊却儒冠竟不弹。\n自茹芝来轻汉召，肯将瓜去博唐官。\n贫多乐事清无尽，手写新诗墨未干。\n史笔须评隠君传，姓名应作古人看。",
        "dynasty": "宋",
        "collection_info": null
    },
    {
        "uuid": "65976dce5cb5a319a7b9822e5df6be6a",
        "title": "咏柳",
        "author": "薛美",
        "content": "一撮娇黄染不成，藏鸦未稳早藏鶑。\n行人自谓伤离别，枉折无情赠有情。",
        "dynasty": "宋",
        "collection_info": null
    },
    {
        "uuid": "9d8c9112cc4bc2544538a594e74cb953",
        "title": "答真西山偈",
        "author": "释凈豁",
        "content": "青编读后方为士，黄牒颁时始是官。\n不拜皇朝真爵命，要行所学也应难。",
        "dynasty": "宋",
        "collection_info": null
    },
    {
        "uuid": "93216a972ec6c8962d7eec8f8ffd0d74",
        "title": "海寇赵某伏诛",
        "author": "王亦世",
        "content": "凭陵海若玩波神，怙恃干坤不杀身。\n刀锯未加先自殒，陆梁未有白头人。",
        "dynasty": "宋",
        "collection_info": null
    },
    {
        "uuid": "a868225655108dd8112c43735e18eec3",
        "title": "题西山生祠壁",
        "author": "长沙郡人",
        "content": "举世知公不爱名，湘人苦欲置丹青。\n西天又出一活佛，南极添成两寿星。\n几百年方钟间气，八千春愿祝修龄。\n不须更作生祠记，四海苍生口是铭。",
        "dynasty": "宋",
        "collection_info": null
    },
    {
        "uuid": "0555c0bda559c6a22112b95f13ff6a3f",
        "title": "寄题雅州胥园",
        "author": "魏了翁",
        "content": "胥君颀然来，锦囊背奚奴。\n探囊发诗卷，一一卿大夫。\n未识胥园面，诗卷自画图。\n扫石卧竹影，长锸斸芋区。\n胥君于此时，林泉傲金朱。\n懒余本丘壑，误被尘缨缚。\n每逢漫浪友，惭愧红尘脚。\n会当寻兹盟，酬此一大错。",
        "dynasty": "宋",
        "collection_info": null
    },
    {
        "uuid": "593548647b82b8c16e3fe93b60320722",
        "title": "登万象楼和计次阳韵",
        "author": "魏了翁",
        "content": "尘缨羁我身，对景慵着语。\n青山唤倚栏，壮气临颍汝。\n曾云卷油幕，万岭眇烟缕。\n酒阑一横笛，楼前叶自雨。",
        "dynasty": "宋",
        "collection_info": null
    },
    {
        "uuid": "85c3f02e583cacb33f145f5723a9b570",
        "title": "赠章相士",
        "author": "魏了翁",
        "content": "我本三生人，寄身软红土。\n方困京华老，谁识新丰旅。\n稠中有章生，道周忽会顾。\n谓余有奇骨，往往私告语。\n许予两无心，解后适相遇。\n闻余趋集英，一声耸胪句。\n自谓吾术神，诵言诧俦侣。\n我无百金装，生无箕帚女。\n沘毫赋此诗，为生邮梁楚。",
        "dynasty": "宋",
        "collection_info": null
    },
    {
        "uuid": "faf5f0b196be61771a142aac279004f7",
        "title": "和虞永康美功堂诗",
        "author": "魏了翁",
        "content": "我曾寄径城南州，果杏纂纂香浮浮。\n云开千仞雪山白，月照万古沧江流。\n我时未得江山意，但爱高明甲西州。\n十年重来是邪非，独觉真意烂不收。\n虞侯着堂发幽闷，岂但清与耳目谋。\n川流衮衮来不断，云物亹亹生无休。\n既从静寿识至乐，復于嘆逝希前修。\n游人翕翕满江头，随所适处心悠悠。\n童子长佩搴江蓠，女儿缝裙学石榴。\n没人扬波白鱼跃，舟子竞渡苍龙摎。\n田翁野妇看儿戏，咏归山暝风作秋。\n固亦有志感时节，欲起湘纍问灵修。\n人人得处自深浅，江山于尔无显幽。\n堂上主宾亦復尔，各各会意风泠飕。\n宇宙无穷本如此，我亦皓然希天游。",
        "dynasty": "宋",
        "collection_info": null
    },
    {
        "uuid": "0aa7cbf26ce47315a6a58bd56b96c653",
        "title": "次韵史少庄竹醉日移竹  其一",
        "author": "魏了翁",
        "content": "艳艳洒粧斗姚魏，冥冥花影逢石丁。\n醉生梦死何如竹，三百五十九日醒。",
        "dynasty": "宋",
        "collection_info": null
    },
    {
        "uuid": "e169a3c988d0dee99f7b8a2846e1e3f9",
        "title": "次韵史少庄竹醉日移竹  其二",
        "author": "魏了翁",
        "content": "清如杜叟日卓午，直似姜公诗作丁。\n冰雪容颜俨相值，霸陵醉尉也须醒。",
        "dynasty": "宋",
        "collection_info": null
    },
    {
        "uuid": "9ede307b9d22c04785a471140f68f42e",
        "title": "次韵史少庄竹醉日移竹  其三",
        "author": "魏了翁",
        "content": "平生自许岁寒操，醉日移来三十丁。\n底事此君亦移转，连明风雨唤教醒。",
        "dynasty": "宋",
        "collection_info": null
    },
    {
        "uuid": "698db93fa839092c455e97c6ee991610",
        "title": "次韵史少庄竹醉日移竹  其四",
        "author": "魏了翁",
        "content": "猩屐常为醉魂役，骊珠适与睡时丁。\n外物移人每如此，人心可使不长醒。",
        "dynasty": "宋",
        "collection_info": null
    },
    {
        "uuid": "043e25bfa0e32b440a6d77248b71306c",
        "title": "虞永康生日",
        "author": "魏了翁",
        "content": "良知谁不有，靡究復靡届。\n寸心日月明，万里天地解。\n握机洞消长，观物了成坏。\n推行济四海，小试未为隘。\n姓名既转闻，正恐世网挂。\n相期久远看，力与支末派。\n建立天地心，透彻义利界。\n即兹奉君寿，行矣良自劢。",
        "dynasty": "宋",
        "collection_info": null
    },
    {
        "uuid": "13994bacbee603cab4b7b615c89e902f",
        "title": "安大使生日",
        "author": "魏了翁",
        "content": "往年天压西南垂，妖氛内讧胡尘飞。\n枭狐陆梁士扼腕，蜀山惨澹无光辉。\n公以空弮婴乳虎，漠漠黄云闇平楚。\n直将天理感人心，径斩贼头报明主。\n露布东驰人啸呼，京师观者环储胥。\n天颜有喜近臣贺，大官高爵来须臾。\n中兴以来几变异，宗祏之存如旒缀。\n平江羽檄走凶雏，采石鳅舡戮狂猘。\n至今勋名满华夷，与公鼎立书旗彝。\n公方退然不自居，忧国之鬓纷如丝。\n天之生公为社稷，南山不蹇石不泐。\n愿公蚤归相天子，赤舄晨朝容几几。",
        "dynasty": "宋",
        "collection_info": null
    },
    {
        "uuid": "9fa31b030e71ec3c3856a99741b5a92f",
        "title": "次韵叔衍兄贺生子",
        "author": "魏了翁",
        "content": "一壑一丘耕且为，不歆周网应非罴。\n云霾障日树蒙密，草蔓漫天山蔽亏。\n生意正从芽蘗露，善根不逐斧斤斯。\n溶溶此理谁能解，剩喜吾宗有白眉。",
        "dynasty": "宋",
        "collection_info": null
    },
    {
        "uuid": "ac7b25c736883746cf6650ec11a88a2f",
        "title": "饯章郎中以浙东仓归湖州",
        "author": "魏了翁",
        "content": "武陵城中春事浓，楝花欲开未开风。\n常平使者谢朝列，袖有英簜吾将东。\n披孔翠裘上马去，锦鞯昱爚三花骢。\n先携令名作乡绣，却把仁念为仓红。\n世人机浅嗜欲深，便从扶木穷高舂。\n朝余苍梧夕县圃，何似缓辔摇冬珑。\n曩余除官本同署，至自万里惊燕鸿。\n诸公祖筵乱平湖，復我不往心忡忡。\n君今姑为粤人行，明年归朝傥及同。",
        "dynasty": "宋",
        "collection_info": null
    },
    {
        "uuid": "f2d7d7083067406d035695b9f6ad2f13",
        "title": "送宇文侍郎知庐州",
        "author": "魏了翁",
        "content": "和戎八十年，尺棰不施寸。\n彼方玄黄篚，此但青紫楦。\n怀荣保妻子，是固人所贱。\n或者倖边功，横行请十万。\n问学不素讲，利欲所熏焮。\n红旗与黄纸，勇怯无定论。\n淮浦唇大江，九重重分阃。\n容台少常伯，忠孝在寝饭。\n帝谓吾先正，尝遗蜡书恨。\n汝今其闻孙，未报君父怨。\n九旗下青冥，往为忠义劝。\n再拜亟祗命，当仁不敢逊。\n黄金络马头，茸纛立宪宪。\n先声劘塞垣，虏师不足遁。\n邻里会方山，踈余且有献。\n裴相昔守淮，董师征洄郾。\n兵端寔蔡启，深入非始愿。\n况今狃承平，士气方曼曼。\n民力苦剜创，帅债未折券。\n如弱者御盗，高墉守关楗。\n破羌赵营田，胜楚何缮堰。\n但当强精神，勿与角勇健。\n功名不入眼，两斗待其困。\n却携令名归，太平待公建。",
        "dynasty": "宋",
        "collection_info": null
    },
    {
        "uuid": "b5befcd1919ddfb886017adc190d7e9f",
        "title": "题蔡氏丛桂堂",
        "author": "魏了翁",
        "content": "谁衔鹫峰种，託根蔡氏堂。\n勿夸郄林枝，未说燕山芳。\n君看湘江上，千载留晶光。\n但当护根本，岁晚搴幽香。",
        "dynasty": "宋",
        "collection_info": null
    },
    {
        "uuid": "52eb375dae2a67fdfab3fbab4d62d9a6",
        "title": "送徐校书知处州",
        "author": "魏了翁",
        "content": "峩峩海中山，十二楼五城。\n僊人驷玉虬，径上凌紫清。\n中道忽回薄，珪符下玉京。\n彤幨曜白日，锦舆上头行。\n扶桑揽余辔，缓步宽作程。\n世间行己地，端亦胜蓬瀛。\n谁乎低着身，哑咤闻新鶑。\n何如携令名，归以见母兄。\n用世无小大，千里亦民氓。\n少施五袴手，竚录屏风名。",
        "dynasty": "宋",
        "collection_info": null
    },
    {
        "uuid": "99c9c2c6cd53d5426bda0ca675c56db2",
        "title": "送王考功江东漕",
        "author": "魏了翁",
        "content": "分部设将漕，黈旒寄聪明。\n直须撼山岳，亡但采畸赢。\n而况江以东，襟淮翼吴荆。\n民力九十空，所恃人为城。\n南宫辍望郎，方输饷连营。\n荧煌鹊锦袍，明日趋遐征。\n阳春脚未到，淑气先流鶑。\n向来嵇中散，仅试薶九京。\n阿兄亦未究，有书今在楹。\n驱车踏前轨，若木以为程。\n千里隔香案，洗目观澄清。",
        "dynasty": "宋",
        "collection_info": null
    },
    {
        "uuid": "d5e517d6366575a9715a1e572dce07c2",
        "title": "送宋常丞知阆州",
        "author": "魏了翁",
        "content": "十年痼丘壑，厌食青山薇。\n不作时世粧，短褐怀明玑。\n出门歌一曲，听者魂为飞。\n方骑将军马，旋闯师氏闱。\n清名满双宇，宥画裨枢机。\n便面障俗尘，不肯缁素衣。\n一朝典仪蕞，云步方峨巍。\n顾怀锦屏胜，见谓天下稀。\n彤幨下青冥，骢马黄金鞿。\n假道淛以东，袖有四明归。\n我来今二年，几度与客违。\n名位偶君似，临分重依依。\n风节耐岁晚，富贵倏晨晞。\n相期久远看，努力踵前徽。",
        "dynasty": "宋",
        "collection_info": null
    },
    {
        "uuid": "ceaa4d4b224557e52a8d8163ceb152e8",
        "title": "送黄考功广东运判分韵得汉字",
        "author": "魏了翁",
        "content": "凉风厉萧辰，秋事已一半。\n同舍多望郎，萍聚復云散。\n得士良苦艰，引去何浩瀚。\n日日送行人，青衫浃流汗。\n其间白石翁，清庙之圭瓒。\n器采仪周行，词章辈楚乱。\n秘丘第一官，修途日未旰。\n掉头不肯住，持节下霄汉。\n草木识清名，风尘入长算。\n安得此老宿，为世洗愁嘆。\n同省并门居，昔我缀华贯。\n高标壁千仞，临分重嗟惋。\n相期绍前徽，岁晚堪把玩。",
        "dynasty": "宋",
        "collection_info": null
    },
    {
        "uuid": "9fd9d3b072b9dbaaef188f34e4b4a0ea",
        "title": "送曾尚右知信州分韵得州字",
        "author": "魏了翁",
        "content": "长安十二门，冠盖如云稠。\n浮骖不停趋，九衢滔滔流。\n朝握扶桑辔，暮行背椒丘。\n驾言往从之，道左伤吾辀。\n温陵有佳士，清姿秀琅球。\n蚤畴抡魁望，盛之蓬瀛洲。\n荣进付膜外，寡欲自日休。\n需章臣有母，自诡以一州。\n彤幨下青冥，锦舆居上头。\n小施活国手，雕瘵会有瘳。\n同省并门居，昔我陪清游。\n一时四同年，气味骨肉侔。\n而君堂堂去，别袂挽不留。\n迅商起层旻，候虫催功裘。\n问学常苦艰，岁月忽忽遒。\n古今同一歧，古岂真难俦。\n愿言事穮蔉，勿作刈穫谋。\n会面岂不再，为君刮双眸。",
        "dynasty": "宋",
        "collection_info": null
    },
    {
        "uuid": "bde0c6cb7136a6918c53db7848443427",
        "title": "追送刘侍郎以宝制帅湖北",
        "author": "魏了翁",
        "content": "士从西南来，落落仅八九。\n半年北门道，几度釂别酒。\n清朝志兴復，第一广英彀。\n采采不及掬，引去遽盈斗。\n矧今忠肃孙，卓荦汉庭右。\n清榘仪班行，高怀局宇宙。\n居然辍迩联，亟怀荆州绶。\n恩章陟西戺，戎钺炫春昼。\n世间行己地，随寓皆不朽。\n着意护本根，虚怀阅忠厚。\n上游屹长城，归来秉机宥。",
        "dynasty": "宋",
        "collection_info": null
    },
    {
        "uuid": "2c46c5e650d05e33e62d07eb3d80ad88",
        "title": "送程左史以右撰知夔州分韵得重字",
        "author": "魏了翁",
        "content": "烟草暝江湖，霜风缬郊垄。\n黎明北门道，杂沓冠盖拥。\n程侯倦左墄，引去何太勇。\n泸江春信回，书殿星极捧。\n帝念夔子国，侧耕地荒茸。\n吏饕赋政烦，室罄小人恐。\n申命亟移麾，遬驱毋上冢。\n彤幨下霄汉，环佩锵璧珙。\n山川洗悽戚，草木企孤耸。\n斧斤刈伐余，急与护把拱。\n古人为己学，非以博华宠。\n事业贯千载，富贵不旋踵。\n愿言树风声，永作蜀山重。",
        "dynasty": "宋",
        "collection_info": null
    },
    {
        "uuid": "ac1c3f3ad189b6ff85ca82cc681c649e",
        "title": "题谢耕道一犁春雨图",
        "author": "魏了翁",
        "content": "床头夜雨滴到明，村南村北春水生。\n老妇携儿出门去，老翁赤脚呵牛耕。\n一双不借挂木杪，半破夫须衝晓行。\n耕罢洗泥枕犊鼻，卧看人间蛮触争。",
        "dynasty": "宋",
        "collection_info": null
    },
    {
        "uuid": "0463b5aaf00ada9a113a60982f9d06d5",
        "title": "送陈大着知蕲州分韵得辉字",
        "author": "魏了翁",
        "content": "陈侯海内秀，满腹贮明玑。\n十岁能属文，提笔登王畿。\n上嘉鲁论对，亟授九品衣。\n二十隮膴仕，昱昱五采翚。\n三十搴殊科，寻闯师氏闱。\n四十復见征，云步何峩巍。\n蓬莱三千丈，径上陵紫微。\n顾怀蕲春胜，骢马黄金鞿。\n我来今二年，几度与客违。\n于君再为寮，临分重依依。\n风节耐岁晚，富贵特晨晞。\n前后继二吕，迄今借光辉。\n相期久远看，努力追前徽。",
        "dynasty": "宋",
        "collection_info": null
    },
    {
        "uuid": "24feeb47f388a4a641bf9d741d5f37b3",
        "title": "题石兴宗读书岩",
        "author": "魏了翁",
        "content": "岩头橘树经百黄，三少不生诸老亡。\n只余石间元佑脚，谷虚尽日鸣当当。",
        "dynasty": "宋",
        "collection_info": null
    },
    {
        "uuid": "b75791a0c2f9528d7f762f7ade08f8be",
        "title": "送赵编修知眉州分韵登字",
        "author": "魏了翁",
        "content": "炎炜烁穹昊，火云助其烝。\n冠巾拂尘土，庭户喧蟁蝇。\n便面不停举，况欲填吾膺。\n其间寂寞人，随念生凉冰。\n凉意方未透，一夕三四兴。\n造物解人意，如叫呼得譍。\n越乡万里回，令名作先登。\n固知栖栖者，得丧初何曾。\n贤者于本朝，晓宿垂觚棱。\n今日送枢掾，明日辞礼丞。\n采采不盈掬，引去何如陵。\n百忧结中肠，坐挑短檠灯。",
        "dynasty": "宋",
        "collection_info": null
    },
    {
        "uuid": "cdf2e3de68a527078c3ff8a6d52de41b",
        "title": "送范吏部知崇庆分韵得兮字",
        "author": "魏了翁",
        "content": "阳明迪性分，阴浊生尘泥。\n蛟龙薄九空，高逝缥缥兮。\n使可絷而豢，何异犬与鸡。\n长安有狭邪，曲曲復低低。\n主人笑延客，云栈登作梯。\n客辞以未能，所忧困多蹊。\n乞麾下霄汉，万里骑青霓。\n去留本常事，渠不丧所赍。\n秋风锵佩环，家在天之西。\n归来拜三祖，归路幸不迷。",
        "dynasty": "宋",
        "collection_info": null
    },
    {
        "uuid": "81335ca5a12039726784c796d550e189",
        "title": "送苏大着知吉州分韵得章字",
        "author": "魏了翁",
        "content": "平生苏太史，清姿秀球琅。\n异时玉堂对，历历汉兴亡。\n直作根本虑，不怀弃捐伤。\n修名望蓬岛，轶轨抹扶桑。\n中道忽回薄，饮马以相羊。\n昔为同年友，今为同舍郎。\n不肯三日别，况各天一方。\n我乞汉嘉绶，君怀庐陵章。\n我无百何阙，君亦千里翔。\n怀贤慨时事，百忧结中肠。\n愿言保嘉猷，不愧欧公乡。",
        "dynasty": "宋",
        "collection_info": null
    },
    {
        "uuid": "6e47f4e0c2763da732f1d339a7488fec",
        "title": "送周架阁以浙东提干归平江",
        "author": "魏了翁",
        "content": "共惟仁义心，无贤愚圣狂。\n纷纷万弓箭，独以寸铁当。\n毫牦有不察，居然失其乡。\n察则我固有，而失岂真亡。\n周君海内秀，清姿竞球琅。\n牛刀十九年，犹顾善而藏。\n用世无内外，意行独安详。\n乃知旦昼物，特为弱者彊。\n许时京尘中，解后两匆忙。\n前日同李郭，它日盟范张。\n岂谓客逢客，乃或得相羊。\n此道日寥落，此意谁平章。\n为人作生活，悠悠老扶桑。\n勉哉迪嘉猷，岁晚垂令芳。\n我亦从此去，后会丘之阳。",
        "dynasty": "宋",
        "collection_info": null
    },
    {
        "uuid": "68a5d09cfbb078f00bead0f47d352692",
        "title": "题沈氏书堂",
        "author": "魏了翁",
        "content": "吴兴沈声甫，示我书堂图。\n枕松被修竹，带江衿浮屠。\n堂上新牙籤，吞天禄石渠。\n出受山水谒，入与圣贤俱。\n儿辈纷华悦，子独文字娱。\n是心傥无斁，已足光韩畬。\n吾闻学者事，穷理以返初。\n为人祇禽犊，钻纸成蠹鱼。\n勉哉师友功，千载沈氏书。",
        "dynasty": "宋",
        "collection_info": null
    },
    {
        "uuid": "3b724e6a4b55d71f57829e7fee577c09",
        "title": "次韵德先步月答所问语  其一",
        "author": "魏了翁",
        "content": "三更端正月，皎亮直瑶京。\n客问心之体，无言对太清。",
        "dynasty": "宋",
        "collection_info": null
    },
    {
        "uuid": "8e7af566f5ac583e1c84aecfde7f1ef2",
        "title": "次韵德先步月答所问语  其二",
        "author": "魏了翁",
        "content": "夜景湛虚明，浩然无与京。\n如今苏氏妇，但指圣人清。",
        "dynasty": "宋",
        "collection_info": null
    },
    {
        "uuid": "b8823a33c0522cbca5a855c8ba40d5fc",
        "title": "次韵德先步月答所问语  其三",
        "author": "魏了翁",
        "content": "霁月光湓浦，吟风归洛京。\n迥无纤霭翳，千古识真清。",
        "dynasty": "宋",
        "collection_info": null
    },
    {
        "uuid": "7b5b72bc280fb96f41689f106ed67eea",
        "title": "次德先韵",
        "author": "魏了翁",
        "content": "二气同一根，本体浩兮渊。\n可见川上逝，未发心下泉。\n真机亡停息，果剥根长鲜。\n定理亡将迎，尘境地自偏。\n形神既外发，何者操其权。\n芸芸万感通，存处元寂然。\n一物一太极，不间大小年。\n随处无亏缺，井居而用迁。\n至人配天德，知周物之先。\n学者事何事，省察于眇绵。",
        "dynasty": "宋",
        "collection_info": null
    },
    {
        "uuid": "e1d567b026627b3dddc8b0a20199d14d",
        "title": "次韵虞永康庐居生芝",
        "author": "魏了翁",
        "content": "河南富贵花，人与谱姓氏。\n惟兹三秀者，不谱亦名世。\n肖形草木均，出处哲人似。\n无然而致之，朝菌何异此。\n广陵张氏庐，厥应繄孝祀。\n新丰李兴茔，修柯媲白紫。\n意诚物皆诚，人瑞草亦瑞。\n萧条羌水濒，五子服丧礼。\n松壑侑夕悲，竹窗湔晓泪。\n根基由内心，朴实无甃砌。\n一朝垩室左，五色芝薿薿。\n乃知宇宙间，何处非实理。\n诚神本同机，应感不失俪。\n充周徧范围，存养司诸己。\n是心一息妄，目接犹虚僞。\n若曰信禨祥，我亦为祝史。",
        "dynasty": "宋",
        "collection_info": null
    },
    {
        "uuid": "6cf0d3109732d94664a19d1548f2b699",
        "title": "韩叔冲约客泛舟沧江分韵得落字",
        "author": "魏了翁",
        "content": "炎炜避无所，意行出东郭。\n客以声气聚，舟于树泉泊。\n江动云意閒，林幽鸟声乐。\n山川孰流峙，鸢鱼自飞跃。\n天分随所适，豁然无空阔。\n有客犹谓余，底处认真活。\n是心无间断，本体自呈豁。\n一笑各会心，星河挂碧落。",
        "dynasty": "宋",
        "collection_info": null
    },
    {
        "uuid": "a8f186a301518b6b7746600f009b27ee",
        "title": "赠僧南游",
        "author": "魏了翁",
        "content": "吾少不学佛，吾道闻之尝。\n虚灵一寸心，无贤愚圣狂。\n人惟不自信，渺渺歧上羊。\n师今紧寻觅，看是真有亡。\n如行人贪程，如久客念乡。\n一朝眼发明，家山俨成行。",
        "dynasty": "宋",
        "collection_info": null
    },
    {
        "uuid": "d6bf28af4a96c5e0e71631a2a64c1e25",
        "title": "寄李考功",
        "author": "魏了翁",
        "content": "虚灵天地心，亹亹万化机。\n几形有动静，诚尽无显微。\n人惟不自信，稷颜有相违。\n居人惮寒暑，游子行不归。\n谁知烱然存，彼物乃吾知。\n高人真畏友，圣贤吾师师。",
        "dynasty": "宋",
        "collection_info": null
    },
    {
        "uuid": "4a8abe36695b4f480d500846577fbf7d",
        "title": "和李致政花石山诗",
        "author": "魏了翁",
        "content": "春风挽征衣，淑景荐笾实。\n山中之奇观，变态纷襞积。\n或划然以舒，或蒙然以密。\n或妩如修眉，或突如巨迹。\n或鸷鸟将搏，或游龙偕出。\n一目百奇怪，随景发诗癖。\n江山昔岂无，万古阅閒寂。\n而独陈于今，涸我风月笔。\n便如遗俗士，高卧天一壁。\n人知匪自献，不知亦奚恤。",
        "dynasty": "宋",
        "collection_info": null
    },
    {
        "uuid": "1049f331e2e7d0aa05ec9bfefd80180f",
        "title": "次韵黄侍郎海棠花下怯黄昏七绝  其一",
        "author": "魏了翁",
        "content": "狂风利剑戟，火龙困屠宰。\n莫起落红愁，生意浩云海。",
        "dynasty": "宋",
        "collection_info": null
    },
    {
        "uuid": "974c2a6d1ecdf44f7c240bd2a709ef26",
        "title": "次韵黄侍郎海棠花下怯黄昏七绝  其二",
        "author": "魏了翁",
        "content": "曾访郊原春，静观烟雨妆。\n因物得良晤，谅非昔如棠。",
        "dynasty": "宋",
        "collection_info": null
    },
    {
        "uuid": "fab999d88d981168d2ab15a7da60397e",
        "title": "次韵黄侍郎海棠花下怯黄昏七绝  其三",
        "author": "魏了翁",
        "content": "唐人春深题，用韵工车斜。\n逐逐语言去，谁欤真识花。",
        "dynasty": "宋",
        "collection_info": null
    },
    {
        "uuid": "5d952bde31df68a41a871563e6271d64",
        "title": "次韵黄侍郎海棠花下怯黄昏七绝  其四",
        "author": "魏了翁",
        "content": "临川数落花，康节爱花谢。\n若作荣悴观，此特花之下。",
        "dynasty": "宋",
        "collection_info": null
    },
    {
        "uuid": "2a31060cffd378a5214195fd2db6abca",
        "title": "次韵黄侍郎海棠花下怯黄昏七绝  其五",
        "author": "魏了翁",
        "content": "穉绿茁儿拳，老红面百摺。\n诗坛更伏波，令我逢敌怯。",
        "dynasty": "宋",
        "collection_info": null
    },
    {
        "uuid": "7a7172fd10ee079a7ff94039e5a778f0",
        "title": "次韵黄侍郎海棠花下怯黄昏七绝  其六",
        "author": "魏了翁",
        "content": "天运自消息，诗人费平章。\n何花春不红，何草冬不黄。",
        "dynasty": "宋",
        "collection_info": null
    },
    {
        "uuid": "5eb5c734048447d5af92bacbc95c4957",
        "title": "次韵黄侍郎海棠花下怯黄昏七绝  其七",
        "author": "魏了翁",
        "content": "醉妃索南内，玉奴毙东昏。\n所以观物心，皇皇妙无门。",
        "dynasty": "宋",
        "collection_info": null
    },
    {
        "uuid": "0c8b9a53aff7b9715d3777d562db8aed",
        "title": "题剑门",
        "author": "魏了翁",
        "content": "江有瞿唐限，陆有双剑蹲。\n如熊罴当道，如虎豹守阍。\n屹然东北隅，奠此西南坤。\n昔岁在单阏，白日尘沙昏。\n人心不足倚，恃此两长垣。\n舟车之出入，筦钥有司存。\n衔舻下鱼復，委辔充剑门。\n薮逋乃如此，天险何足言。\n况于多蹊隧，不逮昔所闻。\n烈烈张睢阳，英英颜平原。\n古之善守国，人心以为藩。",
        "dynasty": "宋",
        "collection_info": null
    },
    {
        "uuid": "14e01829bde47975037ce0b76c89b465",
        "title": "题大安军杨宝谟旌忠庙",
        "author": "魏了翁",
        "content": "范阳一夕鼙皷鸣，莽然河朔惟孤城。\n姓名彻闻帝犹谓，我乃不识颜真卿。\n人才所用非所养，自昔然矣奚独神。\n肘间银黄挂三组，腰间犀玉围万钉。\n养痈护疾皆此辈，事危先及城郭臣。\n求仁得仁性情正，可死无死分义明。\n岂徒一时折羣丑，将与万世开太平。\n我尝辱交于神者，寤寐精爽如平生。\n过祠解后日端午，昌歜之酒芬兮清。\n要呼湘纍径同醉，毋使二子称独醒。",
        "dynasty": "宋",
        "collection_info": null
    },
    {
        "uuid": "537dbb5c5c78421019af7e2592e25371",
        "title": "出剑门后日履危径戏集轿兵方言",
        "author": "魏了翁",
        "content": "篮舆陟险隘，兀兀不停辙。\n主人眩头目，仆夫困唇舌。\n前疑树梢拂，后虑崖石擦。\n方呼左畔跷，復叫右竿捺。\n避碍牢挂肘，衝泥轻下脚。\n或荆棘兜挂，或屋檐拐抹。\n或踏高直上，或照下稳踏。\n斯须有不审，偾舆在目睫。\n深渊固可畏，平地尤险绝。\n作诗告仆夫，审诸秋毫末。\n识察既晓然，力行谨无忽。",
        "dynasty": "宋",
        "collection_info": null
    },
    {
        "uuid": "14b7900fead52ead4a5383b5e2004577",
        "title": "过大安军黑水阻涨憩崇道观以需涨落乃济",
        "author": "魏了翁",
        "content": "川游不停息，雨集有满除。\n卓哉鄹鲁叟，即兹验功夫。",
        "dynasty": "宋",
        "collection_info": null
    },
    {
        "uuid": "aa8a37502e5f8def193cfac5eea77b0b",
        "title": "寄题王才臣南山隠居六首 庄敬日强斋",
        "author": "魏了翁",
        "content": "天以行故健，火以宿故壮。\n卓哉主一翁，挈我洙泗上。",
        "dynasty": "宋",
        "collection_info": null
    },
    {
        "uuid": "d92f86a189c6be281465e56d186b1dd4",
        "title": "寄题王才臣南山隠居六首 格斋",
        "author": "魏了翁",
        "content": "水非石之钻，索非木之锯。\n一日復一日，会有豁时处。",
        "dynasty": "宋",
        "collection_info": null
    },
    {
        "uuid": "1bc1e6b25428362aa7018cda85eb4c05",
        "title": "寄题王才臣南山隠居六首 南谷",
        "author": "魏了翁",
        "content": "我行半天下，梦不到南谷。\n健读诸老诗，划见真面目。",
        "dynasty": "宋",
        "collection_info": null
    },
    {
        "uuid": "55ac3be885255f1c4fd119cb50fc8e6b",
        "title": "寄题王才臣南山隠居六首 竹亭",
        "author": "魏了翁",
        "content": "西山抱孤洁，淇水凝寒绿。\n古来长安道，多少閒草木。",
        "dynasty": "宋",
        "collection_info": null
    },
    {
        "uuid": "605d17f9d59edbef20e9f3cc69ebde58",
        "title": "寄题王才臣南山隠居六首 松庵",
        "author": "魏了翁",
        "content": "受命独也正，岿然十八公。\n人独匪正命，胡然不如松。",
        "dynasty": "宋",
        "collection_info": null
    },
    {
        "uuid": "7ba980c2e7a51c8eb02de8f916063eb3",
        "title": "寄题王才臣南山隠居六首 腴亭",
        "author": "魏了翁",
        "content": "膏雨炯晨沐，和风照春睡。\n谁与验其机，蔡轩一腴字。",
        "dynasty": "宋",
        "collection_info": null
    },
    {
        "uuid": "5fe0fa277f7e4a7d19bbd0c724c01b70",
        "title": "谢安大使见遗白玉环",
        "author": "魏了翁",
        "content": "宝刀切寒玉，解作环无端。\n连蜷虹贯日，晶润晴生烟。\n帝省岷嶓下，冠佩人閒閒。\n乃饬坤之灵，效贡穷山渊。\n不以他物效，以是期公还。\n维公倡德意，地宝弗敢刓。\n玉汝不汝瑕，来堕玻江前。\n因思取予义，侨也辞韩宣。\n落落竟弗合，而此微求旃。\n服之报安所，我无青琅玕。\n圭復以为谢，不践如斯环。",
        "dynasty": "宋",
        "collection_info": null
    },
    {
        "uuid": "2d8a49dd45ad46579f5fa373c4634a0d",
        "title": "送二兄三兄赴廷对",
        "author": "魏了翁",
        "content": "吾家令兄弟，异氏而同气。\n雅知义利分，不作温饱计。\n天子龙飞春，了翁对轩陛。\n柄臣方擅朝，党论如鼎沸。\n轧轧不能休，一挥三千字。\n植治贵和平，用人戒偏陂。\n天子擢第一，期以风有位。\n寻寘之三人，仍诏恩礼视。\n后此者三年，东瞻復联第。\n天子方谅闇，有言不得试。\n岁行在协洽，文翁陈谠议。\n惟知守家学，宁顾触时忌。\n虽不第甲乙，自谓傥无愧。\n古人为己学，何有于富贵。\n穷则独善身，仕将以行义。\n两兄西南彦，九牧将倒指。\n平生刚直胸，毋以科举累。\n矧逢主听宽，宁復怀顾畏。\n厥今果何事，请略陈一二。\n内无王文正，谁与理家事。\n外无韩忠献，谁与饬戎备。\n荧惑守羽林，震雷诧冬瑞。\n天象已云然，人事犹尔耳。\n劈析为上言，卓哉朝阳喙。\n却携令名归，为亲一启齿。",
        "dynasty": "宋",
        "collection_info": null
    },
    {
        "uuid": "3c4fba96df376c2c635cc18de988bdd6",
        "title": "次韵虞果州泛雪",
        "author": "魏了翁",
        "content": "黄云叆叇风雪天，欲之霸桥寻浪僊。\n炉中榾柮絷寒客，纵欲烧愁能得然。\n拨灰嚼句不忍吐，竟日南望双眸穿。\n谁知诗来亦念我，字与六出争明蠲。\n美人美人呼不来，昭华吹怨楼西偏。\n况有山头月为友，触拨烟痼撩诗颠。\n岂无咏絮谢家集，亦有闭户袁安眠。\n未如山中之至乐，白玉世界天相连。\n朝看夜听两奇绝，靴霜炉雪知谁贤。\n褰裳急理剡溪棹，明月已旁羌江还。\n羌江白云遶亲舍，北山夜雨鸣清川。\n世间真乐不易道，此以意会非言传。\n惜哉往日不可再，江头望君如望年。\n研澌笔冻不成报，梦中书札来翩翩。",
        "dynasty": "宋",
        "collection_info": null
    },
    {
        "uuid": "ac06afbda9d877e39b07a2c98e704de3",
        "title": "约眉之寓公饮郡圃梅下分韵得动字",
        "author": "魏了翁",
        "content": "穷阴雕残年，小雨杂寒冻。\n野迥山色枯，木落天宇空。\n殷勤玉雪友，岁岁管宾送。\n孤标耿黄昏，清艳横螮蝀。\n从渠忌皎洁，孱颜立孤耸。\n半年簿书尘，閒杀果下鞚。\n林端划见之，撩我泼春瓮。\n芳菲恼不彻，喜与良友共。\n花光留夕阴，鸟语嘎清咔。\n羣芳去无踪，生意正坌涌。\n因怀武陵日，岁上西湖冢。\n粲粲万玉妃，萧萧守翁仲。\n谁知落天涯，惠然復我从。\n暗香踈影句，为我作诗供。\n心事炯如霜，客游恍成梦。\n岁穷万物息，谁此役羣动。\n会取春风心，处处得日用。",
        "dynasty": "宋",
        "collection_info": null
    },
    {
        "uuid": "e0e00f4ad45c1e46cdc03a8c559d10e8",
        "title": "虞知府生日",
        "author": "魏了翁",
        "content": "皇天覆后土，藐然吾一身。\n职职万同宇，何所非吾仁。\n人惟不自信，私意横纷纶。\n君侯览厥初，浑浑川无津。\n百家之精粹，六艺之芳醇。\n挹之未厌斁，欲以警此民。\n天机行日月，大戒明君臣。\n一源显微贯，万象晓晦新。\n焉知我为我，聊以人治人。\n胡然閟厥施，膏泽犹其屯。\n意将楙所养，切磋及兹辰。\n余也峨眉阴，君兮沧江滨。\n生生共兹意，不隔江山春。\n怀哉宁无车，有繫未可巾。",
        "dynasty": "宋",
        "collection_info": null
    },
    {
        "uuid": "8f70dd229e9e6a87456fb3e04ffc75dd",
        "title": "王总领生日",
        "author": "魏了翁",
        "content": "古来五大不在边，国家长虑初解絃。\n西南计臣授鈇钺，独以一手擎半天。\n三边将士趋节制，百城吏民服威惠。\n载宣宽诏问无恙，扶藜往听翁颜喜。\n我图尔土居未怡，室家仅葺风雨欺。\n波涛沄沄逐风靡，山色澹澹忧陵夷。\n机空络纬那可织，徽穿虎豹畴能识。\n秦门夕燧虽平安，燕帐秋弓未休息。\n翁颜且喜旧观还，尚恐世事愁无端。\n祝公为民久远虑，忧顾期使西南宽。\n美官厚禄等閒耳，得君得时不易然。\n君不见富公在青州，多于中令廿四年。",
        "dynasty": "宋",
        "collection_info": null
    },
    {
        "uuid": "4f10fe35943766d5675f5ac4e257908a",
        "title": "重阳前一日约寓公饮于新开湖之西港有歌词者其乱曰会与州人饮公遗爱一江醇酎遂以此分韵赋诗某得一字",
        "author": "魏了翁",
        "content": "吾州远景楼，为天下第一。\n下有千尺湖，长虹倚斜日。\n烟云纷蔽亏，草树互蒙密。\n人既位通显，湖犹困遗逸。\n一段云锦机，割截不成疋。\n我来划见之，慨然为拈出。\n凹者豁以舒，凸者疏而溢。\n乃取半山句，以榜湖阴室。\n晨舟乱平渺，日晏未云毕。\n客喜以问余，幻成子何术。\n余非袭而致，彼有是良质。\n牛山木尝美，茅径人自窒。\n一笑各会心，凉风送萧瑟。",
        "dynasty": "宋",
        "collection_info": null
    },
    {
        "uuid": "48a92de5c9548ea6941d943060d7549c",
        "title": "次韵李参政湖上杂咏录寄龙鹤坟庐  其一",
        "author": "魏了翁",
        "content": "龙鹤在吾西，昔年班荆处。\n乃今五斗米，絷之不得去。\n冬夜那何晨，斜河耿高树。",
        "dynasty": "宋",
        "collection_info": null
    },
    {
        "uuid": "04355ef0136d347ed2c23d5819297975",
        "title": "次韵李参政湖上杂咏录寄龙鹤坟庐  其二",
        "author": "魏了翁",
        "content": "木落天宇空，野迥江水碧。\n谁欤驱四运，昨夕復今夕。\n君看瀛海内，寿考匪金石。",
        "dynasty": "宋",
        "collection_info": null
    },
    {
        "uuid": "ddc8f892c9141bec7c5d04b8984a4ce1",
        "title": "次韵李参政湖上杂咏录寄龙鹤坟庐  其三",
        "author": "魏了翁",
        "content": "圣死微言湮，千载迷津涯。\n浮骖徧八极，日暮犹伊鸦。\n大道如掌平，人苦不识家。",
        "dynasty": "宋",
        "collection_info": null
    },
    {
        "uuid": "91da254d3ef1fbd308c414f4418fd4a8",
        "title": "次韵李参政湖上杂咏录寄龙鹤坟庐  其四",
        "author": "魏了翁",
        "content": "南山高崔嵬，草树蔚乔林。\n云横日曀曀，蝉鸣谷阴阴。\n戛然丹凤咮，为我作好音。",
        "dynasty": "宋",
        "collection_info": null
    },
    {
        "uuid": "c6d9299499376c3f0052af1c9558eda9",
        "title": "次韵李参政湖上杂咏录寄龙鹤坟庐  其五",
        "author": "魏了翁",
        "content": "西山有佳人，惯踏山下路。\n晨吟泽畔云，午睡岩前雨。\n莫使儿辈觉，夺我林壑趣。",
        "dynasty": "宋",
        "collection_info": null
    },
    {
        "uuid": "61b252031550fc6257f308bf755118b3",
        "title": "次韵李参政湖上杂咏录寄龙鹤坟庐  其六",
        "author": "魏了翁",
        "content": "仲尼趋聘召，季路奚不怿。\n分量固尔殊，何伤于遍历。\n自揣或未能，莫如只坚白。",
        "dynasty": "宋",
        "collection_info": null
    },
    {
        "uuid": "f680cf2d17f085a40aaed357f4db543d",
        "title": "次韵李参政湖上杂咏录寄龙鹤坟庐  其七",
        "author": "魏了翁",
        "content": "皇天平四时，先春而后秋。\n寒威夺仁气，惨惨纷百忧。\n康世非我长，自许以一丘。",
        "dynasty": "宋",
        "collection_info": null
    },
    {
        "uuid": "d6ec255c40d9559d3ed724aa307f95f3",
        "title": "次韵李参政湖上杂咏录寄龙鹤坟庐  其八",
        "author": "魏了翁",
        "content": "古人为己学，不以遇不遇。\n学问思辨行，止定静安虑。\n次序固晓然，人情苦伤遽。",
        "dynasty": "宋",
        "collection_info": null
    },
    {
        "uuid": "7c4f4f695bdb93e2f9620cd0cb1729b0",
        "title": "次韵李参政湖上杂咏录寄龙鹤坟庐  其九",
        "author": "魏了翁",
        "content": "百年狐兔窟，污我黄河流。\n槃槃帝王州，仅与瓯脱侔。\n秋风壮夫泪，禾黍莽平畴。",
        "dynasty": "宋",
        "collection_info": null
    },
    {
        "uuid": "18de4f8d441c2d2357460373f100fdcf",
        "title": "次韵李参政湖上杂咏录寄龙鹤坟庐  其一○",
        "author": "魏了翁",
        "content": "江左忧佛狸，荆州忌老瞒。\n既虞薪下火，又耻泥中蟠。\n不虞復不耻，志士宁无嘆。",
        "dynasty": "宋",
        "collection_info": null
    },
    {
        "uuid": "b89f636217a3ecac2f826c7e5e75ebc9",
        "title": "次韵李参政湖上杂咏录寄龙鹤坟庐  其一一",
        "author": "魏了翁",
        "content": "大亨惟同人，小知仅私己。\n皇皇万井封，耽耽百重陛。\n尔痾寔余恫，须知本同体。",
        "dynasty": "宋",
        "collection_info": null
    },
    {
        "uuid": "053d2a8ec8c111ddbc57ee7b961c464d",
        "title": "次韵李参政湖上杂咏录寄龙鹤坟庐  其一二",
        "author": "魏了翁",
        "content": "南园鼎盛时，纷纷车马迹。\n须臾风景异，树老春寂历。\n盛衰那可常，此理最明白。",
        "dynasty": "宋",
        "collection_info": null
    },
    {
        "uuid": "63ffdbfdead14faed7cba6cd317f2131",
        "title": "次韵李参政湖上杂咏录寄龙鹤坟庐  其一三",
        "author": "魏了翁",
        "content": "世有傀儡棚，帐幙深遮围。\n衣冠巧装饰，观者迷是非。\n自谓真好手，不知若为归。",
        "dynasty": "宋",
        "collection_info": null
    },
    {
        "uuid": "2c37e2e695bdcaa320b8d78e40c244f3",
        "title": "续和李参政湖上杂咏  其一",
        "author": "魏了翁",
        "content": "阴阳互推移，气数有信屈。\n涧松发贞姿，庭梅睟生色。\n虽无桃李容，桓桓保终吉。",
        "dynasty": "宋",
        "collection_info": null
    },
    {
        "uuid": "04298e23d9dd8624a6fd3ec0722eca0b",
        "title": "续和李参政湖上杂咏  其二",
        "author": "魏了翁",
        "content": "气力与运颓，十步九蹉跌。\n闻有用我者，掩耳忽不悦。\n吾非嵇康徒，道远未能涉。",
        "dynasty": "宋",
        "collection_info": null
    },
    {
        "uuid": "ea8c5541f9283eeb5a3bca6250e0ac67",
        "title": "续和李参政湖上杂咏  其三",
        "author": "魏了翁",
        "content": "虚灵一寸心，攻者十七八。\n炯然无常存，精粗皆着察。\n卫丘騋牝蕃，鲁囿牛羊茁。",
        "dynasty": "宋",
        "collection_info": null
    },
    {
        "uuid": "9cecdd9a9e6a670233151e515e6f3308",
        "title": "续和李参政湖上杂咏  其四",
        "author": "魏了翁",
        "content": "古之求仁者，信道不蕲获。\n颜生何所乐，宁蹈饥寒厄。\n能知四勿功，六根本非贼。",
        "dynasty": "宋",
        "collection_info": null
    },
    {
        "uuid": "796cd83fe74f2ee6fecc512d8961a1f1",
        "title": "续和李参政湖上杂咏  其五",
        "author": "魏了翁",
        "content": "严君闲有家，富之以其道。\n几年困外御，囊空甑復倒。\n家人良自勉，岁晏愿相保。",
        "dynasty": "宋",
        "collection_info": null
    },
    {
        "uuid": "15484485422fc080b7e51518e89b489d",
        "title": "续和李参政湖上杂咏  其六",
        "author": "魏了翁",
        "content": "晋当胡运衰，厉世先黜陟。\n当时望尘友，有识所愤疾。\n云何祖士稚，不似刘越石。",
        "dynasty": "宋",
        "collection_info": null
    },
    {
        "uuid": "bcf3376dc8e86d0a1fdf5fe71a2bd8ef",
        "title": "续和李参政湖上杂咏  其七",
        "author": "魏了翁",
        "content": "人心不可欺，好好而恶恶。\n利欲怵迫之，本心月以落。\n所以古之人，忧在晋其角。",
        "dynasty": "宋",
        "collection_info": null
    },
    {
        "uuid": "427af96c2223778e5fe9dfb1e95baa26",
        "title": "西郊访梅约李提刑李参政八客分韵得尔字",
        "author": "魏了翁",
        "content": "荒烟散牛羊，落日下城市。\n天寒万木脱，岁晏羣动弭。\n西郊有孤芳，独唤春事起。\n幽光耿参月，清艳明野水。\n欲开未开时，似语不语意。\n或疑春较迟，的皪尚霜蘂。\n谁知春风心，浑在阿堵裏。\n洞霄逍遥公，九陇花月使。\n领客居上头，蹇予亦婪尾。\n颇怀去年游，岁月如许驶。\n悠悠竟何成，总被物化使。\n索酒浮大觥，歌商曳穷履。\n真意浩无穷，作诗聊復尔。",
        "dynasty": "宋",
        "collection_info": null
    },
    {
        "uuid": "42e02547729644ed12bf23532a939c26",
        "title": "梁运判生日",
        "author": "魏了翁",
        "content": "有歌不必歌吴趋，有舞不用陈巴渝。\n试听天下紫云曲，着意自与人间殊。\n益州刺史梁大夫，高冠长佩鸣清都。\n秋原方集迎车雉，春风欲送升平乌。\n却思忠献海棠处，少日曾此扶亲舆。\n问天乞英簜，叶气为先驱。\n有酒皆郎清，有书皆父腴。\n人逢善旦称吉祝，六引三调何虚邪。\n勿言商声苦太劲，为国纲纪正要渠。\n厥今事势将何如，邻家盗起翁无襦。\n乘风纵燎未渠已，我薪未徙屋未涂。\n天之生贤端有意，平治况是公规摹。\n尽将吉德为寿本，扶桑自昔无荣枯。",
        "dynasty": "宋",
        "collection_info": null
    },
    {
        "uuid": "8882cb972ffb6c62a35b1783c57faba9",
        "title": "贻庐陵术士冯椿",
        "author": "魏了翁",
        "content": "月宿南斗韩愈生，岁在巳辰郑玄死。\n二人言命是邪非，我欲质疑于孟子。",
        "dynasty": "宋",
        "collection_info": null
    },
    {
        "uuid": "6e7aa8f1ce9d9c88b8cd16a5d1a0de82",
        "title": "浣花即席",
        "author": "魏了翁",
        "content": "轻飔濯袢暑，清与耳目谋。\n江山新容态，真意烂不收。\n榜人以戒余，将事东郊游。\n川后且静波，冯夷亦安流。\n联镳载羣彦，骈筵驾方舟。\n月中乱平渺，高舂尚夷犹。\n俯瞰大江横，仰看苍云浮。\n滔滔去不息，亹亹生无休。\n俯仰三太息，发我心悠悠。\n未省昔之人，曾有此乐不。\n团团转兰枻，突见龙棹头。\n鬨然两敌国，蒿矢迅不留。\n所争何为者，对面如仇雠。\n少须游人散，天暝风泠飕。\n清兴浩无极，洗醆更劝酬。",
        "dynasty": "宋",
        "collection_info": null
    },
    {
        "uuid": "ec107a7aeff935a3493e4e1e11d6292c",
        "title": "再和浣花韵呈李彭州李参政",
        "author": "魏了翁",
        "content": "冁然一开口，天也非人谋。\n江山自旧管，风景仍新收。\n一门令兄弟，而我从之游。\n卫玠珠玉侧，李膺神僊舟。\n主宾有良晤，兄弟无相犹。\n雨余白日静，江远青天浮。\n相彼宇宙广，觉我心休休。\n世传浣溪女，声迹疑谬悠。\n灵均亦已远，英烈今在不。\n又怀唐拾遗，泯然哀江头。\n陵谷几变迁，屈孟独长留。\n于此本何负，而以德为雠。\n因时慨前哲，坐久风飂飕。\n良会惜难再，作诗以相酬。",
        "dynasty": "宋",
        "collection_info": null
    },
    {
        "uuid": "e1239d47c0d356113148849f7c8b0ca4",
        "title": "送赵茶马东归",
        "author": "魏了翁",
        "content": "又因送客朝京阙，意行偶过山之阳。\n槛开岷岭半天雪，帘捲峨眉千丈冈。\n断霞明空暮江白，密阴藏雨秋原香。\n客归便可报明主，满川看看秔云黄。",
        "dynasty": "宋",
        "collection_info": null
    },
    {
        "uuid": "6d7b08183b601ac89421215e95ca6806",
        "title": "李参政生日  其一",
        "author": "魏了翁",
        "content": "湖浅霜鴈寒，天高老龙蛰。\n悠悠瀛海间，时运递消息。\n黄钟一龠回，槁瘁亦敷泽。\n茹茅趣连征，墐户同一闢。\n向来屯阴地，有果终不食。\n存之乃天意，斯道古根极。\n公论无消磨，物情自喧寂。\n喧寂安足计，秋云卷无迹。\n请公护景光，春事勤种植。\n明朝揆初度，万象好颜色。",
        "dynasty": "宋",
        "collection_info": null
    },
    {
        "uuid": "3b011e7f49885cb883923108eb434e1c",
        "title": "李参政生日  其二",
        "author": "魏了翁",
        "content": "二年老翁泉，亲酌石林寿。\n林翁硬如石，跌宕杯舞手。\n酡颜照湖山，丽藻濯花柳。\n牛头望蟇颐，隔阔几烟岫。\n江梅驿堪寄，湖水觞可侑。\n林丘一曲閒，事业千载就。\n屡空有真实，万变无杂揉。\n用之还帝师，归则赤松友。\n蟠桃堪一尝，世味不同嗅。\n得书方醉歌，痴绝记前守。",
        "dynasty": "宋",
        "collection_info": null
    },
    {
        "uuid": "2f8071e5a0498ccc1baa0aecca600aca",
        "title": "次韵郭方叔诸公借胡致堂赏梅至夜赋诗",
        "author": "魏了翁",
        "content": "玄阴作秋冬，杀气寓风雪。\n土深候虫闭，山静飞鸟绝。\n谁知无边春，万古长不灭。\n或畅然以舒，或凝然以结。\n或聚为融和，或散为骚屑。\n又尝以此观诸人，生意不断长如熏。\n咸阳宫殿气成雾，忽作芒砀山泽云。\n神爵甘露来纷纷，画堂已入王政君。\n人从动后观变态，谁于起处探絪缊。\n浅者若为见，夜气长如神。\n傥知起灭幻，便省消息真。\n如何天机之浅者，但识人间桃李春。",
        "dynasty": "宋",
        "collection_info": null
    },
    {
        "uuid": "33102d789249231d40689cf4c53b0d77",
        "title": "次韵刘左史王亭观梅",
        "author": "魏了翁",
        "content": "南山有佳境，天作而地藏。\n谁其搜抉之，主者今欧阳。\n时当冬候最，叆叇云无光。\n烂嚼暗香句，浩歌黄竹章。\n诗成物有主，意远天无旁。\n众宾从老守，遥林拱孤芳。\n气味自尔殊，凡卉不敢香。\n芸芸天壤间，何草冬不黄。\n独此冰雪质，老气磨苍苍。\n便如身洁人，易知復难忘。\n颇怀熙丰日，羣妍偃冰霜。\n皓然深衣老，春风贮肝肠。\n抉开第一机，还作桃李乡。\n终然和鼎实，以侑千岁觞。\n三嗅几而作，临风倍轻狂。",
        "dynasty": "宋",
        "collection_info": null
    },
    {
        "uuid": "048430a5c4f4c1433db16d8ec26eb069",
        "title": "题潼川倅厅先得月楼",
        "author": "魏了翁",
        "content": "浓云捲羃衡嚮北，天风不摇万响息。\n蟇行爬沙踏科臼，顾菟茫洋长在腹。\n本来全体自分明，日用其间人莫识。\n弄丸之暇划若逢，笑拍阑干我先得。",
        "dynasty": "宋",
        "collection_info": null
    },
    {
        "uuid": "3f54725e1c65f336474c1480f1c4d954",
        "title": "和宇文汉州乞房楼记诗",
        "author": "魏了翁",
        "content": "房公胸中妙刀尺，翦刻玻璃贮寒碧。\n今侯着楼于其上，竹色荷光得良觌。\n诗来殷勤问故侯，别日虽赊情转密。\n因思当年飞盖游，鸥鹭不惊潜鲤出。\n春浓雪絮人影乱，秋老云松半天屹。\n苏公二十四桥月，尚爱西湖风月夕。\n江山好处余恋嫪，纵不即人人自即。\n况今檐撩云与齐，激楚高歌友朋集。\n向来寒乞翻自嗤，诗扫黄泥已无迹。\n功名老我后加鞭，文字余人先夺席。\n欲搜万象供刻画，自有此湖难此笔。\n终当为君记斯游，摹写苍颜真六一。",
        "dynasty": "宋",
        "collection_info": null
    },
    {
        "uuid": "0e993a728229522d907bef8f0b55c6c5",
        "title": "约许侍郎诸公酒半宋正仲至自都城",
        "author": "魏了翁",
        "content": "人生能得几回别，一别公来四千日。\n我骑紫马出行春，公指黄扉入当夕。\n谁知行止不关人，解后天涯復同席。\n方看紫陌烂红英，忽復浓阴颗青实。\n断霞明空白日静，过雨穿林乱云湿。\n如梦如梦梦邪非，曰归曰归归未得。\n僰南山崒东流断，关西云霾北风急。\n酒逢故人一吸易，语及新事百忧集。\n试问吾归将何归，梓州遂州有何择。\n况有青山老居士，千骑东来闯然入。\n更得可人高帝孙，又忻末至临邛客。\n尽判三日作狂酲，要话十年胸愊塞。",
        "dynasty": "宋",
        "collection_info": null
    },
    {
        "uuid": "c9113192ca7d3f2e4d525c482fc4180e",
        "title": "登元佑阁次韵李左史所和范泸州诗",
        "author": "魏了翁",
        "content": "飘风吹面酒无力，万响摇摇不停息。\n主宾巉然立分鼎，抑抑威仪长不忒。\n冰槃时荐樱笋香，乌丝快洒蔷薇墨。\n夜深山静天四垂，悠然发我真闻识。",
        "dynasty": "宋",
        "collection_info": null
    },
    {
        "uuid": "99e89b05403cd4ce052d3efd6161f778",
        "title": "临川过永叔植慈竹义木于庭乃榜其堂曰慈义索余诗",
        "author": "魏了翁",
        "content": "冬笋与霜堇，孝可使之生。\n老槐与枯荆，义可使之荣。\n芸芸天壤閒，何物非吾诚。\n根心贯芽枿，影响于形声。\n过君资孝友，早识真重轻。\n一时东南彦，意气何相倾。\n虚几隠天籁，深居观物情。\n慈竹吾父子，义木吾弟兄。\n夜檐月送影，昼户烟输晴。\n与我一般意，乃作堂堂名。\n竹根头𧥄𧥄，下覆復上承。\n木以同本故，叶叶皆相亲。\n承覆匪强合，相亲谁使令。\n兹有靡不有，斧斤日丁丁。\n愿言厚封植，岁晚长青青。",
        "dynasty": "宋",
        "collection_info": null
    },
    {
        "uuid": "16d13117d3f3bdfdfaa0fea7e3fafff3",
        "title": "潼川宪司拓圃筑亭取康节语名以四春得古诗十二韵",
        "author": "魏了翁",
        "content": "皇天平四时，不以秋先春。\n仁人奉天职，不以德后刑。\n次序固云然，表裏元相因。\n方春布阳炜，万物皆精神。\n当秋乃揫敛，黄落山川贫。\n天机之浅者，荣悴为戚忻。\n谁知天地心，于此常肫肫。\n既尝验诸理，又以取诸身。\n四德孰非元，四端孰非仁。\n刑威虽时用，生意固长存。\n四时长有春，吾闻邵子云。\n触事识初心，乃以名吾亭。",
        "dynasty": "宋",
        "collection_info": null
    },
    {
        "uuid": "433461fd164191eeecbe9ffee605964a",
        "title": "遂宁社稷坛与风雷雨师之坛混为一区其间多悖礼者某偶摄郡事因为随事釐正",
        "author": "魏了翁",
        "content": "始余求诸社，穷巷窈而曲。\n草阴荒蒙茸，林影乱朴樕。\n其中有屋庐，其下主以木。\n社稷风雨雷，皆于此乎告。\n趋闇不求阳，如丛祠而局。\n就简不辨方，如古墓而族。\n引我拜乎上，高床被茵褥。\n使我视所陈，纸币荐芗烛。\n爵不以坫寘，酒不以茅缩。\n牲不以碑丽，斋户不以宿。\n于礼无所稽，承讹已云熟。\n从之则咈余，不从亦违俗。\n是心既不慊，虽暂亦为渎。\n屋不受天阳，此岂容有屋。\n先易其甚者，余事踵相属。\n其有不逮为，则以告新牧。",
        "dynasty": "宋",
        "collection_info": null
    },
    {
        "uuid": "bfc7cee361ebff7c1d1a4dae556cf5df",
        "title": "次韵张太博见贻  其一",
        "author": "魏了翁",
        "content": "门前车马尘滔滔，试问有谁閒似我。\n夜灯照出千古心，晓窗掣破重玄锁。",
        "dynasty": "宋",
        "collection_info": null
    },
    {
        "uuid": "884af50a6e259b82552bda0e23a6b2ae",
        "title": "次韵张太博见贻  其二",
        "author": "魏了翁",
        "content": "别后几如隔世人，閒中认得当年我。\n清风应傍笑谭来，明月不随门户锁。",
        "dynasty": "宋",
        "collection_info": null
    },
    {
        "uuid": "0ef6b8e9c7c16c937806e8311cf8368c",
        "title": "再次韵  其一",
        "author": "魏了翁",
        "content": "眇观千载苦无人，窥见一毫先有我。\n隽敏既为文采误，高明又被玄虚锁。",
        "dynasty": "宋",
        "collection_info": null
    },
    {
        "uuid": "026a6f42aff7340477f0254f3fee51d4",
        "title": "再次韵  其二",
        "author": "魏了翁",
        "content": "我尝妄意于古人，子今用力苦先我。\n安得从容长似今，借子玉匙发关锁。",
        "dynasty": "宋",
        "collection_info": null
    },
    {
        "uuid": "644ee0882fc27a4e30e777226f9c9aef",
        "title": "次韵张太博得余所遗二程先生集辩二程戏邵子语",
        "author": "魏了翁",
        "content": "文字未科斗，图书未龟龙。\n粲然天地间，此理触处逢。\n是谓象之祖，而为数之宗。\n昊牺古神圣，先得人所同。\n文因而繇之，旦出亦并雄。\n讫于我孔圣，天命滋益恭。\n浑然一理贯，密察而从容。\n辞变与象占，四者固所崇。\n推辞以知变，象占在其中。\n荒荒秦汉后，学者昧所从。\n不以灾异会，则以虚无通。\n天开周程子，易道乃復东。\n动静静復动，终始始而终。\n上承千年绪，下起百世风。\n同时有邵子，讲道于伊嵩。\n天地之运化，阴阳之无穷。\n即物验消长，先几知吉凶。\n邵子极道数，独立几无戎。\n二程自周孔，为时开梦梦。\n其归则一耳，昧者结忡忡。\n学之将柰何，矧余倍颛蒙。\n要知羲皇心，须踏周孔踪。",
        "dynasty": "宋",
        "collection_info": null
    },
    {
        "uuid": "35f177f537b3406185df28d12fd85899",
        "title": "虞万州生日",
        "author": "魏了翁",
        "content": "春风吹我游锦官，客眸饱作沧江观。\n鹤飞自由白日静，山来不断平野宽。\n主人闻客倒屣迎，案头点易朱未干。\n速呼朋俦俾接席，又遣儿女来拜前。\n馆中列鼎食客众，堂后鸣钟聚指千。\n客来辄留张坐饮，客醉復与开榻眠。\n主人投閒六年久，禄廪不继胡能然。\n问之主人笑不言，神情散朗心常閒。\n向来曾于我乎贷，至今尚质黄金盘。\n又闻吾兄市桥尉，假五十万青铜钱。\n橐中似尔空亦屡，门外车马纷阗阗。\n其间犹有不知者，误谓公子非儒酸。\n谁知出分本无几，况復奉赐随分班。\n知之不知吾何恤，日用饮食于其閒。\n西京相裔平通侯，轻财重义无敢先。\n三年田家未云久，便怀富贵讥南山。\n节侯有子韦少翁，亦以明经世其传。\n爵之附庸有何薄，径欲忍愧从夷蛮。\n人于居约视所守，又以久近察所安。\n近而不渝傥可勉，久而无怨良独难。\n不须远求汉诸公，姑復近考今时贤。\n虽云暂閒未尝约，一念长作膏火煎。\n戚然不能以一日，宁復如君之六年。\n泉无昼夜盖有本，潦有朝夕繄无源。\n归来试与友朋道，言之孔易行维艰。\n厥今人物眇然甚，天道岂不于君还。\n友朋请书为君寿，更祝养素勤加餐。",
        "dynasty": "宋",
        "collection_info": null
    },
    {
        "uuid": "afd2364d99b76d70b7f0091e3bf38570",
        "title": "董侍郎生日",
        "author": "魏了翁",
        "content": "后皇一念根至仁，地虽南北民吾民。\n一二指搐不可信，彼动此应关诸身。\n人言犬戎相噬吞，彼蚌鹬耳吾渔人。\n大国信誓方重申，时遣升勺苏穷鳞。\n有狼其心不我恩，囊书赤白惊严宸，帝曰可矣予其征。\n臣某奉诏之淮濆，臣某董师留汉滨。\n西南忧顾谁其分，我有从橐之亲臣。\n时其动静制主宾，自闑以外惟将军。\n边头赤子方寝薪，旆旌悠悠鸟乌驯。\n将军羽扇白纶巾，且将沈静弭放纷。\n迩来世道波沄沄，士为欲缚迷天真。\n开禧戎首终身焚，未闻先事人有言。\n大官一唱和者羣，前而和之后云云。\n厥今狂猘先狺狺，事势不与开禧伦。\n方拯挚兽招饥蚊，此何为者祇自尘。\n志士愤惋三军颦，置之不治虎患存。\n治之不胜桃虫拚，胜之不尽穷兽奔。\n尽矣復与谁为邻，譬诸白黑方交枰。\n彼据腹胁吾边唇，养成持势犹不均。\n况彼攻夺吾逡巡，局势往往随时新。\n不有妙手谁弥纶，人才生世厥有因。\n帝赍天假崧降神，一心可以位干坤。\n浮云轩冕何足论，祝公早还要路津。\n并包众智资多闻，倡明大义清妖氛。\n携持令誉归麒麟，蹇余不能康世屯。\n浯溪有石高嶙峋，傥能奔走东郭㕙。",
        "dynasty": "宋",
        "collection_info": null
    },
    {
        "uuid": "979e2262036f07f4526c6b3d15ae6053",
        "title": "王总领生日",
        "author": "魏了翁",
        "content": "皇天覆后土，藐然中为人。\n职职万同宇，何所非吾仁。\n一二指搐耳，动且关嚬呻。\n置之非害事，尚欲求其信。\n矧今我赤子，犬羊所噬吞。\n养之将遗患，迫之几寡恩。\n犹以赤子故，未忍穷追奔。\n蠢彼不我德，羽书惊严宸。\n帝曰斯可矣，戎首将自焚。\n一军戍江介，一军留汉滨。\n雨中彻桑土，火后忧突薪。\n又念蜀上游，擢才饷吾军。\n蜀力如蜗涎，仅足以濡身。\n云胡走荆楚，坐视空川秦。\n天下本一家，奚必尔我分。\n独怜去天远，缓急呼不闻。\n公今从此升，于国拟世臣。\n家有忧民谱，切磋及兹辰。\n直前明分义，却立思本根。\n岂但无怨公，此志长光新。\n抑使蜀父兄，寿公以峨岷。",
        "dynasty": "宋",
        "collection_info": null
    },
    {
        "uuid": "7c36bf1e65292aec8dfaabc79759e507",
        "title": "歌诗三十五韵送前知隆庆任侯赴召",
        "author": "魏了翁",
        "content": "向来虎豹蹲天关，啄噉人命无敢干。\n任侯干时外小官，有笔如刀剚权姦。\n权姦未夷骨先寒，有开天诛乱旋刊。\n寘我宗社于山安，忽焉倚伏不可抟。\n天心克復理好还，是时增秩纶言颁。\n扶耸义烈增壮颜，迩来十载国步艰。\n思以吉士仪清班，侯今以选赐之环。\n进退语默人所瞯，侯以时考以事观。\n庆元视今奚易难，浮骖妄辙纷多端。\n大车槛槛长自閒，中原胡尘暗河山。\n行人载书墨未干，深仁大信而敢奸。\n彼民玄黄走壶箪，我復翦刈如草菅。\n惟皇上帝悯人寰，呜呼言之鼻辛酸。\n侯兮去去心体胖，允矣直道非俗观。\n士所欠者非朝冠，要令反覆耐久看。\n前陈亟与摅肺肝，且使志士兴长嘆。\n讙言此士尝讥韩，始终激烈心如丹，寘名大小任公间。",
        "dynasty": "宋",
        "collection_info": null
    },
    {
        "uuid": "513deaf8dc76c7eee4e7925e8b8a9d6c",
        "title": "领客君子轩木芙蓉盛开分韵得红字",
        "author": "魏了翁",
        "content": "天公富万有，盈宇何充充。\n秋风一摇落，所得缘手空。\n忽于臞悴中，覩此寒露丛。\n天然真富贵，送尽人间穷。\n雅传与骚经，凡卉亦见容。\n胡为抱昭质，一盼独未蒙。\n或讶木末褰，或比水间红。\n至近前上处，至明日方中。\n硕人亦俣俣，于此犹不逢。\n莫我知矣夫，伫立看秋风。",
        "dynasty": "宋",
        "collection_info": null
    },
    {
        "uuid": "a9bd4c424c729f0b423305584c06ccb4",
        "title": "重九后三日后圃黄华盛开坐客有论近世菊品日繁未经前人赋咏惟明道尝赋桃花菊外此无闻焉因相与第其品之稍显者各赋一品某探题得桃花菊",
        "author": "魏了翁",
        "content": "南阳有佳人，被服长修姱。\n黄中粲有章，秀外青无华。\n朝饮晋柴桑，夕餐楚长沙。\n惟与高人处，耻作流俗夸。\n玄都有俗士，品格固尔差。\n遗之以潘沐，强欲相涂搽。\n南阳笑谢遣，于此我何加。\n游女荡春风，渔人眩红霞。\n尔比予于是，岂欲相疵瑕。\n卿自用卿法，吾亦爱吾家。\n寄声谢程子，为我删此花。",
        "dynasty": "宋",
        "collection_info": null
    },
    {
        "uuid": "cc65f7ef65d5bdc9f202453286620b15",
        "title": "次韵薛秘书见遗玉臂格谢书则堂扁额",
        "author": "魏了翁",
        "content": "人心之精微，未动孰为判。\n邪正介然形，君子小人断。\n熙熙大雅歌，洋洋关雎乱。\n或觇时安乐，或识世屯难。\n是惟言出口，矧復书脱腕。\n至着恢人文，至微极幽赞。\n或者藏其心，外饰徒璀璨。\n谁知敬肆间，德之所聚散。\n卓哉符溪老，吾道资御捍。\n万殊错揉中，独识一理贯。\n反躬事省察，愤世兴寤嘆。\n揭堂阐斯则，绝识陋秦汉。\n于余或有所，相谓画可玩。\n无物报琼瑶，作诗附笔谏。",
        "dynasty": "宋",
        "collection_info": null
    },
    {
        "uuid": "ae7d19a6a02589c1c7a117bcb3dbf30b",
        "title": "飞雪亭",
        "author": "魏了翁",
        "content": "自荆入蜀路险绝，墨猿声中胆欲折。\n万州江头舍舟楫，又趣担簦穷岌嶪。\n危磴连云如积铁，乱石砭足十九跌。\n仆夫流汗马吐舌，遥望盘龙拄天胁。\n悬瀑落岩喷霏屑，中间有亭曰飞雪。\n十里阴风寒入髮，人言此地无六月。\n火云射地人不暍，谁知利欲所熏灼。\n以身试险车结辙，伐性焚和火如烈。\n试于此亭解羁绁，呼取大斗酌甘洁，一饮令君消内热。",
        "dynasty": "宋",
        "collection_info": null
    },
    {
        "uuid": "c9087e646dcc025a5dac24a3c9929c03",
        "title": "张义立得古井以木为甃命曰亨泉而求余诗",
        "author": "魏了翁",
        "content": "井居安其地，井通会其时。\n地维人所宅，时乃天之为。\n方冬羣动息，水德潜清漪。\n而随春木升，环顶沃华滋。\n性情固下润，功用由上齐。\n孰若无事中，一降一腾之。\n是理契天运，达观正在兹。\n张侯得木井，妙制参皇牺。\n其间相生意，似非俗人知。\n堙废几何年，而独与侯期。\n书来属共赋，此理难下词。\n但于井之象，发我深沈思。\n且如初升五，泰通人所资。\n乃于巽入坎，中含兑承离。\n通塞靡自遂，睽遇若有司。\n坎惟生于一，孚实以为基。\n世途自亨否，我德无成亏。\n属侯善疏瀹，毋俾纤尘缁。\n不食吾不即，食之吾不私。\n小大随所汲，辩义而审施。\n客来问出处，为诵亨泉诗。",
        "dynasty": "宋",
        "collection_info": null
    },
    {
        "uuid": "27dee22260a7bd6e352022612fc22d5f",
        "title": "重阳分韵得放字",
        "author": "魏了翁",
        "content": "层云生夕霏，寒雨湿青嶂。\n平生爱九九，谁谓不可仗。\n盈盈黄鞠华，采采鬰金鬯。\n点检襟袖间，清芬固无恙。\n门前秋阴阴，席上春盎盎。\n惟余忧时心，忽忽未肯放。",
        "dynasty": "宋",
        "collection_info": null
    },
    {
        "uuid": "39180365ebcecf28d75507fe67e79b26",
        "title": "补和李季允去秋所寄凌霄观诗",
        "author": "魏了翁",
        "content": "天高山围坐，露下月满楼。\n其间倚阑人，古今入双眸。\n戒哉后时懊，迨此先民忧。\n匪缘冀求鱼，惧易或丧牛。\n瞬息起万夫，朝暮食千头。\n金汤蔽遮地，我岂为一州。\n余力事层观，翚飞半空浮。\n帘开六合晓，杯纳万顷秋。\n灯火背城市，烟霖俯林洲。\n遐睎到冥鸿，吟思追驯鸥。\n寄声鹤山我，夺目珊瑚鈎。\n因思去年夏，狂魂昼羣游。\n婪酣饱溪壑，磊砢丰渠酋。\n诸公正错愕，如筑于道谋。\n微君且柔之，尚保国邑不。\n岌嶪变怗妥，嚬呻起懽讴。\n宜恢奇杰观，快此夷怿酬。\n独忧解成缓，万古同一流。\n君毋观上游，观上增嘆愁。\n南有壶聚𣟄，西有耕锄耰。\n北有不庭方，东有不宁侯。\n君看此风景，便谓无事休。\n天心果何如，年运不我留。\n相期懋明德，事业贯显幽。",
        "dynasty": "宋",
        "collection_info": null
    },
    {
        "uuid": "bb2bbdf27367e48ff28b7af6f3ec74f1",
        "title": "汪漕使即梅圃作浮月亭追和古诗余亦补和",
        "author": "魏了翁",
        "content": "一元播羣卉，其气清以馥。\n诗人竞称许，胡然于梅独。\n黄宫播雷鼗，玉管动葭毂。\n惟梅命于阳，清艳照朴蔌。\n正冬白堆墙，初夏黄遶屋。\n纯干禀自高，奚止香百斛。\n又从晏阴后，仍作来年復。\n番君为筑亭，挥弄月盈掬。\n可敬不可玩，醉语惧三渎。",
        "dynasty": "宋",
        "collection_info": null
    },
    {
        "uuid": "a61c5300bec6778b7968cc6d77df91ad",
        "title": "约客十有二人泛舟东山分韵得大字",
        "author": "魏了翁",
        "content": "乐莫乐良朋，同胞瀛海内。\n矧復聚此州，此乐无乃太。\n晨策披曾巅，夕篙泛晴濑。\n羲和鉴余衷，为我祛宿霭。\n空碧堕清镜，帝青倚高盖。\n明矑照鸥心，遐思绝鹏背。\n信知好干坤，不出天地外。\n人生两仪间，豁豁如许大。\n万古同一流，谁能与心会。\n丁宁黄头郎，为我勉乘载。\n直下涪武江，合处看重兑。",
        "dynasty": "宋",
        "collection_info": null
    },
    {
        "uuid": "4d9c023411be6ae6b17e5b6bfc1edc82",
        "title": "次韵西叔兄日食地震诗",
        "author": "魏了翁",
        "content": "正月太阳食，六月阴萋萋。\n利沔阶成间，桑土为涂泥。\n破山覆桥阁，灌城坏河堤。\n蜀地五六震，积潦伤农畦。\n梓州暑尤异，我兴看朝隮。\n出逢七十翁，履敝衣无绨。\n前行为余言，老夫齿含齯。\n阅事亦已多，近闻何乖睽。\n去年大官括隠户，父詈子诅妻悲啼。\n大官深居那得闻，小吏鼻息干云蜺。\n今年得少休，北风苦凄凄。\n番军袭江淮，将士惊噬脐。\n四方靡所寄，容身仅坤倪。\n灾异又如此，宁保梁益西。\n太守闻此言，惕如履征鼙。\n又见广文诗，口呿心沈迷。\n力能得为仅千里，滔滔四海皆余黎。",
        "dynasty": "宋",
        "collection_info": null
    },
    {
        "uuid": "9ce9a2daf987b814ad69e6f6439f0c59",
        "title": "约书院诸友过石洞津检校堤役",
        "author": "魏了翁",
        "content": "天阔山头头，江空石齿齿。\n清霜肃宇宙，物物露根柢。\n是开明年春，万彙从此始。\n人事胡不然，临流方识水。\n断岸百尺悬，赤子命如寄。\n示人亦真切，犹作秦越视。\n我忧不能释，人谓我俗吏。\n吏安能俗人，亦人自俗尔。\n神天及游衍，忠信在参倚。\n是间炯然存，精粗莫非事。\n况逢道义友，眷眷不余弃。\n至理互相发，俗氛安能滓。\n夜寒人欲归，渔火飐清泚。\n照我方寸心，悠悠发长喟。",
        "dynasty": "宋",
        "collection_info": null
    },
    {
        "uuid": "01f69d130332cd36ed56c168709efdaf",
        "title": "至后再见大雪杨尚书约登天开图画阁分韵得平字",
        "author": "魏了翁",
        "content": "天公闵赤子，踊为营杯羹。\n寸白未云厌，赐以一尺平。\n微阳动黄宫，万宝随孳萌。\n蝗妖坐远屏，疠鬼亦就烹。\n东邻文昌伯，志气为我倾。\n携朋乐时丰，举酒浇空明。\n忻忻各有适，耿耿未忘情。\n不知宇宙内，肯尔同阴晴。\n前时闻帝辇，随雪登山亭。\n亭高一流盻，淮楚接神京。\n新甿正露立，旧戍方长征。",
        "dynasty": "宋",
        "collection_info": null
    },
    {
        "uuid": "662b886d5a4ef3430bf7b64d5cc70f03",
        "title": "送刘寺丞赴浙西提举分韵得霄字盐官县以海漂荡命刘措置",
        "author": "魏了翁",
        "content": "君王位三极，五气咸宣昭。\n有一弗余若，引咎自己招。\n如何圻甸閒，灵胥敢为妖。\n毋谓一指搐，能使身无聊。\n是用选肤使，汝往锄其骄。\n将指得若人，谴异不足销。\n水生乎天一，阳实为根苗。\n疏通乃循轨，壅塞逾惊漂。\n是理与政通，更当省厥徭。\n绩成报天子，鸣佩行青霄。",
        "dynasty": "宋",
        "collection_info": null
    },
    {
        "uuid": "69a8756148bfe7728a755d6dd6958266",
        "title": "阁学袁侍郎以朝鲤豢龙两图见寄索和 朝鲤",
        "author": "魏了翁",
        "content": "物生宇宙间，巨细统有宗。\n鳞虫三百余，厥长称维龙。\n滃雾弥六合，神渊閟千重。\n维时赤鲤公，坐制纤鳞穷。\n纤鳞何足言，什百来追踪。\n亦有横江鳞，望洋丧其雄。\n于于圉圉然，等辨殊卑崇。\n一鳜掉头去，恝然若将终。\n三公不易介，谁谓惠不恭。\n鲁生陋汉仪，商皓婴秦锋。\n行吾之所安，匪以惊愚庸。\n又如秦汉后，俗学千载同。\n卓哉无极论，上配禹孟功。\n吾言聊自警，毋诮惟少通。",
        "dynasty": "宋",
        "collection_info": null
    },
    {
        "uuid": "a1025608561b4cf9e5f132e5f21bdc7a",
        "title": "阁学袁侍郎以朝鲤豢龙两图见寄索和 豢龙",
        "author": "魏了翁",
        "content": "干坤包万有，纳纳百囊罟。\n人位乎两间，利与害为御。\n一气贯四时，五风偕十雨。\n神龙以为畜，扰御不予侮。\n河有背负图，庭无漦流女。\n义理之不明，人情自疑沮。\n范围吾职分，往往若违拒。\n同室操戈鋋，一身隔肺腑。\n帝王豢龙意，弃置那復取。\n四灵非不灵，有不得其所。\n生息之相吹，古今镇如许。\n古人体天意，万物我其主。\n虫莫知于龙，拊循如士伍。\n今何故无人，亦足验胸府。\n声和凤来仪，心平辔如组。\n矧伊人中瑞，治乱系嘿语。\n欲入而闭门，谁出不由户。\n兹事阙人心，作诗附农圃。",
        "dynasty": "宋",
        "collection_info": null
    },
    {
        "uuid": "a1a332ce088d165bd7e808cd8a7d83e4",
        "title": "送袁都官知徽州",
        "author": "魏了翁",
        "content": "英英蓬省郎，表表秋官属。\n剑佩行青霄，扬且鬓双绿。\n掉头不肯住，去作新安牧。\n班班莱氏衣，粲粲学子服。\n归来拜郎罢，堂前问凉燠。\n新从天上来，犹带书传馥。\n问汝得人谁，袖有两图轴。\n骊龙挟风雨，闪电注两目。\n甲纍独何术，能使同豭鹜。\n三十六修鳞，羣鲰荡相逐。\n亦有曳其轮，中行而独復。\n君家名父子，厥理探已熟。\n人生宇宙间，亦在适所欲。\n义精无非事，虑澹不翅足。\n愿明消息几，颐神以养福。\n迟子宽我忧，书来寄陆续。",
        "dynasty": "宋",
        "collection_info": null
    },
    {
        "uuid": "a983035667fc9b409cc9ae7ff80e4cca",
        "title": "送侯成甫归蜀",
        "author": "魏了翁",
        "content": "鴈声砧杵霜满洲，高桅大舶行清秋。\n长安白日误双鬓，故国青山明两眸。\n前宵大江半归壑，来岁候虫已坏宅。\n无踪天马常往还，不信人间有终屈。",
        "dynasty": "宋",
        "collection_info": null
    },
    {
        "uuid": "a11795eecf8cef913ce7bd8b1f186619",
        "title": "送杨尚书知泸州",
        "author": "魏了翁",
        "content": "断鴈怀归芦叶秋，离鸾感照菱花羞。\n五更呼儿拭残泪，淹速有命吾归休。\n殿头三拜疏，去意浩莫收。\n内前宣辞赐颜色，外间祖帐如云稠。\n往年长安道，笑谈取公侯。\n白璧抵山车断流，黄金牣屋花满楼。\n万钉围腰笏头带，廷绅啧啧悬两眸。\n吁嗟此何物，白尽人间头。\n二十年重来，见此勇退杨泸州。\n平生志气未肯倾，卷怀归洗岷峨愁。\n我往送之门，感事增百忧。\n怱怱别公上车去，怕鬼见笑君奚留。",
        "dynasty": "宋",
        "collection_info": null
    },
    {
        "uuid": "737fcabd9ca3f03eebfa55d36c8d0cbb",
        "title": "送郑侍郎四川制置分韵得盖字",
        "author": "魏了翁",
        "content": "恭惟皇上心，纳纳天同大。\n明命辍禁游，往抚蜀雕瘵。\n蜀山在何许，斜阳点鸦背。\n家住扶桑东復东，却望斜阳铁山外。\n金头奴子扼熙秦，银州兵马衝兰会。\n使我六年望烽火，征人穿空枕戈祋。\n使我千里致钟石，居人轑釜泣粗粝。\n县官无蓄租，百姓无藏盖。\n上有苍苍之高天，卒然叫呼不可待。\n阃外万戚休，只以一身佩。\n我于公行无所赠，筮言得咸为艮兑。\n艮山本中虚，兑泽乃上溉。\n独于九四论心体，而以朋思为障碍。\n愿公书此象，长于卧兴对。\n蜀道青天蜀平地，君侯一心即难易。\n思耕亭前先郑碑，更看他年后郑记。",
        "dynasty": "宋",
        "collection_info": null
    },
    {
        "uuid": "08c56e7cc359b6ed8b673aa5bb36c05b",
        "title": "大理曾少卿欲见余近作录数篇寄之以诗为谢且云连日疮疡作读余文而愈因次其韵",
        "author": "魏了翁",
        "content": "西风萧萧吹鬓急，独立长空倚天壁。\n俯看沧海环九州，仰视青云行白日。\n夜归蟋蟀鸣秋床，触处万宝西风香。\n而余生世竟何事，孔翠兹影蜉蝣裳。\n冥心宴坐自探测，善利几微如白黑。\n江西夫子最知心，欲往从之后土湿。\n忽来诗句悬清风，拱揖孔孟麾瘠痈。\n便思载酒巾车童，一夜壮气干星虹。",
        "dynasty": "宋",
        "collection_info": null
    },
    {
        "uuid": "252c9b23ba65bef1f287cc166e678a37",
        "title": "送任大卿知汉州张少卿知眉州",
        "author": "魏了翁",
        "content": "冬卿怀绂行清秋，又送两卿归作州。\n寄声三州之父老，从今安用思故侯。\n朝廷择守重于昔，亲擢名卿畀华职。\n两卿更是扬历深，元把麾来復麾出。\n双骑紫马去朝天，羁金络月凌虹烟。\n逡巡似惜锦障泥，急流欲渡不肯前。\n好官岂为多荣禄，两卿之归得吾欲。\n昨夜流星声撼屋，光芒照人不成宿。\n起看北斗行云端，驱策四运无停鞭。\n旁穿上透多风寒，九州霜露方漫漫。\n人间分位各有制，行得一分一分是。\n两卿去矣吾亦归，多为天公怜赤子。",
        "dynasty": "宋",
        "collection_info": null
    },
    {
        "uuid": "635e48a404277c5ea38340f676b7c0e8",
        "title": "十二月二十日领客登介亭分韵得梅字",
        "author": "魏了翁",
        "content": "晨镳载宾从，披雾陟崔嵬。\n宇宙敛盈握，江湖大容杯。\n孱颜石丈人，玉立山之隈。\n山前大第宅，马头涨黄埃。\n独此抱昭质，萧然侣寒梅。\n有客以问余，豫为地为雷。\n雷出地为奋，何取于石哉。\n人以动为境，沄沄不知回。\n而能介然存，神气斯有开。\n相对得深省，欲归重徘徊。",
        "dynasty": "宋",
        "collection_info": null
    },
    {
        "uuid": "f859b23c2ee024356c7815be585195f8",
        "title": "四月二十日领客寻龙井前盟以雨阴晴未定不果往买舟下西湖步至玉泉观鱼分韵得东字",
        "author": "魏了翁",
        "content": "前期戒宾从，再候苏长公。\n晨炊马亦秣，宿载车既董。\n飞廉何方来，横出云半空。\n便将龙井泉，换却西湖风。\n公非閟清境，乃似开其逢。\n烟柳夹大堤，拳荷点清穹。\n水涵乱云白，露湿残照红。\n不是我辈人，此味谁与同。\n神閒等喧寂，意适无西东。\n观鱼滋有发，归骑春风中。",
        "dynasty": "宋",
        "collection_info": null
    },
    {
        "uuid": "f1c65f8e6bc178fe1edda3fbf0b2085b",
        "title": "六月十四日后殿侍立新永康太守成嘉甫朝辞奏事词气恳恻上为嘉纳尝随笔纪其事今乡人祖帐分韵得西字遂书以赠行",
        "author": "魏了翁",
        "content": "严精伐鼓趋晨鸡，龙媒戒仗喑无嘶。\n宰臣奏事左墄降，史臣曳履东阶跻。\n永康太守臣申之，上殿音吐干虹蜺。\n曰臣前领大农簿，试郡得请今当西。\n鞑人求通反其使，金人匿壮招吾携。\n勿言残金继前好，将贰鞑靼摇青齐。\n时将有反事有间，翫岁愒日忧噬脐。\n皇帝瞿然曰是是，伸颐颔首天听低。\n贴黄更请磔叛将，褒恤死事不可稽。\n陛下亦闻西事否，昔号险阻今多蹊。\n散关皂郊已平地，白环黄牛犹溃堤。\n分台列阃越秦视，体统涣散人情睽。\n上云私意误大事，谆谆切切重提撕。\n申之又言故臣丙，昔尝有德于坤倪。\n上顾指臣曰安丙，申之顿首如含悽。\n纷纷交情异生死，独此推本祛羣迷。\n臣时张拱立帝傍，螭头恨无千赫蹏。\n为王留行力不足，戴目处此羞梁鹈。\n宫无小大莫非事，勇为天子绥羣黎。\n天如有意听臣归，问天重乞青玻瓈。",
        "dynasty": "宋",
        "collection_info": null
    },
    {
        "uuid": "531f59132eb39c7f8c6f90b86fbcd11c",
        "title": "杨仲博生日",
        "author": "魏了翁",
        "content": "金街隆隆晓钟动，倚马禁门续残梦。\n梦惊风雨摇江霏，恍如秋浦哦诗时。\n觉来丝丝理前绪，犹记平塍蟹鱼句。\n是日江风吹倒山，船头白浪高黏天。\n两家儿女揽衣出，草草杯盘作生日。\n自从幞被趋帝京，二年不见波涛惊。\n不知风色今安否，但见朝朝侍明主。\n银鞍白马上晴空，鸣鞘戒仗天无风。\n朝回为君庆初度，才上心来到秋浦。\n君今去作什邡侯，归兴如山不可留。\n只虞江上风色恶，不似帝城镇懽乐。\n高楼大第插云霓，烟花眩眼明春晖。\n吾侪且可饮，勿问尚书期。\n为我歌，毋庸归。",
        "dynasty": "宋",
        "collection_info": null
    },
    {
        "uuid": "e417e4ffbc847a7dd2c0a4d8887b32fd",
        "title": "送杜兵侍以华文待制知遂宁府",
        "author": "魏了翁",
        "content": "敝貂衝寒马声湿，余杭门外送归客。\n去年曾送六朱幡，今年又送四千石。\n更有三令相后先，采不盈筐去如织。\n蒙蒙风雪人气薄，漠漠烟尘剑花蚀。\n独立长空倚天壁，几度乞归归未得。\n贰卿荦荦天与姿，不肯随俗相脂韦。\n声名早落虞舜聪，霞裾云佩明春晖。\n虞舜已死不復返，云埋苍梧天地悲。\n万物兴歇各有期，人生出处宁无时。\n揽裾结佩下霄汉，苟得吾志官无卑。\n史臣昨侍玉皇案，爱民一语何孜孜。\n愿公领此深长思，民力竭矣谁其知。\n更须同志共此事，则公且去吾亦归。",
        "dynasty": "宋",
        "collection_info": null
    },
    {
        "uuid": "84d8689778a305e95eaa77b25e0405a7",
        "title": "送杨仲博归蜀",
        "author": "魏了翁",
        "content": "江头送客雪初晴，木叶脱尽山空明。\n天高地迥着行客，昂昂野鹤相似清。\n晓空霜唳三两声，扶木枝上阳乌惊。\n岂无枯蚓若残粒，宁肯俛首鸡鹜争。\n伊人伊人此为客，不是伊人招不得。\n固有比隣不往来，那能万里相追逐。\n泸涪江上初戒舟，荆江夏簟赤壁秋。\n长江镜滑无纤滓，致君肝鬲尔许侔。\n竟成何事客先发，赢得满头桩岁月。\n丈夫身在復何忧，莫作无相见期别。",
        "dynasty": "宋",
        "collection_info": null
    },
    {
        "uuid": "66230ae5ab2333e02724387a22748ce5",
        "title": "送黄宜州之郡",
        "author": "魏了翁",
        "content": "皇帝亲政之初旬，史臣了翁侍严宸。\n宜州太守当就国，袖出谏疏前开陈。\n炎荒僻在飞燕外，陛下一视同吾仁。\n毋云指搐非害事，往往四体为不信。\n臣请选侯如中州，更饬肤使时咨询。\n但令正身以率下，炎荒虽远畿甸均。\n皇帝顾谓汝可往，布宣德意安吾民。\n黄君下殿再拜谢，尽以圣训关史臣。\n史臣拜手笔之册，以君所闻还赠君。\n维今贪竞习成俗，公私已屈忧方新。\n纪纲法令不敢知，恃以立国维苍旻。\n苍旻茫茫不可问，人情忻戚天笑颦。\n愿君体此深长思，便以圣训书诸绅。\n心诚求之莫非事，子苟不欲民无贫。",
        "dynasty": "宋",
        "collection_info": null
    },
    {
        "uuid": "efa7f315069cc4ae2be0c64f167a422a",
        "title": "送秦秘监以显谟知潼川",
        "author": "魏了翁",
        "content": "杜侯归未几，又送秦侯归。\n锦衣赫相望，里闬生光辉。\n仅存二三士，去意不可羁。\n王张屡乞身，余亦五请祠。\n岂不明主恋，去就各有宜。\n昔岁语杜侯，志得官无卑。\n近忽省前误，热突无寒煤。\n君门天九重，赤子命一丝。\n诗书谩胀腹，字字不适时。\n俯瞰大江流，仰看苍云移。\n悠悠未有届，蹙蹙安所驰。\n昊天岂民憎，翻覆不可期。\n愿随力所逮，必以诚求之。\n求之有弗得，况忍相瘠肥。\n临分重回首，吾匪怀吾私。",
        "dynasty": "宋",
        "collection_info": null
    },
    {
        "uuid": "1335ad3c44f55819f234a3b6fdb2fbe9",
        "title": "送张匠监以秘阁知赣州",
        "author": "魏了翁",
        "content": "西南间气忠献公，一生心事天与通。\n才高志广无处着，独倚衡疑望关洛。\n九州风露方漫漫，卷回残梦归余干。\n惟将一念遗孙子，长与世间立人纪。\n宣公端明今在无，我生不识惭非夫。\n宁知中岁遇行甫，历历典刑犹父祖。\n试从微处觇经纶，中边玉洁无纤尘。\n大河滔滔恣羣饮，逡巡独惜障泥锦。\n晓庭戒仗喑无声，掣缨振鬣时时鸣。\n京师邸吏自相语，张公立朝我良苦。\n不知书疏何所言，每一论奏人争传。\n好名之人能逊国，而于豆羹见词色。\n反覆耐看不可瑕，此事无素能然邪。\n我从同朝一千日，见公造次皆是物。\n寄声为贺赣州民，朝廷为汝辍争臣。\n却须更问萧太傅，中朝外郡谁当虑。",
        "dynasty": "宋",
        "collection_info": null
    },
    {
        "uuid": "2b644d197229dc9f9f2430c4c3fc8016",
        "title": "约漕使泛舟东郊坐客十人分韵得江字",
        "author": "魏了翁",
        "content": "微雨爽晴昊，柔风涣清泷。\n空明山四坐，宇静天八窗。\n筮言得幽真，此意谁与双。\n使家我风调，宾友俱同腔。\n高谈飐清镜，胜韵眠空缸。\n东西南北人，偶此同一邦。\n坐数云皛皛，起看水淙淙。\n古今聚散地，浩浩如此江。\n余霞照宝瑟，明夜欺银釭。\n维舟未肯鼓，归梦惊逢逢。",
        "dynasty": "宋",
        "collection_info": null
    },
    {
        "uuid": "5c774377ea2e9333ebd0242fc57d8c97",
        "title": "肩吾摘傍梅读易之句以名吾亭且为诗以发之用韵答赋",
        "author": "魏了翁",
        "content": "三时收功还朔易，百川敛盈归海斥。\n谁将苍龙挂秋汉，宇宙中间卷无迹。\n人情易感变中化，达者常观消处息。\n向来未识梅花时，绕溪问讯巡檐索。\n绝怜玉雪倚横参，又爱青黄弄烟日。\n中年易裏逢梅生，便向根心见华实。\n候虫奋地桃李妍，野火烧原葭菼茁。\n方从阳壮争门出，直待阴穷排闼入。\n随时作计何大痴，争似此君藏用密。\n人官天地命万物，二实五殊根则一。\n囿形闢阖浑不知，却把真诚作空寂。\n亭前拟绘九老图，付与人间子云识。",
        "dynasty": "宋",
        "collection_info": null
    },
    {
        "uuid": "ff53fc8f337cecd6e9a66e735f5e06ab",
        "title": "次韵永平令江叔文鹤山书院落成诗",
        "author": "魏了翁",
        "content": "天运驱人人不觉，古道违时时不学。\n王相随胫回荆山，昭质依然未经琢。\n因思胥靡逢殷宗，精神动悟声气从。\n砺舟霖雨到梅糵，变化气质天同功。\n朝歌屠叟无与语，一日投纶见明主。\n大车槛槛行周道，轮辐中规箱中矩。\n人生天地同一原，自诚为圣明为贤。\n地殊世远犹合节，矧此同宇相周旋。\n自从浇风散遗直，世不乏材无匠石。\n未能登车习射御，人人自视邮无恤。\n出门浪战触与蛮，半生少得须臾间。\n不为夷甫辱汝水，即似介甫逋钟山。\n古人洒扫先庭户，岂问他人莫余顾。\n只忧原头欠渟滀，才见天根便呈露。\n人言阴浊胜阳清，阳一阴二分三亭。\n谁知阳德本无间，根心枝叶长相亲。\n君臣大分虽有止，终不能忘乃天理。\n世无我知将自知，不待雷风问诸史。\n投沙屈贾占所归，九州博大归何之。\n虽云忠愤语伤激，律以洙泗犹津迷。\n前村虎啸晚风起，跕鸢酸嘶雁将子。\n君恩未报臣忧深，暇把壶头较乡里。\n江公劝我姑少安，新诗肉好如璧环。\n敢输忧诚谢庆语，仍戒牍史毋抄传。",
        "dynasty": "宋",
        "collection_info": null
    },
    {
        "uuid": "25b6bd9d84890c14805f8687499012f2",
        "title": "生朝李肩吾贻诗次韵为谢",
        "author": "魏了翁",
        "content": "肩吾作诗庆五十，矜我颠跻授之絷。\n因思五十义最精，造化机缄斯出入。\n君看五位相生成，前荡后摩如授揖。\n至于五衍宜有穷，泽火趋新承井汲。\n作圣工夫方自兹，为人生活知非急。\n昔人于此嘆始衰，血气虽衰义逾集。\n蹇余不学晚知非，方把斯心验存蛰。\n独嗟道远莫致之，愿与始终谋不及。",
        "dynasty": "宋",
        "collection_info": null
    },
    {
        "uuid": "7391724cd63b749943a82ac6beedc7a5",
        "title": "次韵李肩吾读易亭山茶梅",
        "author": "魏了翁",
        "content": "梅华鹤羽白，茶华鹤头红。\n拱揖鹤山翁，始授宗人同。\n山间两宾主，穷极造化功。\n易终得未济，曹末观豳风。\n或嗟生处远，不近扶木东。\n谁知天然贵，正在阿堵中。\n喧寂四时耳，寒至窒斯穹。\n冷眼看千古，声色沈英熊。",
        "dynasty": "宋",
        "collection_info": null
    },
    {
        "uuid": "1050a5cfd51def24a6d74b0a26c79092",
        "title": "再赋",
        "author": "魏了翁",
        "content": "淘金乱川绿，发䓞烧山红。\n自为天一隅，奚翅地十同。\n米贱衣弗费，四民罕全功。\n功夫到华卉，未至浇淳风。\n老梅委林莽，洛佩遗丁东。\n茶华新移根，脱命斤斧中。\n焉知贲然者，秋毫皆苍穹。\n观物弗之察，吾欲问黄熊。",
        "dynasty": "宋",
        "collection_info": null
    },
    {
        "uuid": "5b93cca9c0498e70273fe86b0a304415",
        "title": "鹤山书院前为荷塘三即其小屿筑亭久矣春后八日始榜曰夫容州",
        "author": "魏了翁",
        "content": "严风吹衣落南土，手批{儿吾}猱藉封虎。\n缘山跨谷三里城，架竹编茆百家聚。\n天公似为羁人谋，闭藏佳境城东陬。\n介然用之便成圃，下视更得夫容州。\n水间木末高下照，名字既同形亦肖。\n自从羸豕伏羣龙，红白相辉转明耀。\n人怜风雪拘系之，委弃衰草蟠寒泥。\n谁知烱烱含内美，正于槁瘁生光辉。\n大书三字为吹送，唤起渠阳百年梦。\n却疑二华痴绝人，身既隠矣名焉用。",
        "dynasty": "宋",
        "collection_info": null
    },
    {
        "uuid": "ac018df3841cbcac48840cdf2cdeb154",
        "title": "再韵",
        "author": "魏了翁",
        "content": "文华灭质甚尘土，物欲戕生剧豺虎。\n三年挂舌坐林皋，日月往来云散聚。\n夫容自与诗肠谋，虽无颜色媚涂陬。\n梦随春草撩客儿，手抉云锦分潮州。\n平生耻作山鸡照，对此忘其为不肖。\n为华破戒哦七字，殆似五噫发梁耀。\n李君不为揜覆之，唤取奚锦披封泥。\n缫车引出万丝绪，衣被山谷春无辉。\n山中华木迭宾送，人把荣枯同幻梦。\n卧看夫容生未生，满目天机供日用。",
        "dynasty": "宋",
        "collection_info": null
    },
    {
        "uuid": "eba84f31404aa47f24e8cd9eb1a32aab",
        "title": "通道朱宰求时斋字李肩吾赋诗次韵",
        "author": "魏了翁",
        "content": "朱君问时斋，为诵羲文书。\n夬终伏剥果，干始函坤舆。\n坎离互藏宅，遇復更踦闾。\n物理消处息，人谋密中疏。\n即兹贯千古，何所非广居。\n是以无妄时，不耕穫菑畬。",
        "dynasty": "宋",
        "collection_info": null
    },
    {
        "uuid": "104138914a4ae07cea3732c4a09a990e",
        "title": "抚州崇仁县玉清观道士黄石老工古篆以李公父书来问字",
        "author": "魏了翁",
        "content": "圣学不嗣千余年，併与小学遗其传。\n其间明道宁乏贤，谓书小伎姑舍旃。\n十字九舛不可镌，楮生墨墨色有冤。\n动以经史为执言，岂知魏晋几变迁。\n况今经字宗开元，请观未有韵书前。\n训纂字林形相沿，形声迭推义乃全。\n韵书既作人趋便，未能书法穷根原。\n但以声韵求诸篇，形存声亡韵亦牵。\n叔重少温工磨研，二徐郑郭相后先。\n书法頼此差绵延，许李焉得无谬愆。\n楚金分韵犹拘挛，若更舍此徇俗妍。\n不学操缦求安弦，玉清道士来临川。\n用意周鼓兼泰山，携书过我渠江边。\n试令立柱与画捲，椳闑畿础杗桷椽。\n已能谐世而取怜，犹欲度外求方圜。\n眉山夫子思涌泉，相与共讲扶其偏。\n道士稇载明当还，更以一语申卷卷。\n能于此处知其端，事事物物谁非天。\n九章八卦莫不然，一毫人力无加焉。",
        "dynasty": "宋",
        "collection_info": null
    },
    {
        "uuid": "5a520774dad9e61858dc567b3ff55e53",
        "title": "题尹商卿自信斋",
        "author": "魏了翁",
        "content": "虚灵一寸心，至远而至近。\n真能位天地，信可为尧舜。\n不以利欲熏，则为习俗焮。\n怗怗弄文墨，若若夸绶印。\n圣贤岂我辈，位育非吾分。\n亦有识其然，责泉于九仞。\n人言力不足，我谓知不尽。\n商卿闻吾言，其信其不信。",
        "dynasty": "宋",
        "collection_info": null
    },
    {
        "uuid": "1f783a111aeff767ea1f4f563c01e87b",
        "title": "兄子高赴廷对",
        "author": "魏了翁",
        "content": "九十九峰矗天起，家在前峰夕阳裏。\n蛮徭虎豹断行人，小市寒城浄如水。\n驩传有客闯然来，㨫衣视之吾兄子。\n云从诸侯贡，往备天子使。\n来时吾父为我言，女之靖州问安否。\n靖州苦好修，女从得师友。\n世方白首声利场，父诏子承乃如此。\n柳阴花影春风香，喜极无言澹相对。\n家学既尔殊，天资亦云美。\n自庵寂寥无可赠，赠以庵中一箇自。\n吾闻古之人，仕学皆为己。\n上不可欺其君，下不忍虐其类。\n此岂有为然，凡以自靖耳。\n我之行止命于天，上下四方难豫拟。\n旦将自靖献于君，无限功夫归语尔。",
        "dynasty": "宋",
        "collection_info": null
    },
    {
        "uuid": "2f00b2d2a7c49e6472b8d04afae3a15c",
        "title": "丁大监文伯得余近作读之疾愈以诗见贻",
        "author": "魏了翁",
        "content": "黔巫之南溪水兹，山粗石恶不可治。\n崇宁边臣务广地，山刊石断林木斯。\n其间掌许号为郡，如以土偶安须眉。\n中州人物犹此任，纍臣舍是夫何词。\n况于风气少疵疠，且幸习俗无浇漓。\n饱餐贱米温旧读，书味隽永忘其疲。\n坐看岁龙度丑戌，几见秋月弦虚危。\n都梁有吏云端来，持书火急如符移。\n美人家在九芙蓉，门墙突兀那可窥。\n联缄累牍梦邪非，一年两度划见之。\n我诗但能愈君疾，君解与世医狂痴。\n乖逢休戚信有命，嘆上不使非知医。",
        "dynasty": "宋",
        "collection_info": null
    },
    {
        "uuid": "2cf1de682c2fac16cd3189850ec039a7",
        "title": "先立春一日电雷雪交作程叔运赋诗次韵",
        "author": "魏了翁",
        "content": "自从日驭行牵牛，四十五日为春朝。\n谁驱阿香送劈历，更遣玉女来姑瑶。\n从来雷雪不两立，有如皋禹于驩苗。\n闯然方驾朝正月，是反常性皆为妖。\n阳孳于子达于寅，蛰虫欲动寒鱼跳。\n苍龙久移旧岁次，朱鸟亦向新年杓。\n如何阳伏不能出，阴气所沴如沃焦。\n相摩为电搏为震，始初隠隠如迢遥。\n剨然一声到匕箸，惊魂忽忽不可招。\n须臾为雹又为雪，寒威挟胜尤宣骄。\n春秋已事且云远，绍兴狄难几难调。\n乃今此异已累岁，卧制四海由衾裯。\n徒令志士歌且谣，无人采寄观风轺。",
        "dynasty": "宋",
        "collection_info": null
    },
    {
        "uuid": "c3e4f89b142ef633c4cfb13898d55487",
        "title": "朝字韵诗诸丈倡酬未已再次韵",
        "author": "魏了翁",
        "content": "风挟重阴牛戴牛，电雷雹雪来终朝。\n诗人隠忧寓酬倡，清辉错落欺琨瑶。\n似惊一日四变异，须省二气同根苗。\n非阴能胜阳不竞，非物能眚人先妖。\n炎精未振刚受畜，睢水昼遁成皋跳。\n一从愤悱刚浸长，斡握地轴旋天杓。\n山中不知此何时，祇睹此象心为焦。\n累臣九死何足恤，顽云苍惨天关遥。\n泽中但知赋鸿鴈，天上无復歌祈招。\n醡头新酒空似清，墙根新荠花如骄。\n便思倾罍芼鲜鲫，不妄为取琴徽调。\n江张程子同一醉，芳草为藉天为裯。\n干戈满地不忍见，恐调老弱征商轺。",
        "dynasty": "宋",
        "collection_info": null
    },
    {
        "uuid": "f03f3580b86675fe3a68919a158e3d6b",
        "title": "送程叔运高不妄西归",
        "author": "魏了翁",
        "content": "平生为人谋，必以正学进。\n必以直道行，闻者或相靳。\n子以正教我，而子坐排摈。\n跕鸢伴羁酸，再见渠阳闰。\n吾心固晓然，其柰无以训。\n绍定二年夏，临轩策羣俊。\n似闻甲乙选，参错吐忠荩。\n其间亲与友，斯得及叔运。\n俱负康时略，耻为谐俗韵。\n后先来过我，双璧堕清峻。\n从容扣所言，何以承大问。\n听之不尽篇，胠口復缩颈。\n予方以是黜，子乃以是奋。\n靳者姑勿道，而予益自信。\n人能位天地，人可为尧舜。\n气合如涂涂，道同如印印。\n勿忧人不知，长恐己难尽。\n春情撩客梦，归思不可忍。\n各趋青油幕，新发苍梧轫。\n正学予所知，申言以为賮。",
        "dynasty": "宋",
        "collection_info": null
    },
    {
        "uuid": "5a1fdbb189f3bde3f0fac6d808aea0c3",
        "title": "湖北提刑林寺丞赴召以书索诗",
        "author": "魏了翁",
        "content": "鏦金伐鼓催行舟，拦街祖帐云如稠。\n祥刑使者入奏事，诏书趣发不可留。\n居人争门挽衣住，行人十步九回顾。\n公言为汝五年留，便是数旬终一去。\n居人向前为公语，情知不是留公处。\n一春风雨寒凄凄，牛羊满地鸿酸嘶。\n干坤尔阔无处着，惟有此地恬不知。\n桑麻鸡犬桃溪曲，身住主家数椽屋。\n卧听前江风雨声，自嗟身是如天福。\n公今归去作大官，连云广厦千万间。\n我时岂不被公赐，天高卒卒难为攀。\n吾侪小人腹，不惮再公祝。\n公今揽辔行原隰，泽地相临看不足。\n明朝归坐京师宅，深院重门壅休戚。\n愿公莫为一身惜，须念同胞头戢戢。\n春风湔泪情转恻，道旁过者声唶唶。\n我时困卧五溪东，十日八九阴蒙蒙。\n有来道前事，耳目为惺愡。\n更将百壶扶醉胆，喜余鼻息陵烟虹。\n欲输一言不能措，以公所闻还赠公。",
        "dynasty": "宋",
        "collection_info": null
    },
    {
        "uuid": "c7b8bf34bf93d41cdaebb7ad65432858",
        "title": "中秋无月分韵得狂字",
        "author": "魏了翁",
        "content": "金低辟老火，月管行仲商。\n是为阴之中，正与日相望。\n浮云横相掩，人谓妬且狂。\n彼云初无心，此月亦何伤。\n水月本同体，其中根于阳。\n炯炯含内景，随时发辉光。\n天机之浅者，为人作閒忙。",
        "dynasty": "宋",
        "collection_info": null
    },
    {
        "uuid": "802a52b0917bcc00b8624ebf8ba3a135",
        "title": "九日分韵得寒字",
        "author": "魏了翁",
        "content": "奇月必用重，谁与开其端。\n贵阳而贱阴，于此亦可观。\n况于五阴后，苍龙挂高寒。\n林疏山骨瘦，宇静天容宽。\n砉然遇九九，黄菊纷阑斑。\n且开五言城，聊寄一夕懽。\n凄其义熙后，甚矣天宝间。\n陶社千古心，知者良独难。",
        "dynasty": "宋",
        "collection_info": null
    },
    {
        "uuid": "a22beaa1f8706faf22d389ba7d493859",
        "title": "送吴门叶元老归浮光",
        "author": "魏了翁",
        "content": "龙标之南路穷绝，峩峩羣峰倚天胁。\n顽云压溪鸢跕翅，很石横空马沟血。\n叶君尺棰度崔嵬，朱霞白鹤云端来。\n蛮邦自昔少此客，问此胡为乎来哉。\n晓窗共话羲文易，千古圣贤心历历。\n有时旧习未全忘，閒倚银河弄诗笔。\n银河化作霜霰飞，苍龙移入天之西。\n彭城风雨撩客梦，君起谓我吾其归。\n牛羊冻卧鸿酸嘶，九州博大君安之。\n人生行止各有时，愿崇明德慰远思。",
        "dynasty": "宋",
        "collection_info": null
    },
    {
        "uuid": "d609263a6c783c63d74c56cac3441f5b",
        "title": "题东瓯王友直尚友堂",
        "author": "魏了翁",
        "content": "士恨生世晚，不为三代民。\n谁知伊傅至孔孟，亦学古道嗤时人。\n岂惟三代时，尧舜万古师。\n犹云若稽古，不知古为谁。\n气数有诎信，义理无终穷。\n虽居尧舜地，常有一篑功。\n嗟哉秦汉后，去圣益以久。\n纵有间代英，仅为时儒首。\n况于随世就功名，甚者谐俗攫宠荣。\n此于圣门直蛙蠛，已谓斯世无与朋。\n多知正多惧，不知转矜负。\n亦云知矣恐未然，须验此心之权度。\n有师舜文学周孔，有拟管乐明申韩。\n亦有是商鞅，亦有趋异端。\n若言气合即为善，是中更要分明看。",
        "dynasty": "宋",
        "collection_info": null
    },
    {
        "uuid": "958f228519a881e3f2057638e8b565e2",
        "title": "赠造琴道士刘发云刘亦解致雷",
        "author": "魏了翁",
        "content": "刘师携琴来，自言有术驱雷霆。\n闻之冁然笑，人心未动谁为声。\n阳居阴位阳行逆，日循阳度日数赢。\n必尝凝聚乃奋击，不有降施谁升腾。\n刘师携琴来，为我鼓，一再行。\n若知雷霆起处起，便知音是人心生。",
        "dynasty": "宋",
        "collection_info": null
    },
    {
        "uuid": "98176f35c8d99d7843a06404ad760dcb",
        "title": "洪士龙以洪舜俞考功所作竹洲精舍记见问",
        "author": "魏了翁",
        "content": "考功记竹洲，所业在淇奥。\n谓学与自修，此何取于竹。\n士龙来谂余，试请言其目。\n天地之大端，松篁受命独。\n阴阳迭盈虚，表裏更见伏。\n厥象肖坎离，厥理寓姤復。\n榆杏柞与檀，四序所宜木。\n此独贯四时，不受寒暑触。\n示人人不察，但识霜更绿。\n谁能淇之上，兴寓三反覆。\n形气互发明，显微相贯属。\n嗟余粗知方，倚枝看不足。\n安得两洪君，试同烟露宿。",
        "dynasty": "宋",
        "collection_info": null
    },
    {
        "uuid": "c0881f9d3004f6273cd25edabb07dd22",
        "title": "张永平辖作亭于渠河之右予请名以观而通守江君埙赋古诗二十有二韵以落之用韵和答",
        "author": "魏了翁",
        "content": "渠河有水清且涟，弄丸之暇游其间。\n风轻沙暖鸥忘机，天开日烜鱼逃筌。\n山中不知岁月改，春洲六度听绵蛮。\n闻人昔游不到此，岸容山色如有冤。\n永平教孚讼亦简，为我卜筑河之干。\n临流兴怀嘆不足，因思孔圣感逝川。\n岂无日景自北起，亦有天运从东旋。\n风霆流形草木贲，星辰垂象郊原宽。\n干坤坎离更见伏，春秋代谢相回环。\n虽将此理醒羣聩，更向川上观微澜。\n存神过化义亹亹，行着习察心閒閒。\n子思渊渊达天德，子车混混穷原泉。\n东流不休发吕氏，潺湲远望悲屈原。\n圣贤分量已差等，后来承误滋可嘆。\n或嗟年衰劝努力，或谓时逝宜游盘。\n须看龙见水归壑，又识雨降云蒸山。\n阴阳翕闢本无閒，俗儒但作死生观。\n河南挺生二程子，指示道体镌冥顽。\n人能于此发深省，致知格物兹其端。\n神徂圣伏二千载，是心长与江瀰漫。\n文通为挥五色笔，大篇长句垂不刊。\n春风沂泗俨在此，居人莫作渠阳看。",
        "dynasty": "宋",
        "collection_info": null
    },
    {
        "uuid": "57b2a56f4e07fc6079799d2911eff2a3",
        "title": "次韵庐陵刘时见怀",
        "author": "魏了翁",
        "content": "夬终伏剥果，畜极逢天衢。\n否泰反其类，艮止与动俱。\n此道固晓然，人情不同趋。\n两目自安障，狂童为子都。\n羁金络明月，骐骥旆疲驽。\n静观若有得，知非降才殊。\n但伤此道违，独行尝寡徒。\n解后知我者，聊足以自娱。",
        "dynasty": "宋",
        "collection_info": null
    },
    {
        "uuid": "fe57d9c8ede3131b0a71dfd9d936008c",
        "title": "赠曾医",
        "author": "魏了翁",
        "content": "太极分阴阳，物物具两仪。\n干坤互南北，坎离迭东西。\n四时有见伏，昼夜有荡推。\n夫人迁于物，由之而不知。\n六淫一为沴，大命医所司。\n或当暑而裘，或御冬而絺。\n或学制而伤，或助苗而萎。\n其间号为儒，亦以身尝医。\n江西有曾君，解后荆江湄。\n暇日与之语，切磋及幽微。\n榜人趣行迈，欲别不忍离。\n乃书所素讲，为诗以赠之。",
        "dynasty": "宋",
        "collection_info": null
    },
    {
        "uuid": "7af25e715d86b9603af284045f054be9",
        "title": "四川茶马牛宝章修扬子墨池以书索题咏",
        "author": "魏了翁",
        "content": "子云一去千余载，惟有成都墨池在。\n草玄此地是邪非，玄文今在人谁知。\n虽逃刘歆醤瓿阸，鼠壤蛛窠蠹鱼宅。\n岂无学者工探求，不讥僣圣几赘肬。\n自从马邵造玄域，晁氏谱之张氏翼。\n亦云察矣人犹疑，试为诸老申其辞。\n易书广大包天地，辞变象占都一致。\n世儒造入各不同，有一于此均为功。\n况于易玄互相发，不同之同真善学。\n历家中首先黄钟，虽以坤復为初终。\n纪日天正始牛宿，又以日星分左右。\n起从冬至易玄均，玄意欲取臣承君。\n易书八八而用七，玄文九九而存一。\n易分六位中二五，臣志上通君下取。\n玄以一五而为中，君道君尊臣代终。\n玄文主日易主岁，易书为经玄为纬。\n谓玄于易地承天，就中邵子尤知玄。\n或云玄准卦气图，是图疑亦非圣书。\n岂知中復与咸遇，乃是阴阳自然数。\n或云玄仿太初历，黄钟之分八十一。\n岂知虚三与虚九，其数虽同其法否。\n或云玄象宗浑天，浑天方象包于圆。\n岂知兼用盖天说，盖以舆地承纯干。\n易虽无玄不为阙，易更得玄滋有发。\n且如河图与洛书，发挥道数无遗余。\n后来支榦及声律，运气参同至太一。\n与易并行人不讥，千岐万辙同一归。\n况玄于易同而异，何独于玄苦讥议。\n子云之师曰林闾，鹤山之下谁其徒。\n自翻机杼作生活，律历图书无不合。\n若非马邵晁张伦，后世几无扬子云。\n后世子云今继作，而此玄文终寂寞。\n空余绘象与棠阴，聊与文士供嘲吟。",
        "dynasty": "宋",
        "collection_info": null
    },
    {
        "uuid": "f6c568e02cf21ec615fc2f4f168c7d7b",
        "title": "和靖州判官陈子从山水图十韵 彭蠡归舟",
        "author": "魏了翁",
        "content": "外物羁絷人，无退亦无遂。\n愧彼自由身，朝发夕予至。",
        "dynasty": "宋",
        "collection_info": null
    },
    {
        "uuid": "73ebd61933bdc2e7c382d2108b982431",
        "title": "和靖州判官陈子从山水图十韵 山堂旷望",
        "author": "魏了翁",
        "content": "山堂有何观，四时互兴歇。\n万物随天根，东生復西灭。",
        "dynasty": "宋",
        "collection_info": null
    },
    {
        "uuid": "597aaefc6bbfc817e6c2da55824684f2",
        "title": "和靖州判官陈子从山水图十韵 重湖泛月",
        "author": "魏了翁",
        "content": "水月皆内景，入秋倍清晖。\n世无善观者，滔滔吾谁归。",
        "dynasty": "宋",
        "collection_info": null
    },
    {
        "uuid": "5c8e78d9c49586bba8d1e4d112c5156f",
        "title": "和靖州判官陈子从山水图十韵 星湾晚酌",
        "author": "魏了翁",
        "content": "士非耕钓者，而从蓑笠翁。\n人生贵适志，莘渭亦时中。",
        "dynasty": "宋",
        "collection_info": null
    },
    {
        "uuid": "cf85c109a58d3189f231a59b3ef39f1b",
        "title": "和靖州判官陈子从山水图十韵 雨后观瀑",
        "author": "魏了翁",
        "content": "泽气蒸前山，起自肤寸微。\n竞看千丈瀑，不悟片云飞。",
        "dynasty": "宋",
        "collection_info": null
    },
    {
        "uuid": "ac3dfccbf9b4d91f8577fc3123fe5fa7",
        "title": "和靖州判官陈子从山水图十韵 松径晚步",
        "author": "魏了翁",
        "content": "松柏不受雕，此亦易知耳。\n须看竹有筠，与松相表裏。",
        "dynasty": "宋",
        "collection_info": null
    },
    {
        "uuid": "53e456e7aca75850ac579771c17e9c43",
        "title": "和靖州判官陈子从山水图十韵 溪上赋诗",
        "author": "魏了翁",
        "content": "莫作溪流看，天命无穷已。\n诗人若知得，千古可坐致。",
        "dynasty": "宋",
        "collection_info": null
    },
    {
        "uuid": "c3eaf99bb5dd77b0307dd55e56d4c593",
        "title": "和靖州判官陈子从山水图十韵 林下避暑",
        "author": "魏了翁",
        "content": "散髮避炎暑，炎暑苦相寻。\n云何对大宾，不见汗沾襟。",
        "dynasty": "宋",
        "collection_info": null
    },
    {
        "uuid": "4bd18825781cb7ff2383fa5b53fac812",
        "title": "和靖州判官陈子从山水图十韵 载酒寻梅",
        "author": "魏了翁",
        "content": "松竹贯寒暑，而梅时往来。\n不知姤復意，随人谩徨徊。",
        "dynasty": "宋",
        "collection_info": null
    },
    {
        "uuid": "6f70a504579a6be223790ec56a1d285e",
        "title": "和靖州判官陈子从山水图十韵 雪中访友",
        "author": "魏了翁",
        "content": "怀人得清晤，此乐浩无期。\n剡溪兴尽返，未喻伐木诗。",
        "dynasty": "宋",
        "collection_info": null
    },
    {
        "uuid": "a6a66ad2cf145b9f10c8dc64e59813c4",
        "title": "过屈大夫清烈庙下",
        "author": "魏了翁",
        "content": "鸾皇栖高梧，那能顾鸱枭。\n椒兰自昭质，不肯化艾萧。\n人生同一初，气有善不善。\n一为君子归，宁受流俗变。\n云何屈大夫，属意椒兰芳。\n兰皋并椒丘，兰藉荐椒浆。\n骚中与歌首，兰必以椒对。\n谓椒其不芳，谓兰不可佩。\n此言混凡草，臭味自尔殊。\n亡何岁时改，二物亦变初。\n以兰为可恃，委美而从俗。\n椒亦佞且慆，干进而务入。\n椒兰信芳草，气质自坚好。\n胡为坏于廷，晚节不可保。\n意者王子兰，与夫大夫椒。\n始亦稍自异，久之竟萧条。\n迨其习成性，甘心受芜秽。\n不肯容一原，宁以宗国毙。\n禹皋于共鲧，旦封与鲜度。\n同根復并生，何尝改其故。\n原非不知人，观人亦多涂。\n治朝中可上，乱世贤亦愚。\n况原同姓卿，义有不可去。\n所望于兄弟，谓其犹可据。\n我本兄弟女，孰知胡越予。\n以是观离骚，庶几原心乎。\n或云芷蕙等，岂必皆名氏。\n骚者诗之余，毋以词害意。\n仲尼作春秋，定哀多微词。\n楚之嬖小臣，况亦有不知。",
        "dynasty": "宋",
        "collection_info": null
    },
    {
        "uuid": "190a26bcbc9338c1a2a892c262b44786",
        "title": "至左绵书怀呈荣州绵州二兄",
        "author": "魏了翁",
        "content": "岁行析木予去国，鹑尾之年纔返室。\n东西南北着此身，水陆二千三百日。\n或云子非善谋身，幸生斯世同斯人。\n胡为嘐嘐苦自好，轻辞富贵重绝贫。\n五溪之滨有何好，兀坐六年不知老。\n夔门待汝有何恶，要把山林易旌纛。\n予闻其言心自语，吾非斯人而谁与。\n独嗟行止各有时，龙蛰鸿归亦其所。\n洋州拔将鸠余民，仰空待救人不闻。\n黎州边丁戍内郡，空养赤子防西门。\n绵州近阸剑龙路，列雉惊奔渠不顾。\n叙州平蛮亦良苦，卒以忧劳弃予去。\n见危授命理之常，苟得死所庸何伤。\n所忧人己两无益，燕蝠晨暝徒皇皇。\n鹤山之颠一亩宫，我名吾亭日愿丰。\n只祈天心速悔祸，雨禾雨麦苏民穷。\n有粮饷士可卫民，有民给耕可供军。\n民相资护关塞，又须监牧长得人。\n规摹便立久安势，不作目前苟偷计。\n弟兄归与里父师，长对春风赋常棣。",
        "dynasty": "宋",
        "collection_info": null
    },
    {
        "uuid": "80ded580ba9a2caf6411c2a46d5dafbc",
        "title": "寿四川制置李侍郎",
        "author": "魏了翁",
        "content": "崧高二王德，丰水数世仁。\n一心千古脉，一气三才根。\n人言通德门，封培知几春。\n陵州不尽用，雝国非全神。\n厥美钟在季，鲁殿岿然存。\n谁知中兴主，流泽被子孙。\n是用遗一老，为社稷万人。\n三朝典刑旧，四海观听新。\n自公镇西南，威声憺胡虏。\n弃地遄归疆，余民亦安土。\n便当度双剑，建大将旗皷。\n进贤黜不衷，讨贰诛失伍。\n增屯御骄卒，募耕实边圄。\n堂堂当道卧，一勇销百侮。\n愿公排羣议，释我分外虑。\n上流屹长城，却归辅明主。",
        "dynasty": "宋",
        "collection_info": null
    },
    {
        "uuid": "c52d1b4cb3ef39ce9f4baa3a7191c141",
        "title": "送高才卿出守嘉定",
        "author": "魏了翁",
        "content": "十年谁遣不宁侯，麕奔鸟散十七州。\n余州蹙蹙能几许，史君今作载酒游。\n诸公饮儁已濡首，眼前百事不挂口。\n震风凌雨揭却屋，左蟹右杯犹在手。\n史君千骑行清秋，岂为杯酒馋涎流。\n绸缪牖户既云晚，梦魂不到花绕楼。\n乖逢聚散古来有，而我此时持此酒。\n河梁竚立不知还，插颔青丝半成叟。",
        "dynasty": "宋",
        "collection_info": null
    },
    {
        "uuid": "784459472ef2c36244a205341c82d075",
        "title": "次韵苏和父自郫见寄",
        "author": "魏了翁",
        "content": "敬共事明德，懔如槃水持。\n岂惟将弗胜，抑恐浊且兹。\n结髮齿名官，几被末俗移。\n学睎迁商博，文慕庄骚为。\n书不记痴龙，诂不通雌霓。\n耻于市朝挞，甚于沟壑挤。\n大道砥如平，阽身蹈囏危。\n迨其阅世久，始识真闻知。\n天命贲草木，生意长萋萋。\n蕃鲜固云乐，槁瘁安足悲。\n阴阳孰信诎，日月谁荡推。\n干坤奠中极，雷泽周四陲。\n夫人命于诚，地生而天施。\n五行根五事，位育谁司之。\n嬛浮溺于词，躁轻乱于仪。\n山鸡衒清影，祇以速颠跻。\n况彼膜外荣，皇皇復滋滋。\n此于我何加，寒暑自四时。\n苏公西南彦，仪鸿渐于逵。\n而我坐远屏，七年堕蛮夷。\n梦思岷山阳，枯筇伴庞眉。\n人才日零落，憔悴西南维。\n大篇忽开予，炯炯晨星垂。\n公来何勇迈，我往何栖迟。\n敢睎会温潞，窃愿商濂伊。\n默嗟气相求，范喧蜜成脾。\n梅边立踟蹰，正待阳春归。",
        "dynasty": "宋",
        "collection_info": null
    },
    {
        "uuid": "421144e75fe67d5ad79ff9fdab4f58c3",
        "title": "七夕南定楼饮同官",
        "author": "魏了翁",
        "content": "谁将明星贴天宇，州国宫垣象官府。\n更将四七随天旋，常以昏中殷四序。\n迢迢河汉衝秋旻，前有苍龙履玄武。\n牵牛正向西南来，左右两旗北河鼓。\n鼓星之侧为天桴，鼓上三星为织女。\n何年人号天女孙，便把牛郎拟夫妇。\n不知此是天关梁，河汉之津有常度。\n晦明伏见莫非教，肯为文人给嘲侮。\n班曹庾谢犹讆言，世上儿曹更堪数。\n临风三诵大东诗，须信词章有今古。",
        "dynasty": "宋",
        "collection_info": null
    },
    {
        "uuid": "0c223c7cf52811bed0e55f4189bb2ddf",
        "title": "中秋领客",
        "author": "魏了翁",
        "content": "秋中无常期，月望无常历。\n况于月之房，岁十有二集。\n云胡三五夜，赏翫着今昔。\n我观魏晋前，未有娱此夕。\n岂由夕月礼，承讹变淫液。\n天行至东北，阳升乃朝日。\n日月向南来，三务趋朔易。\n则于阴之反，顺时报阴魄。\n古人敬天运，随处察消息。\n俗学踵谬迷，更以儗科级。\n广寒八万户，桂树五千尺。\n文人同一辞，祇以惊俗客。\n墨墨数百年，月如有冤色。\n为作反骚吟，聊以补载籍。",
        "dynasty": "宋",
        "collection_info": null
    },
    {
        "uuid": "9533cd7cb0a555ad234905abe08db9cd",
        "title": "重阳领客以老杜旧日重阳日诗分韵凡宾主十八人得不字",
        "author": "魏了翁",
        "content": "天根敛秋阳，雨毕水归薮。\n胡为爽常度，白昼变昏黝。\n农功将纳场，余秉尚栖亩。\n昨朝告方社，卷去日中蔀。\n羲和鞭六龙，为我作重九。\n云顽驱復来，浑未识臧不。\n终然划劙之，金鎞发蒙瞍。\n所忻阳德竞，吾岂为杯酒。\n悠然见南山，陶公意何厚。\n况今祠太宫，羣公正奔走。",
        "dynasty": "宋",
        "collection_info": null
    },
    {
        "uuid": "0a1d5b108d833c06e56ea26b04d090df",
        "title": "游北岩之畴昔梦作二诗觉而仅记一联云鬓髮丝丝半已华犹将文字少年夸明日为客诵之客十三人请以是为韵予分鬓字",
        "author": "魏了翁",
        "content": "时事雕壮心，词华误双鬓。\n昨梦忽儆予，觉来起孤愤。\n五官予所司，此梦乃予训。\n是心协蓍龟，是气通祲辉。\n形骸且不察，理性抑难尽。\n晓筇度云壑，疏林露鹰隼。\n暮归踏江声，寒流烛蛟蜃。\n惕思怀襄日，气势如项陈。\n天根忽晨见，卷去不盈瞬。\n犹然玩文采，吾果不知分。\n饮儁习未忘，依前赋分韵。",
        "dynasty": "宋",
        "collection_info": null
    },
    {
        "uuid": "26c15443728c9867e4224433db9fc1a8",
        "title": "上巳领客",
        "author": "魏了翁",
        "content": "流觞元巳奚所因，更指三日为良辰。\n山阴坐上皆豪逸，长安水边多丽人。\n临流有许豪与丽，元无一个能知津。\n韩婴何凭指溱洧，束晳胡据诬周秦。\n千年混混同一波，竞言此日天气新。\n其间号曰该洽者，或言鳦降祠高辛。\n春分以后弗无子，往往援引诗生民。\n说虽有稽义犹凿，况復除日经无文。\n予尝妄意巳为火，季春火见疑乘寅。\n寅居汉津火所畏，故以元巳祓水滨。\n一年奇月必用重，三三欲解阳德屯。\n较之前说已云近，终媿俚俗疵吾醇。\n要须挈我沂泗上，回瓢点瑟看长春。",
        "dynasty": "宋",
        "collection_info": null
    },
    {
        "uuid": "dc751fa57bec5a399746dda94a12129c",
        "title": "永嘉林君谊父得英石名其室曰矸斋予易以介室",
        "author": "魏了翁",
        "content": "柳侯谓楚南，多石而少人。\n至今英道閒，异石何嶙峋。\n乃知五行气，中土为秀民。\n降才既匪易，自弃奚不仁。\n伾文一日炎，乃以焚其身。\n林君若知此，是石当书绅。",
        "dynasty": "宋",
        "collection_info": null
    },
    {
        "uuid": "5840a5cbf346ff28f704ad78bcf35309",
        "title": "罗五星善奕棋干诗",
        "author": "魏了翁",
        "content": "少年不识棋，但见剥剥琢琢更相围。\n有人指授予，衝关夺角劫復持。\n少年不识星，但见腷腷膊膊还如棋。\n亦有告予者，缩赢伏见元有期。\n七年五溪读书暇，时把二事相悦怡。\n久之剨然悟，是閒有数人不知。\n三百六十一棋子，此是干策藏其奇。\n万有一千五百二十星，若以三十六乘之。\n乘之既尽除坤策，恰与棋数无参差。\n此理极精密，归后不復思。\n罗生挟二长，过我泸之湄。\n恍如着我五溪上，欲与之语无閒时。\n此须静观乃有得，而我家住西山西。\n生揣我，何时归。",
        "dynasty": "宋",
        "collection_info": null
    },
    {
        "uuid": "ef120e4bcf435f2e9b5202ee6bc011e5",
        "title": "七夕有赋",
        "author": "魏了翁",
        "content": "经星不动随天旋，枉被嘲谑千余年。\n无情文象岂此较，独嗟陋习轻相沿。\n我尝作诗抵排之，尚有遗恨污陈编。\n人于万物为至灵，聪明照彻天地先。\n其如形气之所囿，则以学问开蒙颛。\n不知谁为乞巧者，乃谓天孙执其权。\n天孙能襄不能报，世閒之拙无加焉。\n痴儿騃女竞针缕，高楼大第迷管絃。\n汉魏以来用一律，无人出语扶其颠。\n其间假拙济巧者，又欲託此文姦言。\n敢因良会追往事，更发此义声余冤。",
        "dynasty": "宋",
        "collection_info": null
    },
    {
        "uuid": "3bf7b3a63888f961824499e1ec04a08f",
        "title": "黄成之求虚舟诗",
        "author": "魏了翁",
        "content": "黄君求我古诚州，求之不得还西游。\n所求易予胡不予，渠家自弄庄生舟。\n庄生传之贾太傅，便将死生同浮休。\n我家舟子与渠别，中孚之象刚包柔。\n仰山俯泽乘巽木，藏离伏坎含坤牛。\n中间至虚若无物，实理备具非空浮。\n此在太玄首黄宫，其于参同居中洲。\n会通古今贯微显，上下天地同周流。\n人将百年等浮沤，我以千载为春秋。\n我言似大而非夸，人人皆有不自求。\n黄君不信谓予赫，我自姬孔君庄周。",
        "dynasty": "宋",
        "collection_info": null
    },
    {
        "uuid": "77064b9fc17e4d2be0bfd837e64685c1",
        "title": "中秋有赋",
        "author": "魏了翁",
        "content": "望舒与日元非敌，震受阳光巽成魄。\n六十四象不言月，三百五篇讥月出。\n古道贵阳不贵阴，宾礼卜昼不卜夕。\n世间赏翫起何年，误却千年醉狂客。\n不知客有肺肠无，更把荒诬作真实。\n我因时序尝作诗，洗尽兔窟蟾宫迷。\n今年新作东楼成，胡为尚此穷攀跻。\n人心和平民气乐，日月昭明天宇豁。\n须知此事与政通，不是词人閒赏月。",
        "dynasty": "宋",
        "collection_info": null
    },
    {
        "uuid": "4d41ac7a8dfdeaafb9edd3d13cc3f7c2",
        "title": "送游吏部赴召",
        "author": "魏了翁",
        "content": "天马周流不停策，青龙挂空山无色。\n区中物物见根柢，岁年滔滔逐流水。\n吁天求归归未获，客裏随人送行客。\n鏦金伐鼓行清秋，江头组练云如稠。\n道旁老人相与语，主宾闻之愕相顾。\n或云造阙如登僊，一声謦咳落九天。\n岂知位高势逾偪，莫向紫宸庭下立。\n非关噉刍解喑嘿，紫宸地禁鸣不得。\n或云敢言儗鸣凤，千古高名泰山重。\n岂知说着心骨惊，臣名愈重国愈轻。\n或言古人重晚节，元忠子方费分说。\n岂知晚节不难保，却忧攘臂为人笑。\n三人所赠不皆然，然则子也今何言。\n元佑中年基绍圣，建中靖国何尝靖。\n若教此事欠讲明，直将两是为端平。\n是时臣言便休得，臣不忧身却忧国。\n臣愿天意开平治，明良长似改元时。\n夬刚未终戒苋陆，姤阴虽微畏羸躅。\n真教世道端且平，宁使臣无赫赫名。\n三人冁然笑，子之所愿吾不到。\n吾言必于身，子言望于人，子意虽厚吾言真。\n低头谢二老，还以告景仁。",
        "dynasty": "宋",
        "collection_info": null
    },
    {
        "uuid": "16a3c49f2e25e462c05ab6d5148a4e59",
        "title": "奉谢资阳谢纯天诸友是日三池周季章冯季修许德开资中支仲壬至谢介卿冯清叔广汉常光父继至遂宁杨仪斯期而未至",
        "author": "魏了翁",
        "content": "驾言南东亩，捷出西北隅。\n资阳有八士，持谒要诸涂。\n须臾平泉道，衣冠被林庐。\n问我来何方，过我不适予。\n吾非烦嚣避，乐此简便趋。\n经行三纪后，旧交半丘墟。\n翁仲草没膝，儿孙霜满须。\n其间最所怀，刘公真丈夫。\n许张二良友，直气横九区。\n堂堂舍我去，顾景霜月孤。\n寒梧陶令宅，宿草黄公垆。\n我岂无肺肠，拊事成嗟吁。\n待到西州门，不如早回车。\n作诗谢诸友，努力崇远图。\n三家令子弟，不谅予心乎。",
        "dynasty": "宋",
        "collection_info": null
    },
    {
        "uuid": "1bb2265bddaf03b95412fc8666fb502e",
        "title": "赠画工王生",
        "author": "魏了翁",
        "content": "七年谪五溪，二年守三泸。\n蛮烟瘴雨中，不改旧时吾。\n此来懒看镜，谓我衰且癯。\n王生忽肖象，气貌何丰腴。\n悔不赂王生，图作一病夫。\n庶几转而上，听我归林庐。\n及此未衰日，更读几年书。",
        "dynasty": "宋",
        "collection_info": null
    },
    {
        "uuid": "3fe3b51758e58165f869e38721c1009d",
        "title": "次韵赵制置制胜轩诗",
        "author": "魏了翁",
        "content": "何年误认貙作熊，力小知薄当戎衝。\n级夷蕃拔牖户破，至今风色长如冬。\n去年推毂以授公，单车飞度双剑峰。\n风棱荦荦胆气雄，临淮军垒足迹重。\n夜起揽衣瞻井络，铸铁不知经几错。\n朅来谈笑上纹楸，龟头局中虎口着。\n谁将舆柴误战尘，天戈一挥如砥平。\n濯征玁狁威蛮荆，捷书夜上白玉京。\n考成轩户适兹日，一吐十年胸怫鬰。\n看诗又觉饶余力，要殄余忧宽旰食。\n书生喜极还太息，天下忧端尚非一。\n经营分表竟何益，盍护本根保成绩。",
        "dynasty": "宋",
        "collection_info": null
    },
    {
        "uuid": "87116ad2738f4286baa117588287441b",
        "title": "端平三年春三月戊午朔天子有诏俾臣了翁以佥书枢密院奏事既上还山之请乃休沐日丁丑与宾佐谒濂溪先生祠宾主凡二十有二谓是不可无纪也遂以明道先生云淡风轻之诗分韵而赋而诗有二言有四言同一韵者则二客赋之了翁得云字",
        "author": "魏了翁",
        "content": "书生不知分，奉诏行三军。\n赤手张空弮，幸脱貔虎羣。\n四海莲华峰，濂溪涨清芬。\n拟求一勺水，浣我三斗尘。\n翠潋明夕霏，晴云荡朝氛。\n重上夫子堂，謦咳如有闻。\n池莲已濯濯，庭草长忻忻。\n重惟夫子书，千古披昏嚚。\n善恶萌于几，阴阳互而分。\n一落俗儒喙，哓哓齿穿龈。\n流传岂不广，世道滋放纷。\n书生屡乞骸，归耕故山云。\n愿言与同志，相期任斯文。",
        "dynasty": "宋",
        "collection_info": null
    },
    {
        "uuid": "f65b9be1ab59dfe608b63941b9361739",
        "title": "江东漕使兄约游钟山分韵得泠字",
        "author": "魏了翁",
        "content": "连年饮建业，寤寐北山灵。\n三过又不入，风雨盲其程。\n一朝决会期，万籁不敢声。\n断潢捲夕潦，列巘浮帝青。\n因思山中人，昔日相熙宁。\n不知学何事，莽制为周经。\n羣公咸其辅，不悟宗康成。\n相承至章蔡，九州半羶腥。\n历年百七十，众寐未全醒。\n三经犹在校，从祀犹在庭。\n追惟祸之首，千古一涕零。\n大钧窅难问，山云水泠泠。",
        "dynasty": "宋",
        "collection_info": null
    },
    {
        "uuid": "3dce9b3a38f11a47f6e2bcd9959294e4",
        "title": "赠画工王三锡传神",
        "author": "魏了翁",
        "content": "气质纷不齐，四海无似人。\n藉令貌相近，气有醇不醇。\n善观人品者，仪观与机神。\n正邪眸子见，善恶眉间分。\n且如若与虎，二人自非伦。\n而俱类孔子，俗眼何昏昏。\n古人有梦遇，便知为良臣。\n又能记眉目，晓然得其真。\n此须以神会，难与浅者论。\n王生归为我，试语司寇君。\n此理充得去，三代同此民。",
        "dynasty": "宋",
        "collection_info": null
    },
    {
        "uuid": "0dfa8f539d2678714536f3efbaa2babd",
        "title": "题温泉",
        "author": "魏了翁",
        "content": "庐山一滴水，雕尽诗人肠。\n道傍有温泉，恝然如遗忘。\n浅夫既阁笔，知士亦括囊。\n或云匪难知，水火互阴阳。\n水根于天一，至阳所潜藏。\n所以井生荧，亦有泉如汤。\n吾尝谓或言，子语未精详。\n水实含内景，火乃无寒光。\n水将而不迎，火迎而不将。\n君看月受日，又验坤含章。\n吾言与邵语，或可补诗亡。",
        "dynasty": "宋",
        "collection_info": null
    },
    {
        "uuid": "a0fbf47805ddefc376ffa26a120164ac",
        "title": "次程少逸饯杨叔禹教授",
        "author": "魏了翁",
        "content": "载酒时从执戟郎，雅知清望称鸳行。\n肯来芹泮提英裁，要取芳编阅旧香。\n玉倚蒹葭方借润，珠移甓社陡寒光。\n临来莫恨车无角，疑睇云霄紫凤翔。",
        "dynasty": "宋",
        "collection_info": null
    },
    {
        "uuid": "b7389f6622b42374fda220220fc0ddbd",
        "title": "和史少庄登山韵三首  其一",
        "author": "魏了翁",
        "content": "剩喜向前坡，人情奈怯何。\n君今高着步，直与陟嶒峨。",
        "dynasty": "宋",
        "collection_info": null
    },
    {
        "uuid": "456122468626834f00771d5191005c1f",
        "title": "和史少庄登山韵三首  其二",
        "author": "魏了翁",
        "content": "田间逢醉尉，人道误谁何。\n世路日杲杲，冥行宜见呵。",
        "dynasty": "宋",
        "collection_info": null
    },
    {
        "uuid": "29f47659b62e6f75f2dac8640b8d2d6d",
        "title": "和史少庄登山韵三首  其三",
        "author": "魏了翁",
        "content": "毋谓支山险，此山能几何。\n崎嵚十年梦，知历几蹉跎。",
        "dynasty": "宋",
        "collection_info": null
    },
    {
        "uuid": "b739e7f0fda8d33665ac4ad85facb950",
        "title": "和李参政龙鹤庵庐二首  其一",
        "author": "魏了翁",
        "content": "落纸新诗万口传，逍遥旧梦记坡僊。\n明虹短雨下平楚，老鴈长云横半天。\n涧底青松不改色，槛前流水谩安筌。\n寄声多谢无名子，莫搅诗翁秃鬓眠。",
        "dynasty": "宋",
        "collection_info": null
    },
    {
        "uuid": "3cd75d4eb90dbd478e3c90c3ec9bfa78",
        "title": "和李参政龙鹤庵庐二首  其二",
        "author": "魏了翁",
        "content": "古往今来一貉丘，行藏有道坎还流。\n凤凰池上春风梦，龙鹤山头夜月秋。\n閒曳深衣聊独乐，有怀连璧赋三游。\n何人得与余心会，野水黏天一片鸥。",
        "dynasty": "宋",
        "collection_info": null
    },
    {
        "uuid": "b600d30d5822ec831f632b546b1e398c",
        "title": "和李校书沐川三绝  其一",
        "author": "魏了翁",
        "content": "静看青山簇髻鬟，动观碧水漱潺湲。\n若教此景来酆鄗，争夺应成触与蛮。",
        "dynasty": "宋",
        "collection_info": null
    },
    {
        "uuid": "3af63e15f2563154a7b7c0e3e1b2791a",
        "title": "和李校书沐川三绝  其二",
        "author": "魏了翁",
        "content": "花时乘传奈边心，撩弄新诗逼少陵。\n诗到湖边春未老，不禁春思也微吟。",
        "dynasty": "宋",
        "collection_info": null
    },
    {
        "uuid": "8f5640820207604914219e7eb4acfe80",
        "title": "和李校书沐川三绝  其三",
        "author": "魏了翁",
        "content": "玉节行边春正浓，边头壮士簸旗红。\n何当平贼携诸吏，径上高寒翦翦风。",
        "dynasty": "宋",
        "collection_info": null
    },
    {
        "uuid": "affeca4114c7d2e5e959ca8f3ec4f716",
        "title": "次韵外舅杨崇庆以诗相招  其一",
        "author": "魏了翁",
        "content": "炎威翕翕正鏖人，惟有西风不世情。\n困卧小窗倦宾客，吹将好语到岩扃。",
        "dynasty": "宋",
        "collection_info": null
    },
    {
        "uuid": "aff005f85440f6221a50898429a2b294",
        "title": "次韵外舅杨崇庆以诗相招  其二",
        "author": "魏了翁",
        "content": "去年湖上看花时，拍槛呼鱼酌酒巵。\n鱼计主人已非昔，犹惊故处上鈎迟。",
        "dynasty": "宋",
        "collection_info": null
    },
    {
        "uuid": "c51a21991ebfca4b66e371b90b931c50",
        "title": "次韵外舅杨崇庆以诗相招  其三",
        "author": "魏了翁",
        "content": "寄语荷郎且缓开，山中衣制要君裁。\n不随褦襶触热去，待学山阴乘兴来。",
        "dynasty": "宋",
        "collection_info": null
    },
    {
        "uuid": "37d933510a2bf5a533e3795022835910",
        "title": "李参政见招游龙鹤山归途有作  其一",
        "author": "魏了翁",
        "content": "上有高峰树倚天，下临深涧水生烟。\n陶镕泉石山中相，舒卷云霞地上僊。\n松色呼儿开后槛，笋舆为客过前川。\n不因同落天涯久，那得岩扉共此缘。",
        "dynasty": "宋",
        "collection_info": null
    },
    {
        "uuid": "2a64585662e54a91489d91a1cc8bdbca",
        "title": "李参政见招游龙鹤山归途有作  其二",
        "author": "魏了翁",
        "content": "乱涧穿云十里閒，好风吹袂出重山。\n潺潺流水半归壑，唧唧候虫皆闭关。\n兴念岁时惊变态，静观物化识回环。\n并溪的皪梅花树，已带明年春事还。",
        "dynasty": "宋",
        "collection_info": null
    },
    {
        "uuid": "317a89aa37d3e720a6c0f49c03f28e91",
        "title": "和范少才咏雪  其一",
        "author": "魏了翁",
        "content": "底处呼滕六，催将岁事阑。\n窗明朝采烂，枝瘦夜光蟠。\n炫晃山林老，模糊天地宽。\n晓琴絃欲折，难忍溧阳酸。",
        "dynasty": "宋",
        "collection_info": null
    },
    {
        "uuid": "4866f12ef3377ff90b257de25b0cc260",
        "title": "和范少才咏雪  其二",
        "author": "魏了翁",
        "content": "随踏晓岩去，殿头金井阑。\n路门圭璧委，双阙绛青蟠。\n拜手朝绅肃，忧心旰食宽。\n岁糜今有望，宁復厌葅酸。",
        "dynasty": "宋",
        "collection_info": null
    },
    {
        "uuid": "e190006b7d838f5844805e4b67776cd9",
        "title": "和范少才咏雪  其三",
        "author": "魏了翁",
        "content": "寒阴雕草木，枯叶委庭阑。\n苍耸孤松秀，青敷万竹蟠。\n封条纔贴妥，见睍復欹宽。\n但使根长在，毋忧风哭酸。",
        "dynasty": "宋",
        "collection_info": null
    },
    {
        "uuid": "b8f7afea717abe114c204ac1d9b6c77e",
        "title": "恭和闻喜宴赐毛自知以下御制",
        "author": "魏了翁",
        "content": "昭代宾贤礼意诚，镐京设席蔼儒缨。\n龙飞十二周星纪，鹏运三千击水程。\n云汉成章新宠渥，钧天张乐播和平。\n微臣置馈申规戒，贤网虽恢用欲精。",
        "dynasty": "宋",
        "collection_info": null
    },
    {
        "uuid": "ef79acc4bd8525a5d4231beed570d33b",
        "title": "和张大着颠字韵  其一",
        "author": "魏了翁",
        "content": "步弱扛丰分疾颠，不将臭腐易芳鲜。\n眼前富贵蚁奔垤，膜外功名鸥避船。\n忠愤无因尘乙夜，隠忧深觉负丁年。\n一窗风雨看书卷，三度京梅雪可怜。",
        "dynasty": "宋",
        "collection_info": null
    },
    {
        "uuid": "4be7b043d95254d455620f7fbaab8d53",
        "title": "和张大着颠字韵  其二",
        "author": "魏了翁",
        "content": "伥伥趋局晓衣颠，妙语飞来墨已鲜。\n太一藜然分夜隙，蓬莱海阔接风船。\n临邛词客虽末至，淮海签书非少年。\n独抱区区无我察，联篇重拜玉人怜。",
        "dynasty": "宋",
        "collection_info": null
    },
    {
        "uuid": "d06333c1a12e2d8f4c7335aeab6aff3f",
        "title": "张大着以韩持国绿樽红妓事再和见戏復次韵  其一",
        "author": "魏了翁",
        "content": "世路羊肠几覆颠，如君操行雪朝鲜。\n书胸满贮宣和库，学力要装元佑船。\n剩喜孟龙来并世，肯呼祢鹗与忘年。\n闭门笄珥无膏沐，不作倾城冯小怜。",
        "dynasty": "宋",
        "collection_info": null
    },
    {
        "uuid": "ba21f7123d068c74c4ed8afaccabe376",
        "title": "张大着以韩持国绿樽红妓事再和见戏復次韵  其二",
        "author": "魏了翁",
        "content": "壮心十五亦狂颠，十五年来洗濯鲜。\n负郭元无三亩宅，浮家安有五湖船。\n焚香读易谢来况，饮绿围红回长年。\n不是柳桃曾作恼，安知世味有妍怜。",
        "dynasty": "宋",
        "collection_info": null
    },
    {
        "uuid": "36d958937bc97b2d20a18308b399a469",
        "title": "再和颠字韵时方议开边",
        "author": "魏了翁",
        "content": "鼎象亨调戒在颠，或捐常馔美时鲜。\n鸷形不匿麏投麓，剑影虚张蛟绕船。\n壮观要还全盛日，图回须似中兴年。\n掩关雷雹惊春梦，忧国丹心只自怜。",
        "dynasty": "宋",
        "collection_info": null
    },
    {
        "uuid": "ca516c6e4a367e042ea1b27974e9adf2",
        "title": "和胡秘书学中释奠",
        "author": "魏了翁",
        "content": "祠官环邃殿，晰燎嚮晨光。\n工有歌咸夏，人无问国庠。\n豆笾陈吉飨，磬管奏和锵。\n盛事留篇什，赓酬愧不扬。",
        "dynasty": "宋",
        "collection_info": null
    },
    {
        "uuid": "8e9439b773928923645f47b647becc13",
        "title": "题袁追远亭  其一",
        "author": "魏了翁",
        "content": "朱枣离离实已稀，白云閒傍陇头飞。\n囝思郎罢那得见，父曰子行胡不归。\n树静风号终莫待，桂芳椿老苦相违。\n舍南舍北寻遗响，衰草寒烟夕照晞。",
        "dynasty": "宋",
        "collection_info": null
    },
    {
        "uuid": "8587a54bffee4310f8b3f16827fd7547",
        "title": "题袁追远亭  其二",
        "author": "魏了翁",
        "content": "宝剑初期多击鲜，嗟嗟何及泪阑干。\n美官孰与承颜乐，丰祀何如啜菽懽。\n已矣亲容生死阔，要知好道始终难。\n共惟出自期无忝，留作松楸久远看。",
        "dynasty": "宋",
        "collection_info": null
    },
    {
        "uuid": "40fb97704e882529ad6976378b3bcf28",
        "title": "次韵费同叔解嘲  其一",
        "author": "魏了翁",
        "content": "乞得身来作外臣，冲然肺腑自韶钧。\n咸酸独觉水中味，形影相依镜裏真。\n入户方闻夫子乐，近前孰试相君嗔。\n昊天明旦司游衍，环堵严于百万人。",
        "dynasty": "宋",
        "collection_info": null
    },
    {
        "uuid": "2631009644ca5171d4d711ef2c0bdd0b",
        "title": "次韵费同叔解嘲  其二",
        "author": "魏了翁",
        "content": "低头涸辙问波臣，沃以嘉言力万钧。\n逆耳倒言诚爱助，解嘲谢谤返离真。\n若微君告谁能及，幸不吾欺乃敢嗔。\n彼是纷纷姑勿道，所期终诲作全人。",
        "dynasty": "宋",
        "collection_info": null
    },
    {
        "uuid": "43f534d4ea984466e60e441189127c81",
        "title": "次韵□丞兄闻丁卯十一月三日朝报  其一",
        "author": "魏了翁",
        "content": "龙章晨下九重关，帝敕元凶出羽山。\n揭日行空破昏闇，乘风纵燎绝神姦。\n须看文正昭陵日，孰与忠宣元佑间。\n更愿和平培治体，儒臣千岁侍天颜。",
        "dynasty": "宋",
        "collection_info": null
    },
    {
        "uuid": "186b6ef6c40892b1a9a5d2c5209359fe",
        "title": "次韵□丞兄闻丁卯十一月三日朝报  其二",
        "author": "魏了翁",
        "content": "傥来得丧本无关，或为鸿毛加太山。\n纵昔尹鼯宁有损，及今投裔枉为姦。\n公私界分分明甚，狂圣途程念虑间。\n初学粗知真富贵，从今克復愿睎颜。",
        "dynasty": "宋",
        "collection_info": null
    },
    {
        "uuid": "a8d37d8bb0bade59d9c7069dbe9f38b1",
        "title": "次韵虞永康题沧江书院",
        "author": "魏了翁",
        "content": "解后沧江半日閒，一川风物闯柴关。\n正从逝处识流水，更向静时观远山。\n有咏皆春谁与点，无时不学子睎颜。\n相逢一笑忘言处，月堕波心不记还。",
        "dynasty": "宋",
        "collection_info": null
    },
    {
        "uuid": "012406a774debb1f52c4e232a3476643",
        "title": "次韵虞永康读易有作",
        "author": "魏了翁",
        "content": "室中万象本宽閒，门户何曾顷刻关。\n未始有时观太极，不终止处认兼山。\n人文自昔先牺昊，天赋云谁不孔颜。\n有志未能今得友，从今迷路傥知还。",
        "dynasty": "宋",
        "collection_info": null
    },
    {
        "uuid": "38b4560f517b41b29c2389cc1b1ab60d",
        "title": "再次沧江韵  其一",
        "author": "魏了翁",
        "content": "夏畦初雨桔槹閒，读易幽人昼掩关。\n厚筑根基方考室，不辞卷撮要为山。\n剩栽晚岁松筠友，长伴沧江冰雪颜。\n门外斜阳迷客路，屋中行李去家还。",
        "dynasty": "宋",
        "collection_info": null
    },
    {
        "uuid": "f14c0ca77748dff8113b00f04dca3b3b",
        "title": "再次沧江韵  其二",
        "author": "魏了翁",
        "content": "野迥江空云意閒，清风唤客度东关。\n掺掺竹柏青垂地，炯炯宾朋玉立山。\n酒为心知一开口，话逢理到两舒颜。\n啸吟风月江头路，此意羲皇向上还。",
        "dynasty": "宋",
        "collection_info": null
    },
    {
        "uuid": "9ca8afb49c491e88f8b4e11487c23e7d",
        "title": "次韵范少才在峡中寄李季允  其一",
        "author": "魏了翁",
        "content": "蜀艇云奔下固陵，一壶浮峡便千金。\n子来我往才交臂，人涉卬须又苦心。\n北向虽无一矢发，西风不受半尘侵。\n是非得丧今休问，喜见戈枪卧绿沈。",
        "dynasty": "宋",
        "collection_info": null
    },
    {
        "uuid": "6a296cb08bc7f85bce4340dc0ca63c3e",
        "title": "次韵范少才在峡中寄李季允  其二",
        "author": "魏了翁",
        "content": "大明临照职方州，汉沔江淮澹若油。\n剪薙荆榛开跸路，护持杞梓耸岑楼。\n朝纲人为诸公喜，国体谁知志士愁。\n谠议胡公不可作，奉常今说有黄侯。",
        "dynasty": "宋",
        "collection_info": null
    },
    {
        "uuid": "dbfa1f477c85e6e52f9463349b0ed503",
        "title": "次韵虞永康谢余过沧江",
        "author": "魏了翁",
        "content": "雨余云簇数峰奇，公子江头客款扉。\n白舫青帘乱平渺，黄鸡浊酒话清微。\n稻畦千顷睟生色，竹日一川摇静晖。\n坐久东山初月上，恍疑赤壁旧时矶。",
        "dynasty": "宋",
        "collection_info": null
    },
    {
        "uuid": "869075e78178d0ee7d12c25bb2163451",
        "title": "和虞永康梅花十绝句  其一",
        "author": "魏了翁",
        "content": "蓬蒿已逐晓霜眠，玉立孤标汉绮园。\n月澹风轻云欲压，精神千古对羲轩。",
        "dynasty": "宋",
        "collection_info": null
    },
    {
        "uuid": "c0b3f9f8028f8653d5d764bbd7f0a8cd",
        "title": "和虞永康梅花十绝句  其二",
        "author": "魏了翁",
        "content": "不随妖艳竞花期，叶落惟存老树枝。\n林下水边时一见，相逢颇恨几年迟。",
        "dynasty": "宋",
        "collection_info": null
    },
    {
        "uuid": "2b1f20279ef33be7d649423617654640",
        "title": "和虞永康梅花十绝句  其三",
        "author": "魏了翁",
        "content": "天然标韵耸高寒，觌面松筠取友端。\n直截语人人不解，等閒只作好花看。",
        "dynasty": "宋",
        "collection_info": null
    },
    {
        "uuid": "d51ceed7d573f8a5db7a68a8d4c042ab",
        "title": "和虞永康梅花十绝句  其四",
        "author": "魏了翁",
        "content": "远山云抹半横簪，野色昏明水浅深。\n庭外沉沉人不到，凛然玉雪对踈林。",
        "dynasty": "宋",
        "collection_info": null
    },
    {
        "uuid": "6e5f43619d37e7c6fb97f1cf697d4289",
        "title": "和虞永康梅花十绝句  其五",
        "author": "魏了翁",
        "content": "轻寒玉蓓试新妆，已识微酸一点黄。\n生意溶溶无间断，何须闻笛为沾裳。",
        "dynasty": "宋",
        "collection_info": null
    },
    {
        "uuid": "a41ddde786aa79e24c203ace6a03d5ee",
        "title": "和虞永康梅花十绝句  其六",
        "author": "魏了翁",
        "content": "重阴浩瀚渺无滨，草木摧残见本真。\n谁识江南一枝信，明年春事正催人。",
        "dynasty": "宋",
        "collection_info": null
    },
    {
        "uuid": "4c916b588404f7b771ad03a426229e33",
        "title": "和虞永康梅花十绝句  其七",
        "author": "魏了翁",
        "content": "沧江卜室数年间，畚筑栽培仅息肩。\n生色油然已如此，箇中自有不须禅。",
        "dynasty": "宋",
        "collection_info": null
    },
    {
        "uuid": "d89dab7ffa400fe44752dd3da54893c3",
        "title": "和虞永康梅花十绝句  其八",
        "author": "魏了翁",
        "content": "树花禽语恰逢时，真意相关两绝奇。\n独坐黄昏先得月，呼僮点笔和梅诗。",
        "dynasty": "宋",
        "collection_info": null
    },
    {
        "uuid": "0f84d40d53f519650e25157a3208fa16",
        "title": "和虞永康梅花十绝句  其九",
        "author": "魏了翁",
        "content": "幽光冷艳照前坡，花下期君不啻过。\n木落江空岁年晚，此诗朋友望西河。",
        "dynasty": "宋",
        "collection_info": null
    },
    {
        "uuid": "419fc3acd3247ab4d7fff34306ba7077",
        "title": "和虞永康梅花十绝句  其一○",
        "author": "魏了翁",
        "content": "世间无物可谈空，开落荣枯实理同。\n百树好花一编易，主人立处俨当中。",
        "dynasty": "宋",
        "collection_info": null
    },
    {
        "uuid": "86702a433244fdc4a254d8acc7b5142a",
        "title": "安大使生日",
        "author": "魏了翁",
        "content": "恭惟天佑宋，奕叶际明良。\n积德由文武，生贤迈汉唐。\n粤稽资殿老，降自皛山阳。\n崧极申函粹，东维傅启祥。\n堂堂三代直，赫赫万夫望。\n清庙圭璋璧，明堂枫柞樟。\n诏成来凤翥，云滃际龙骧。\n谁误玄黄篚，争驰赤白囊。\n搀枪星有耀，晻曀日无光。\n白昼鸣枭獍，长衢纵虎狼。\n公卿失匕筯，帷幄自金汤。\n昔在齐刘豫，前睎石敬瑭。\n久为虏臣妾，深入汉封疆。\n谁似机筹妙，曾无矢镞伤。\n边城长男女，农亩遂耕桑。\n惠泽孚禽兽，威棱憺犬羊。\n报勋隆爵秩，纪绩满旗常。\n事业侔伊吕，功名陋霍张。\n岩岩千仞壁，纳纳百川航。\n经国般营室，忧民旅念乡。\n直方坤立德，中正泰包荒。\n天锡公难老，神扶福孔穰。\n冲襟凝日谷，温语泻天潢。\n寿域周三蜀，春祺徧一方。\n蓬峦擎屃赑，壶玉扣鸳鸯。\n御府颁殊玩，褒纶下十行。\n绣鞍翻昱爚，茸纛立荧煌。\n万古功名样，千年节义香。\n九重新政理，二枋孰维纲。\n当宁畴耆硕，非公莫便章。\n白麻扬殿陛，金衮赴文昌。\n会整干坤了，长令海县康。\n作经七六艺，致主四三王。\n自顾蓬蒿质，敢希桃李场。\n熊占祥入梦，駉颂寿如冈。\n画地数勋烈，指心成激昂。\n莫驰千里足，亲对九霞觞。\n天汉江山美，中书日月长。\n愿言崇令德，永作世津梁。",
        "dynasty": "宋",
        "collection_info": null
    },
    {
        "uuid": "3bc6f37773dcbb431e7825b5b555ec31",
        "title": "次韵李参政见谢游龙鹤山诗  其一",
        "author": "魏了翁",
        "content": "北山尝乞草堂灵，娓娓高谈析理精。\n泼眼溪光无间断，入怀月色太鲜明。\n寒毛络石清可数，暝霭蒸山浓欲倾。\n相对悠然无语处，古今成败一空枰。",
        "dynasty": "宋",
        "collection_info": null
    },
    {
        "uuid": "e990180ccb0fc523c27399e3214c195c",
        "title": "次韵李参政见谢游龙鹤山诗  其二",
        "author": "魏了翁",
        "content": "有鸟云飞鱼跃渊，圣贤见处自天悬。\n流阴卒卒谩空过，斯道寥寥谁适传。\n人境恰逢如择地，主宾良晤岂非天。\n二章发我无穷思，不慊遗编对圣贤。",
        "dynasty": "宋",
        "collection_info": null
    },
    {
        "uuid": "1dd590e6557ab091d1c90b8bd3f3b7be",
        "title": "次韵虞永康十月海棠  其一",
        "author": "魏了翁",
        "content": "冷淡庭梅俨玉颜，孤高翠竹耸修鬟。\n如何富贵天然质，犹欲寻盟二友间。",
        "dynasty": "宋",
        "collection_info": null
    },
    {
        "uuid": "f333a7b829f53b07e48c4136c0c2f55c",
        "title": "次韵虞永康十月海棠  其二",
        "author": "魏了翁",
        "content": "春意何曾间四时，芸芸静处锦成帷。\n非关造化呈新巧，钧播无心自不知。",
        "dynasty": "宋",
        "collection_info": null
    },
    {
        "uuid": "eba3df7bb529c02b10c77a34414905ae",
        "title": "李德秀致政以其生日前一日约士友至长庆院访梅花山茶因以为寿",
        "author": "魏了翁",
        "content": "流年苦被雪霜催，惟有山中自四时。\n寒色憗花妆岁晚，晓阴挟雾放春迟。\n似嫌俗客不同调，留与高人共胜期。\n但愿多书冲佑考，与君长伴岁寒枝。",
        "dynasty": "宋",
        "collection_info": null
    },
    {
        "uuid": "cf5aeaf6d502bfae297cf4a266531a0f",
        "title": "李德秀致政即席赋五言十韵用韵答之",
        "author": "魏了翁",
        "content": "冬十有二月，朞三百六旬。\n高怀局宇宙，良会惜参辰。\n乘兴访安道，扣窗呼孔宾。\n袭人熏蕙若，夺目烂犀珍。\n风景干吟笔，林花眩醉裀。\n溪山逢旧识，水竹乐閒人。\n岁籥逡巡换，春炜次第新。\n抚时嗟易失，涉道渺无因。\n循物探天运，冥心观我身。\n相期共无斁，不与迹同陈。",
        "dynasty": "宋",
        "collection_info": null
    },
    {
        "uuid": "11314a40152f83b8d16e122894d12e2c",
        "title": "次韵黄侍郎沧江海棠六绝  其一",
        "author": "魏了翁",
        "content": "妙处东皇可得知，溶溶生意不停机。\n雨寒日暴浑无頼，凭仗阳和为解围。",
        "dynasty": "宋",
        "collection_info": null
    },
    {
        "uuid": "1c89a505881ecc0e527d0430b27ae8c3",
        "title": "次韵黄侍郎沧江海棠六绝  其二",
        "author": "魏了翁",
        "content": "沙暖花香弄午晴，苦撩诗思浩难禁。\n偷閒不办追年少，只有春风会此心。",
        "dynasty": "宋",
        "collection_info": null
    },
    {
        "uuid": "e59fa64495806833dd1c9e40d738cec0",
        "title": "次韵黄侍郎沧江海棠六绝  其三",
        "author": "魏了翁",
        "content": "为怜一片晓云红，未放千丝暮雨浓。\n调燮阴阳贤岳牧，满川花意得舂容。",
        "dynasty": "宋",
        "collection_info": null
    },
    {
        "uuid": "5f5e9a0d6662d0ee1500c8fcd0d1a57a",
        "title": "次韵黄侍郎沧江海棠六绝  其四",
        "author": "魏了翁",
        "content": "惯踏郊原浩荡春，重来春与物俱新。\n渠虽自有生生意，把握天机是主人。",
        "dynasty": "宋",
        "collection_info": null
    },
    {
        "uuid": "0a14243fc743253440f516b6178e71fa",
        "title": "次韵黄侍郎沧江海棠六绝  其五",
        "author": "魏了翁",
        "content": "帝恐嘉花不易成，好风迟日故来承。\n繁红错眩渔人眼，不识沧江有武陵。",
        "dynasty": "宋",
        "collection_info": null
    },
    {
        "uuid": "245bec6cbf1c079329f24f8b60140f38",
        "title": "次韵黄侍郎沧江海棠六绝  其六",
        "author": "魏了翁",
        "content": "指麾红紫思无滨，抵当丹青笔有神。\n百树花閒一编易，主人意韵镇长新。",
        "dynasty": "宋",
        "collection_info": null
    },
    {
        "uuid": "de36a08d05a851ac40f67fde65af5d79",
        "title": "次韵王茶马海棠四绝",
        "author": "魏了翁",
        "content": "一春风雨乱书堆，挂口林閒未放开。\n浩荡和风褰客袂，来看大树簇池台。",
        "dynasty": "宋",
        "collection_info": null
    },
    {
        "uuid": "cb56e1de8b56d1036d0a804586c1f728",
        "title": "次韵王茶马海棠四绝 清淑堂海棠",
        "author": "魏了翁",
        "content": "善识花人尽倚阑，不将荣悴等閒看。\n繁华夺目春如醉，独肯怀人问考槃。",
        "dynasty": "宋",
        "collection_info": null
    },
    {
        "uuid": "5973cfa0f944676a002074b712985432",
        "title": "次韵王茶马海棠四绝 王氏花屋海棠",
        "author": "魏了翁",
        "content": "宅在道傍如宝坊，一奁明玉扬新妆。\n当年共赏人何在，万里相思梦寐香。",
        "dynasty": "宋",
        "collection_info": null
    },
    {
        "uuid": "e448286ba9df4c2dd99571201a6f3d67",
        "title": "次韵王茶马海棠四绝 燕王宫",
        "author": "魏了翁",
        "content": "二十四番花信风，川原无处着繁红。\n逢人谩说燕宫旧，废址荒营暝霭空。",
        "dynasty": "宋",
        "collection_info": null
    },
    {
        "uuid": "0cb94af22e0db36fba397160e8bd2564",
        "title": "次韵黄侍郎生子",
        "author": "魏了翁",
        "content": "未用占呱泣，悬知头角踈。\n芝兰庭殖殖，梧竹厦渠渠。\n虎子驱黄犊，禽儿驾小车。\n乃翁何以遗，行李五车书。",
        "dynasty": "宋",
        "collection_info": null
    },
    {
        "uuid": "80496149ad4728fd3252ed59da4eee57",
        "title": "题梓潼庙",
        "author": "魏了翁",
        "content": "士生一世果何事，道丧千年不得传。\n富贵熏天随手尽，词华盖世为人妍。\n直将了了圣贤质，只办区区文字缘。\n神为斯人扶正学，试教梦者一醒然。",
        "dynasty": "宋",
        "collection_info": null
    },
    {
        "uuid": "b2d3ca1d2210d85fc7c3fd607dbfde8e",
        "title": "题上亭驿",
        "author": "魏了翁",
        "content": "红锦䙀盛河北贼，紫金盏酌寿王姬。\n弄成晚岁琅当曲，正是三郎快活时。",
        "dynasty": "宋",
        "collection_info": null
    },
    {
        "uuid": "4b1368bbfb1caadc755d306570df8479",
        "title": "九月八日类试别所与同事饮而痁作",
        "author": "魏了翁",
        "content": "彼颛氏子太鸱张，药裹丹瓢为汝忙。\n堆案文书埋白日，闭门风雨厄重阳。\n酒尝友我胡为祟，菊亦愁余未肯黄。\n閒玩羣阴藏九九，花开身健竟须偿。",
        "dynasty": "宋",
        "collection_info": null
    },
    {
        "uuid": "1209e1d3f95c061b7acae387c4bee045",
        "title": "次韵监试潼川提刑张兵部有怀家山木犀",
        "author": "魏了翁",
        "content": "形安宇泰即吾乡，花解随人到处黄。\n何事归心起张翰，有来妙语出君房。\n荣枯境裏自殊观，造化机中无别香。\n不见儋州安乐法，随花随客作重阳。",
        "dynasty": "宋",
        "collection_info": null
    },
    {
        "uuid": "9277a360d6e8ad6f9f3f6a6d08888148",
        "title": "用黄侍郎韵题宇文发运瑞萱亭  其一",
        "author": "魏了翁",
        "content": "春风拍拍寿觞前，人有何忧树尔萱。\n老眼未忘儿女爱，花随人意瑞家园。",
        "dynasty": "宋",
        "collection_info": null
    },
    {
        "uuid": "5c4e6919117b4cf0b4cb41a8555a169b",
        "title": "用黄侍郎韵题宇文发运瑞萱亭  其二",
        "author": "魏了翁",
        "content": "花开鄂鄂自相亲，枝叶根心一气春。\n认得箇中真血脉，孝慈天分匪由人。",
        "dynasty": "宋",
        "collection_info": null
    },
    {
        "uuid": "2b19e1ea2f6cf73b4cd8e868297a878f",
        "title": "用李致政韵题临邛陈氏所居吕仙所留回道人来四字",
        "author": "魏了翁",
        "content": "负瓮城边閒日月，翻环门上几春秋。\n东阳谩识榴皮字，南郭曾偕柳树游。\n踏雪飞鸿痕偶在，寒潭过鴈影无留。\n至人御气无今古，妙处疑同上下流。",
        "dynasty": "宋",
        "collection_info": null
    },
    {
        "uuid": "a643c35c6a57b051f2cfbb2d4da206f4",
        "title": "燕新进士",
        "author": "魏了翁",
        "content": "已办书生场屋缘，枫宸入对字三千。\n玉阶喜得方寸地，屋漏如临咫尺天。\n学自孔颜期用世，道非尧舜莫陈前。\n便听第一鸿胪唱，衣钵如余未足传。",
        "dynasty": "宋",
        "collection_info": null
    },
    {
        "uuid": "62725a776c996dc425c9ed074f515623",
        "title": "送唐述之赴廷对",
        "author": "魏了翁",
        "content": "快着青冥輭玉鞭，稳骑騄耳踏云烟。\n便持全蜀无双誉，去听宾胪第一传。\n众所望君皆尔耳，人之好我岂云然。\n古来名下无虚士，试玩盈科放海篇。",
        "dynasty": "宋",
        "collection_info": null
    },
    {
        "uuid": "47f07761779d32494566acab97260357",
        "title": "己未唱第后谢恩诗",
        "author": "魏了翁",
        "content": "圣皇学问富春秋，当宁宵衣渴壮猷。\n鹄立银袍天北阙，龙飞金榜殿西头。\n彤池缪对三千字，黄甲俄输一二筹。\n初学粗知存大体，纷更要洗洛阳羞。",
        "dynasty": "宋",
        "collection_info": null
    },
    {
        "uuid": "9dd13139f09677e16d09fcb168b08b0a",
        "title": "次韵眉山胡宰喜雪",
        "author": "魏了翁",
        "content": "龙公试手发阴机，琐定愁云阵不飞。\n老树垂垂低欲压，穉苗薿薿烂生辉。\n穷冬莫厌诗筒数，富岁先占讼缿稀。\n拟待明朝约清赏，剡溪兴尽酒舡归。",
        "dynasty": "宋",
        "collection_info": null
    },
    {
        "uuid": "c3e4446f543cdfed5c7976d4d7ff95ec",
        "title": "次韵李参政李提刑见和鴈湖观梅",
        "author": "魏了翁",
        "content": "春事何须羯鼓催，好春全看未花时。\n雨余庭院湖光湿，人倚阑干夕暝迟。\n正会意时俄起起，到忘言处谩期期。\n鴈湖饮散人归后，曾问梅花復几枝。",
        "dynasty": "宋",
        "collection_info": null
    },
    {
        "uuid": "afd94cb5b67ec5c278adb207efa90f0b",
        "title": "次韵李参政上刘舍人阁学",
        "author": "魏了翁",
        "content": "滔滔陆海与潘江，得似韩渠受籍泷。\n天下美官容易得，世间清论苦难降。\n龙随凡介便俦伍，鹤耸孤云谁等双。\n一马二童吾计决，山中花竹总麾幢。",
        "dynasty": "宋",
        "collection_info": null
    },
    {
        "uuid": "0fe9aae1ce81cfa2afa9d0e4451b66d3",
        "title": "和别驾喜雨四绝  其一",
        "author": "魏了翁",
        "content": "四山镕日泻黄金，谁载亭皋一尺霖。\n息处生机无间断，划然有顷验天心。",
        "dynasty": "宋",
        "collection_info": null
    },
    {
        "uuid": "9ff436cb5b5268f5ad51f2c4710b54a0",
        "title": "和别驾喜雨四绝  其二",
        "author": "魏了翁",
        "content": "夏畦活活翠芊绵，起视微云尚黯然。\n底事化工浑不费，笑余何敢更贪天。",
        "dynasty": "宋",
        "collection_info": null
    },
    {
        "uuid": "c7fdd1a57b80acd66995d82ae43a7269",
        "title": "和别驾喜雨四绝  其三",
        "author": "魏了翁",
        "content": "尔游尔衍与天同，无处无时不感通。\n芸鼓渐稀铃索静，茶烟摇扬晚香中。",
        "dynasty": "宋",
        "collection_info": null
    },
    {
        "uuid": "f705326f732df04a7f080819192315b3",
        "title": "和别驾喜雨四绝  其四",
        "author": "魏了翁",
        "content": "山北山南徧插秧，天时较似去年彊。\n从今无事閒风月，分作屏星一半凉。",
        "dynasty": "宋",
        "collection_info": null
    },
    {
        "uuid": "faa858dbb47eb6bc757f80b2b9c77586",
        "title": "送安同知赴阙  其一",
        "author": "魏了翁",
        "content": "忧民白髮三千丈，报国丹心十二时。\n独倚长空望红日，满帘风雨燕喃呢。",
        "dynasty": "宋",
        "collection_info": null
    },
    {
        "uuid": "8c58e2d3ef64d87bc7740e498e4e2913",
        "title": "送安同知赴阙  其二",
        "author": "魏了翁",
        "content": "京邑殿留司马相，东山无以我公归。\n德人用舍关天运，世上巫咸妄见机。",
        "dynasty": "宋",
        "collection_info": null
    },
    {
        "uuid": "74f29cae78212b16f094be57eb3757f8",
        "title": "送安同知赴阙  其三",
        "author": "魏了翁",
        "content": "当年匣剑授彬时，都在将军颐指麾。\n谁者纷纷容易取，高皇约束变更为。",
        "dynasty": "宋",
        "collection_info": null
    },
    {
        "uuid": "d645f2df95f30ef8e18b5c8c9934e23b",
        "title": "送安同知赴阙  其四",
        "author": "魏了翁",
        "content": "未须多买酇侯田，且可同乘曲逆舡。\n昨夜皛山云作雨，东流一水径通天。",
        "dynasty": "宋",
        "collection_info": null
    },
    {
        "uuid": "7cfdf03306f95500f3bc7f357e6446c9",
        "title": "送安同知赴阙  其五",
        "author": "魏了翁",
        "content": "闭门睡息正齁齁，野卉蓬蓬烂不收。\n只忧一夜西风急，恼乱东邻卒未休。",
        "dynasty": "宋",
        "collection_info": null
    },
    {
        "uuid": "2e4ef2ba081ab140796870251e2064ce",
        "title": "用大礼杨少卿韵题冯君山庄图  其一",
        "author": "魏了翁",
        "content": "摩挲潘叟跨馿图，便拟移家向此居。\n素富素贫随处乐，世间何地不嵩庐。",
        "dynasty": "宋",
        "collection_info": null
    },
    {
        "uuid": "ef549d22c4a9d5243b3c8e73987ca1c6",
        "title": "用大礼杨少卿韵题冯君山庄图  其二",
        "author": "魏了翁",
        "content": "入山佳趣已成无，何事犹驰门外车。\n书裏一丁总忧患，人间六甲有孤虚。",
        "dynasty": "宋",
        "collection_info": null
    },
    {
        "uuid": "9c60795f85667fae117e05b7c1160945",
        "title": "次韵李彭州乞鹤于虞万州  其一",
        "author": "魏了翁",
        "content": "急景应如赴壑鳞，感时心事可怜生。\n湖边鴈序殷勤叫，持寄新诗念故人。",
        "dynasty": "宋",
        "collection_info": null
    },
    {
        "uuid": "c77c58b67778ed1d91cc531f724bdbf2",
        "title": "次韵李彭州乞鹤于虞万州  其二",
        "author": "魏了翁",
        "content": "沧江羽客亦悠哉，水畔梅边雪斗皑。\n白鹤山头曾有约，至今华表望归来。",
        "dynasty": "宋",
        "collection_info": null
    },
    {
        "uuid": "533929c0a8cf21b48c3b5c014b7dfa85",
        "title": "次韵李彭州乞鹤于虞万州  其三",
        "author": "魏了翁",
        "content": "宾朋满座酒如江，雪月风花应接忙。\n揽尽山林閒富贵，沧江公子太彊梁。",
        "dynasty": "宋",
        "collection_info": null
    },
    {
        "uuid": "3c8082639f7cfa4d11284fc6d7a8c4ec",
        "title": "次韵李彭州乞鹤于虞万州  其四",
        "author": "魏了翁",
        "content": "江头夜钓雨连明，可是渔翁太不情。\n白鹤纵违华表约，黄鸡应念越人盟。",
        "dynasty": "宋",
        "collection_info": null
    },
    {
        "uuid": "07b031c8c51820a18e655739901e50e9",
        "title": "燕孙节推",
        "author": "魏了翁",
        "content": "快着青冥软玉鞭，直骑騄耳踏云烟。\n等閒礼乐三千字，酬答艰难十九年。\n鼎甲声华今有继，政涂事业岂无传。\n愿君更拓勋名地，重玩盈科放海篇。",
        "dynasty": "宋",
        "collection_info": null
    },
    {
        "uuid": "109bd9a2dcf9c02060df033e54cf0ba4",
        "title": "人日约李提刑李参政登蟆颐马上醉书",
        "author": "魏了翁",
        "content": "只从元日到人日，便觉新年胜故年。\n买酒买符酬旧社，宜蚕宜麦祝新田。\n般添和气开花柳，嗺送韶华入管絃。\n我本田间饭牛者，偶来解后亦犁然。",
        "dynasty": "宋",
        "collection_info": null
    },
    {
        "uuid": "cecd38df847bad22e8256a87a233c532",
        "title": "李提刑李参政再和招鹤诗再用韵以谢  其一",
        "author": "魏了翁",
        "content": "静看瀺灂几游鳞，争似玄裳缟袂生。\n几度有书招不至，应惭侧翅傍他人。",
        "dynasty": "宋",
        "collection_info": null
    },
    {
        "uuid": "c3b11288f78bf2550e4b4b05797775ca",
        "title": "李提刑李参政再和招鹤诗再用韵以谢  其二",
        "author": "魏了翁",
        "content": "锦江相去几何哉，未见窗前落雪皑。\n声气同时无间断，有时夜半掠江来。",
        "dynasty": "宋",
        "collection_info": null
    },
    {
        "uuid": "1633392bd92d735931d987c75d904206",
        "title": "李提刑李参政再和招鹤诗再用韵以谢  其三",
        "author": "魏了翁",
        "content": "须眉皓白何为者，未出山时举世忙。\n若使当时容易致，等閒鹙鹤混鱼梁。",
        "dynasty": "宋",
        "collection_info": null
    },
    {
        "uuid": "73ad028697f68096bc3314467971eeeb",
        "title": "李提刑李参政再和招鹤诗再用韵以谢  其四",
        "author": "魏了翁",
        "content": "弟兄孙子总英明，玉雪成围眩昼晴。\n寄语茅山何道士，不须苦共鹤寻盟。",
        "dynasty": "宋",
        "collection_info": null
    },
    {
        "uuid": "3b33c862ea4e8947e1fccf06ad130c8d",
        "title": "再和招鹤  其一",
        "author": "魏了翁",
        "content": "仰看翔翮俯游鳞，物意容容各自春。\n遥想沧江五君子，长身玉立伴閒人。",
        "dynasty": "宋",
        "collection_info": null
    },
    {
        "uuid": "eadaf4429e23524e21f7af3d57e527f4",
        "title": "再和招鹤  其二",
        "author": "魏了翁",
        "content": "声色于渠何有哉，银潢刷羽雪皑皑。\n天边亦是閒游耳，争向人间问去来。",
        "dynasty": "宋",
        "collection_info": null
    },
    {
        "uuid": "73ed11300e8e1729d5b27e2c619a0908",
        "title": "再和招鹤  其三",
        "author": "魏了翁",
        "content": "苍苔散啄旁清江，被服委蛇未肯忙。\n清唳九皋天听在，也知雅意笑鹈梁。",
        "dynasty": "宋",
        "collection_info": null
    },
    {
        "uuid": "c0ec8bd37d1c7417a8ddcbfc4df33b1e",
        "title": "再和招鹤  其四",
        "author": "魏了翁",
        "content": "蓬莱云近绮疏明，鹤砌分茶午梦晴。\n何似林间看不足，併呼鸥鹭狎齐盟。",
        "dynasty": "宋",
        "collection_info": null
    },
    {
        "uuid": "403869359edf88775cbae72260654c80",
        "title": "李参政折赠黄香梅与八咏俱至用韵以谢  其一",
        "author": "魏了翁",
        "content": "黄云冉冉晓苍苍，閒倚平湖只自香。\n较似寒枝虽未至，依然风韵挟冰霜。",
        "dynasty": "宋",
        "collection_info": null
    },
    {
        "uuid": "02893dfe823e628774f174b9fbb177e7",
        "title": "李参政折赠黄香梅与八咏俱至用韵以谢  其二",
        "author": "魏了翁",
        "content": "犀镇帘帷风绰开，当庭恰似剪花回。\n眉间一点看浑似，笑领江南春信来。",
        "dynasty": "宋",
        "collection_info": null
    },
    {
        "uuid": "c15287ac3608cd522544f498d303774e",
        "title": "李参政折赠黄香梅与八咏俱至用韵以谢  其三",
        "author": "魏了翁",
        "content": "露拂蔷薇不太深，春风庭院晚阴阴。\n来迟未入黄昏句，谁唤钱塘人姓林。",
        "dynasty": "宋",
        "collection_info": null
    },
    {
        "uuid": "e35e2cc0fe04a86dcfbf7793c6f94369",
        "title": "李参政折赠黄香梅与八咏俱至用韵以谢  其四",
        "author": "魏了翁",
        "content": "入眼风光似世情，金裳玉质转分明。\n额黄十二谁分似，疑是仙人成智琼。",
        "dynasty": "宋",
        "collection_info": null
    },
    {
        "uuid": "548a5f7413c6e04f48088d7672463b8a",
        "title": "李参政折赠黄香梅与八咏俱至用韵以谢  其五",
        "author": "魏了翁",
        "content": "冰魂玉骨一枝春，风格南昌旧子真。\n谁幻神仙黄白术，时装近日太尖新。",
        "dynasty": "宋",
        "collection_info": null
    },
    {
        "uuid": "c998fc0fb968c634b96f218f311415d3",
        "title": "李参政折赠黄香梅与八咏俱至用韵以谢  其六",
        "author": "魏了翁",
        "content": "玄天黄露真颜色，金步摇中颤舞娃。\n更倩南窗书奶味，不妨来伴太常斋。",
        "dynasty": "宋",
        "collection_info": null
    },
    {
        "uuid": "b43a2144aa35f8b40a4738ecacafbf89",
        "title": "李参政折赠黄香梅与八咏俱至用韵以谢  其七",
        "author": "魏了翁",
        "content": "和羹心事岁寒姿，若第风标舍更谁。\n谩道色轻花更艳，几成涂抹水边枝。",
        "dynasty": "宋",
        "collection_info": null
    },
    {
        "uuid": "af2429fb77f3bb94fd5dfbcbf203dce7",
        "title": "李参政折赠黄香梅与八咏俱至用韵以谢  其八",
        "author": "魏了翁",
        "content": "诗翁曾住玉皇家，刚与梅花定等差。\n染上鞠衣宫样浅，练裙缟帨觉无华。",
        "dynasty": "宋",
        "collection_info": null
    },
    {
        "uuid": "56bbc90be77eaf1477032ea7922c6a5d",
        "title": "李参政约客访西郊海棠予以斋禁不与",
        "author": "魏了翁",
        "content": "十日花期九日斋，相园红锦烂成堆。\n不将小雨轻阴驻，刚把和风暖日催。\n诗笔都随许昌去，春光不待牧之来。\n要知荣悴适然耳，明日荼䕷芍药开。",
        "dynasty": "宋",
        "collection_info": null
    },
    {
        "uuid": "3d69132d089048a9bee33ef46e446518",
        "title": "再和",
        "author": "魏了翁",
        "content": "芹宫日晚守祠斋，争见花如火齐堆。\n不復少年黄犊健，任令急景白驹催。\n繁红才伴栗留至，众绿又惊鶗鴂来。\n到会意时须命酒，莫论花谢与花开。",
        "dynasty": "宋",
        "collection_info": null
    },
    {
        "uuid": "18b549bd4dd2ecc4d6fc4bd4103628c4",
        "title": "次韵虞万州沧江海棠",
        "author": "魏了翁",
        "content": "维摩老子菌生庵，门外沧江绿正涵。\n夜雨村村拆花柳，春风日日长桑蚕。\n晚粧才记海棠睡，朝色俄看禁药酣。\n造化新功镇如此，抚诗往往发余惭。",
        "dynasty": "宋",
        "collection_info": null
    },
    {
        "uuid": "52ebc86cd1a4da35eab85b656ddae75a",
        "title": "上巳日约同僚过蟆颐晚视新开横江堰",
        "author": "魏了翁",
        "content": "朏魄双交气候新，古今为乐属兹辰。\n兰堂坐上皆豪逸，韦曲水边多丽人。\n顾我未能真免俗，邀宾聊復共行春。\n却因游豫思民事，检校城东白虎津。",
        "dynasty": "宋",
        "collection_info": null
    },
    {
        "uuid": "c74cdf5ac75436ad79241edffbd1ab1e",
        "title": "题李彭州南亭",
        "author": "魏了翁",
        "content": "花木精神面面全，谁将好景作南园。\n栗留枝上春风思，鶗鴂声中晓屐痕。\n檐外梅矾兄及弟，槛前竹鹤子生孙。\n我今犹是数旬客，遇意忺时即打门。",
        "dynasty": "宋",
        "collection_info": null
    }
]