[
    {
        "uuid": "3b38315e2b3a13b432a40b26aa02bb4f",
        "title": "昔昔盐二十首 那能惜马蹄",
        "author": "赵嘏",
        "content": "云中路杳杳，江畔草凄凄。\n妾久垂珠泪，君何惜马蹄。\n边风悲晓角，营月怨春鼙。\n未道休征战，愁眉又復低。",
        "dynasty": "唐",
        "collection_info": null
    },
    {
        "uuid": "76cdbaf3d35a28791f93d6d34ffb6750",
        "title": "送韦处士归省朔方",
        "author": "赵嘏",
        "content": "映柳见行色，故山当落晖。\n青云知已殁，白首一身归。\n满袖萧关雨，连沙塞雁飞。\n到家翻有喜，借取老莱衣。",
        "dynasty": "唐",
        "collection_info": null
    },
    {
        "uuid": "c2ebb42aced008e2e3c123f4b94bd6e7",
        "title": "送权先辈归觐信安",
        "author": "赵嘏",
        "content": "衣綵独归去，一枝兰更香。\n马嘶芳草渡，门掩百花塘。\n野色亭台晚，滩声枕簟凉。\n小斋松岛上，重叶覆书堂。",
        "dynasty": "唐",
        "collection_info": null
    },
    {
        "uuid": "592ffda75bdd884bd669fd1fb8e4dee7",
        "title": "风蝉",
        "author": "赵嘏",
        "content": "风蝉旦夕鸣，伴夜送秋声。\n故里客归尽，水边身独行。\n噪轩高树合，惊枕暮山横。\n听处无人见，尘埃满甑生。",
        "dynasty": "唐",
        "collection_info": null
    },
    {
        "uuid": "9f16344b55e01d1485f55c62ea83b272",
        "title": "重寄卢中丞",
        "author": "赵嘏",
        "content": "贱子来还去，何人伴使君。\n放歌迎晚醉，指路上高云。\n此夜雁初至，空山雨独闻。\n别多头欲白，惆怅惜余醺。",
        "dynasty": "唐",
        "collection_info": null
    },
    {
        "uuid": "47e34e948c76224740083abbfd992c27",
        "title": "晓发",
        "author": "赵嘏",
        "content": "旅行宜蚤发，况復是南归。\n月影缘山尽，钟声隔浦微。\n星残萤共映，叶落鸟惊飞。\n去去渡南渚，树深人出稀。",
        "dynasty": "唐",
        "collection_info": null
    },
    {
        "uuid": "0ee332c2d6061455c83890fa38e4b3a2",
        "title": "送友人郑州归觐",
        "author": "赵嘏",
        "content": "为有趋庭恋，应忘道路赊。\n风消荥泽冻，雨静圃田沙。\n古陌人来远，遥天雁势斜。\n园林新到日，春酒酌梨花。",
        "dynasty": "唐",
        "collection_info": null
    },
    {
        "uuid": "1ba601339cf692b3c06d267aaa74b702",
        "title": "洛中逢卢郢石归觐",
        "author": "赵嘏",
        "content": "不堪俱失意，相送出东周。\n缘切倚门恋，倍添为客愁。\n春山和雪静，寒水带冰流。\n别后期君处，灵源紫阁秋。",
        "dynasty": "唐",
        "collection_info": null
    },
    {
        "uuid": "651eacf939c2913b14645c439ce5a1f6",
        "title": "赠越客",
        "author": "赵嘏",
        "content": "故国波涛隔，明时心久留。\n献书双阙晚，看月五陵秋。\n南棹何当返，长江忆共游。\n定知钓鱼伴，相望在汀州。",
        "dynasty": "唐",
        "collection_info": null
    },
    {
        "uuid": "59e12291f542410ebb27609fd15b461e",
        "title": "经无锡县醉后吟",
        "author": "赵嘏",
        "content": "客过无名姓，扁舟繫柳阴。\n穷秋南国泪，残日故乡心。\n京洛衣尘在，江湖酒病深。\n何须觅陶令，乘醉自横琴。",
        "dynasty": "唐",
        "collection_info": null
    },
    {
        "uuid": "9852e18daf4209be6779cd365b8ba628",
        "title": "东归道中二首 一",
        "author": "赵嘏",
        "content": "平生事行役，今日始知非。\n岁月老将至，江湖春未归。\n传家有天爵，主祭用儒衣。\n何必劳知己，无名亦息机。",
        "dynasty": "唐",
        "collection_info": null
    },
    {
        "uuid": "8af709b5f308cdf9ef82262925906986",
        "title": "东归道中二首 二",
        "author": "赵嘏",
        "content": "未明唤僮仆，江上忆残春。\n风雨落花夜，山川驱马人。\n星星一镜髮，草草百年身。\n此日念前事，沧洲情更亲。",
        "dynasty": "唐",
        "collection_info": null
    },
    {
        "uuid": "53e57781af9f9de9e76d933570bdd6ff",
        "title": "旅次商山",
        "author": "赵嘏",
        "content": "役役依山水，何曾似问津。\n断崖如避马，芳树欲留人。\n日夕猿鸟伴，古今京洛尘。\n一枝甘已失，辜负故园春。",
        "dynasty": "唐",
        "collection_info": null
    },
    {
        "uuid": "2fa23d83e5b4d0feb7847aa74f532743",
        "title": "长洲",
        "author": "赵嘏",
        "content": "扁舟殊不繫，浩荡路纔分。\n范蠡湖中树，吴王苑外云。\n悲心人望月，独夜雁离羣。\n明发还驱马，关城见日曛。",
        "dynasty": "唐",
        "collection_info": null
    },
    {
        "uuid": "44451516d4a511acd703629736a06dcc",
        "title": "江边",
        "author": "赵嘏",
        "content": "终日劳车马，江边款竹扉。\n残花春浪阔，小酒故人稀。\n戍鼓客帆远，津云夕照微。\n何由兄与弟，俱及暮春归。",
        "dynasty": "唐",
        "collection_info": null
    },
    {
        "uuid": "008e282b35c66c465e6cbc44f278e7ee",
        "title": "宿灵岩寺",
        "author": "赵嘏",
        "content": "明月溪头寺，虫声满橘洲。\n倚栏香径晚，移石太湖秋。\n古树云归尽，荒台水更流。\n无人见惆怅，独上最高楼。",
        "dynasty": "唐",
        "collection_info": null
    },
    {
        "uuid": "e3acab98946503e9e66167a8914f75ec",
        "title": "越中寺居",
        "author": "赵嘏",
        "content": "迟客疎林下，斜溪小艇通。\n野桥连寺月，高竹半楼风。\n水静鱼吹浪，枝闲鸟下空。\n数峰相向绿，日夕郡城东。",
        "dynasty": "唐",
        "collection_info": null
    },
    {
        "uuid": "c09adbfce8fa8e508ea221c83e2c55a8",
        "title": "赠金刚三藏",
        "author": "赵嘏",
        "content": "心法云无住，流沙归復来。\n锡随山鸟动，经附海船回。\n洗足柳遮寺，坐禅花委苔。\n惟将一童子，又欲过天台。",
        "dynasty": "唐",
        "collection_info": null
    },
    {
        "uuid": "e5a668f9ed442846f353803a02b0b3e8",
        "title": "长安晚秋",
        "author": "赵嘏",
        "content": "云物凄凉拂曙流，汉家宫阙动高秋。\n残星几点雁横塞，长笛一声人倚楼。\n紫艳半开篱菊静，红衣落尽渚莲愁。\n鲈鱼正美不归去，空戴南冠学楚囚。",
        "dynasty": "唐",
        "collection_info": null
    },
    {
        "uuid": "1458d7a4ddd52d3c1ac346098b486cfa",
        "title": "齐安早秋",
        "author": "赵嘏",
        "content": "流年堪惜又堪惊，砧杵风来满郡城。\n高鸟过时秋色动，征帆落处暮云平。\n思家正叹江南景，听角仍含塞北情。",
        "dynasty": "唐",
        "collection_info": null
    },
    {
        "uuid": "3395419e1ee69b9e1b539271c5a05303",
        "title": "东望",
        "author": "赵嘏",
        "content": "楚江横在草堂前，杨柳洲西载酒船。\n两见梨花归不得，每逢寒食一潸然。\n斜阳映阁山当寺，微绿含风月满川。\n同郡故人攀桂尽，把诗吟向泬寥天。",
        "dynasty": "唐",
        "collection_info": null
    },
    {
        "uuid": "42ded5cf5f9dc9cfd59acbe028229806",
        "title": "长安月夜与友人话故山",
        "author": "赵嘏",
        "content": "宅边秋水浸苔矶，日日持竿去不归。\n杨柳风多潮未落，蒹葭霜冷雁初飞。\n重嘶匹马吟红叶，却听疎钟忆翠微。\n今夜秦城满楼月，故人相见一沾衣。",
        "dynasty": "唐",
        "collection_info": null
    },
    {
        "uuid": "5f963b5e1663dd6009c1f0b372e4f214",
        "title": "题横水驿双峰院松",
        "author": "赵嘏",
        "content": "故园溪上雪中别，野馆门前云外逢。\n白髮渐多何事苦，清阴长在好相容。\n迎风几拂朝天骑，带月犹含度岭钟。\n更忆葛洪丹井畔，数株临水欲成龙。",
        "dynasty": "唐",
        "collection_info": null
    },
    {
        "uuid": "2c428d8a231d82e3657aa421aba8f8f8",
        "title": "发剡中",
        "author": "赵嘏",
        "content": "正怀何谢俯长流，更览余封识嵊州。\n树色老依官舍晚，溪声凉傍客衣秋。\n南岩气爽横郛郭，天姥云晴拂寺楼。\n日暮不堪还上马，蓼花风起路悠悠。",
        "dynasty": "唐",
        "collection_info": null
    },
    {
        "uuid": "375e0961ee2e15468cd1309dc39c72bd",
        "title": "登安陆西楼",
        "author": "赵嘏",
        "content": "楼上华筵日日开，眼前人事祗堪哀。\n征车自入红尘去，远水长穿绿树来。\n云雨暗更歌舞伴，山川不尽别离杯。\n无由併写春风恨，欲下郧城首重回。",
        "dynasty": "唐",
        "collection_info": null
    },
    {
        "uuid": "b5c0831982172f9d060a12878793a985",
        "title": "九日陪越州元相燕龟山寺",
        "author": "赵嘏",
        "content": "佳晨何处泛花游，丞相筵开水上头。\n双影斾摇山雨霁，一声歌动寺云秋。\n林光静带高城晚，湖色寒分半槛流。\n共贺万家逢此节，可怜风物似荆州。",
        "dynasty": "唐",
        "collection_info": null
    },
    {
        "uuid": "5f691f00923613c5ef2e28d696f173b3",
        "title": "经汉武泉",
        "author": "赵嘏",
        "content": "芙蓉苑裏起清秋，汉武泉声落御沟。\n他日江山映蓬鬓，二年杨柳别渔舟。\n竹间驻马题诗去，物外何人识醉游。\n尽把归心付红叶，晚来随水向东流。",
        "dynasty": "唐",
        "collection_info": null
    },
    {
        "uuid": "a903fdbdbef08566cb41077f60246080",
        "title": "曲江春望怀江南故人",
        "author": "赵嘏",
        "content": "杜若洲边人未归，水寒烟暖想柴扉。\n故园何处风吹柳，新雁南来雪满衣。\n目极思随原草遍，浪高书到海门稀。\n此时愁望情多少，万里春流遶钓矶。",
        "dynasty": "唐",
        "collection_info": null
    },
    {
        "uuid": "19ba51e9ced16590c19f997d7f0def92",
        "title": "上令狐相公",
        "author": "赵嘏",
        "content": "鹗在卿云冰在壶，代天才业奉吁谟。\n荣同伊陟传朱户，秀比王商入画图。\n昨夜星辰回剑履，前年风月满江湖。\n不知机务时多暇，犹许诗家属和无。",
        "dynasty": "唐",
        "collection_info": null
    },
    {
        "uuid": "7abe62980aa8930305df28d71dd18e4f",
        "title": "忆山阳",
        "author": "赵嘏",
        "content": "家在枚皋旧宅边，竹轩晴与楚坡连。\n芰荷香遶垂鞭袖，杨柳风横弄笛船。\n城碍十洲烟岛路，寺临千顷夕阳川。\n可怜时节堪归去，花落猿啼又一年。",
        "dynasty": "唐",
        "collection_info": null
    },
    {
        "uuid": "34641636900a978d6f76778e310ce067",
        "title": "二",
        "author": "赵嘏",
        "content": "折柳城边起暮愁，可怜春色独怀忧。\n伤心正叹人间事，回首更惭江上鸥。\n鶗鴂声中寒食雨，芙蓉花外夕阳楼。\n凭高满眼送清渭，去傍故山山下流。",
        "dynasty": "唐",
        "collection_info": null
    },
    {
        "uuid": "6d9ecdec67e3c0a6ce5f5fc9d251df71",
        "title": "送僧归庐山",
        "author": "赵嘏",
        "content": "禅栖忽忆五峰游，去着方袍谢列侯。\n经启楼台千叶曙，锡含风雨一枝秋。\n题诗片石侵云在，洗钵香泉覆菊流。\n却忆前年别师处，马嘶残月虎溪头。",
        "dynasty": "唐",
        "collection_info": null
    },
    {
        "uuid": "1db50f193cb8d679276ac972f1383c4b",
        "title": "赠天卿寺神亮上人",
        "author": "赵嘏",
        "content": "五看春尽此江濆，花自飘零日自曛。\n空有慈悲随物念，已无踪迹在人羣。\n迎秋日色檐前见，入夜钟声竹外闻。\n笑指白莲心自得，世间烦恼是浮云。",
        "dynasty": "唐",
        "collection_info": null
    },
    {
        "uuid": "1e80c0f5272da4bff0d9722cbb9005dc",
        "title": "降虏",
        "author": "赵嘏",
        "content": "广武溪头降虏稀，一声寒角怨金微。\n河湟不在春风地，歌舞空裁雪夜衣。\n铁马半嘶边草去，狼烟高映塞鸿飞。\n扬雄尚白相如吃，今日何人从猎归。",
        "dynasty": "唐",
        "collection_info": null
    },
    {
        "uuid": "3cd72f458470559b3771ed6ea15ffb96",
        "title": "平戎",
        "author": "赵嘏",
        "content": "边声一夜殷秋鼙，牙帐连烽拥万蹄。\n武帝未能忘塞北，董生纔足使胶西。\n冰横晓渡胡兵合，雪满穷沙汉骑迷。\n自古平戎有良策，将军不用倚云梯。",
        "dynasty": "唐",
        "collection_info": null
    },
    {
        "uuid": "4b83b2f1634ec47ab5c42df8f99b8632",
        "title": "宿楚国寺有怀",
        "author": "赵嘏",
        "content": "风动衰荷寂寞香，断烟残月共苍苍。\n寒生晚寺波摇壁，红堕疎林叶满床。\n起雁似惊南浦棹，阴云欲护北楼霜。\n江边松菊荒应尽，八月长安夜正长。",
        "dynasty": "唐",
        "collection_info": null
    },
    {
        "uuid": "0e048df9f9a8d7830781745269a6e89c",
        "title": "早发剡中石城寺",
        "author": "赵嘏",
        "content": "暂息劳生树色间，平明机虑又相关。\n吟辞宿处烟霞去，心负秋来水石閒。\n竹户半开钟未绝，松枝静霁鹤初还。\n明朝一倍堪惆怅，回首尘中见此山。",
        "dynasty": "唐",
        "collection_info": null
    },
    {
        "uuid": "bbee84eb12e10ebc54accc39320a7151",
        "title": "寄归",
        "author": "赵嘏",
        "content": "三年踏尽化衣尘，只见长安不见春。\n马过雪街天未曙，客迷关路泪空频。\n桃花坞接啼猿寺，野竹庭通画鹢津。\n早晚相酬身事了，水边归去一閒人。",
        "dynasty": "唐",
        "collection_info": null
    },
    {
        "uuid": "5b084ea9b2280d74cefb4e4c00933714",
        "title": "献淮南李相公",
        "author": "赵嘏",
        "content": "傅岩高静见台星，庙畧当时讨不庭。\n万里有云归碧落，百川无浪到沧溟。\n军中老将传兵术，江上诸侯受政经。\n闻道国人思再入，镕金新铸鹤仪形。",
        "dynasty": "唐",
        "collection_info": null
    },
    {
        "uuid": "7a498a8af59c09aeb5606f646d2f3d4a",
        "title": "宛陵寓居上沈大夫二首 一",
        "author": "赵嘏",
        "content": "满耳歌谣满眼山，宛陵城郭翠微间。\n人情已觉春长在，溪户仍将水共閒。\n晓色入楼红蔼蔼，夜声寻砌碧潺潺。\n幽云高鸟俱无事，晚伴西风醉客还。",
        "dynasty": "唐",
        "collection_info": null
    },
    {
        "uuid": "2f03130d785eaa87014e36c32e58313e",
        "title": "宛陵寓居上沈大夫二首 二",
        "author": "赵嘏",
        "content": "溪树参差绿可攀，谢家云水满东山。\n能忘天上他年贵，来结林中一日閒。\n醉叩玉盘歌褭褭，暖鸣幽涧鸟关关。\n觥筹不尽须归去，路在春风缥缈间。",
        "dynasty": "唐",
        "collection_info": null
    },
    {
        "uuid": "6df6a729f82fd1a23675fcaa627721ff",
        "title": "淮信贺滕迈台州",
        "author": "赵嘏",
        "content": "凋瘵民思太古风，上贤绥辑副宸衷。\n舟移清镜禹祠北，路转翠屏天姥东。\n旌斾影前横竹马，咏歌声裏乐樵童。\n遥知到郡沧波晏，三岛离离一望中。",
        "dynasty": "唐",
        "collection_info": null
    },
    {
        "uuid": "cc90f523555562c342d6e9164fc3fd84",
        "title": "下第寄宣城幕中诸公",
        "author": "赵嘏",
        "content": "一醉曾将万事齐，暂陪欢去便如泥。\n黄花李白墓前路，碧浪桓彝宅后溪。\n九月霜中随计吏，十年江上灌春畦。\n莫言春尽不惆怅，自有閒眠到日西。",
        "dynasty": "唐",
        "collection_info": null
    },
    {
        "uuid": "d327a8fc367c3940ffec032855a64cc4",
        "title": "送令狐郎中赴郢州",
        "author": "赵嘏",
        "content": "佐幕才多始拜侯，一门清贵动神州。\n霜蹄晓驻秦云断，野斾晴翻郢树秋。\n几处尘生随候骑，半江帆尽见分流。\n大冯罢相吟诗地，莫惜频登白雪楼。",
        "dynasty": "唐",
        "collection_info": null
    },
    {
        "uuid": "685e256bd60b0379a16bc7ff0bc7dc93",
        "title": "送卢缄归扬州",
        "author": "赵嘏",
        "content": "曾向雷塘寄掩扉，荀家灯火有余辉。\n关河日暮望空极，杨柳渡头人独归。\n隋苑荒台风褭褭，灞陵残雨梦依依。\n今年春色还相悞，为我江边谢钓矶。",
        "dynasty": "唐",
        "collection_info": null
    },
    {
        "uuid": "66eefe537d117810c986a3eae24fae05",
        "title": "送李裴评事",
        "author": "赵嘏",
        "content": "塞垣从事识兵机，只拟平戎不拟归。\n入夜笳声含白髮，报秋榆叶落征衣。\n城临战垒黄云晚，马渡寒沙夕照微。\n此别不应书断绝，满天霜雪有鸿飞。",
        "dynasty": "唐",
        "collection_info": null
    },
    {
        "uuid": "9b54c1d28ac664333f5e9ad98cd5c7b7",
        "title": "别麻氏",
        "author": "赵嘏",
        "content": "晓哭呱呱动四隣，于君我作负心人。\n出门便涉东西路，回首初惊枕席尘。\n满眼泪珠和语咽，旧窗风月更谁亲。\n分离况值花时节，从此东风不似春。",
        "dynasty": "唐",
        "collection_info": null
    },
    {
        "uuid": "ad77b2bb05cec2776141224cfc3def52",
        "title": "代人赠别",
        "author": "赵嘏",
        "content": "月自斜窗梦自惊，衷肠中有万愁生。\n清猿处处三声尽，碧落悠悠一水横。\n平子定情词丽绝，诗人匪石誓分明。\n会须携手乘鸾去，箫史楼台在玉京。",
        "dynasty": "唐",
        "collection_info": null
    },
    {
        "uuid": "dbc4301bb40b9d54ad239b1b93ff122f",
        "title": "寒食新丰别友人",
        "author": "赵嘏",
        "content": "一百五日家未归，新丰鸡犬独依依。\n满楼春色傍人醉，半夜雨声前计非。\n缭绕沟塍含绿晚，荒凉树石向川微。\n东风吹泪对花落，憔悴故交相见稀。",
        "dynasty": "唐",
        "collection_info": null
    },
    {
        "uuid": "ed9bf6c9ed47f447f78262ed8b0a0834",
        "title": "李侍御归山同宿华严寺",
        "author": "赵嘏",
        "content": "家有青山近玉京，风流柱史早知名。\n园林手植自含绿，霄汉眼看当去程。\n处处白云迷驻马，家家红树近流莺。\n相逢一宿最高寺，夜夜翠微泉落声。",
        "dynasty": "唐",
        "collection_info": null
    },
    {
        "uuid": "f68b619f35085bfa74a8c0f289167629",
        "title": "今年新先辈以遏密之际每有讌集必资清谈书此奉贺",
        "author": "赵嘏",
        "content": "天上高高月桂丛，分明三十一枝风。\n满怀春色向人动，遮路乱花迎马红。\n鹤驭迴飘云雨外，兰亭不在管絃中。\n居然自是前贤事，何必青楼倚翠空。",
        "dynasty": "唐",
        "collection_info": null
    },
    {
        "uuid": "36baef1569528c6ab4365ee44f9a7ae7",
        "title": "自遣",
        "author": "赵嘏",
        "content": "晚树疎蝉起别愁，远人回首忆沧洲。\n江连故国无穷恨，日带残云一片秋。\n久客转谙时态薄，多情只共酒淹留。\n到头生长烟霞者，须向烟霞老始休。",
        "dynasty": "唐",
        "collection_info": null
    },
    {
        "uuid": "5b2f10f4650f83b5e187d405895ecd08",
        "title": "浙东陪元相公游云门寺",
        "author": "赵嘏",
        "content": "松下山前一径通，烛迎千骑满山红。\n溪云乍敛幽岩雨，晓气初高大斾风。\n小槛宴花容客醉，上方看竹与僧同。\n归来吹尽严城角，路转横塘乱水东。",
        "dynasty": "唐",
        "collection_info": null
    },
    {
        "uuid": "ebb5f5e40bab70bed40969dc3ff3771d",
        "title": "陪韦中丞宴扈都头花园",
        "author": "赵嘏",
        "content": "门下烟横载酒船，谢家携客醉华筵。\n寻花偶坐将军树，饮水方重刺史天。\n几曲艳歌春色裏，断行高鸟暮云边。\n分明听得舆人语，愿及行春更一年。",
        "dynasty": "唐",
        "collection_info": null
    },
    {
        "uuid": "f850e70c848a6f0942c5597a1211d613",
        "title": "花园即事呈常中丞",
        "author": "赵嘏",
        "content": "烟暖池塘柳覆台，百花园裏看花来。\n烧衣焰席三千树，破鼻醒愁一万杯。\n不肯为歌随拍落，却因令舞带香迴。\n山公仰尔延宾客，好傍春风次第开。",
        "dynasty": "唐",
        "collection_info": null
    },
    {
        "uuid": "bd180e7cd2c832106f4930a84f5f8609",
        "title": "宿何书记先辈延福新居",
        "author": "赵嘏",
        "content": "松下有琴闲未收，一灯高为石丛留。\n诗情似到山家夜，树色轻含御水秋。\n小榼提携终永日，半斑容鬓漫生愁。\n因君抚掌问时俗，紫阁堆檐不举头。",
        "dynasty": "唐",
        "collection_info": null
    },
    {
        "uuid": "d33e8eee662936df8de256c968e78479",
        "title": "秦中逢王处士",
        "author": "赵嘏",
        "content": "万水东流去不迴，先生独自负仙才。\n蘂宫横浪海边别，鹤翅驻云天上来。\n几处吹箫森羽卫，谁家残月下楼台。\n春风正好分琼液，乞取当时白玉杯。",
        "dynasty": "唐",
        "collection_info": null
    },
    {
        "uuid": "106c114cae95b5fb07dbd8e0b3163882",
        "title": "江上逢许逸人",
        "author": "赵嘏",
        "content": "是非处处生尘埃，唯君襟抱无嫌猜。\n收帆依雁湓浦宿，带雨别僧衡岳迴。\n芳罇稍驻落日唱，醉袖更拂长云开。\n清秋华髮好相似，却把钓竿归去来。",
        "dynasty": "唐",
        "collection_info": null
    },
    {
        "uuid": "f4fc2fa97e1e1dfa86a4b66adf4b022c",
        "title": "和令狐补阙春日独游西街",
        "author": "赵嘏",
        "content": "左掖初辞近侍班，马嘶寻得过街闲。\n映鞭柳色微遮水，随步花枝欲碍山。\n暖泛鸟声来席上，醉从诗句落人间。\n此时失意哀吟客，更觉风流不可攀。",
        "dynasty": "唐",
        "collection_info": null
    },
    {
        "uuid": "b98184e23ead87cbf9dca0b85ea4d0bf",
        "title": "广陵答崔琛",
        "author": "赵嘏",
        "content": "棹倚隋家旧院墻，柳金梅雪扑檐香。\n朱楼映日重重晚，碧水含光滟滟长。\n八斗已闻传姓字，一枝何足计行藏。\n声名官职应前定，且把旌麾入醉乡。",
        "dynasty": "唐",
        "collection_info": null
    },
    {
        "uuid": "850ce24e584e4cc94b19e79ada24d571",
        "title": "答友人",
        "author": "赵嘏",
        "content": "诗家才子酒家仙，游宦曾依积水边。\n窗户动摇三岛树，琴尊安稳五湖船。\n罗浮道士分琼液，锦席佳人艳楚莲。\n今日相逢朗吟罢，满城砧杵一灯前。",
        "dynasty": "唐",
        "collection_info": null
    },
    {
        "uuid": "bf14bf887c710316dc35720a086ea847",
        "title": "送张又新除温州",
        "author": "赵嘏",
        "content": "东晋江山称永嘉，莫辞红斾向天涯。\n凝絃夜醉松亭月，歇马晓寻溪寺花。\n地与剡川分水石，境将蓬岛共烟霞。\n却愁明诏征非晚，不得秋来见海槎。",
        "dynasty": "唐",
        "collection_info": null
    },
    {
        "uuid": "cdddd727737c9935f1690039913ec553",
        "title": "送滕迈郎中赴睦州",
        "author": "赵嘏",
        "content": "郡斋秋尽一江横，频命郎官地更清。\n星月去随新诏动，旌旗遥映故山明。\n诗寻片石依依晚，帆挂孤云杳杳轻。\n想到钓台逢竹马，只应歌咏伴猿声。",
        "dynasty": "唐",
        "collection_info": null
    },
    {
        "uuid": "e186a8d47b38e061de1bc8ffb09edff6",
        "title": "送剡客",
        "author": "赵嘏",
        "content": "两重江外片帆斜，数里林塘遶一家。\n门掩右军余水石，路横诸谢旧烟霞。\n扁舟几处逢溪雪，长笛何人怨柳花。\n若到天台洞阳观，葛洪丹井在云涯。",
        "dynasty": "唐",
        "collection_info": null
    },
    {
        "uuid": "b288af764c6d7f81ec689b51c23f7f54",
        "title": "李先辈擢第东归有赠送",
        "author": "赵嘏",
        "content": "金榜前头无是非，平人分得一枝归。\n正怜日暖云飘路，何处宴迴风满衣？门掩长淮心更远，渡连芳草马如飞。\n茂陵自笑犹多病，空有书斋在翠微。",
        "dynasty": "唐",
        "collection_info": null
    },
    {
        "uuid": "13345f7f51892b7cb29a3c464f32aa94",
        "title": "送同年郑祥先辈归汉南",
        "author": "赵嘏",
        "content": "年来惊喜两心知，高处同攀次第枝。\n人倚绣屏闲赏夜，马嘶花径醉归时。\n声名本是文章得，藩阃曾劳笔砚随。\n家去恩门四千里，只应从此梦旌旗。",
        "dynasty": "唐",
        "collection_info": null
    },
    {
        "uuid": "8ff3096045d7731f79e683b38f5aa4d6",
        "title": "送沈单作尉江都",
        "author": "赵嘏",
        "content": "炀帝都城春水边，笙歌夜上木兰船。\n三千宫女自涂地，十万人家如洞天。\n焰焰花枝官舍晚，重重云影寺墻连。\n少年作尉须矜慎，莫向楼前坠马鞭。",
        "dynasty": "唐",
        "collection_info": null
    },
    {
        "uuid": "7e44435935f7b0a0941910a4e9e1b3a5",
        "title": "送李蕴赴郑州因献卢郎中俶",
        "author": "赵嘏",
        "content": "仆射陂西想到时，满川晴色见旌旗。\n马融闲卧笛声远，王粲醉吟楼影移。\n几日赋诗秋水寺，经年草诏白云司。\n唯君此去人多羡，却是恩深自不知。",
        "dynasty": "唐",
        "collection_info": null
    },
    {
        "uuid": "6f1fa0c13e18b6d64e1753bca21e623b",
        "title": "送韩绛归淮南寄韩绰先辈",
        "author": "赵嘏",
        "content": "岛上花枝繫钓船，隋家宫畔水连天。\n江帆自落鸟飞外，月观静依春色边。\n门巷草生车辙在，朝廷恩及雁行联。\n相逢且问昭州事，曾鼓庄盆对逝川。",
        "dynasty": "唐",
        "collection_info": null
    },
    {
        "uuid": "16aff492300040493143f1f7dab41e41",
        "title": "送薛耽先辈归谒汉南",
        "author": "赵嘏",
        "content": "云绕千峰驿路长，谢家联句待檀郎。\n手持碧落新攀桂，月在东轩旧选床。\n几日旌幢延骏马，到时冰玉动华堂。\n孔门多少风流处，不遣颜回识醉乡。",
        "dynasty": "唐",
        "collection_info": null
    },
    {
        "uuid": "d157cd4e98115bb4fd14dc8d27652a1f",
        "title": "送陈嘏登第作尉归觐",
        "author": "赵嘏",
        "content": "千峰归去旧林塘，溪县门前即故乡。\n曾把桂夸春里巷，重怜身称锦衣裳。\n洲迷翠羽云遮槛，露湿红蕉月满廊。\n就养举朝人共羡，清资让却校书郎。",
        "dynasty": "唐",
        "collection_info": null
    },
    {
        "uuid": "8784f9d478ea29462ab3be68b7b77e5b",
        "title": "送裴延翰下第归觐滁州",
        "author": "赵嘏",
        "content": "失意何曾恨解携，问安归去秣陵西。\n郡斜杨柳春风岸，山映楼台明月溪。\n江上诗书悬素业，日边门户倚丹梯。\n一枝攀折回头是，莫向清秋惜马蹄。",
        "dynasty": "唐",
        "collection_info": null
    },
    {
        "uuid": "58b2c7854c007704d9761813ee54828c",
        "title": "题崇圣寺简云端僧录",
        "author": "赵嘏",
        "content": "暮尘飘尽客愁长，来扣禅关月满廊。\n宋玉逢秋空雪涕，净名无地可容床。\n高云覆槛千岩树，疎磬含风一夜霜。\n回首故园红叶外，只将多病告医王。",
        "dynasty": "唐",
        "collection_info": null
    },
    {
        "uuid": "21613d96af4e050b2ea1bcdb2958e3ce",
        "title": "越中寺居寄上主人",
        "author": "赵嘏",
        "content": "野寺初容访静来，晚晴江上见楼台。\n中林有路到花尽，一日无人看竹迴。\n自晒诗书经雨后，别留门户为僧开。\n苦心若是酬恩事，不敢吟春忆酒杯。",
        "dynasty": "唐",
        "collection_info": null
    },
    {
        "uuid": "14676aa6bbdd9cd40c28899b55040904",
        "title": "早出洞仙观",
        "author": "赵嘏",
        "content": "露浓如水洒苍苔，洞口烟萝密不开。\n残月色低当户后，晓钟声逈隔山来。\n春生药圃芝犹短，夜醮斋坛鹤未迴。\n愁是独寻归路去，人间步步是尘埃。",
        "dynasty": "唐",
        "collection_info": null
    },
    {
        "uuid": "d3b6c034819524683531e1516a0faa74",
        "title": "题昭应王明府溪亭",
        "author": "赵嘏",
        "content": "靖节何须彭泽逢，菊洲松岛水悠溶。\n行人自折门前柳，高鸟不离溪畔峰。\n晓渭度檐帆的的，晚原含雨树重重。\n轩车过尽无公事，枕上一声长乐钟。",
        "dynasty": "唐",
        "collection_info": null
    },
    {
        "uuid": "9a2b4b1c9481ad0c2e68faa37daa9722",
        "title": "赠王先生",
        "author": "赵嘏",
        "content": "太一真人隐翠霞，早年曾降蔡经家。\n羽衣使者峭于鹤，鸟爪侍娘飘若花。\n九鼎栏干归马齿，三山窕窈步云涯。\n时因弟子偷灵药，散落人间驻物华。",
        "dynasty": "唐",
        "collection_info": null
    },
    {
        "uuid": "a22017e96e7c5ade539f941c5b69d4cf",
        "title": "赠道者",
        "author": "赵嘏",
        "content": "华盖飘飘绿鬓翁，往来朝谒蘂珠宫。\n几年山下阴阳鼎，尽日涧边桃李风。\n野迹似云无处着，仙容如水与谁同。\n应怜有客外妻子，思在长生一顾中。",
        "dynasty": "唐",
        "collection_info": null
    },
    {
        "uuid": "3671550e26617cb5d60bc53b5077db7d",
        "title": "王先生不别而去",
        "author": "赵嘏",
        "content": "仙翁归袖拂烟霓，一卷素书还独携。\n劚药满囊身不病，抱琴何处鹤同栖？霑衣尽日看山坐，搔首残春向路迷。\n树树白云幽径绝，短船空倚武陵溪。",
        "dynasty": "唐",
        "collection_info": null
    },
    {
        "uuid": "7c06eb3c235b439191671a1a6c437637",
        "title": "山阳卢明府以双鹤寄遗白氏以诗回答因寄和",
        "author": "赵嘏",
        "content": "缑山双去羽翰轻，应为仙家好弟兄。\n茅固枕前秋对舞，陆云溪上夜同鸣。\n紫泥封处曾回首，碧落归时莫问程。\n自笑沧江一渔叟，何由似尔到层城。",
        "dynasty": "唐",
        "collection_info": null
    },
    {
        "uuid": "b8b137285678ad304f5a02121bb54535",
        "title": "赠李秘书",
        "author": "赵嘏",
        "content": "束带临风气调新，孔门才业独谁伦。\n杉松韵冷雪溪暗，鸾鹤势高天路春。\n美玉韫来休问价，芳枝攀去正无尘。\n莫将芸阁轻科第，须作人间第一人。",
        "dynasty": "唐",
        "collection_info": null
    },
    {
        "uuid": "6ee4e3174160c0aba0e83b1d67689bc5",
        "title": "迴于道中寄舒州李珏相公",
        "author": "赵嘏",
        "content": "都无鄙吝隔尘埃，昨日丘门避席来。\n静语乍临清庙瑟，披风如在九层台。\n几烦命妓浮溪棹，再许论诗注酒杯。\n从此微尘知感恋，七真台上望三台。",
        "dynasty": "唐",
        "collection_info": null
    },
    {
        "uuid": "5bab96e9d0708f88a087ebf68888fcc1",
        "title": "舒州献李相公",
        "author": "赵嘏",
        "content": "野人留得五湖船，丞相兴歌郡国年。\n醉笔倚风飘涧雪，静襟披月坐楼天。\n鹤归华表山河在，气返青云雨露全。\n闻说万方思旧德，一时倾望重陶甄。",
        "dynasty": "唐",
        "collection_info": null
    },
    {
        "uuid": "918da3ccd9aeaa7909c2263a47437176",
        "title": "成名年献座主仆射兼呈同年",
        "author": "赵嘏",
        "content": "拂烟披月羽毛新，千里初辞九陌尘。\n曾失玄珠求[象罔]，不将双耳负伶伦。\n贾嵩词赋相如手，杨乘歌篇李白身。\n除却今年仙侣外，堂堂又见两三春。",
        "dynasty": "唐",
        "collection_info": null
    },
    {
        "uuid": "3f329627801e08a2f91a75549d0e9ef4",
        "title": "抒怀上歙州卢中丞宣州杜侍郎",
        "author": "赵嘏",
        "content": "东来珠履与旌旗，前者登朝亦一时。\n竹马迎呼逢稚子，柏台长告见男儿。\n花飘舞袖楼相倚，角送归轩客尽随。\n独有贱夫怀感激，十年两地负恩知。",
        "dynasty": "唐",
        "collection_info": null
    },
    {
        "uuid": "171fac4331041705e87fb63f98d81d47",
        "title": "山阳韦中丞罢郡因献",
        "author": "赵嘏",
        "content": "笙歌只是旧笙歌，肠断风流奈别何。\n照物二年春色在，感恩千室泪痕多。\n尽将魂梦随西去，犹望旌旗暂一过。\n今日尊前无限思，万重云月隔烟波。",
        "dynasty": "唐",
        "collection_info": null
    },
    {
        "uuid": "6506272babe78cf3d4f3ba67ab23b12f",
        "title": "山阳即席献裴中丞",
        "author": "赵嘏",
        "content": "早年天上见清尘，今日楼中醉一春。\n暂肯剖符临水石，几曾焚笔动星辰。\n琼台雪映迢迢鹤，蓬岛波横浩浩津。\n好是仙家羽衣使，欲敎垂涕问何人。",
        "dynasty": "唐",
        "collection_info": null
    },
    {
        "uuid": "ab701b5b86a002dcf00bdb82c1bb9d62",
        "title": "西峰即事献沈大夫",
        "author": "赵嘏",
        "content": "松竹闲游道路身，衣襟落尽往来尘。\n山连谢宅余霞在，水映琴溪旧浪春。\n拂榻从容今有地，酬恩寂寞久无人。\n安知不及屠沽者，曾对青萍泪满巾。",
        "dynasty": "唐",
        "collection_info": null
    },
    {
        "uuid": "e65841d8106e34ef64e95774a1afd520",
        "title": "杜陵贻杜牧侍御",
        "author": "赵嘏",
        "content": "紫陌尘多不可寻，南溪酒熟一披襟。\n山高昼枕石床隐，泉落夜窗烟树深。\n白首寻人嗟问计，青云无路觅知音。\n唯君怀抱安如水，他日门墻许醉吟。",
        "dynasty": "唐",
        "collection_info": null
    },
    {
        "uuid": "d6d55c40a1ad43fc992ca71a2de35d67",
        "title": "下第后上李中丞",
        "author": "赵嘏",
        "content": "落第逢人恸哭初，平生志业欲何如。\n鬓毛洒尽一枝桂，泪血滴来千里书。\n谷外风高摧羽翮，江边春在忆樵渔。\n唯应感激知恩地，不待功成死有余。",
        "dynasty": "唐",
        "collection_info": null
    },
    {
        "uuid": "9df5a973ac9137493d487e935f52bbf4",
        "title": "淛东赠李副使员外",
        "author": "赵嘏",
        "content": "妙尽戎机佐上台，少年清苦自霜台。\n马嘶深竹闲宜贵，花拂朱衣美称才。\n早入半缘分务重，晚吟多是看山迴。\n名高渐少翻飞伴，几度烟霄独去来。",
        "dynasty": "唐",
        "collection_info": null
    },
    {
        "uuid": "a5e54befbf18b31b632caa7c2e6629fe",
        "title": "寄淮南幕中刘员外",
        "author": "赵嘏",
        "content": "郎官何逊最风流，爱月怜山不下楼。\n三佐戎旃换朱绂，一辞兰省见清秋。\n桂生岩石本潇洒，鹤到烟空更自由。\n休向西斋久闲卧，满朝倾盖是依刘。",
        "dynasty": "唐",
        "collection_info": null
    },
    {
        "uuid": "0d3b2d614b5858e024b09799be56fdaf",
        "title": "薛廷范从事自宣城至因赠",
        "author": "赵嘏",
        "content": "少年从事霍嫖姚，来自枫林度柳桥。\n金管别筵楼灼灼，玉溪回首马萧萧。\n清风气调真君辈，知己风流满圣朝。\n独有故人愁欲死，晚檐疎雨动空瓢。",
        "dynasty": "唐",
        "collection_info": null
    },
    {
        "uuid": "ae53505f3da64149949146ddbe229efe",
        "title": "寄浔阳赵校书",
        "author": "赵嘏",
        "content": "帘下秋江夜影空，倚楼人在月明中。\n不将行止问朝列，唯脱衣裳与钓翁。\n几处别巢悲去燕，十年回首送归鸿。\n那应更结庐山社，见说心閒胜远公。",
        "dynasty": "唐",
        "collection_info": null
    },
    {
        "uuid": "d992271e738845b84f3019d21c9b6216",
        "title": "赠李从贵",
        "author": "赵嘏",
        "content": "白马嘶风何处还，鞭梢拂地看南山。\n珠帘捲尽不回首，春色欲阑休闭关。\n花外鸟归残雨暮，竹边人语夕阳闲。\n知君旧隐嵩云下，岩桂从今几更攀。",
        "dynasty": "唐",
        "collection_info": null
    },
    {
        "uuid": "4df0ba7172ef0a4264958514fefe4b0e",
        "title": "赠陈正字",
        "author": "赵嘏",
        "content": "鲁儒今日意何如，名挂春官选籍初。\n野艇几曾寻水去，故山从此与云疎。\n吟怜受露花阴足，行觉嘶风马力余。\n闻说晚心心更静，竹间依旧卧看书。",
        "dynasty": "唐",
        "collection_info": null
    },
    {
        "uuid": "3146bcad402959b041b2a92d7ba4e895",
        "title": "洞庭寄所思",
        "author": "赵嘏",
        "content": "目断兰台空望归，锦衾香冷梦来稀。\n书中自报刀头约，天上三看破镜飞。\n孤浪谩疑红脸笑，轻云忽似舞罗衣。\n遥知不语坐相忆，寂寞洞房寒烛微。",
        "dynasty": "唐",
        "collection_info": null
    },
    {
        "uuid": "d471c4aad382367d82deccf426fb0bac",
        "title": "代人赠杜牧侍御",
        "author": "赵嘏",
        "content": "郎作东台御史时，妾长西望敛双眉。\n一从诏下人皆羡，岂料恩衰不自知。\n高阙如天萦晓梦，华筵似水隔秋期。\n坐来情态犹无限，更向楼前舞柘枝。",
        "dynasty": "唐",
        "collection_info": null
    },
    {
        "uuid": "3485c915cee31530254ad4a32b086fc2",
        "title": "旅馆闻雁别友人",
        "author": "赵嘏",
        "content": "路遶秋塘首独搔，背羣燕雁正呼号。\n故关何处重相失，碧落有云终自高。\n旅宿去缄他日恨，单飞谁见此生劳。\n行衣湿尽千山雪，肠断金笼好羽毛。",
        "dynasty": "唐",
        "collection_info": null
    },
    {
        "uuid": "67c6e0c442f140202ec3e9539636dc6e",
        "title": "泊凫矶江馆",
        "author": "赵嘏",
        "content": "风雪晴来岁欲除，孤舟晚下意何如。\n月当轩色湖平后，雁断云声夜起初。\n傍晓管絃何处静，犯寒杨柳遶津疎。\n三间茅屋东溪上，归去生涯竹与书。",
        "dynasty": "唐",
        "collection_info": null
    },
    {
        "uuid": "e079d732803434ad74d9c4bee12b1b1d",
        "title": "春尽独游慈恩寺南池",
        "author": "赵嘏",
        "content": "竹外池塘烟雨收，送春无伴亦迟留。\n秦城马上半年客，潘鬓水边今日愁。\n气变晚云红映阙，风含高树碧遮楼。\n杏园花落游人尽，独为圭峰一举头。",
        "dynasty": "唐",
        "collection_info": null
    },
    {
        "uuid": "3e7b44493a4d613807a13e165560a617",
        "title": "重游楚国寺",
        "author": "赵嘏",
        "content": "往事飘然去不迴。\n空余山色在楼台，池塘风暖雁寻去。\n松桂寺高人独来，庄叟着书真达者。\n贾生挥涕信悠哉，老僧心地闲于水。\n犹被流年日日催。",
        "dynasty": "唐",
        "collection_info": null
    },
    {
        "uuid": "397fabec64066ebf488fe44b860e5f80",
        "title": "三像寺酬元秘书",
        "author": "赵嘏",
        "content": "官总芸香阁署崇，可怜诗句落春风。\n偶然侍坐水声裏，还许醉吟松影中。\n车马照来红树合，烟霞咏尽翠微空。\n不因高寺闲回首，谁识飘飘一塞翁。",
        "dynasty": "唐",
        "collection_info": null
    },
    {
        "uuid": "1ac4f0c322742604d893f68110908c7c",
        "title": "献淮南李仆射",
        "author": "赵嘏",
        "content": "早年曾谒富民侯，今日难甘失鹄羞。\n新诺似山无力负，旧恩如水满身流。\n马嘶红叶萧萧晚，日照长江滟滟秋。\n功德万重知不惜，一言抛得百生愁。",
        "dynasty": "唐",
        "collection_info": null
    },
    {
        "uuid": "d2281f08f8bc09e46f3be92ce676eecd",
        "title": "江亭晚望",
        "author": "赵嘏",
        "content": "碧江凉冷雁来疎，閒望江云思有余。\n秋馆池亭荷叶歇，野人篱落豆花初。\n无愁自得仙翁术，多病能忘太史书。\n闻说故园香稻熟，片帆归去就鲈鱼。",
        "dynasty": "唐",
        "collection_info": null
    },
    {
        "uuid": "1063a051b53054a8723a27c5743884de",
        "title": "赠曹处士幽居",
        "author": "赵嘏",
        "content": "勾漏先生冰玉然，曾将八石问羣仙。\n中山暂醉一千日，南苑往来三百年。\n碁局不收花满洞，霓旌欲别浪翻天。\n何须更学鸱夷子，头白江湖一短船。",
        "dynasty": "唐",
        "collection_info": null
    },
    {
        "uuid": "fd98b29f1a2399dbed20837cb0315a90",
        "title": "重阳日示舍弟",
        "author": "赵嘏",
        "content": "多少乡心入酒杯，野塘今日菊花开。\n新霜何处雁初下，故国穷秋首正迴。\n渐老向人空感激，一生驱马傍尘埃。\n侯门无路提携尔，虚共扁舟万里来。",
        "dynasty": "唐",
        "collection_info": null
    },
    {
        "uuid": "4c5e6fbdcdf478b56f13dc54de0d810b",
        "title": "客至",
        "author": "赵嘏",
        "content": "得路逢津更俊才，可怜鞍马照春来。\n残花几日小斋闭，大笑一声幽抱开。\n袖拂碧溪寒缭绕，冠欹红树晚裴回。\n相逢少别更堪恨，何必秋风江上台。",
        "dynasty": "唐",
        "collection_info": null
    },
    {
        "uuid": "5fc4c24a9eba3dba6110d309e2de880b",
        "title": "岁暮江轩寄卢端公",
        "author": "赵嘏",
        "content": "积水生高浪，长风自北时。\n万艘俱拥棹，上客独吟诗。\n路以重湖阻，心将小谢期。\n渚云愁正断，江雁重惊悲。\n笑忆游星子，歌寻罢贵池。\n梦来孤岛在，醉醒百忧随。\n戍逈烟生晚，江寒鸟过迟。\n问山樵者对，经雨钓船移。\n敢叹今留滞，犹胜曩别离。\n醉从陶令得，善必丈人知。\n道蹇才何取，恩深剑不疑。\n此身同岸柳，只待变寒枝。",
        "dynasty": "唐",
        "collection_info": null
    },
    {
        "uuid": "236032520e40bc07246cb095a04e6703",
        "title": "秋日吴中观贡藕",
        "author": "赵嘏",
        "content": "野艇几西东，清泠映碧空。\n褰衣来水上，捧玉出泥中。\n叶乱田田绿，莲余片片红。\n激波纔入选，就日已生风。\n御洁玲珑膳，人怀拔擢功。\n梯山谩多品，不与世流同。",
        "dynasty": "唐",
        "collection_info": null
    },
    {
        "uuid": "27af865b660bb68cfa762258c6401ca1",
        "title": "华清宫和杜舍人",
        "author": "赵嘏",
        "content": "五十年天子，离宫仰峻墻。\n登封时正泰，御宇日何长。\n上位先名实，中兴事宪章。\n起戎轻甲胄，余地復河湟。\n道帝玄元祖，儒封孔子王。\n因缘百司署，藂会一人汤。\n渭水波摇绿，秦郊草半黄。\n马驯金勒细，鹰健玉铃锵。\n下箭朱弓满，鸣鞭皓腕攘。\n畋思获吕望，谏祇避周昌。\n兔迹贪前逐，枭心不早防。\n几添鹦鹉劝，先赐荔枝尝。\n月锁千门静，天吹一笛凉。\n细音摇羽佩，轻步宛霓裳。\n祸乱基潜结，升平意遽忘。\n衣冠逃犬虏，鼙鼓动渔阳。\n外戚心殊迫，中途事可量。\n血埋妃子艳，刅断禄儿肠。\n近侍烟尘隔，前踪辇路荒。\n益知迷宠佞，遗恨丧贤良。\n北阙尊明主，南宫逊上皇。\n禁清余凤吹，池冷睡龙光。\n祝寿山犹在，流年水共伤。\n杜鹃魂厌蜀，蝴蝶梦悲庄。\n雀卵遗雕栱，虫丝罥画粱。\n紫苔侵壁润，红树闭门芳。\n守吏齐鸳瓦，耕民得翠珰。\n登年齐酺乐，讲武旧兵场。\n暮草深岩翠，幽花坠径香。\n不堪垂白叟，行折御沟杨。",
        "dynasty": "唐",
        "collection_info": null
    },
    {
        "uuid": "c4dee0378065730ecf6aa7744f20d6a6",
        "title": "下第",
        "author": "赵嘏",
        "content": "南溪抱瓮客，失意自怀羞。\n晚路谁携手，残春自白头。",
        "dynasty": "唐",
        "collection_info": null
    },
    {
        "uuid": "3addee0a8754367f803fb3c3a4aca47b",
        "title": "到家",
        "author": "赵嘏",
        "content": "童稚苦相问，归来何太迟。\n共谁争岁月，赢得鬓边丝。",
        "dynasty": "唐",
        "collection_info": null
    },
    {
        "uuid": "44c9524b89c4eacede283c352a8db3cf",
        "title": "春酿",
        "author": "赵嘏",
        "content": "春酿正风流，梨花莫问愁。\n马卿思一醉，不惜鹔鹴裘。",
        "dynasty": "唐",
        "collection_info": null
    },
    {
        "uuid": "e2c834c93565ac8537a7dee8f4589083",
        "title": "寒塘",
        "author": "赵嘏",
        "content": "晓髮梳临水，寒塘坐见秋。\n乡心正无限，一雁度南楼。",
        "dynasty": "唐",
        "collection_info": null
    },
    {
        "uuid": "e8751f749dfea613b986111a097ed3dd",
        "title": "寄前黄州窦使君",
        "author": "赵嘏",
        "content": "池上笙歌寂不闻，楼中愁杀碧虚云。\n玉壶凝尽重重泪，寄与风流旧使君。",
        "dynasty": "唐",
        "collection_info": null
    },
    {
        "uuid": "dbf1c8b241a590abed595a1341e07b88",
        "title": "八月二十九日宿怀",
        "author": "赵嘏",
        "content": "秋天晴日菊还香，独坐书斋思已长。\n无奈风光易流转，强须倾酒一杯觞。",
        "dynasty": "唐",
        "collection_info": null
    },
    {
        "uuid": "1c283d1cbc85ea846947e8ccda95e648",
        "title": "泗上奉送相公",
        "author": "赵嘏",
        "content": "语堪铭座默含春，西汉公卿绝比伦。\n今日抱辕留不得，欲挥双涕学舒人。",
        "dynasty": "唐",
        "collection_info": null
    },
    {
        "uuid": "3147a5e4154caf6f38346de273ffe7aa",
        "title": "赠桐乡丞",
        "author": "赵嘏",
        "content": "舟触长松岸势回，潺湲一夜绕亭台。\n若敎靖节先生见，不肯更吟归去来。",
        "dynasty": "唐",
        "collection_info": null
    },
    {
        "uuid": "c3c2496c86a34f77d4b04c979fd285fb",
        "title": "哭李进士",
        "author": "赵嘏",
        "content": "牵马街中哭送君，灵车辗雪隔城闻。\n唯有山僧与樵客，共舁孤榇入幽坟。",
        "dynasty": "唐",
        "collection_info": null
    },
    {
        "uuid": "a335665c07260cfce0d64d2d7a2dcd52",
        "title": "重阳",
        "author": "赵嘏",
        "content": "节逢重九海门外，家在五湖烟水东。\n还向秋山觅诗句，伴僧吟对菊花风。",
        "dynasty": "唐",
        "collection_info": null
    },
    {
        "uuid": "9ab0eea51ef758df43858bdbbba90418",
        "title": "重阳日即事",
        "author": "赵嘏",
        "content": "病酒坚辞绮席春，菊花空伴水边身。\n由来举止非闲雅，不是龙山落帽人。",
        "dynasty": "唐",
        "collection_info": null
    },
    {
        "uuid": "2feeb68da2feb0458fbafd3bfa116200",
        "title": "十无诗寄桂府杨中丞 一",
        "author": "赵嘏",
        "content": "琴酒曾将风月须，谢公名迹满江湖。\n不知贵拥旌旗后，犹暇怜诗爱酒无。",
        "dynasty": "唐",
        "collection_info": null
    },
    {
        "uuid": "91cfdbf665cb70a915fe7399a533e8f2",
        "title": "十无诗寄桂府杨中丞 二",
        "author": "赵嘏",
        "content": "东省南宫兴不孤，几因诗酒谬招呼。\n一从开署芙蓉幕，曾向风前记得无。",
        "dynasty": "唐",
        "collection_info": null
    },
    {
        "uuid": "b3c7ca43dcac72701ad4394caaf3f23c",
        "title": "十无诗寄桂府杨中丞 三",
        "author": "赵嘏",
        "content": "遥闻桂水遶城隅，城上江山满画图。\n为问訾家洲畔月，清秋拟许醉狂无。",
        "dynasty": "唐",
        "collection_info": null
    },
    {
        "uuid": "11a9ed63dd202d923fe9a6defeb8733f",
        "title": "十无诗寄桂府杨中丞 四",
        "author": "赵嘏",
        "content": "日暮江边一小儒，空怜未有白髭鬚。\n马融已贵诸生老，犹自容窥绛帐无。",
        "dynasty": "唐",
        "collection_info": null
    },
    {
        "uuid": "88ef59e7f272bdd47cb70d0de9c81c7a",
        "title": "十无诗寄桂府杨中丞 五",
        "author": "赵嘏",
        "content": "一种吟诗号孔徒，沧江有客独疎愚。\n初筵尽辟知名士，许到风前月下无。",
        "dynasty": "唐",
        "collection_info": null
    },
    {
        "uuid": "890434e94e24bb9ab2ec1898e2e232cb",
        "title": "十无诗寄桂府杨中丞 六",
        "author": "赵嘏",
        "content": "望断南云日已晡，便应凭梦过重湖。\n不知自古登龙者，曾有因诗泥得无。",
        "dynasty": "唐",
        "collection_info": null
    },
    {
        "uuid": "6d16238ddd14f3de1b7c72b3b67d17c2",
        "title": "十无诗寄桂府杨中丞 七",
        "author": "赵嘏",
        "content": "早游门馆一樵夫，祗爱吟诗傍药炉。\n旌斾满江身不见，思言记得颖川无。",
        "dynasty": "唐",
        "collection_info": null
    },
    {
        "uuid": "11e684964a186a88d13f71122a470a25",
        "title": "十无诗寄桂府杨中丞 八",
        "author": "赵嘏",
        "content": "孔融襟抱称名儒，爱物怜才与世殊。\n今日宾阶忘姓字，当时省记荐雄无。",
        "dynasty": "唐",
        "collection_info": null
    },
    {
        "uuid": "ab01be3a9197c544368739e3a6f011bb",
        "title": "十无诗寄桂府杨中丞 九",
        "author": "赵嘏",
        "content": "僻爱江山俯坐隅，人间不是便为图。\n尊前为问神仙伴，肯向三清慰荐无。",
        "dynasty": "唐",
        "collection_info": null
    },
    {
        "uuid": "704af6eccc452417a3d3a884e376a6f6",
        "title": "十无诗寄桂府杨中丞 十",
        "author": "赵嘏",
        "content": "膺门不避额逢珠，绝境由来卷轴须。\n早忝阿戎诗友契，趋庭曾荐祢生无。",
        "dynasty": "唐",
        "collection_info": null
    },
    {
        "uuid": "f0999351a94c207066155fcdf235f1c0",
        "title": "寄山僧",
        "author": "赵嘏",
        "content": "云裏幽僧不置房，橡花藤叶盖禅床。\n朝来逢着山中伴，闻说新移最上方。",
        "dynasty": "唐",
        "collection_info": null
    },
    {
        "uuid": "e0dd934c6b2004059b1f497c40d1c2d7",
        "title": "喜张濆及第",
        "author": "赵嘏",
        "content": "九转丹成最上仙，青天暖日踏云轩。\n春风贺喜无言语，排比花枝满杏园。",
        "dynasty": "唐",
        "collection_info": null
    },
    {
        "uuid": "f480043cd7c46d123ae287c89ff705aa",
        "title": "赠张濆榜头被駮落",
        "author": "赵嘏",
        "content": "莫向花前泣酒杯，谪仙依旧是仙才。\n犹堪与世为祥瑞，曾到蓬山顶上来。",
        "dynasty": "唐",
        "collection_info": null
    },
    {
        "uuid": "03eb44bfcfced0cd0577ad0a417ae666",
        "title": "悼亡二首 一",
        "author": "赵嘏",
        "content": "一烛从风到奈何，二年衾枕逐流波。\n虽知不得公然泪，时泣阑干恨更多。",
        "dynasty": "唐",
        "collection_info": null
    },
    {
        "uuid": "21f22b171adc753238e14ef6abfd8b65",
        "title": "悼亡二首 二",
        "author": "赵嘏",
        "content": "明月萧萧海上风，君归泉路我飘蓬。\n门前虽有如花貌，争奈如花心不同。",
        "dynasty": "唐",
        "collection_info": null
    },
    {
        "uuid": "79b3da2d69f5ada4aafcf2724777bf86",
        "title": "宫乌栖",
        "author": "赵嘏",
        "content": "宫乌栖处玉楼深，微月生檐夜夜心。\n香辇不回花自落，春来空佩辟寒金。",
        "dynasty": "唐",
        "collection_info": null
    },
    {
        "uuid": "b00eb833731feb90f12583c5aed1ff6a",
        "title": "长信宫",
        "author": "赵嘏",
        "content": "君恩已尽欲何归，犹有残香在舞衣。\n自恨身轻不如燕，春来长遶御帘飞。",
        "dynasty": "唐",
        "collection_info": null
    },
    {
        "uuid": "b1eb383ef60ca71bf08db9c00b1a7eb6",
        "title": "广陵城",
        "author": "赵嘏",
        "content": "红映高台绿绕城，城边春草傍墻生。\n隋家不向此中尽，汴水应无东去声。",
        "dynasty": "唐",
        "collection_info": null
    },
    {
        "uuid": "3b772bba10cf0a71f652404eda04a17a",
        "title": "冷日过骊山",
        "author": "赵嘏",
        "content": "冷日微烟渭水愁，翠华宫树不胜秋。\n霓裳一曲千门锁，白尽梨园弟子头。",
        "dynasty": "唐",
        "collection_info": null
    },
    {
        "uuid": "33d70e8e699dce13b1802fa9c7d3143a",
        "title": "下第后归永乐里自题二首 一",
        "author": "赵嘏",
        "content": "无地无媒只一身，归来空拂满床尘。\n尊前尽日谁相对，唯有南山似故人。",
        "dynasty": "唐",
        "collection_info": null
    },
    {
        "uuid": "8466bd6b3b3793be85764f8fa7cfea17",
        "title": "下第后归永乐里自题二首 二",
        "author": "赵嘏",
        "content": "玄髮侵愁忽似翁，暖尘寒袖共东风。\n公卿门户不知处，立马九衢春影中。",
        "dynasty": "唐",
        "collection_info": null
    },
    {
        "uuid": "a59fef3142860be9db907fbb03bd79e5",
        "title": "出试日独游曲江",
        "author": "赵嘏",
        "content": "江莎渐映花边绿，楼日自开池上春。\n双鹤遶空来又去，不知临水有愁人。",
        "dynasty": "唐",
        "collection_info": null
    },
    {
        "uuid": "8094bd150623829e416de3848c4a6d21",
        "title": "题曹娥庙",
        "author": "赵嘏",
        "content": "青娥埋没此江滨，江树飕飗惨暮云。\n文字在碑碑已堕，波涛辜负色丝文。",
        "dynasty": "唐",
        "collection_info": null
    },
    {
        "uuid": "9e075c790cfaa312b97a28a31b729975",
        "title": "题段氏中台",
        "author": "赵嘏",
        "content": "看山台下水无尘，碧篠前头曲水春。\n独对一尊风雨夜，不知家有早朝人。",
        "dynasty": "唐",
        "collection_info": null
    },
    {
        "uuid": "ba24366f864169b4325c0a7834739b42",
        "title": "华州座中献卢给事",
        "author": "赵嘏",
        "content": "送迎皆到三峰下，满面烟霜满马尘。\n自是追攀认知己，青云不假送迎人。",
        "dynasty": "唐",
        "collection_info": null
    },
    {
        "uuid": "be17e8bdc824eb0cf58769d8e416adb7",
        "title": "商山道中",
        "author": "赵嘏",
        "content": "和如春色净如秋，五月商山是胜游。\n当昼火云生不得，一溪萦作万重愁。",
        "dynasty": "唐",
        "collection_info": null
    },
    {
        "uuid": "bb3b30b85a179244620711085ef7d3b5",
        "title": "赠歙州妓",
        "author": "赵嘏",
        "content": "滟滟横波思有余，庾楼明月堕云初。\n扬州寒食春风寺，看遍花枝尽不如。",
        "dynasty": "唐",
        "collection_info": null
    },
    {
        "uuid": "a2a89f120fb2d4cec76c8a8dd7bffa72",
        "title": "赠王明府",
        "author": "赵嘏",
        "content": "五柳逢秋影渐微，陶潜恋酒不知归。\n但存物外醉乡在，谁向人间问是非。",
        "dynasty": "唐",
        "collection_info": null
    },
    {
        "uuid": "8ad515ab0e6230187a3023be6fc99a09",
        "title": "吕校书雨中见访",
        "author": "赵嘏",
        "content": "竹阁斜溪小槛明，惟君来赏见山情。\n马嘶风雨又归去，独听子规千万声。",
        "dynasty": "唐",
        "collection_info": null
    },
    {
        "uuid": "bc41cbe000cb4c41f82c6e2fcddd9133",
        "title": "千秋岭下",
        "author": "赵嘏",
        "content": "知有岩前万树桃，未逢摇落思空劳。\n年年盛发无人见，三十六溪春水高。",
        "dynasty": "唐",
        "collection_info": null
    },
    {
        "uuid": "fc740215692e99f3ca30ae072189a59d",
        "title": "歙州道中仆逃",
        "author": "赵嘏",
        "content": "去跳风雨几奔波，曾共辛勤奈若何。\n莫遣穷归不知处，秋山重迭戍旗多。",
        "dynasty": "唐",
        "collection_info": null
    },
    {
        "uuid": "d79ae480449975b52fe461398c5f5f81",
        "title": "重阳日寄韦舍人",
        "author": "赵嘏",
        "content": "节过重阳菊委尘，江边病起杖扶身。\n不知此日龙山会，谁是风流落帽人。",
        "dynasty": "唐",
        "collection_info": null
    },
    {
        "uuid": "6a28b52161b316cb24ade8a55ff11860",
        "title": "赠薛勋下第",
        "author": "赵嘏",
        "content": "一掷虽然未得卢，惊人不用绕床呼。\n牢之坐被青云逼，祗问君能酷似无。",
        "dynasty": "唐",
        "collection_info": null
    },
    {
        "uuid": "587bfdbbe549c3ee8181621496bfcb8f",
        "title": "宛陵望月寄沈学士",
        "author": "赵嘏",
        "content": "一川如画敬亭东，待诏闲游处处同。\n天竺山前镜湖畔，何如今日庾楼中。",
        "dynasty": "唐",
        "collection_info": null
    },
    {
        "uuid": "51bd33fdfd4a704b1a44c465a70f8a07",
        "title": "翡翠岩",
        "author": "赵嘏",
        "content": "芙蓉幕裏千场醉，翡翠岩前半日闲。\n惆怅晋朝人不到，谢公抛力上东山。",
        "dynasty": "唐",
        "collection_info": null
    },
    {
        "uuid": "1a2fc89c562e9ac24482ea43036c7a73",
        "title": "发新安后途中寄卢中丞二首 一",
        "author": "赵嘏",
        "content": "楼上风流庾使君，笙歌曾醉此中闻。\n目前已是陵阳路，回首丛山满眼云。",
        "dynasty": "唐",
        "collection_info": null
    },
    {
        "uuid": "4502dbf6be603fecfcc3f330ba06f5a0",
        "title": "发新安后途中寄卢中丞二首 二",
        "author": "赵嘏",
        "content": "晚树萧萧促织愁，风帘似水满床秋。\n千山不碍笙歌月，谁伴羊公上夜楼。",
        "dynasty": "唐",
        "collection_info": null
    },
    {
        "uuid": "0e43574dbe6ad69ab99af53c6ecd431e",
        "title": "留题兴唐寺",
        "author": "赵嘏",
        "content": "满水楼台满寺山，七年今日共跻攀。\n月高对菊问行客，去折芳枝早晚还。",
        "dynasty": "唐",
        "collection_info": null
    },
    {
        "uuid": "a67ab5991023eafbcb6c165b7d168e4d",
        "title": "广陵道",
        "author": "赵嘏",
        "content": "鬬鸡台边花照尘，炀帝陵下水含春。\n青云回翅北归雁，白首哭途何处人。",
        "dynasty": "唐",
        "collection_info": null
    },
    {
        "uuid": "cfa3271ea5507b966160bb867cda25ae",
        "title": "茅山道中",
        "author": "赵嘏",
        "content": "溪树重重水乱流，马嘶残雨晚程秋。\n门前便是仙山路，目送归云不得游。",
        "dynasty": "唐",
        "collection_info": null
    },
    {
        "uuid": "bca9d311b254f93fd653b876d1e078ad",
        "title": "江上与兄别",
        "author": "赵嘏",
        "content": "楚国湘江两渺瀰，暖川晴雁背帆飞。\n人间离别尽堪哭，何况不知何日归。",
        "dynasty": "唐",
        "collection_info": null
    },
    {
        "uuid": "791c336dcd25649014d739908cbd39ea",
        "title": "落第",
        "author": "赵嘏",
        "content": "九陌初晴处处春，不能回避看花尘。\n由来得丧非吾事，本是钓鱼船上人。",
        "dynasty": "唐",
        "collection_info": null
    },
    {
        "uuid": "b416adfb60a14a4e1b09899af0774a58",
        "title": "宛陵馆冬青树",
        "author": "赵嘏",
        "content": "碧树如烟覆晚波，清秋欲尽客重过。\n故园亦有如烟树，鸿雁不来风雨多。",
        "dynasty": "唐",
        "collection_info": null
    },
    {
        "uuid": "94c4372f508e884fc7bf934a2245cbc9",
        "title": "赠五老韩尊师",
        "author": "赵嘏",
        "content": "有客斋心事玉晨，对山鬚鬓绿无尘。\n住山道士年如鹤，应识当时五老人。",
        "dynasty": "唐",
        "collection_info": null
    },
    {
        "uuid": "b837322ad752157d2b27daaa086eda98",
        "title": "经汾阳旧宅",
        "author": "赵嘏",
        "content": "门前不改旧山河，破虏曾轻马伏波。\n今日独经歌舞地，古槐疎冷夕阳多。",
        "dynasty": "唐",
        "collection_info": null
    },
    {
        "uuid": "917c50299e31f20a73a939833dc84d90",
        "title": "寄卢中丞",
        "author": "赵嘏",
        "content": "叶覆清溪滟滟红，路横秋色马嘶风。\n独携一榼郡斋酒，吟对青山忆谢公。",
        "dynasty": "唐",
        "collection_info": null
    },
    {
        "uuid": "f8ae5221852117d09bb1adf7f62a179c",
        "title": "途中",
        "author": "赵嘏",
        "content": "故园回首雁初来，马上千愁付一杯。\n惟有新诗似相识，暮山吟处共徘徊。",
        "dynasty": "唐",
        "collection_info": null
    },
    {
        "uuid": "0683fcd8ef5cebd6282faf3383907679",
        "title": "寄裴澜",
        "author": "赵嘏",
        "content": "绮云初堕亭亭月，锦席惟横滟滟波。\n宋玉逢秋正高卧，一篇吟尽奈情何。",
        "dynasty": "唐",
        "collection_info": null
    },
    {
        "uuid": "7fc5098824b6b2caa794eaba075c5253",
        "title": "淮南丞相坐赠歌者虞姹",
        "author": "赵嘏",
        "content": "绮筵无处避梁尘，虞姹清歌日日新。\n来值渚亭花欲尽，一声留得满城春。",
        "dynasty": "唐",
        "collection_info": null
    },
    {
        "uuid": "f4ccc96dfced10086122eaa07139cb00",
        "title": "酬段侍御",
        "author": "赵嘏",
        "content": "莲花上客思闲闲，数首新诗到筚关。\n吟得楚天风雨霁，一条江水两三山。",
        "dynasty": "唐",
        "collection_info": null
    },
    {
        "uuid": "8b51bb956f79fcd363acda0acada9bf5",
        "title": "寻僧二首 一",
        "author": "赵嘏",
        "content": "台殿参差日堕尘，坞西归去一庵云。\n寒泉何处夜深落，声隔半岩疎叶闻。",
        "dynasty": "唐",
        "collection_info": null
    },
    {
        "uuid": "53eb60f25edc97e236f29479ace61448",
        "title": "寻僧二首 二",
        "author": "赵嘏",
        "content": "溪户无人谷鸟飞，石桥横木挂禅衣。\n看云日暮倚松立，野水乱鸣僧未归。",
        "dynasty": "唐",
        "collection_info": null
    },
    {
        "uuid": "4cefc49f75bb9cc2995c6b477afc3b4b",
        "title": "发栢梯寺",
        "author": "赵嘏",
        "content": "一泓秋水千竿竹，静得劳生半日身。\n犹有向西无限地，别僧骑马入红尘。",
        "dynasty": "唐",
        "collection_info": null
    },
    {
        "uuid": "9b67186f9b38ead81fba91a059d80680",
        "title": "西江晚泊",
        "author": "赵嘏",
        "content": "茫茫霭霭失西东，柳浦桑村处处同。\n戍鼓一声帆影尽，水禽飞起夕阳中。",
        "dynasty": "唐",
        "collection_info": null
    },
    {
        "uuid": "316c88ca45da6f894609de34220a74a3",
        "title": "南池",
        "author": "赵嘏",
        "content": "照影池边多少愁，往来重见此塘秋。\n芙蓉苑外新经雨，红叶相随何处流。",
        "dynasty": "唐",
        "collection_info": null
    },
    {
        "uuid": "91d7c6a176aa6ba3d21f21a4d9c0af21",
        "title": "江楼旧感",
        "author": "赵嘏",
        "content": "独上江楼思渺然，月光如水水如天。\n同来望月人何处，风景依稀似去年。",
        "dynasty": "唐",
        "collection_info": null
    },
    {
        "uuid": "b0b262abacda157f93d0bd68000f284c",
        "title": "南园",
        "author": "赵嘏",
        "content": "雨过郊园绿尚微，落花惆怅满尘衣。\n芳尊有酒无人共，日暮看山还独归。",
        "dynasty": "唐",
        "collection_info": null
    },
    {
        "uuid": "515a56c4cb0b9ccb018c99910711552f",
        "title": "南亭",
        "author": "赵嘏",
        "content": "孤亭影在乱花中，怅望无人此醉同。\n听尽暮钟犹独坐，水边襟袖起春风。",
        "dynasty": "唐",
        "collection_info": null
    },
    {
        "uuid": "d298233ca6e81c5af4010acb863ae164",
        "title": "赠女仙",
        "author": "赵嘏",
        "content": "水思云情小凤仙，月涵花态语如絃。\n不因金骨三清客，谁识吴州有洞天。",
        "dynasty": "唐",
        "collection_info": null
    },
    {
        "uuid": "63f828992df4ba10c2d2ae10a540bc24",
        "title": "宣州送判官",
        "author": "赵嘏",
        "content": "来时健笔佐嫖姚，去折槐花度野桥。\n谁见尊前此惆怅，一声歌尽路迢迢。",
        "dynasty": "唐",
        "collection_info": null
    },
    {
        "uuid": "372db74d48b0f9eca33e8b3881357440",
        "title": "宿僧院",
        "author": "赵嘏",
        "content": "月满长空树满霜，度云低拂近檐床。\n林中夜半一声磬，卧见高僧入道场。",
        "dynasty": "唐",
        "collection_info": null
    },
    {
        "uuid": "65683782422ddc4c005f3e00f6617045",
        "title": "寻僧",
        "author": "赵嘏",
        "content": "斜日横窗起暗尘，水边门户闭閒春。\n千竿竹裏花枝动，只道无人似有人。",
        "dynasty": "唐",
        "collection_info": null
    },
    {
        "uuid": "5117ec392200f83b4a49d4b6742d28cd",
        "title": "经王先生故居",
        "author": "赵嘏",
        "content": "晚波东去海茫茫，谁识蓬山不死乡。\n弄玉已归萧史去，碧楼红树倚斜阳。",
        "dynasty": "唐",
        "collection_info": null
    },
    {
        "uuid": "42363a546725eb9d6f64674908db0fb3",
        "title": "送从翁中丞奉使黠戛斯六首 一",
        "author": "赵嘏",
        "content": "扬雄词赋举天闻，万里油幢照塞云。\n仆射峰西几千骑，一时迎着汉将军。",
        "dynasty": "唐",
        "collection_info": null
    },
    {
        "uuid": "79f249eece7d7c9dc656fe1e571690a6",
        "title": "送从翁中丞奉使黠戛斯六首 二",
        "author": "赵嘏",
        "content": "旌旗杳杳雁萧萧，春尽穷沙雪未消。\n料得坚昆受宣后，始知公主已归朝。",
        "dynasty": "唐",
        "collection_info": null
    },
    {
        "uuid": "4ef379a526214ffd3d3e86251cbec3e0",
        "title": "送从翁中丞奉使黠戛斯六首 三",
        "author": "赵嘏",
        "content": "虽言穷北海云中，属国当时事不同。\n九姓如今尽臣妾，归期那肯待秋风。",
        "dynasty": "唐",
        "collection_info": null
    },
    {
        "uuid": "87d75e6df43154b395dd9e6d180c7a56",
        "title": "送从翁中丞奉使黠戛斯六首 四",
        "author": "赵嘏",
        "content": "牢山望断绝尘氛，滟滟河西拂地云。\n谁见鲁儒持汉节，玉关降尽可汗军。",
        "dynasty": "唐",
        "collection_info": null
    },
    {
        "uuid": "118b66bef2afff35137f597ea25ba1bf",
        "title": "送从翁中丞奉使黠戛斯六首 五",
        "author": "赵嘏",
        "content": "山川险易接胡尘，秦汉图来或未真。\n自此尽知边塞事，河湟更欲託何人。",
        "dynasty": "唐",
        "collection_info": null
    },
    {
        "uuid": "7ca019e87c8ccfe0c3a133b718662106",
        "title": "送从翁中丞奉使黠戛斯六首 六",
        "author": "赵嘏",
        "content": "秦皇无策建长城，刘氏仍穷北路兵。\n若遇单于旧牙帐，却应伤叹汉公卿。",
        "dynasty": "唐",
        "collection_info": null
    },
    {
        "uuid": "74ba2ff9165100cd88ffe9ea31b0a9fd",
        "title": "东亭柳",
        "author": "赵嘏",
        "content": "拂水斜烟一万条，几随春色倚河桥。\n不知别后谁攀折，犹自风流胜舞腰。",
        "dynasty": "唐",
        "collection_info": null
    },
    {
        "uuid": "c3b323cf183ecaf4984e89d898f07e36",
        "title": "僧舍二首 一",
        "author": "赵嘏",
        "content": "秖言双鬓未蹉跎，独奈牛羊送日何。\n禅客不归车马去，晚檐山色为谁多。",
        "dynasty": "唐",
        "collection_info": null
    },
    {
        "uuid": "5ef94403bb56d09297302d443bed729e",
        "title": "僧舍二首 二",
        "author": "赵嘏",
        "content": "溪上禅关水木间，水南山色与僧闲。\n春风尽日无来客，幽磬一声高鸟还。",
        "dynasty": "唐",
        "collection_info": null
    },
    {
        "uuid": "f1d87153cf0247c33eb57a29863d2c69",
        "title": "新月",
        "author": "赵嘏",
        "content": "玉钩斜傍画檐生，云匣初开一寸明。\n何事最能悲少妇，夜来依约落边城。",
        "dynasty": "唐",
        "collection_info": null
    },
    {
        "uuid": "1e688dc1493939171e61eb23a6a75d22",
        "title": "赠皇甫垣",
        "author": "赵嘏",
        "content": "养由弓箭已无功，牢落生涯事事同。\n相劝一杯寒食酒，几多辛苦到春风。",
        "dynasty": "唐",
        "collection_info": null
    },
    {
        "uuid": "1d16670b524304c37e09e31cf4abb16b",
        "title": "四祖寺",
        "author": "赵嘏",
        "content": "千株松下双峰寺，一盏灯前万里身。\n自为心猿不调伏，祖师元是世间人。",
        "dynasty": "唐",
        "collection_info": null
    },
    {
        "uuid": "75cc1d019dc52763ef1dec0852641ba3",
        "title": "听蝉",
        "author": "赵嘏",
        "content": "噪蝉声乱日初曛，絃管楼中永不闻。\n独奈愁人数茎髮，故园秋隔五湖云。",
        "dynasty": "唐",
        "collection_info": null
    },
    {
        "uuid": "92d1d581d0e5324acd5b20b0e6256cb1",
        "title": "寄远",
        "author": "赵嘏",
        "content": "禁钟声尽见栖禽，关塞迢迢故国心。\n无限春愁莫相问，落花流水洞房深。",
        "dynasty": "唐",
        "collection_info": null
    },
    {
        "uuid": "e8d60064da52b7bd1a22e5ab4ee8955f",
        "title": "池上",
        "author": "赵嘏",
        "content": "正怜佳月夜深坐，池上暖回燕雁声。\n犹有渔舟繫江岸，故人归尽独何情。",
        "dynasty": "唐",
        "collection_info": null
    },
    {
        "uuid": "49ee746205fe2200876bdef3e6d68a87",
        "title": "春日书怀",
        "author": "赵嘏",
        "content": "暖莺春日舌难穷，枕上愁生晓听中。\n应褭绿窗残梦断，杏园零落满枝风。",
        "dynasty": "唐",
        "collection_info": null
    },
    {
        "uuid": "675ac6e9898216a4f1417726866c784b",
        "title": "赠别",
        "author": "赵嘏",
        "content": "水边秋草暮萋萋，欲驻残阳恨马蹄。\n曾是管絃同醉伴，一声歌尽各东西。",
        "dynasty": "唐",
        "collection_info": null
    },
    {
        "uuid": "5f1a6dae2a1adc625beb071d59309de9",
        "title": "灵岩寺",
        "author": "赵嘏",
        "content": "馆娃宫伴千年寺，水阔云多客到稀。\n闻说春来更惆怅，百花深处一僧归。",
        "dynasty": "唐",
        "collection_info": null
    },
    {
        "uuid": "af9c098e884b5359bc2c8ba4ee97acb1",
        "title": "代人听琴二首 一",
        "author": "赵嘏",
        "content": "抱琴花夜不胜春，独奏相思泪满巾。\n第五指中心最恨，数声呜咽为何人。",
        "dynasty": "唐",
        "collection_info": null
    },
    {
        "uuid": "f911cb37aee402fc445e4c9caa98c6d6",
        "title": "代人听琴二首 二",
        "author": "赵嘏",
        "content": "湘娥不葬九疑云，楚水连天坐忆君。\n惟有啼乌旧名在，忍敎呜咽夜长闻。",
        "dynasty": "唐",
        "collection_info": null
    },
    {
        "uuid": "6e35d43d4c3de721ed64643f5b8c8f21",
        "title": "访沈舍人不遇",
        "author": "赵嘏",
        "content": "溪翁强访紫微郎，晓鼓声中满鬓霜。\n知在禁闱人不见，好风飘下九天香。",
        "dynasty": "唐",
        "collection_info": null
    },
    {
        "uuid": "d273101da420536a1c8e140611aa1b9a",
        "title": "座上献元相公",
        "author": "赵嘏",
        "content": "寂寞堂前日又曛，阳台去作不归云。\n从来闻说沙[咤]利，今日青娥属使君。",
        "dynasty": "唐",
        "collection_info": null
    },
    {
        "uuid": "e75b83fec687ae62912e89aa1bd92e4e",
        "title": "遣兴二首 一",
        "author": "赵嘏",
        "content": "溪花入夏渐稀疎，雨气如秋麦熟初。\n终日苦吟人不会，海边兄弟久无书。",
        "dynasty": "唐",
        "collection_info": null
    },
    {
        "uuid": "f5f81878d9c11f0668b544dcbd64933d",
        "title": "遣兴二首 二",
        "author": "赵嘏",
        "content": "读彻残书弄水回，暮天何处笛声哀？花前独立无人会，依旧去年双燕来。",
        "dynasty": "唐",
        "collection_info": null
    },
    {
        "uuid": "ac82c6011a60420cdc477d92920b2287",
        "title": "送李给事",
        "author": "赵嘏",
        "content": "眼前轩冕是鸿毛，天上人间漫自劳。\n脱却朝衣独归去，青云不及白云高。",
        "dynasty": "唐",
        "collection_info": null
    },
    {
        "uuid": "c8479e2568846e8c1b74f6f1e08befee",
        "title": "宿僧舍",
        "author": "赵嘏",
        "content": "高僧夜滴芙蓉漏，远客窗含杨柳风。\n何处相逢话心地，月明身在磬声中。",
        "dynasty": "唐",
        "collection_info": null
    },
    {
        "uuid": "f0a72c3e773cbd4cb8b61dbcefabd182",
        "title": "吴门梦故山",
        "author": "赵嘏",
        "content": "心熟家山梦不迷，孤峰寒遶一条溪。\n秋窗觉后情无限，月堕馆娃宫树西。",
        "dynasty": "唐",
        "collection_info": null
    },
    {
        "uuid": "600631ff7e97e4b0dd2a049fded23ddb",
        "title": "别李谱",
        "author": "赵嘏",
        "content": "尊前路映暮尘红，池上琴横醉席风。\n今日别君如别鹤，声容长在楚絃中。",
        "dynasty": "唐",
        "collection_info": null
    },
    {
        "uuid": "a222f6280c9b7c460e6c0d6110d1dfd7",
        "title": "和杜侍郎题禅智寺南楼",
        "author": "赵嘏",
        "content": "楼畔花枝拂槛红，露天香动满帘风。\n谁知野寺遗钿处，尽在相如春思中。",
        "dynasty": "唐",
        "collection_info": null
    },
    {
        "uuid": "d4638c037ccf9c7502dc87cc9338d457",
        "title": "发青山",
        "author": "赵嘏",
        "content": "凫鹥声暖野塘春，鞍马嘶风驿路尘。\n一宿青山又前去，古来难得是闲人。",
        "dynasty": "唐",
        "collection_info": null
    },
    {
        "uuid": "563c53502f562f69eeaa0af7fa6da71d",
        "title": "入蓝关",
        "author": "赵嘏",
        "content": "微烟已辨秦中树，远梦更依江上台。\n看落晚花还怅望，鲤鱼时节入关来。",
        "dynasty": "唐",
        "collection_info": null
    },
    {
        "uuid": "7a44d9152958e0be0f298455c06e2446",
        "title": "落第寄沈询",
        "author": "赵嘏",
        "content": "穿杨力尽独无功，华髮相期一夜中。\n别到江头旧吟处，为将双泪问春风。",
        "dynasty": "唐",
        "collection_info": null
    },
    {
        "uuid": "3d1feca18a7a730b6ae19f0fb4ca0ca3",
        "title": "送韦中丞",
        "author": "赵嘏",
        "content": "二年恩意是春辉，清净胸襟似者希。\n泣尽楚人多少泪，满船唯载酒西归。",
        "dynasty": "唐",
        "collection_info": null
    },
    {
        "uuid": "d93a2c347b0d171b8f16028abd675c2d",
        "title": "咏端正春树",
        "author": "赵嘏",
        "content": "一树繁阴先着名，异花奇叶俨天成。\n马嵬此去无多地，祗合杨妃墓上生。",
        "dynasty": "唐",
        "collection_info": null
    },
    {
        "uuid": "8b2cb244c4e0d61a1160ef5a83ff80a4",
        "title": "叙事献同州侍御三首 一",
        "author": "赵嘏",
        "content": "青云席中罗袜尘，白首江上吟诗人。\n登龙不及三千士，虚度膺门二十春。",
        "dynasty": "唐",
        "collection_info": null
    },
    {
        "uuid": "c9199faf0f3307ec796da4b341266c96",
        "title": "叙事献同州侍御三首 二",
        "author": "赵嘏",
        "content": "平生望断云层层，紫府杳是他人登。\n却应归访溪边寺，说向当时同社僧。",
        "dynasty": "唐",
        "collection_info": null
    },
    {
        "uuid": "a5b4cca6a4e38a30f885ecd5c7f88adb",
        "title": "叙事献同州侍御三首 三",
        "author": "赵嘏",
        "content": "尊前谁伴谢公游，莲岳晴来翠满楼。\n坐见一方金变化，独吟红药对残秋。",
        "dynasty": "唐",
        "collection_info": null
    },
    {
        "uuid": "cc04c95b57e7a0cbd5900e44809ae820",
        "title": "婺州宴上留别",
        "author": "赵嘏",
        "content": "双溪楼影向云横，歌舞高台晚更清。\n独自下楼骑瘦马，摇鞭重入乱蝉声。",
        "dynasty": "唐",
        "collection_info": null
    },
    {
        "uuid": "00d4762495e0d67ca6d4927bb7487e0c",
        "title": "别牛郎中门馆",
        "author": "赵嘏",
        "content": "整襟收泪别朱门，自料难酬顾念恩。\n招得片魂骑匹马，西风斜日入秋原。",
        "dynasty": "唐",
        "collection_info": null
    },
    {
        "uuid": "0ba0dd782e93e24749926c274bf15d76",
        "title": "山中寄卢简求",
        "author": "赵嘏",
        "content": "竹西池上有花开，日日幽吟看又回。\n心忆郡中萧记室，何时暂别醉乡来。",
        "dynasty": "唐",
        "collection_info": null
    },
    {
        "uuid": "dc27a0795579f9e4903924ffd334ba6e",
        "title": "寄梁佾兄弟",
        "author": "赵嘏",
        "content": "桃李春多翠影重，竹楼当月夜无风。\n荀家兄弟来还去，独倚栏干花露中。",
        "dynasty": "唐",
        "collection_info": null
    },
    {
        "uuid": "ee6a8495de432c7206c960df4d9e7810",
        "title": "同州南亭陪刘侍郎送刘先辈",
        "author": "赵嘏",
        "content": "处处云随晚望开，洞庭秋水管絃来。\n谢公待醉消离恨，莫惜临川酒一杯。",
        "dynasty": "唐",
        "collection_info": null
    },
    {
        "uuid": "13f2e9df292c5255a46f96c7cf1219a7",
        "title": "赠馆驿刘巡官",
        "author": "赵嘏",
        "content": "云别青山马踏尘，负才难觅作闲人。\n莫言馆驿无公事，诗酒能消一半春。",
        "dynasty": "唐",
        "collection_info": null
    },
    {
        "uuid": "19170ffcc63e06ede2c8d10af0f352f2",
        "title": "赠解头贾嵩",
        "author": "赵嘏",
        "content": "贾生名迹忽无伦，十月长安看尽春。\n顾我先鸣还自笑，空沾一第是何人。",
        "dynasty": "唐",
        "collection_info": null
    },
    {
        "uuid": "7c71dc15dca72967d9da25e8060748cf",
        "title": "题僧壁",
        "author": "赵嘏",
        "content": "晓望疎林露满巾，碧山秋寺属闲人。\n溪头尽日看红叶，却笑高僧衣有尘。",
        "dynasty": "唐",
        "collection_info": null
    },
    {
        "uuid": "0b426021e205b5ae70a8e84736f85ecc",
        "title": "沙溪馆",
        "author": "赵嘏",
        "content": "翠湿衣襟山满楼，竹间溪水遶床流。\n行人莫羡邮亭吏，生向此中今白头。",
        "dynasty": "唐",
        "collection_info": null
    },
    {
        "uuid": "35139fdc248fda7e3d4d660ca39e0a1a",
        "title": "李侍御归炭谷山居同宿华严寺",
        "author": "赵嘏",
        "content": "家在青山近玉京，白云红树满归程。\n相逢一宿最高寺，半夜翠微泉落声。",
        "dynasty": "唐",
        "collection_info": null
    },
    {
        "uuid": "4879d5ac1486746169cb32d5cf9f88fc",
        "title": "过喷玉泉",
        "author": "赵嘏",
        "content": "平生半为山淹留，马上欲去还回头。\n两京尘路一双鬓，不见玉泉千万秋。",
        "dynasty": "唐",
        "collection_info": null
    },
    {
        "uuid": "92998b05cde9bd9ff5190e16f63a0407",
        "title": "汉阴庭树",
        "author": "赵嘏",
        "content": "掘沟引水浇蔬圃，插竹为篱护药苗。\n杨柳如丝风易乱，梅花似雪日难消。",
        "dynasty": "唐",
        "collection_info": null
    },
    {
        "uuid": "f9f622807593d9cb10a80f1c6631570e",
        "title": "送王龟拾遗谢官后归浐水山居",
        "author": "赵嘏",
        "content": "水边残雪照亭台，台上风襟向雪开。\n还似当时姓丁鹤，羽毛成后一归来。",
        "dynasty": "唐",
        "collection_info": null
    },
    {
        "uuid": "e808b365c8bbff811a530b6045ec6427",
        "title": "宿长水主人",
        "author": "赵嘏",
        "content": "白云溪北丛岩东，树石夜与潺湲通。\n行人一宿翠微月，二十五絃声满风。",
        "dynasty": "唐",
        "collection_info": null
    },
    {
        "uuid": "6e0e2299d5caf6ac6c971da05f572cfa",
        "title": "寒食离白沙",
        "author": "赵嘏",
        "content": "莫惊客路已经年，尚有青春一半妍。\n试上方垣望春野，万条杨柳拂青天。",
        "dynasty": "唐",
        "collection_info": null
    },
    {
        "uuid": "aa00fa539210f13dfeb3bf9787f068b4",
        "title": "将发循州社日于所居馆宴送",
        "author": "赵嘏",
        "content": "浪花如雪迭江风，社过高秋万恨中。\n明日便随江燕去，依依俱是故巢空。",
        "dynasty": "唐",
        "collection_info": null
    },
    {
        "uuid": "fbcf875ac5776cde3c6e3885da78ad4d",
        "title": "句",
        "author": "赵嘏",
        "content": "浮云悲晚翠，落日泣秋风。\n语风双燕立，褭树百劳飞。\n松岛鹤归书信绝，橘洲风起梦魂香。\n徒知六国随斤斧，莫有羣儒定是非。\n一千里色中秋月，十万军声半夜潮。\n梁王旧馆已秋色，珠履少年轻绣衣。",
        "dynasty": "唐",
        "collection_info": null
    },
    {
        "uuid": "438448fa7d37fb1601de76bf81e0a30f",
        "title": "汉堤诗",
        "author": "卢肇",
        "content": "阴沴姦阳，来暴于襄。\n洎入大郛，波端若铓。\n触厚摧高，不知其防。\n骇溃颠委，万室皆毁。\n竈登蛟鼍，堂集鳣鲔。\n惟恩若雠，母不能子。\n洪溃既涸，闬闳其虚。\n以隳我堵，以剥我庐。\n酸伤顾望，若践丘墟。\n帝曰念嗟，朕日南顾。\n流灾降慝，天曷台怒。\n滔滔襄郊，捽我婴孺。\n于惟余甿，饥伤喘呼。\n斯为淫痍，孰往膏傅。\n惟汝元寮，佥举明哲。\n我公用谐，苴茅杖节。\n来视襄人，噢咻提挈。\n不日不月，咍乎抃悦。\n乃泳故堤，陷于沙泥。\n缺落坳圯，由东讫西。\n公曰呜呼，汉之有堤。\n实命襄人，不力乃力，则及乃身。\n具锸与畚，汉堤其新。\n帝廪有粟，帝府有缗。\n尔成尔堤，必锡尔勤。\n襄人怡怡，听命襄浒。\n背襄肩杵，奔走蹈舞。\n分之卒伍，令以麾鼓。\n寻尺既度，日月可数。\n登登嶪嶪，周旋上下。\n披岘斲楚，飞石輓土。\n举筑殷雷，骇汗霏雨。\n疲癃鳏独，奋有筋膂。\n呀吁来助，提筐负筥。\n不劳其劳，杂沓笑语。\n咸曰卢公，来赐我生。\n斯堤既成，蜿蜿而平。\n确尔山固，屹如云横。\n汉流虽狂，坚不可蚀。\n代千年亿，与天无极。\n惟公之堤，昔在人心。\n既筑既城，横之于南。\n萌渚不峻，此门不深。\n今復在兹，于汉之阴。\n斯堤已崇，兹民获佑。\n齯童相庆，室以完富。\n贻于襄人，愿保厥寿。\n繄公之功，赫焉如昼。\n捍此巨灾，崒若京阜。\n天子赐之，百姓载之。\n族孙作诗，昭示厥后。",
        "dynasty": "唐",
        "collection_info": null
    },
    {
        "uuid": "e1e90c16e6e2fcda3358694c11563a38",
        "title": "题甘露寺",
        "author": "卢肇",
        "content": "北固岩端寺，佳名自上台。\n地从京口断，山到海门迴。\n曙色烟中灭，潮声日下来。\n一隅通雉堞，千仞耸楼台。\n林暗疑降虎，江空想度杯。\n福庭增气象，仙磬落昭回。\n觉路花非染，流年景谩催。\n隋宫凋绿草，晋室散黄埃。\n西蜀波湍尽，东溟日月开。\n如登最高处，应得见蓬莱。",
        "dynasty": "唐",
        "collection_info": null
    },
    {
        "uuid": "9db63e7481862f159f6d335dd21c30bc",
        "title": "江陵府初试澄心如水",
        "author": "卢肇",
        "content": "丹心何所喻，唯水并清虚。\n莫测千寻底，难知一勺初。\n内明非有物，上善本无鱼。\n澹泊随高下，波澜逐卷舒。\n养蒙方浩浩，出险每徐徐。\n若灌情田裏，常流尽不如。",
        "dynasty": "唐",
        "collection_info": null
    },
    {
        "uuid": "988411f813aac8665fe2cd8ff2cb66a7",
        "title": "风不鸣条",
        "author": "卢肇",
        "content": "习习和风至，过条不自鸣。\n暗通青律起，远傍白苹生。\n拂树花仍落，经林鸟自惊。\n几牵萝蔓动，潜惹柳丝轻。\n入谷迷松响，开窗失竹声。\n熏弦方在御，万国仰皇情。",
        "dynasty": "唐",
        "collection_info": null
    },
    {
        "uuid": "09b361d49f18b899c20940b1a4d9f5c0",
        "title": "别宜春赴举",
        "author": "卢肇",
        "content": "秋天草木正萧疎，西望秦关别旧居。\n筵上芳樽今日酒，箧中黄卷古人书。\n辞乡且伴衔芦雁，入海终为戴角鱼。\n长短九霄飞直上，不敎毛羽落空虚。",
        "dynasty": "唐",
        "collection_info": null
    },
    {
        "uuid": "0d9fb7a48f1aab36b9e8cd0c699f4c2f",
        "title": "射策后作",
        "author": "卢肇",
        "content": "射策明时愧不才，敢期青律变寒灰。\n晴怜断雁侵云去，暖见酰鸡傍酒来。\n箭发尚忧杨叶远，愁生只恐杏花开。\n曲江春浅人游少，尽日看山醉独回。",
        "dynasty": "唐",
        "collection_info": null
    },
    {
        "uuid": "672bb2d1abd0aa57b752e78ee329e038",
        "title": "和主司王起",
        "author": "卢肇",
        "content": "嵩高降德为时生，洪笔三题造化名。\n凤诏伫归专北极，骊珠搜得尽东瀛。\n褒衣已换金章贵，禁掖曾随玉树荣。\n明日定知同相印，青衿新列柳间营。",
        "dynasty": "唐",
        "collection_info": null
    },
    {
        "uuid": "06eb5cc32177ed04ada29091feb7b031",
        "title": "及第送潘图归宜春",
        "author": "卢肇",
        "content": "三载皇都恨食贫，北溟今日化穷鳞。\n青云乍喜逢知己，白社犹悲送故人。\n对酒共惊千里别，看花自感一枝春。\n君归为说龙门寺，雷雨初生电遶身。",
        "dynasty": "唐",
        "collection_info": null
    },
    {
        "uuid": "cd0d5813adf18c753437ca484e9276e4",
        "title": "将归宜春留题新安馆",
        "author": "卢肇",
        "content": "东里如今号郑乡，西家昔日近丘墻。\n芸台四部添新学，秘殿三年学老郎。\n天外鸳鸾愁不见，山中云鹤喜相忘。\n犹张皂盖归蓬荜，直谓时无许子将。",
        "dynasty": "唐",
        "collection_info": null
    },
    {
        "uuid": "d57e3f7cc56eb3ee5f5feb8b875cbcb2",
        "title": "竞渡诗",
        "author": "卢肇",
        "content": "石溪久住思端午，馆驿楼前看发机。\n鼙鼓动时雷隐隐，兽头凌处雪微微。\n衝波突出入齐[譀]，跃浪争先鸟退飞。\n向道是龙刚不信，果然夺得锦标归。",
        "dynasty": "唐",
        "collection_info": null
    },
    {
        "uuid": "c4ddc4dd8c6aa3bc5ae785189a8eda72",
        "title": "除歙州途中寄座主王侍郎",
        "author": "卢肇",
        "content": "忽忝专城奉六条，自怜出谷屡迁乔。\n驱车虽道还家近，捧日惟愁去国遥。\n朱户昨经新棨戟，风帆常觉恋箪瓢。\n江天夜夜知消息，长见台星在碧霄。",
        "dynasty": "唐",
        "collection_info": null
    },
    {
        "uuid": "cafe038f3a1eb7e0a1862f469c5c3df9",
        "title": "御沟水",
        "author": "卢肇",
        "content": "万壑朝溟海，萦迴岁月多。\n无如此沟水，咫尺奉天波。",
        "dynasty": "唐",
        "collection_info": null
    },
    {
        "uuid": "31e5f56844b9294513b916775f41c216",
        "title": "杨柳枝",
        "author": "卢肇",
        "content": "青鸟泉边草木春，黄云塞上是征人。\n归来若得长条赠，不惮风霜与苦辛。",
        "dynasty": "唐",
        "collection_info": null
    },
    {
        "uuid": "7c86c82a77ee367d53c3bd7379213514",
        "title": "新植红茶花偶出被人移去以诗索之",
        "author": "卢肇",
        "content": "严恨柴门一树花，便随香远逐香车。\n花如解语还应道，欺我郎君不在家。",
        "dynasty": "唐",
        "collection_info": null
    },
    {
        "uuid": "366437ed190273acbca4ffb5fac64806",
        "title": "戏题",
        "author": "卢肇",
        "content": "神女初离碧玉阶，彤云犹拥牡丹鞋。\n知道相公怜玉腕，强将纤手整金钗。",
        "dynasty": "唐",
        "collection_info": null
    },
    {
        "uuid": "ccea34c36c7b817be3f81f9a479a4f51",
        "title": "成名后作",
        "author": "卢肇",
        "content": "桂在蟾宫不可攀，功成业熟也何难。\n今朝折得东归去，共与乡闾年少看。",
        "dynasty": "唐",
        "collection_info": null
    },
    {
        "uuid": "f1e1338108a3b7e2b5c054b0776e136b",
        "title": "登祝融寺兰若",
        "author": "卢肇",
        "content": "祝融绝顶万余层，策杖攀萝步步登。\n行到月宫霞外寺，白云相伴两三僧。",
        "dynasty": "唐",
        "collection_info": null
    },
    {
        "uuid": "c660610743cd328199269e78a823e895",
        "title": "被谪连州",
        "author": "卢肇",
        "content": "黄绢外孙翻得罪，华颠故老莫相嗤。\n连州万里无亲戚，旧识唯应有荔枝。",
        "dynasty": "唐",
        "collection_info": null
    },
    {
        "uuid": "80625a51143ebe033491cb27e46f8991",
        "title": "谪后再书一绝",
        "author": "卢肇",
        "content": "崆峒道士悞烧丹，赤鼠黄牙几许难。\n坠堕阎浮南斗下，不知何事犯星官。",
        "dynasty": "唐",
        "collection_info": null
    },
    {
        "uuid": "38ef1d1933f504fde930b3088ee1d770",
        "title": "题清远峡观音院二首 一",
        "author": "卢肇",
        "content": "清潭洞澈深千丈，危岫攀萝上几层。\n秋尽更无黄叶树，夜阑唯对白头僧。",
        "dynasty": "唐",
        "collection_info": null
    },
    {
        "uuid": "0a0ea8d62b3321da2c69e1d04b73daf0",
        "title": "题清远峡观音院二首 二",
        "author": "卢肇",
        "content": "风入古松添急雨，月临虚槛背残灯。\n老猨啸狖还欺客，来撼窗前百尺藤。",
        "dynasty": "唐",
        "collection_info": null
    },
    {
        "uuid": "cf89f629117b0841d89fe94c21c12386",
        "title": "喜杨舍人入翰林",
        "author": "卢肇",
        "content": "御笔亲批翰长衔，夜开金殿送瑶缄。\n平明玉案临宣室，已见龙光出傅岩。",
        "dynasty": "唐",
        "collection_info": null
    },
    {
        "uuid": "877af92e174e33118a06f49e03fc70c4",
        "title": "谪连州书春牛榜子",
        "author": "卢肇",
        "content": "阳和未解逐民忧，雪满羣山对白头。\n不得职田饥欲死，儿侬何事打春牛。",
        "dynasty": "唐",
        "collection_info": null
    },
    {
        "uuid": "2d9db2282357536257889bc0850b717f",
        "title": "送弟",
        "author": "卢肇",
        "content": "去日家无担石储，汝须勤苦事樵渔。\n古人尽向尘中远，白日耕田夜读书。",
        "dynasty": "唐",
        "collection_info": null
    },
    {
        "uuid": "1e05dd3443eb87944915723c57bf524e",
        "title": "牧童",
        "author": "卢肇",
        "content": "谁人得似牧童心，牛上横眠秋听深。\n时復往来吹一曲，何愁南北不知音。",
        "dynasty": "唐",
        "collection_info": null
    },
    {
        "uuid": "eda52f0275fe5e06c2b9f33f0815ac58",
        "title": "嘲小儿",
        "author": "卢肇",
        "content": "贪生只爱眼前珍，不觉风光度岁频。\n昨日见来骑竹马，今朝早是有年人。",
        "dynasty": "唐",
        "collection_info": null
    },
    {
        "uuid": "205825e00ae6d2fe885ba6ffa6148add",
        "title": "金钱花",
        "author": "卢肇",
        "content": "轮郭休夸四字书，红窠写出对庭除。\n时时买得佳人笑，本色金钱却不如。",
        "dynasty": "唐",
        "collection_info": null
    },
    {
        "uuid": "eecc52e61735d2ae777154dbc8fbc132",
        "title": "木笔花",
        "author": "卢肇",
        "content": "媆如新竹管初齐，粉腻红轻样可携。\n谁与诗人偎槛看，好于笺墨併分题。",
        "dynasty": "唐",
        "collection_info": null
    },
    {
        "uuid": "9e81220c307fbf50f413973cc5d95dff",
        "title": "句",
        "author": "卢肇",
        "content": "君梦涔阳月，中秋忆棹歌。\n妙吹应谐凤，工书定得鹅。\n亭边古木昼阴阴，亭下寒潭百丈深。\n黄菊旧连陶令宅，青山遥负向平心。",
        "dynasty": "唐",
        "collection_info": null
    },
    {
        "uuid": "c5290a8e4a193468bbbcb1f326e1b6ac",
        "title": "塞下曲",
        "author": "丁棱",
        "content": "北风鸣晚角，雨雪塞云低。\n烽举战军动，天寒征马嘶。\n出营红斾展，过碛暗沙迷。",
        "dynasty": "唐",
        "collection_info": null
    },
    {
        "uuid": "2a2856aae8cc3ac93b19cb39209bb072",
        "title": "和主司王起",
        "author": "丁棱",
        "content": "公心独立副天心，三辖春闱冠古今。\n兰署门生皆入室，莲峰太守别知音。\n同升翰苑时名重，遍历朝端主意深。\n新有受恩江海客，坐听朝夕继为霖。",
        "dynasty": "唐",
        "collection_info": null
    },
    {
        "uuid": "285191de65a9e34b931c01c2ea17a1ca",
        "title": "和主司王起",
        "author": "高退之",
        "content": "昔年桃李已滋荣，今日兰荪又发生。\n葑菲采时皆有道，权衡分处且无情。\n叨陪鸳鹭朝天客，共作门阑出谷鸎。\n何事感恩偏觉重，忽闻金榜扣柴荆。",
        "dynasty": "唐",
        "collection_info": null
    },
    {
        "uuid": "73c5de4d12b69bf5a8887948a958acdd",
        "title": "和主司王起",
        "author": "孟球",
        "content": "当年门下化龙成，今日余波进后生。\n仙籍共知推丽藻，禁垣同得荐嘉名。\n桃蹊早茂夸新萼，菊圃初开耀晚英。\n谁料羽毛方出谷，许敎齐和九皋鸣。",
        "dynasty": "唐",
        "collection_info": null
    },
    {
        "uuid": "475f577ffc63ae9a291d92bb4cc151e5",
        "title": "和主司王起",
        "author": "刘耕",
        "content": "孔门频建铸颜功，紫绶青衿感激同。\n一篑勤劳成太华，三年恩德仰维嵩。\n杨随前辈穿皆中，桂许平人折欲空。\n惭和周郎应见顾，感知大造竟无穷。",
        "dynasty": "唐",
        "collection_info": null
    },
    {
        "uuid": "4bf53824b8ce34b201d8e739884b21d7",
        "title": "和主司王起",
        "author": "裴翻",
        "content": "常将公道选羣生，犹被春闱屈重名。\n文柄久持殊岁纪，恩门三启动寰瀛。\n云霄幸接鸳鸾盛，变化欣同草木荣。\n乍得阳和如细柳，参差长近亚夫营。",
        "dynasty": "唐",
        "collection_info": null
    },
    {
        "uuid": "1866cfa6928bdfa3221fe31898ad43fb",
        "title": "和主司王起",
        "author": "樊骧",
        "content": "满朝簪髮半门生，又见新书甲乙名。\n孤进自今开道路，至公依旧振寰瀛。\n云飞太华清词着，花发长安白屋荣。\n忝受恩光同上客，惟将报德是经营。",
        "dynasty": "唐",
        "collection_info": null
    },
    {
        "uuid": "b2be927016d5275c6f58fa3d2152311b",
        "title": "和主司王起",
        "author": "崔轩",
        "content": "满朝朱紫半门生，新榜劳人又得名。\n国器旧知收片玉，朝宗转觉集登瀛。\n同升翰苑三年美，继入花源九族荣。\n共仰莲峰听雪唱，欲赓仙曲意怔营。",
        "dynasty": "唐",
        "collection_info": null
    },
    {
        "uuid": "f9edff379158b9dabeda82d5e45e4d7e",
        "title": "和主司王起",
        "author": "蒯希逸",
        "content": "一振声华入紫薇，三开秦镜照春闱。\n龙门旧列金章贵，莺谷新迁碧落飞。\n恩感风雷宜变化，诗裁锦绣借光辉。\n谁知散质多荣忝，鸳鹭清尘接布衣。",
        "dynasty": "唐",
        "collection_info": null
    },
    {
        "uuid": "2035fa3ecba8dd6d1147984fe253c121",
        "title": "句",
        "author": "蒯希逸",
        "content": "蟾蜍醉裏破，蛱蝶梦中残。\n山险不曾离马后，酒醒长见在床前。",
        "dynasty": "唐",
        "collection_info": null
    },
    {
        "uuid": "fa952d4e0ecc6e4c7aee9da035055c7b",
        "title": "望九华山",
        "author": "林滋",
        "content": "兹山突出何怪奇，上有万状无凡姿。\n大者嶙峋若奔兕，小者㠥嵬如婴儿。\n玉柱金茎相拄枝，干空踰碧势参差。\n虚中始讶巨灵擘，阧处乍惊愚叟移。\n萝烟石月相蔽亏，天风褭褭猨咿咿。\n龙潭万古喷飞溜，虎穴几人能得窥。\n吁予比年爱灵境，到此始觉魂神驰。\n如何独得百丈索，直上高峰抛俗羁。",
        "dynasty": "唐",
        "collection_info": null
    },
    {
        "uuid": "bf3b9fcbc21e5c79e98b77d04d53a5bc",
        "title": "春望",
        "author": "林滋",
        "content": "春海镜长天，青郊丽上年。\n林光虚霁晓，山翠薄晴烟。\n气暖禽声变，风恬草色鲜。\n散襟披石磴，韶景自深怜。",
        "dynasty": "唐",
        "collection_info": null
    },
    {
        "uuid": "13ffd42d43d7fa164e13867a3131524f",
        "title": "蠡泽旅怀",
        "author": "林滋",
        "content": "谁言行旅日，况復桃花时。\n水即沧溟远，星从天汉垂。\n川光独鸟暮，林色落英迟。\n岂是王程急，偏多游子悲。",
        "dynasty": "唐",
        "collection_info": null
    },
    {
        "uuid": "a4649883dcefcd272052ba2f86ae92ec",
        "title": "宴韦侍御新亭",
        "author": "林滋",
        "content": "烟磴披青霭，风筵藉紫苔。\n花香凌桂醑，竹影落藤桮。\n鸣籁将歌远，飞枝拂舞开。\n未愁留兴晚，明月度云来。",
        "dynasty": "唐",
        "collection_info": null
    },
    {
        "uuid": "2362b100d9c0b59e2349a3c57d9c6cef",
        "title": "人日",
        "author": "林滋",
        "content": "春辉新入碧烟开，芳院初将穆景来。\n共向花前图瑞胜，试看池上动轻苔。\n林香半落沾罗幌，蕙色微含近酒桮。\n闻道宸游方命赏，应随恩赉喜昭回。",
        "dynasty": "唐",
        "collection_info": null
    },
    {
        "uuid": "429164e42cded41cc3b64b69953cb783",
        "title": "和主司王起",
        "author": "林滋",
        "content": "龙门一变荷生成，况是三传不朽名。\n美誉早闻喧北阙，颓波今见走东瀛。\n鸳行既接参差影，鸡树仍同次第荣。\n从此青衿与朱紫，升堂侍宴更何营。",
        "dynasty": "唐",
        "collection_info": null
    },
    {
        "uuid": "626c8cba785bd13f4df0ef8e6375e950",
        "title": "听蜀道士琴歌",
        "author": "李宣古",
        "content": "至道不可见，正声难得闻。\n忽逢羽客抱绿绮，西别峨嵋峰顶云。\n初排□面蹑轻响，似掷细珠鸣玉上。\n忽挥素爪画七弦，苍崖劈裂迸碎泉。\n愤声高，怨声咽，屈原呌天两妃绝。\n朝雉飞，双鹤离，属玉夜啼独鹜悲。\n吹我神飞碧霄裏，牵我心灵入秋水。\n有如驱逐太古来，邪淫辟荡贞心开。\n孝为子，忠为臣，不独语言能敎人。\n前弄啸，后弄嚬，一舒一惨非冬春。\n从朝至暮听不足，相将直说瀛洲宿。\n更深弹罢背孤灯，窗雪萧萧打寒竹。\n人间岂合值仙踪，此别多应不再逢。\n抱琴却上瀛洲去，一片白云千万峰。",
        "dynasty": "唐",
        "collection_info": null
    },
    {
        "uuid": "d95fbf078874bdf23791047f2d45c69e",
        "title": "和主司王起",
        "author": "李宣古",
        "content": "恩光忽逐晓春生，金榜前头忝姓名。\n三感至公裨造化，重扬文德振寰瀛。\n伫为霖雨曾相贺，半在云霄觉更荣。\n何处新诗添照灼，碧莲峰下柳间营。",
        "dynasty": "唐",
        "collection_info": null
    },
    {
        "uuid": "2d704d3c45af0e333950326f78b30461",
        "title": "杜司空席上赋",
        "author": "李宣古",
        "content": "红灯初上月轮高，照见堂前万朵桃。\n觱栗调清银象管，琵琶声亮紫檀槽。\n能歌姹女颜如玉，解引萧郎眼似刀。\n争奈夜深抛耍令，舞来挼去使人劳。",
        "dynasty": "唐",
        "collection_info": null
    },
    {
        "uuid": "d2d830c3f507ccdca125f5b3d6664f99",
        "title": "赋寒食日亥时",
        "author": "李宣古",
        "content": "人定朱门尚未开，初星粲粲照人回。\n此时寒食无烟火，花柳苍苍月欲来。",
        "dynasty": "唐",
        "collection_info": null
    },
    {
        "uuid": "5e46a804fa6705f1cd80d97ebf4c397c",
        "title": "句",
        "author": "李宣古",
        "content": "翠盖不西来，池上天池歇。\n冉冉池上烟，盈盈池上柳。\n生贵非道傍，不断行人手。",
        "dynasty": "唐",
        "collection_info": null
    },
    {
        "uuid": "1c5cefd53b3b7192e34ea06c5387b30c",
        "title": "风不鸣条",
        "author": "黄颇",
        "content": "五纬起祥飙，无声瑞圣朝。\n稍开含露蘂，纔转惹烟条。\n密叶应潜变，低枝几暗摇。\n林间莺欲啭，花下蝶微飘。\n初满沿堤草，因生逐水苗。\n太平无一事，天外奏虞韶。",
        "dynasty": "唐",
        "collection_info": null
    },
    {
        "uuid": "53353131bb0eaf7de71245dd2a9726ec",
        "title": "和主司王起",
        "author": "黄颇",
        "content": "二十二年文敎主，三千上士满皇州。\n独陪宣父蓬瀛奏，方接颜生鲁卫游。\n多羡龙门齐变化，屡看鸡树第名流。\n升堂何处最荣美，朱紫环[尊]几处酬。",
        "dynasty": "唐",
        "collection_info": null
    },
    {
        "uuid": "ff62ad6d7d7df9aefa4b145c49505492",
        "title": "闻宜春诸举子陪郡主登河梁翫月",
        "author": "黄颇",
        "content": "一年秋半月当空，遥羡飞觞接庾公。\n虹影迥分银汉上，兔辉全写玉筵中。\n笙歌送尽迎寒漏，冰雪吟消永夜风。\n虽向东堂先折桂，不如宾席此时同。",
        "dynasty": "唐",
        "collection_info": null
    },
    {
        "uuid": "42a48f59b0aa1b2ad169e06ae9207196",
        "title": "和主司王起",
        "author": "张道符",
        "content": "三开文镜继芳声，暗暗云霄接去程。\n会压洪波先得路，早升清禁共垂名。\n莲峰对处朱轮贵，金榜传时玉韵成。\n更许下才听白雪，一枝今过郄诜荣。",
        "dynasty": "唐",
        "collection_info": null
    },
    {
        "uuid": "0d178b1e766c1a16b7209fad17684237",
        "title": "和主司王起",
        "author": "丘上卿",
        "content": "常将公道选诸生，不是鸳鸿不得名。\n天上宴回联步武，禁中麻出满寰瀛。\n簪裾尽过前贤贵，门馆仍叨旧学荣。\n看着凤池相继入，都堂那肯滞关营。",
        "dynasty": "唐",
        "collection_info": null
    },
    {
        "uuid": "1405a78ea73587e9ed8202ee871170c9",
        "title": "和主司王起",
        "author": "石贯",
        "content": "重德由来为国生，五朝清显冠公卿。\n风波久伫济川檝，羽翼三迁出谷莺。\n绛帐青衿同日贵，春兰秋菊异时荣。\n孔门弟子皆贤哲，谁料穷儒忝一名。",
        "dynasty": "唐",
        "collection_info": null
    },
    {
        "uuid": "b7d064836d4828e1629ea5f42bf3bf26",
        "title": "和主司王起",
        "author": "李潜",
        "content": "文学宗师心秤平，无私三用佐贞明。\n恩波旧是仙舟客，德宇新添月桂名。\n兰署崇资金色重，莲峰高唱玉音清。\n羽毛方荷生成力，难继鸾皇上汉声。",
        "dynasty": "唐",
        "collection_info": null
    },
    {
        "uuid": "a66c36b199d692cdb7e782d50a19990f",
        "title": "和主司王起",
        "author": "孟守",
        "content": "科文又主守初时，光显门生济会期。\n美擅东堂登甲乙，荣同内署侍恩私。\n羣莺共喜新迁木，双凤皆当即入池。\n别有倍深知感士，曾经两度得芳枝。",
        "dynasty": "唐",
        "collection_info": null
    },
    {
        "uuid": "54fbc3ffcccab60f6c44fb57968e2f71",
        "title": "和主司王起",
        "author": "唐思言",
        "content": "儒雅皆传德敎行，几崇浮俗赞文明。\n龙门昔上波涛远，禁署同登渥泽荣。\n虚散谬当陪杞梓，后先宁异感生成。\n时方侧席征贤急，况说謌谣近帝京。",
        "dynasty": "唐",
        "collection_info": null
    },
    {
        "uuid": "7217a6c87d4abcb16776d43037f46719",
        "title": "风不鸣条",
        "author": "戈牢",
        "content": "旭日悬清景，微风在绿条。\n入松声不发，度柳影空摇。\n长养应潜变，扶疎每暗飘。\n有林时袅袅，无树渐萧萧。\n慢逐青烟散，轻和瑞气饶。\n丰年知有待，歌咏美唐尧。",
        "dynasty": "唐",
        "collection_info": null
    },
    {
        "uuid": "92c37e25fc29dff791da308584ce6271",
        "title": "和主司王起",
        "author": "戈牢",
        "content": "圣干文德最称贤，自古儒生少比肩。\n再启龙门将二纪，两司莺谷已三年。\n蓬山皆美成荣贵，金榜谁知忝后先。\n正是感恩流涕日，但思旌斾碧峰前。",
        "dynasty": "唐",
        "collection_info": null
    },
    {
        "uuid": "cb32bee3182cf629181e070545126454",
        "title": "风不鸣条",
        "author": "金厚载",
        "content": "寂寂曙风生，迟迟散野轻。\n露华摇有滴，林叶褭无声。\n暗翦藂芳发，空传谷鸟鸣。\n悠扬韶景静，澹荡霁烟横。\n远水波澜息，荒郊草树荣。\n吾君垂至化，万类共澄清。",
        "dynasty": "唐",
        "collection_info": null
    },
    {
        "uuid": "5c3656088bc80fb9c40e60fe39730c7c",
        "title": "和主司王起",
        "author": "金厚载",
        "content": "长庆曾收间世英，果居台阁冠公卿。\n天书再受恩波远，金榜三开日月明。\n已见差肩趍翰苑，更期连步掌台衡。\n小儒谬蹟云霄路，心仰莲峰望太清。",
        "dynasty": "唐",
        "collection_info": null
    },
    {
        "uuid": "cc24287a4524a0d2c67e286f99f12984",
        "title": "风不鸣条",
        "author": "王甚夷",
        "content": "圣日祥风起，韶晖助发生。\n蒙蒙遥野色，褭褭细条轻。\n荏弱看渐动，怡和吹不鸣。\n枝含余露湿，林霁晓烟平。\n缥缈春光媚，悠扬景气晴。\n康哉帝尧代，寰宇共澄清。",
        "dynasty": "唐",
        "collection_info": null
    },
    {
        "uuid": "7164a10beee0dc75322c63d9ad0ed216",
        "title": "和主司王起",
        "author": "王甚夷",
        "content": "春闱帝念主生成，长庆公闻两岁名。\n有蕴赤心分雨露，无私和气浃寰瀛。\n龙门乍出难胜幸，鸳侣先行是最荣。\n遥仰高峰看白雪，多惭属和意屏营。",
        "dynasty": "唐",
        "collection_info": null
    },
    {
        "uuid": "05f85c665b8e5e8e79c1d4cdc1e888cb",
        "title": "送李潜归绵州觐省",
        "author": "姚鹄",
        "content": "朱楼对翠微，红斾出重扉。\n此地千人望，寥天一鹤归。\n雪封山崦白，鸟拂栈梁飞。\n谁比趋庭恋，骊珠耀綵衣。",
        "dynasty": "唐",
        "collection_info": null
    },
    {
        "uuid": "2a46c4ba065d2f0ef8442a06f97336e1",
        "title": "塞外寄张侍御",
        "author": "姚鹄",
        "content": "千里入黄云，羁愁日日新。\n疎钟关路晓，远雨塞山春。\n南眺有归鴈，北来无故人。\n却思陪宴处，迴望与天隣。",
        "dynasty": "唐",
        "collection_info": null
    },
    {
        "uuid": "3e4d6519b935fbcc20e8b29a52c48a74",
        "title": "晓发",
        "author": "姚鹄",
        "content": "旅行宜早发，况復是南归。\n月影缘山尽，钟声隔浦微。\n残星萤共失，落叶鸟和飞。\n去去渡南浦，村中人出稀。",
        "dynasty": "唐",
        "collection_info": null
    },
    {
        "uuid": "4f5658ab5e6969b5651309411f531d7b",
        "title": "题终南山隐者居",
        "author": "姚鹄",
        "content": "开门绝壑旁，蹑藓过花梁。\n路入峰峦影，风来芝朮香。\n夜吟明雪牖，春梦闭云房。\n尽室更何有，一琴兼一觞。",
        "dynasty": "唐",
        "collection_info": null
    },
    {
        "uuid": "5f5519a45600bd113d015a19772a240f",
        "title": "嘉川驿楼晚望",
        "author": "姚鹄",
        "content": "楼压寒江上，开帘对翠微。\n斜阳诸岭暮，古渡一僧归。\n窗逈云衝起，汀遥鸟背飞。\n谁言坐多倦，目极自忘机。",
        "dynasty": "唐",
        "collection_info": null
    },
    {
        "uuid": "7705189e5f7e212d89d840c62f7a9538",
        "title": "送人归吴",
        "author": "姚鹄",
        "content": "东吴与上国，万里路迢迢。\n为别晨昏久，全轻水陆遥。\n湘阴岛上寺，楚色月中潮。\n到此一长望，知君积恨销。",
        "dynasty": "唐",
        "collection_info": null
    },
    {
        "uuid": "0e15272cfa79cc2b32dabfde00dc7a7e",
        "title": "送石贯归湖州",
        "author": "姚鹄",
        "content": "同志幸同年，高堂君独还。\n齐荣恩未报，共隐事应闲。\n访寺临湖岸，开楼见海山。\n洛中推二陆，莫久恋乡关。",
        "dynasty": "唐",
        "collection_info": null
    },
    {
        "uuid": "e2a9eaa132e5131fa9cbb0b5c2023f90",
        "title": "送刘耕归舒州",
        "author": "姚鹄",
        "content": "四座莫纷纷，须臾岐路分。\n自从同得意，谁不惜离羣。\n旧国连青海，归程在白云。\n弃繻当日路，应竞看终军。",
        "dynasty": "唐",
        "collection_info": null
    },
    {
        "uuid": "9e249476842a30543e6c922b70195244",
        "title": "寄赠许璋少府",
        "author": "姚鹄",
        "content": "若说君高道，何人更得如。\n公庭唯树石，生计是琴书。\n诗句峭无敌，文才清有余。\n不知尺水内，争滞北溟鱼。",
        "dynasty": "唐",
        "collection_info": null
    },
    {
        "uuid": "46df1cb32dd5b6f3ed4db804a8294dd8",
        "title": "寄雍陶先辈",
        "author": "姚鹄",
        "content": "知音杳何处，书札寄无由。\n独宿月中寺，相思天畔楼。\n露凝衰草白，萤度远烟秋。\n怅望难归枕，吟劳生夜愁。",
        "dynasty": "唐",
        "collection_info": null
    },
    {
        "uuid": "fbd9d08ad625ea6e80f370c747aee6b1",
        "title": "寄友人",
        "author": "姚鹄",
        "content": "西风又开菊，久客意如何。\n旧国天涯远，清砧月夜多。\n明时难际会，急景易蹉跎。\n抱玉终须献，谁言恋薜萝。",
        "dynasty": "唐",
        "collection_info": null
    },
    {
        "uuid": "dac745324ad4bc6782425ae7a3401eab",
        "title": "感怀陈情",
        "author": "姚鹄",
        "content": "恩重空感激，何门誓杀身。\n谬曾分玉石，竟自困风尘。\n阴谷非因暖，幽丛岂望春。\n升沈在言下，应念异他人。",
        "dynasty": "唐",
        "collection_info": null
    },
    {
        "uuid": "174f670ec6dd242a2b832b4cbcfd81a0",
        "title": "送程秀才下第归蜀",
        "author": "姚鹄",
        "content": "莺迁与鶂退，十载泣岐分。\n蜀道重来老，巴猨此去闻。\n晓程侵岭雪，远栈入溪云。\n莫滞趋庭恋，荣亲祗待君。",
        "dynasty": "唐",
        "collection_info": null
    },
    {
        "uuid": "403c50664174fe19e56c27530a756975",
        "title": "旱鱼词上苗相公",
        "author": "姚鹄",
        "content": "似龙鳞已足，唯是欠登门。\n日裏腮犹湿，泥中目未昏。\n乞锄防蚁穴，望水泻金盆。\n他日能为雨，公田报此恩。",
        "dynasty": "唐",
        "collection_info": null
    },
    {
        "uuid": "98b4ed58ee74fdcf1d769889f2b21f43",
        "title": "野寺寓居即事二首 一",
        "author": "姚鹄",
        "content": "南山色当户，初日半檐时。\n鹤去卧看远，僧来嫌起迟。\n窗明云影断，庭晓树阴移。\n何处题新句，连溪密叶垂。",
        "dynasty": "唐",
        "collection_info": null
    },
    {
        "uuid": "184121d5a4183bd092474469a7acf792",
        "title": "野寺寓居即事二首 二",
        "author": "姚鹄",
        "content": "古寺更何有，当庭唯折幢。\n伴僧青藓榻，对雨白云窗。\n暝色生前岭，离魂隔远江。\n沙洲半藜草，飞鹭白双双。",
        "dynasty": "唐",
        "collection_info": null
    },
    {
        "uuid": "a9d8379748a2d8251f3fe15ff2d991d9",
        "title": "襄州献卢尚书",
        "author": "姚鹄",
        "content": "立事成功尽远图，一方独与万方殊。\n藩臣皆竞师兵畧，相国今多揖庙谟。\n礼乐政行凋弊俗，歌谣声彻帝王都。\n即随凤诏归何处，祗是操持造化鑪。",
        "dynasty": "唐",
        "collection_info": null
    },
    {
        "uuid": "a6e4676d6697852fcbc322dba1e15c5e",
        "title": "将归蜀留献恩地仆射二首 一",
        "author": "姚鹄",
        "content": "自持衡镜采幽沈，此事常闻旷古今。\n危叶只将终委地，焦桐谁料却为琴。\n蒿莱讵报生成德，犬马空怀感恋心。\n明日还家盈眼血，定应迴首即霑襟。",
        "dynasty": "唐",
        "collection_info": null
    },
    {
        "uuid": "e411ae8102020b753f771e94d07e5e4f",
        "title": "将归蜀留献恩地仆射二首 二",
        "author": "姚鹄",
        "content": "江上长思狎钓翁，此心难与昨心同。\n自承丘壑新恩重，已分烟霞旧隐空。\n龙变偶因资巨浪，鸟飞谁肯借高风。\n应怜死节无门効，永叹潜怀似转蓬。",
        "dynasty": "唐",
        "collection_info": null
    },
    {
        "uuid": "89d3731a4b68434557e403ecb96b1a01",
        "title": "随州献李侍御二首 一",
        "author": "姚鹄",
        "content": "彩笔曾专造化权，道尊翻向宦途闲。\n端居有地唯栽药，静坐无时不忆山。\n德望旧悬霄汉外，政声新溢路歧间。\n众知圣主搜贤相，朝夕欲徴黄霸还。",
        "dynasty": "唐",
        "collection_info": null
    },
    {
        "uuid": "d818b2a90b13d47425c3849bb1e9c472",
        "title": "随州献李侍御二首 二",
        "author": "姚鹄",
        "content": "再刖未甘何处说，但垂双泪出咸秦。\n风尘匹马来千里，蓬梗全家望一身。\n旧隐每怀空竟夕，愁眉不展几经春。\n今朝傥降非常顾，倒屐宁惟有古人。",
        "dynasty": "唐",
        "collection_info": null
    },
    {
        "uuid": "8d27be0e941198c8ee1a0da1d3b09df1",
        "title": "虢州献杨抑卿二首 一",
        "author": "姚鹄",
        "content": "盖世英华更有谁，赋成传写遍坤维。\n名科累中求贤日，苦节高标守郡时。\n楼上呌云秋鼓角，林间宿鹤夜旌旗。\n征归诏下应非久，德望人情在凤池。",
        "dynasty": "唐",
        "collection_info": null
    },
    {
        "uuid": "2ba25aed15472e113d2617a7ea401d09",
        "title": "虢州献杨抑卿二首 二",
        "author": "姚鹄",
        "content": "碧山曾共惜分阴，暗学相如赋上林。\n到此敢逾千里恨，归家且遂十年心。\n疎愚祗怯膺门险，浅薄争窥孔室深。",
        "dynasty": "唐",
        "collection_info": null
    },
    {
        "uuid": "b1d4dbe98b78f99d044e54f7c3b46737",
        "title": "赠边将",
        "author": "姚鹄",
        "content": "三边近日往来通，尽是将军镇抚功。\n兵统万人为上将，威加千里慑西戎。\n清笳遶塞吹寒月，红斾当山肃晓风。\n却恨北荒霑雨露，无因扫尽虏庭空。",
        "dynasty": "唐",
        "collection_info": null
    },
    {
        "uuid": "a9e70bd987c9ce849a13a6bc210233b2",
        "title": "送费[炼]师供奉赴上都",
        "author": "姚鹄",
        "content": "缩地周游不计程，古今应只有先生。\n已同化鹤临华表，又见骖龙向玉清。\n萝磴静攀云共过，雪坛当醮月孤明。\n无因相逐朝天帝，空羡烟霞得送迎。",
        "dynasty": "唐",
        "collection_info": null
    },
    {
        "uuid": "19794697efcdb9559ba29ff530f8749b",
        "title": "和徐先辈秋日游泾州南亭呈三二同年",
        "author": "姚鹄",
        "content": "多此欢情泛鹢舟，桂枝同折塞同游。\n声喧岛上巢松鹤，影落杯中过水鸥。\n送日暮钟交戍岭，呌云寒角动城楼。\n酒酣笑语秋风裏，谁道槐花更起愁。",
        "dynasty": "唐",
        "collection_info": null
    },
    {
        "uuid": "38c2cc6e93e9b0f3acb69ca7ea77d217",
        "title": "送黄颇归袁",
        "author": "姚鹄",
        "content": "莫倦连期在醉乡，孔门多恋惜分行。\n文章声价从来重，霄汉途程此去长。\n何处听猨临万壑，几宿因月滞三湘。\n鑪峰若上应相忆，不得同过惠远房。",
        "dynasty": "唐",
        "collection_info": null
    },
    {
        "uuid": "0871763ba1bdc4cde4a01bcf6a3ace87",
        "title": "和陕州参军李通微首夏书怀呈同寮张裳段羣二先辈",
        "author": "姚鹄",
        "content": "公门何事更相牵，邵伯优贤任养闲。\n满院落花从覆地，半檐初日未开关。\n寻仙郑谷烟霞裏，避暑柯亭树石间。\n独为高怀谁和继，掾曹同处桂同攀。",
        "dynasty": "唐",
        "collection_info": null
    },
    {
        "uuid": "83e8dbb0fc6711e878d961830efe9241",
        "title": "玉真观寻赵尊师不遇",
        "author": "姚鹄",
        "content": "羽客朝元昼掩扉，林中一径雪中微。\n松阴遶院鹤相对，山色满楼人未归。\n尽日独思风驭返，寥天几望野云飞。\n凭高目断无消息，自醉自吟愁落晖。",
        "dynasty": "唐",
        "collection_info": null
    },
    {
        "uuid": "898c341a07edf675abbce250b9a1dc0e",
        "title": "及第后上主司王起",
        "author": "姚鹄",
        "content": "三年竭力向春闱，塞断浮华众路岐。\n盛选栋梁非昔日，平均雨露及明时。\n登龙旧美无邪径，折桂新荣尽直枝。\n莫道只陪金马贵，相期更在凤皇池。",
        "dynasty": "唐",
        "collection_info": null
    },
    {
        "uuid": "7b9d258fd3306124498ad9c8b7e29f53",
        "title": "送贺知章入道",
        "author": "姚鹄",
        "content": "若非尧运及垂衣，肯许巢由脱俗机。\n太液始同黄鹤下，仙乡已驾白云归。\n还披旧褐辞金殿，却捧玄珠向翠微。\n羁束惭无仙药分，随车空有梦魂飞。",
        "dynasty": "唐",
        "collection_info": null
    },
    {
        "uuid": "7c0cfa6e88977ae1330d074f71dd8c12",
        "title": "送友人出塞",
        "author": "姚鹄",
        "content": "帝城春色着寒梅，去恨离怀醉不开。\n作别欲将何计免，此行应又隔年回。\n入河残日鵰西尽，卷雪惊蓬马上来。\n有思莫忘清塞学，众传君负佐王才。",
        "dynasty": "唐",
        "collection_info": null
    },
    {
        "uuid": "d596acf9ff18b3355177f9f506e67a42",
        "title": "送僧归新罗",
        "author": "姚鹄",
        "content": "淼淼万余里，扁舟发落晖。\n沧溟何岁别，白首此时归。\n寒暑途中变，人烟岭外稀。\n惊天巨鰲鬬，蔽日大鹏飞。\n雪入行砂屦，云生坐石衣。\n汉风深习得，休恨本心违。",
        "dynasty": "唐",
        "collection_info": null
    },
    {
        "uuid": "763f2d4cad792b94af14b7b06a929ae5",
        "title": "奉和秘监从翁夏日陕州河亭晚望",
        "author": "姚鹄",
        "content": "洪河何处望，一境在孤烟。\n极野如蓝日，长波似镜年。\n卷帘花影裏，倚槛鹤巢边。\n霞焰侵旌斾，滩声杂管弦。\n钟微来迭岫，帆远落遥天。\n过客多相指，应疑会水仙。",
        "dynasty": "唐",
        "collection_info": null
    },
    {
        "uuid": "84bbb56169842f5f4b25c31e3cab0b4a",
        "title": "风不鸣条",
        "author": "姚鹄",
        "content": "吾君理化清，上瑞报时平。\n晓吹何曾歇，柔条自不鸣。\n花香知暗度，柳动觉潜生。\n只见低垂影，那闻击触声。\n大王初溥畅，少女正轻盈。\n幸遇无私力，幽芳愿发荣。",
        "dynasty": "唐",
        "collection_info": null
    },
    {
        "uuid": "e1b4ba5060e925f028145eee6c1c1d5a",
        "title": "书情献知己",
        "author": "姚鹄",
        "content": "日日恨何穷，巴云旧隐空。\n一为栖寓客，二见北归鸿。\n有道期攀桂，无门息转蓬。\n赁居将罄比，乞食与僧同。\n花月登临处，江山怅望中。\n众皆轻病骥，谁肯救焦桐。\n坐惜春还至，愁吟夜每终。\n谷寒思变律，叶晚怯迴风。\n谒蔡惭王粲，怜衡冀孔融。",
        "dynasty": "唐",
        "collection_info": null
    },
    {
        "uuid": "2ff025eb14f067e8678c2b96946f7a39",
        "title": "和工部杨尚书重送绝句",
        "author": "姚鹄",
        "content": "桂枝攀得献庭闱，何似空怀楚橘归。\n好控扶摇早迴首，人人思看大鹏飞。",
        "dynasty": "唐",
        "collection_info": null
    },
    {
        "uuid": "b2d394bc5f1fa9a9a793378c63b8ca17",
        "title": "寄石桥僧",
        "author": "项斯",
        "content": "逢师入山日，道在石桥边。\n别后何人见，秋来几处禅。\n溪中云隔寺，夜半雪添泉。\n生有天台约，知无却出缘。",
        "dynasty": "唐",
        "collection_info": null
    },
    {
        "uuid": "dfb3763f2eedd99b2174a1762cd4e7e4",
        "title": "送欧阳衮归闽中",
        "author": "项斯",
        "content": "秦城几年住，犹着故乡衣。\n失意时相识，成名后独归。\n海秋蛮树黑，岭夜瘴禽飞。\n为学心难满，知君更掩扉。",
        "dynasty": "唐",
        "collection_info": null
    },
    {
        "uuid": "9fd033dd81de956ac9a4336178ea08a2",
        "title": "古观",
        "author": "项斯",
        "content": "置观碑已折，看松年不分。\n洞中谁识药，门外日添坟。\n放去龟随水，呼来鹿怕熏。\n坛边见灰火，几烧祭星文。",
        "dynasty": "唐",
        "collection_info": null
    },
    {
        "uuid": "4216d72f32ced54bee3b4002414d87cc",
        "title": "题令狐处士溪居",
        "author": "项斯",
        "content": "白髮已过半，无心离此溪。\n病尝山药徧，贫起草堂低。\n为月窗从破，因诗壁重泥。\n近来常夜坐，寂莫与僧齐。",
        "dynasty": "唐",
        "collection_info": null
    },
    {
        "uuid": "fd6275e5f5e6185cdcc16f13c24d1cc5",
        "title": "送僧归南岳",
        "author": "项斯",
        "content": "心知衡岳路，不怕去人稀。\n船裏谁鸣磬，沙头自曝衣。\n有家从小别，是寺即言归。\n料得逢春住，当禅云满扉。",
        "dynasty": "唐",
        "collection_info": null
    },
    {
        "uuid": "5f4fc557809a31306bff02afc9ec578c",
        "title": "宁州春思",
        "author": "项斯",
        "content": "失意离城早，边城任见花。\n初为断酒客，旧识卖书家。\n寒寺稀无雪，春风亦有沙。\n思归频入梦，即路不言赊。",
        "dynasty": "唐",
        "collection_info": null
    },
    {
        "uuid": "06e3d1b6500d735312fe8f98874562b1",
        "title": "山友赠藓花冠",
        "author": "项斯",
        "content": "尘污出华髮，惭君青藓冠。\n此身闲未得，终日戴应难。\n好就松阴挂，宜当枕石看。\n会须寻道士，簪去绕霜坛。",
        "dynasty": "唐",
        "collection_info": null
    },
    {
        "uuid": "95c303bb3238ec354590bceeb1c0ca5f",
        "title": "蛮家",
        "author": "项斯",
        "content": "领得卖珠钱，还归铜柱边。\n看儿调小象，打鼓试新船。\n醉后眠神树，耕时语瘴烟。\n不逢寒便老，相问莫知年。",
        "dynasty": "唐",
        "collection_info": null
    },
    {
        "uuid": "5bd185f1f481afa9f0a0e0b130f15c4c",
        "title": "早春题湖上顾氏新居二首 一",
        "author": "项斯",
        "content": "近得水云看，门长侵早开。\n到时微有雪，行处又无苔。\n劝酒客初醉，留茶僧未来。\n每逢晴暖日，唯见乞花栽。",
        "dynasty": "唐",
        "collection_info": null
    },
    {
        "uuid": "6a1cc8ffa7690bc1f0f7a83dfea864ff",
        "title": "早春题湖上顾氏新居二首 二",
        "author": "项斯",
        "content": "门不当官道，行人到亦稀。\n故从餐后出，方至夜深归。\n开箧拣书卷，扫床移褐衣。\n几时同买宅，相近有柴扉。",
        "dynasty": "唐",
        "collection_info": null
    },
    {
        "uuid": "f4eb120c5c3ced4d6b04efd82276c7e2",
        "title": "苍梧云气",
        "author": "项斯",
        "content": "何年化作愁，漠漠便难收。\n数点山能远，平铺水不流。\n湿连湘竹暮，浓盖舜坟秋。\n亦有思归客，看来尽白头。",
        "dynasty": "唐",
        "collection_info": null
    },
    {
        "uuid": "72670751a7f5f77ee3ead905c7ed071f",
        "title": "晚春花",
        "author": "项斯",
        "content": "阴洞日光薄，花开不及时。\n当春无半树，经烧足空枝。\n疎与香风会，细将泉影移。\n此中人到少，开尽几人知。",
        "dynasty": "唐",
        "collection_info": null
    },
    {
        "uuid": "6152270a7c1095ce98f1c8fa013c35f3",
        "title": "宿胡氏溪亭",
        "author": "项斯",
        "content": "独住水声裏，有亭无热时。\n客来因月宿，床势向山移。\n鹤睡松枝定，萤归葛叶垂。\n寂寥犹欠伴，谁为报僧知。",
        "dynasty": "唐",
        "collection_info": null
    },
    {
        "uuid": "9c6b314de9dbbdd0722210d354f8bcae",
        "title": "送华阴隐者",
        "author": "项斯",
        "content": "往往到城市，得非征药钱。\n世人空识面，弟子莫知年。\n自说能医死，相期更学仙。\n近来移住处，毛女旧峰前。",
        "dynasty": "唐",
        "collection_info": null
    },
    {
        "uuid": "962ec3afd07ffb8c520b53d1159adb16",
        "title": "落第后寄江南亲友",
        "author": "项斯",
        "content": "古巷槐阴合，愁多昼掩扉。\n独存过江马，强拂看花衣。\n送客心先醉，寻僧夜不归。\n龙钟易惆怅，莫遣寄书稀。",
        "dynasty": "唐",
        "collection_info": null
    },
    {
        "uuid": "6d4363f915c11f2c2f6b58384860b71d",
        "title": "欲别",
        "author": "项斯",
        "content": "花时人欲别，每日醉樱桃。\n买酒金钱尽，弹筝玉指劳。\n归期无岁月，客路有风涛。\n锦缎裁衣赠，麒麟落剪刀。",
        "dynasty": "唐",
        "collection_info": null
    },
    {
        "uuid": "07b31fd0036a1440c76bc2a123968c47",
        "title": "留别张水部籍",
        "author": "项斯",
        "content": "省中重拜别，兼领寄人书。\n已念此行远，不应相问疎。\n子城西并宅，御水北同渠。\n要取春前到，乘闲候起居。",
        "dynasty": "唐",
        "collection_info": null
    },
    {
        "uuid": "8b6e8eb582cb3ff68cb1452fe9a637df",
        "title": "小古镜",
        "author": "项斯",
        "content": "字已无人识，唯应记铸年。\n见来深似水，携去重于钱。\n鸾翅巢空月，菱花徧小天。\n宫中照黄帝，曾得化为仙。",
        "dynasty": "唐",
        "collection_info": null
    },
    {
        "uuid": "5f7e1da63ad8f2c5cff592bc40778962",
        "title": "题太白山隐者",
        "author": "项斯",
        "content": "高居在幽岭，人得见时稀。\n写箓扃虚白，寻僧到翠微。\n扫坛星下宿，收药雨中归。\n从服小还后，自疑身解飞。",
        "dynasty": "唐",
        "collection_info": null
    },
    {
        "uuid": "6ae44ec0037803a1a2b530232bb1d2c4",
        "title": "病中怀王展先辈在天台",
        "author": "项斯",
        "content": "枕上用心静，唯应改旧诗。\n强行休去早，暂卧起还迟。\n因说来归处，却愁初病时。\n赤城山下寺，无计得相随。",
        "dynasty": "唐",
        "collection_info": null
    },
    {
        "uuid": "9e7d7e59b0226493dec6e833b42db0d0",
        "title": "鲤鱼",
        "author": "项斯",
        "content": "似龙鳞又足，只是欠登门。\n月裏腮犹湿，泥中目未昏。\n乞锄防蚁穴，望水写金盆。\n他日能为雨，公田报此恩。",
        "dynasty": "唐",
        "collection_info": null
    },
    {
        "uuid": "bbc43405edf3b1e7a0a3ac2a49e6f1ec",
        "title": "子规",
        "author": "项斯",
        "content": "游魂自相叫，宁復记前身。\n飞过人家月，声连客路春。\n梦边催晓急，愁外送风频。\n自有霑花血，相和泪滴新。",
        "dynasty": "唐",
        "collection_info": null
    },
    {
        "uuid": "e743b873ea979460f242ae055a2da98a",
        "title": "边州客舍",
        "author": "项斯",
        "content": "开门不成出，麦色徧前坡。\n自小诗名在，如今白髮多。\n经年无越信，终日厌蕃歌。\n近寺居僧少，春来亦懒过。",
        "dynasty": "唐",
        "collection_info": null
    },
    {
        "uuid": "eadb5903a0326225c7065617b342bdd6",
        "title": "赠道者",
        "author": "项斯",
        "content": "晏来知养气，度日语时稀。\n到处留丹井，终寒不絮衣。\n病乡多惠药，鬼俗有符威。\n自说身轻健，今年数梦飞。",
        "dynasty": "唐",
        "collection_info": null
    },
    {
        "uuid": "c2d02b5054efdcb3a92d70c2ced0715a",
        "title": "边游",
        "author": "项斯",
        "content": "古镇门前去，长安路在东。\n天寒明堠火，日晚裂旗风。\n塞馆皆无事，儒装亦有弓。\n防秋故乡卒，暂喜语音同。",
        "dynasty": "唐",
        "collection_info": null
    },
    {
        "uuid": "2739ed39b13e90b57c63a7ae3936d799",
        "title": "夜泊淮阴",
        "author": "项斯",
        "content": "夜入楚家烟，烟中人未眠。\n望来淮岸尽，坐到酒楼前。\n灯影半临水，筝声多在船。\n乘流向东去，别此易经年。",
        "dynasty": "唐",
        "collection_info": null
    },
    {
        "uuid": "7d6a353ee9759a4b4d3cc0b860d23a5f",
        "title": "远水",
        "author": "项斯",
        "content": "渺渺浸天色，一边生晚光。\n阔浮萍思远，寒入鴈愁长。\n北极连平地，东流即故乡。\n扁舟来宿处，髣髴似潇湘。",
        "dynasty": "唐",
        "collection_info": null
    },
    {
        "uuid": "9ee826a0475e60388ebb7e7058fdc994",
        "title": "黄州暮愁",
        "author": "项斯",
        "content": "凌澌衝泪眼，重迭自西来。\n即夜寒应合，非春暖不开。\n岂无登陆计，宜弃济川材。\n愿寄浮天外，高风万里回。",
        "dynasty": "唐",
        "collection_info": null
    },
    {
        "uuid": "ba62d46b9b102700bf8755aaed8f21d1",
        "title": "晓发昭应",
        "author": "项斯",
        "content": "行人见雪愁，初作帝乡游。\n旅店开偏早，乡帆去未收。\n灯残催卷席，手冷怕梳头。\n是物寒无色，汤泉正自流。",
        "dynasty": "唐",
        "collection_info": null
    },
    {
        "uuid": "e558cd072cb327bca296a27b5422ece0",
        "title": "赠金州姚合使君",
        "author": "项斯",
        "content": "为郎名更重，领郡是蹉跎。\n官壁题诗尽，衙庭看鹤多。\n城池连草堑，篱落带椒坡。\n未觉旗旛贵，闲行触处过。",
        "dynasty": "唐",
        "collection_info": null
    },
    {
        "uuid": "3630dad9effac494881dd785e02c3097",
        "title": "送殷中丞游边",
        "author": "项斯",
        "content": "话别无长夜，灯前闻曙鵶。\n已行难避雪，何处合逢花？野寺门多闭，羌楼酒不赊。\n还须见边将，谁拟静尘沙。",
        "dynasty": "唐",
        "collection_info": null
    },
    {
        "uuid": "d7fc02bbdce08aefdffe1c96150af993",
        "title": "寄坐夏僧",
        "author": "项斯",
        "content": "坐夏日偏长，知师在律堂。\n多因束带热，更忆剃头凉。\n苔色侵经架，松阴到簟床。\n还应炼诗句，借卧石池傍。",
        "dynasty": "唐",
        "collection_info": null
    },
    {
        "uuid": "520cbdfbc7d356130f31ebbc822630e6",
        "title": "寄卢式",
        "author": "项斯",
        "content": "到处久南望，未知何日回。\n寄书频到海，得梦忽闻雷。\n岭日当秋暗，蛮花近腊开。\n白身居瘴疠，谁不惜君才。",
        "dynasty": "唐",
        "collection_info": null
    },
    {
        "uuid": "0df3c2642b43ed92f948a7141f5386fa",
        "title": "日东病僧",
        "author": "项斯",
        "content": "云水绝归路，来时风送船。\n不言身后事，犹坐病中禅。\n深壁藏灯影，空窗出艾烟。\n已无乡土信，起塔寺门前。",
        "dynasty": "唐",
        "collection_info": null
    },
    {
        "uuid": "534f0ed80db3440ee40f063ba6e435b8",
        "title": "泛溪",
        "author": "项斯",
        "content": "溪船泛渺瀰，渐觉灭炎辉。\n动水花连影，逢人鸟背飞。\n深犹见白石，凉好换生衣。\n未得多诗句，终须隔宿归。",
        "dynasty": "唐",
        "collection_info": null
    },
    {
        "uuid": "5fcdaf4ee8fe806c0efd9b39286271f3",
        "title": "送顾少府",
        "author": "项斯",
        "content": "作尉年犹少，无辞去路赊。\n渔舟县前泊，山吏日高衙。\n幽景临溪寺，秋蝉织杼家。\n行程须过越，先醉镜湖花。",
        "dynasty": "唐",
        "collection_info": null
    },
    {
        "uuid": "c6778736d1195d789966eb96012c0b97",
        "title": "咸阳别李处士",
        "author": "项斯",
        "content": "古道自迢迢，咸阳离别桥。\n越人闻水处，秦树带霜朝。\n驻马言难尽，分程望易遥。\n秋前未相见，此意转萧条。",
        "dynasty": "唐",
        "collection_info": null
    },
    {
        "uuid": "ba69983ad9c62e42bac432a3b5387109",
        "title": "寄流人",
        "author": "项斯",
        "content": "毒草不曾枯，长添客健无。\n雾开蛮市合，船散海城孤。\n象迹频藏齿，龙涎远蔽珠。\n家人秦地老，泣对日南图。",
        "dynasty": "唐",
        "collection_info": null
    },
    {
        "uuid": "dab97979e8e2d308a866ee9c5e4c9164",
        "title": "华顶道者",
        "author": "项斯",
        "content": "仙人掌中住，生有上天期。\n已废烧丹处，犹多种杏时。\n养龙于浅水，寄鹤在高枝。\n得道復无事，相逢尽日棊。",
        "dynasty": "唐",
        "collection_info": null
    },
    {
        "uuid": "4b68f1fdf9357455fd9ac95c11ccd352",
        "title": "酬从叔听夜泉见寄",
        "author": "项斯",
        "content": "梦罢更开户，寒泉声隔云。\n共谁寻最远，独自坐偏闻。\n岩际和风滴，溪中泛月分。\n岂知当此夜，流念到江濆。",
        "dynasty": "唐",
        "collection_info": null
    },
    {
        "uuid": "fe0bb6e9e686c5108de1400595a87275",
        "title": "和李用夫栽小松",
        "author": "项斯",
        "content": "移来未换叶，已胜在空山。\n静对心标直，遥吟境助闲。\n影侵残雪际，声透小窗间。\n即耸凌空干，翛翛岂易攀。",
        "dynasty": "唐",
        "collection_info": null
    },
    {
        "uuid": "df7249b393bfe2bcdf18238147086927",
        "title": "哭南流人",
        "author": "项斯",
        "content": "遥见南来使，江头哭问君。\n临终时有雪，旅葬处无云。\n官库空收劒，蛮僧共起坟。\n知名人尚少，谁为录遗文。",
        "dynasty": "唐",
        "collection_info": null
    },
    {
        "uuid": "92c6fc5fcfe80a7de8ebafd28e89cef0",
        "title": "经李白墓",
        "author": "项斯",
        "content": "夜郎归未老，醉死此江边。\n葬阙官家礼，诗残乐府篇。\n游魂应到蜀，小碣岂旌贤。\n身没犹何罪，遗坟野火燃。",
        "dynasty": "唐",
        "collection_info": null
    },
    {
        "uuid": "f4532aa92160efd570882b3849bf80c4",
        "title": "春夜樊川竹亭陪诸同年讌",
        "author": "项斯",
        "content": "相知皆是旧，每恨独游频。\n幸此同芳夕，宁辞倒醉身。\n灯光遥映烛，萼粉暗飘茵。\n明月分归骑，重来更几春。",
        "dynasty": "唐",
        "collection_info": null
    },
    {
        "uuid": "13967e0b42a9440964c80658c0ac4fe4",
        "title": "送僧",
        "author": "项斯",
        "content": "灵山巡未徧，不作住持心。\n逢寺暂投宿，是山皆独寻。\n有时过静界，在处想空林。\n从小即行脚，出家来至今。",
        "dynasty": "唐",
        "collection_info": null
    },
    {
        "uuid": "168c9f5e834e187ac090a75f750c334e",
        "title": "送苏处士归西山",
        "author": "项斯",
        "content": "南游何所为，一箧又空归。\n守道安清世，无心换白衣。\n深林蝉噪暮，绝顶客来稀。\n早晚重相见，论持更及微。",
        "dynasty": "唐",
        "collection_info": null
    },
    {
        "uuid": "2098219b7c5996d73adf89743b52ebf4",
        "title": "游烂柯山",
        "author": "项斯",
        "content": "步步出尘氛，溪山别是春。\n坛边时过鹤，碁处寂无人。\n访古碑多缺，探幽路不真。\n翻疑归去晚，清世累移晨。",
        "dynasty": "唐",
        "collection_info": null
    },
    {
        "uuid": "aef3967dc465defec05d5dc241a6cda4",
        "title": "送友人之永嘉",
        "author": "项斯",
        "content": "长贫知不易，去计拟何逃。\n相对人愁别，经过几处劳。\n城连沙岫远，山断夏云高。\n犹想成诗处，秋灯半照涛。",
        "dynasty": "唐",
        "collection_info": null
    },
    {
        "uuid": "850b1ced3386b2f7dc8d8c7eecf3f870",
        "title": "巴中逢故人",
        "author": "项斯",
        "content": "劳思空积岁，偶会更无由。\n以分难相舍，将行且暂留。\n路歧何处极，江峡半猨愁。\n到此分南北，离怀岂易收。",
        "dynasty": "唐",
        "collection_info": null
    },
    {
        "uuid": "fe4c5db575870b5c63812b8c233453e6",
        "title": "送归江州友人初下第",
        "author": "项斯",
        "content": "名高不俟召，收采献君门。\n偶屈应缘数，他人尽为冤。\n新春城外路，旧隐水边村。\n归去无劳久，知君更待论。",
        "dynasty": "唐",
        "collection_info": null
    },
    {
        "uuid": "961de926da837d1bb9ed8fe59523aa74",
        "title": "舜城怀古",
        "author": "项斯",
        "content": "禅禹逊尧聪，巍巍盛此中。\n四隅咸启圣，万古赖成功。\n道德去弥远，山河势不穷。\n停车一再拜，帝业即今同。",
        "dynasty": "唐",
        "collection_info": null
    },
    {
        "uuid": "5ab0b83a74a5723e864054e3d6e34c9a",
        "title": "送刘道士之成都严真观",
        "author": "项斯",
        "content": "严君名不朽，道出二经中。\n归去精诚恳，还应梦寐通。\n池台镜定月，松桧雨余风。\n想对灵玄忆，人间恋若空。",
        "dynasty": "唐",
        "collection_info": null
    },
    {
        "uuid": "73b63814910b36bee64bd20b8dc023f1",
        "title": "汉南遇友人",
        "author": "项斯",
        "content": "此身西復东，何计此相逢。\n梦尽吴越水，恨深襄汉钟。\n积云开去路，曙雪迭前峰。\n谁即知非旧，怜君忽见容。",
        "dynasty": "唐",
        "collection_info": null
    },
    {
        "uuid": "498f64cd1c04bf21d38c45332bcb96d2",
        "title": "游头陀寺上方",
        "author": "项斯",
        "content": "高步陟崔嵬，吟闲路惜迴。\n寺知何代有，僧见梵天来。\n暮霭连沙积，余霞徧槛开。\n更期招静者，长啸上南台。",
        "dynasty": "唐",
        "collection_info": null
    },
    {
        "uuid": "61c0427596f70249e9ee918e310f1756",
        "title": "送友人游河东",
        "author": "项斯",
        "content": "停车晓烛前，一语几潸然。\n路去干戈日，乡遥饥馑年。\n湖波晴见鴈，槐驿晚无蝉。\n莫纵经时住，东南书信偏。",
        "dynasty": "唐",
        "collection_info": null
    },
    {
        "uuid": "bf3dca49d8a53a3c70089506c048973c",
        "title": "中秋夜怀",
        "author": "项斯",
        "content": "趋驰早晚休，一岁又残秋。\n若只如今日，何难至白头。\n沧波归处远，旅食尚边愁。\n赖见前贤说，穷通不自由。",
        "dynasty": "唐",
        "collection_info": null
    },
    {
        "uuid": "a23f5d5ff4634e43e66566a242da14ae",
        "title": "寄富春孙路处士",
        "author": "项斯",
        "content": "平生醉与吟，谁是见君心。\n上国一归去，沧江闲至今。\n钟繁秋寺近，峰阔晚涛深。\n疎放长如此，何人长得寻。",
        "dynasty": "唐",
        "collection_info": null
    },
    {
        "uuid": "d0a86a72942e74addea0793fb6eb0b54",
        "title": "送客归新罗",
        "author": "项斯",
        "content": "君家沧海外，一别见何因。\n风土虽知敎，程途自致贫。\n浸天波色晚，横笛鸟行春。\n明发千樯下，应无更远人。",
        "dynasty": "唐",
        "collection_info": null
    },
    {
        "uuid": "d30e284cd80d9fdb21021389a895f69d",
        "title": "杭州江亭留题登眺",
        "author": "项斯",
        "content": "处处日驰销，凭轩夕似朝。\n渔翁闲鼓棹，沙鸟戏迎潮。\n树间津亭密，城连坞寺遥。\n因谁报隐者，向此得耕樵。",
        "dynasty": "唐",
        "collection_info": null
    },
    {
        "uuid": "c0de2e4a00e4fc472ec178997651050f",
        "title": "荆州夜与友亲相遇",
        "author": "项斯",
        "content": "山海两分歧，停舟偶似期。\n别来何限意，相见却无辞。\n坐永神凝梦，愁繁鬓欲丝。\n趋名易迟晚，此去莫经时。",
        "dynasty": "唐",
        "collection_info": null
    },
    {
        "uuid": "f1d8f9c5c9628e7ef12fcaf7cbdd2e37",
        "title": "送友人游边",
        "author": "项斯",
        "content": "方春到帝京，有恋有愁幷。\n万里江海思，半年沙塞程。\n绿阴斜向驿，残照远侵城。\n自可资新课，还期振盛名。",
        "dynasty": "唐",
        "collection_info": null
    },
    {
        "uuid": "3c2bfecb98bd73e5f462b70863e665e7",
        "title": "题赠宣州亢拾遗",
        "author": "项斯",
        "content": "传骑一何催，山门昼未开。\n高人终避世，圣主不遗才。\n坐次欹临水，门中独举杯。\n谁为旦夕侣，深寺数僧来。",
        "dynasty": "唐",
        "collection_info": null
    },
    {
        "uuid": "e47cf35f277f7356ad60a466acec4ab4",
        "title": "姚氏池亭",
        "author": "项斯",
        "content": "池馆饶嘉致，幽人惬所闲。\n篠风能动浪，岸树不遮山。\n啸槛鱼惊后，眠窗鹤语间。\n何须说庐阜，深处更跻攀。",
        "dynasty": "唐",
        "collection_info": null
    },
    {
        "uuid": "9d0344317ef4d3d8b0ee746dedf56b78",
        "title": "送友人之江南",
        "author": "项斯",
        "content": "东南路苦辛，去路见无因。\n万里此相送，故交谁更亲。\n日浮汀草绿，烟霁海山春。\n握手无别赠，为予书札频。",
        "dynasty": "唐",
        "collection_info": null
    },
    {
        "uuid": "b49f7b33d51bb262e48b8cb391b17962",
        "title": "彭蠡湖春望",
        "author": "项斯",
        "content": "湖亭东极望，远棹不须迴。\n遍草新湖落，连天众鴈来。\n芦洲残照尽，云障积烟开。\n更想鸱夷子，扁舟安在哉。",
        "dynasty": "唐",
        "collection_info": null
    },
    {
        "uuid": "5c14b8151a1762eec50fb7a82e1ac6a8",
        "title": "闻友人会裴明府县楼",
        "author": "项斯",
        "content": "闲阁雨吹尘，陶家揖上宾。\n湖山万迭翠，门树一行春。\n景遍归檐燕，歌喧已醉身。\n登临兴不足，喜有数来因。",
        "dynasty": "唐",
        "collection_info": null
    },
    {
        "uuid": "150758968fdbb260ba64ffea8431c203",
        "title": "归家山行",
        "author": "项斯",
        "content": "献赋才何拙，经时不耻归。\n能知此意是，甘取众人非。\n遍陇耕无圃，缘溪钓有矶。\n此怀难自遣，期在振儒衣。",
        "dynasty": "唐",
        "collection_info": null
    },
    {
        "uuid": "f88ee2f7b523aabb73969753e7d2bdec",
        "title": "长安书怀呈知己",
        "author": "项斯",
        "content": "江湖归不易，京邑计长贫。\n独夜有知己，论心无故人。\n一灯愁裏梦，九陌病中春。\n为问清平日，无门致出身。",
        "dynasty": "唐",
        "collection_info": null
    },
    {
        "uuid": "224190229bea27db292c6e3213873cd0",
        "title": "闻蝉",
        "author": "项斯",
        "content": "动叶復惊神，声声断续匀。\n坐来同听者，俱是未归人。\n一棹三湘浪，单车二蜀尘。\n伤秋各有日，千可念因循。",
        "dynasty": "唐",
        "collection_info": null
    },
    {
        "uuid": "1ad9c787dc61065a96609867ece9390a",
        "title": "李处土道院南楼",
        "author": "项斯",
        "content": "霜晚復秋残，楼明近远山。\n满壶邀我醉，一榻为僧闲。\n树簇孤汀眇，帆欹积浪间。\n从容更南望，殊欲外人寰。",
        "dynasty": "唐",
        "collection_info": null
    },
    {
        "uuid": "811618c10c19dadadca73e81d8b4557b",
        "title": "送顾非熊及第归茅山",
        "author": "项斯",
        "content": "吟诗三十载，成此一名难。\n自有恩门入，全无帝里欢。\n湖光愁裏碧，岩景梦中寒。\n到后松杉月，何人共晓看。",
        "dynasty": "唐",
        "collection_info": null
    },
    {
        "uuid": "39533bdd8fb23a917232c32ac51c232f",
        "title": "春日题李中丞樊川别墅",
        "author": "项斯",
        "content": "心知受恩地，到此亦裴回。\n上路移时立，中轩隔宿来。\n川光通沼沚，寺影带楼台。\n无限成蹊树，花多向客开。",
        "dynasty": "唐",
        "collection_info": null
    },
    {
        "uuid": "fa903c02f00a9b74368140bb1b43c26b",
        "title": "龙州与韩将军夜会",
        "author": "项斯",
        "content": "庭绿草纤纤，边州白露沾。\n别歌缘劒起，客泪是愁添。\n见月鹊啼树，避风云满帘。\n将军尽尊酒，楼上赋星占。",
        "dynasty": "唐",
        "collection_info": null
    },
    {
        "uuid": "d978b324941ad4a21f225688bfc23344",
        "title": "途中逢友人",
        "author": "项斯",
        "content": "长大有南北，山川各所之。\n相逢孤馆夜，共忆少年时。\n烂醉百花酒，狂题几首诗。\n来朝又分袂，后会鬓应丝。",
        "dynasty": "唐",
        "collection_info": null
    },
    {
        "uuid": "3b9fbed00990582d6115ba68d3629b6b",
        "title": "送友人下第归襄阳",
        "author": "项斯",
        "content": "失意已春残，归愁与别难。\n山分关路细，江遶夜城寒。\n草色连晴坂，鼍声离晓滩。\n差池是秋赋，何以暂怀安。",
        "dynasty": "唐",
        "collection_info": null
    },
    {
        "uuid": "8e2efd0138b686ac72bc648bf542f625",
        "title": "宿山寺",
        "author": "项斯",
        "content": "栗叶重重覆翠微，黄昏溪上语人稀。\n月明古寺客初到，风度闲门僧未归。\n山果经霜多自落，水萤穿竹不停飞。\n中宵能得几时睡，又被钟声催着衣。",
        "dynasty": "唐",
        "collection_info": null
    },
    {
        "uuid": "5edb32027bd6f9dfcf9ab43324b37770",
        "title": "病鹤",
        "author": "项斯",
        "content": "青云有意力犹微，岂料低回得所依。\n幸念翅因风雨困，岂敎身陷稻粱肥。\n曾游碧落宁无侣，见有清池不忍飞。\n纵使他年引仙驾，主人恩在亦应归。",
        "dynasty": "唐",
        "collection_info": null
    },
    {
        "uuid": "90259b73c1dc61e10fbf0ea07dd138a3",
        "title": "梦仙",
        "author": "项斯",
        "content": "昨宵魂梦到仙津，得见蓬山不死人。\n云叶许裁成野服，玉浆敎吃润愁身。\n红楼近月宜寒水，绿杏摇风占古春。\n次第引看行未徧，浮光牵入世间尘。",
        "dynasty": "唐",
        "collection_info": null
    },
    {
        "uuid": "ffbead829a09a21c0d3b921fd410c98b",
        "title": "古扇",
        "author": "项斯",
        "content": "昨日裁成夺夏威，忽逢秋节便相违。\n寒尘妬尽秦王女，凉殿恩随汉主妃。\n似月旧临红粉面，有风休动麝香衣。\n千年萧瑟关人事，莫语当时掩泪归。",
        "dynasty": "唐",
        "collection_info": null
    },
    {
        "uuid": "65a2fd7584c199c0e060da18f53e2d1f",
        "title": "泾州听张处士弹琴",
        "author": "项斯",
        "content": "边州独夜正思乡，君又弹琴在客堂。\n髣髴不离灯影外，似闻流水到潇湘。",
        "dynasty": "唐",
        "collection_info": null
    },
    {
        "uuid": "f76c6ed03d2eb4d68b42d4d3936302de",
        "title": "赠别",
        "author": "项斯",
        "content": "鱼在深泉鸟在云，从来只得影相亲。\n他时纵有逢君处，应作人间白髮身。",
        "dynasty": "唐",
        "collection_info": null
    },
    {
        "uuid": "3ab86030f62c99b255da44ece8779d58",
        "title": "对鲙",
        "author": "项斯",
        "content": "行到鲈鱼乡裏时，鲙盘如雪怕风吹。\n犹怜醉裏江南路，马上垂鞭学钓时。",
        "dynasty": "唐",
        "collection_info": null
    },
    {
        "uuid": "6bbcef71528df4ac5468178ea27cba67",
        "title": "忆朝阳峰前居",
        "author": "项斯",
        "content": "每忆闲眠处，朝阳最上峰。\n溪僧来自远，林路出无踪。\n败褐黏苔徧，新题出石重。\n霞光侵曙发，岚翠近秋浓。\n健羡机能破，安危道不逢。\n雪残猨到阁，庭午鹤离松。\n此地虚为别，人间久未容。\n何时无一事，却去养疎慵。",
        "dynasty": "唐",
        "collection_info": null
    },
    {
        "uuid": "e3adf2277826163f228c8e33c3758bb4",
        "title": "暮上瞿唐峡",
        "author": "项斯",
        "content": "自古艰难地，孤舟旦暮程。\n独愁空託命，省已是轻生。\n有树皆相倚，无岩不倒倾。\n蛟螭波数怒，鬼怪火潜明。\n履道知无负，离心自要惊。\n何年面骨肉，细话苦辛行。",
        "dynasty": "唐",
        "collection_info": null
    },
    {
        "uuid": "35b17b2b4c86fcfb5b248fedb60d52c1",
        "title": "和李中丞醉中期王征君月夜同游浐水旧居",
        "author": "项斯",
        "content": "醉后情俱远，难忘素浐间。\n照花深处月，当户旧时山。\n事想同清话，欢期一破颜。\n风流还爱竹，此夜尚思闲。",
        "dynasty": "唐",
        "collection_info": null
    },
    {
        "uuid": "30a69171291b249e0d6e51f00e6bd222",
        "title": "浊水求珠",
        "author": "项斯",
        "content": "灵魄自沉浮，从来任浊流。\n愿从深处得，不向暗中投。\n圆月时堪惜，沧波路可求。\n沙寻龙窟远，泥访蚌津幽。\n是宝终知贵，唯恩且用酬。\n如能在公掌，的不负明眸。",
        "dynasty": "唐",
        "collection_info": null
    },
    {
        "uuid": "47f46df8c82169a1df4b22206d35a63e",
        "title": "江村夜泊",
        "author": "项斯",
        "content": "日落江路黑，前村人语稀。\n几家深树裏，一火夜渔归。",
        "dynasty": "唐",
        "collection_info": null
    },
    {
        "uuid": "51ebd9156d113ec0f7656b5053c7b5d7",
        "title": "落第后归觐喜逢僧再阳",
        "author": "项斯",
        "content": "相逢须强笑，人世别离频。\n去晓长侵月，归乡动隔春。\n见僧心暂静，从俗事多屯。\n宇宙诗名小，山河客路新。\n翠桐犹入爨，青镜未辞尘。\n逸足常思骥，随羣且退鳞。\n宴乖红杏寺，愁在绿杨津。\n羞病难为药，开眉懒顾人。",
        "dynasty": "唐",
        "collection_info": null
    },
    {
        "uuid": "9cc4dc5da6bb98a88b4516c75942d436",
        "title": "送越僧元瑞",
        "author": "项斯",
        "content": "静中无伴侣，今亦独随缘。\n昨夜离空室，焚香净去船。",
        "dynasty": "唐",
        "collection_info": null
    },
    {
        "uuid": "ead57d59cf7928e620ccaefad1cea441",
        "title": "旧宫人",
        "author": "项斯",
        "content": "自出先皇玉殿中，衣裳不更染深红。\n宫钗折尽垂空鬓，内扇穿多减半风。\n桃熟亦曾君手赐，酒阑犹候妾歌终。\n如今还向城边住，御水东流意不通。",
        "dynasty": "唐",
        "collection_info": null
    },
    {
        "uuid": "e273aee35b89077049a6b610041a0ca1",
        "title": "梦游仙",
        "author": "项斯",
        "content": "梦游飞上天家楼，珠箔当风挂玉钩。\n鹦鹉隔帘呼再拜，水仙移镜懒梳头。\n丹霞不是人间晓，碧树仍逢岫外秋。\n将谓便长于此地，鸡声入耳所堪愁。",
        "dynasty": "唐",
        "collection_info": null
    },
    {
        "uuid": "9824cf67727565e21f95d6b07f918b7c",
        "title": "送宫人入道",
        "author": "项斯",
        "content": "愿随仙女董双成，王母前头作伴行。\n初戴玉冠多悞拜，欲辞金殿别称名。\n将敲碧落新斋磬，却进昭阳旧赐筝。\n旦暮焚香绕坛上，步虚犹作按歌声。",
        "dynasty": "唐",
        "collection_info": null
    },
    {
        "uuid": "207e37c7ac6e447cebde7877221525bb",
        "title": "长安退将",
        "author": "项斯",
        "content": "塞外衝沙损眼明，归来养病住秦京。\n上高楼阁看星坐，着白衣裳把劒行。\n常说老身思鬬将，最悲无力制蕃营。\n翠眉红脸和回鹘，惆怅中原不用兵。",
        "dynasty": "唐",
        "collection_info": null
    },
    {
        "uuid": "097dcb28e89ab1221a70f1b2afeceea7",
        "title": "遥装夜",
        "author": "项斯",
        "content": "卷席贫抛壁下床，且铺他处对灯光。\n欲行千里从今夜，犹惜残春发故乡。\n蚊蚋已生团扇急，衣裳未了剪刀忙。\n谁知更有芙蓉浦，南去令人愁思长。",
        "dynasty": "唐",
        "collection_info": null
    },
    {
        "uuid": "da039cacec9a73081e0b9852cccdc6ef",
        "title": "送苗七求职",
        "author": "项斯",
        "content": "相逢未得三回笑，风送离情入剪刀。\n客路最能销日月，梦魂空自畏波涛。\n独眠秋夜琴声急，未拜军城劒色高。\n去去缘多山与海，鹤身宁肯为飞劳。",
        "dynasty": "唐",
        "collection_info": null
    },
    {
        "uuid": "3ae49ad7ee6a3d23d1b70d792e486189",
        "title": "山行",
        "author": "项斯",
        "content": "青枥林深亦有人，一渠流水数家分。\n山当日午回峰影，草带泥痕过鹿羣。\n蒸茗气从茅舍出，缲丝声隔竹篱闻。\n行逢卖药归来客，不惜相随入岛云。",
        "dynasty": "唐",
        "collection_info": null
    },
    {
        "uuid": "d0ea678745ec316e86258c3cfb26d2e2",
        "title": "题永忻寺影堂",
        "author": "项斯",
        "content": "不遇修寺日，无钱入影堂。\n故来空礼拜，临去重添香。\n僧得名难近，灯传火已长。\n发心依止后，借住有邻房。",
        "dynasty": "唐",
        "collection_info": null
    },
    {
        "uuid": "29602764a462cce0556e96823dc5ffae",
        "title": "献令狐相公时相公郊坛行事回",
        "author": "项斯",
        "content": "鹗在卿云冰在壶，代天才业本吁谟。\n荣同伊陟传朱户，秀比王商入画图。\n昨夜星辰回劒履，前年风月满江湖。\n不知机务时多暇，还许诗家属和无。",
        "dynasty": "唐",
        "collection_info": null
    },
    {
        "uuid": "d23aeb27a04e55f90b0563c5a53352e8",
        "title": "句",
        "author": "项斯",
        "content": "佳人背江坐，眉际列烟树。\n马蹄没青莎，船迹成空波。\n春风吹两意，何意更相值。\n更望会稽何处是，沙连竹箭白鷴羣。",
        "dynasty": "唐",
        "collection_info": null
    },
    {
        "uuid": "2cff44b443d172133c9ca964e59c1939",
        "title": "校猎曲",
        "author": "马戴",
        "content": "楚子畋郊野，布罟笼天涯。\n浮云张作罗，万草结成罝。\n意在绝飞鸟，臂弓腰镆鎁。\n远将射句践，次欲诛夫差。\n壮志一朝尽，他□□繁华。\n当时能猎贤，保国兼保家。",
        "dynasty": "唐",
        "collection_info": null
    },
    {
        "uuid": "2c4ea639c5fc745bdcd6c10bb64fe9fb",
        "title": "蛮家",
        "author": "马戴",
        "content": "领得卖珠钱，还归铜柱边。\n看儿调小象，打鼓放新船。\n醉后眠神树，耕时语瘴烟。\n又逢衰蹇老，相问莫知年。",
        "dynasty": "唐",
        "collection_info": null
    },
    {
        "uuid": "adf8947626912df80e75e913af17d699",
        "title": "春思",
        "author": "马戴",
        "content": "初日照杨柳，玉楼含翠阴。\n啼春独鸟思，望远佳人心。\n幽怨贮瑶瑟，韶光凝碧林。\n所思曾不见，芳草意空深。",
        "dynasty": "唐",
        "collection_info": null
    },
    {
        "uuid": "50272e12c4b05ab0a33b53e6aef07c21",
        "title": "送从叔赴南海幕",
        "author": "马戴",
        "content": "洞庭秋色起，哀狖更难闻。\n身往海边郡，帆悬天际云。\n炎州罗翠鸟，瘴岭控蛮军。\n信息来非易，堪悲此路分。",
        "dynasty": "唐",
        "collection_info": null
    },
    {
        "uuid": "f8f9df0ec746adc1adfbd9ea54ccc2c0",
        "title": "江行留别",
        "author": "马戴",
        "content": "吴楚半秋色，渡江逢苇花。\n云侵帆影尽，风逼雁行斜。\n返照开岚翠，寒潮荡浦沙。\n余将何所往，海峤拟营家。",
        "dynasty": "唐",
        "collection_info": null
    },
    {
        "uuid": "17638843f15d2c0310b9c59bc7410190",
        "title": "将别寄友人",
        "author": "马戴",
        "content": "帝乡归未得，辛苦事羇游。\n别馆一尊酒，客程千里秋。\n霜风红叶寺，夜雨白苹洲。\n长恐此时泪，不禁和恨流。",
        "dynasty": "唐",
        "collection_info": null
    },
    {
        "uuid": "31f81384f984a98753982bb27aacac75",
        "title": "客行",
        "author": "马戴",
        "content": "路岐长不尽，客恨杳难通。\n芦荻晚汀雨，柳花南浦风。\n乱钟嘶马急，残日半帆红。\n却羡渔樵侣，闲歌落照中。",
        "dynasty": "唐",
        "collection_info": null
    },
    {
        "uuid": "4878c19db8a0ad042521012d359fe344",
        "title": "过野叟居",
        "author": "马戴",
        "content": "野人闲种树，树老野人前。\n居止白云内，渔樵沧海边。\n呼儿采山药，放犊饮溪泉。\n自着养生论，无烦忧暮年。",
        "dynasty": "唐",
        "collection_info": null
    },
    {
        "uuid": "4a062000107ac0a745fa59b311c2b8ef",
        "title": "答光州王使君",
        "author": "马戴",
        "content": "信来淮上郡，楚岫入秦云。\n自顾为儒者，何由答使君。\n蜕风蝉半失，阻雨鴈频闻。\n欲识平生分，他时别纪勋。",
        "dynasty": "唐",
        "collection_info": null
    },
    {
        "uuid": "49deb552cb5214d12e7e1c2800a8de75",
        "title": "下第再过崔邵池阳居",
        "author": "马戴",
        "content": "岂无故乡路，路远未成归。\n关内相知少，海边来信稀。\n离云空石穴，芳草偃郊扉。\n谢子一留宿，此心聊息机。",
        "dynasty": "唐",
        "collection_info": null
    },
    {
        "uuid": "28b6ab005edcde039bc3a35d868a93d2",
        "title": "夕次淮口",
        "author": "马戴",
        "content": "天涯秋光尽，木末羣鸟还。\n夜久游子息，月明岐路闲。\n风生淮水上，帆落楚云间。\n此意竟谁见，行行非故关。",
        "dynasty": "唐",
        "collection_info": null
    },
    {
        "uuid": "81238a251270c6c6de0ab7af89cfe729",
        "title": "落日怅望",
        "author": "马戴",
        "content": "孤云与归鸟，千里片时间。\n念我一何滞，辞家久未还。\n微阳下乔木，远色隐秋山。\n临水不敢照，恐惊平昔颜。",
        "dynasty": "唐",
        "collection_info": null
    },
    {
        "uuid": "a76ed5a213af8c7568f141e2fc1fb188",
        "title": "早发故山作",
        "author": "马戴",
        "content": "云门夹峭石，石路荫长松。\n谷响猨相应，山深水復重。\n餐霞人不见，采药客犹逢。\n独宿灵潭侧，时闻岳顶钟。",
        "dynasty": "唐",
        "collection_info": null
    },
    {
        "uuid": "de85fbc09b5077f41e1ad1af99f5401f",
        "title": "下第别郜扶",
        "author": "马戴",
        "content": "穷途别故人，京洛泣风尘。\n在世即应老，他乡又欲春。\n平生空志学，晚岁拙谋身。\n静话归休计，唯将海上亲。",
        "dynasty": "唐",
        "collection_info": null
    },
    {
        "uuid": "7284ccad5796437ffe8658db89cf600d",
        "title": "寄终南真空禅师",
        "author": "马戴",
        "content": "闲想白云外，了然清净僧。\n松门山半寺，夜雨佛前灯。\n此境可长住，浮生自不能。\n一从林下别，瀑布几成冰。",
        "dynasty": "唐",
        "collection_info": null
    },
    {
        "uuid": "7c84048b11bdcc9ce2502b974c12558c",
        "title": "长安寓居寄赠贾岛",
        "author": "马戴",
        "content": "岁暮见华髮，平生志半空。\n孤云不我弃，归隐与谁同。\n枉道紫宸谒，妨栽丹桂丛。\n何如随野鹿，栖止石岩中。",
        "dynasty": "唐",
        "collection_info": null
    },
    {
        "uuid": "537173139efa493942562419edcb1d08",
        "title": "秋郊夕望",
        "author": "马戴",
        "content": "度鸟向栖急，阴虫逢夜多。\n余霞媚秋汉，迥月濯沧波。\n蔓草将萎绝，流年其奈何。\n耿然摇落思，独酌不成歌。",
        "dynasty": "唐",
        "collection_info": null
    },
    {
        "uuid": "144597fc19af50ada93e257d07c4e623",
        "title": "赠越客",
        "author": "马戴",
        "content": "故国波涛隔，明时已久留。\n献书双阙晚，看月五陵秋。\n南棹何时返，长江忆共游。\n遥知钓船畔，相望在汀洲。",
        "dynasty": "唐",
        "collection_info": null
    },
    {
        "uuid": "180cf51b5d7011bdbdd6d10e4a766feb",
        "title": "送顾非熊下第归江南",
        "author": "马戴",
        "content": "无成西别秦，返驾江南春。\n草际楚田鴈，舟中吴苑人。\n残云挂绝岛，迥树入通津。\n想到长洲日，门前多白苹。",
        "dynasty": "唐",
        "collection_info": null
    },
    {
        "uuid": "262e9ffcd87e56a6aa144d5ff7b5d0fe",
        "title": "汧上劝旧友",
        "author": "马戴",
        "content": "斗酒故人同，长歌起北风。\n斜阳高垒闭，秋角暮山空。\n鴈叫寒流上，萤飞薄雾中。\n坐来生白髮，况復久从戎。",
        "dynasty": "唐",
        "collection_info": null
    },
    {
        "uuid": "983e386624e796d0946135b003aba689",
        "title": "送狄参军赴杭州",
        "author": "马戴",
        "content": "新官非次受，圣主宠前勋。\n关雪发车晚，风涛挂席闻。\n海门山迭翠，湖岸郡藏云。\n执简从公后，髯参岂胜君。",
        "dynasty": "唐",
        "collection_info": null
    },
    {
        "uuid": "15954803fb93b14753ce8d4f31851831",
        "title": "过故人所迁新居",
        "author": "马戴",
        "content": "金马诏何晚，茂陵居近修。\n客来云雨散，鸟下梧桐秋。\n迥汉衔天阙，遥泉响御沟。\n坐看凉月上，为子一淹留。",
        "dynasty": "唐",
        "collection_info": null
    },
    {
        "uuid": "172e7c55726e690d961de56942a20b41",
        "title": "落照",
        "author": "马戴",
        "content": "照曜天山外，飞鸦几共过。\n微红拂秋汉，片白透长波。\n影促寒汀薄，光残古木多。\n金霞与云气，散漫復相和。",
        "dynasty": "唐",
        "collection_info": null
    },
    {
        "uuid": "5ea09fc285c2f8ddfc88d599424a0f1f",
        "title": "宿崔邵池阳别墅",
        "author": "马戴",
        "content": "杨柳色已改，郊原日復低。\n烟生寒渚上，霞散乱山西。\n待月人相对，惊风鴈不齐。\n此心君莫问，旧国去将迷。",
        "dynasty": "唐",
        "collection_info": null
    },
    {
        "uuid": "81550e2e4598f3e24cf6eb157b0ac24e",
        "title": "楚江怀古三首 一",
        "author": "马戴",
        "content": "露气寒光集，微阳下楚丘。\n猨啼洞庭树，人在木兰舟。\n广泽生明月，苍山夹乱流。\n云中君不降，竟夕自悲秋。",
        "dynasty": "唐",
        "collection_info": null
    },
    {
        "uuid": "af981a18c575a3a89f77a50f3c2c225a",
        "title": "楚江怀古三首 二",
        "author": "马戴",
        "content": "惊鸟去无际，寒蛩鸣我傍。\n芦洲生早雾，兰隰下微霜。\n列宿分穷野，空流注大荒。\n看山候明月，聊自整云装。",
        "dynasty": "唐",
        "collection_info": null
    },
    {
        "uuid": "581822e4f83ea6c9562b97a1d03557af",
        "title": "楚江怀古三首 三",
        "author": "马戴",
        "content": "野风吹蕙带，骤雨滴兰桡。\n屈宋魂冥寞，江山思寂寥。\n阴霓侵晚景，海树入迴潮。\n欲折寒芳荐，明神讵可招。",
        "dynasty": "唐",
        "collection_info": null
    },
    {
        "uuid": "68c4a1ea79067039cd066329752743b7",
        "title": "远水",
        "author": "马戴",
        "content": "荡漾空沙际，虚明入远天。\n秋光照不极，鸟影去无边。\n势引长云断，波轻片雪连。\n汀洲杳难到，万古覆苍烟。",
        "dynasty": "唐",
        "collection_info": null
    },
    {
        "uuid": "7718a857cbc822b36119d7853d875b25",
        "title": "夕发邠宁寄从弟",
        "author": "马戴",
        "content": "半酣走马别，别后锁边城。\n日落月未上，鸟栖人独行。\n方驰故国恋，復怆长年情。\n入夜不能息，何当闲此生。",
        "dynasty": "唐",
        "collection_info": null
    },
    {
        "uuid": "d3f9907c083440ee168855c1de04322a",
        "title": "赠别北客",
        "author": "马戴",
        "content": "君生游侠地，感激气何高。\n饮尽玉壶酒，赠留金错刀。\n鴈关飞霰雪，鲸海落云涛。\n决去如征鸟，离心空自劳。",
        "dynasty": "唐",
        "collection_info": null
    },
    {
        "uuid": "e74c522f5ee27afe6f1f3d26115b4df6",
        "title": "夜下湘中",
        "author": "马戴",
        "content": "洞庭人夜别，孤棹下湘中。\n露洗寒山遍，波摇楚月空。\n密林飞暗狖，广泽发鸣鸿。\n行值扬帆者，江分又不同。",
        "dynasty": "唐",
        "collection_info": null
    },
    {
        "uuid": "266a97d3ca79824392ecd7240c60c922",
        "title": "送吕郎中牧东海郡",
        "author": "马戴",
        "content": "假道经淮泗，樯乌集隼旟。\n芜城沙菼接，波岛石林疎。\n海鹤空庭下，夷人远岸居。\n山乡足遗老，伫听荐贤书。",
        "dynasty": "唐",
        "collection_info": null
    },
    {
        "uuid": "ec7398d3d01ce69bf876a8b38e7a80ad",
        "title": "山行偶作",
        "author": "马戴",
        "content": "缘危路忽穷，投宿值樵翁。\n鸟下山含暝，蝉鸣露滴空。\n石门斜月入，云窦暗泉通。\n寂寞生幽思，心疑旧隐同。",
        "dynasty": "唐",
        "collection_info": null
    },
    {
        "uuid": "4e08c047d429a5e95c26dc498c3f4710",
        "title": "巴江夜猨",
        "author": "马戴",
        "content": "日饮巴江水，还啼巴岸边。\n秋声巫峡断，夜影楚云连。\n露滴青枫树，山空明月天。\n谁知泊船者，听此不能眠。",
        "dynasty": "唐",
        "collection_info": null
    },
    {
        "uuid": "63ed769ac0d83e37b1ac832a43659a1c",
        "title": "送田使君牧蔡州",
        "author": "马戴",
        "content": "主意思政理，牧人官不轻。\n树多淮右地，山远汝南城。\n望稼周田隔，登楼楚月生。\n悬知蒋亭下，渚鹤伴闲行。",
        "dynasty": "唐",
        "collection_info": null
    },
    {
        "uuid": "a0a29fc86410f30cc8109c3b040cac93",
        "title": "雀台怨",
        "author": "马戴",
        "content": "魏宫歌舞地，蝶戏鸟还鸣。\n玉座人难到，铜台雨滴平。\n西陵树不见，漳浦草空生。\n万恨尽埋此，徒悬千载名。",
        "dynasty": "唐",
        "collection_info": null
    },
    {
        "uuid": "0cf54b3ca210c55ace9f2e2ac48aca10",
        "title": "早发故园",
        "author": "马戴",
        "content": "语别在中夜，登车离故乡。\n曙钟寒出岳，残月迥凝霜。\n风柳条多折，沙云气尽黄。\n行逢海西鴈，零落不成行。",
        "dynasty": "唐",
        "collection_info": null
    },
    {
        "uuid": "9b765172902d5caa2a9c9c9c9f0e0138",
        "title": "赠别江客",
        "author": "马戴",
        "content": "湘中有岑穴，君去挂帆过。\n露细蒹葭广，潮迴岛屿多。\n汀洲延夕照，枫叶坠寒波。\n应使同渔者，生涯许钓歌。",
        "dynasty": "唐",
        "collection_info": null
    },
    {
        "uuid": "566014c719909ce486d8f30ef91d89b8",
        "title": "宿翠微寺",
        "author": "马戴",
        "content": "处处松阴满，樵开一径通。\n鸟归云壑静，僧语石楼空。\n积翠含微月，遥泉韵细风。\n经行心不厌，忆在故山中。",
        "dynasty": "唐",
        "collection_info": null
    },
    {
        "uuid": "ea519244fb39b7e9004d94b6c6098865",
        "title": "霁后寄白阁僧",
        "author": "马戴",
        "content": "苍翠霾高雪，西峯鸟外看。\n久披山衲坏，孤坐石床寒。\n盥手水泉滴，燃灯夜烧残。\n终期老云峤，煮药伴中餐。",
        "dynasty": "唐",
        "collection_info": null
    },
    {
        "uuid": "d12a53addf44c1e408467f8422f7db82",
        "title": "送僧归金山寺",
        "author": "马戴",
        "content": "金陵山色裏，蝉急向秋分。\n迥寺横洲岛，归僧渡水云。\n夕阳依岸尽，清磬隔潮闻。\n遥想禅林下，鑪香带月焚。",
        "dynasty": "唐",
        "collection_info": null
    },
    {
        "uuid": "23d0c6964b4452d6fbadd9b93ea7082a",
        "title": "新秋雨霁宿王处士东郊",
        "author": "马戴",
        "content": "夕阳逢一雨，夜木洗清阴。\n露气竹窗静，秋光云月深。\n煎尝灵药味，话及故山心。\n得意两不寐，微风生玉琴。",
        "dynasty": "唐",
        "collection_info": null
    },
    {
        "uuid": "8acf4113ef1e64504c283f63ef09f0d8",
        "title": "关山曲二首 一",
        "author": "马戴",
        "content": "金甲耀兜鍪，黄金拂紫骝。\n叛羌旗下戮，陷壁夜中收。\n霜霰戎衣月，关河碛气秋。\n箭疮殊未合，更遣击兰州。",
        "dynasty": "唐",
        "collection_info": null
    },
    {
        "uuid": "3a702f95819166ea18f4735c9dee55ed",
        "title": "关山曲二首 二",
        "author": "马戴",
        "content": "火发龙山北，中宵易左贤。\n勒兵临汉水，惊鴈散胡天。\n木落防河急，军孤受敌偏。\n犹闻汉皇怒，按劒待开边。",
        "dynasty": "唐",
        "collection_info": null
    },
    {
        "uuid": "5d541c874056fa95dc3ae587888adc11",
        "title": "塞下曲二首 一",
        "author": "马戴",
        "content": "旌旗倒北风，霜霰逐南鸿。\n夜救龙城急，朝焚虏帐空。\n骨销金镞在，鬓改玉关中。\n却想羲轩氏，无人尚战功。",
        "dynasty": "唐",
        "collection_info": null
    },
    {
        "uuid": "33414a463ebf8df67db480b6c2ad1889",
        "title": "塞下曲二首 二",
        "author": "马戴",
        "content": "广漠云凝惨，日斜飞霰生。\n烧山搜猛兽，伏道击迴兵。\n风折旗竿曲，沙埋树杪平。\n黄云飞旦夕，偏奏苦寒声。",
        "dynasty": "唐",
        "collection_info": null
    },
    {
        "uuid": "022efdc03e618a9ece8d22ca0714897d",
        "title": "广陵曲",
        "author": "马戴",
        "content": "葱茏桂树枝，高繫黄金羁。\n叶隐青蛾翠，花飘白玉墀。\n上鸣间关鸟，下醉游侠儿。\n炀帝国已破，此中都不知。",
        "dynasty": "唐",
        "collection_info": null
    },
    {
        "uuid": "6773eed5721d573a605757f53b1993db",
        "title": "送人游蜀",
        "author": "马戴",
        "content": "别离杨柳陌，迢遰蜀门行。\n若听清猨后，应多白髮生。\n虹霓侵栈道，风雨杂江声。\n过尽愁人处，烟花是锦城。",
        "dynasty": "唐",
        "collection_info": null
    },
    {
        "uuid": "a93eb046d997d0931fed0207932e5f5d",
        "title": "宿无可上人房",
        "author": "马戴",
        "content": "稀逢息心侣，细话远山期。\n河汉秋深夜，杉梧露滴时。\n风传林磬响，月掩草堂迟。\n坐卧禅心在，浮生皆不知。",
        "dynasty": "唐",
        "collection_info": null
    },
    {
        "uuid": "b9013370e1e09981ce8782d5405b0017",
        "title": "旅次夏州",
        "author": "马戴",
        "content": "嘶马发相续，行次夏王台。\n锁郡云阴暮，鸣笳烧色来。\n霜繁边上宿，鬓改碛中迴。\n怅望胡沙晓，惊蓬朔吹催。",
        "dynasty": "唐",
        "collection_info": null
    },
    {
        "uuid": "0c60828591fdb316e4703063c00c13f2",
        "title": "同庄秀才宿镇星观",
        "author": "马戴",
        "content": "的的星河落，霑苔復洒松。\n湿光微泛草，石翠澹摇峰。\n野观云和月，秋城漏间钟。\n知君亲此境，九陌少相逢。",
        "dynasty": "唐",
        "collection_info": null
    },
    {
        "uuid": "7c587a45dc05f8ec9368510f75a67abb",
        "title": "鹳雀楼晴望",
        "author": "马戴",
        "content": "尧女楼西望，人怀太古时。\n海波通禹凿，山木闭虞祠。\n鸟道残虹挂，龙潭返照移。\n行云如可驭，万里赴心期。",
        "dynasty": "唐",
        "collection_info": null
    },
    {
        "uuid": "655a2f90a5ba9da8968cfc039921e4ff",
        "title": "赠淮南将",
        "author": "马戴",
        "content": "何事淮南将，功高业未成。\n风涛辞海郡，雷雨镇山营。\n度碛黄云起，防秋白髮生。\n密机曾制敌，忧国更论兵。\n塞色侵旗动，寒光锁甲明。\n自怜心有作，独立望专征。",
        "dynasty": "唐",
        "collection_info": null
    },
    {
        "uuid": "f65586758b28ac4d37db2db9bcbf835a",
        "title": "寄贾岛",
        "author": "马戴",
        "content": "海上不同来，关中俱久住。\n寻思别山日，老尽经行树。\n志业人未闻，时光鸟空度。\n风悲汉苑秋，雨滴秦城暮。\n佩玉与锵金，非亲亦非故。\n朱颜枉自毁，明代空相遇。\n岁晏各能归，心知旧歧路。",
        "dynasty": "唐",
        "collection_info": null
    },
    {
        "uuid": "977b93a1f7dee2f362d2b35bce628a82",
        "title": "湘川弔舜",
        "author": "马戴",
        "content": "伊予生好古，弔舜苍梧间。\n白日坐将没，游波凝不还。\n九疑云动影，旷野竹成班。\n鴈集蒹葭渚，猨啼雾露山。\n南风吹早恨，瑶瑟怨长闲。\n元化谁能问，天门恨久关。",
        "dynasty": "唐",
        "collection_info": null
    },
    {
        "uuid": "1804fd466af8247f10e8df6bb6f9c799",
        "title": "送僧归闽中旧寺",
        "author": "马戴",
        "content": "寺隔海山遥，帆前落叶飘。\n断猨通楚塞，惊鹭出兰桡。\n星月浮波岛，烟萝渡石桥。\n钟声催野饭，秋色落寒潮。\n旧社人多老，闲房树半凋。\n空林容病士，岁晚待相招。",
        "dynasty": "唐",
        "collection_info": null
    },
    {
        "uuid": "939d2a67bac41ee7bf9300425bdde082",
        "title": "寄远",
        "author": "马戴",
        "content": "坐想亲爱远，行嗟天地阔。\n积疹甘毁颜，沈忧更销骨。\n迢迢游子心，望望归云没。\n乔木非故里，高楼共明月。\n夜深秋风多，闻鴈来天末。",
        "dynasty": "唐",
        "collection_info": null
    },
    {
        "uuid": "39621b8ebe620c880d7e6c287f6c934e",
        "title": "经咸阳北原",
        "author": "马戴",
        "content": "秦山曾共转，秦云自舒卷。\n古来争雄图，到此多不返。\n野狖穴孤坟，农人耕废苑。\n川长波又逝，日与岁俱晚。\n夜入咸阳中，悲吞不能饭。",
        "dynasty": "唐",
        "collection_info": null
    },
    {
        "uuid": "b7ab4176e0bac6c8301265c5f6f50185",
        "title": "冬日寄洛中杨少尹",
        "author": "马戴",
        "content": "黄河岸柳衰，城下渡流澌。\n年长从公懒，天寒入府迟。\n家山望几遍，魏阙赴何时。\n怀古心谁识，应多谒舜祠。",
        "dynasty": "唐",
        "collection_info": null
    },
    {
        "uuid": "995689683ed158053fa0932a54211e99",
        "title": "浙江夜宿",
        "author": "马戴",
        "content": "落帆人更起，露草满汀洲。\n远狖啼荒峤，孤萤溺漫流。\n积阴开片月，爽气集高秋。\n去去胡为恋，搴芳时一游。",
        "dynasty": "唐",
        "collection_info": null
    },
    {
        "uuid": "18921db1b2f56aa4973003e5500bc963",
        "title": "寄西岳白石僧",
        "author": "马戴",
        "content": "挂锡中峯上，经行踏石梯。\n云房出定后，岳月在池西。\n峭壁残霞照，欹松积雪齐。\n年年着山屐，曾得到招提。",
        "dynasty": "唐",
        "collection_info": null
    },
    {
        "uuid": "ab4b0687412a0d3f53dff85168c18358",
        "title": "同州冬日陪吴常侍闲宴",
        "author": "马戴",
        "content": "中天白云散，集客郡斋时。\n陶性聊飞爵，看山忽罢碁。\n雪花凝始散，木叶脱无遗。\n静理良多暇，招邀惬所思。",
        "dynasty": "唐",
        "collection_info": null
    },
    {
        "uuid": "9cee3d210912313940107bd9562f5aa3",
        "title": "答鄜畤友人同宿见示",
        "author": "马戴",
        "content": "为客自堪悲，风尘日满衣。\n承明无计入，旧隐但怀归。\n雪积孤城暗，灯残晓角微。\n相逢喜同宿，此地故人稀。",
        "dynasty": "唐",
        "collection_info": null
    },
    {
        "uuid": "ec4f3dae98a9cfed87e2050fa188c4ba",
        "title": "题僧禅院",
        "author": "马戴",
        "content": "虚室焚香久，禅心悟几生。\n滤泉侵月起，扫径避虫行。\n树隔前朝在，苔滋废渚平。\n我来风雨夜，像设一灯明。",
        "dynasty": "唐",
        "collection_info": null
    },
    {
        "uuid": "01e698953b06fc20edf1957a2de1d592",
        "title": "怀故山寄贾岛",
        "author": "马戴",
        "content": "心偶羡明代，学诗观国风。\n自从来阙下，未胜在山中。\n丹桂日应老，白云居久空。\n谁能谢诗去，聊与此生同。",
        "dynasty": "唐",
        "collection_info": null
    },
    {
        "uuid": "3c8c2254d2bd4b268578e72ca59fdba9",
        "title": "灞上秋居",
        "author": "马戴",
        "content": "灞原风雨定，晚见鴈行频。\n落叶他乡树，寒灯独夜人。\n空园白露滴，孤壁野僧隣。\n寄卧郊扉久，何门致此身。",
        "dynasty": "唐",
        "collection_info": null
    },
    {
        "uuid": "7e83402eb72053a645547423a259f7f5",
        "title": "寄崇德里居作",
        "author": "马戴",
        "content": "扫君园林地，泽我清凉襟。\n高鸟云路晚，孤蝉杨柳深。\n风微汉宫漏，月迥秦城砧。\n光景坐如此，徒怀经济心。",
        "dynasty": "唐",
        "collection_info": null
    },
    {
        "uuid": "34346c7720a9369025238add96da44df",
        "title": "河梁别",
        "author": "马戴",
        "content": "河梁送别者，行哭半非亲。\n此路足征客，胡天多杀人。\n金罍照离思，宝瑟凝残春。\n早晚期相见，垂杨凋復新。",
        "dynasty": "唐",
        "collection_info": null
    },
    {
        "uuid": "f240e33dabae4bc57350946dd8f967bf",
        "title": "留别定襄卢军事",
        "author": "马戴",
        "content": "行行与君别，路在鴈门西。\n秋色见边草，军声闻戍鼙。\n酣歌击宝劒，跃马上金堤。\n归去咸阳里，平生志不迷。",
        "dynasty": "唐",
        "collection_info": null
    },
    {
        "uuid": "1e0e84476ccdec2bafab745a5c852b34",
        "title": "送杜秀才东游",
        "author": "马戴",
        "content": "羇游年復长，去日值秋残。\n草出函关白，云藏野渡寒。\n鸿多霜雪重，山广道途难。\n心事何人识，斗牛应数看。",
        "dynasty": "唐",
        "collection_info": null
    },
    {
        "uuid": "9e9a2b7e2ee4ae6b39903fa23b8fc5b4",
        "title": "怀黄颇",
        "author": "马戴",
        "content": "有客南浮去，平生与我同。\n炎州结遥思，芳杜采应空。\n秦鴈归侵月，湘猿戏褭枫。\n期君翼明代，未可恋山中。",
        "dynasty": "唐",
        "collection_info": null
    },
    {
        "uuid": "161f7e8f8f3bf775c11dd32fe51d3762",
        "title": "陇上独望",
        "author": "马戴",
        "content": "斜日挂边树，萧萧独望间。\n阴云藏汉垒，飞火照胡山。\n陇首行人绝，河源夕鸟还。\n谁为立勋者，可惜宝刀闲。",
        "dynasty": "唐",
        "collection_info": null
    },
    {
        "uuid": "fa76ef6fbe6631420a363df7ba356dc2",
        "title": "长安书怀",
        "author": "马戴",
        "content": "岐路今如此，还堪恸哭频。\n关中成久客，海上老诸亲。\n谷口田应废，乡山草又春。\n年年销壮志，空作献书人。",
        "dynasty": "唐",
        "collection_info": null
    },
    {
        "uuid": "ac36a04c11564c521e93e5b65ed43260",
        "title": "邯郸驿楼作",
        "author": "马戴",
        "content": "芜没丛台久，清漳废御沟。\n蝉鸣河外树，人在驿西楼。\n云烧天中赤，山当日落秋。\n近郊经战后，处处骨成丘。",
        "dynasty": "唐",
        "collection_info": null
    },
    {
        "uuid": "36d1b11f50f4257814e863f27c1e2a13",
        "title": "别家后次飞狐西即事",
        "author": "马戴",
        "content": "远归从此别，亲爱失天涯。\n去国频迴首，方秋不在家。\n鸣蛩闻塞路，冷鴈背龙沙。\n西次桑干曲，洲中见荻花。",
        "dynasty": "唐",
        "collection_info": null
    },
    {
        "uuid": "e5eadaaf0e33f1ce8ea4931b2996db66",
        "title": "题青龙寺镜公房",
        "author": "马戴",
        "content": "一室意何有，闲门为我开。\n炉香寒自灭，履雪饭初迴。\n窗迥孤山入，灯残片月来。\n禅心方此地，不必访天台。",
        "dynasty": "唐",
        "collection_info": null
    },
    {
        "uuid": "6bf4592f648dc742e4953c22240d1890",
        "title": "边城独望",
        "author": "马戴",
        "content": "聊凭危堞望，倍起异乡情。\n霜落蒹葭白，山昏雾露生。\n河滩胡鴈下，戎垒汉鼙惊。\n独树残秋色，狂歌泪满缨。",
        "dynasty": "唐",
        "collection_info": null
    },
    {
        "uuid": "e530b74211b8c1b2e23c5ac1704c4fb0",
        "title": "江亭赠别",
        "author": "马戴",
        "content": "长亭晚送君，秋色渡江濆。\n衰柳风难定，寒涛雪不分。\n猨声离楚峡，帆影入湘云。\n独泛扁舟夜，山钟可卧闻。",
        "dynasty": "唐",
        "collection_info": null
    },
    {
        "uuid": "64b585c90eba3cf5c3630a323f8538e1",
        "title": "旅次寄贾岛兼简无可上人",
        "author": "马戴",
        "content": "相思边草长，迴望水连空。\n鴈过当行次，蝉鸣復客中。\n壮年看即改，羸病计多同。\n傥宿林中寺，深凭问远公。",
        "dynasty": "唐",
        "collection_info": null
    },
    {
        "uuid": "13071ded938029e47f8f3cb56ce8ecc0",
        "title": "寄剡中友人",
        "author": "马戴",
        "content": "故人今在剡，秋草意如何。\n岭暮云霞杂，潮迴岛屿多。\n沃洲僧几访，天姥客谁过。\n岁晚偏相忆，风生隔楚波。",
        "dynasty": "唐",
        "collection_info": null
    },
    {
        "uuid": "930a68fa52beedba46ce7b1808dd1064",
        "title": "送国子韦丞",
        "author": "马戴",
        "content": "临水独相送，归期千里间。\n云迴逢过雨，路转入连山。\n一骑行芳草，新蝉发故关。\n遥聆茂陵下，夜启竹扉闲。",
        "dynasty": "唐",
        "collection_info": null
    },
    {
        "uuid": "01e7b09fc410c1d0ca77ad1f8d89837d",
        "title": "题吴发原南居",
        "author": "马戴",
        "content": "闲居谁厌僻，门掩汉祠前。\n山色夏云映，树阴幽草连。\n晴光分渚曲，绿气冒原田。\n何日远游罢，高枝已噪蝉。",
        "dynasty": "唐",
        "collection_info": null
    },
    {
        "uuid": "e7e84be135cac280f6ab36a7ad6bd6ee",
        "title": "雒中寒夜姚侍御宅怀贾岛",
        "author": "马戴",
        "content": "夜木动寒色，雒阳城阙深。\n如何异乡思，更抱故人心。\n微月关山远，闲阶霜霰侵。\n谁知石门路，待与子同寻。",
        "dynasty": "唐",
        "collection_info": null
    },
    {
        "uuid": "837e2cb72bbb01eb348c472b6d09926c",
        "title": "征妇叹",
        "author": "马戴",
        "content": "稚子在我抱，送君登远道。\n稚子今已行，念君上边城。\n蓬根既无定，蓬子焉用生。\n但见请防胡，不闻言罢兵。\n及老能得归，少者还长征。",
        "dynasty": "唐",
        "collection_info": null
    },
    {
        "uuid": "12c65a5e88714ffac1a64dc0522d53c3",
        "title": "山中寄姚合员外",
        "author": "马戴",
        "content": "朝与城阙别，暮同麋鹿归。\n鸟鸣松观静，人过石桥稀。\n木叶摇山翠，泉痕入涧扉。\n敢招仙署客，暂此拂朝衣。",
        "dynasty": "唐",
        "collection_info": null
    },
    {
        "uuid": "08e2da97fbca708f2a8efd8b719416d3",
        "title": "中秋月",
        "author": "马戴",
        "content": "阴魄出海上，望之增苦吟。\n冷搜骊颔重，寒彻蚌胎深。\n皓气笼诸夏，清光射万岑。\n悠然天地内，皎洁一般心。",
        "dynasty": "唐",
        "collection_info": null
    },
    {
        "uuid": "9ed5b7a825b627caa91164791bc58bd5",
        "title": "下第寄友人",
        "author": "马戴",
        "content": "金门君待问，石室我思归。\n圣主尊黄屋，何人荐白衣。\n年来御沟柳，赠别雨霏霏。",
        "dynasty": "唐",
        "collection_info": null
    },
    {
        "uuid": "e04b68367715aab90c02af123d9fdb26",
        "title": "寄广州杨参军",
        "author": "马戴",
        "content": "南方春景好，念子缓归心。\n身方脱野服，冠未繫朝簪。\n足恣平生赏，无虞外役侵。\n汀洲观鸟戏，向月和猨吟。\n税驾楚山广，扬帆湘水深。\n采奇搜石穴，怀胜即枫林。\n怅望极霞际，流情堕海阴。\n前朝杳难问，叹息洒鸣琴。",
        "dynasty": "唐",
        "collection_info": null
    },
    {
        "uuid": "0b0fa797d7d154ef03ce4fb78e70bbab",
        "title": "离夜二首 一",
        "author": "马戴",
        "content": "东征辽水迥，北近单于台。\n戎衣挂宝剑，玉筯衔金杯。\n红烛暗将灭，翠蛾终不开。",
        "dynasty": "唐",
        "collection_info": null
    },
    {
        "uuid": "bfb2bcf28566f5c686ed0777e4dfecc9",
        "title": "离夜二首 二",
        "author": "马戴",
        "content": "凝夜照离色，恐闻啼晚鸦。\n前年营鴈塞，明月戍龙沙。\n曾与五陵子，休装孤剑花。",
        "dynasty": "唐",
        "collection_info": null
    },
    {
        "uuid": "004abf9fe4d3a29b7a2f954df2ca763a",
        "title": "荅太原从军杨员外送别",
        "author": "马戴",
        "content": "君将海月佩，赠之光我行。\n见知言不浅，怀报意非轻。\n反照临歧思，中年未达情。\n河梁人送别，秋汉鴈相鸣。\n衰柳摇边吹，寒云冒古城。\n西游还献赋，应许託平生。",
        "dynasty": "唐",
        "collection_info": null
    },
    {
        "uuid": "10fc04e77cb6a69e426f95314e5817bb",
        "title": "送从叔重赴海南从事",
        "author": "马戴",
        "content": "又从连帅请，还作岭南行。\n穷海何时到，孤帆累月程。\n乱蝉吟暮色，哀狖落秋声。\n晚路潮波起，寒葭雾雨生。\n沙埋铜柱没，山簇瘴云平。\n念此别离苦，其如宗从情。",
        "dynasty": "唐",
        "collection_info": null
    },
    {
        "uuid": "f8574c952e0590a41ee447b882600fcc",
        "title": "送韩校书江西从事",
        "author": "马戴",
        "content": "出关寒色尽，云梦草生新。\n鴈背岳阳雨，客行江上春。\n遥程随水阔，枉路倒帆频。\n夕照临孤馆，朝霞发广津。\n湖山潮半隔，郡壁岸斜邻。\n自此钟陵道，裁书有故人。",
        "dynasty": "唐",
        "collection_info": null
    },
    {
        "uuid": "4bbeed0a582cc243ac19195f1830d301",
        "title": "送顾少府之永康",
        "author": "马戴",
        "content": "婺女星边去，春生即有花。\n寒关云復雪，古渡草连沙。\n宿次吴江晚，行侵日徼斜。\n官传梅福政，县顾赤松家。\n烧起明山翠，潮迴动海霞。\n清高宜阅此，莫叹近天涯。",
        "dynasty": "唐",
        "collection_info": null
    },
    {
        "uuid": "88547733780df9f2dc999bb545c50d32",
        "title": "幽上留别令狐侍郎",
        "author": "马戴",
        "content": "自别丘中隐，频年哭路岐。\n辛勤今若是，少壮岂多时。\n露滴阴虫苦，秋声远客悲。\n晚营严鼓角，红叶拂旌旗。\n北阙虚延望，西林久见思。\n川流寒水急，云返故山迟。\n落照游人去，长空独鸟随。\n不堪风景隔，忠信寡相知。",
        "dynasty": "唐",
        "collection_info": null
    },
    {
        "uuid": "dec5225145340ced17425fdd4b3066b1",
        "title": "襄阳席上呈于司空",
        "author": "马戴",
        "content": "花枝临水復临堤，也照清江也照泥。\n寄语东君好抬举，夜来曾伴凤皇栖。",
        "dynasty": "唐",
        "collection_info": null
    },
    {
        "uuid": "a105ae19f2013c7f4e381d0053b16773",
        "title": "宿裴氏溪居怀厉玄先辈",
        "author": "马戴",
        "content": "树下孤石坐，草间微有霜。\n同人不同北，云鸟自南翔。\n迢遰夜山色，清泠泉月光。\n西风耿离抱，江海遥相望。",
        "dynasty": "唐",
        "collection_info": null
    },
    {
        "uuid": "1d9c9941afdd7e8ca70716ce9d1ed8db",
        "title": "集宿姚殿中宅期僧无可不至",
        "author": "马戴",
        "content": "殿中日相命，开尊话旧时。\n余钟催鸟绝，积雪阻僧期。\n林静寒光远，天阴曙色迟。\n今夕復何夕，人谒去难追。",
        "dynasty": "唐",
        "collection_info": null
    },
    {
        "uuid": "eaf0be4abf2acb5118e1130780de87f5",
        "title": "宿贾岛原居",
        "author": "马戴",
        "content": "寒鴈过原急，渚边秋色深。\n烟霞向海岛，风雨宿园林。\n俱住明时愿，同怀故国心。\n未能先隐迹，聊此一相寻。",
        "dynasty": "唐",
        "collection_info": null
    },
    {
        "uuid": "5fb6d005eb378f887a54f007428553c7",
        "title": "赠别空公",
        "author": "马戴",
        "content": "云门秋却入，微径久无人。\n后夜中峰月，空林百衲身。\n寂寥寒磬尽，盥漱瀑泉新。\n履迹谁相见，松风扫石尘。",
        "dynasty": "唐",
        "collection_info": null
    },
    {
        "uuid": "3449c588c4f65eb185b3d702323e3364",
        "title": "府试观开元皇帝东封图",
        "author": "马戴",
        "content": "俨若翠华举，登封图乍开。\n冕旒明主立，冠剑侍臣陪。\n迹类飞仙去，光同拜日来。\n粉痕疑检玉，黛色讶生苔。\n挂壁云将起，陵风仗若迴。\n何年復东幸，鲁叟望悠哉。",
        "dynasty": "唐",
        "collection_info": null
    },
    {
        "uuid": "49221f8efe1f78db3df3e5a2fb4b8329",
        "title": "府试水始冰",
        "author": "马戴",
        "content": "南池寒色动，北陆岁阴生。\n薄薄流澌聚，灕灕翠潋平。\n暗霑霜稍厚，迴照日还轻。\n乳窦悬残滴，湘流减恨声。\n即堪金井贮，会映玉壶清。\n洁白心虽识，空期饮此明。",
        "dynasty": "唐",
        "collection_info": null
    },
    {
        "uuid": "3b47bdc199ec1f480a0b9ce98ca1863a",
        "title": "边馆逢贺秀才",
        "author": "马戴",
        "content": "贫病无疎我与君，不知何事久离羣。\n鹿裘共弊同为客，龙阙将移拟献文。\n空馆夕阳鸦绕树，荒城寒色鴈和云。\n不堪吟断边笳晓，叶落东西客又分。",
        "dynasty": "唐",
        "collection_info": null
    },
    {
        "uuid": "ed3d448c2f7ebc6fd43dd4e5465e03dc",
        "title": "宿王屋天坛",
        "author": "马戴",
        "content": "星斗半沈苍翠色，红霞远照海涛分。\n折松晓拂天坛雪，投简寒窥玉洞云。\n绝顶醮迴人不见，深林磬度鸟应闻。\n未知谁与传金箓，独向仙祠拜老君。",
        "dynasty": "唐",
        "collection_info": null
    },
    {
        "uuid": "6163d3d9c7ce99f4cfb7e60da33cc97d",
        "title": "岐阳逢曲阳故人话旧",
        "author": "马戴",
        "content": "异地还相见，平生问可知。\n壮年俱欲暮，往事尽堪悲。\n道路频艰阻，亲朋久别离。\n解兵逃白刃，谒帝值明时。\n淹疾生涯故，因官事业移。\n鸡鸣关月落，鴈度朔风吹。\n客泪翻岐下，乡心落海湄。\n积愁何计遣，满酌浣相思。",
        "dynasty": "唐",
        "collection_info": null
    },
    {
        "uuid": "0d9f8c8ebf1fb2c9fc976ad8b2a867ce",
        "title": "赠禅僧",
        "author": "马戴",
        "content": "弟子人天遍，童年在沃洲。\n开禅山木长，浣衲海沙秋。\n振锡摇汀月，持瓶接瀑流。\n赤城何日上，鄙愿从师游。",
        "dynasty": "唐",
        "collection_info": null
    },
    {
        "uuid": "99ce6129f030cdf8f7edad79fb5af57d",
        "title": "题庐山寺",
        "author": "马戴",
        "content": "白茅为屋宇编荆，数处阶墀石迭成。\n东谷笑言西谷响，下方云雨上方晴。\n鼠惊樵客缘苍壁，猨戏山头撼紫柽。\n别有一条投涧水，竹筒斜引入茶铛。",
        "dynasty": "唐",
        "collection_info": null
    },
    {
        "uuid": "6ae36eb07c1b4df94f848142367e5aec",
        "title": "题石瓮寺",
        "author": "马戴",
        "content": "僧室并皇宫，云门辇路同。\n渭分双阙北，山迥五陵东。\n修绠悬林表，深泉汲洞中。\n人烟窥垤蚁，鸳瓦拂冥鸿。\n藓壁松生峭，龛灯月照空。\n稀逢息心侣，独礼竺干公。",
        "dynasty": "唐",
        "collection_info": null
    },
    {
        "uuid": "2ff8be2c24078666616031621e9c4783",
        "title": "谒仙观二首 一",
        "author": "马戴",
        "content": "我生求羽化，斋沐造仙居。\n葛蔓没丹井，石函盛道书。\n寒松多偃侧，灵洞遍清虚。\n一就泉西饮，云中采药蔬。",
        "dynasty": "唐",
        "collection_info": null
    },
    {
        "uuid": "92de8999411dba920d3c8118b4ff40be",
        "title": "谒仙观二首 二",
        "author": "马戴",
        "content": "山空蕙气香，乳管折云房。\n愿值壶中客，亲传肘后方。\n三更礼星斗，寸匕服丹霜。\n默坐树阴下，仙经横石床。",
        "dynasty": "唐",
        "collection_info": null
    },
    {
        "uuid": "76909d4d62d6f2199e152d68f40fa313",
        "title": "送朴山人归新罗",
        "author": "马戴",
        "content": "浩渺行无极，扬帆但信风。\n云山过海半，乡树入舟中。\n波定遥天出，沙平远岸穷。\n离心寄何处，目断曙霞东。",
        "dynasty": "唐",
        "collection_info": null
    },
    {
        "uuid": "d3744202db39b07bdcd6c70f86dcb083",
        "title": "题静住寺钦用上人房",
        "author": "马戴",
        "content": "寺近朝天路，多闻玉佩音。\n鉴人开慧眼，归鸟息禅心。\n磬接星河曙，窗连夏木深。\n此中能宴坐，何必在云林。",
        "dynasty": "唐",
        "collection_info": null
    },
    {
        "uuid": "eed5e63cf8108d76b0671d753d9b7485",
        "title": "赠杨先辈",
        "author": "马戴",
        "content": "平生闲放久，野鹿许为羣。\n居止邻西岳，轩窗度白云。\n斋心饭松子，话道接茅君。\n汉主思清净，休书谏猎文。",
        "dynasty": "唐",
        "collection_info": null
    },
    {
        "uuid": "2ce0ad0d5fbeca6a5f0c94226e4e1479",
        "title": "詶李景章先辈",
        "author": "马戴",
        "content": "平生诗句忝多同，不得陪君奉至公。\n金镝自宜先中鹄，铅刀甘且学雕虫。\n莺啼细柳临关路，燕接飞花遶汉宫。\n九陌芳菲人竞赏，此时心在别离中。",
        "dynasty": "唐",
        "collection_info": null
    },
    {
        "uuid": "6545e81eb4436521070475a9a848e1b7",
        "title": "赠祠部令狐郎中",
        "author": "马戴",
        "content": "官初执宪称雄才，省转为郎雅望催。\n待制松阴移玉殿，分宵露气静天台。\n算棋默向孤云坐，随鹤闲穷片水迴。\n忽忆十年相识日，小儒新自海边来。",
        "dynasty": "唐",
        "collection_info": null
    },
    {
        "uuid": "127f0c6de20dbc122b39a30505086c71",
        "title": "送册东夷王使",
        "author": "马戴",
        "content": "越海传金册，华夷礼命行。\n片帆秋色动，万里信潮生。\n日映孤舟出，沙连绝岛明。\n翳空翻大鸟，飞雪洒长鲸。\n旧鬓迴应改，遐荒梦易惊。\n何当理风檝，天外问来程。",
        "dynasty": "唐",
        "collection_info": null
    },
    {
        "uuid": "887b243a62d25ab06686aebeedc077ed",
        "title": "送武陵王将军",
        "author": "马戴",
        "content": "河外今无事，将军有战名。\n艰难长剑缺，功业少年成。\n晓仗亲云陛，寒宵突禁营。\n朱旗身外色，玉漏耳边声。\n开閤谈宾至，调弓过鴈惊。\n为儒多不达，见学请长缨。",
        "dynasty": "唐",
        "collection_info": null
    },
    {
        "uuid": "3c34bce7fc1b7821e37c3150b83c4c8b",
        "title": "赠鄠县尉李先辈二首 一",
        "author": "马戴",
        "content": "同人家鄠杜，相见罢官时。\n野坐苔生石，荒居菊入篱。\n听蝉临水久，送鹤背山迟。\n未拟还城阙，溪僧别有期。",
        "dynasty": "唐",
        "collection_info": null
    },
    {
        "uuid": "7bf5291b7df3b8143d32f8c6197889ea",
        "title": "赠鄠县尉李先辈二首 二",
        "author": "马戴",
        "content": "休官不到阙，求静匪营他。\n种药唯愁晚，看云肯厌多。\n渚边逢鹭下，林表伴僧过。\n闲检仙方试，松花酒自和。",
        "dynasty": "唐",
        "collection_info": null
    },
    {
        "uuid": "820a8bf9ce547a108d03d483c068a47e",
        "title": "边将",
        "author": "马戴",
        "content": "玉榼酒频倾，论功笑李陵。\n红缰跑骏马，金镞掣秋鹰。\n塞迥连天雪，河深彻底冰。\n谁言提一剑，勤苦事中兴。",
        "dynasty": "唐",
        "collection_info": null
    },
    {
        "uuid": "1d5f3ad0300f5fb37a348745f4a16d0e",
        "title": "下第别令狐员外",
        "author": "马戴",
        "content": "论文期雨夜，饮酒及芳晨。\n坐叹百花发，潜惊双鬓新。\n旧交多得路，别业远仍贫。\n便欲辞知己，归耕海上春。",
        "dynasty": "唐",
        "collection_info": null
    },
    {
        "uuid": "53bddb3b05059cb927e62272fa5af33c",
        "title": "送春坊董正字浙右归觐",
        "author": "马戴",
        "content": "去觐毘陵日，秋残建业中。\n莎垂石城古，山阔海门空。\n灌木寒樯远，层波皓月同。\n何当復雠校，春集少阳宫。",
        "dynasty": "唐",
        "collection_info": null
    },
    {
        "uuid": "42e10173d8d6909ce77932cdf1531154",
        "title": "送和北虏使",
        "author": "马戴",
        "content": "路始阴山北，迢迢雨雪天。\n长城人过少，沙碛马难前。\n日入流沙际，阴生瀚海边。\n刀镮向月动，旌纛冒霜悬。\n逐兽孤围合，交兵一箭传。\n穹庐移斥候，烽火绝祁连。\n汉将行持节，胡儿坐控弦。\n明妃的迴面，南送使君旋。",
        "dynasty": "唐",
        "collection_info": null
    },
    {
        "uuid": "8528ef2ac0d3bb8fa75a9b58570d5819",
        "title": "摅情留别幷州从事",
        "author": "马戴",
        "content": "浅学长自鄙，谬承贤达知。\n才希汉主召，玉任楚人疑。\n年长惭漂泊，恩深惜别离。\n秋光独鸟过，暝色一蝉悲。\n鹤髮生何速，龙门上苦迟。\n雕虫羞朗鉴，干禄贵明时。\n故国诚难返，青云致未期。\n空将感激泪，一自洒临岐。",
        "dynasty": "唐",
        "collection_info": null
    },
    {
        "uuid": "4b2333f764501e777a8759e230aab3da",
        "title": "酬田卿送西游",
        "author": "马戴",
        "content": "华堂开翠簟，惜别玉壶深。\n客去当烦暑，蝉鸣復此心。\n废城乔木在，古道浊河侵。\n莫虑西游远，西关绝陇阴。",
        "dynasty": "唐",
        "collection_info": null
    },
    {
        "uuid": "aacf4e2df57df6828fef18e20497fb39",
        "title": "雪中送青州薛评事",
        "author": "马戴",
        "content": "腊景不可犯，从戎难自由。\n怜君急王事，走马赴边州。\n岳雪明日观，海云冒营丘。\n惭无斗酒泻，敢望御重裘。",
        "dynasty": "唐",
        "collection_info": null
    },
    {
        "uuid": "8c18b6410cb6ba1d8cc0c625dad6cfc2",
        "title": "哭京兆庞尹",
        "author": "马戴",
        "content": "神州丧贤尹，父老泣关中。\n未尽羣生愿，纔留及物功。\n清光沈皎月，素业振遗风。\n履迹莓苔掩，珂声紫陌空。\n从来受知者，会葬汉陵东。",
        "dynasty": "唐",
        "collection_info": null
    },
    {
        "uuid": "96c046b23b1a59374e6c570985db0d83",
        "title": "路傍树",
        "author": "马戴",
        "content": "古树何人种，清阴减昔时。\n莓苔根半露，风雨节偏危。\n虫蠹心将穴，蝉催叶向衰。\n樵童不须翦，聊起邵公思。",
        "dynasty": "唐",
        "collection_info": null
    },
    {
        "uuid": "0a82451a260d9ce36e4cde5b09537588",
        "title": "送客南游",
        "author": "马戴",
        "content": "拟卜何山隐，高秋指岳阳。\n苇干云梦色，橘熟洞庭香。\n疎雨残虹影，[回]云背鸟行。\n灵均如可问，一为哭清湘。",
        "dynasty": "唐",
        "collection_info": null
    },
    {
        "uuid": "e40fd39b874febd9abbf751db7daa359",
        "title": "寄襄阳王公子",
        "author": "马戴",
        "content": "君马勒金羁，君家贮玉笄。\n白云登岘首，碧树醉铜鞮。\n泽广荆州北，山多汉水西。\n鹿门知不隐，芳草自萋萋。",
        "dynasty": "唐",
        "collection_info": null
    },
    {
        "uuid": "492b065f2c2989582080efea4f32abd2",
        "title": "集宿姚侍御宅怀永乐宰殷侍御",
        "author": "马戴",
        "content": "石田虞芮接，种树白云阴。\n穴闭神踪古，河流禹凿深。\n樵人应满郭，僊鸟几巢林。\n此会偏相语，曾供雪夜吟。",
        "dynasty": "唐",
        "collection_info": null
    },
    {
        "uuid": "2c0ee99857bdb43bbb3004e0da7ff0ee",
        "title": "易水怀古",
        "author": "马戴",
        "content": "荆卿西去不復返，易水东流无尽期。\n落日萧条蓟城北，黄沙白草任风吹。",
        "dynasty": "唐",
        "collection_info": null
    },
    {
        "uuid": "ec64116c0c5423f546180f514f300292",
        "title": "送僧二首 一",
        "author": "马戴",
        "content": "亲在平阳忆久归，洪河雨涨出关迟。\n独过旧寺人稀识，一一杉松老别时。",
        "dynasty": "唐",
        "collection_info": null
    },
    {
        "uuid": "1978f234c980bddb9b5c57ce536a7dfa",
        "title": "送僧二首 二",
        "author": "马戴",
        "content": "龛中破衲自持行，树下禅床坐一生。\n来往白云知岁久，满山猨鸟会经声。",
        "dynasty": "唐",
        "collection_info": null
    },
    {
        "uuid": "9874179e15e7669dbadac81ee0568c1d",
        "title": "赠友人边游回",
        "author": "马戴",
        "content": "游子新从绝塞回，自言曾上李陵台。\n尊前语尽北风起，秋色萧条胡鴈来。",
        "dynasty": "唐",
        "collection_info": null
    },
    {
        "uuid": "282aec123ee94ab83dc4b78781180ffb",
        "title": "山中作",
        "author": "马戴",
        "content": "屐齿无泥竹策轻，莓苔梯滑夜难行。\n独开石室松门裏，月照前山空水声。",
        "dynasty": "唐",
        "collection_info": null
    },
    {
        "uuid": "069acc4902f7e20bb634c0d01595eea1",
        "title": "出塞词",
        "author": "马戴",
        "content": "金带连环束战袍，马头衝雪度临洮。\n卷旗夜劫单于帐，乱斫胡儿缺宝刀。",
        "dynasty": "唐",
        "collection_info": null
    },
    {
        "uuid": "8c65fc0daa894337fd250bd536378291",
        "title": "寄云台观田秀才",
        "author": "马戴",
        "content": "云压松枝拂石窗，幽人独坐鹤成双。\n晚来漱齿敲冰渚，闲读仙书倚翠幢。",
        "dynasty": "唐",
        "collection_info": null
    },
    {
        "uuid": "aa5b0203158638721f491321def4176d",
        "title": "边上送杨侍御鞫狱回",
        "author": "马戴",
        "content": "狱成冤雪晚云开，豸角威清塞鴈回。\n飞将送迎遥避马，离亭不敢劝金杯。",
        "dynasty": "唐",
        "collection_info": null
    },
    {
        "uuid": "107124776730241df54e95708df71303",
        "title": "射鵰骑",
        "author": "马戴",
        "content": "蕃面将军着鼠裘，酣歌衝雪在边州。\n猎过黑山犹走马，寒鵰射落不回头。",
        "dynasty": "唐",
        "collection_info": null
    },
    {
        "uuid": "61da47b339ec6d4b7a39c19ee86b7111",
        "title": "高司马移竹",
        "author": "马戴",
        "content": "丛居堂下幸君移，翠掩灯窗露叶垂。\n莫羡孤生在山者，无人看着拂云枝。",
        "dynasty": "唐",
        "collection_info": null
    },
    {
        "uuid": "d94aa4547b848efa41f43adaa276cf4c",
        "title": "赠前蔚州崔使君",
        "author": "马戴",
        "content": "战回脱剑绾铜鱼，塞鴈迎风避隼旟。\n欲识前时为郡政，校成上下考新书。",
        "dynasty": "唐",
        "collection_info": null
    },
    {
        "uuid": "11749fae4e1d9b8f90191676e8a0b920",
        "title": "秋思二首 一",
        "author": "马戴",
        "content": "万木秋霖后，孤山夕照余。\n田园无岁计，寒近忆樵渔。",
        "dynasty": "唐",
        "collection_info": null
    },
    {
        "uuid": "93d9e90fb6f11da8c824cab11b863cb3",
        "title": "秋思二首 二",
        "author": "马戴",
        "content": "亭树霜霰满，野塘凫鸟多。\n蕙兰不可折，楚老徒悲歌。",
        "dynasty": "唐",
        "collection_info": null
    },
    {
        "uuid": "de2fe30ba5cf750487d687cd41cb98fe",
        "title": "黄神谷纪事",
        "author": "马戴",
        "content": "霹雳振秋岳，折松横洞门。\n云龙忽变化，但觉玉潭昏。",
        "dynasty": "唐",
        "collection_info": null
    },
    {
        "uuid": "669a13dea9e1079c90831e317f09e6e2",
        "title": "过亡友墓",
        "author": "马戴",
        "content": "忆昨送君葬，今看坟树高。\n寻思后期者，只是益生劳。",
        "dynasty": "唐",
        "collection_info": null
    },
    {
        "uuid": "c34008f7b0284366c9bee1484c5769f5",
        "title": "闻瀑布冰折",
        "author": "马戴",
        "content": "万仞冰峭折，寒声投白云。\n光摇山月堕，我向石床闻。",
        "dynasty": "唐",
        "collection_info": null
    },
    {
        "uuid": "9dd05a9210d17f222d28ac704230b596",
        "title": "赠道者",
        "author": "马戴",
        "content": "深居白云穴，静注赤松经。\n往往龙潭上，焚香礼斗星。",
        "dynasty": "唐",
        "collection_info": null
    },
    {
        "uuid": "89a01aebbb9349d11c7d4f704e65e7c2",
        "title": "华下逢杨侍御",
        "author": "马戴",
        "content": "巨灵掌上月，玉女盆中泉。\n柱史息车看，孤云心浩然。",
        "dynasty": "唐",
        "collection_info": null
    },
    {
        "uuid": "3ee84731ab495f42cd901bc1e50e5dcb",
        "title": "新春闻赦",
        "author": "马戴",
        "content": "道在猜谗息，仁深疾苦除。\n尧聪能下听，汤网本来疎。",
        "dynasty": "唐",
        "collection_info": null
    },
    {
        "uuid": "61f4c42fb98ed29a190937afbd02cc52",
        "title": "送李侍御福建从事",
        "author": "马戴",
        "content": "晋安来越国，蔓草故宫迷。\n钓渚龙应在，琴台鹤乱栖。\n泛涛明月广，边海众山齐。\n宾府通兰棹，蛮僧接石梯。\n片云和瘴湿，孤屿映帆低。\n上客多诗兴，秋猨足夜啼。",
        "dynasty": "唐",
        "collection_info": null
    },
    {
        "uuid": "6f95483fdc868cf8e8a813f16c7644a1",
        "title": "酬刑部姚郎中",
        "author": "马戴",
        "content": "路岐人不见，尚得记心中。\n月忆潇湘渚，春生兰杜丛。\n鸟啼花半落，人散爵方空。\n所赠诚难荅，泠然一雅风。",
        "dynasty": "唐",
        "collection_info": null
    },
    {
        "uuid": "834e41827615142ad7d83d692e5c4d12",
        "title": "送柳秀才往连州看弟",
        "author": "马戴",
        "content": "离人非逆旅，有弟谪连州。\n楚雨霑猨暮，湘云拂鴈秋。\n蒹葭行广泽，星月棹寒流。\n何处江关鏁，风涛阻客愁。",
        "dynasty": "唐",
        "collection_info": null
    },
    {
        "uuid": "5af60fd71545a2a049165c43d3d0870c",
        "title": "晚眺有怀",
        "author": "马戴",
        "content": "点点抱离念，旷怀成怨歌。\n高台试延望，落照在寒波。\n此地芳草歇，旧山乔木多。\n悠然暮天际，但见鸟相过。",
        "dynasty": "唐",
        "collection_info": null
    },
    {
        "uuid": "2027118c22509bc33ec872398d58e531",
        "title": "山中兴作",
        "author": "马戴",
        "content": "高高丹桂枝，袅袅女萝衣。\n密叶浮云过，幽阴暮鸟归。\n月和风翠动，花落瀑泉飞。\n欲翦兰为佩，中林露未晞。",
        "dynasty": "唐",
        "collection_info": null
    },
    {
        "uuid": "14c387d33785757f2e1a2683a2453cd8",
        "title": "送皇甫协律淮南从事",
        "author": "马戴",
        "content": "辟书丞相草，招作广陵行。\n隋柳疎淮岸，汀洲接海城。\n楚樯经雨泊，烟月隔潮生。\n谁与同尊俎，鸡鸾集虎营。",
        "dynasty": "唐",
        "collection_info": null
    },
    {
        "uuid": "b0ec74499cf93ec7bf8c75e22baf9fae",
        "title": "别灵武令狐校书",
        "author": "马戴",
        "content": "北风吹别思，落月度关河。\n树隐流沙短，山平近塞多。\n鴈池戎马饮，鵰帐戍人过。\n莫虑行军苦，华夷道正和。",
        "dynasty": "唐",
        "collection_info": null
    },
    {
        "uuid": "25fe3a996aa2da6f7d366f59c180c1da",
        "title": "田氏南楼对月",
        "author": "马戴",
        "content": "主人同露坐，明月在高台。\n咽咽阴虫叫，萧萧寒鴈来。\n影摇疎木落，魄转曙钟开。\n幸免丹霞映，清光溢酒杯。",
        "dynasty": "唐",
        "collection_info": null
    },
    {
        "uuid": "80058d679b8c173271c7e25398ad3b73",
        "title": "送宗密上人",
        "author": "马戴",
        "content": "门前九陌尘，石上定中身。\n近放辽天鹤，曾为南岳人。\n腊高松叶换，雪尽茗芽新。\n一自传香后，名山愿卜邻。",
        "dynasty": "唐",
        "collection_info": null
    },
    {
        "uuid": "5adf197c89dfc06daa3322950c5c4f92",
        "title": "白鹿原晚望",
        "author": "马戴",
        "content": "浐曲鴈飞下，秦原人葬回。\n丘坟与城阙，草树共尘埃。",
        "dynasty": "唐",
        "collection_info": null
    },
    {
        "uuid": "bc03b19c9107c91b66030150078bcbef",
        "title": "失意书怀呈知己",
        "author": "马戴",
        "content": "直道何由启圣君，非才谁敢议论文。\n心存黄箓兼丹诀，家忆青山与白云。\n麋鹿幽栖闲可近，鸳鸾高举势宜分。\n微生不学刘琨辈，剑刃相交拟立勋。",
        "dynasty": "唐",
        "collection_info": null
    },
    {
        "uuid": "617d46d664aa49f74aed8000ccec21b5",
        "title": "春日寻浐川王处士",
        "author": "马戴",
        "content": "碧草径微断，白云扉晚开。\n罢琴松韵发，鉴水月光来。\n宿鸟排花动，樵童浇竹迴。\n与君同露坐，涧石拂青苔。",
        "dynasty": "唐",
        "collection_info": null
    },
    {
        "uuid": "7fe9888dbe399c1af9881757580cd5a2",
        "title": "宿阳台观",
        "author": "马戴",
        "content": "玉洞仙何在，炉香客自焚。\n醮坛围古木，石磬响寒云。\n曙月孤霞映，悬流峭壁分。\n心知人世隔，坐与鹤为羣。",
        "dynasty": "唐",
        "collection_info": null
    },
    {
        "uuid": "8cc0fcce53585eec677ee99483fc57e0",
        "title": "寄金州姚使君员外",
        "author": "马戴",
        "content": "老怀清净化，乞去守洵阳。\n废井人应满，空林虎自藏。\n迸泉疎石窦，残雨发椒香。\n山缺通巴峡，江流带楚樯。\n忧农生野思，祷庙结云装。\n覆局松移影，听琴月堕光。\n鸟鸣开郡印，僧去置禅床。\n罢贡金休凿，凌寒笋更长。\n退公披鹤氅，高步隔鹓行。\n相见朱门内，麾幢拂曙霜。",
        "dynasty": "唐",
        "collection_info": null
    },
    {
        "uuid": "7364888fa7083cbf3e3dd989f3fedf05",
        "title": "中秋夜坐有怀",
        "author": "马戴",
        "content": "秋光动河汉，耿耿曙难分。\n堕露垂丛药，残星间薄云。\n心悬赤城峤，志向紫阳君。\n鴈过海风起，萧萧时独闻。",
        "dynasty": "唐",
        "collection_info": null
    },
    {
        "uuid": "1706a8396ae1729b6413f0a372132dae",
        "title": "题镜湖野老所居",
        "author": "马戴",
        "content": "湖裏寻君去，樵风往返吹。\n树喧巢鸟出，路细葑田移。\n沤苎成鱼网，枯根是酒巵。\n老年唯自适，生事任羣儿。",
        "dynasty": "唐",
        "collection_info": null
    },
    {
        "uuid": "d2a851995eaaed81dce8e4864f3ea1b6",
        "title": "题女道士居",
        "author": "马戴",
        "content": "不饵住云溪，休丹罢药畦。\n杏花虚结子，石髓任成泥。\n扫地青牛卧，栽松白鹤栖。\n共知仙女丽，莫是阮郎妻。",
        "dynasty": "唐",
        "collection_info": null
    },
    {
        "uuid": "d1748b74b6881bc8d21e5646956c6393",
        "title": "送王道士",
        "author": "马戴",
        "content": "真人俄整舃，双鹤屡飞翔。\n恐入壶中住，须传肘后方。\n霓裳云气润，石径朮苗香。\n一去何时见，仙家日月长。",
        "dynasty": "唐",
        "collection_info": null
    },
    {
        "uuid": "c3dc36c89b6cbd3faae4c4963a4a9460",
        "title": "送道友入天台山作",
        "author": "马戴",
        "content": "却忆天台去，移居海岛空。\n观寒琪树碧，雪浅石桥通。\n漱齿飞泉外，餐霞早境中。\n终期赤城裏，披氅与君同。",
        "dynasty": "唐",
        "collection_info": null
    },
    {
        "uuid": "dbb4e3ab870623901022e2da0f9bb30f",
        "title": "题章野人山居",
        "author": "马戴",
        "content": "带郭茅亭诗兴饶，回看一曲倚危桥。\n门前山色能深浅，壁上湖光自动摇。\n闲花散落填书帙，戏鸟低飞碍柳条。\n向此隐来经几载，如今已是汉家朝。",
        "dynasty": "唐",
        "collection_info": null
    },
    {
        "uuid": "0abaebace4d6177a6874967274a94c03",
        "title": "江中遇客",
        "author": "马戴",
        "content": "危石江中起，孤云岭上还。\n相逢皆得意，何处是乡关。",
        "dynasty": "唐",
        "collection_info": null
    },
    {
        "uuid": "c2c9b8f0dd961c7b00d1df530f5b8473",
        "title": "期王炼师不至",
        "author": "马戴",
        "content": "黄精蒸罢洗琼桮，林下从留石上苔。\n昨日围棋未终局，多乘白鹤下山来。",
        "dynasty": "唐",
        "collection_info": null
    },
    {
        "uuid": "8d0271e71c6ba9ca607c527efbe91796",
        "title": "秋日送僧志幽归山寺",
        "author": "马戴",
        "content": "禅室绳床在翠微，松间荷笠一僧归。\n磬声寂历宜秋夜，手冷灯前自衲衣。",
        "dynasty": "唐",
        "collection_info": null
    },
    {
        "uuid": "f5b9abe4be9a19fcbf3a23198b5ce128",
        "title": "句",
        "author": "马戴",
        "content": "申胥任向秦庭哭，靳尚终贻楚国忧。",
        "dynasty": "唐",
        "collection_info": null
    },
    {
        "uuid": "1c89c7faa1fc9c51bb592a58d9f7f248",
        "title": "寄宜阳兄弟",
        "author": "易重",
        "content": "六年雁序恨分离，诏下今朝遇已知。\n上国皇风初喜日，御阶恩渥属身时。\n内庭再考称文异，圣主宣名奖艺奇。\n故里仙才若相问，一春攀得两重枝。",
        "dynasty": "唐",
        "collection_info": null
    },
    {
        "uuid": "ee83bc1f3cb68591986dfd2d3527b4d2",
        "title": "发蕙风馆遇阴不见九华山有作",
        "author": "孟迟",
        "content": "我来淮阴城，千江万山无不经。\n山青水碧千万丈，奇峯急派何纵横。\n又闻九华山，山顶连青冥。\n太白有逸韵，使我西南行。\n一步一攀策，前行正鸡鸣。\n阴云冉冉忽飞起，千里万里危峥嵘。\n譬如天之有日蚀，使我昏沈犹不明。\n人家敲镜救不得，光阴却属贪狼星。\n恨亦不能通，言亦不足听。\n长鞭挥马出门去，是以九华为不平。",
        "dynasty": "唐",
        "collection_info": null
    },
    {
        "uuid": "163b13ac81a41030e163be199d8ece57",
        "title": "寄浙右旧幕僚",
        "author": "孟迟",
        "content": "由来恶舌驷难追，自古无媒谤所归。\n勾践岂能容范蠡，李斯何暇救韩非。\n巨拳岂为鸡挥肋，强弩那因鼠发机。\n惭愧故人同鲍叔，此心江柳尚依依。",
        "dynasty": "唐",
        "collection_info": null
    },
    {
        "uuid": "91211ae550d745483e515571d6619115",
        "title": "壮士吟",
        "author": "孟迟",
        "content": "壮士何曾悲，悲即无回期。\n如何易水上，未歌泪先垂。",
        "dynasty": "唐",
        "collection_info": null
    },
    {
        "uuid": "71e82691ae33129cc7edc41819a37e0d",
        "title": "徐波渡",
        "author": "孟迟",
        "content": "晓月千重树，春烟十里溪。\n过来还过去，此路不知迷。",
        "dynasty": "唐",
        "collection_info": null
    },
    {
        "uuid": "efcd460205e39725968977fcb888101d",
        "title": "题嘉祥驿",
        "author": "孟迟",
        "content": "树顶烟微绿，山根菊暗香。\n何人独鞭马，落日上嘉祥。",
        "dynasty": "唐",
        "collection_info": null
    },
    {
        "uuid": "6ea8d0348a7cd97da1f84684a91de96c",
        "title": "怀郑洎",
        "author": "孟迟",
        "content": "风兰舞幽香，雨叶堕寒滴。\n美人来不来，前山看向夕。",
        "dynasty": "唐",
        "collection_info": null
    },
    {
        "uuid": "2b0f93c059f83dee3cde94cc8533be24",
        "title": "长信宫",
        "author": "孟迟",
        "content": "君恩已尽欲何归，犹有残香在舞衣。\n自恨身轻不如燕，春来还遶御帘飞。",
        "dynasty": "唐",
        "collection_info": null
    },
    {
        "uuid": "83e113e695156a93ad11ad5f330268a4",
        "title": "闺情",
        "author": "孟迟",
        "content": "山上有山归不得，湘江暮雨鹧鸪飞。\n蘼芜亦是王孙草，莫送春香入客衣。",
        "dynasty": "唐",
        "collection_info": null
    },
    {
        "uuid": "1552854996eb9f1d83d4588fd782bb8e",
        "title": "莲塘",
        "author": "孟迟",
        "content": "脉脉低回殷袖遮，脸横秋水髻盘鸦。\n莲茎有刺不成折，尽日岸傍空看花。",
        "dynasty": "唐",
        "collection_info": null
    },
    {
        "uuid": "cb7eb6647825b7a501c61e62d5680337",
        "title": "还淮却寄睢阳",
        "author": "孟迟",
        "content": "梁王池苑已苍然，满树斜阳极浦烟。\n尽日回头看不见，两行愁泪上南船。",
        "dynasty": "唐",
        "collection_info": null
    },
    {
        "uuid": "7580258a6ef03c7b8c9eecd0b425aa37",
        "title": "乌江",
        "author": "孟迟",
        "content": "中分岂是无遗策，百战空劳不逝骓。\n大叶固非人事及，乌江亭长又何知。",
        "dynasty": "唐",
        "collection_info": null
    },
    {
        "uuid": "92b260bf14e003e688eaec8d0b1cbbda",
        "title": "新安故关",
        "author": "孟迟",
        "content": "汉帝英雄重武材，崇山险处凿门开。\n如今更有将军否，移取潼关向北来。",
        "dynasty": "唐",
        "collection_info": null
    },
    {
        "uuid": "45d8ab894b9b8a4c1d2d641e29cd36d6",
        "title": "广陵城",
        "author": "孟迟",
        "content": "红遶高台绿遶城，城边春草傍墙生。\n隋家不向此中尽，汴水应无东去声。",
        "dynasty": "唐",
        "collection_info": null
    },
    {
        "uuid": "25c5eb6c457f1187b1d1efb61b00f3af",
        "title": "过骊山",
        "author": "孟迟",
        "content": "冷日微烟渭水愁，华清宫树不胜秋。\n霓裳一曲千门锁，白尽梨园弟子头。",
        "dynasty": "唐",
        "collection_info": null
    },
    {
        "uuid": "1d9898325db755eb3919b3664a0c3ee0",
        "title": "吴故宫",
        "author": "孟迟",
        "content": "越女歌长君且听，芙蓉香满水边城。\n岂知一日终非主，犹自如今有怨声。",
        "dynasty": "唐",
        "collection_info": null
    },
    {
        "uuid": "d910e3cb12f2d307126490c1acad8ee2",
        "title": "兰昌宫",
        "author": "孟迟",
        "content": "宫门两片掩埃尘，墙上无花草不春。\n谁见当时禁中事，阿娇解佩与何人。",
        "dynasty": "唐",
        "collection_info": null
    },
    {
        "uuid": "c1b8803341afd2497c3d76fce06f5494",
        "title": "宫人斜",
        "author": "孟迟",
        "content": "云惨烟愁苑路斜，路傍丘冢尽宫娃。\n茂陵不是同归处，空寄香魂着野花。",
        "dynasty": "唐",
        "collection_info": null
    },
    {
        "uuid": "9d7dda507c50ecad814dc1ac4424d07d",
        "title": "句",
        "author": "孟迟",
        "content": "天地有时饶一掷，江山无主任平分。",
        "dynasty": "唐",
        "collection_info": null
    },
    {
        "uuid": "4f7113d051940656050c61f064987d89",
        "title": "和于兴宗登越王楼诗",
        "author": "王铎",
        "content": "谢眺题诗处，危楼压郡城。\n雨余江水碧，云断雪山明。\n锦绣来仙境，风光入帝京。\n恨无青玉案，何以报高情。",
        "dynasty": "唐",
        "collection_info": null
    },
    {
        "uuid": "43f00d3a6582a08bb3153ee1f27c1cc5",
        "title": "谒梓潼张恶子庙",
        "author": "王铎",
        "content": "盛唐圣主解青萍，欲振新封济顺名。\n夜雨龙抛三尺匣，春云凤入九重城。\n劒门喜气随雷动，玉垒韶光待贼平。\n惟报关东诸将相，柱天功业赖阴兵。",
        "dynasty": "唐",
        "collection_info": null
    },
    {
        "uuid": "80d8cec3e4633f4ff420eb2bd847456f",
        "title": "罢都统守镇滑州作",
        "author": "王铎",
        "content": "用军何事敢迁延，恩重才轻分使然。\n黜诏已闻来阙下，檄书犹未遍军前。\n腰间尽解苏秦印，波上虚迎范蠡船。\n正会星辰扶北极，却驱戈甲镇南燕。\n三尘上相逢明主，九合诸侯媿昔贤。\n看却中兴扶大业，杀身无路好归田。",
        "dynasty": "唐",
        "collection_info": null
    },
    {
        "uuid": "5d52d79b7370e6d7a5e41855ff5fca56",
        "title": "句",
        "author": "王铎",
        "content": "华表尚迷丁令鹤，竹坡犹认葛溪龙。",
        "dynasty": "唐",
        "collection_info": null
    },
    {
        "uuid": "ce79014931eeb36990842076273df739",
        "title": "中秋月直禁苑",
        "author": "郑畋",
        "content": "禁署方怀忝，纶闱已再加。\n暂来西掖路，还整上清槎。\n恍惚归丹地，深严宿绛霞。\n幽襟聊自适，闲弄紫薇花。",
        "dynasty": "唐",
        "collection_info": null
    },
    {
        "uuid": "953512f5952cc7769ebb8683b6923f0e",
        "title": "麦穗两岐",
        "author": "郑畋",
        "content": "圣虑忧千亩，嘉苗荐两岐。\n如云方表盛，成穗忽标奇。\n瑞露纵横滴，祥风左右吹。\n讴歌连上苑，化日遍平陂。\n史册书堪重，丹青画更宜。\n愿依连理树，俱作万年枝。",
        "dynasty": "唐",
        "collection_info": null
    },
    {
        "uuid": "1f2150de589ee7895007df719a9883ad",
        "title": "五月一日紫宸候对时属禁直穿内而行因书六韵",
        "author": "郑畋",
        "content": "朱夏五更后，步廊三里余。\n有人从翰苑，穿入内中书。\n漏响飘银箭，灯光照玉除。\n禁扉犹鏁钥，宫妓已妆梳。\n紫府游应似，钧天梦不如。\n尘埃九重外，谁信在清虚。",
        "dynasty": "唐",
        "collection_info": null
    },
    {
        "uuid": "a1ffc3f0d153337b144854e1a2eeae70",
        "title": "题缑山王子晋庙",
        "author": "郑畋",
        "content": "有昔灵王子，吹笙遡泬㵳。\n六宫攀不住，三岛去相招。\n亡国原陵古，宾天岁月遥。\n无蹊窥海曲，有庙访山椒。\n石帐龙蛇拱，云栊彩翠销。\n露坛装琬琰，真像写松乔。\n珠馆青童宴，琳宫阿母朝。\n气舆仙女侍，天马吏兵调。\n湘妓红丝瑟，秦郎白管箫。\n西城要绰约，南岳命娇娆。\n句曲觞金洞，天台啸石桥。\n晚花珠弄蘂，春茹玉生苗。\n二景神光秘，三元宝箓饶。\n雾垂鸦翅髮，冰束虎章腰。\n鹤驭争衔箭，龙妃合献绡。\n衣从星渚浣，丹就日宫烧。\n物外花尝满，人间叶自凋。\n望台悲汉戾，阅水笑梁昭。\n古殿香残炧，荒阶柳长条。\n几曾期七日，无復降重霄。\n嵩岭连天汉，伊澜入海潮。\n何由得真诀，使我佩环飘。",
        "dynasty": "唐",
        "collection_info": null
    },
    {
        "uuid": "15d26709d4eb55e5c9910be41770b1cc",
        "title": "初秋寓直三首 一",
        "author": "郑畋",
        "content": "晓星独挂结麟楼，三殿风高药树秋。\n玉笛数声飘不住，问人依约在东头。",
        "dynasty": "唐",
        "collection_info": null
    },
    {
        "uuid": "d31ca9828658ae9d8cfcb3b2c4c418f6",
        "title": "初秋寓直三首 二",
        "author": "郑畋",
        "content": "宿鸟翩翩落照微，石台楼阁锁重扉。\n步廊无限金羁响，应是诸司扈从归。",
        "dynasty": "唐",
        "collection_info": null
    },
    {
        "uuid": "b8b1cb5edd701d53653b833d077063eb",
        "title": "初秋寓直三首 三",
        "author": "郑畋",
        "content": "幽阁焚香万虑凝，下帘胎息过禅僧。\n玉堂分照无人后，消尽金盆一碗冰。",
        "dynasty": "唐",
        "collection_info": null
    },
    {
        "uuid": "7e44ceea1367a7469d98f0e71e97b3a0",
        "title": "夜景又作",
        "author": "郑畋",
        "content": "铃绦无响闭珠宫，小阁凉添玉蘂风。\n枕簟满床明月到，自疑身在五云中。",
        "dynasty": "唐",
        "collection_info": null
    },
    {
        "uuid": "94cb00c39bfe6edddcd2b3d4575cba11",
        "title": "杪秋夜直",
        "author": "郑畋",
        "content": "蘂宫裁诏与宵分，虽在青云忆白云。\n待报君恩了归去，山翁何急草移文。",
        "dynasty": "唐",
        "collection_info": null
    },
    {
        "uuid": "d476f24bf336953de03e52d557c922d3",
        "title": "禁直寄崔员外",
        "author": "郑畋",
        "content": "银台楼北蘂珠宫，敻与人间路不同。\n在省五更春睡侣，早来分梦玉堂中。",
        "dynasty": "唐",
        "collection_info": null
    },
    {
        "uuid": "dfa959b3215015d3efe9fe4fff497567",
        "title": "闻号",
        "author": "郑畋",
        "content": "陛兵偏近羽林营，夜静仍传禁号声。\n应笑执金双阙下，近南犹隔两重城。",
        "dynasty": "唐",
        "collection_info": null
    },
    {
        "uuid": "2661ac1b79d3b83118ed28398df06a32",
        "title": "禁直和人饮酒",
        "author": "郑畋",
        "content": "卉醴陀花物外香，清浓标格胜椒浆。\n我来尚有钧天会，犹得金尊半日尝。",
        "dynasty": "唐",
        "collection_info": null
    },
    {
        "uuid": "29cca6dce9a94ed8ef10c79743d0cc00",
        "title": "下直早出",
        "author": "郑畋",
        "content": "诸司人尽马蹄稀，紫帕云竿九钉归。\n偏觉石台清贵处，牓悬金字射晴晖。",
        "dynasty": "唐",
        "collection_info": null
    },
    {
        "uuid": "7314690c9c4587665d040ecf696daff1",
        "title": "金銮坡上南望",
        "author": "郑畋",
        "content": "玉晨钟韵上清虚，画戟祥烟拱帝居。\n极眼向南无限地，绿烟深处认中书。",
        "dynasty": "唐",
        "collection_info": null
    },
    {
        "uuid": "b6ae4010b2203225b67d05f4a8a50735",
        "title": "酬隐珪舍人寄红烛",
        "author": "郑畋",
        "content": "蜜炬殷红画不如，且将归去照吾庐。\n今来併得三般事，灵运诗篇逸少书。",
        "dynasty": "唐",
        "collection_info": null
    },
    {
        "uuid": "891daeae6c82547fe0e741ba34dea02f",
        "title": "马嵬坡",
        "author": "郑畋",
        "content": "[玄]宗回马杨妃死，云雨虽亡日月新。\n终是圣明天子事，景阳宫井又何人。",
        "dynasty": "唐",
        "collection_info": null
    },
    {
        "uuid": "92a1fcc0910c3c96995f2a52a8cb9ad9",
        "title": "句",
        "author": "郑畋",
        "content": "圆明青[䭀]饭，光润碧霞浆。\n浴殿晴秋倘中谢，残英犹可醉琼杯。",
        "dynasty": "唐",
        "collection_info": null
    },
    {
        "uuid": "fece21a394c3e09d2b9d95359b8429d4",
        "title": "题九华山",
        "author": "谭铢",
        "content": "忆闻九华山，尚在童稚年。\n浮沈任名路，窥仰会无缘。\n罢职池阳时，復遭迎送牵。\n因兹契诚愿，瞩望枕席前。\n况值春正浓，气色无不全。\n或如碧玉静，或似青霭鲜。\n或接白云堆，或暎红霞天。\n呈姿既不一，变态何啻千。\n巍峩本无动，崇峻性岂偏。\n外景自隐隐，潜虚固幽玄。\n我来暗凝情，务道志更坚。\n色与山异性，性併山亦然。\n境变山不动，性存形自迁。\n自迁不阻俗，自定不失贤。\n浮华与朱紫，安可迷心田。",
        "dynasty": "唐",
        "collection_info": null
    },
    {
        "uuid": "9aa6ec50b053a63a15cd14ecfddf508a",
        "title": "真娘墓",
        "author": "谭铢",
        "content": "武丘山下冢纍纍，松柏萧条尽可悲。\n何事世人偏重色，真娘墓上独题诗。",
        "dynasty": "唐",
        "collection_info": null
    },
    {
        "uuid": "9f53ad5f20c5107a8011eba62be48611",
        "title": "望九华山",
        "author": "卢嗣立",
        "content": "九华深翠落轩楹，迥眺澄江气象明。\n不遇阴霾孤岫隐，正当寒日众峯呈。\n坐观风雪销烦思，惜别烟岚驻晓行。\n得路归山期早诀，夜来潜已告精诚。",
        "dynasty": "唐",
        "collection_info": null
    },
    {
        "uuid": "6691c78522eca8e3a2eaa452f06a3c77",
        "title": "应举日寄兄弟",
        "author": "朱可名",
        "content": "废刈镜湖田，上书紫阁前。\n愁人久委地，诗道未闻天。\n不是烧金手，徒抛钓月船。\n多惭兄弟意，不敢问林泉。",
        "dynasty": "唐",
        "collection_info": null
    },
    {
        "uuid": "154f031ccc6a80a0acd69f5f46944f15",
        "title": "河出荣光",
        "author": "张良器",
        "content": "引派昆山峻，朝宗海路长。\n千龄逢圣主，五色瑞荣光。\n隐暎浮中国，晶明助太阳。\n坤维连浩漫，天汉接微茫。\n丹阙清氛裏，函关紫气旁。\n位尊常守伯，道泰每呈祥。\n习坎灵逾久，居卑德有常。\n龙门如可涉，忠信是舟梁。",
        "dynasty": "唐",
        "collection_info": null
    },
    {
        "uuid": "f1f49a9941513372ebe4c20662d61067",
        "title": "新雪八韵",
        "author": "薛能",
        "content": "大雪满初晨，开门万象新。\n龙钟鸡未起，萧索我何贫。\n耀若花前境，清如物外身。\n细飞斑户牖，干洒乱松筠。\n正色凝高岭，随流助要津。\n鼎消微是滓，车碾半和尘。\n茶兴留诗客，瓜情想戍人。\n终篇本无字，谁别胜阳春。",
        "dynasty": "唐",
        "collection_info": null
    },
    {
        "uuid": "cf5e9920d4c8cc1453c60b678782b387",
        "title": "国学试风化下",
        "author": "薛能",
        "content": "霁阙露穹崇，含生仰圣聪。\n英明高比日，声敎下如风。\n静发宸居内，低来品物中。\n南熏歌自溥，北极响皆通。\n苹末看无状，人间觉有功。\n因今委泥者，覩此忘途穷。",
        "dynasty": "唐",
        "collection_info": null
    },
    {
        "uuid": "f9b6b5d75d16441afc95477176c3bf58",
        "title": "昇平词十首 一",
        "author": "薛能",
        "content": "瑞气遶宫楼，皇居信上游。\n远冈连圣祚，平地载神州。\n会合皆重译，潺湲近八流。\n中兴岂假问，据此自千秋。",
        "dynasty": "唐",
        "collection_info": null
    },
    {
        "uuid": "6c38fd96a6474c6c201811e2ba117309",
        "title": "昇平词十首 二",
        "author": "薛能",
        "content": "寥泬敞延英，朝班立位横。\n宣传无草动，拜舞有衣声。\n鸳瓦霜消湿，虫丝日照明。\n辛勤自不到，遥见似前程。",
        "dynasty": "唐",
        "collection_info": null
    },
    {
        "uuid": "b3a0ded7793817fd5adf6a1adfa21295",
        "title": "昇平词十首 三",
        "author": "薛能",
        "content": "处处是欢心，时康岁已深。\n不同三尺劒，应似五弦琴。\n寿笑山犹尽，明嫌日有阴。\n何当怜一物，亦遣断愁吟。",
        "dynasty": "唐",
        "collection_info": null
    },
    {
        "uuid": "3d3ec1f3153fe7c6e7416f28b0aadc49",
        "title": "昇平词十首 四",
        "author": "薛能",
        "content": "曙质绝埃氛，彤庭列禁军。\n圣颜初对日，龙尾竞缘云。\n佩响交成韵，帘阴暖带纹。\n逍遥岂有事，于此咏南熏。",
        "dynasty": "唐",
        "collection_info": null
    },
    {
        "uuid": "b9cb3cd0e5a16798b29bb0911a84309e",
        "title": "昇平词十首 五",
        "author": "薛能",
        "content": "一物至周天，洪纤尽晏然。\n车书无异俗，甲子并丰年。\n奇技皆归朴，征夫亦服田。\n君王故不有，台鼎合韦弦。",
        "dynasty": "唐",
        "collection_info": null
    },
    {
        "uuid": "dbd3443f98b65a04bda838392eb3c987",
        "title": "昇平词十首 六",
        "author": "薛能",
        "content": "日日听歌谣，区中尽祝尧。\n虫蝗初不害，夷狄近全销。\n史笔惟书瑞，天台绝见妖。\n因令匹夫志，转欲事清朝。",
        "dynasty": "唐",
        "collection_info": null
    },
    {
        "uuid": "425bae665490ab9c1f9c1f67ab65924e",
        "title": "昇平词十首 七",
        "author": "薛能",
        "content": "品物尽昭苏，神功復帝谟。\n他时应有寿，当代且无虞。\n赐历通遐俗，移关入半胡。\n鹪鹩一何幸，于此寄微躯。",
        "dynasty": "唐",
        "collection_info": null
    },
    {
        "uuid": "8b90be7d839908f0886eb484b91b22eb",
        "title": "昇平词十首 八",
        "author": "薛能",
        "content": "无战復无私，尧时即此时。\n焚香临极早，待月卷帘迟。\n端拱干坤内，何言黈纩垂。\n君看圣明验，只此是神龟。",
        "dynasty": "唐",
        "collection_info": null
    },
    {
        "uuid": "acc0c59c0fa02615eb513701d8aa4403",
        "title": "昇平词十首 九",
        "author": "薛能",
        "content": "旭日上清穹，明堂坐圣聪。\n衣裳承瑞气，冠冕盖重瞳。\n花木经宵露，旌旗入仗风。\n何期于此地，见说是神工。",
        "dynasty": "唐",
        "collection_info": null
    },
    {
        "uuid": "368579f685cfe160673680409e4b0b22",
        "title": "昇平词十首 十",
        "author": "薛能",
        "content": "五帝三皇主，萧曹魏邴臣。\n文章惟返朴，戈甲尽生尘。\n谏纸应无用，朝纲自有伦。\n昇平不可记，所见是闲人。",
        "dynasty": "唐",
        "collection_info": null
    },
    {
        "uuid": "fbde6c0757df2f815c07fa44d77d6ab9",
        "title": "送冯温往河外",
        "author": "薛能",
        "content": "琴劒事行装，河关出北方。\n秦音尽河内，魏画自黎阳。\n野日村苗熟，秋霜馆叶黄。\n风沙问船处，应得立清漳。",
        "dynasty": "唐",
        "collection_info": null
    },
    {
        "uuid": "f72e033fabebf34e5e0518980c76bf10",
        "title": "送从兄之太原副使",
        "author": "薛能",
        "content": "少载琴书去，须知暂佐军。\n初程见西岳，尽室渡横汾。\n元日何州在，枯风宿馆闻。\n都门送行处，青紫骑纷纷。",
        "dynasty": "唐",
        "collection_info": null
    },
    {
        "uuid": "436aeb07e17b158d38f24061c9ad01e8",
        "title": "送马戴书记之太原",
        "author": "薛能",
        "content": "一曲大河声，全家几日行。\n从容长约夜，差互忽离城。\n镇北胡沙浅，途中霍岳横。\n相逢莫已讯，诗雅负雄名。",
        "dynasty": "唐",
        "collection_info": null
    },
    {
        "uuid": "7dd7420fceebdd356c69675cb0041663",
        "title": "送友人出塞",
        "author": "薛能",
        "content": "榆关到不可，何况出榆关。\n春草临岐断，边楼带日闲。\n人归穹帐外，鸟乱废营间。\n此地堪愁想，霜前作意还。",
        "dynasty": "唐",
        "collection_info": null
    },
    {
        "uuid": "3169038bc44967b95a85e34318b880c7",
        "title": "送李溟出塞",
        "author": "薛能",
        "content": "边城官尚恶，况乃是羁游。\n别路应相忆，离亭更少留。\n黄沙人外阔，飞雪马前稠。\n甚险穹庐宿，无为过代州。",
        "dynasty": "唐",
        "collection_info": null
    },
    {
        "uuid": "2e425ac503a40ad4b521192d8911d697",
        "title": "寄终南隐者",
        "author": "薛能",
        "content": "海日东南出，应开岭上扉。\n扫坛花入篲，科竹露霑衣。\n饭后嫌身重，茶中见鸟归。\n相思爱民者，难说与亲违。",
        "dynasty": "唐",
        "collection_info": null
    },
    {
        "uuid": "6640b632cae1253cfb0546e08eb65220",
        "title": "赠隐者",
        "author": "薛能",
        "content": "自得高闲性，平生向北栖。\n月潭云影断，山叶雨声齐。\n庭树人书匝，栏花鸟坐低。\n相留永不忘，经宿话丹梯。",
        "dynasty": "唐",
        "collection_info": null
    },
    {
        "uuid": "9e0eb782f1cca88a6d144195a1aa3f2b",
        "title": "惜春",
        "author": "薛能",
        "content": "花开亦花落，时节暗中迁。\n无计延春日，可能留少年。\n小丛初散蝶，高柳即闻蝉。\n繁艳归何处，满山啼杜鹃。",
        "dynasty": "唐",
        "collection_info": null
    },
    {
        "uuid": "2b2f873f294bb7f3d7bee0c9ee30e65f",
        "title": "送人自苏州之长沙县官",
        "author": "薛能",
        "content": "驱马復乘流，何时发虎丘？全家上南岳，一尉事诸侯。\n茶煮朝宗水，船停调角州。\n炎方好将息，卑湿旧堪忧。",
        "dynasty": "唐",
        "collection_info": null
    },
    {
        "uuid": "cb738e79a49fb56ce92635cfba13e41f",
        "title": "早春归山中旧居",
        "author": "薛能",
        "content": "茫茫驱匹马，归处是荒榛。\n猨迹破庭雪，鼠踪生甑尘。\n开门衝网断，扫叶放苔匀。\n为惜诗情错，应难致此身。",
        "dynasty": "唐",
        "collection_info": null
    },
    {
        "uuid": "edd19c1aee13b797ecfc7e339b46eaee",
        "title": "麟中寓居寄蒲中友人",
        "author": "薛能",
        "content": "萧条秋雨地，独院阻同羣。\n一夜惊为客，多年不见君。\n边心生落日，乡思羡归云。\n更在相思处，子规灯下闻。",
        "dynasty": "唐",
        "collection_info": null
    },
    {
        "uuid": "5396c80c28bb517e2cbe6be208186ccc",
        "title": "关中送别",
        "author": "薛能",
        "content": "一行千里外，几事寸心间。\n才子贫堪叹，男儿别是闲。\n黄河淹华岳，白日照潼关。\n若值乡人问，终军贱不还。",
        "dynasty": "唐",
        "collection_info": null
    },
    {
        "uuid": "e981e9c57eb7d3d773757022b564537a",
        "title": "中秋夜寄李溟",
        "author": "薛能",
        "content": "满魄断埃氛，牵吟并舍闻。\n一年唯此夜，到晚愿无云。\n待赏从初出，看行过二分。\n严城亦已闭，悔不预期君。",
        "dynasty": "唐",
        "collection_info": null
    },
    {
        "uuid": "89eeb7de2c192aa4e0b669492d42fff2",
        "title": "赠禅师",
        "author": "薛能",
        "content": "梦想青山寺，前年住此中。\n夜堂吹竹雨，春地落花风。\n旧句师曾见，清斋我亦同。\n浮生蹇莫问，辛苦未成功。",
        "dynasty": "唐",
        "collection_info": null
    },
    {
        "uuid": "2203be55eb2993e400af68e544d06a70",
        "title": "送禅僧",
        "author": "薛能",
        "content": "寒空孤鸟度，落日一僧归。\n近寺路闻梵，出郊风满衣。\n步摇瓶浪起，盂戛磬声微。\n还坐栖禅所，荒山月照扉。",
        "dynasty": "唐",
        "collection_info": null
    },
    {
        "uuid": "03f5f328b419588585785433b88a7add",
        "title": "赠隐者",
        "author": "薛能",
        "content": "门前虽有径，绝向世间行。\n薙草因逢药，移花便得莺。\n甘贫原是道，苦学不为名。\n莫怪苍髭晚，无机任世情。",
        "dynasty": "唐",
        "collection_info": null
    },
    {
        "uuid": "d130f25a35c1c3a00ebaf34b2e002164",
        "title": "冬日送僧归吴中旧居",
        "author": "薛能",
        "content": "去扫冬林下，闲持未徧经。\n为山低凿牖，容月广开庭。\n旧叶云千里，生涯水一瓶。\n还应觅新句，看雪倚禅扃。",
        "dynasty": "唐",
        "collection_info": null
    },
    {
        "uuid": "5304bc2c9dcedf5c2a6160bd904bcda5",
        "title": "恭禧皇太后挽歌词三首 一",
        "author": "薛能",
        "content": "八月曾殊选，三星固异仪。\n祔陵经灞浐，归赗杂华夷。\n旌去题新谥，宫存鏁素帏。\n重泉应不恨，生见太平时。",
        "dynasty": "唐",
        "collection_info": null
    },
    {
        "uuid": "9898fb34898a6cc9c2f608b931acd072",
        "title": "恭禧皇太后挽歌词三首 二",
        "author": "薛能",
        "content": "月落娥兼隐，宫空后岂还。\n衔哀穷地界，亲莅泣天颜。\n旧住留丹药，新陵在碧山。\n国人伤莫及，应只咏关关。",
        "dynasty": "唐",
        "collection_info": null
    },
    {
        "uuid": "ba9549a230a26c1dd06ca288aae6458b",
        "title": "恭禧皇太后挽歌词三首 三",
        "author": "薛能",
        "content": "配圣三朝隔，灵仪万姓哀。\n多年好黄老，旧日荐贤才。\n道着标彤管，宫闲闭绿苔。\n平生六衣在，曾着祀高禖。",
        "dynasty": "唐",
        "collection_info": null
    },
    {
        "uuid": "98ace417d389e1de6d096c81e4da9e40",
        "title": "送胡澳下第归蒲津",
        "author": "薛能",
        "content": "无媒甘下飞，君子尚麻衣。\n岁月终荣在，家园近且归。\n山光临舜庙，河气隔王畿。\n甚积汤原思，青青宿麦肥。",
        "dynasty": "唐",
        "collection_info": null
    },
    {
        "uuid": "0f9d11e2c8130d2ff5275119f2edf096",
        "title": "春日闲居",
        "author": "薛能",
        "content": "权门多见薄，吾道岂终行。\n散地徒忧国，良时不在城。\n花繁春正王，茶美梦初惊。\n赖有兹文在，犹堪畅此生。",
        "dynasty": "唐",
        "collection_info": null
    },
    {
        "uuid": "80e3746bf0a155b73519b8ca1681f646",
        "title": "题逃户",
        "author": "薛能",
        "content": "几世瞢农桑，凶年竟失乡。\n朽关生湿菌，倾屋照斜阳。\n雨水淹残臼，葵花压倒墙。\n明时岂致此，应自负苍苍。",
        "dynasty": "唐",
        "collection_info": null
    },
    {
        "uuid": "6fa74709c55d3f8b1e18fa5506a605d1",
        "title": "郊居荅客",
        "author": "薛能",
        "content": "傍舍虫声满，残秋宿雨村。\n远劳才子骑，光顾野人门。\n败叶盘空蔓，雕丛露暗根。\n相携未尽语，川月照黄昏。",
        "dynasty": "唐",
        "collection_info": null
    },
    {
        "uuid": "c024dd3baf1ba71c78fb4f1058a378ce",
        "title": "早春归山中旧居",
        "author": "薛能",
        "content": "绿草闭闲院，悄然花正开。\n新年人未去，戊日燕还来。\n雨地残枯沫，灯窗积旧煤。\n归田语不忘，樗散料非才。",
        "dynasty": "唐",
        "collection_info": null
    },
    {
        "uuid": "25ab7f64d8ee93c129e74d6ee5f947f6",
        "title": "下第后春日长安寓居三首 一",
        "author": "薛能",
        "content": "一榜尽精选，此身犹陆沈。\n自无功谠分，敢抱怨尤心。\n暖陌开花气，春居闭日阴。\n相知岂不有，知浅未知深。",
        "dynasty": "唐",
        "collection_info": null
    },
    {
        "uuid": "9342dac0a8da00c22e070534fb7e4157",
        "title": "下第后春日长安寓居三首 二",
        "author": "薛能",
        "content": "暂屈固何恨，所忧无此时。\n隔年空仰望，临日又参差。\n劳力且成病，壮心能不衰。\n犹将琢磨意，更欲候宗师。",
        "dynasty": "唐",
        "collection_info": null
    },
    {
        "uuid": "5b8abe2ee76c9e12e35da61d29bde0e6",
        "title": "下第后春日长安寓居三首 三",
        "author": "薛能",
        "content": "关东归不得，岂是爱他乡。\n草碧余花落，春闲白日长。\n全家期圣泽，半路敢农桑。\n独立应无侣，浮生欲自伤。",
        "dynasty": "唐",
        "collection_info": null
    },
    {
        "uuid": "756da0800365b15ec983c21568e48808",
        "title": "春早选寓长安二首 一",
        "author": "薛能",
        "content": "疎拙自沈昏，长安岂是村。\n春非闲客事，花在五侯门。\n道僻惟忧祸，诗深不敢论。\n扬雄若有荐，君圣合承恩。",
        "dynasty": "唐",
        "collection_info": null
    },
    {
        "uuid": "943eb0cd157e80e77953b336f2dbbc97",
        "title": "春早选寓长安二首 二",
        "author": "薛能",
        "content": "旧论已浮海，此心犹滞秦。\n上僚如报国，公道岂无人。\n岩隐悬溪瀑，城居入榻尘。\n渔舟即拟去，不待晚年身。",
        "dynasty": "唐",
        "collection_info": null
    },
    {
        "uuid": "8eab27c4bf67fce4f59dde8e4dde9475",
        "title": "送进士许棠下第东归",
        "author": "薛能",
        "content": "长安那不住，西笑又东行。\n若以贫无计，何因事有成。\n云峰天外出，江色草中明。\n谩忝相于分，吾言世甚轻。",
        "dynasty": "唐",
        "collection_info": null
    },
    {
        "uuid": "252cdba2dc5551affb4b8ed9e5c98f7d",
        "title": "咏岛",
        "author": "薛能",
        "content": "孤岛如江上，诗家犹闭门。\n一池分倒影，空舸繫荒根。\n烟湿高吟石，云生偶坐痕。\n登临有新句，公退与谁论。",
        "dynasty": "唐",
        "collection_info": null
    },
    {
        "uuid": "3ecee4a9c709bca6cbf1788b856b7ab7",
        "title": "冬日写怀",
        "author": "薛能",
        "content": "幕府尽平蛮，客留戎阃间。\n急流霜夹水，轻霭日连山。\n设醴徒惭楚，为郎未姓颜。\n斯文苦不胜，会拟老民间。",
        "dynasty": "唐",
        "collection_info": null
    },
    {
        "uuid": "2649362ee5f452e5b842a1d2b9ebc5ab",
        "title": "和杨中丞早春即事",
        "author": "薛能",
        "content": "贵宅登临地，春来见物华。\n远江桥外色，繁杏竹边花。\n戍客烽楼迥，文君酒幔斜。\n新题好不极，珠府未穷奢。",
        "dynasty": "唐",
        "collection_info": null
    },
    {
        "uuid": "7cab33d72f92d57fb76a0668c01d5c0f",
        "title": "闻官军破吉浪戎小而固虑史氏遗忽因记为二章 一",
        "author": "薛能",
        "content": "一战便抽兵，蛮孤吉浪平。\n通连无旧穴，要害有新城。\n昼卒烽前寝，春农界上耕。\n高楼一拟望，新雨劒南清。",
        "dynasty": "唐",
        "collection_info": null
    },
    {
        "uuid": "7a01889bdf0a9b70604158d168122405",
        "title": "闻官军破吉浪戎小而固虑史氏遗忽因记为二章 二",
        "author": "薛能",
        "content": "泸水断嚣氛，妖巢已自焚。\n汉江无敌国，蛮物在迴军。\n越雟通游国，苴哶闭聚蚊。\n空余罗凤曲，哀思满边云。",
        "dynasty": "唐",
        "collection_info": null
    },
    {
        "uuid": "71db5e6dfd840f9ca3000b6676f5c0c9",
        "title": "寒食有怀",
        "author": "薛能",
        "content": "流落伤寒食，登临望岁华。\n村毬高过索，坟树绿和花。\n晋聚应搜火，秦喧定走车。\n谁知恨榆柳，风景似吾家。",
        "dynasty": "唐",
        "collection_info": null
    },
    {
        "uuid": "70c02136f39775f5505da7553b6c13dc",
        "title": "绵楼",
        "author": "薛能",
        "content": "溪边人浣纱，楼下海棠花。\n极望虽怀土，多情拟置家。\n前山应象外，此地已天涯。\n未有销忧赋，梁王礼欲奢。",
        "dynasty": "唐",
        "collection_info": null
    },
    {
        "uuid": "cf390c043e433b811bee980f4a940117",
        "title": "雕堂",
        "author": "薛能",
        "content": "丈室久多病，小园晴独游。\n鸣蛩孤烛雨，啅雀一篱秋。\n圣主恩难谢，生灵志亦忧。\n他年谁识我，心迹在徐州。",
        "dynasty": "唐",
        "collection_info": null
    },
    {
        "uuid": "b540b461ae7f1ee184263d775ad99455",
        "title": "赠歌人",
        "author": "薛能",
        "content": "温燠坐相侵，罗襦一水沈。\n拜深知有意，令背不无心。\n近住应名玉，前生约姓阴。\n东山期已定，相许便抽簪。",
        "dynasty": "唐",
        "collection_info": null
    },
    {
        "uuid": "7ecb6de3beff83d31bc99b2303446a94",
        "title": "柘枝词三首 一",
        "author": "薛能",
        "content": "同营三十万，震鼓伐西羌。\n战血黏秋草，征尘搅夕阳。\n归来人不识，帝里独戎装。",
        "dynasty": "唐",
        "collection_info": null
    },
    {
        "uuid": "e04e484a9fadf57e29c55ff30b75eadd",
        "title": "柘枝词三首 二",
        "author": "薛能",
        "content": "悬军征拓羯，内地隔萧关。\n日色昆崙上，风声朔漠间。\n何当千万骑，飒飒贰师还。",
        "dynasty": "唐",
        "collection_info": null
    },
    {
        "uuid": "0764d72a3d5ce474745b4039a884cf8b",
        "title": "柘枝词三首 三",
        "author": "薛能",
        "content": "意气成功日，春风起絮天。\n楼台新邸第，歌舞小婵娟。\n急破[催]摇曳，罗衫半脱肩。",
        "dynasty": "唐",
        "collection_info": null
    },
    {
        "uuid": "f994d699eb9b458d9a44169e7e1da9f8",
        "title": "咏柳花",
        "author": "薛能",
        "content": "浮生失意频，起絮又飘沦。\n发自谁家树，飞来独院春。\n朝容萦断砌，晴影过诸邻。\n乱掩宫中蝶，繁衝陌上人。\n随波应到海，霑雨或依尘。\n会向慈恩日，轻轻对此身。",
        "dynasty": "唐",
        "collection_info": null
    },
    {
        "uuid": "ad89f208138c16a2c7a45782c030b32e",
        "title": "一叶落",
        "author": "薛能",
        "content": "轻叶独悠悠，天高片影流。\n随风来此地，何树落先秋。\n变色黄应近，辞林绿尚稠。\n无双浮水面，孤绝落关头。\n乍减诚难觉，将凋势未休。\n客心空自比，谁肯问新愁。",
        "dynasty": "唐",
        "collection_info": null
    },
    {
        "uuid": "b869d68e26925ec766241b7f48fd7cfa",
        "title": "行路难",
        "author": "薛能",
        "content": "何处力堪殚，人心险万端。\n藏山难测度，暗水自波澜。\n对面如千里，迴肠似七盘。\n已经吴坂困，欲向鴈门难。\n南北诚须泣，高深不可干。\n无因善行止，车辙得平安。",
        "dynasty": "唐",
        "collection_info": null
    },
    {
        "uuid": "3239fe622dd5ffecb64f18f8bb827da1",
        "title": "蔡州蒋亭",
        "author": "薛能",
        "content": "草径彻林间，过桥如入山。\n蔡侯添水榭，蒋氏本柴关。\n静泛穷幽趣，惊飞湿醉颜。\n恨无优俸买，来得暂时闲。\n步与招提接，舟临夕照还。\n春风应不到，前想负花湾。",
        "dynasty": "唐",
        "collection_info": null
    },
    {
        "uuid": "d1d43baf6ff1f85535049c4a6d47dc7c",
        "title": "戏题",
        "author": "薛能",
        "content": "闪闪动鸣珰，初来烛影傍。\n拥头珠翠重，萦步绮罗长。\n静发歌如磬，连飘气觉香。\n不言微有笑，多媚总无妆。\n坐缺初离席，帘垂却入房。\n思惟不是梦，此会胜高唐。",
        "dynasty": "唐",
        "collection_info": null
    },
    {
        "uuid": "c47dd4b0ddc72333d7d36c6f489eb57f",
        "title": "酬曹侍御见寄",
        "author": "薛能",
        "content": "儒道苦不胜，迩来惟慕禅。\n触途非巧者，于世分沈然。\n要地羞难入，闲居钝更便。\n清和挑菜食，闷寂闭花眠。\n累遣期抛俸，机忘怕与权。\n妨春愁筦榷，响夜忆林泉。\n匪石从遭刖，殊膏枉被煎。\n讨论唯子厚，藏退合吾先。\n旧制羣英伏，来章六义全。\n休旬一拟和，乡思乱情田。",
        "dynasty": "唐",
        "collection_info": null
    },
    {
        "uuid": "b2b0d635ebf76e9cbcb248bbc9b1c17a",
        "title": "送赵道士归天目旧山",
        "author": "薛能",
        "content": "愚朴尚公平，此心邻道情。\n有缘终自鄙，何计逐师行。\n日者闻高躅，时人盖强名。\n口无滋味入，身有羽仪生。\n奏乞还乡远，诗曾对御成。\n土毛珍到越，尘髮倦离京。\n符叱风雷恶，朝修月露清。\n观临天目顶，家住海潮声。\n道引图看足，参同注解精。\n休粮一拟问，窗草俟回程。",
        "dynasty": "唐",
        "collection_info": null
    },
    {
        "uuid": "f58594a3325bdb092667a52a5881123d",
        "title": "除夜作",
        "author": "薛能",
        "content": "和吹度穹旻，虚徐接建寅。\n不辞加一岁，唯喜到三春。\n燎照云烟好，幡悬井邑新。\n祯祥应北极，调燮验平津。\n树欲含迟日，山将退旧尘。\n兰萎残此夜，竹爆和诸邻。\n祝寿思明圣，驱傩看鬼神。\n团圆多少辈，眠寝独劳筋。\n茜斾犹双节，雕盘又五辛。\n何当平贼后，归作自由身。",
        "dynasty": "唐",
        "collection_info": null
    },
    {
        "uuid": "61982d4f5f76d52989e90ee0c7fe9dd3",
        "title": "桃花",
        "author": "薛能",
        "content": "香色自天种，千年岂易逢。\n开齐全未落，繁极欲相重。\n泠湿朝如淡，晴干午更浓。\n风光新社燕，时节旧春农。\n篱落欹临竹，亭台盛间松。\n乱缘堪羡蚁，深入不如蜂。\n有影宜暄煦，无言自冶容。\n洞连非俗世，溪静接仙踪。\n子熟河应变，根盘土已封。\n西王潜爱惜，东朔盗过从。\n醉席眠英好，题诗恋景慵。\n芳菲聊一望，何必在临邛。",
        "dynasty": "唐",
        "collection_info": null
    },
    {
        "uuid": "b834ce71f5407915fb356521f12b770b",
        "title": "黄河",
        "author": "薛能",
        "content": "何处发昆崙，连干復浸坤。\n波浑经鴈塞，声振自龙门。\n岸裂新衝势，滩余旧落痕。\n横沟通海上，远色尽山根。\n勇逗三峰坼，雄标四渎尊。\n湾中秋景树，阔外夕阳村。\n沫乱知鱼呴，槎来见鸟蹲。\n飞沙当白日，凝雾接黄昏。\n润可资农亩，清能表帝恩。\n雨吟堪极目，风度想惊魂。\n显瑞龟曾出，阴灵伯固存。\n盘涡寒渐急，浅濑暑微温。\n九曲终柔胜，常流可暗吞。\n人间无博望，谁復到穷源。",
        "dynasty": "唐",
        "collection_info": null
    },
    {
        "uuid": "7f97d5366b9041d4ae3af3f63fd185e8",
        "title": "华岳",
        "author": "薛能",
        "content": "簇簇復亭亭，三峰卓杳冥。\n每思穷本末，应合记图经。\n发地连宫观，衝天接井星。\n河微临巨势，秦重载奇形。\n太古朝羣后，中央擘巨灵。\n邻州犹映槛，几县恰当庭。\n鹤毳坛风乱，龙漦洞水腥。\n望遥通北极，上彻见东溟。\n客翫晴难偶，农祈雨必零。\n度关无暑气，过路得愁醒。\n羽客时应见，霜猨夜可听。\n顶悬飞瀑峻，崦合白云青。\n混石猜良玉，寻苗得茯苓。\n从官知侧近，悉俸致岩扃。",
        "dynasty": "唐",
        "collection_info": null
    },
    {
        "uuid": "ac3e8e583add3602bc2c267c0c48d243",
        "title": "秋雨",
        "author": "薛能",
        "content": "宿雨觉纔初，亭林忽復徐。\n簇声诸树密，悬滴四檐疎。\n省漏疑方丈，愁炊问斗储。\n步难多入屐，窗浅欲飘书。\n动蠖苍苔静，藏蚕落叶虚。\n吹交来翕习，雷慢歇踌躇。\n滞已妨行路，晴应好荷锄。\n醉楼思蜀客，鯹市想淮鱼。\n径草因缘合，栏花自此除。\n有形皆霢霂，无地不污潴。\n境晦宜甘寝，风清□退居。\n我魂惊晓簟，邻话喜秋蔬。\n既用功成岁，旋应惨变舒。\n仓箱足可恃，归去傲吾庐。",
        "dynasty": "唐",
        "collection_info": null
    },
    {
        "uuid": "2de2e7274e588ba85da718e10f064ad5",
        "title": "春色满皇州",
        "author": "薛能",
        "content": "蔼蔼復悠悠，春归十二楼。\n最明云裏阙，先满日边州。\n色媚青门外，光摇紫陌头。\n上林荣旧树，太液镜新流。\n暖带祥烟起，清添瑞景浮。\n阳和如启蛰，从此事芳游。",
        "dynasty": "唐",
        "collection_info": null
    },
    {
        "uuid": "98bea1dc612721c0df81236ab13cc47c",
        "title": "寄唁张乔喻坦之",
        "author": "薛能",
        "content": "何事尽参差，惜哉吾子诗。\n日令销此道，天亦负明时。\n有路当重振，无门即不知。\n何当见尧日，相与啜浇漓。",
        "dynasty": "唐",
        "collection_info": null
    },
    {
        "uuid": "9dd8434d3963f220b5687812c4b8f9c0",
        "title": "赠僧",
        "author": "薛能",
        "content": "尽日行方到，何年独此林。\n客归惟鹤伴，人少似师心。\n坐石落松子，禅床摇竹阴。\n山灵怕惊定，不遣夜猨吟。",
        "dynasty": "唐",
        "collection_info": null
    },
    {
        "uuid": "9d2c055245000a15d30aba0fb5d67f75",
        "title": "春日旅舍书怀",
        "author": "薛能",
        "content": "出去归来旅食人，麻衣长带几坊尘。\n开门草色朝无客，落案灯花夜一身。\n贫舍卧多消永日，故园莺老忆残春。\n蹉跎冠盖谁相念，二十年中尽苦辛。",
        "dynasty": "唐",
        "collection_info": null
    },
    {
        "uuid": "3302b0c51bdb51a773f664e9b6c964bc",
        "title": "秋日将离滑台酬所知二首 一",
        "author": "薛能",
        "content": "身起中宵骨亦惊，一分年少已无成。\n松吹竹簟朝眠冷，雨湿蔬飡宿疾生。\n僮汲野泉兼土味，马磨霜树作秋声。\n相知莫话诗心苦，未似前贤取得名。",
        "dynasty": "唐",
        "collection_info": null
    },
    {
        "uuid": "18738b4ebb5a172e51f1b154f99e5f46",
        "title": "秋日将离滑台酬所知二首 二",
        "author": "薛能",
        "content": "灯涩秋光静不眠，叶声身影客窗前。\n闲园露湿鸣蛩夜，急雨风吹落木天。\n城见远山应北岳，野多空地本南燕。\n明朝欲别忘形处，愁把离杯听管弦。",
        "dynasty": "唐",
        "collection_info": null
    },
    {
        "uuid": "1133384c683cd9b8814e17e3c06eb94e",
        "title": "下第后夷门乘舟至永城驿题",
        "author": "薛能",
        "content": "秋赋春还计尽违，自知身是拙求知。\n唯思旷海为休处，忽喜孤舟似去时。\n连浦一城兼汴宋，夹堤千柳杂唐隋。\n从来此恨皆前达，敢负吾君作楚辞。",
        "dynasty": "唐",
        "collection_info": null
    },
    {
        "uuid": "ae37f01746a10f56794b229f42d97afa",
        "title": "秋夜旅舍寓怀",
        "author": "薛能",
        "content": "庭锁荒芜独夜吟，西风吹动故山心。\n三秋木落半年客，满地月明何处砧？渔唱乱沿汀鹭合，鴈声寒咽陇云深。\n平生只有松堪对，露浥霜欺不受侵。",
        "dynasty": "唐",
        "collection_info": null
    },
    {
        "uuid": "9603f722a84ea9ca51371c208e8e07bb",
        "title": "洛下寓怀",
        "author": "薛能",
        "content": "胡为遭遇孰为官，朝野君亲各自欢。\n敢向官途争虎首，尚嫌身累爱猪肝。\n冰霜谷口晨樵远，星火炉边夜坐寒。\n唯有报恩心未剖，退居犹欲佩芄兰。",
        "dynasty": "唐",
        "collection_info": null
    },
    {
        "uuid": "a7bfee00338b9a17fae7b89c985e2ac1",
        "title": "题平湖",
        "author": "薛能",
        "content": "平湖湖畔雨晴新，南北东西不隔尘。\n映野烟波浮动日，损花风雨寂寥春。\n山无俗路藏高士，岸泊仙舟忆主人。\n那得载来都未保，此心离此甚情亲。",
        "dynasty": "唐",
        "collection_info": null
    },
    {
        "uuid": "737f7ebfbdcb0f5ae135e9ba7e64cc44",
        "title": "平阳寓怀",
        "author": "薛能",
        "content": "晋国风流阻洳川，家家弦管路岐边。\n曾为郡职随分竹，亦作歌词乞采莲。\n北榭远峰闲即望，西湖残景醉常眠。\n墙花此日休迴避，不是当时恶少年。",
        "dynasty": "唐",
        "collection_info": null
    },
    {
        "uuid": "3fd7f6ff0418a09e491f51e66924bb20",
        "title": "留题汾上旧居",
        "author": "薛能",
        "content": "乡园一别五年归，迴首人间总祸机。\n尚胜邻翁常寂寞，敢嫌裘马未轻肥。\n尘颜不见应消落，庭树曾栽已合围。\n难说累牵还却去，可怜榆柳尚依依。",
        "dynasty": "唐",
        "collection_info": null
    },
    {
        "uuid": "195636477f2490ef63c4e7766693c67f",
        "title": "怀汾上旧居",
        "author": "薛能",
        "content": "素汾千载傍吾家，常忆衡门对浣纱。\n好事喜逢投宿客，刈田因得自生瓜。\n山头鼓笛阴沈庙，陌上薪蒸突兀车。\n投暗作珠何所用，被人专拟害灵蛇。",
        "dynasty": "唐",
        "collection_info": null
    },
    {
        "uuid": "b2249d3565b0f9c2fa0a4be2f329e08c",
        "title": "送同儒大德归柏梯寺",
        "author": "薛能",
        "content": "柏梯还拟谢微官，遥拟千峰送法兰。\n行径未曾青石断，拂床终有白云残。\n京尘濯后三衣洁，山舍禅初万象安。\n薇蕨纵多师莫踏，我心犹欲尽图看。",
        "dynasty": "唐",
        "collection_info": null
    },
    {
        "uuid": "ecb09a8a5b5c96346c076f0515c2ad1a",
        "title": "春日使府寓怀二首 一",
        "author": "薛能",
        "content": "一想流年百事惊，已抛渔父戴尘缨。\n青春背我堂堂去，白髮欺人故故生。\n道困古来应有分，诗传身后亦何荣。\n谁怜合负清朝力，独把风骚破郑声。",
        "dynasty": "唐",
        "collection_info": null
    },
    {
        "uuid": "ea90cc998c1653ef6688166f650b0a0e",
        "title": "春日使府寓怀二首 二",
        "author": "薛能",
        "content": "平生无解亦无操，永日书生坐独劳。\n唯觉宦情如水薄，不知人事有山高。\n孤心好直迍犹强，病髮慵梳痒更搔。\n何事故溪归未得，几抛清浅泛红桃。",
        "dynasty": "唐",
        "collection_info": null
    },
    {
        "uuid": "f1a41f3614d59f3d03f2812f7ba8dfcb",
        "title": "许州题德星亭",
        "author": "薛能",
        "content": "瀵水南流东有堤，堤边亭是武陵溪。\n槎松配石堪僧坐，蘂杏含春欲鸟啼。\n高树月生沧海外，远郊山在夕阳西。\n频来不似军从事，只戴纱巾曳杖藜。",
        "dynasty": "唐",
        "collection_info": null
    },
    {
        "uuid": "af363dddccd6c4f13440d36a4a06f6b4",
        "title": "送人归上党",
        "author": "薛能",
        "content": "燕台基壤穴狐蛇，计拙因循岁月赊。\n兵革未销王在镐，桑蚕临熟客还家。\n霏微对岸漳边雨，堆阜邻疆蓟北沙。\n若到长平战场地，为求遗镞辟魔邪。",
        "dynasty": "唐",
        "collection_info": null
    },
    {
        "uuid": "12e585e7cd81cef9a0456d4d4919d318",
        "title": "春日重游平湖",
        "author": "薛能",
        "content": "湖上春风发管弦，须临三十此离筵。\n离人忽有重来日，游女初非旧少年。\n官职已辜疲瘵望，诗名空被后生传。\n啼莺莫惜蹉跎恨，闲事听吟一两篇。",
        "dynasty": "唐",
        "collection_info": null
    },
    {
        "uuid": "a8fef10b10d1af0b9acccea9923097ec",
        "title": "幷州",
        "author": "薛能",
        "content": "少年流落在幷州，裘脱文君取次游。\n携挈共过芳草渡，登临齐凭绿杨楼。\n庭前蛱蝶春方好，床上樗蒲宿未收。\n坊号偃松人在否，饼炉南畔曲西头。",
        "dynasty": "唐",
        "collection_info": null
    },
    {
        "uuid": "36273b74b216115fa05f67003dcd52ef",
        "title": "相国陇西公南征能以留务独宿府城作",
        "author": "薛能",
        "content": "吾君贤相事南征，独宿军厨负请缨。\n灯室卧孤如怨别，月阶簪草似临行。\n高墉撼铎思巴栈，老木嘷风念野营。\n殊忆好僧招不及，夜来仓卒鏁严城。",
        "dynasty": "唐",
        "collection_info": null
    },
    {
        "uuid": "f3cb080735fd351b0c98a259b9921112",
        "title": "早春书事",
        "author": "薛能",
        "content": "百蛮降伏委三秦，锦里风迴岁已新。\n渠滥水泉花巷湿，日销冰雪柳营春。\n何年道胜苏羣物，尽室天涯是旅人。\n焚却蜀书宜不读，武侯无可律余身。",
        "dynasty": "唐",
        "collection_info": null
    },
    {
        "uuid": "b5560141fc8d8bf233c66147bc289a8a",
        "title": "春日书怀",
        "author": "薛能",
        "content": "伯牙琴绝岂求知，往往情牵自有诗。\n壠月正当寒食夜，春阴初过海棠时。\n耽书未必酬良相，断酒唯堪作老师。\n多病不任衣更薄，东风台上莫相吹。",
        "dynasty": "唐",
        "collection_info": null
    },
    {
        "uuid": "ad0fc2c9644286dc0d955f41a9c268ac",
        "title": "投杜舍人",
        "author": "薛能",
        "content": "床上新诗诏草和，栏边清酒落花多。\n閒消白日舍人宿，梦觉紫薇山鸟过。\n春刻几分添禁漏，夏桐初叶满庭柯。\n风骚委地苦无主，此事圣君终若何。",
        "dynasty": "唐",
        "collection_info": null
    },
    {
        "uuid": "099363f8f16308adb6d62c0a83c39ef6",
        "title": "献仆射相公",
        "author": "薛能",
        "content": "清如冰雪重如山，百辟严趋礼绝攀。\n强虏外闻应丧胆，平人相见尽开颜。\n朝廷有道青春好，门馆无私白日闲。\n致却垂衣更何事，几多诗句咏关关。",
        "dynasty": "唐",
        "collection_info": null
    },
    {
        "uuid": "c1d7699ca112771228d1a792a7de5a22",
        "title": "上盐铁尚书",
        "author": "薛能",
        "content": "南宫环雉隔嚣尘，况值清斋宿大臣。\n城绝鼓钟更点后，雨凉烟树月华新。\n檐前漱晓穹苍碧，庭下眠秋沆瀣津。\n闻说务闲心更静，此时忧国合求人。",
        "dynasty": "唐",
        "collection_info": null
    },
    {
        "uuid": "f6a5fda47288294654cd15ec6e4308f0",
        "title": "汉南春望",
        "author": "薛能",
        "content": "独寻春色上高台，三月皇州驾未回。\n几处松筠烧后死，谁家桃李乱中开。\n奸邪用法原非法，唱和求才不是才。\n自古浮云蔽白日，洗天风雨几时来。",
        "dynasty": "唐",
        "collection_info": null
    },
    {
        "uuid": "b640b4d9efbaba850e082ff0d20ea7b9",
        "title": "晚春",
        "author": "薛能",
        "content": "恶怜风景极交亲，每恨年年作瘦人。\n卧晚不曾抛好夜，情多唯欲哭残春。\n阴成杏叶纔通日，雨着杨花已污尘。\n无限后期知有在，只愁烦作总戎身。",
        "dynasty": "唐",
        "collection_info": null
    },
    {
        "uuid": "392d0185368b7cda7ea2a9e3ab400e38",
        "title": "将赴镇过太康县有题",
        "author": "薛能",
        "content": "纔入东郊便太康，自听何暮岂龚黄。\n晴村透日桑榆影，晓露湿秋禾黍香。\n十万旌旗移巨镇，几多輗軏负孤庄。\n时人欲识征东将，看取欃枪落太荒。",
        "dynasty": "唐",
        "collection_info": null
    },
    {
        "uuid": "1aef20131668b1f839db2fbf2cd7da93",
        "title": "彭门解嘲二首 一",
        "author": "薛能",
        "content": "呜呜吹角贰师营，落日身闲笑傲行。\n尽觉文章尊万事，却嫌官职剩双旌。\n终休未拟降低屈，忽遇还须致太平。\n频上水楼谁会我，泗滨浮磬是同声。",
        "dynasty": "唐",
        "collection_info": null
    },
    {
        "uuid": "80dcf1b6cd10f38e9f6484b38d9f429c",
        "title": "彭门解嘲二首 二",
        "author": "薛能",
        "content": "伤禽栖后意犹惊，偶向黐竿脱此生。\n身外不思簪组事，耳中唯要管弦声。\n耽吟乍可妨时务，浅饮无因致宿酲。\n秦客莫嘲瓜戍远，水风潇洒是彭城。",
        "dynasty": "唐",
        "collection_info": null
    },
    {
        "uuid": "2e40bd23dc5a7ea79b84c2effb570326",
        "title": "清河泛舟",
        "author": "薛能",
        "content": "都人层立似山丘，坐啸将军拥棹游。\n遶郭烟波浮泗水，一船丝竹载凉州。\n城中覩望皆丹雘，旗裏惊飞尽白鸥。\n儒将不须夸郄縠，未闻诗句解风流。",
        "dynasty": "唐",
        "collection_info": null
    },
    {
        "uuid": "ec444e7233b2a168db1cde3d5db16ea0",
        "title": "新竹",
        "author": "薛能",
        "content": "柳营茅土倦麤材，因向山家乞翠栽。\n清露便敎终夜滴，好风疑是故园来。\n栏边匠去朱犹湿，溉后虫浮穴暗开。\n他日会应威凤至，莫辞公府受尘埃。",
        "dynasty": "唐",
        "collection_info": null
    },
    {
        "uuid": "5b38197710008c735741641312598950",
        "title": "晚春",
        "author": "薛能",
        "content": "征东留滞一年年，又向军前遇火前。\n画出鹢舟宜祓禊，镂成鸡卵有秋韆。\n澄明烟水孤城立，狼藉风花落日眠。\n赖指清和樱笋熟，不然愁杀暮春天。",
        "dynasty": "唐",
        "collection_info": null
    },
    {
        "uuid": "acf58c01d9ef6bd1a08d75515cea39fd",
        "title": "题彭祖楼",
        "author": "薛能",
        "content": "新晴天状湿融融，徐国滩声上下洪。\n极目澄鲜无限景，入怀轻好可怜风。\n身防潦倒师彭祖，妓拥登临媿谢公。\n谁致此楼潜惠我，万家残照在河东。",
        "dynasty": "唐",
        "collection_info": null
    },
    {
        "uuid": "9103b2e565ebbbb772b1a32c2819e690",
        "title": "汉庙祈雨回阳春亭有怀",
        "author": "薛能",
        "content": "南荣轩槛接城闉，适罢祈农此访春。\n九九已从南至尽，芊芊初傍北篱新。\n池中水是前秋雨，陌上风惊自古尘。\n欲召罗敷倾一盏，乘閒言语不容人。",
        "dynasty": "唐",
        "collection_info": null
    },
    {
        "uuid": "e11075fd564cfd601f0914eace313e97",
        "title": "送李倍秀才",
        "author": "薛能",
        "content": "南朝才子尚途穷，毕竟应须问叶公。\n书劒伴身离泗上，雪风吹面立船中。\n家园枣熟归圭窦，会府槐疎试射弓。\n相顾日偏留不得，夜深聊欲一桮同。",
        "dynasty": "唐",
        "collection_info": null
    },
    {
        "uuid": "cb7092fe27b0cbb952ba3ddfcdc6d11b",
        "title": "重游德星亭感事",
        "author": "薛能",
        "content": "颖水川中枕水台，当时难别此重来。\n舟沈土岸生新草，诗映纱笼有薄埃。\n事繫兴亡人少到，地当今古我迟迴。\n残阳照树明于旭，犹向池边把酒桮。",
        "dynasty": "唐",
        "collection_info": null
    },
    {
        "uuid": "34099bc4d1339171e3e71e6c8a95c571",
        "title": "许州题观察判官厅",
        "author": "薛能",
        "content": "三载从戎类繫匏，重游全许尚分茅。\n刘郎别后无遗履，丁令归来有旧巢。\n冬暖井梧多未落，夜寒窗竹自相敲。\n纤腰弟子知千恨，笑与扬雄作解嘲。",
        "dynasty": "唐",
        "collection_info": null
    },
    {
        "uuid": "a9840b153a123559b0d424fa73eed6ba",
        "title": "閒题",
        "author": "薛能",
        "content": "八年藩翰似侨居，只此谁知报玉除。\n旧将已成三仆射，老身犹是六尚书。\n时丁厚讟终无咎，道致中兴尚有余。\n为问春风谁是主，空催弱柳拟何如。",
        "dynasty": "唐",
        "collection_info": null
    },
    {
        "uuid": "4fe7d53107b77e4903063a66804c41cd",
        "title": "送福建李大夫",
        "author": "薛能",
        "content": "洛州良牧帅瓯闽，曾是西垣作谏臣。\n红斾已胜前尹正，尺书犹带旧丝纶。\n秋来海有幽都鴈，船到城添外国人。\n行过小藩应大笑，只知夸近不知贫。",
        "dynasty": "唐",
        "collection_info": null
    },
    {
        "uuid": "4334bd588777e46ad4aa1044d4d78b38",
        "title": "送李倍巡官归永乐旧居",
        "author": "薛能",
        "content": "羡君归去五峰前，往往星河实见仙。\n麦壠夏枯成废地，枣枝秋赤近高天。\n山泉饮犊流多变，村酒经蚕味可怜。\n曾约道门终老住，步虚声裏寄闲眠。",
        "dynasty": "唐",
        "collection_info": null
    },
    {
        "uuid": "3bff7388e84ff85c9d6873b2f428c40d",
        "title": "赠歌者",
        "author": "薛能",
        "content": "一字新声一颗珠，转喉疑是击珊瑚。\n听时坐部音中有，唱后樱花叶裏无。\n汉浦蔑闻虚解佩，临邛焉用枉当垆。\n谁人得向青楼宿，便是仙郎不是夫。",
        "dynasty": "唐",
        "collection_info": null
    },
    {
        "uuid": "b94b13ce20b7c8243f8323281fec0846",
        "title": "舞者",
        "author": "薛能",
        "content": "绿毛钗动小相思，一唱南轩日午时。\n慢靸轻裾行欲近，待调诸曲起来迟。\n筵停匕筯无非听，吻带宫商尽是词。\n为问倾城年几许，更胜琼树是琼枝。",
        "dynasty": "唐",
        "collection_info": null
    },
    {
        "uuid": "d6998e57ea025c02bec9bd072dfbc998",
        "title": "天际识归舟",
        "author": "薛能",
        "content": "斜日满江楼，天涯照背流。\n同人在何处，远目认孤舟。\n帆省当时席，歌声旧日讴。\n人浮津济晚，棹倚泬寥秋。\n晴阔忻全见，归迟怪久游。\n离居意无限，贪此望难休。",
        "dynasty": "唐",
        "collection_info": null
    },
    {
        "uuid": "c8c30aef0b01dde0c2006e89e5cab186",
        "title": "和曹侍御除夜有怀",
        "author": "薛能",
        "content": "有病无媒客，多慵亦太疎。\n自怜成叔夜，谁与荐相如。\n嗜退思年老，谙空笑岁除。\n迹闲过寺宿，头暖近阶梳。\n春立穷冬后，阳生旧物初。\n叶多庭不扫，根在径新锄。\n田事终归彼，心情倦老于。\n斵材须见像，藏劒岂为鱼。\n效浅惭尹禄，恩多负辟书。\n醻知必拟共，勿使浪踌躇。",
        "dynasty": "唐",
        "collection_info": null
    },
    {
        "uuid": "9be5496585c5d641f085f0d62baa8b42",
        "title": "华清宫和杜舍人",
        "author": "薛能",
        "content": "五十年天子，离宫仰峻墙。\n登封时正泰，御宇日何长。\n上位先名实，中兴事宪章。\n起戎轻甲胄，余地復河湟。\n道降玄元祖，儒封孔子王。\n因缘百司署，聚会一人汤。\n渭水波摇绿，秦山草半黄。\n马驯金勒细，鹰健玉铃锵。\n下箭朱方满，鸣鞭皓腕攘。\n畋思获吕望，谏祗避周昌。\n兔迹贪前逐，枭心不早防。\n几添鹦鹉劝，先赐荔枝尝。\n月锁千门静，天吹一笛凉。\n细音摇羽佩，轻步宛霓裳。\n祸乱基潜结，昇平意遽忘。\n衣冠逃犬虏，鼙鼓动渔阳。\n外戚心殊迫，中原事可量。\n血埋妃子艳，刃断禄儿肠。\n近侍烟尘隔，前踪辇路荒。\n益知迷宠佞，遗恨丧贤良。\n北阙尊明主，南宫逊上皇。\n禁清余凤吹，池冷睡龙光。\n祝寿山犹在，流年水共伤。\n杜鹃魂厌蜀，蝴蝶梦悲壮。\n雀卵遗雕栱，虫丝罥画梁。\n紫苔侵壁润，红树闭门芳。\n守吏齐鸳瓦，耕民得翠珰。\n登年昔酺乐，讲武旧兵场。\n暮草深岩翠，幽花坠径香。\n不堪垂白叟，行折御沟杨。",
        "dynasty": "唐",
        "collection_info": null
    },
    {
        "uuid": "00abecf4d9f10d0e43116b38bbcd189d",
        "title": "送浙东王大夫",
        "author": "薛能",
        "content": "天爵擅忠贞，皇恩復宠荣。\n远源过晋史，甲族本缑笙。\n亚相兼尤美，周行历尽清。\n制除天近晓，衙谢草初生。\n宾客招闲地，戎装拥上京。\n九街鸣玉勒，一宅照红旌。\n细雨当离席，遥花显去程。\n佩刀畿甸色，歌吹馆桥声。\n騕褭从秦赐，艅艎到汴迎。\n步沙逢霁月，宿岸致严更。\n渤澥流东鄙，天台压属城。\n众谈称重镇，公意念疲甿。\n井邑曾多难，疮痍此未平。\n察应均赋敛，逃必復桑耕。\n隼重权兼帅，鼍雄设有兵。\n越台随厚俸，剡硾得尤名。\n夜蜡州中宴，春风部外行。\n香奁扃凤诏，朱篆动龙坑。\n报后功何患，投虚论素精。\n征还真指掌，感激自关情。\n旧业怀昏作，微班负旦评。\n空余骚雅事，千古傲刘桢。",
        "dynasty": "唐",
        "collection_info": null
    },
    {
        "uuid": "b3c809b70de55377f00ee68533c4f4c8",
        "title": "送李殷游京西",
        "author": "薛能",
        "content": "立马送君地，黯然愁到身。\n万途皆有匠，六义独无人。\n莫怪敢言此，已能甘世贫。\n时来贵亦在，事是掩何因。\n投刺皆羁旅，游边更苦辛。\n岐山终蜀境，泾水復蛮尘。\n埋没飡须强，炎蒸醉莫频。\n俗徒欺合得，吾道死终新。\n展分先难许，论诗永共亲。\n归京稍作意，充斥犯西邻。",
        "dynasty": "唐",
        "collection_info": null
    },
    {
        "uuid": "b4a4b1f128f2827e19b547dbfcc5c060",
        "title": "长安送友人之黔南",
        "author": "薛能",
        "content": "衡岳犹云过，君家独几千。\n心从贱游话，分向禁城偏。\n陆路终何处，三湘在素船。\n琴书去迢递，星路照潺湲。\n台镜簪秋晚，盘蔬饭雨天。\n同文到乡尽，殊国共行连。\n后会应多日，归程自一年。\n贫交永无忘，孤进合相怜。",
        "dynasty": "唐",
        "collection_info": null
    },
    {
        "uuid": "a3849a4be803de8e505e822c1964b0d4",
        "title": "寄李频",
        "author": "薛能",
        "content": "长安千万蹊，迷者自多迷。\n直性身难达，良时日易低。\n环檐消旧雪，晴气满春泥。\n那得同君去，逢峰苦爱齐。",
        "dynasty": "唐",
        "collection_info": null
    },
    {
        "uuid": "f3759899f06a60f71955203599fe42c1",
        "title": "赠苗端公二首 一",
        "author": "薛能",
        "content": "繁总近何如，君才必有余。\n身欢步兵酒，吏写鲁连书。\n坐默闻鼙吹，庭班见雪初。\n沈碑若果去，一为访邻居。",
        "dynasty": "唐",
        "collection_info": null
    },
    {
        "uuid": "a76fbc4c95b28d5b1b1cd8f84f750968",
        "title": "赠苗端公二首 二",
        "author": "薛能",
        "content": "至老不相疎，斯言不是虚。\n两心宜一体，同舍又邻居。\n晓角秋砧外，清云白月初。\n从军何有用，未造鲁连书。",
        "dynasty": "唐",
        "collection_info": null
    },
    {
        "uuid": "b8808ee7ecd9bc018fa460df0c489d37",
        "title": "寄河南郑侍郎",
        "author": "薛能",
        "content": "三峡与三壕，门阑梦去劳。\n细冰和洛水，初雪洒嵩高。\n大雅何由接，微荣亦已逃。\n寒窗不可寐，风地叶萧骚。",
        "dynasty": "唐",
        "collection_info": null
    },
    {
        "uuid": "cf26c123a02957c16930af4f89bb698b",
        "title": "蒙恩除侍御史行次华州寄蒋相",
        "author": "薛能",
        "content": "林下天书起遁逃，不堪移疾入尘劳。\n黄河近岸阴风急，仙掌临关旭日高。\n行野众喧闻鴈发，宿亭孤寂有狼嗥。\n荀家位极兼禅理，应笑埋轮着所操。",
        "dynasty": "唐",
        "collection_info": null
    },
    {
        "uuid": "938f5d34634d29b191cf31f269cbd4f1",
        "title": "寄唐州杨郎中",
        "author": "薛能",
        "content": "关雎憔悴一儒生，忽把鱼鬚事圣明。\n贫得俸钱还乍喜，晚登朝序却无荣。\n前年坐蜀同樽俎，此日边淮独斾旌。\n班列道孤君不见，曲江春暖共僧行。",
        "dynasty": "唐",
        "collection_info": null
    },
    {
        "uuid": "33aed8fdf0f364b00197ca9ddb090d42",
        "title": "塞上蒙汝州任中丞寄书",
        "author": "薛能",
        "content": "三省推贤两掖才，关东深许稍迟迴。\n舟浮汝水通淮去，雨出嵩峰到郡来。\n投札转京忧不远，枉缄经虏喜初开。\n西楼一望知无极，更与何人把酒桮。",
        "dynasty": "唐",
        "collection_info": null
    },
    {
        "uuid": "3b0c65764b3ad98ca4ee4106df765b7b",
        "title": "题盐铁李尚书浐州别业",
        "author": "薛能",
        "content": "鹿原阴面浐州湄，坐觉林泉逼梦思。\n闲景院开花落后，湿香风好雨来时。\n邻惊麦野闻雏雉，别创茅亭住老师。\n备足好中还有阙，许昌军裏李陵诗。",
        "dynasty": "唐",
        "collection_info": null
    },
    {
        "uuid": "3571920abdb21fe8812d5046018423c8",
        "title": "送刘驾归京",
        "author": "薛能",
        "content": "相逢听一吟，惟我不降心。\n在世忧何事，前生得至音。\n蒲多南去远，汾尽北游深。\n为宿关亭日，苍苍晓欲临。",
        "dynasty": "唐",
        "collection_info": null
    },
    {
        "uuid": "96d694650b58f13a45dafdc926928f85",
        "title": "夏日寺中有怀",
        "author": "薛能",
        "content": "亭午四邻睡，院中唯鸟鸣。\n当门塞鸿去，欹枕世人情。\n地燥苍苔裂，天凉晚月生。\n归家岂不愿，辛苦未知名。",
        "dynasty": "唐",
        "collection_info": null
    },
    {
        "uuid": "db07ce7eaa7684e8d0479cda5113b066",
        "title": "夏日蒲津寺居二首 一",
        "author": "薛能",
        "content": "日日闲车马，谁来访此身。\n一门兼鹤静，四院与僧邻。\n雨室墙穿溜，风窗笔染尘。\n空余气长在，天子用平人。",
        "dynasty": "唐",
        "collection_info": null
    },
    {
        "uuid": "b1a19e3ea2b74ea97cd661640d9a2b17",
        "title": "夏日蒲津寺居二首 二",
        "author": "薛能",
        "content": "故国有如梦，省来长远游。\n清晨起闲院，疎雨似深秋。\n宿寝书棱迭，行吟杖迹稠。\n天晴岂能出，春暖未更裘。",
        "dynasty": "唐",
        "collection_info": null
    },
    {
        "uuid": "8c39186a0d9dd514714a0eda137f6cd6",
        "title": "北都题崇福寺",
        "author": "薛能",
        "content": "此地潜龙寺，何基即帝台。\n细花庭树荫，清气殿门开。\n长老多相识，旬休暂一来。\n空空亦拟解，干进幸无媒。",
        "dynasty": "唐",
        "collection_info": null
    },
    {
        "uuid": "f13085d9393431c9d8c9f69b17acb0e1",
        "title": "题龙兴寺",
        "author": "薛能",
        "content": "高户列禅房，松门到上方。\n像开祇树岭，人施蜀城香。\n地遍磷磷石，江移孑孑樯。\n林僧语不尽，身役事梁王。",
        "dynasty": "唐",
        "collection_info": null
    },
    {
        "uuid": "b3129424c2f83233ae72b20d598a5544",
        "title": "题大云寺西阁",
        "author": "薛能",
        "content": "阁临偏险寺当山，独坐西城笑满颜。\n四野有歌行路乐，五营无战射堂闲。\n鼙和调角秋空外，砧办征衣落照间。\n方拟杀身酬圣主，敢于高处恋乡关。",
        "dynasty": "唐",
        "collection_info": null
    },
    {
        "uuid": "59c7467cbc8fed2e1c1b8b9c47feb2b6",
        "title": "舟行至平羌",
        "author": "薛能",
        "content": "貔虎直沙壖，严更护早眠。\n簇霜孤驿树，落日下江船。\n暂去非吴起，终休爱鲁连。\n平羌无一术，候吏莫加笾。",
        "dynasty": "唐",
        "collection_info": null
    },
    {
        "uuid": "36db3808896975c235d56a1c44e33f0e",
        "title": "题开元寺阁",
        "author": "薛能",
        "content": "一阁见一郡，乱流仍乱山。\n未能终日住，尤爱暂时闲。\n唱棹吴门去，啼林杜宇还。\n高僧不可羡，西景掩禅关。",
        "dynasty": "唐",
        "collection_info": null
    },
    {
        "uuid": "f27d1a80d5394ec436f391453ae34903",
        "title": "凌云寺",
        "author": "薛能",
        "content": "像阁与山齐，何人致石梯。\n万烟生聚落，一崦露招提。\n斋月人来上，残阳鸽去栖。\n从边亦已极，烽火是沈黎。",
        "dynasty": "唐",
        "collection_info": null
    },
    {
        "uuid": "b144d437de344f64e23e4079387e7db7",
        "title": "石堂溪",
        "author": "薛能",
        "content": "三面接渔樵，前门向郡桥。\n岸沙崩橘树，山径入茶苗。\n夜拥军烟合，春浮妓舸邀。\n此心无与醉，花影莫相烧。",
        "dynasty": "唐",
        "collection_info": null
    },
    {
        "uuid": "b167ee19c8be5364a90bdd14a44dd264",
        "title": "荔枝楼",
        "author": "薛能",
        "content": "高槛起边愁，荔枝谁致楼。\n会须敎匠坼，不欲见蛮陬。\n树痹无春影，天连觉汉流。\n仲宣如可拟，即此是荆州。",
        "dynasty": "唐",
        "collection_info": null
    },
    {
        "uuid": "cf14f5ea378987c3da85440ccca9f734",
        "title": "圣冈",
        "author": "薛能",
        "content": "古迹是何王，平身入石房。\n远村通后径，一郡隔前冈。\n昼静唯禅客，春来有女郎。\n独醒迴不得，无事可焚香。",
        "dynasty": "唐",
        "collection_info": null
    },
    {
        "uuid": "81018e150697a767844c82b0337356fe",
        "title": "蜀州郑史君寄鸟觜茶因以赠答八韵",
        "author": "薛能",
        "content": "鸟觜撷浑牙，精灵胜镆铘。\n烹尝方带酒，滋味更无茶。\n拒碾干声细，撑封利颖斜。\n衔芦齐劲实，啄木聚菁华。\n盐损添常诫，姜宜着更夸。\n得来抛道药，携去就僧家。\n旋觉前瓯浅，还愁后信赊。\n千惭故人意，此惠敌丹砂。",
        "dynasty": "唐",
        "collection_info": null
    },
    {
        "uuid": "b2583b2d1b267192bbae72f396fd3542",
        "title": "暇日寓怀寄朝中亲友",
        "author": "薛能",
        "content": "命与才违岂自由，我身何负我身愁。\n临生白髮方监郡，遥耻青衣懒上楼。\n过客闷嫌疎妓乐，小儿憨爱□貔貅。\n闲吟一寄清朝侣，未必淮阴不拜侯。",
        "dynasty": "唐",
        "collection_info": null
    },
    {
        "uuid": "d74544d8f52dbfc8a924f64ae0d2fd97",
        "title": "春日寓怀",
        "author": "薛能",
        "content": "幽拙未谋身，无端患不均。\n盗憎犹念物，花尽不知春。\n井邑常多弊，江山岂有神。\n犍为何处在，一拟弔埋轮。",
        "dynasty": "唐",
        "collection_info": null
    },
    {
        "uuid": "d59d838129564b3b388a35faf3be2701",
        "title": "监郡犍为舟中寓题寄同舍",
        "author": "薛能",
        "content": "一寝闲身万事空，任天敎作假文翁。\n旗穿岛树孤舟上，家在山亭每日中。\n迭果盘飱丹橘地，若花床席早梅风。\n佳期说尽君应笑，刘表尊前且不同。",
        "dynasty": "唐",
        "collection_info": null
    },
    {
        "uuid": "734112521bbc4fc8db5a59548dceec86",
        "title": "江柳",
        "author": "薛能",
        "content": "条绿似垂缨，离筵日照轻。\n向人虽有态，伤我为无情。\n桥远孤临水，墙低半出营。\n天津曾此见，亦是怆行行。",
        "dynasty": "唐",
        "collection_info": null
    },
    {
        "uuid": "52b4648c2e5b941d7e818bac5f310374",
        "title": "寄吉谏议",
        "author": "薛能",
        "content": "将迎须学返抽身，合致蹉跎敢效颦。\n性静拟归无上士，迹疎常负有情人。\n终凭二顷谋婚嫁，谬着千篇断斧斤。\n闻说旧交贤且达，欲弹章甫自羞贫。",
        "dynasty": "唐",
        "collection_info": null
    },
    {
        "uuid": "f49fc92956b82feb84dc17196e1bc9dc",
        "title": "江上寄情",
        "author": "薛能",
        "content": "天际归舟浩荡中，我关王泽道何穷。\n未为时彦徒经国，尚有边兵耻佐戎。\n酿黍气香村欲社，斫桑春尽野无风。\n年来断定知休处，一树繁花一亩宫。",
        "dynasty": "唐",
        "collection_info": null
    },
    {
        "uuid": "79213f66eea2bf550d5d0352c1e1cf37",
        "title": "平盖观",
        "author": "薛能",
        "content": "巨柏与山高，玄门静有猱。\n春风开野杏，落日照江涛。\n白璧心难说，青云世未遭。\n天涯望不极，谁识咏离骚。",
        "dynasty": "唐",
        "collection_info": null
    },
    {
        "uuid": "fa39b66d973f60fbfe0d22d07ce12b34",
        "title": "春霁",
        "author": "薛能",
        "content": "久客孤舟上，天涯漱晓津。\n野芳桤似柳，江霁雪和春。\n吏叫能惊鹭，官麤实害身。\n何当穷蜀境，却忆滞游人。",
        "dynasty": "唐",
        "collection_info": null
    },
    {
        "uuid": "cfe2b03e77079d9f571846537fb32cad",
        "title": "春居即事",
        "author": "薛能",
        "content": "云密露晨晖，西园独掩扉。\n雨新临断火，春冷着单衣。\n榆荚奔风健，兰芽负土肥。\n交亲不是变，自作寄书稀。",
        "dynasty": "唐",
        "collection_info": null
    },
    {
        "uuid": "270e7f3624c3ff5ee7b9dc2b4670cd01",
        "title": "边城寓题",
        "author": "薛能",
        "content": "孤蹇復飘零，天涯若堕萤。\n东风吹痼疾，暖日极青冥。\n蚕市归农醉，渔舟钓客醒。\n论邦苦不早，祗此负王庭。",
        "dynasty": "唐",
        "collection_info": null
    },
    {
        "uuid": "6adfa7ed5482bae9a45c366cab94e4e8",
        "title": "春日江居寓怀",
        "author": "薛能",
        "content": "归兴乍离边，兰桡復锦川。\n斫春槎枿树，消雪土膏田。\n岸暖寻新菜，舟寒着旧绵。\n临邛若箇是，欲向酒家眠。",
        "dynasty": "唐",
        "collection_info": null
    },
    {
        "uuid": "7d274e9adbf49ecb648400e87f4a76ca",
        "title": "边城作",
        "author": "薛能",
        "content": "行止象分符，监州是戏儒。\n管排蛮户远，出箐鸟巢孤。\n北向秦何在，南来蜀已无。\n怀沙悔不及，只有便乘桴。",
        "dynasty": "唐",
        "collection_info": null
    },
    {
        "uuid": "e8d33a804dee2a36fc9023cae1f571db",
        "title": "闻李夷遇下第东归因以寄赠",
        "author": "薛能",
        "content": "囊中书是居山写，海畔家贫乞食还。\n吾子莫愁登第晚，古人惟爱贱游闲。\n舟行散适江亭上，郡宴歌吟蜡烛间。\n从此乐章休叙战，汉兵无阵亦无蛮。",
        "dynasty": "唐",
        "collection_info": null
    },
    {
        "uuid": "f1abd1f3842bf20352b9d35beef2189f",
        "title": "留题",
        "author": "薛能",
        "content": "茶兴復诗心，一瓯还一吟。\n压春甘蔗冷，喧雨荔枝深。\n骤去无遗恨，幽栖已徧寻。\n峨眉不可到，高处望千岑。",
        "dynasty": "唐",
        "collection_info": null
    },
    {
        "uuid": "10c318592e42cc485cc8a630082f46af",
        "title": "春日北归舟中有怀",
        "author": "薛能",
        "content": "尽日遶盘飧，归舟向蜀门。\n雨干杨柳渡，山热杏花村。\n净镜空山晓，孤灯极浦昏。\n边城不是意，迴首未终恩。",
        "dynasty": "唐",
        "collection_info": null
    },
    {
        "uuid": "10b7394045f0454d85893a8a7f94a22f",
        "title": "初发嘉州寓题",
        "author": "薛能",
        "content": "劳我是犍为，南征又北移。\n唯闻杜鹃夜，不见海棠时。\n在闇曾无负，含灵合有知。\n州人若爱树，莫损召南诗。",
        "dynasty": "唐",
        "collection_info": null
    },
    {
        "uuid": "5528e5459ca299000b1fa129596a7d29",
        "title": "题汉州西湖",
        "author": "薛能",
        "content": "西湖天下名，可以濯吾缨。\n况是携家赏，从妨半驿程。\n尝茶春味渴，断酒晚怀清。\n尽得幽人趣，犹嫌守吏迎。\n重湌逢角暮，百事喜诗成。\n坐阻湘江谪，谁为话政声。",
        "dynasty": "唐",
        "collection_info": null
    },
    {
        "uuid": "d2ea01d9cdd980ca45c19fd2124db24a",
        "title": "自广汉游三学山",
        "author": "薛能",
        "content": "残阳终日望栖贤，归路携家得访禅。\n世缺一来应薄命，雨留三宿是前缘。\n诗题不忍离岩下，屐齿难忘在水边。\n猨鸟可知僧可会，此心常似有香烟。",
        "dynasty": "唐",
        "collection_info": null
    },
    {
        "uuid": "8db9bd7945e5af77c69df2d4fd2144b5",
        "title": "三学山开照寺",
        "author": "薛能",
        "content": "尽室徧相将，中方上下方。\n夜深楠树远，春气陌林香。\n圣迹留岩险，灵灯出混茫。\n何因将慧劒，割爱事空王。",
        "dynasty": "唐",
        "collection_info": null
    },
    {
        "uuid": "2e47d1d412e05800715c15a72ce3eeeb",
        "title": "雨霁北归留题三学山",
        "author": "薛能",
        "content": "远树平川半夕阳，锦城遥辨立危墙。\n闲思胜事多遗恨，却悔公心是谩忙。\n灌口阙寻惭远客，峨嵋乖约负支郎。\n灵龛一望终何得，谬有人情满蜀乡。",
        "dynasty": "唐",
        "collection_info": null
    },
    {
        "uuid": "e434b8fa08df853f42241dabe4692bc4",
        "title": "行次灵龛驿寄西蜀尚书",
        "author": "薛能",
        "content": "北客推车指蜀门，干阳知已近临坤。\n从辞府郭常迴首，欲别封疆更感恩。\n援寡圣朝难望阙，暑催蚕麦得归村。\n雷公解斸衝天气，白日何辜遣戴盆。",
        "dynasty": "唐",
        "collection_info": null
    },
    {
        "uuid": "2211470e5a099a498b72f87dabadd820",
        "title": "雨霁宿望喜驿",
        "author": "薛能",
        "content": "风雷一罢思何清，江水依然浩浩声。\n飞鸟旋生啼鸟在，后人常似古人情。\n将来道路终须达，过去山川实不平。\n闲想更逢知旧否，馆前杨柳种初成。",
        "dynasty": "唐",
        "collection_info": null
    },
    {
        "uuid": "cef2f1a9aebf9e288d4120e76d8ec323",
        "title": "筹笔驿",
        "author": "薛能",
        "content": "葛相终宜马革还，未开天意便开山。\n生欺仲达徒增气，死见王阳合厚颜。\n流运有功终是扰，阴符多术得非姦。",
        "dynasty": "唐",
        "collection_info": null
    },
    {
        "uuid": "11c723fc6e43f24d139856408ac527d6",
        "title": "通仙洞",
        "author": "薛能",
        "content": "高龛险欲催，百尺洞门开。\n白日仙何在，清风客暂来。\n临崖松直上，避石水低迴。\n贾掾曾空去，题诗岂易哉。",
        "dynasty": "唐",
        "collection_info": null
    },
    {
        "uuid": "9773b464f7988411c8077d9157136fbe",
        "title": "嘉陵驿见贾岛旧题",
        "author": "薛能",
        "content": "贾子命堪悲，唐人独解诗。\n左迁今已矣，清绝更无之。\n毕竟吾犹许，商量众莫疑。\n嘉陵四十字，一一是天资。",
        "dynasty": "唐",
        "collection_info": null
    },
    {
        "uuid": "37b0c4524c4bf364f5bcd4d53c6f5332",
        "title": "嘉陵驿",
        "author": "薛能",
        "content": "江涛千迭阁千层，衔尾相随尽室登。\n稠树蔽山闻杜宇，午烟熏日食嘉陵。\n频题石上程多破，暂歇泉边起不能。\n如此幸非名利切，益州来日合携僧。",
        "dynasty": "唐",
        "collection_info": null
    },
    {
        "uuid": "8c76102c56d037245eec6f128255e62d",
        "title": "嘉陵驿",
        "author": "薛能",
        "content": "尽室可招魂，蛮余出蜀门。\n雹凉随雨气，江热傍山根。\n蚕月缲丝路，农时碌碡村。\n干将磨欲尽，无位可酬恩。",
        "dynasty": "唐",
        "collection_info": null
    },
    {
        "uuid": "85ee5ab7e132eb0d94d3514798f7650c",
        "title": "西县途中二十韵",
        "author": "薛能",
        "content": "野客误桑麻，从军带镆铘。\n岂论之白帝，未合过黄花。\n落日投江县，征尘漱齿牙。\n蜀音连井络，秦分隔褒斜。\n硖路商逢使，山邮雀啅蛇。\n忆归临角黍，良遇得新瓜。\n食久庭阴转，行多屐齿洼。\n气清岩下瀑，烟漫雨余畬。\n黄鸟当蚕候，稀蒿杂麦查。\n汗凉风似雪，浆度蜜如沙。\n野色生肥芋，乡仪捣散茶。\n梯航经杜宇，烽候彻苴咩。\n逗石流何险，通关运固赊。\n葛侯真竭泽，刘主合亡家。\n陷彼贪功吠，贻为黩武夸。\n阵图谁许可，庙貌我揄揶。\n闲事休征汉，斯行且咏巴。\n音繁来有铎，軏尽去无车。\n溢目看风景，清怀啸月华。\n焰樵烹紫笋，腰簟憩乌纱。\n杞国忧寻悟，临邛渴自加。\n移文莫有诮，必不滞天涯。",
        "dynasty": "唐",
        "collection_info": null
    },
    {
        "uuid": "cba7958f0b9d26105315f1fe5a337a59",
        "title": "西县作",
        "author": "薛能",
        "content": "三年西蜀去如沈，西县西来出万岑。\n树石向闻清汉浪，水风初见绿萍阴。\n平郊不爱行增气，好井无疑漱入心。\n从此渐知光景异，锦都回首尽愁吟。",
        "dynasty": "唐",
        "collection_info": null
    },
    {
        "uuid": "ac3d3b2c93e1987b110de94bda4b3947",
        "title": "分水岭望灵宝峰",
        "author": "薛能",
        "content": "千寻万仞峰，灵宝号何从。\n盛立同吾道，贪程阻圣踪。\n岭奇应有药，壁峭尽无松。\n那得休于是，蹉跎亦卧龙。",
        "dynasty": "唐",
        "collection_info": null
    },
    {
        "uuid": "018a2b4ffe0a55348b2929040ffff9ae",
        "title": "水帘吟",
        "author": "薛能",
        "content": "万滴相随万响兼，路尘天产尽旁霑。\n源从颢气何因绝，派助前溪岂觉添。\n豪客每来清夏葛，愁人才见认愁檐。\n嘉名已极终难称，别是风流不是帘。",
        "dynasty": "唐",
        "collection_info": null
    },
    {
        "uuid": "a67bbf706439a982d0ed0e8168dfa3de",
        "title": "褒斜道中",
        "author": "薛能",
        "content": "十驿褒斜到处慵，眼前常似接灵踪。\n江遥旋入旁来水，山豁犹藏向后峰。\n鸟径恶时应立虎，畬田闲日自烧松。\n行吟却笑公车役，夜发星驰半不逢。",
        "dynasty": "唐",
        "collection_info": null
    },
    {
        "uuid": "d324328079718b0b807a56da1da88bbf",
        "title": "褒城驿有故元相公旧题诗因仰叹而作",
        "author": "薛能",
        "content": "鄂相顷题应好池，题云万竹与千棃。\n我来已变当初地，前过应无继此诗。\n敢叹临行殊旧境，惟愁后事劣今时。\n闲吟四壁堪搔首，频见青苹白鹭鸶。",
        "dynasty": "唐",
        "collection_info": null
    },
    {
        "uuid": "476dedb10c03f313b0cee2f0a9b69b33",
        "title": "题褒城驿池",
        "author": "薛能",
        "content": "池馆通秦槛向衢，旧闻佳赏此踟蹰。\n清凉不散亭犹在，事力何销舫已无。\n钓客坐风临岛屿，牧牛当雨食菰蒲。\n西川吟吏偏思葺，只恐归寻水亦枯。",
        "dynasty": "唐",
        "collection_info": null
    },
    {
        "uuid": "69f614beb98f5d648c7c2bca019a1304",
        "title": "送崔学士赴东川",
        "author": "薛能",
        "content": "羽人仙籍冠浮丘，欲作酇侯且蜀侯。\n导骑已多行劒阁，亲军全到近绵州。\n文翁劝学人应恋，魏绛和戎戍自休。\n唯有夜罇懽莫厌，庙堂他日少闲游。",
        "dynasty": "唐",
        "collection_info": null
    },
    {
        "uuid": "99e3723268abe2c7c35912d71c738d09",
        "title": "海棠",
        "author": "薛能",
        "content": "酷烈復离披，玄功莫我知。\n青苔浮落处，暮柳间开时。\n带醉游人插，连阴被叟移。\n晨前清露湿，晏后恶风吹。\n香少传何许，妍多画半遗。\n岛苏涟水脉，庭绽粒松枝。\n偶泛因沈砚，闲飘欲乱碁。\n遶山生玉垒，和郡徧坤维。\n负赏惭休饮，牵吟分失饥。\n明年应不见，留此赠巴儿。",
        "dynasty": "唐",
        "collection_info": null
    },
    {
        "uuid": "97f7ba015da6fa9e559fe8c95c00b789",
        "title": "咏夹径菊",
        "author": "薛能",
        "content": "夹径尽黄英，不通人并行。\n几曾相对绽，元自两行生。\n丛比高低等，香连左右幷。\n畔摇风势断，中夹日华明。\n间隔蛩吟隔，交横蝶乱横。\n频应泛桑落，摘处近前楹。",
        "dynasty": "唐",
        "collection_info": null
    },
    {
        "uuid": "f1fd50b5457850f85eb5368026f1a3bd",
        "title": "碧鲜亭春题竹",
        "author": "薛能",
        "content": "竹少竹更重，碧鲜疆更名。\n有栏常凭立，无径独穿行。\n夕月阴何乱，春风叶尽轻。\n已闻图画客，兼写薛先生。",
        "dynasty": "唐",
        "collection_info": null
    },
    {
        "uuid": "48dd305df4412d5960b701213e38b312",
        "title": "竹径",
        "author": "薛能",
        "content": "盘径入依依，旋惊幽鸟飞。\n寻多苔色古，踏碎箨声微。\n鞭节横妨户，枝梢动拂衣。\n前溪闻到处，应接钓鱼矶。",
        "dynasty": "唐",
        "collection_info": null
    },
    {
        "uuid": "d9104e1490c473e5d9366493eff95493",
        "title": "新柳",
        "author": "薛能",
        "content": "轻轻须重不须轻，众木难成独早成。\n柔性定胜刚性立，一枝还引万枝生。\n天钟和气元无力，时遇风光别有情。\n谁道少逢知己用，将军因此建雄名。",
        "dynasty": "唐",
        "collection_info": null
    },
    {
        "uuid": "8fae5f900b9b7cde80d528d1ed6f0171",
        "title": "牡丹四首 一",
        "author": "薛能",
        "content": "异色禀陶甄，常疑主者偏。\n众芳殊不类，一笑独奢妍。\n颗折羞含懒，藂虚隐陷圆。\n亚心堆胜被，美色艳于莲。\n品格如寒食，精光似少年。\n种堪收子子，价合易贤贤。\n迥秀应无妬，奇香称有仙。\n深阴宜映幕，富贵助开筵。\n蜀水争能染，巫山未可怜。\n数难忘次第，立困恋傍边。\n逐日愁风雨，和星祝夜天。\n且从留尽赏，离此便归田。",
        "dynasty": "唐",
        "collection_info": null
    },
    {
        "uuid": "a41ebac2edd603eeb86455f768c21ff7",
        "title": "牡丹四首 二",
        "author": "薛能",
        "content": "万朵照初筵，狂游忆少年。\n晓光如曲水，颜色似西川。\n白向庚辛受，朱从造化研。\n众开成伴侣，相笑极神仙。\n见焰宁劳火，闻香不带烟。\n自高轻月桂，非偶贱池莲。\n影接雕盘动，藂遭恶草偏。\n招欢忧事阻，就卧觉情牵。\n四面宜绨锦，当头称管弦。\n泊来莺定忆，粉扰蝶何颠。\n苏息承朝露，滋荣仰霁天。\n压栏多尽好，敌国贵宜然。\n未落须迷醉，因兹任病缠。\n人谁知极物，空负感麟篇。",
        "dynasty": "唐",
        "collection_info": null
    },
    {
        "uuid": "a5906b23c5ee32da18ac58ac612dd434",
        "title": "牡丹四首 三",
        "author": "薛能",
        "content": "去年零落暮春时，泪湿红笺怨别离。\n常恐便随巫峡散，何因重有武陵期。\n传情每向馨香得，不语还应彼此知。\n欲就栏边安枕席，夜深闲共说相思。",
        "dynasty": "唐",
        "collection_info": null
    },
    {
        "uuid": "46b5165611d7bded43f7cb02c1eda3cf",
        "title": "牡丹四首 四",
        "author": "薛能",
        "content": "牡丹愁为牡丹饥，自惜多情欲瘦羸。\n浓艳冷香初盖后，好风干雨正开时。\n吟蜂遍坐无闲蘂，醉客曾偷有折枝。\n京国别来谁占翫，此花光景属吾诗。",
        "dynasty": "唐",
        "collection_info": null
    },
    {
        "uuid": "706917caa9ec018bab95479f0a89f879",
        "title": "使院栽苇",
        "author": "薛能",
        "content": "戛戛復差差，一丛千万枝。\n格如僧住处，栽得吏闲时。\n笋自厅中出，根从府外移。\n从军无宿例，空想夜风吹。",
        "dynasty": "唐",
        "collection_info": null
    },
    {
        "uuid": "b3d7b2e0bd99f8e3b824237dbdaa06e4",
        "title": "失鹤二首 一",
        "author": "薛能",
        "content": "偶背雕笼与我违，四方端伫竟忘归。\n谁家白日云间见，何处沧洲雨裏飞。\n曾啄稻粱残粒在，旧翘泥潦半踪稀。\n凭人转觉多相误，尽道皤然作令威。",
        "dynasty": "唐",
        "collection_info": null
    },
    {
        "uuid": "1145de831e2cdad84222c12aeb0fd209",
        "title": "失鹤二首 二",
        "author": "薛能",
        "content": "华表翘风未可期，变丁投卫两堪疑。\n应缘失路防人损，空有归心最我知。\n但见空笼抛夕月，若何无树宿荒陂。\n不然直道高空外，白水青山属腊师。",
        "dynasty": "唐",
        "collection_info": null
    },
    {
        "uuid": "e2829581211a34dc44f895e05a3e753b",
        "title": "答贾支使寄鹤",
        "author": "薛能",
        "content": "瑞羽奇姿踉跄形，称为仙驭过清冥。\n何年厚禄曾居卫，几世前身本姓丁。\n幸有远云兼远水，莫临华表望华亭。\n劳君赠我清歌侣，将去田园夜坐听。",
        "dynasty": "唐",
        "collection_info": null
    },
    {
        "uuid": "70c4866db0389659868cdcd1fb9ed837",
        "title": "陈州刺史寄鹤",
        "author": "薛能",
        "content": "临风高视耸奇形，渡海冲天想尽经。\n因得羽仪来合浦，便无魂梦去华亭。\n春飞见境乘桴切，夜唳闻时醉枕醒。\n南守欲知多少重，抚毛千万唤丁丁。",
        "dynasty": "唐",
        "collection_info": null
    },
    {
        "uuid": "f7a7ebc012923b26b54775c22152f39c",
        "title": "孔雀",
        "author": "薛能",
        "content": "偶有功名正俗才，灵禽何事降瑶台。\n天仙黼黻毛应是，宫后屏帏尾忽开。\n曾处嶂中真雾隐，每过庭下似春来。\n佳人为我和衫拍，遣作傞傞送一杯。",
        "dynasty": "唐",
        "collection_info": null
    },
    {
        "uuid": "4444380220efd2c688fe0f118d43fd7b",
        "title": "鄜州进白野鹊",
        "author": "薛能",
        "content": "轻毛迭雪翅开霜，红觜能深练尾长。\n名应玉符朝北阙，色柔金性瑞西方。\n不忧云路填河远，为对天颜送喜忙。\n从此定知栖息处，月宫琼树是仙乡。",
        "dynasty": "唐",
        "collection_info": null
    },
    {
        "uuid": "50c05a3dda01068947fa3ea5060fbc9d",
        "title": "早蝉",
        "author": "薛能",
        "content": "不见上庭树，日高声忽吟。\n他人岂无耳，远客自关心。\n暂落还因雨，横飞亦向林。\n分明去年意，从此渐闻砧。",
        "dynasty": "唐",
        "collection_info": null
    },
    {
        "uuid": "0e330c1d9262464556c61985fe51e2eb",
        "title": "申湖",
        "author": "薛能",
        "content": "昔年依峡寺，每日见申湖。\n下泪重来此，知心一已无。\n雨霖舟色暗，岸拔木形枯。\n旧境深相恼，新春宛不殊。\n方来寻熟侣，起去恨惊凫。\n忍事花何笑，喧吟瀑正麤。\n堪忧从宦到，倍遣曩怀孤。\n上马终回首，傍人怪感吁。",
        "dynasty": "唐",
        "collection_info": null
    },
    {
        "uuid": "0dd61995acdfe2584453884c31a9b23e",
        "title": "谢刘相寄天柱茶",
        "author": "薛能",
        "content": "两串春团敌夜光，名题天柱印维扬。\n偷嫌曼倩桃无味，捣觉嫦娥药不香。\n惜恐被分缘利市，尽应难觅为供堂。\n麤官寄与真抛却，赖有诗情合得尝。",
        "dynasty": "唐",
        "collection_info": null
    },
    {
        "uuid": "90d1019c0b67d9324b881a8eb3662774",
        "title": "题后集",
        "author": "薛能",
        "content": "诗源何代失澄清，处处狂波污后生。\n常感道孤吟有泪，却缘风坏语无情。\n难甘恶少欺韩信，枉被诸侯杀祢衡。\n纵到缑山也无益，四方联络尽蛙声。",
        "dynasty": "唐",
        "collection_info": null
    },
    {
        "uuid": "82580d86a7e5cacd4f393dce8da2e215",
        "title": "秋晚送无可上人",
        "author": "薛能",
        "content": "半夜觉松雨，照书灯悄然。\n河声纔淅沥，旧业近潺湲。\n坐滴寒更尽，吟惊宿鹤迁。\n相思不相见，日短復愁牵。",
        "dynasty": "唐",
        "collection_info": null
    },
    {
        "uuid": "73d1d82ff2ab0dbd055ab0a62d9d6b87",
        "title": "赠源寂禅师",
        "author": "薛能",
        "content": "缾钵镇随腰，怡然处寂寥。\n门禅从北祖，僧格似南朝。\n性近徒相许，缘多媿未销。\n何传能法慧，此岸要津桥。",
        "dynasty": "唐",
        "collection_info": null
    },
    {
        "uuid": "75684bb68fac1b9c5fcb6645a1eebf07",
        "title": "赠禅师",
        "author": "薛能",
        "content": "嗜慾本无性，此生长在禅。\n九州空有路，一室独多年。\n鸣磬微尘落，移缾湿地圆。\n相寻偶同宿，星月坐忘眠。",
        "dynasty": "唐",
        "collection_info": null
    },
    {
        "uuid": "dc834ba4fb134dd35ceae25c20db6ec3",
        "title": "夏日青龙寺寻僧二首 一",
        "author": "薛能",
        "content": "帝里欲何待，人间无阙遗。\n不能安旧隐，都属扰明时。\n违理须齐辱，雄图岂藉知。\n纵横悉已悞，斯语是吾师。",
        "dynasty": "唐",
        "collection_info": null
    },
    {
        "uuid": "a5b1abe6f66ede8fe40930fc75a8f96a",
        "title": "夏日青龙寺寻僧二首 二",
        "author": "薛能",
        "content": "得官殊未喜，失计是忘愁。\n不是无心速，焉能有自由。\n凉风盈夏扇，蜀茗半形瓯。\n笑向权门客，应难见道流。",
        "dynasty": "唐",
        "collection_info": null
    },
    {
        "uuid": "3170bc0f68b17667d32e59a7073859b2",
        "title": "寄题巨源禅师",
        "author": "薛能",
        "content": "风雨禅思外，应残木槿花。\n何年别乡土，一衲代袈裟。\n日气侵瓶暖，雷声动枕斜。\n还当扫楼影，天晚自煎茶。",
        "dynasty": "唐",
        "collection_info": null
    },
    {
        "uuid": "09af857354133cf72032cc2bcf2f93ea",
        "title": "题河中亭子",
        "author": "薛能",
        "content": "河擘双流岛在中，岛中亭上正南空。\n蒲根旧浸临关道，沙色遥飞傍苑风。\n晴见树卑知岳大，晚闻车乱觉桥通。\n无穷胜事应须宿，霜白蒹葭月在东。",
        "dynasty": "唐",
        "collection_info": null
    },
    {
        "uuid": "9aac134d1c9383bfd674d9d2fee9d5c7",
        "title": "逢友人边游迴",
        "author": "薛能",
        "content": "游子新从绝塞迴，自言曾上李陵台。\n尊前语尽北风起，秋色萧条胡雁来。",
        "dynasty": "唐",
        "collection_info": null
    },
    {
        "uuid": "aa73aff9ac828c3b1ede33d9096c2ffe",
        "title": "春雨",
        "author": "薛能",
        "content": "电阔照潺潺，惊流往復还。\n远声如有洞，迷色似无山。\n利物干坤内，幷风竹树间。\n静思来朔漠，愁望满柴关。\n迸湿消尘虑，吹风触疾颜。\n谁知草茅径，霑此尚虚闲。",
        "dynasty": "唐",
        "collection_info": null
    },
    {
        "uuid": "960ad20e2d207aa7de1af6312acfffaf",
        "title": "夏雨",
        "author": "薛能",
        "content": "何处发天涯，风雷一道赊。\n去声随地急，残势傍楼斜。\n透树垂红叶，霑尘带落花。\n潇湘无限思，闲看下蒹葭。",
        "dynasty": "唐",
        "collection_info": null
    },
    {
        "uuid": "d9f8d02cc4fad009b40f9a1bbaf3c099",
        "title": "秋夜山中述事",
        "author": "薛能",
        "content": "初宵门未掩，独坐对霜空。\n极目故乡月，满溪寒草风。\n樵声当岭上，僧语在云中。\n正恨归期晚，萧萧闻塞鸿。",
        "dynasty": "唐",
        "collection_info": null
    },
    {
        "uuid": "15a6755225acfe6f8cff35ca4acf40de",
        "title": "长安道",
        "author": "薛能",
        "content": "汲汲復营营，东西连两京。\n关繻古若在，山岳累应成。\n各自有身事，不相知姓名。\n交驰兼众类，分散入重城。\n此去应无尽，万方人旋生。\n空余片言苦，来往觅刘桢。",
        "dynasty": "唐",
        "collection_info": null
    },
    {
        "uuid": "5af53155b367c5b818ef0e7fa3cce238",
        "title": "酬泗州韦中丞埇上日寄赠兼次本韵",
        "author": "薛能",
        "content": "鲁儒相悟欲成空，学尽文章不见功。\n官自掖垣飘海上，镇从随岸入山中。\n尝遭火发瞿云宅，争得天如老氏弓。\n何意杜陵怀宝客，也随迷路出关东。",
        "dynasty": "唐",
        "collection_info": null
    },
    {
        "uuid": "caa2470284227ac29ed1afb692867624",
        "title": "泛觞池",
        "author": "薛能",
        "content": "通咽远华罇，泛觞名自君。\n净看筹见影，轻动酒生纹。\n细滴随杯落，来声就浦分。\n便应半酣后，清冷漱兼云。",
        "dynasty": "唐",
        "collection_info": null
    },
    {
        "uuid": "013d22649e925c5d98b5c8f14c2bf358",
        "title": "荔枝",
        "author": "薛能",
        "content": "颗如松子色如樱，未识蹉跎欲半生。\n岁杪监州曾见树，时新入座久闻名。",
        "dynasty": "唐",
        "collection_info": null
    },
    {
        "uuid": "22bee6ead39a70d7223daf755afc4f7a",
        "title": "丁巳上元日放三雉",
        "author": "薛能",
        "content": "婴网虽皆困，褰笼喜共归。\n无心期尔报，相见莫惊飞。",
        "dynasty": "唐",
        "collection_info": null
    },
    {
        "uuid": "5d32f16ca1f9ad13039737103c6b1797",
        "title": "寓题",
        "author": "薛能",
        "content": "王泽犹来雅在新，尚词微事可愁人。\n淫哇满眼关雎弱，犹贺清朝有此身。",
        "dynasty": "唐",
        "collection_info": null
    },
    {
        "uuid": "9713e60d7ed812015e81cc45a8353e10",
        "title": "望蜀亭",
        "author": "薛能",
        "content": "树簇烟迷蜀国深，岭头分界恋登临。\n前轩一望无他处，从此西川只在心。",
        "dynasty": "唐",
        "collection_info": null
    },
    {
        "uuid": "10f6bdc6df247c0a58e0187c3b756567",
        "title": "游嘉州后溪",
        "author": "薛能",
        "content": "山屐经过满径踪，隔溪遥见夕阳舂。\n当时诸葛成何事，只合终身作卧龙。",
        "dynasty": "唐",
        "collection_info": null
    },
    {
        "uuid": "606a298b358c7f0c3793cb32d7c2f968",
        "title": "自讽",
        "author": "薛能",
        "content": "千题万咏过三旬，忘食贪魔作瘦人。\n行处便吟君莫笑，就中诗病不任春。",
        "dynasty": "唐",
        "collection_info": null
    },
    {
        "uuid": "0616dd11a4a5fb9b7501fced89b875ae",
        "title": "乞假归题候馆",
        "author": "薛能",
        "content": "仆带雕弓马似飞，老莱衣上着戎衣。\n邮亭不暇吟山水，塞外经年皆未归。",
        "dynasty": "唐",
        "collection_info": null
    },
    {
        "uuid": "22a7f27c08d3bb3017de53b5e89370c4",
        "title": "监郡犍为将归使府登楼寓题",
        "author": "薛能",
        "content": "几日监临向蜀春，错抛歌酒强忧人。\n江楼一望西归去，不负嘉州只负身。",
        "dynasty": "唐",
        "collection_info": null
    },
    {
        "uuid": "868e3582cb49489dba789c1167626906",
        "title": "过象耳山二首 一",
        "author": "薛能",
        "content": "一色青松几万栽，异香熏路带花开。\n山门欲别心潜愿，更到蜀中还到来。",
        "dynasty": "唐",
        "collection_info": null
    },
    {
        "uuid": "bdebfd195ad42258ad8eab0dcc661594",
        "title": "过象耳山二首 二",
        "author": "薛能",
        "content": "到处逢山便欲登，自疑身作往来僧。\n徒行至此三千里，不是有缘应不能。",
        "dynasty": "唐",
        "collection_info": null
    },
    {
        "uuid": "a41ef1f31f135a3fafb2b2127a7894f9",
        "title": "圣灯",
        "author": "薛能",
        "content": "莽莽空中稍稍灯，坐看迷浊变[清澄]。\n须知火尽烟无益，一夜栏边说向僧。",
        "dynasty": "唐",
        "collection_info": null
    },
    {
        "uuid": "36447cebe48e7b77abe84ddbf19d77d6",
        "title": "过昌利观有怀",
        "author": "薛能",
        "content": "万仞云峯八石泉，李君仙后更谁仙。\n我来驻马人何问，老柏无多不种田。",
        "dynasty": "唐",
        "collection_info": null
    },
    {
        "uuid": "7b799b297986c06776c28c23eb2a4ef0",
        "title": "蜀路",
        "author": "薛能",
        "content": "劒阁缘云拂斗魁，疾风生树过龙媒。\n前程憩罢知无益，但是驽蹄亦到来。",
        "dynasty": "唐",
        "collection_info": null
    },
    {
        "uuid": "e50bf160a57618e90d76bb04a502216e",
        "title": "山下偶作",
        "author": "薛能",
        "content": "零雨霑山百草香，树梢高顶尽斜阳。\n横流巨石皆堪住，何事无僧有石房。",
        "dynasty": "唐",
        "collection_info": null
    },
    {
        "uuid": "c973eaf71e157ef18b359b8547d650aa",
        "title": "伏牛山",
        "author": "薛能",
        "content": "虎蹲峰状屈名牛，落日连村好望秋。\n不为时危耕不得，一犁风雨便归休。",
        "dynasty": "唐",
        "collection_info": null
    },
    {
        "uuid": "7aeb59cd64b22fa4156957601ba31e3e",
        "title": "老圃堂",
        "author": "薛能",
        "content": "邵平瓜地接吾庐，谷雨干时偶自锄。\n昨日春风欺不在，就床吹落读残书。",
        "dynasty": "唐",
        "collection_info": null
    },
    {
        "uuid": "6e7ec1049183610ab7fd1778371eb231",
        "title": "春题",
        "author": "薛能",
        "content": "柳莫摇摇花莫开，此心因病亦成灰。\n人生只有家园乐，及取春农归去来。",
        "dynasty": "唐",
        "collection_info": null
    },
    {
        "uuid": "49a8af787905852b759e8cfd105313c9",
        "title": "幷州寓怀",
        "author": "薛能",
        "content": "人多知遇独难求，人负知音独爱酬。\n常恐此心无乐处，枉称年少在幷州。",
        "dynasty": "唐",
        "collection_info": null
    },
    {
        "uuid": "eec3bb169b39fe203cebdf5efb1b8672",
        "title": "中秋旅舍",
        "author": "薛能",
        "content": "云卷庭虚月逗空，一方秋草尽鸣虫。\n是时兄弟正南北，黄叶满阶来去风。",
        "dynasty": "唐",
        "collection_info": null
    },
    {
        "uuid": "0ee08081b83a2f544c68ff3fe8c222c4",
        "title": "符亭二首 一",
        "author": "薛能",
        "content": "符亭之地雅离羣，万古悬泉一旦新。\n若念农桑也如此，县人应得似行人。",
        "dynasty": "唐",
        "collection_info": null
    },
    {
        "uuid": "fe198a5652e485380f51f04ff04dfaaa",
        "title": "符亭二首 二",
        "author": "薛能",
        "content": "山如巫峡烟云好，路似嘉祥水木清。\n大抵游人总应爱，就中难说是诗情。",
        "dynasty": "唐",
        "collection_info": null
    },
    {
        "uuid": "650ec7fbe0654a3eb07d09afb917bec6",
        "title": "秋夜听任郎中琴",
        "author": "薛能",
        "content": "十指宫商膝上秋，七条丝动雨修修。\n空堂半夜孤灯冷，弹着乡心欲白头。",
        "dynasty": "唐",
        "collection_info": null
    },
    {
        "uuid": "5288201dd0424703b59d047fc718511d",
        "title": "留别关东旧游",
        "author": "薛能",
        "content": "我去君留十载中，未曾相见及花红。\n他时住得君应老，长短看花心不同。",
        "dynasty": "唐",
        "collection_info": null
    },
    {
        "uuid": "10d308c10a2fb6d4465107917b5e6586",
        "title": "赠出塞客",
        "author": "薛能",
        "content": "出郊征骑逐飞埃，此别惟愁春未回。\n寒叶夕阳投宿意，芦关门向远河开。",
        "dynasty": "唐",
        "collection_info": null
    },
    {
        "uuid": "287d36db0e8b4fc0b58b354720e19a8d",
        "title": "秋溪独坐",
        "author": "薛能",
        "content": "黄叶分飞砧上下，白云零落马东西。\n人生万意此端坐，日暮水深流出溪。",
        "dynasty": "唐",
        "collection_info": null
    },
    {
        "uuid": "bcbdb7b351b6f3b67a6592def5d3af5c",
        "title": "蒲中霁后晚望",
        "author": "薛能",
        "content": "河边霁色无人见，身带春风立岸头。\n浊水茫茫有何意，日斜还向古蒲州。",
        "dynasty": "唐",
        "collection_info": null
    },
    {
        "uuid": "711556ffd83e53c6700c553a647d827d",
        "title": "宋氏林亭",
        "author": "薛能",
        "content": "地湿莎青雨后天，桃花红近竹林边。\n行人本是农桑客，记得春深欲种田。",
        "dynasty": "唐",
        "collection_info": null
    },
    {
        "uuid": "87b0a707c2fde4db1d9eee5c1ca9fdf3",
        "title": "云花寺寓居赠海岸上人",
        "author": "薛能",
        "content": "暂寄空门未是归，上方林榭独儒衣。\n吾师不语应相怪，频惹街尘入寺飞。",
        "dynasty": "唐",
        "collection_info": null
    },
    {
        "uuid": "e45501fbdd68d4fd7a87a82434ab85b4",
        "title": "关中秋夕",
        "author": "薛能",
        "content": "簟湿秋庭岳在烟，露光明滑竹苍然。\n何人意绪还相似，鹤宿松枝月半天。",
        "dynasty": "唐",
        "collection_info": null
    },
    {
        "uuid": "320191f094545ad43f3e60f860e3fa97",
        "title": "西县道中有短亭岩穴飞泉隔江洒至因成二首 一",
        "author": "薛能",
        "content": "风凉津湿共微微，隔岸泉衝石窍飞。\n争得巨灵从野性，旧乡无此擘将归。",
        "dynasty": "唐",
        "collection_info": null
    },
    {
        "uuid": "8821978256c93918ac729aed2c2b5be2",
        "title": "西县道中有短亭岩穴飞泉隔江洒至因成二首 二",
        "author": "薛能",
        "content": "一瀑三峰赤日天，路人才见便翛然。\n谁能夜向山根宿，凉月初生的有仙。",
        "dynasty": "唐",
        "collection_info": null
    },
    {
        "uuid": "79143180a927a081edd0683d96ac0cdb",
        "title": "省试夜",
        "author": "薛能",
        "content": "白莲千朵照廊明，一片承平雅颂声。\n更报第三条烛尽，文昌风景画难成。",
        "dynasty": "唐",
        "collection_info": null
    },
    {
        "uuid": "161d6378ae5353acecf880cdf759540c",
        "title": "过骊山",
        "author": "薛能",
        "content": "丹雘苍苍簇背山，路尘应满旧帘间。\n玄宗不是偏行乐，只为当时四海闲。",
        "dynasty": "唐",
        "collection_info": null
    },
    {
        "uuid": "3d54a559cf77c80d8b66c71b7cd6f828",
        "title": "曲江醉题",
        "author": "薛能",
        "content": "闲身行止属年华，马上怀中尽落花。\n狂遍曲江还醉卧，觉来人静日西斜。",
        "dynasty": "唐",
        "collection_info": null
    },
    {
        "uuid": "f51cfabc7882c2cba095ba43eb81745b",
        "title": "参军厅新池",
        "author": "薛能",
        "content": "帘外无尘胜物外，墙根有竹似山根。\n流泉不至客来久，坐见新池落旧痕。",
        "dynasty": "唐",
        "collection_info": null
    },
    {
        "uuid": "63cc848afc212ab2fc3c16c4fd26564b",
        "title": "太原使院晚出",
        "author": "薛能",
        "content": "青门无路入清朝，滥作将军最下僚。\n同舍尽归身独在，晚风开印叶萧萧。",
        "dynasty": "唐",
        "collection_info": null
    },
    {
        "uuid": "2b6f210a89417b6a81ca350098d88220",
        "title": "寒食日曲江",
        "author": "薛能",
        "content": "曲水池边青草岸，春风林下落花杯。\n都门此日是寒食，人去看多身独来。",
        "dynasty": "唐",
        "collection_info": null
    },
    {
        "uuid": "75561c7702bd8848ee8d827df97f52c1",
        "title": "盩厔官舍新竹",
        "author": "薛能",
        "content": "心觉清凉体似吹，满风轻撼叶垂垂。\n无端种在幽闲地，众鸟嫌寒凤未知。",
        "dynasty": "唐",
        "collection_info": null
    },
    {
        "uuid": "1ec86834ea139bced5987efb1d15cbf3",
        "title": "京中客舍闻筝",
        "author": "薛能",
        "content": "十二三弦共五音，每声如截远人心。\n当时向秀闻邻笛，不是离家岁月深。",
        "dynasty": "唐",
        "collection_info": null
    },
    {
        "uuid": "f33db74a1310884fe09aaa07885ace5c",
        "title": "铜雀台",
        "author": "薛能",
        "content": "魏帝当时铜雀台，黄花深映棘丛开。\n人生富贵须回首，此地岂无歌舞来。",
        "dynasty": "唐",
        "collection_info": null
    },
    {
        "uuid": "d5f10a70dc195d6d12af4ca59a8605ca",
        "title": "寿安水馆",
        "author": "薛能",
        "content": "地接山林兼有石，天悬星月更无云。\n惊鸥上树满池水，瀺灂一声中夜闻。",
        "dynasty": "唐",
        "collection_info": null
    },
    {
        "uuid": "0450b618de5940de552de83884b81695",
        "title": "雨后早发永宁",
        "author": "薛能",
        "content": "春霖朝罢客西东，雨足泥声路未通。\n独爱千峰最高处，一峰初日白云中。",
        "dynasty": "唐",
        "collection_info": null
    },
    {
        "uuid": "9f4adf3048de42ed2df854290e94046b",
        "title": "宿仙游寺望月生峰",
        "author": "薛能",
        "content": "公门身入洞门行，出穽离笼似有情。\n僧语夜凉云树黑，月生峰上月初生。",
        "dynasty": "唐",
        "collection_info": null
    },
    {
        "uuid": "d1a3c6bc0304d571822b88fde32cd159",
        "title": "秋题",
        "author": "薛能",
        "content": "独坐东南见晓星，白云微透泬寥清。\n磷磷甃石堪僧坐，一叶梧桐落半庭。",
        "dynasty": "唐",
        "collection_info": null
    },
    {
        "uuid": "f5a0e3ed22eed6f768a15b2f09a38d86",
        "title": "和友人寄怀",
        "author": "薛能",
        "content": "从来行乐近来希，蘧瑗知言与我违。\n自是衰心不如旧，非关四十九年非。",
        "dynasty": "唐",
        "collection_info": null
    },
    {
        "uuid": "788d33b6d92bd56a3e338164118a9b46",
        "title": "子夜",
        "author": "薛能",
        "content": "嫖姚家宴敌吴王，子夜歌声满画堂。\n此日相逢眉翠尽，女真行李乞斋粮。",
        "dynasty": "唐",
        "collection_info": null
    },
    {
        "uuid": "725bd910cd4493fe225a1dd6522d18c2",
        "title": "鴈和韦侍御",
        "author": "薛能",
        "content": "肃肃雍雍义有余，九天鸾凤莫相疎。\n唯应静向山窗过，激发英雄夜读书。",
        "dynasty": "唐",
        "collection_info": null
    },
    {
        "uuid": "a189946309ac92278b214b7f604dc104",
        "title": "和府帅相公",
        "author": "薛能",
        "content": "竹映高墙似傍山，邹阳归后令威还。\n君看将相才多少，两首诗成七步间。",
        "dynasty": "唐",
        "collection_info": null
    },
    {
        "uuid": "9f2fca51184a2df4ddf842f90fc2728f",
        "title": "又和留山鸡",
        "author": "薛能",
        "content": "五色文胜百鸟王，相思兼绝寄芸香。\n由来不是池中物，鸡树归时即取将。",
        "dynasty": "唐",
        "collection_info": null
    },
    {
        "uuid": "0065371b7cdbeb1b7f2a2736d44f7eae",
        "title": "舟中酬杨中丞春早见寄",
        "author": "薛能",
        "content": "锦楼春望忆丹楹，更遇高情说早莺。\n江上境寒吟不得，湿风梅雨满船轻。",
        "dynasty": "唐",
        "collection_info": null
    },
    {
        "uuid": "53e43ca66198b3dc656d9633a0e556e4",
        "title": "寒食日题",
        "author": "薛能",
        "content": "美人寒食事春风，折尽青青赏尽红。\n夜半无灯还有睡，秋韆悬在月明中。",
        "dynasty": "唐",
        "collection_info": null
    },
    {
        "uuid": "0ff38198c559fe1126667831e185626d",
        "title": "杏花",
        "author": "薛能",
        "content": "活色生香第一流，手中移得近青楼。\n谁知艳性终相负，乱向春风笑不休。",
        "dynasty": "唐",
        "collection_info": null
    },
    {
        "uuid": "8a2dc0df656437b0ca36c498d3ebb255",
        "title": "黄蜀葵",
        "author": "薛能",
        "content": "娇黄新嫩欲题诗，尽日含毫有所思。\n记得玉人初病起，道家粧束厌禳时。",
        "dynasty": "唐",
        "collection_info": null
    },
    {
        "uuid": "ac3c6873f743b96c73451b92341602dd",
        "title": "春咏",
        "author": "薛能",
        "content": "春来还似去年时，手把花枝唱竹枝。\n狂瘦未曾餐有味，不缘中酒却缘诗。",
        "dynasty": "唐",
        "collection_info": null
    },
    {
        "uuid": "73735b09c3dc401195725ea90ece64b5",
        "title": "赠欢娘",
        "author": "薛能",
        "content": "一束龙吟细竹枝，青娥擎在手中吹。\n当时纵使双成在，不得如伊是小时。",
        "dynasty": "唐",
        "collection_info": null
    },
    {
        "uuid": "e56a3de7adc6a44409378e06f84a9985",
        "title": "戏瞻相",
        "author": "薛能",
        "content": "失意蹉跎到旧游，见吹杨柳便遮羞。\n瞻相赵女休相拽，不及人前诈摆头。",
        "dynasty": "唐",
        "collection_info": null
    },
    {
        "uuid": "d7abfcad53bc63316bd20d64f3837a5c",
        "title": "赠解诗歌人",
        "author": "薛能",
        "content": "同有诗情自合亲，不须歌调更含嚬。\n朝天御史非韩寿，莫窃香来带累人。",
        "dynasty": "唐",
        "collection_info": null
    },
    {
        "uuid": "56ef23c2d15f3820ce2facc2c95a14d1",
        "title": "赠韦氏歌人二首 一",
        "author": "薛能",
        "content": "弦管声凝发唱高，几人心地暗伤刀。\n思量更有何堪比，王母新开一树桃。",
        "dynasty": "唐",
        "collection_info": null
    },
    {
        "uuid": "90da866f20428136e2ea666bc94b4a48",
        "title": "赠韦氏歌人二首 二",
        "author": "薛能",
        "content": "一曲新声惨画堂，可能心事忆周郎。\n朝来为客频开口，绽尽桃花几许香。",
        "dynasty": "唐",
        "collection_info": null
    },
    {
        "uuid": "d9d9535f44e520e6084814339a0a3667",
        "title": "加阶",
        "author": "薛能",
        "content": "二年中散似稽康，此日无功换宠光。\n唯有一般酬圣主，胜于东晋是文章。",
        "dynasty": "唐",
        "collection_info": null
    },
    {
        "uuid": "c3c128a4080628c4baebf0c955798d43",
        "title": "野园",
        "author": "薛能",
        "content": "野园无鼓又无旗，鞍马传杯用柳枝。\n娇养翠娥无怕惧，插人头上任风吹。",
        "dynasty": "唐",
        "collection_info": null
    },
    {
        "uuid": "8ab12b458f8e7eb6207b341869211567",
        "title": "郊亭",
        "author": "薛能",
        "content": "郊亭宴罢欲回车，满郭传呼调角初。\n尚拥笙歌归未得，笑娥扶着醉尚书。",
        "dynasty": "唐",
        "collection_info": null
    },
    {
        "uuid": "5770b1a76cbfa91aaa54021395b79d09",
        "title": "老僧",
        "author": "薛能",
        "content": "清瘦形容八十余，匏悬篱落似村居。\n劝师莫羡人间有，幸是元无免破除。",
        "dynasty": "唐",
        "collection_info": null
    },
    {
        "uuid": "32d21675e2f096e0c118365d4cc4b59d",
        "title": "僧窗",
        "author": "薛能",
        "content": "不悟时机滞有余，近来为事更乖疎。\n朱轮皂盖蹉跎尽，犹爱明窗好读书。",
        "dynasty": "唐",
        "collection_info": null
    },
    {
        "uuid": "32a8cf3065b10f4f121d982b4b3599ae",
        "title": "题平等院",
        "author": "薛能",
        "content": "十里城中一院僧，各持巾钵事南能。\n还应笑我功名客，未解嫌官学大乘。",
        "dynasty": "唐",
        "collection_info": null
    },
    {
        "uuid": "15f6e0ff7e01d980cf78b5a7b964347b",
        "title": "影灯夜二首 一",
        "author": "薛能",
        "content": "偃王灯塔古徐州，二十年来乐事休。\n此日将军心似海，四更身领万人游。",
        "dynasty": "唐",
        "collection_info": null
    },
    {
        "uuid": "b6c87229445cb1db176f6dfc6a7624ea",
        "title": "影灯夜二首 二",
        "author": "薛能",
        "content": "十万军城百万灯，酥油香暖夜如烝。\n红粧满地烟光好，只恐笙歌引上昇。",
        "dynasty": "唐",
        "collection_info": null
    },
    {
        "uuid": "6e243f7b8772c15ad390683221e400fc",
        "title": "许州旌节到作",
        "author": "薛能",
        "content": "两地旌旗拥一身，半缘伤旧半荣新。\n州人若忆将军面，写取雕堂报国真。",
        "dynasty": "唐",
        "collection_info": null
    },
    {
        "uuid": "13547093f35af0f6f9de387dfd3c695f",
        "title": "重游通波亭",
        "author": "薛能",
        "content": "十年抛掷故园花，最忆红桃竹外斜。\n此日郊亭心乍喜，败榆芳草似还家。",
        "dynasty": "唐",
        "collection_info": null
    },
    {
        "uuid": "c07a12c91f31353199960d2c13f01bdb",
        "title": "戏舸",
        "author": "薛能",
        "content": "远舸衝开一路萍，岸傍偷上小茅亭。\n游人莫觅杯盘分，此地纔应聚德星。",
        "dynasty": "唐",
        "collection_info": null
    },
    {
        "uuid": "a5749917db783bdaf0b917d580a54162",
        "title": "偶题",
        "author": "薛能",
        "content": "到处吟兼上马吟，总无愁恨自伤心。\n无端梦得钧天乐，尽觉宫商不是音。",
        "dynasty": "唐",
        "collection_info": null
    },
    {
        "uuid": "c5f813c99caef6d9efc8ae333a7df29f",
        "title": "折杨柳十首 一",
        "author": "薛能",
        "content": "华清高树出离宫，南陌柔条带暖风。\n谁见轻阴是良夜，瀑泉声畔月明中。",
        "dynasty": "唐",
        "collection_info": null
    },
    {
        "uuid": "6e7f1747222c438c45e198578cb8d215",
        "title": "折杨柳十首 二",
        "author": "薛能",
        "content": "洛桥晴影覆江船，羌笛秋声湿塞烟。\n闲想习池公宴罢，水蒲风絮夕阳天。",
        "dynasty": "唐",
        "collection_info": null
    },
    {
        "uuid": "5a84f653facc14fe58c5e779507e3612",
        "title": "折杨柳十首 三",
        "author": "薛能",
        "content": "嫩绿轻悬似缀旒，路人遥见隔宫楼。\n谁能更近丹墀种，解播皇风入九州。",
        "dynasty": "唐",
        "collection_info": null
    },
    {
        "uuid": "2f56f9c932387287c55c9e4461561c0c",
        "title": "折杨柳十首 四",
        "author": "薛能",
        "content": "暖风晴日断浮埃，废路新条发钓台。\n处处轻阴可惆怅，后人攀处古人栽。",
        "dynasty": "唐",
        "collection_info": null
    },
    {
        "uuid": "61ca67ac4fe0bf682075cb87cc266cf7",
        "title": "折杨柳十首 五",
        "author": "薛能",
        "content": "潭上江边袅袅垂，日高风静絮相随。\n青楼一树无人见，正是女郎眠觉时。",
        "dynasty": "唐",
        "collection_info": null
    },
    {
        "uuid": "c1769e3eef938955628be4955cac746b",
        "title": "折杨柳十首 六",
        "author": "薛能",
        "content": "汴水高悬百万条，风清两岸一时摇。\n隋家力尽虚栽得，无限春风属圣朝。",
        "dynasty": "唐",
        "collection_info": null
    },
    {
        "uuid": "440bbff99433d7bb3766611f048b4856",
        "title": "折杨柳十首 七",
        "author": "薛能",
        "content": "和风烟树九重城，夹路春阴十万营。\n唯向边头不堪望，一株顦顇少人行。",
        "dynasty": "唐",
        "collection_info": null
    },
    {
        "uuid": "9d97863fb63782742ae8471a8dc2afed",
        "title": "折杨柳十首 八",
        "author": "薛能",
        "content": "窗外齐垂旭日初，楼边轻暖好风徐。\n游人莫道栽无益，桃李清阴却不如。",
        "dynasty": "唐",
        "collection_info": null
    },
    {
        "uuid": "5d5d2ccf81e36542a993461219975f16",
        "title": "折杨柳十首 九",
        "author": "薛能",
        "content": "众木犹寒独早青，御沟桥畔曲江亭。\n陶家旧日应如此，一院春条绿遶厅。",
        "dynasty": "唐",
        "collection_info": null
    },
    {
        "uuid": "047b3edaaba27c6700909ce99947b0e8",
        "title": "折杨柳十首 十",
        "author": "薛能",
        "content": "帐偃缨垂细復繁，令人心想石家园。\n风条月影皆堪重，何事侯门爱树萱。",
        "dynasty": "唐",
        "collection_info": null
    },
    {
        "uuid": "20dd40da216d5baa5356b1f9a397501a",
        "title": "柳枝四首 一",
        "author": "薛能",
        "content": "数首新诗带恨成，柳丝牵我我伤情。\n柔娥幸有腰支稳，试踏吹声作唱声。",
        "dynasty": "唐",
        "collection_info": null
    },
    {
        "uuid": "ae2de60d184fa2a5c76f072c395e3d13",
        "title": "柳枝四首 二",
        "author": "薛能",
        "content": "高出军营远映桥，贼兵曾斫火曾烧。\n风流性在终难改，依旧春来万万条。",
        "dynasty": "唐",
        "collection_info": null
    },
    {
        "uuid": "2bb9df1af5b4d731a8eeca4456213814",
        "title": "柳枝四首 三",
        "author": "薛能",
        "content": "县依陶令想嫌迂，营畔将军即大麤。\n此日与君除万恨，数篇风调更应无。",
        "dynasty": "唐",
        "collection_info": null
    },
    {
        "uuid": "73ff50ab9ce0ff177432437e20b17e53",
        "title": "柳枝四首 四",
        "author": "薛能",
        "content": "狂似纤腰嫩胜绵，自多情态竟谁怜。\n游人不折还堪恨，抛向桥边与路边。",
        "dynasty": "唐",
        "collection_info": null
    },
    {
        "uuid": "4666d1a5ec791950975922342186a49c",
        "title": "柳枝词五首 一",
        "author": "薛能",
        "content": "朝阳晴照绿杨烟，一别通波十七年。\n应有旧枝无处觅，万株风裏卓旌旃。",
        "dynasty": "唐",
        "collection_info": null
    },
    {
        "uuid": "df3ec3407ee781f983c08e7060ebeb8b",
        "title": "柳枝词五首 二",
        "author": "薛能",
        "content": "晴垂芳态吐牙新，雨摆轻条湿面春。\n别有出墻高数尺，不知摇动是何人。",
        "dynasty": "唐",
        "collection_info": null
    },
    {
        "uuid": "e9cffd18dc3fbfb10330edc1631c4edc",
        "title": "柳枝词五首 三",
        "author": "薛能",
        "content": "暖梳簪朵事登楼，因挂垂杨立地愁。\n牵断绿丝攀不得，半空悬着玉搔头。",
        "dynasty": "唐",
        "collection_info": null
    },
    {
        "uuid": "5043ea896206258333b17c1126eb26a9",
        "title": "柳枝词五首 四",
        "author": "薛能",
        "content": "西园高树后庭根，处处寻芳有折痕。\n终忆旧游桃叶舍，一株斜映竹篱门。",
        "dynasty": "唐",
        "collection_info": null
    },
    {
        "uuid": "4c0983cf7a8f9d802f520b1352fbdd82",
        "title": "柳枝词五首 五",
        "author": "薛能",
        "content": "刘白苏台总近时，当初章句是谁推。\n纤腰舞尽春杨柳，未有侬家一首诗。",
        "dynasty": "唐",
        "collection_info": null
    },
    {
        "uuid": "6a7096adbaf6ae490d1b7a94c4ff7abe",
        "title": "吴姬十首 一",
        "author": "薛能",
        "content": "夜锁重门昼亦监，眼波娇利瘦岩岩。\n偏怜不怕傍人笑，自把春罗等舞衫。",
        "dynasty": "唐",
        "collection_info": null
    },
    {
        "uuid": "dfe38c25061abe6909a9d6e9c04126ca",
        "title": "吴姬十首 二",
        "author": "薛能",
        "content": "龙麝熏多骨亦香，因经寒食好风光。\n何人画得天生态，枕破施朱隔宿粧。",
        "dynasty": "唐",
        "collection_info": null
    },
    {
        "uuid": "b89687badca9c198b5314463fc814666",
        "title": "吴姬十首 三",
        "author": "薛能",
        "content": "滴滴春霖透荔枝，笔题笺动手中垂。\n天阴不得君王召，嚬着青蛾作小诗。",
        "dynasty": "唐",
        "collection_info": null
    },
    {
        "uuid": "ab32414c8a203bc3512fb239cd649379",
        "title": "吴姬十首 四",
        "author": "薛能",
        "content": "钿合重盛绣结深，昭阳初幸赐同心。\n君知一夜恩多少，明日宣敎放德音。",
        "dynasty": "唐",
        "collection_info": null
    },
    {
        "uuid": "937a9ff67dd71f323ca8f66b50a62f9b",
        "title": "吴姬十首 五",
        "author": "薛能",
        "content": "退红香汗湿轻纱，高捲蚊厨独卧斜。\n娇泪半垂珠不破，恨君瞋折后庭花。",
        "dynasty": "唐",
        "collection_info": null
    },
    {
        "uuid": "5ab4b56ac777eab9df46b2144baeffbf",
        "title": "吴姬十首 六",
        "author": "薛能",
        "content": "取次衣裳尽带珠，别添龙脑裛罗襦。\n年来寄与乡中伴，杀尽春蚕税亦无。",
        "dynasty": "唐",
        "collection_info": null
    },
    {
        "uuid": "8b910c368d4f26984d64210b2e20f0b9",
        "title": "吴姬十首 七",
        "author": "薛能",
        "content": "画烛烧兰暖復迷，殿帏深密下银泥。\n开门欲作侵晨散，已是明朝日向西。",
        "dynasty": "唐",
        "collection_info": null
    },
    {
        "uuid": "b0384cb2efa47210de0f6cee6e22da4b",
        "title": "吴姬十首 八",
        "author": "薛能",
        "content": "楼台重迭满天云，殷殷鸣鼍世上闻。\n此日杨花初似雪，女儿弦管弄参军。",
        "dynasty": "唐",
        "collection_info": null
    },
    {
        "uuid": "5b158437f304bbcab6220a9d10829457",
        "title": "吴姬十首 九",
        "author": "薛能",
        "content": "冠剪黄绡帔紫罗，薄施铅粉画青娥。\n因将素手夸纤巧，从此椒房宠更多。",
        "dynasty": "唐",
        "collection_info": null
    },
    {
        "uuid": "1d9e9e95beed3331e43d1815d916a53a",
        "title": "吴姬十首 十",
        "author": "薛能",
        "content": "身是三千第一名，内家丛裏独分明。\n芙蓉殿上中元日，水拍银台弄化生。",
        "dynasty": "唐",
        "collection_info": null
    },
    {
        "uuid": "d1a7dddb587433a5600422b9eecd44af",
        "title": "题于公花园",
        "author": "薛能",
        "content": "含桃庄主后园深，繁实初成静扫阴。\n若使明年花可待，应须恼破事花心。",
        "dynasty": "唐",
        "collection_info": null
    },
    {
        "uuid": "7556d3a7ede27301581bc15787442901",
        "title": "登城",
        "author": "薛能",
        "content": "偶作闲身上古城，路人遥望不相惊。\n无端将吏逡巡至，又作都头一队行。",
        "dynasty": "唐",
        "collection_info": null
    },
    {
        "uuid": "a7b666e1236052df9f906fff427c7dd7",
        "title": "好客",
        "author": "薛能",
        "content": "好客连宵在醉乡，蜡烟红暖胜春光。\n谁人肯信山僧语，寒雨唯煎治气汤。",
        "dynasty": "唐",
        "collection_info": null
    },
    {
        "uuid": "1045bede091cfff9327e71eda7c1dbb1",
        "title": "赠普恭禅师",
        "author": "薛能",
        "content": "一日迢迢每一飡，我心难伏我无难。\n南檐十月绳床暖，背卷真经向日看。",
        "dynasty": "唐",
        "collection_info": null
    },
    {
        "uuid": "67c67429f03fa00bff751750f5048c1c",
        "title": "赠无表禅师",
        "author": "薛能",
        "content": "笠戴圆阴楚地椶，磬敲清响蜀山铜。\n秋来说偈寅朝殿，爽爽杨枝满手风。",
        "dynasty": "唐",
        "collection_info": null
    },
    {
        "uuid": "02530de9e04b54a3c72d676bbf9e8de1",
        "title": "彭门偶题",
        "author": "薛能",
        "content": "淮王西舍固非夫，柳恽偏州未是都。\n直到春秋诸列国，拥旄才子也应无。",
        "dynasty": "唐",
        "collection_info": null
    },
    {
        "uuid": "5d8fb997b439947f465afb49f6775a08",
        "title": "嘲赵璘",
        "author": "薛能",
        "content": "巡关每傍摴蒲局，望月还登乞巧楼。\n第一莫敎娇太过，缘人衣带上人头。",
        "dynasty": "唐",
        "collection_info": null
    },
    {
        "uuid": "ad73d0404fcab81f1e14a192a663823b",
        "title": "句",
        "author": "薛能",
        "content": "百首如一首，卷初如卷终。\n坐久仆头出，语多僧齿寒。\n西塞长云尽，南湖片月斜。\n李白终无取，陶潜固不刊。\n我身若在开元日，争遣名为李翰林。",
        "dynasty": "唐",
        "collection_info": null
    },
    {
        "uuid": "754b5b60654af053f616a628e0648a69",
        "title": "早春",
        "author": "刘威",
        "content": "晓来庭户外，草树似依依。\n一夜东风起，万山春色归。\n冰消泉派动，日暖露珠晞。\n已酝看花酒，娇莺莫预飞。",
        "dynasty": "唐",
        "collection_info": null
    },
    {
        "uuid": "bb988d43da8f1645493ce7fc5b94d574",
        "title": "伤春感怀",
        "author": "刘威",
        "content": "花飞惜不得，年长更堪悲。\n春尽有归日，老来无去时。\n风前千片雪，镜裏数茎丝。\n肠断青山暮，独攀杨柳枝。",
        "dynasty": "唐",
        "collection_info": null
    },
    {
        "uuid": "386a72493069f95f75f0d3ce14c55608",
        "title": "闰三月",
        "author": "刘威",
        "content": "三年皆一闰，此闰胜常时。\n莫怪花开晚，都缘春尽迟。\n节分炎气近，律应蕙风移。\n梦得成胡蝶，芳菲幸不遗。",
        "dynasty": "唐",
        "collection_info": null
    },
    {
        "uuid": "21d99473adb1f1ed44d639919591efb5",
        "title": "早秋游湖上亭",
        "author": "刘威",
        "content": "危亭秋尚早，野思已无穷。\n竹叶一尊酒，荷香四座风。\n晓烟孤屿外，归鸟夕阳中。\n渐爱湖光冷，移舟月满空。",
        "dynasty": "唐",
        "collection_info": null
    },
    {
        "uuid": "cf8254b5616805408b67380d32a9c075",
        "title": "宿渔家",
        "author": "刘威",
        "content": "竹屋清江上，风烟四五家。\n水园分芰叶，邻界认芦花。\n雨到鱼翻浪，洲迴鸟傍沙。\n月明何处去，片片席帆斜。",
        "dynasty": "唐",
        "collection_info": null
    },
    {
        "uuid": "d82027af9f52d87502178fb39cedbbda",
        "title": "旅中早秋",
        "author": "刘威",
        "content": "金威生止水，爽气遍遥空。\n草色萧条路，槐花零落风。\n夜来万里月，觉后一声鸿。\n莫问前程事，飒然沙上蓬。",
        "dynasty": "唐",
        "collection_info": null
    },
    {
        "uuid": "44a960f68e31bbf194b3085e6f1b6519",
        "title": "早秋西归有怀",
        "author": "刘威",
        "content": "求归方有计，惜别更堪愁。\n上马江城暮，出郊山戍秋。\n暗销何限事，白尽去年头。\n莫怪频惆怅，异乡难再游。",
        "dynasty": "唐",
        "collection_info": null
    },
    {
        "uuid": "66604d83aebb81780488c82547a7d28d",
        "title": "冬夜旅怀",
        "author": "刘威",
        "content": "寒窗危竹枕，月过半床阴。\n嫩叶不归梦，晴虫成苦吟。\n酒无通夜力，事满五更心。\n寂寞谁相似，残灯与素琴。",
        "dynasty": "唐",
        "collection_info": null
    },
    {
        "uuid": "d6cc277bf69cee162fa69b0450fc8729",
        "title": "塞上作",
        "author": "刘威",
        "content": "萧萧陇水侧，落日客愁中。\n古塞一声笛，长沙千里风。\n鸟无栖息处，人爱战争功。\n数夜城头月，弯弯如引弓。",
        "dynasty": "唐",
        "collection_info": null
    },
    {
        "uuid": "5521713d80d21a219ad1a1ffdb544aa7",
        "title": "秋日寄陈景孚秀才",
        "author": "刘威",
        "content": "征车日已远，物候尚凄凄。\n风叶青桐落，露花红槿低。\n心随秦国远，梦到楚山迷。\n却恨衔芦鴈，秋飞不向西。",
        "dynasty": "唐",
        "collection_info": null
    },
    {
        "uuid": "d8f6a9a202d4882067edfd12d1badacd",
        "title": "冬日送友人西归",
        "author": "刘威",
        "content": "北风吹别思，杳杳度云山。\n满望是归处，一生犹未闲。\n知音方见誉，浮宦久相关。\n空有心如月，同居千里还。",
        "dynasty": "唐",
        "collection_info": null
    },
    {
        "uuid": "2133c83c09993c5df42c0ba79b831adb",
        "title": "感寓",
        "author": "刘威",
        "content": "海竭山移岁月深，分明齐得世人心。\n颜回徒恨少成古，彭祖何曾老至今。\n须向道中平贵贱，还从限内任浮沈。\n他年免似骊山鬼，信有蓬莱不可寻。",
        "dynasty": "唐",
        "collection_info": null
    },
    {
        "uuid": "7a0320fbd24a65c318e899da8db3edc3",
        "title": "七夕",
        "author": "刘威",
        "content": "乌鹊桥成上界通，千秋灵会此宵同。\n云收喜气星楼晓，香拂轻尘玉殿空。\n翠辇不行青草路，金銮徒候白榆风。\n綵盘花阁无穷意，只在游丝一缕中。",
        "dynasty": "唐",
        "collection_info": null
    },
    {
        "uuid": "9712b31788fbd12bfd6120b121a45e09",
        "title": "晚春陪王员外东塘游宴",
        "author": "刘威",
        "content": "水绿山青春日长，政成因暇泛回塘。\n初移柳岸笙歌合，欲过苹洲罗绮香。\n共济已惊依玉树，随流还许醉金觞。\n一声画角严城暮，云雨分时满路光。",
        "dynasty": "唐",
        "collection_info": null
    },
    {
        "uuid": "815d51dc59396e8369c1a5b2466bf53f",
        "title": "游东湖黄处士园林",
        "author": "刘威",
        "content": "偶向东湖更向东，数声鸡犬翠微中。\n遥知杨柳是门处，似隔芙蓉无路通。\n樵客出来山带雨，渔舟过去水生风。\n物情多与闲相称，所恨求安计不同。",
        "dynasty": "唐",
        "collection_info": null
    },
    {
        "uuid": "3376e6beac3c77005e472e985d6eebdc",
        "title": "题许子正处士新池",
        "author": "刘威",
        "content": "坐爱风尘日已西，功成得与化工齐。\n巧分孤岛思何远，欲似五湖心易迷。\n渐有野禽来试水，又怜春草自侵堤。\n那堪更到芙蓉拆，晚夕香联桃李蹊。",
        "dynasty": "唐",
        "collection_info": null
    },
    {
        "uuid": "1b9579aee6f9ece584da595cc5934c42",
        "title": "旅怀",
        "author": "刘威",
        "content": "物态人心渐渺茫，十年徒学钓沧浪。\n老将何面还吾土，梦有惊魂在楚乡。\n自是一身嫌苟合，谁怜今日欲佯狂。\n无名无位却无事，醉落乌纱卧夕阳。",
        "dynasty": "唐",
        "collection_info": null
    },
    {
        "uuid": "fb80c96d47bc4a21161d236837b73079",
        "title": "早秋归",
        "author": "刘威",
        "content": "数口飘零身未迴，梦魂遥断越王台。\n家书欲寄鴈飞远，客恨正深秋又来。\n风解绿杨三署冷，月当银汉四山开。\n茫茫归路在何处，砧杵一声心已摧。",
        "dynasty": "唐",
        "collection_info": null
    },
    {
        "uuid": "647b792caa9bfaf8d889d2f801c3d93d",
        "title": "欧阳示新诗因贻四韵",
        "author": "刘威",
        "content": "衝戛瑶琼得至音，数篇清越应南金。\n都由苦思无休日，已证前贤不到心。\n风入寒松声自古，水归沧海意皆深。\n欲知字字惊神鬼，一气秋时试夜吟。",
        "dynasty": "唐",
        "collection_info": null
    },
    {
        "uuid": "b9cfdd05009a15d64b238461d235644f",
        "title": "尉迟将军",
        "author": "刘威",
        "content": "天仗拥门希授钺，重臣入梦岂安金。\n江河定后威风在，社稷危来寄託深。\n扶病暂将弓试力，感恩重与剑论心。\n明妃若遇英雄世，青冢何由怨陆沈。",
        "dynasty": "唐",
        "collection_info": null
    },
    {
        "uuid": "06072037f5a2e723018ffd7e7ae9dc19",
        "title": "赠欧阳秀才",
        "author": "刘威",
        "content": "桐上知音日下身，道光谁不仰清尘。\n偶来水馆逢为客，旧熟诗名似故人。\n永日空惊沧海阔，何年重见白头新。\n权门要路应行遍，闲伴山夫一夜贫。",
        "dynasty": "唐",
        "collection_info": null
    },
    {
        "uuid": "2611a70f30b043407596b25b970539a0",
        "title": "赠道者",
        "author": "刘威",
        "content": "五云深处有真仙，岁月催多却少年。\n入郭不知今世事，卖丹犹觅古时钱。\n闲寻白鹿眠瑶草，暗摘红桃去洞天。\n时向人间深夜坐，鬼神长在药囊边。",
        "dynasty": "唐",
        "collection_info": null
    },
    {
        "uuid": "20ac42fd4d4714e37a1acab6e6d59d9d",
        "title": "赠道者",
        "author": "刘威",
        "content": "道帔轻裾三岛云，绿髯长占镜中春。\n高风已驾祥鸾驭，浮世休惊野马尘。\n过海独辞王母面，度关谁识老聃身。\n儒生也爱长生术，不见人间大笑人。",
        "dynasty": "唐",
        "collection_info": null
    },
    {
        "uuid": "f1ae88c02dbb2020a2659f9faa036d3b",
        "title": "遣怀寄欧阳秀才",
        "author": "刘威",
        "content": "地上江河天上乌，百年流转只须臾。\n平生闲过日将日，欲老始知吾负吾。\n似豹一班时或有，如龟三顾岂全无。\n古来晚达人何限，莫笑空枝犹望苏。",
        "dynasty": "唐",
        "collection_info": null
    },
    {
        "uuid": "7f9ef744cf80ae79f5a7978ec4297a8a",
        "title": "送元秀才入道",
        "author": "刘威",
        "content": "不教荣乐损天机，愿逐鸾皇次第飞。\n明月满时开道帔，俗尘飘处脱儒衣。\n只携仙籍还金洞，便与时流隔翠微。\n空有缄题报亲爱，一千年后始西归。",
        "dynasty": "唐",
        "collection_info": null
    }
]