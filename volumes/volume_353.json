[
    {
        "uuid": "316b361ff42332cbdf48c2dd0205d704",
        "title": "有感",
        "author": "朱弁",
        "content": "容貌与年改，鬓毛随意斑。\n鴈边云度塞，鸟外日衔山。\n仗节功奚在，捐躯志未闲。\n不知垂老眼，何日覩龙颜。",
        "dynasty": "宋",
        "collection_info": null
    },
    {
        "uuid": "33250d9c1a94154f4bd732e76c051e23",
        "title": "刘善长出示李伯时画马图",
        "author": "朱弁",
        "content": "俯首举尾拳一蹄，掣缰欲嗅骄不嘶。\n奚官耸肩两足垂，意皃自与造父齐。\n鸡目麟鬐鳯皇臆，玉山禾逺未容食。\n籋云追雹有余地，置之画图人岂识。\n精神权奇孰可班，当在白兔青龙閒。\n君知此马从何来，龙眠胸中十二闲。",
        "dynasty": "宋",
        "collection_info": null
    },
    {
        "uuid": "5589c4e80df802bf95046e97c9a54ffb",
        "title": "谢崔致君饷天花",
        "author": "朱弁",
        "content": "三年北馔饱羶荤，佳蔬颇忆南州味。\n地菜方为九夏珎，天花忽从五台至。\n崔侯胸中散千卷，金瓯名相传云裔。\n爱山亦如谢康乐，得此携归岂容易。\n应怜使馆久寂寥，分饷明明见深意。\n堆槃初见瑶草瘦，鸣齿稍觉琼枝脆。\n树鸡湿烂惭扣门，桒蛾青黄谩趋市。\n赤城菌子立万钉，今日因君不知贵。\n乖龙耳仅兔一割，沙门业巳通三丗。\n偃戈息民未有术，虽復加飡秖増媿。\n云山去此纵不逺，口腹何容更相累。\n报君此诗永为好，捧腹一笑万事置。",
        "dynasty": "宋",
        "collection_info": null
    },
    {
        "uuid": "1c4138ef10f3ce6eb2ccfe0743f04f49",
        "title": "战伐",
        "author": "朱弁",
        "content": "战伐何年定，悲愁是处同。\n黄云萦晚塞，白露下秋空。\n鱼跃深波月，乌啼落叶风。\n谁知渡江梦，一夜绕行宫。",
        "dynasty": "宋",
        "collection_info": null
    },
    {
        "uuid": "fd75e92d8c3c0ab8d61bc374ffcf8584",
        "title": "龙福寺煑东坡羮戏作",
        "author": "朱弁",
        "content": "山寺解尘鞅，溪边有微行。\n手摘诸葛菜，自煑东坡羮。\n虽无锦绣肠，亦饱风露清。\n钩帘坐扪腹，落日千峯明。",
        "dynasty": "宋",
        "collection_info": null
    },
    {
        "uuid": "df9935db5f94c5a14f7420416db6d400",
        "title": "丙申中秋不见月",
        "author": "朱弁",
        "content": "中秋万里月，何处驾冰轮。\n底事隔年会，不怜今夕人。\n兔疑停杵臼，蟾岂避风尘。\n黙识常娥意，氶平赏更新。",
        "dynasty": "宋",
        "collection_info": null
    },
    {
        "uuid": "a76bf85f972ab883294a2a85e691460c",
        "title": "十七夜对月",
        "author": "朱弁",
        "content": "病骨怯风露，愁怀厌甲兵。\n人居绝域久，月向此宵明。\n轮仄初经汉，光分半隐城。\n遟遟不肯下，应识异郷情。",
        "dynasty": "宋",
        "collection_info": null
    },
    {
        "uuid": "c4401199fc9117c50b7613710c21178f",
        "title": "睡轩为赵光道作",
        "author": "朱弁",
        "content": "深炷炉香睡息匀，萧然一觉得天真。\n生涯聊示人閒丗，縁境都忘药褁身。\n窥牖屡来从汝唤，叩门空去任渠嗔。\n更须满壁图云水，卧想江湖渺莾春。",
        "dynasty": "宋",
        "collection_info": null
    },
    {
        "uuid": "b20ab4421fee801062695567000acf3c",
        "title": "南斋即事",
        "author": "朱弁",
        "content": "频年行役梦庭闱，陟岵常嗟脚力疲。\n毎诉酒巡嫌客恶，力营官事笑儿痴。\n云山幸不持钱买，花竹何妨带雨移。\n此味责人元未识，恐縁诗好被渠知。",
        "dynasty": "宋",
        "collection_info": null
    },
    {
        "uuid": "861260f23cfc2cb9d48cb904000f29e5",
        "title": "饯和父之并州",
        "author": "朱弁",
        "content": "有北何堪说，如南未是归。\n并门子径往，汉节我方鞿。\n笔砚论心久，干戈会面稀。\n新程相忆处，路入岭云微。",
        "dynasty": "宋",
        "collection_info": null
    },
    {
        "uuid": "b9068054dc9f7ab1464cae28a374e78d",
        "title": "独坐",
        "author": "朱弁",
        "content": "草冻慵抽碧，桃痴懒晕红。\n黄云犹汉野，紫塞漫春风。\n使节空留滞，侯圭未会同。\n阶除雪不扫，独立数归鸿。",
        "dynasty": "宋",
        "collection_info": null
    },
    {
        "uuid": "081bbbec5a78f1f2d86720f4a6990cb6",
        "title": "寒食",
        "author": "朱弁",
        "content": "绝域年华久，衰颜泪点新。\n毎逢寒食节，频梦故郷春。\n草緑唯供恨，花红只笑人。\n南辕定何日，无地不风尘。",
        "dynasty": "宋",
        "collection_info": null
    },
    {
        "uuid": "3d77081ee8ba15f119678025f3fed4a6",
        "title": "上巳",
        "author": "朱弁",
        "content": "行行春向暮，犹未见花枝。\n晦朔中原隔，风烟上巳疑。\n常令汉节在，莫作楚囚悲。\n早晚鸾旗发，吾归敢恨遟。",
        "dynasty": "宋",
        "collection_info": null
    },
    {
        "uuid": "89557c8820e452392fde9c20cf6f86db",
        "title": "送春",
        "author": "朱弁",
        "content": "风烟节物眼中稀，三月人犹恋褚衣。\n结就客愁云片叚，唤回郷梦雨霏微。\n小桃山下花初见，弱柳沙头絮禾飞。\n把酒送春无别语，羡君纔到便成归。",
        "dynasty": "宋",
        "collection_info": null
    },
    {
        "uuid": "4506d48df0ca417cd6bcc9af63dff4ac",
        "title": "天问绝句",
        "author": "朱弁",
        "content": "穴边酣战君臣蚁，波上群嬉婢妾鱼。\n苦乐不同同一宇，问天此理竟何如。",
        "dynasty": "宋",
        "collection_info": null
    },
    {
        "uuid": "320542fcc717036dbd7df2abfe8eb185",
        "title": "客夜",
        "author": "朱弁",
        "content": "城月四更上，窻风一室幽。\n纎云萦鴈塞，重雾逼貂裘。\n兵革何年息，干坤此夜愁。\n殊郷两行泪，骚屑洒清秋。",
        "dynasty": "宋",
        "collection_info": null
    },
    {
        "uuid": "ccf5ef06bcc006bb37ff4e1329886e92",
        "title": "摅抱",
        "author": "朱弁",
        "content": "客滞殊方久，山围绝塞深。\n秋风入撗笛，夜月傍沾襟。\n造膝他时语，捐躯此日心。\n飞霜满明镜，髮短不胜簪。",
        "dynasty": "宋",
        "collection_info": null
    },
    {
        "uuid": "0c03d171ae39e82a5452d0b588efb735",
        "title": "重九",
        "author": "朱弁",
        "content": "九日今何地，寒深紫塞霜。\n敢嫌芦酒浊，且对菊花甞。\n岁月双蓬鬓，干坤百战场。\n赐茰知未举，梦自识鸳行。",
        "dynasty": "宋",
        "collection_info": null
    },
    {
        "uuid": "57d172a96bc4ca98b5f59367da6ceab1",
        "title": "次韵刘太师苦吟之什",
        "author": "朱弁",
        "content": "长城五字屹逶迤，可笑偏师敢出奇。\n句补推敲未安处，韵更瘀絮益难时。\n痴迷竟作禽填海，辛苦真成蚁度丝。\n却羡弥明攻具速，刘侯漫说也能诗。",
        "dynasty": "宋",
        "collection_info": null
    },
    {
        "uuid": "0c95eb4b85dd6f4c7e9b82df0c299e1b",
        "title": "善长命作岁除日立春",
        "author": "朱弁",
        "content": "土牛巳着劝农鞭，苇索仍专捕鬼权。\n且喜春盘兼守岁，莫嗟腊酒易经年。\n东风渐入江梅梦，朔雪犹迷塞柳天。\n元会明朝定何处，覊臣挥泪节旄前。",
        "dynasty": "宋",
        "collection_info": null
    },
    {
        "uuid": "b5cea99152a94a1657af1d411a32e1a3",
        "title": "次韵子文秋兴",
        "author": "朱弁",
        "content": "逸兴常时有，逢秋一倍多。\n山长含楚雨，天逺接吴波。\n寻壑同元亮，浮家伴志和。\n钓竿行入手，还着向来蓑。",
        "dynasty": "宋",
        "collection_info": null
    },
    {
        "uuid": "2514bd18714cf285ed7953411f7e9262",
        "title": "冬雨",
        "author": "朱弁",
        "content": "冬雨不成雪，北风寒未深。\n山藏千垒秀，云结四垂阴。\n逈洒凌朝阁，残声入夜衾。\n端能洗兵甲，足慰此时心。",
        "dynasty": "宋",
        "collection_info": null
    },
    {
        "uuid": "3d568cb51d4c984c586d8ad324bc29f1",
        "title": "寒食感怀次韵吴英叔",
        "author": "朱弁",
        "content": "疾风甚雨老难禁，岭外无饧谁解吟。\n双鬓客尘谙丗变，两眉郷思尽愁侵。\n榆钱何处迎新火，杏粥频年繫此心。\n落日髙城魂易断，天临牛斗五湖深。",
        "dynasty": "宋",
        "collection_info": null
    },
    {
        "uuid": "33c875dc3b7550942f710f3d358c3f61",
        "title": "春阴",
        "author": "朱弁",
        "content": "关河迢逓绕黄沙，惨惨阴风塞柳斜。\n花带露寒无戏蝶，草连云暗有藏鸦。\n诗穷莫写愁如海，酒薄难将梦到家。\n绝域东风竟何事，秖应催我鬓边华。",
        "dynasty": "宋",
        "collection_info": null
    },
    {
        "uuid": "57b02ccce10ed25a238e11591d00c025",
        "title": "寒食",
        "author": "朱弁",
        "content": "清明六到客愁边，双鬓星星只自怜。\n兵气尚纒巢凤阁，节旄巳落牧羊天。\n纸钱灰入松楸梦，饧粥香随榆柳烟。\n北向鴈来寒雾隔，音书不比上林传。",
        "dynasty": "宋",
        "collection_info": null
    },
    {
        "uuid": "31736765bc8ef3ce1ce794fa40535286",
        "title": "题云馆二星集后",
        "author": "朱弁",
        "content": "绝域山川饱所经，客蓬岁晚任飘零。\n词源未得窥三峡，使节何容比二星。\n萝茑施松惭弱质，蒹葭倚玉怪殊形。\n齐名李杜吾安敢，千载公言有汗青。",
        "dynasty": "宋",
        "collection_info": null
    },
    {
        "uuid": "865dea166de3ad5807208508c008bcba",
        "title": "秋夜",
        "author": "朱弁",
        "content": "秋夜虽渐永，未抵客愁长。\n秋月虽巳圎，不照寸心方。\n将心贮此愁，莫作万斛量。\n为月怜此夜，谁共千里光。\n空令还家梦，欲趂征鸿翔。",
        "dynasty": "宋",
        "collection_info": null
    },
    {
        "uuid": "92890fc857fba8079b7863840d7befd9",
        "title": "别百一侄寄念二兄",
        "author": "朱弁",
        "content": "昔我别汝父，见汝立扶床。\n汝今已婚宦，我鬚宜俱苍。\n向来青云器，不佩紫罗囊。\n竹林我未孤，玉树汝非常。\n青衫初一尉，远在子真乡。\n念将东南归，拜我溱洧傍。\n上能论道义，次犹及文章。\n自惭老仍僻，何以相激昂。\n日暮嵩云飞，秋高塞鸿翔。\n了知还家梦，先汝渡江航。\n迢迢建业水，高台下凤凰。\n鼻祖有故庐，勿令草树荒。\n我欲种松菊，继此百年芳。\n汝归约我兄，晚岁同耕桑。\n请策葛陂龙，来寻金华羊。",
        "dynasty": "宋",
        "collection_info": null
    },
    {
        "uuid": "d0c52bdec670fff043f9f7fee3e795d1",
        "title": "葡萄",
        "author": "朱弁",
        "content": "葡萄产西域，汉使斸根回。\n自到中原后，先从上苑栽。",
        "dynasty": "宋",
        "collection_info": null
    },
    {
        "uuid": "54731af15bbdbbd0f9c9453974d5aeb8",
        "title": "绍兴十三年自云中奉使回送伴至虹县以舟入万安湖",
        "author": "朱弁",
        "content": "云中六闰食无鱼，清夜时时梦斵鲈。\n离汶未逾千里道，度淮先泛万象湖。",
        "dynasty": "宋",
        "collection_info": null
    },
    {
        "uuid": "09920f424eecc5748d8d2438ee0732a7",
        "title": "元夕厅设醮",
        "author": "朱弁",
        "content": "春容先督府，月色满江城。\n灯赏无仙梦，斋居绝市声。\n两年忧旱虐，八郡望秋成。\n凭藉刚风力，青章达九清。",
        "dynasty": "宋",
        "collection_info": null
    },
    {
        "uuid": "bc731605d7926768ffb0298b5da7a874",
        "title": "元夕",
        "author": "朱弁",
        "content": "立马行歌隘市门，卖薪携子出前村。\n声翻宝界金鳌动，光夺琼楼玉兔昏。\n守舍呻吟宜老病，通宵奔走付儿孙。\n潘郎岂是无情思，点检霜髭愧绿尊。",
        "dynasty": "宋",
        "collection_info": null
    },
    {
        "uuid": "895585917606ebe85c22a7f8fba0d4af",
        "title": "栽花",
        "author": "朱弁",
        "content": "种柳五年高出屋，攀条坐爱春阴绿。\n环池又栽数品花，蜀葵玫瑰与石竹。",
        "dynasty": "宋",
        "collection_info": null
    },
    {
        "uuid": "877ec3be273d1946ba668fa8eee1cc60",
        "title": "句  其一",
        "author": "朱弁",
        "content": "花到上林开。",
        "dynasty": "宋",
        "collection_info": null
    },
    {
        "uuid": "d7e34a5a784b44acc4e0fe16b7317376",
        "title": "句  其二",
        "author": "朱弁",
        "content": "平生所爱曾莫倦，天遣花王慰吾愿。\n姚黄三月开洛阳，曾观一尺春风面。",
        "dynasty": "宋",
        "collection_info": null
    },
    {
        "uuid": "9fa4d59799eb09602bbbd6f82944914a",
        "title": "句  其三",
        "author": "朱弁",
        "content": "万顷玻璃一叶船，衝芦曳藻入苍烟。",
        "dynasty": "宋",
        "collection_info": null
    },
    {
        "uuid": "1ace5ff6db04139d7773ccfdfc120ed1",
        "title": "延平江上呈吴国华先生",
        "author": "陈渊",
        "content": "青山如伟人，可望不可制。\n屹然瞰碧流，龙翔虎豹视。\n春风何时来，草木舞深翠。\n禽鸟暖相依，飞鸣得真意。\n谁言静无作，坐致无边利。\n愿言斩茅茨，结室傍荟蔚。\n且要观此身，功业亦细事。",
        "dynasty": "宋",
        "collection_info": null
    },
    {
        "uuid": "fb1296391f4039dab92e2d40726f95be",
        "title": "玉山驿见周东老题诗和之",
        "author": "陈渊",
        "content": "尘劳千种祇纷纷，之子归来始一春。\n掉舌不知何处去，又还携剑出南闽。",
        "dynasty": "宋",
        "collection_info": null
    },
    {
        "uuid": "1bb4d7aa3b02461595031ab98df0e914",
        "title": "立我轩",
        "author": "陈渊",
        "content": "是身犹逆旅，真吾所寄耳。\n若人问真吾，本空何可拟。\n立我物必随，我应为物使。\n捐物更求我，是以物为已。\n文章镜面尘，富贵路傍屣。\n胡为认而有，展转迷不已。\n此迷自何得，定以有我起。\n达人齐万变，视彼犹视此。\n隤然天地间，形稿心如水。\n独有长存者，万刼不能死。\n夷齐与盗跖，趣操定谁美。\n是非傥难分，物我那相訿。\n君怀经济心，题牓故云尔。\n我乏异俗才，诗言亦其理。",
        "dynasty": "宋",
        "collection_info": null
    },
    {
        "uuid": "c6c4f733b399841c3adbdd0b0b345e9b",
        "title": "和人独酌二绝  其一",
        "author": "陈渊",
        "content": "共矜春色尽衔杯，文字红裙各有侪。\n何似西园闲处士，一杯花下畏人来。",
        "dynasty": "宋",
        "collection_info": null
    },
    {
        "uuid": "8b9b9e6622e44ac225838606ef0052ba",
        "title": "和人独酌二绝  其二",
        "author": "陈渊",
        "content": "休论身外千端事，且醉花前一榻风。\n举盏但能邀皓月，隔篱何必唤邻翁。",
        "dynasty": "宋",
        "collection_info": null
    },
    {
        "uuid": "76701654a261106be6f3a8ab28bb72e7",
        "title": "邻有张生者病革势不可救忽梦医人邓舜臣言万病圆如说服之遂安感而作诗",
        "author": "陈渊",
        "content": "医王脱超如蜕蝉，幻身变灭成飞烟。\n百年薪尽火犹传，直驱神马穷青天。\n自从和扁不少延，冀北万疋今萧然。\n挟方储药人摩肩，闲花野卉纷争妍。\n昨梦宵蝶正蹁蹮，忽忽神遇高人前。\n旧交量见意终圆，相顾眼笑如忘年。\n因言疠疫兴哀怜，语我妙药醒沉绵。\n唯有岐婆世所贤，此物病极犹能痊。\n觉来揽衣视星躔，明月堕落遥山巅。\n挑灯草简便求旃，十粒入手收淮蠙。\n平明攻疾才下咽，顿活始信真天全。\n先生爱习不忍捐，尚念故国多凡缘。\n祇应造物相留连，闵此众万刼火煎。\n故令丹成犹未仙，妙畀神力司阴权。\n世间愚术谋相先，不计性命徒论钱。\n谁能如公心不偏，此诗义直何当宣。\n付与末俗惩轻悁。",
        "dynasty": "宋",
        "collection_info": null
    },
    {
        "uuid": "85562d38f5ccf5c9cb332a4af1929d3d",
        "title": "崇安分水岭",
        "author": "陈渊",
        "content": "已见江南草木菲，笋舆愁下乱山围。\n但将双泪凭西注，寄语江神稳送归。",
        "dynasty": "宋",
        "collection_info": null
    },
    {
        "uuid": "292609821720e13f9000f1983dcbb4ef",
        "title": "离紫溪驿",
        "author": "陈渊",
        "content": "小风吹面雨廉纤，轻薄衣裳懒更添。\n一线离情裁不断，暮云将过粤山尖。",
        "dynasty": "宋",
        "collection_info": null
    },
    {
        "uuid": "93ce15889008e17a9b184428ff242655",
        "title": "铅山",
        "author": "陈渊",
        "content": "欲留无计去还悲，渐远闽山物象非。\n家在天南今北首，忍看归鸟背人飞。",
        "dynasty": "宋",
        "collection_info": null
    },
    {
        "uuid": "c46ba7a49bae7cde2638e8bff03042f4",
        "title": "信州禅月院晚眺",
        "author": "陈渊",
        "content": "一觉华胥日又曛，晚来愁绪乱纷纷。\n角声对起重城近，吹动灵山万迭云。",
        "dynasty": "宋",
        "collection_info": null
    },
    {
        "uuid": "4cc0d002444ef20bf006fc43ae3ee0e5",
        "title": "舟中初晴",
        "author": "陈渊",
        "content": "碧玉空江漾晓晖，水光浮簟影交飞。\n酒昏头重慵扶起，卧看蛟龙上客衣。",
        "dynasty": "宋",
        "collection_info": null
    },
    {
        "uuid": "86f7925fb2cb279f82672fabffc3db6e",
        "title": "登睦州环峰亭",
        "author": "陈渊",
        "content": "月照空山杜宇啼，唤归渔艇夜天低。\n那堪又是双溪水，独上危楼十二梯。",
        "dynasty": "宋",
        "collection_info": null
    },
    {
        "uuid": "92100be03f8e029fda1402d7e9a34499",
        "title": "泊姑苏凭汇亭候同行不至",
        "author": "陈渊",
        "content": "扁舟繫岸五六日，草屦遶亭千百迴。\n欲行无计住不可，梦想万事心如摧。\n燕雀飞鸣意自适，翩翩檐外相往来。\n乃知荆棘殊不恶，培风万里真劳哉。",
        "dynasty": "宋",
        "collection_info": null
    },
    {
        "uuid": "b113e71d8bc3ff040211d88d9dd54db0",
        "title": "次韵李仲虎召伯相遇",
        "author": "陈渊",
        "content": "区区千里为浮名，小隐终惭郑子真。\n双阙几时瞻北极，万山无处望南闽。\n尊前壮士今如梦，胯下真王迹已尘。\n共俯淮流追往事，玉蟾依旧水粼粼。",
        "dynasty": "宋",
        "collection_info": null
    },
    {
        "uuid": "60930bcfa39f88701ffe589f1fce5af0",
        "title": "重阳后送谨常兄之符离",
        "author": "陈渊",
        "content": "锁外分携处，离觞话远途。\n黄花看不足，寒雁去何孤。\n农圃非吾业，衣冠本世儒。\n应当慎行止，无使世氛污。",
        "dynasty": "宋",
        "collection_info": null
    },
    {
        "uuid": "c6513dd410ed8fa06c52048412f89489",
        "title": "九月二十二日秋举失利出门用中相饯夜步河上留别",
        "author": "陈渊",
        "content": "太平今日古无邻，触目郊原事事新。\n年少自应迷鼓吹，野人终是厌尘埃。\n忘怀处世思同俗，有事关心不为身。\n药石有能医久痼，此生宁復怨垂纶。",
        "dynasty": "宋",
        "collection_info": null
    },
    {
        "uuid": "867c8ccbc5e0fd7f223fa201dc25605c",
        "title": "钱塘过廖次山以诗见赠次韵",
        "author": "陈渊",
        "content": "往来江海两年余，自怪乡音已变吴。\n樽酒每思难会面，客乡何意復趋隅。\n雨寒君未瞻天竺，水涸吾妨适镜湖。\n幸此徘徊缓分袂，笑谈犹得对冰壶。",
        "dynasty": "宋",
        "collection_info": null
    },
    {
        "uuid": "f128bc32fd4cd05b95b0aff2dd9b50b6",
        "title": "次韵欲游西湖阻雨",
        "author": "陈渊",
        "content": "去年赏西湖，薄暑扳跻难。\n同游幸胜士，酒沃衣巾斑。\n今岁来钱塘，腊雨扁舟寒。\n友朋适四集，局蹙樊笼间。\n此生分林泉，造物犹余悭。\n未为登岳祷，且作访戴还。\n无私本天理，敢怨阴云顽。\n向来旱蝗恶，征赋亦未寛。\n宁令风作雪，要看麦堆山。",
        "dynasty": "宋",
        "collection_info": null
    },
    {
        "uuid": "10f5123968266989d835691ea49923a1",
        "title": "萧山觉苑寺雪后杜门",
        "author": "陈渊",
        "content": "雪融檐溜如秋霖，古寺掩关无足音。\n诗书废放道眼净，钟鼓杳隔禅房深。\n老僧劝坐媒以火，茶鼎静听苍蝇吟。\n胸中激梗造澄澈，一念不作千忧沉。\n浮生半日未易得，邂逅胜境聊安心。\n明日孤帆落何许，岁晚浊醪谁共斟。",
        "dynasty": "宋",
        "collection_info": null
    },
    {
        "uuid": "abfe2dc840146821b44be14cba657ff8",
        "title": "钱清待潮",
        "author": "陈渊",
        "content": "江潮来去自有时，扁舟阁浅心如飞。\n岸容霜竹青照眼，春信雪梅香扑衣。\n天寒鄞江道路阻，岁晏钱清风俗非。\n故园回首二千里，落日看尽行云归。",
        "dynasty": "宋",
        "collection_info": null
    },
    {
        "uuid": "6143ea65c8aca4f1bbae54ec7dd7d126",
        "title": "钱清过堰",
        "author": "陈渊",
        "content": "小风吹树寒流止，始觉西江潮正起。\n须臾倒卷縠纹来，已没岸痕犹未已。\n江流自下河自高，逆上更堪行罔水。\n九牛回首竹索细，十丈沙泥拒舟底。\n舟师绝叫鼙鼓喧，观者骈肩汗如洗。\n未经破碎亦偶然，得造涟漪真幸尔。\n世间何事非人力，计久终须倚天理。\n他年我欲治河源，要使黄流贯清泚。",
        "dynasty": "宋",
        "collection_info": null
    },
    {
        "uuid": "6b4b9a8081e0a7a34d7ce1bc05c1c857",
        "title": "萧山雪中寄季修",
        "author": "陈渊",
        "content": "南雪一尺余，兹事岂常有。\n直恐春气融，不忍加以帚。\n我友隔十里，无人共觞酒。\n披衣坐短蓬，吟苦千呵手。\n疾风穿帘幕，阴雾低窗牖。\n思君欲乘兴，奈此衣见肘。\n吾生为已疏，未即学耕耦。\n要令天下肥，自以一身后。\n三登今告祥，此意亦云偶。\n端能歌丰年，击壤和田叟。",
        "dynasty": "宋",
        "collection_info": null
    },
    {
        "uuid": "975ce7f44617948de6d4d59f2d64b862",
        "title": "过鑑湖",
        "author": "陈渊",
        "content": "稽山霸业已芜没，贺老鑑湖今几时。\n当年乞得亦清绝，不道后日知谁尸。\n人生底物乃吾有，谬辱君赐宁非痴。\n游人依旧逐胜赏，歌舞自昔皆尘泥。\n荷枯苇折洲渚出，深处不变清琉璃。\n汪汪万顷挠不浊，坐令我忆牛医儿。",
        "dynasty": "宋",
        "collection_info": null
    },
    {
        "uuid": "937492f0711d13d90f121b2bd206e88a",
        "title": "季修欲之仰山预作诗送之",
        "author": "陈渊",
        "content": "飘零今日海东偏，见子奔驰不自怜。\n洛社求师霜入屦，仰山寻隐草连天。\n白云南望家虽近，璧水东来计已然。\n赖有从前息心地，不令尘土化流年。",
        "dynasty": "宋",
        "collection_info": null
    },
    {
        "uuid": "f169e95749cdb7fd70fcef92f13d15ad",
        "title": "病减枕上五首  其一",
        "author": "陈渊",
        "content": "阶草无期日自生，独余贫病破元正。\n春风一种生生意，谁道年来也世情。",
        "dynasty": "宋",
        "collection_info": null
    },
    {
        "uuid": "80a4a6fa51c31aaad3eeeea8b910b9ae",
        "title": "病减枕上五首  其二",
        "author": "陈渊",
        "content": "飘零古寺倚江边，高卧春风百病纒。\n造化小儿真戏我，不令歌酒趁新年。",
        "dynasty": "宋",
        "collection_info": null
    },
    {
        "uuid": "7ab9bdfac4222f0fcfadcd08ebcf07ba",
        "title": "病减枕上五首  其三",
        "author": "陈渊",
        "content": "多情春梦草生池，起欲寻芳力尚疲。\n未解维摩无一语，故应习气欲题诗。",
        "dynasty": "宋",
        "collection_info": null
    },
    {
        "uuid": "7cb328ea901c3d97e43a0c66acb8192f",
        "title": "病减枕上五首  其四",
        "author": "陈渊",
        "content": "尘埃子石蒙蛛网，残落霜毫暗藓纹。\n未把语言为戏剧，新年不作送穷文。",
        "dynasty": "宋",
        "collection_info": null
    },
    {
        "uuid": "efab6606d233332055fa534130e09198",
        "title": "病减枕上五首  其五",
        "author": "陈渊",
        "content": "三釡承亲计已疏，万钟行道竟何如。\n安贫未赴阇黎饭，信命宁裁宰相书。",
        "dynasty": "宋",
        "collection_info": null
    },
    {
        "uuid": "f08099d46c69ac031e432ac11ba38fac",
        "title": "季修有诗求公晦颜公书元次山碑铭既而公晦和成使病者亦赋之",
        "author": "陈渊",
        "content": "英雄仙去形骸薧，空有遗铭卧荒草。\n谁将后事付平原，石刻长随天不老。\n古来笔法多神逸，断碣尘埃谁復扫。\n顾无清议蔼人间，末技纵工何足道。\n往年好古搜奇蹟，百过曾看争坐稾。\n直词无復假军容，僣逆知公能辩早。\n教儿祇欲传家法，挥金可笑欧阳媪。\n岂知名义重丘山，遗屦终令鲁人宝。\n此碑文墨两奇伟，千载漫郎犹有考。\n当时谈笑傲豺狼，首领不求明哲保。\n至今心画落银鈎，逸若骅骝初脱皁。\n先生年来好收书，兼爱此翁忠有余。\n岂惟笔力求深造，定要声名不减渠。",
        "dynasty": "宋",
        "collection_info": null
    },
    {
        "uuid": "d5eef0b310545698e7a01c35cd3a1ca0",
        "title": "季修舍舟趋诸暨谒刘元成独泛钱清江有怀其人",
        "author": "陈渊",
        "content": "人远牛羊暮，春深草树滋。\n野桥低映水，溪岸曲萦篱。\n风雨江湖思，干坤杖屦疑。\n论心竟谁是，短棹欲何之。",
        "dynasty": "宋",
        "collection_info": null
    },
    {
        "uuid": "8c2c54e826d21328e16c5eea1c68fdd7",
        "title": "闻许景受上书被召二首  其一",
        "author": "陈渊",
        "content": "九万须凭负翼风，男儿端不为贫穷。\n当时三顾应虚出，毕竟论功要有终。",
        "dynasty": "宋",
        "collection_info": null
    },
    {
        "uuid": "2355ed32d174ad642d6b209276d03aea",
        "title": "闻许景受上书被召二首  其二",
        "author": "陈渊",
        "content": "男儿出处欲如神，莫谩将身过许人。\n今日万人看中鹄，挟弓持矢且逡巡。",
        "dynasty": "宋",
        "collection_info": null
    },
    {
        "uuid": "4de836e51cc813dfd94c205d2b8e89d0",
        "title": "闻公晦叔往廉州以诗送之",
        "author": "陈渊",
        "content": "宗之潇洒玉为颜，叔夜粗疏万事寛。\n天与海边尝瘴疠，意令他日惯艰难。\n功名自古谁能必，忠孝于今众所观。\n志士杀身当不顾，小人怀土但求安。",
        "dynasty": "宋",
        "collection_info": null
    },
    {
        "uuid": "ff205c6013d3e04fd8a5a548550a1a71",
        "title": "观猎",
        "author": "陈渊",
        "content": "苍鹰黄犬五花騘，木落风高箭上弓。\n三穴若能搜狡兔，九天方可下冥鸿。",
        "dynasty": "宋",
        "collection_info": null
    },
    {
        "uuid": "ddae06631f64351c19c8e6223222f427",
        "title": "登奔牛堰山亭",
        "author": "陈渊",
        "content": "桑阴浓处已深春，小市喧呼迥不闻。\n谁与山头共游戏，静看禽鸟鬬纷纷。",
        "dynasty": "宋",
        "collection_info": null
    },
    {
        "uuid": "db9eb008f9152da206c85c1bbf15fc04",
        "title": "谒满处冲归以诗赠之",
        "author": "陈渊",
        "content": "八年重见各蹉跎，把酒论文奈别何。\n行止未应经扫地，是非安用辩倾河。\n阳春属和从来少，流水知音不必多。\n妙语惊人慵举似，归来如学病维摩。",
        "dynasty": "宋",
        "collection_info": null
    },
    {
        "uuid": "f7ca37da0710936cbf9fca59eb05655f",
        "title": "处冲见和復次韵二首  其一",
        "author": "陈渊",
        "content": "高谈无补自风波，毕竟平生意若何。\n万里悞游梁苑囿，三年悔寄楚山河。\n轩裳气味情终可，林壑风流兴已多。\n赖有故人真远器，会看鹏翼九天摩。",
        "dynasty": "宋",
        "collection_info": null
    },
    {
        "uuid": "5563253eb3b07ec5baa34fe17c536ee4",
        "title": "处冲见和復次韵二首  其二",
        "author": "陈渊",
        "content": "岁月空惊去若波，樗材浑欲树无何。\n人情不似春生草，末学方矜水灌河。\n顾我嵚崎徒意广，如君飘逸患才多。\n周南纵復嗟留滞，未便悬头学揣摩。",
        "dynasty": "宋",
        "collection_info": null
    },
    {
        "uuid": "2fb9fd0fd06ca44a3f7f676f1341986f",
        "title": "处冲又和颇及佛理亦次韵答之",
        "author": "陈渊",
        "content": "相逢虽许借余波，此理而今更问何。\n便合形骸同槁木，不须文墨骋悬河。\n五千遗教元非实，三万藏书亦太多。\n此外别传应有路，顿根无物可渐摩。",
        "dynasty": "宋",
        "collection_info": null
    },
    {
        "uuid": "5d76ed10b81bd76d3613d647a17578e6",
        "title": "处冲为栖神导气之术每晓起得意成诗前后四首次其韵  其一",
        "author": "陈渊",
        "content": "功名亦误人，自古谁能了。\n老大欲退藏，少壮知几少。\n彤墀班已齐，宿鸟尚木杪。\n岂无山林心，路长天杳杳。",
        "dynasty": "宋",
        "collection_info": null
    },
    {
        "uuid": "a6a6a73a3c71ac607c05e4f386c1a541",
        "title": "处冲为栖神导气之术每晓起得意成诗前后四首次其韵  其二",
        "author": "陈渊",
        "content": "少时自树立，劲气干云霄。\n一枕梦初觉，万古心何寥。\n年来畏祸机，自悟空峣峣。\n小穷不必送，真隐谁能招。",
        "dynasty": "宋",
        "collection_info": null
    },
    {
        "uuid": "96218a518ddde5610a2fc87d78533071",
        "title": "处冲为栖神导气之术每晓起得意成诗前后四首次其韵  其三",
        "author": "陈渊",
        "content": "交鬬存龙虎，经申学熊鸟。\n婴儿检奔放，姹女栖窈窕。\n神仙岂无术，自为志已湫。\n晨兴一炷香，吾意穷三藐。",
        "dynasty": "宋",
        "collection_info": null
    },
    {
        "uuid": "9c92baa598360b4769171bcc33fd3730",
        "title": "处冲为栖神导气之术每晓起得意成诗前后四首次其韵  其四",
        "author": "陈渊",
        "content": "朝气爽不昏，清净天无霞。\n善恶两相融，世虑遗尘沙。\n疏钟下残月，余响递幽遐。\n了失去来心，淤泥出荷茄。",
        "dynasty": "宋",
        "collection_info": null
    },
    {
        "uuid": "095f47384a8aa762381bc147fe196ea9",
        "title": "秋夕",
        "author": "陈渊",
        "content": "衰榆弱柳未经霜，已见飘零片片黄。\n雨后晚风生户牖，莫将灯火汗清凉。",
        "dynasty": "宋",
        "collection_info": null
    },
    {
        "uuid": "05ca4e93bad1e569140bd1c0c2777022",
        "title": "七夕三首  其一",
        "author": "陈渊",
        "content": "北里南邻锦绣陈，万端千迭日初晴。\n收藏犊鼻何须挂，不与人间鬬独清。",
        "dynasty": "宋",
        "collection_info": null
    },
    {
        "uuid": "ab8f4ee30815b8215969bc0d5478009d",
        "title": "七夕三首  其二",
        "author": "陈渊",
        "content": "天上银蟾曲似鈎，人间箫鼓万家浮。\n从来世事俱儿戏，不独秦娥乞巧楼。",
        "dynasty": "宋",
        "collection_info": null
    },
    {
        "uuid": "e2ec7ea8d00f2886b195d66c9e42d6ff",
        "title": "七夕三首  其三",
        "author": "陈渊",
        "content": "信马随车力不胜，聊将觞豆乐交朋。\n青楼乞巧真儿女，我亦如今拙未能。",
        "dynasty": "宋",
        "collection_info": null
    },
    {
        "uuid": "b512d65d813d2580336a2fe7045a0a35",
        "title": "七夕闺意戏范济美三首  其一",
        "author": "陈渊",
        "content": "衡阳新雁几时归，惆怅佳人万事非。\n蓬首西风还拜月，夜凉赢得露沾衣。",
        "dynasty": "宋",
        "collection_info": null
    },
    {
        "uuid": "dcc89fb70ea05a9c64d7fc39e264b6a5",
        "title": "七夕闺意戏范济美三首  其二",
        "author": "陈渊",
        "content": "经年不復到庭除，又见秋风柳欲疏。\n看罢巧楼归小阁，床头重捡近来书。",
        "dynasty": "宋",
        "collection_info": null
    },
    {
        "uuid": "0b27b9dc44f8e9ebc9ce525ed3efe2d8",
        "title": "七夕闺意戏范济美三首  其三",
        "author": "陈渊",
        "content": "祝君樽酒醉罗裳，此夜应须石作肠。\n幸自书生恶滋味，那堪千里羡牛郎。",
        "dynasty": "宋",
        "collection_info": null
    },
    {
        "uuid": "047a69ae9d61c475db23e9790e2ab2f9",
        "title": "九日登庄楼二首  其二",
        "author": "陈渊",
        "content": "木落秋容净，时平国势雄。\n望云心自远，采菊兴谁同。\n诗酒浮生过，功名一笑空。\n留连凭痛饮，冠帻任高风。",
        "dynasty": "宋",
        "collection_info": null
    },
    {
        "uuid": "bf51ecaf5c5ab5cf0b99cd2dc8be4084",
        "title": "次韵范济美秋雨感怀",
        "author": "陈渊",
        "content": "一别剑溪水，三换京尘秋。\n夜听空阶雨，岁月惊如流。\n岂不念故国，水清山亦幽。\n蝼蚁有微情，未忍追浮丘。\n平生老苍交，夫子贤其尤。\n穷经三十年，一字不见收。\n赖有管城公，落纸无全牛。\n他时恐不免，速达吾所羞。",
        "dynasty": "宋",
        "collection_info": null
    },
    {
        "uuid": "7878fb31f60f1a62829239839ed13539",
        "title": "代句龙君辅上潼州令",
        "author": "陈渊",
        "content": "卓鲁当时事，风流莫与班。\n最成三载后，名在两川间。\n桑梓深聆德，絃歌幸毖顽。\n牛刀淹试可，骥足暂投闲。\n偃室何当造，膺门早许扳。\n丹墀初受命，墨绶遽言还。\n何子方游学，终童未出关。\n梁园今万里，蜀道自千山。\n籍眼终多白，莱衣念戏斑。\n归期春服就，潼水会承颜。",
        "dynasty": "宋",
        "collection_info": null
    },
    {
        "uuid": "21f3dd088dcb2845fc9a92bf102150e2",
        "title": "同魏季修雪中闲步二首  其一",
        "author": "陈渊",
        "content": "纤纤月色淡黄昏，城郭千家雪照人。\n携手望春同茗饮，小坊灯火自相亲。",
        "dynasty": "宋",
        "collection_info": null
    },
    {
        "uuid": "86db2d1cb5837dc3dbe011c225ec0307",
        "title": "同魏季修雪中闲步二首  其二",
        "author": "陈渊",
        "content": "草草瑶池小宴终，玉人招我广寒宫。\n归来怀袖天香满，月照梅梢雪未融。",
        "dynasty": "宋",
        "collection_info": null
    },
    {
        "uuid": "04c0f6c1197699773e24ebf937cc870a",
        "title": "次韵俞德翁述怀二首  其一",
        "author": "陈渊",
        "content": "事业无媒祗漫劳，平生于世一牛毛。\n三年万里看飞雪，不向人前愧缊袍。",
        "dynasty": "宋",
        "collection_info": null
    },
    {
        "uuid": "9ef18a303334ad0d49fac335913659e1",
        "title": "次韵俞德翁述怀二首  其二",
        "author": "陈渊",
        "content": "飘泊天涯不繫舟，又还穷腊动离愁。\n轩裳琐琐知何者，直自时平未肯休。",
        "dynasty": "宋",
        "collection_info": null
    },
    {
        "uuid": "67d074a9816769be49b8f2c5ce687454",
        "title": "寄内",
        "author": "陈渊",
        "content": "去住初难料，行藏只是嫌。\n天高山簇剑，江静月磨鎌。\n久别平安否，新愁觉梦兼。\n双鱼何日寄，迢递岁将淹。",
        "dynasty": "宋",
        "collection_info": null
    },
    {
        "uuid": "7886ff94659d779ba4aed8a078d6543a",
        "title": "春雪",
        "author": "陈渊",
        "content": "阴风度严切，密雪纷如雾。\n虚窗觉逾明，腊纸粘飞絮。\n文书不挂眼，对榻聊箕踞。\n春愁暗乘人，匆匆出非虑。\n门前亦有酒，官禁不可酤。\n永怀傲江湖，何当脱羁馵。",
        "dynasty": "宋",
        "collection_info": null
    },
    {
        "uuid": "c5d1b06cd8fa0a70384577bcfd4edab6",
        "title": "岁暮述怀寄安常兄",
        "author": "陈渊",
        "content": "意广诗余怨，才狂酒见真。\n雪梅新溅泪，霜月冷伤神。\n短剑深藏匣，哀絃久委尘。\n良游惜迟暮，云物又惊春。",
        "dynasty": "宋",
        "collection_info": null
    },
    {
        "uuid": "ec8be50a12f594c85b5744ef60f1d2fe",
        "title": "三月十一日欲往荆南景德寺睡起呈曹令德",
        "author": "陈渊",
        "content": "风门自开阖，门外黄尘暮。\n午衾温留人，春梦如飞絮。\n我行指洞庭，千里始顿屦。\n仆夫呼起起，寸心撮百虑。\n此生睡不足，正坐奔驰故。\n四年四往来，日月途中度。\n美人亦念我，赠以别知赋。\n英辞粲星斗，深语发妙悟。\n坐起再三读，一一明月句。\n何似谢所投，静黙有佳趣。",
        "dynasty": "宋",
        "collection_info": null
    },
    {
        "uuid": "a6678b6dd7c34243108d5469f0143c97",
        "title": "令德送余都门外眷眷惜别余恨不款作诗寄之",
        "author": "陈渊",
        "content": "行人不忍别，遇酒辄醉倒。\n仆夫怪何迟，谬应行亦好。\n怜君如弟兄，每见开怀抱。\n天涯重分携，祖席都门道。\n城头倾落日，酒尽迹还扫。\n留连意虽勤，晤语终草草。\n君如汗血驹，千里未脱皁。\n我若随波鱼，圉圉依寒藻。\n去住各有谋，聚散初不保。\n惟余一寸心，耿耿迟君老。",
        "dynasty": "宋",
        "collection_info": null
    },
    {
        "uuid": "5103ed341ddb8303b8054670d3b28571",
        "title": "同杨遵道出京本欲作诗而吟咏久废恐取道襄阳吊古遗迹遵道有作不能多继也先以诗谢之",
        "author": "陈渊",
        "content": "经年不作诗，意到无好语。\n强欲理短绠，頽井暗尘土。\n夫子贤达流，奔逸不受圉。\n风流梦鳣后，清德逼而祖。\n文章守家法，骚雅到前古。\n屈宋或交绥，曹刘真臭乳。\n而我独何人，词格本寒苦。\n枯肠费搜搅，况復久不吐。\n胡为谬见假，亦使郊继愈。\n无乃缘葭莩，遂与哙等伍。\n此行过襄阳，倒指不旬数。\n庞公亦安之，孟子不可覩。\n声名向千载，石刻余羊杜。\n山川空形胜，耆旧一仰俯。\n终当吊遗迹，尊酒酹江浒。\n恐君成感慨，严韵傥见侮。\n作诗谢不能，亦以丐斤斧。",
        "dynasty": "宋",
        "collection_info": null
    },
    {
        "uuid": "594763b07c5b378450483f591456fe38",
        "title": "十五日过许夜雨暴作明日行四十里宿于颖桥又明日晴书时",
        "author": "陈渊",
        "content": "狂风撼平野，沙砾眯两目。\n笋舆我与君，道远疲征逐。\n惊雷一夜发，暴雨溢川谷。\n平明泥没趾，寸步不容续。\n我生赋穷蹇，触处背天福。\n风雨岂不好，行路非所欲。\n中途聊息肩，村驿便可宿。\n我劳固其分，端恐僵僮仆。\n燎炉燃湿薪，傍舍酒初熟。\n安能浣愁肠，但取充饥腹。\n中宵耿不眠，明月忽挂屋。\n揽衣起视夜，秣马亦膏毂。\n人情易喜愠，天道有飜覆。\n阴霁那可知，去去无欲速。",
        "dynasty": "宋",
        "collection_info": null
    },
    {
        "uuid": "a20c21994d0b58daa79c23922c2880a4",
        "title": "汝州道中呈遵道",
        "author": "陈渊",
        "content": "青烟漠漠柳依依，落日云中雁北飞。\n咄咄书空谁的会，迟迟行道子同归。\n桑阴盖地牛羊困，麦秀漫山鸟雀肥。\n向晚未知投宿处，败篱疏屋火烟微。",
        "dynasty": "宋",
        "collection_info": null
    },
    {
        "uuid": "dc75f009faf18fc884c1e92032accb81",
        "title": "承遵道和又用前韵书怀",
        "author": "陈渊",
        "content": "端的荆州得所依，羽翰终欲更南飞。\n闽山万里长牵梦，蜀鸟千言只唤归。\n当日朋侪俱草泽，而今儿女自轻肥。\n白云南望三年客，长是尊前诵式微。",
        "dynasty": "宋",
        "collection_info": null
    },
    {
        "uuid": "f0263185f077a158b083851841437e55",
        "title": "春晚书事",
        "author": "陈渊",
        "content": "杨花扑面春如梦，麦穗齐腰日似年。\n多病不缘诗得瘦，放怀全藉酒能仙。",
        "dynasty": "宋",
        "collection_info": null
    },
    {
        "uuid": "d58a1e29c22f4f5732855796f7c79410",
        "title": "杨花二首  其一",
        "author": "陈渊",
        "content": "出处陶潜宅，兴亡炀帝堤。\n窗扉容点缀，原野自高低。\n地迥栖难稳，风高去易迷。\n颠忙能几日，萍满水东西。",
        "dynasty": "宋",
        "collection_info": null
    },
    {
        "uuid": "481fe7802be0c2354db5dceb36fdcfc1",
        "title": "杨花二首  其二",
        "author": "陈渊",
        "content": "漫天方作雪，糁径忽铺氊。\n已是春如酒，那堪尔似绵。",
        "dynasty": "宋",
        "collection_info": null
    },
    {
        "uuid": "95ec7fea9cbe2e4f85361767d0f8003b",
        "title": "木香花二首  其一",
        "author": "陈渊",
        "content": "翠袖青裙衬雪肤，雨余终日醉相扶。\n祗应不使朱铅污，独抱幽香与世疏。",
        "dynasty": "宋",
        "collection_info": null
    },
    {
        "uuid": "46748cf24ad7f46674bb87e364cc5926",
        "title": "木香花二首  其二",
        "author": "陈渊",
        "content": "直自江梅堕雪英，便迟幽艶到清明。\n杨花着地香初破，乞与愁人一解酲。",
        "dynasty": "宋",
        "collection_info": null
    },
    {
        "uuid": "bd9ac4e4688881c3d8d6d8cafa4a61b2",
        "title": "自入襄城即有山水之兴路中稍有赓唱因呈遵道",
        "author": "陈渊",
        "content": "风沙久迷神，山水忽照眼。\n粼粼碧玉甃，叠叠青螺绾。\n人烟盛乐土，草树亦精产。\n云霞入杳冥，禽鸟度杯醆。\n放情千里迥，悟意一笑莞。\n胸襟得奇趣，酬唱出新撰。\n虫鱼怯嘲诮，文史困鸠僝。\n我诗实易成，淡薄非佳馔。\n君词颇简出，严绝类烧栈。\n自应即退缩，强尔取惊赧。\n微言固可录，狂论犹未刬。\n勿使俗人知，归途畏书简。",
        "dynasty": "宋",
        "collection_info": null
    },
    {
        "uuid": "6ce9ccd9d8f6f2add78dbe4c9f7311ab",
        "title": "和遵道杨花",
        "author": "陈渊",
        "content": "金明池道绿阴稠，万点颠忙正可愁。\n马上只贪看舞雪，不知飞满帽檐毬。",
        "dynasty": "宋",
        "collection_info": null
    },
    {
        "uuid": "b68cc34de4733c0cea3edceb788fe096",
        "title": "漫兴",
        "author": "陈渊",
        "content": "云林恰恰莺能友，沙路行行蚁有臣。\n虽有溪山供醉眼，亦嫌尘土污芳春。",
        "dynasty": "宋",
        "collection_info": null
    },
    {
        "uuid": "3497881fb4179528075bb50f8dc9ae8a",
        "title": "登岘山二首  其一",
        "author": "陈渊",
        "content": "五百年间一梦中，登临回首兴何穷。\n当时事业轩天起，此日风流扫地空。\n堕泪山头春草长，沉碑江上晚烟蒙。\n故令倦客成惆怅，目断斜阳不忍东。",
        "dynasty": "宋",
        "collection_info": null
    },
    {
        "uuid": "41e5d535d84dcc3e77dc8e49757f5579",
        "title": "登岘山二首  其二",
        "author": "陈渊",
        "content": "路过青山曲转腰，松门楸岭背尘嚣。\n烟云西望孤鸿没，舟楫东来一水朝。\n忠义有怀空郁郁，功名余事漫寥寥。\n无人就与山西将，缓带轻裘敌自消。",
        "dynasty": "宋",
        "collection_info": null
    },
    {
        "uuid": "547a7390f6844b3dd11581cd4f4aed2e",
        "title": "晚行",
        "author": "陈渊",
        "content": "晚烟低扫树千重，一簇人家接远空。\n日暮荒陂行客尽，只寻牛迹去匆匆。",
        "dynasty": "宋",
        "collection_info": null
    },
    {
        "uuid": "9043e56b7cb0b9627dbcb7257d53df05",
        "title": "怀邓南夫",
        "author": "陈渊",
        "content": "丈室经年疏玉麈，数行何日寄银鈎。\n只应立我轩前柳，满眼飞绵绿正稠。",
        "dynasty": "宋",
        "collection_info": null
    },
    {
        "uuid": "4c48ceb9556e849997aa3b595749c92a",
        "title": "思安常兄",
        "author": "陈渊",
        "content": "凌虚阁下烟波阔，升俊坊前草木香。\n归去溪南春正好，不应萧索对松篁。",
        "dynasty": "宋",
        "collection_info": null
    },
    {
        "uuid": "0da7589083814711fcf3a88d6a291f52",
        "title": "春晚入荆州",
        "author": "陈渊",
        "content": "绿树连云草湿烟，乱花飘锦柳飞绵。\n三春别我无多日，万点愁人又一年。\n池馆胜游空过眼，江山佳处欲投鞭。\n从君预觅清凉地，准备南州五月天。",
        "dynasty": "宋",
        "collection_info": null
    },
    {
        "uuid": "5b454ce55d80cae39882c9b127e845dd",
        "title": "早行",
        "author": "陈渊",
        "content": "梦中闻得子规啼，灯下惊呼马亦嘶。\n宿雾故迷山远近，肩舆才辨路高低。\n鷄鸣犬吠遥相应，野草幽花自不齐。\n待得晨光开霁色，不知行道几人迷。",
        "dynasty": "宋",
        "collection_info": null
    },
    {
        "uuid": "a94d8c9c1551615112519ae2b94c0b28",
        "title": "京师相善者乡友四人各赋一篇以见其所慕 适正",
        "author": "陈渊",
        "content": "淡薄不易亲，和平不可离。\n平生一樽酒，万事醒復醉。\n诗成稾不存，物至情无累。\n纷纷尘俗中，笑裏有真意。",
        "dynasty": "宋",
        "collection_info": null
    },
    {
        "uuid": "0ae49dc755a6a015cf81cf0ea2718fbd",
        "title": "京师相善者乡友四人各赋一篇以见其所慕 载德",
        "author": "陈渊",
        "content": "辞寡觉我喧，气定觉我烦。\n沉吟孤鹤立，戏谑阳春温。\n岂不苦鞭策，去马终恋轩。\n由来君子德，寡怨非其恩。",
        "dynasty": "宋",
        "collection_info": null
    },
    {
        "uuid": "a587e57838d554bfab2cf679151f7700",
        "title": "京师相善者乡友四人各赋一篇以见其所慕 如愚",
        "author": "陈渊",
        "content": "义重财自轻，气刚语还直。\n毁誉不挂怀，行坐颇自得。\n浮生困局蹙，世路亦艰棘。\n思君胆如斗，解我愁似织。",
        "dynasty": "宋",
        "collection_info": null
    },
    {
        "uuid": "9d9f769eab8580775cc1d7d034ab0406",
        "title": "京师相善者乡友四人各赋一篇以见其所慕 令德",
        "author": "陈渊",
        "content": "襟怀冬日温，容貌秋水净。\n惠然肯顾我，蒹葭玉相映。\n诗人固难肥，酒客亦多病。\n善保千金躯，爱子清而劲。",
        "dynasty": "宋",
        "collection_info": null
    },
    {
        "uuid": "069b0329c80ba3d4db1f2a396b0036d3",
        "title": "至荆州寄用中",
        "author": "陈渊",
        "content": "前年携手东水门，秋月夜看黄流奔。\n匆匆别话苦不尽，鸣鷄吠犬催朝暾。\n放船锁外望回骑，清泪滴滴如泉源。\n飘零可念浪萍散，得丧未把秋毫论。\n闽山万迭阻归计，越国半年空断魂。\n朅来璧水就朋友，闻子荆渚将鱼轩。\n尺书迢递忽寄我，消息久绝知生存。\n妻孥同活似慰意，伏腊不给谁可言。\n但期君马当北首，岂谓我辔今南辕。\n客乡邂逅不易得，想见妙语如春温。\n况闻迩来治经术，虫鱼琐细穷朝昏。\n倾嚢倒廪幸见□，不须羞涩时所尊。",
        "dynasty": "宋",
        "collection_info": null
    },
    {
        "uuid": "da7dd5755df04337dc6baa427336e496",
        "title": "用中既和成以示山口唐藴明藴明亦和再用前韵呈二公",
        "author": "陈渊",
        "content": "高城缭绕环居门，草树蔽日鼪鼯奔。\n疏篁转影凉午枕，卧看鸟雀嬉晴暾。\n清香一缕爇沉水，浓茗十分烹壑源。\n乘风欲效玉川子，蓬莱无路心难论。\n虚堂愁坐漠无语，顷刻百虑空劳魂。\n缅怀皇佑贤御史，当日直气何轩轩。\n臧孙强谏宜有后，奇士果见诸孙存。\n流传佳语忽到我，展卷疾读皆微言。\n平生廖子口如铁，肯为此友西其辕。\n故应目击得深省，千载无愧孔与温。\n更将余力事酬唱，巧注未以黄金昏。\n古来求友贵胜己，二子年德皆吾尊。",
        "dynasty": "宋",
        "collection_info": null
    },
    {
        "uuid": "1a5c923f765dd39813b82f7511c24892",
        "title": "容斋书事二首  其一",
        "author": "陈渊",
        "content": "南国余梅润，东墻更竹阴。\n门庭迂市井，草树似山林。\n客寄吾家是，斋居古意深。\n微风过枕簟，何有万黄金。",
        "dynasty": "宋",
        "collection_info": null
    },
    {
        "uuid": "65b5d4f682042333aa5bba4810ce80eb",
        "title": "容斋书事二首  其二",
        "author": "陈渊",
        "content": "方丈孤城角，风来梦亦醒。\n分明更无事，俯仰忽忘形。\n小室尘谁扫，空亭柏自青。\n生涯任流转，天地一浮萍。",
        "dynasty": "宋",
        "collection_info": null
    },
    {
        "uuid": "253a60628d9b6d559fe25ddcbf70b0a6",
        "title": "和向和卿尝茶",
        "author": "陈渊",
        "content": "俗子醉红裙，羶荤败人意。\n花甆烹月团，此乐天不畀。\n诸公各英姿，淡薄得真味。\n聊为下季隐，不替江湖思。\n轻云落杯醆，飞雪洒肠胃。\n笑谈出冰玉，毫末视鼎贵。\n我作月旦评，全胜家置喙。\n传闻茶后诗，便得古人配。\n谁能三百饼，一洗玉川睡。\n御风归蓬莱，高论惊儿辈。",
        "dynasty": "宋",
        "collection_info": null
    },
    {
        "uuid": "f11f385c47d687460e06033f76a89d92",
        "title": "寄谢用中",
        "author": "陈渊",
        "content": "黄蘗无多法，维摩不二门。\n此间堪折柱，吾道亦难言。\n学者初何有，师乎贵不烦。\n十年成我志，今日是君恩。",
        "dynasty": "宋",
        "collection_info": null
    },
    {
        "uuid": "83ed0e2699e962705448ce9c0af0c7ad",
        "title": "得用中书有礼人不答之悔作诗解之",
        "author": "陈渊",
        "content": "一时先达揔飘零，亦有阳春世莫听。\n漫刺从来无处着，曳裾今日欲谁经。\n只应旧友头空白，难使新知眼便青。\n射猎南山休夜出，灞陵有尉宿君亭。",
        "dynasty": "宋",
        "collection_info": null
    },
    {
        "uuid": "3f20b5984dac185c1731d87c36b41da0",
        "title": "送遵道",
        "author": "陈渊",
        "content": "秋月隔疏帘，光体终隐微。\n捲帘试寓目，万里余清辉。\n人生异肝胆，同一造化机。\n君心乃余心，南北非相违。\n三年迟君来，一见悟前非。\n况乃度寒暑，葭玉容相依。\n与君忘年交，没齿其庶几。\n月色亦良好，君胡捐我归。",
        "dynasty": "宋",
        "collection_info": null
    },
    {
        "uuid": "7085567f1d9b3ed51c52471f4f07bfaa",
        "title": "陈漕生辰",
        "author": "陈渊",
        "content": "六管阳初復，前宵月尚圆。\n长庚俄梦李，崧岳故兴宣。\n肤使新恩数，忠臣夙眷偏。\n节龙开远目，衣绣耸华年。\n日月声名起，风雷号令传。\n自应威动岳，曾是力回天。\n相国关中粟，尚书地上钱。\n委藏淹府库，飞輓乱车船。\n南獠元归地，西方正拓边。\n定知新将饱，尤赖我公贤。\n赫赫兰台旧，飘飘凤沼仙。\n终焉还魏阙，聊亦驻荆川。\n曲学联珠履，非才污彩笺。\n千秋期鹤寿，万里附鹏骞。",
        "dynasty": "宋",
        "collection_info": null
    },
    {
        "uuid": "f328782d4593ee11ca176dbe6741fd10",
        "title": "席提举生辰",
        "author": "陈渊",
        "content": "朔风迎腊换尧蓂，一叶阶前尚吐英。\n天上麒麟来昨梦，河东鸑鷟自时名。\n锦衣故国今谁有，棣萼中朝日更荣。\n终上青冥环坐座，弧南长并一星明。",
        "dynasty": "宋",
        "collection_info": null
    },
    {
        "uuid": "ba430ebdd589234c861b0014110051b6",
        "title": "入荆州学四绝句呈昭祖  其一",
        "author": "陈渊",
        "content": "问舍求田不可迟，十年羁落意多违。\n须知泽雉樊中畜，不及蓬鸠地上飞。",
        "dynasty": "宋",
        "collection_info": null
    },
    {
        "uuid": "d272e2d1deb3668eca11451ea1400eaa",
        "title": "入荆州学四绝句呈昭祖  其二",
        "author": "陈渊",
        "content": "拂天乔木映修廊，满目帘间白苎忙。\n曾是璧池疏散惯，卧听鸣鼓懒衣裳。",
        "dynasty": "宋",
        "collection_info": null
    },
    {
        "uuid": "30ac9e307023b3b31d80d280830acabb",
        "title": "入荆州学四绝句呈昭祖  其三",
        "author": "陈渊",
        "content": "短柏森森团积雪，疏篁簌簌撼微风。\n从前不道容斋好，此景而今落梦中。",
        "dynasty": "宋",
        "collection_info": null
    },
    {
        "uuid": "f55e5eeb3159e0299bbb1ac4148fe179",
        "title": "入荆州学四绝句呈昭祖  其四",
        "author": "陈渊",
        "content": "明知安分即忘归，故倚春风看落晖。\n叔度汪汪波万顷，未应如我苦怀归。",
        "dynasty": "宋",
        "collection_info": null
    },
    {
        "uuid": "7fc84c4ad7859b50e31fb83a2d10ebd7",
        "title": "金銮两绝  其一",
        "author": "陈渊",
        "content": "雨过窗明夏簟虚，纷纷鸟雀静庭除。\n维摩丈室无人问，一枕熏风听粥鱼。",
        "dynasty": "宋",
        "collection_info": null
    },
    {
        "uuid": "d98cd0d8bd994c08230aa3ff0d25ac94",
        "title": "金銮两绝  其二",
        "author": "陈渊",
        "content": "门外涂泥一尺深，高车谁復更幽寻。\n不因雨后看亭柏，安得山僧数见临。",
        "dynasty": "宋",
        "collection_info": null
    },
    {
        "uuid": "78e8f6dfd6adf92cf408c5211ff267fe",
        "title": "次韵杨丈夜寒直舍  其一",
        "author": "陈渊",
        "content": "天寒官舍转骚骚，败壁饥虫永夜号。\n应对短檠呵冻手，只将长卷扫冰毫。\n官游久矣空环辙，生事萧然孰载醪。\n亦有从前经国意，拔贤人或望山涛。",
        "dynasty": "宋",
        "collection_info": null
    },
    {
        "uuid": "dc60d08458ed5f2ac7e37eae32edd1f9",
        "title": "次韵杨丈夜寒直舍  其二",
        "author": "陈渊",
        "content": "銮辂盐车等是劳，便逢良乐肯鸣号。\n秪应末路歌牛角，不及寒窗秃兔毫。\n世事分明如昨梦，人情端的胜春醪。\n终当短艇从公去，俯仰江湖戏怒涛。",
        "dynasty": "宋",
        "collection_info": null
    },
    {
        "uuid": "1dedcabc120cb8f737a0afcf72ace8a7",
        "title": "春日偶题",
        "author": "陈渊",
        "content": "未可郊原纵晓鞍，人间犹似有轻寒。\n春光不似常年短，过了清明更好看。",
        "dynasty": "宋",
        "collection_info": null
    },
    {
        "uuid": "fb5b96ccee4ffee3c81de945b0645d8f",
        "title": "次韵张从道三首 石首道中",
        "author": "陈渊",
        "content": "匹马江村路，长鞭短袂裘。\n问民知所病，驱御去如流。\n雾卷千山晓，霜余万木秋。\n古来奔走吏，流落有奇谋。",
        "dynasty": "宋",
        "collection_info": null
    },
    {
        "uuid": "a08084d9a8c05ba43b8880f8784f6445",
        "title": "次韵张从道三首 自建宁泛江至石首",
        "author": "陈渊",
        "content": "江注天围尽，舟排浪阵轻。\n岸容疏柳色，秋气断鸿声。\n风日虽堪爱，云烟易妒晴。\n鲈鱼如有兴，好在未知名。",
        "dynasty": "宋",
        "collection_info": null
    },
    {
        "uuid": "e74256c42b93465397359846005ade95",
        "title": "次韵张从道三首 月夜江行",
        "author": "陈渊",
        "content": "吏隐飘然在一涯，更堪行役退年华。\n多情却有空江月，长伴离人梦到家。",
        "dynasty": "宋",
        "collection_info": null
    },
    {
        "uuid": "2ed9f306ac85216dcd0657da49631f6c",
        "title": "次韵从道夜宿推院",
        "author": "陈渊",
        "content": "谁遣参军阨所长，夜听铃鼓度修廊。\n风流偶未逢狂客，歌颂空惊逼漫郎。\n莫恨骅骝縻皁枥，要令松柏饱冰霜。\n如闻委吏真劳扰，不许归田是孔方。",
        "dynasty": "宋",
        "collection_info": null
    },
    {
        "uuid": "193dc44b21b867380a2fc2f4fb4cb46d",
        "title": "送昭远兼寄昭祖诸友",
        "author": "陈渊",
        "content": "离肠如乱丝，欲解纷无绪。\n别话似泉源，衮衮日夜注。\n几年见君文，万里偶相聚。\n一日不易得，矧兹寒暑度。\n孤云向北飞，三凤各南骛。\n人生类泛梗，后约亦何据。\n伤心璧池东，尘土暗归路。\n凭高极远目，不见篮舆去。\n君如千里驹，奔放尤难御。\n强使就检绳，不入驽骀步。\n何当宴瑶池，定欲求飞兔。\n盐车未可嘶，俛首且羁馵。\n余生易语言，开口初莫虑。\n一从摩诘游，便省黙黙处。\n何时遂携孥，入隐高山雾。\n招君贤昆季，静坐契深悟。\n浊醪聊共倾，清境烦君赋。\n况有林下人，解道因风絮。",
        "dynasty": "宋",
        "collection_info": null
    },
    {
        "uuid": "c626709c8f1627e6cbb777bc3833b202",
        "title": "寄内",
        "author": "陈渊",
        "content": "明月向人圆，爱之不忍睡。\n坐久风露寒，忽忽心如醉。\n念君一适我，所遇无欢意。\n况乃久别离，相思到梦寐。\n我生百不堪，缪学屠龙技。\n于今半世人，升斗亦未遂。\n赖有室中友，素怀隐居志。\n肯与梁伯鸾，扁舟共东逝。",
        "dynasty": "宋",
        "collection_info": null
    },
    {
        "uuid": "a45e55d73e3d200129ceda2d304e7da7",
        "title": "奉酬杨达甫见赠",
        "author": "陈渊",
        "content": "春风不世情，暖入闲门草。\n君诗其似之，披拂逮枯槁。\n平生金石友，岁晚迹如扫。\n一见杨夫子，胸腹便倾倒。\n间关六年别，一字寄不早。\n忽蒙锦绣赠，光彩照龙藻。\n嗟我独何人，揖我谓我好。\n无乃嗜好偏，收拾到羊枣。\n从来诗人穷，君亦行此道。\n我欲从君游，山林不知老。",
        "dynasty": "宋",
        "collection_info": null
    },
    {
        "uuid": "b3373d5fa9bc76bcb976111583d11672",
        "title": "小轩观月呈兴宗叔",
        "author": "陈渊",
        "content": "茅檐手可攀，修竹出檐上。\n寒蟾漏疏明，碎影罗屏障。\n情知月色好，达览在虚旷。\n东家富池台，端坐不能访。\n山林足寓目，细大初无相。\n但使人心安，景物自清畅。\n霜风中夜作，曲沼金飜浪。\n禽鸟断飞鸣，杉松起酬唱。\n燎炉宿残火，尚可温新酿。\n数杯遣沉冥，万虑一时放。\n谁能外形骸，于世无所仰。\n晤语一亭间，頽然齐得丧。",
        "dynasty": "宋",
        "collection_info": null
    },
    {
        "uuid": "b5ff99f11178b1f00c62c815d13d93d9",
        "title": "流长亭",
        "author": "陈渊",
        "content": "江拆乱山围，西来素练飞。\n岚光环石窆，潭影漾松扉。\n欲尽风前树，难忘草上晖。\n但期流泽远，长与水东归。",
        "dynasty": "宋",
        "collection_info": null
    },
    {
        "uuid": "53375fcf783381bbba8fecf1211fd6a1",
        "title": "再用送昭远诗韵寄昭远昆仲",
        "author": "陈渊",
        "content": "六经学不传，谁能寻坠绪。\n君家有师承，不数虫鱼注。\n公子韦氏门，粲若五星聚。\n胸中容万顷，一一黄叔度。\n人情悦纷华，世路争驰骛。\n取乐须臾间，转首已失据。\n余生末俗中，蚤幸识夷路。\n折桂从乃翁，频年麾不去。\n冉有岂辞仆，樊迟亦能御。\n雍容荆渚间，夫子步亦步。\n初从言下入，筌蹄索鱼兔。\n终遂义中行，良乐驱骐馽。\n有时坐终夕，收视息浮虑。\n了了不可言，明明有佳处。\n别来能几时，心月翳云雾。\n诸郎幸不远，寄语多予悟。\n坐为尘事撄，空咏别知赋。\n遥想玉华游，春梦如飞絮。",
        "dynasty": "宋",
        "collection_info": null
    },
    {
        "uuid": "88ebf23bb6a62ea0c6214c2c892b95d8",
        "title": "小轩闲题二首  其一",
        "author": "陈渊",
        "content": "舍南舍北梅，墻裏墻外竹。\n逌然寄其间，不见一物俗。\n东风将小雨，夜涨春池绿。\n俯槛数龟鱼，仰檐送鸿鹄。\n交情石投水，坐客冰照玉。\n从容得此生，已矣万事足。\n谁言南轩小，正可陋华屋。\n但恐世故撄，不容长处独。",
        "dynasty": "宋",
        "collection_info": null
    },
    {
        "uuid": "c436f924ef6cd453a2a5bd2bf0f421ef",
        "title": "小轩闲题二首  其二",
        "author": "陈渊",
        "content": "青山拱檐楹，渌水鉴毛髪。\n花香晚更清，鸟语静不聒。\n客至不能饮，举觞聊自罚。\n坐啸激清风，起舞弄明月。\n是身如浮沤，起灭在溟渤。\n百年一弹指，何者为不没。\n文章会消磨，名誉易衰歇。\n渊明吾之师，兹理久已达。",
        "dynasty": "宋",
        "collection_info": null
    },
    {
        "uuid": "2696e4e1b80bd1a77f3903960957aa8b",
        "title": "约令德郊行二首  其一",
        "author": "陈渊",
        "content": "檐前摇风拂面低，麦芽穿雪绿齐齐。\n凭君便作游春计，莫待花繁去路迷。",
        "dynasty": "宋",
        "collection_info": null
    },
    {
        "uuid": "980889c79ef6210d701a9551ebd9edcd",
        "title": "约令德郊行二首  其二",
        "author": "陈渊",
        "content": "小雪纤纤盖地皮，一飜风过忽成泥。\n东君似劝人行乐，不使尘埃趁马蹄。",
        "dynasty": "宋",
        "collection_info": null
    },
    {
        "uuid": "d970ac9f42803b4ad430eae8a0acabf9",
        "title": "酬晏伯达",
        "author": "陈渊",
        "content": "半生流转任飞篷，万里归来兴又东。\n寂寞倦投扬子宅，低徊却寄鲁侯宫。\n阻寻鸡黍他年约，长忆园林一醉同。\n何日过君花下饮，烂看浓艶舞春风。",
        "dynasty": "宋",
        "collection_info": null
    },
    {
        "uuid": "65f62731557cfabd25d6091be50c4556",
        "title": "钱塘书怀二首  其一",
        "author": "陈渊",
        "content": "远客真秦赘，清时谢楚狂。\n斑衣辞故国，青佩久殊方。\n世俗蛮争触，余生谷似臧。\n正须逃姓字，毋使异庚桑。",
        "dynasty": "宋",
        "collection_info": null
    },
    {
        "uuid": "4ac4cbd1c26721ba31cd73593ac673b6",
        "title": "钱塘书怀二首  其二",
        "author": "陈渊",
        "content": "客舍连朝雨，春愁醉梦如。\n白云千里目，黄犬万金书。\n所幸交情薄，从来世事疏。\n只应狼疐尾，空自咏归欤。",
        "dynasty": "宋",
        "collection_info": null
    },
    {
        "uuid": "0a98749722e14bac81c2d24b39106429",
        "title": "钱塘学中寄伯思六言五首  其一",
        "author": "陈渊",
        "content": "门外莺惊短梦，窗间雨送清寒。\n亦有惜春情绪，分明不奈花残。",
        "dynasty": "宋",
        "collection_info": null
    },
    {
        "uuid": "d534e4657143c14723a554c35cf916d7",
        "title": "钱塘学中寄伯思六言五首  其二",
        "author": "陈渊",
        "content": "点点榆钱委砌，冥冥柳絮穿帘。\n日暖野禽争食，纷纶忽堕危檐。",
        "dynasty": "宋",
        "collection_info": null
    },
    {
        "uuid": "065e5f6f7980d30ef88e72d0eea76a36",
        "title": "钱塘学中寄伯思六言五首  其三",
        "author": "陈渊",
        "content": "剑水庭闱底处，苕溪水月弥深。\n绿草年年离恨，白云日日归心。",
        "dynasty": "宋",
        "collection_info": null
    },
    {
        "uuid": "266a28b1ee1aa6175d27b8a071f9a69e",
        "title": "钱塘学中寄伯思六言五首  其四",
        "author": "陈渊",
        "content": "世路红尘可厌，人情白首如新。\n便可闭门端坐，不须开眼看人。",
        "dynasty": "宋",
        "collection_info": null
    },
    {
        "uuid": "01e5068bdadda1e15b35dce0bdc74460",
        "title": "钱塘学中寄伯思六言五首  其五",
        "author": "陈渊",
        "content": "部伍亭前归路，凤凰山下萧斋。\n我自无聊不住，君如有兴重来。",
        "dynasty": "宋",
        "collection_info": null
    },
    {
        "uuid": "86e874c77849e48e1dd35788c04dee4f",
        "title": "雪中入国门寄令德三首  其一",
        "author": "陈渊",
        "content": "纷纷轻薄欲谁从，爱子从来臭味同。\n千里远来应念我，速须鞭马要从容。",
        "dynasty": "宋",
        "collection_info": null
    },
    {
        "uuid": "b6742ed21fede4f4459cb9ce4ca29e78",
        "title": "雪中入国门寄令德三首  其二",
        "author": "陈渊",
        "content": "此生于世已心灰，自笑都城十往来。\n为有饥寒余虑在，故应随俗强低回。",
        "dynasty": "宋",
        "collection_info": null
    },
    {
        "uuid": "70394c19e1a4addf0f89eb90bf66dc72",
        "title": "雪中入国门寄令德三首  其三",
        "author": "陈渊",
        "content": "谁能一饮□千钟，分付闲愁入酒中。\n共向重楼看晓景，一天飞絮舞春风。",
        "dynasty": "宋",
        "collection_info": null
    },
    {
        "uuid": "65089c52fe3816a8b019ce14dd008120",
        "title": "下汴",
        "author": "陈渊",
        "content": "参天古柳鸣蝉急，卷地黄流转岸多。\n好去扁舟稳扶柂，秋风吹水易扬波。",
        "dynasty": "宋",
        "collection_info": null
    },
    {
        "uuid": "e4f4d68c5c14d62ba4e3caf7ba74a95a",
        "title": "过淮",
        "author": "陈渊",
        "content": "天高秋月凉，风定秋水清。\n扁舟淮海间，爱此一叶轻。\n微生久覊旅，艰险已饱更。\n经今几往来，始见波浪平。\n篙师且停棹，莫遣鱼龙惊。\n吾行欲安之，要待东方明。",
        "dynasty": "宋",
        "collection_info": null
    },
    {
        "uuid": "85daf57d132aa142ec2eb34f6d061114",
        "title": "登召伯斗野亭",
        "author": "陈渊",
        "content": "落帆新城曲，维舟古河右。\n幽寻得危亭，星斗穿户牖。\n西风扫残叶，庭宇不待帚。\n娟娟云间月，亦復照杯酒。\n明朝又东南，污流映衰柳。\n莫以此时心，炽然分净垢。",
        "dynasty": "宋",
        "collection_info": null
    },
    {
        "uuid": "6a37bd666f266ed84b6df20749011ebf",
        "title": "过浦城赠王令长源二首  其一",
        "author": "陈渊",
        "content": "化龙潭上濯沧浪，梦笔峰前憩小棠。\n十载不辞淹簿领，一同聊欲课耕桑。\n经纶未展风霜力，文采空余锦绣肠。\n莫叹穷荒縻骥足，万人饥冻要扶伤。",
        "dynasty": "宋",
        "collection_info": null
    },
    {
        "uuid": "21a9eb5c8e624ec0ee2210c5578b661b",
        "title": "过浦城赠王令长源二首  其二",
        "author": "陈渊",
        "content": "半生流落倦尘埃，闻说英名首重回。\n画虎自惭非妙手，割鷄空復嘆高才。\n北堂恋恋思归梦，南浦匆匆惜别杯。\n此去山林真已矣，看公云翮振风雷。",
        "dynasty": "宋",
        "collection_info": null
    },
    {
        "uuid": "50d109567c530bafe667be43ee0d9f8d",
        "title": "题绿波亭",
        "author": "陈渊",
        "content": "南浦江波绿，阳关柳色青。\n夕阳千古恨，分付短长亭。",
        "dynasty": "宋",
        "collection_info": null
    },
    {
        "uuid": "117f1ff37d54b091f76d42f0f03fcecd",
        "title": "还舍",
        "author": "陈渊",
        "content": "半生走长途，所冀亦已微。\n田园已芜没，及此徒手归。\n妻孥携幼稚，相望天一涯。\n所嗟垂老亲，甘旨不得时。\n季妺復未嫁，长姊贫且嫠。\n皇皇三十口，未欲听所之。\n平生道义交，岁晚无晨炊。\n岂不念我贫，闭户长苦饥。\n高门多自足，我復拙言辞。\n已矣可奈何，颜公犹食糜。",
        "dynasty": "宋",
        "collection_info": null
    },
    {
        "uuid": "5cae5f0adc9be85015379c29669b1207",
        "title": "邓元孚待制挽词四首  其一",
        "author": "陈渊",
        "content": "从容绍圣末，直节更谁攀。\n不见豺当路，悬知虎在山。\n石渠聊试可，江国竟投闲。\n尚冀调金鼎，那知去不还。",
        "dynasty": "宋",
        "collection_info": null
    },
    {
        "uuid": "36808d2ff3c1b7c827503383f8edb721",
        "title": "邓元孚待制挽词四首  其二",
        "author": "陈渊",
        "content": "永泰君臣分，钦慈母子恩。\n渊衷虽有在，孤迹自难论。\n身去朝廷远，名垂简策尊。\n秪应延阁命，犹未厌舆言。",
        "dynasty": "宋",
        "collection_info": null
    },
    {
        "uuid": "2ac803cc2b02d91d1ab92870fbd80388",
        "title": "邓元孚待制挽词四首  其三",
        "author": "陈渊",
        "content": "季父恩稽报，平生不自安。\n诸郎方未命，犹子遽先官。\n义气今何在，高风众所难。\n惜哉耆老逝，闾里欲何观。",
        "dynasty": "宋",
        "collection_info": null
    },
    {
        "uuid": "bfcaa404f23314e4bfb37a7fa2e47f08",
        "title": "邓元孚待制挽词四首  其四",
        "author": "陈渊",
        "content": "越岸方投绂，将回出岫云。\n楹间俄梦奠，地下去修文。\n落日川原静，悲风草树熏。\n但令千载后，掩涕想余芬。",
        "dynasty": "宋",
        "collection_info": null
    },
    {
        "uuid": "73e22d78561b450203bc9348ebfb72b7",
        "title": "与杨如愚四首  其一",
        "author": "陈渊",
        "content": "文章初不计工拙，言语何常识重轻。\n不向故人齐物我，一生怀抱为谁倾。",
        "dynasty": "宋",
        "collection_info": null
    },
    {
        "uuid": "56aa0e18864630dbdd4760fe1e6ba5f4",
        "title": "与杨如愚四首  其二",
        "author": "陈渊",
        "content": "半生踪迹辱泥沙，胸胆初无献子家。\n臧谷亡羊俱可念，不须蛮触故纷拏。",
        "dynasty": "宋",
        "collection_info": null
    },
    {
        "uuid": "48eaa8b5b0d9c77ecc6fc40a47472935",
        "title": "与杨如愚四首  其三",
        "author": "陈渊",
        "content": "十年相见不予疏，亦记平生戏笑无。\n纵有伯禽堪寓意，可能终不记狂奴。",
        "dynasty": "宋",
        "collection_info": null
    },
    {
        "uuid": "8738a08ace55ffd0965005c29714a6cd",
        "title": "与杨如愚四首  其四",
        "author": "陈渊",
        "content": "谷风凄怨不堪歌，奈此人情世态何。\n流俗但随忧乐转，故人应合起颓波。",
        "dynasty": "宋",
        "collection_info": null
    },
    {
        "uuid": "0a5a6edd4f3a38ab1538a564965beca7",
        "title": "存诚斋夏日呈龟山先生二首  其一",
        "author": "陈渊",
        "content": "长者一床室，先生五柳门。\n度人聊示病，观物欲忘言。\n小圃池台足，熏风草树繁。\n杖藜随处处，归鸟报黄昏。",
        "dynasty": "宋",
        "collection_info": null
    },
    {
        "uuid": "cc5547bd4454c2ff58a919a251153527",
        "title": "存诚斋夏日呈龟山先生二首  其二",
        "author": "陈渊",
        "content": "双桧轩之北，高梧户以南。\n午阴临短梦，晓吹落清谈。\n鬬老三无喜，嵇生七不堪。\n天涯復相值，此意得重参。",
        "dynasty": "宋",
        "collection_info": null
    },
    {
        "uuid": "dde5ba8f6fe464956364171c12268597",
        "title": "答朱晋老见责不赴会",
        "author": "陈渊",
        "content": "屠龙事业初何有，画饼声名不愿求。\n春色未阑犹足赏，乱花深处要追游。",
        "dynasty": "宋",
        "collection_info": null
    },
    {
        "uuid": "4bb9a3c3d0569cc3038ec0a599d22772",
        "title": "达观轩",
        "author": "陈渊",
        "content": "林杪飞空出栱枅，登临高处乱烟迷。\n云鹏撃水南溟近，霜剑凌空北斗低。\n千里江山围万井，一潭风月纳双溪。\n同谁此地呈胸腹，下视嚣尘万不齐。",
        "dynasty": "宋",
        "collection_info": null
    },
    {
        "uuid": "f7539fa72ae86aefd00243221b3abc26",
        "title": "宿仙霞圣仙寺呈伯思子静二首  其一",
        "author": "陈渊",
        "content": "风物吾乡似，山川地势分。\n稻畦飜碧浪，麦壠布黄云。\n客舍常争席，山僧独献芹。\n茅柴余沥在，聊饷仆夫勤。",
        "dynasty": "宋",
        "collection_info": null
    },
    {
        "uuid": "fa7b3239ff86764173f0cb61f71ba757",
        "title": "宿仙霞圣仙寺呈伯思子静二首  其二",
        "author": "陈渊",
        "content": "晓日山原静，熏风杖屦轻。\n开谈时造极，得意自难名。\n奔走非前计，淹留见俗情。\n赖渠金石友，端的慰平生。",
        "dynasty": "宋",
        "collection_info": null
    },
    {
        "uuid": "2048e60421337bfa478678ffb74d00ab",
        "title": "通州夏雨",
        "author": "陈渊",
        "content": "长风卷地驱炎暑，暴雨飜空送晚凉。\n只此蚊蝇俱扫迹，不须迢递待秋霜。",
        "dynasty": "宋",
        "collection_info": null
    },
    {
        "uuid": "d2a5534caea0b3e6db42f71b3db0fa82",
        "title": "延平林力道阁上观水二首  其一",
        "author": "陈渊",
        "content": "千重翠巘分三岸，十里寒潭合两溪。\n更得横流吞险濑，岂嫌春水浊如泥。",
        "dynasty": "宋",
        "collection_info": null
    },
    {
        "uuid": "7e2175a308cc81b47152c5786010bec4",
        "title": "延平林力道阁上观水二首  其二",
        "author": "陈渊",
        "content": "要看春水拍天流，更为溪山一日留。\n谁遣白云迷眼界，坐令归思入扁舟。",
        "dynasty": "宋",
        "collection_info": null
    },
    {
        "uuid": "0e5edb74566592a72f1d055074fe3a2e",
        "title": "两浙周提刑生日",
        "author": "陈渊",
        "content": "淮南草木亦知威，故国重看衣绣归。\n不用埋轮留魏阙，故应持斧静圜扉。\n天瞻柳舍双丸会，地应蓂阶五叶飞。\n此日长庚来吉梦，弧南终并一星晖。",
        "dynasty": "宋",
        "collection_info": null
    },
    {
        "uuid": "f8a96eff344998590f817437602c22c6",
        "title": "看论语四首  其一",
        "author": "陈渊",
        "content": "明明孔圣能毋四，的的曾参所贵三。\n一部鲁论开圣域，古人无死要重参。",
        "dynasty": "宋",
        "collection_info": null
    },
    {
        "uuid": "f45da7446c280dd573a373199f9e67d2",
        "title": "看论语四首  其二",
        "author": "陈渊",
        "content": "天道文章岂两岐，雷声渊黙本同时。\n如何子贡能言者，说与无言更有疑。",
        "dynasty": "宋",
        "collection_info": null
    },
    {
        "uuid": "0e2fe7df4f0e544d855cdf3cb420a574",
        "title": "看论语四首  其三",
        "author": "陈渊",
        "content": "陋巷从容一事无，不因邻鬬出吾庐。\n箪瓢岂是忘忧物，自是从容乐有余。",
        "dynasty": "宋",
        "collection_info": null
    },
    {
        "uuid": "43140c9372f45845fc11ae0d9acac075",
        "title": "看论语四首  其四",
        "author": "陈渊",
        "content": "直从尧舜以中传，又到东丘续断絃。\n看取子思亲的处，始知论语自无偏。",
        "dynasty": "宋",
        "collection_info": null
    },
    {
        "uuid": "86ab40c74810217bd608d09e800a8301",
        "title": "梦得亭上",
        "author": "陈渊",
        "content": "雷霆卷地滩声急，旌斾摇空树影寒。\n千古西山留爽气，雨余容我倚栏看。",
        "dynasty": "宋",
        "collection_info": null
    },
    {
        "uuid": "102b7b303d4064e609f995294bb9fc0a",
        "title": "留别邓南夫四首  其一",
        "author": "陈渊",
        "content": "平生交友各飘蓬，只有丸丸雪后松。\n万里归来还往绝，独君时许略从容。",
        "dynasty": "宋",
        "collection_info": null
    },
    {
        "uuid": "8c63a0c7bca1b106737080ecfdef0ded",
        "title": "留别邓南夫四首  其二",
        "author": "陈渊",
        "content": "昂昂劲气初无作，荡荡奇胸久息机。\n容我醉时开谠论，一轩明月夜忘归。",
        "dynasty": "宋",
        "collection_info": null
    },
    {
        "uuid": "6156a75f8b9661603fa1cd96eb099392",
        "title": "留别邓南夫四首  其三",
        "author": "陈渊",
        "content": "有子才如汗血驹，新门高大可容车。\n故应袖手藏深渺，怜我冰霜涉畏途。",
        "dynasty": "宋",
        "collection_info": null
    },
    {
        "uuid": "5fc1232f553c3b54cef5d2dd017aecfb",
        "title": "留别邓南夫四首  其四",
        "author": "陈渊",
        "content": "比余于玉有奇文，一落泥涂十二春。\n惭愧深知同鲍叔，尚言荆璞定逢人。",
        "dynasty": "宋",
        "collection_info": null
    },
    {
        "uuid": "5328e18e9a6dcbb7ab3c554a1491e79d",
        "title": "越州道中杂诗十三首  其一",
        "author": "陈渊",
        "content": "心息久相依，息调心自住。\n忽焉不自知，根尘失所寓。\n向来尚有锥，今我已忘兔。\n似入无功乡，不由嵇阮路。",
        "dynasty": "宋",
        "collection_info": null
    },
    {
        "uuid": "044ae2fa61c755c0a85116f1653f19c0",
        "title": "越州道中杂诗十三首  其二",
        "author": "陈渊",
        "content": "暴气燎原火，浅量盈浍水。\n不见杨关西，此生真已矣。\n谁言佩豭由，不作缊袍耻。\n至道傥有闻，客尘如脱屣。",
        "dynasty": "宋",
        "collection_info": null
    },
    {
        "uuid": "1cd8b98b915d2dae30c1aa082c4b4464",
        "title": "越州道中杂诗十三首  其三",
        "author": "陈渊",
        "content": "世儒读论语，未脱小儿气。\n岂悟无絃琴，中藏千古意。\n颜渊黙然处，曾子亦心醉。\n处处傥逢渠，字字皆有味。",
        "dynasty": "宋",
        "collection_info": null
    },
    {
        "uuid": "93e60e89761e8afebfaf06fc78e712d1",
        "title": "越州道中杂诗十三首  其四",
        "author": "陈渊",
        "content": "人心有黙契，晤语不在多。\n一笑离凡情，万象皆含和。\n孰是忘言人，听此无声歌。\n有怀阅古堂，梦中时一过。",
        "dynasty": "宋",
        "collection_info": null
    },
    {
        "uuid": "a8b81727612a36b3deb0252232d598d6",
        "title": "越州道中杂诗十三首  其五",
        "author": "陈渊",
        "content": "浮云作秋阴，细雨如朝雾。\n放形山水间，意适无艰步。\n忽遇古招提，空翠森回互。\n倚杖听泉鸣，悠然不能去。",
        "dynasty": "宋",
        "collection_info": null
    },
    {
        "uuid": "11d6155c9a9d33a08c26a855ed712b4f",
        "title": "越州道中杂诗十三首  其六",
        "author": "陈渊",
        "content": "小舟适久雨，疏篷常自蔽。\n形留一席间，心与天地际。\n逝者不可作，遗编等蝉蜕。\n一念无古今，千载若符契。",
        "dynasty": "宋",
        "collection_info": null
    },
    {
        "uuid": "812c973cebd0df638aab9c4d6f26bbed",
        "title": "越州道中杂诗十三首  其七",
        "author": "陈渊",
        "content": "胸中有佳处，妙意不期会。\n弄笔作五言，心手无内外。\n千古陶渊明，秀句含天籁。\n偶然游其藩，遂尔厌雕绘。",
        "dynasty": "宋",
        "collection_info": null
    },
    {
        "uuid": "983be183550b7d0145ad6150d5bcea53",
        "title": "越州道中杂诗十三首  其八",
        "author": "陈渊",
        "content": "渊明已黄壤，诗语余奇趣。\n我行田野间，举目辄相遇。\n谁云古人远，正是无来去。\n展卷味其言，即今果何处。",
        "dynasty": "宋",
        "collection_info": null
    },
    {
        "uuid": "1a6b0c9cba5f3c300d32c5a8500546c2",
        "title": "越州道中杂诗十三首  其九",
        "author": "陈渊",
        "content": "老珃言道德，颇復求自已。\n但于阁闢机，未免容或使。\n列庄犹反约，申韩遂殊轨。\n所差适毫釐，奚翅缪千里。",
        "dynasty": "宋",
        "collection_info": null
    },
    {
        "uuid": "0532e82e1df0144ab49657b1a8124a01",
        "title": "越州道中杂诗十三首  其一○",
        "author": "陈渊",
        "content": "扬雄窥圣域，何啻越距楚。\n断然着成书，凖易与论语。\n古来文字学，似此奚足数。\n谁谓千秋人，斯言果轻许。",
        "dynasty": "宋",
        "collection_info": null
    },
    {
        "uuid": "15c200a923e261e7fb4cb038224ce376",
        "title": "越州道中杂诗十三首  其一一",
        "author": "陈渊",
        "content": "王通礼法士，谈道则未然。\n虽闻一字中，尚倚诸子偏。\n区区尊孔子，未悟失其传。\n自圣犹不疑，续经何足愆。",
        "dynasty": "宋",
        "collection_info": null
    },
    {
        "uuid": "cafbae7cfbef76580b1095b372ce7eab",
        "title": "越州道中杂诗十三首  其一二",
        "author": "陈渊",
        "content": "堂堂陆忠州，谈辩如倾河。\n从容仁义途，步武寻丘轲。\n一斥不復返，方书事研磨。\n至今谏草存，沧溟遗一波。",
        "dynasty": "宋",
        "collection_info": null
    },
    {
        "uuid": "e0d3c815ebf810bccc83edf6a186b0f5",
        "title": "越州道中杂诗十三首  其一三",
        "author": "陈渊",
        "content": "我行何所挟，万里一毛颖。\n服劳髪欲秃，木语意先领。\n畸人如告我，心清事自省。\n从今中书君，亦復免驰骋。",
        "dynasty": "宋",
        "collection_info": null
    },
    {
        "uuid": "74ad510386b595d29e7a1e28fd4bc1a4",
        "title": "和如愚思剑溪",
        "author": "陈渊",
        "content": "佳人经岁隔参辰，柳绿桃红奈远情。\n遥想玉楼春睡起，一江风日弄清明。",
        "dynasty": "宋",
        "collection_info": null
    },
    {
        "uuid": "2a2f5d309efcc072b53053ef5b51b21a",
        "title": "冯元用九日约白云寺登高以追昔年都城望津之会偶以事不往蒙示长篇次韵",
        "author": "陈渊",
        "content": "与君都城别，星霜屡变易。\n每怀望津游，怅然如有失。\n此生覊旅中，岁序惊心魄。\n还家几何时，自愧不暖席。\n建溪古渡头，短棹凌虚碧。\n掀篷忽见君，恍若梦中得。\n相携定舍馆，石径走迂直。\n危亭至如归，坐午及昏黒。\n黄花笑东篱，未许蓬蒿没。\n咫尺白云楼，坐阻造毫逸。\n人生正似兹，有志谁能必。\n当时连鳌手，至今犹挟策。\n高才真楚璞，末技同齐瑟。\n无心效骞腾，自分投闲僻。\n望津傥同登，意气那復昔。",
        "dynasty": "宋",
        "collection_info": null
    },
    {
        "uuid": "38002ed48a5e5f10d1206458983abf74",
        "title": "次韵酬邓天启",
        "author": "陈渊",
        "content": "少年翰墨场，自姹穿杨箭。\n谁论第一功，不数曹参战。\n圣门窥管豹，一斑时许见。\n弃捐忧患中，更欲资陶錬。\n两邓富文采，端可同席砚。\n投璧或未知，贾石谁敢衒。\n小栟诗益奇，出语人所羡。\n过门遗新篇，无乃思与狷。\n我怀古作者，临文频抚卷。\n孰能扫千人，期君当八面。",
        "dynasty": "宋",
        "collection_info": null
    },
    {
        "uuid": "77e426a23564672acf7c80b68a142dc8",
        "title": "次韵邦美叔和天启见寄",
        "author": "陈渊",
        "content": "竹风挟雨撼篷窗，静听秋声转騒窣。\n朝来饥卧媚微凉，叩门不作渊明乞。\n小栟见饷有新诗，七言端为吾家出。\n共谁渠有古人风，孰识中藏谪仙骨。\n书如周鼓未差讹，语效商盘仍诘屈。\n谁与和者叔不痴，落笔成章一嗟咄。\n无用如今君岂樗，自寇从来我非漆。\n板茅它日傥相寻，好在山深林更密。",
        "dynasty": "宋",
        "collection_info": null
    },
    {
        "uuid": "da82f5f4486579d23b4be373234d10e0",
        "title": "三月二日泛舟下延平晚泊西芹",
        "author": "陈渊",
        "content": "扁舟劣容身，风浪困掀簸。\n曲肱游华胥，梦断千山过。\n纵横波间石，满目牛羊卧。\n秋毫傥不支，巨舰忽已破。\n篙师号神逸，却立变衰懦。\n我岂未之思，悬知无可奈。\n此生足惊忧，似为天所瘅。\n那能一生死，且復耐摧挫。\n日暮同济人，举酒纷相贺。\n一笑尽余觞，歌罢无予和。",
        "dynasty": "宋",
        "collection_info": null
    },
    {
        "uuid": "6b34d5693cc948e046717b7e72092fe8",
        "title": "次韵令德答天启",
        "author": "陈渊",
        "content": "小栟妙语言，下笔初无难。\n曹郎更精深，一字不苟安。\n我师陶靖节，亦未游其藩。\n但觉万仞渊，中有蛟龙蟠。\n人言失故步，乃在学邯郸。\n平淡恐未臻，先作郊岛寒。\n古来文墨士，十九姓字漫。\n尚赖相可否，盐梅助咸酸。",
        "dynasty": "宋",
        "collection_info": null
    },
    {
        "uuid": "1f88a2fa03c814cceddb5be946c062d6",
        "title": "復次韵答令德见和来诗及维摩黙然之意",
        "author": "陈渊",
        "content": "多言亦焉用，守黙良独难。\n维摩得此门，众生病自安。\n当时许子将，不造寔与蕃。\n终以月旦评，有愧申屠蟠。\n忠良覆汉鼎，鲁酒围邯郸。\n独爱千顷陂，沧波照人寒。\n君岂叔度欤，胸襟江海漫。\n自然已愤厥，不须珍柚酸。",
        "dynasty": "宋",
        "collection_info": null
    },
    {
        "uuid": "6edd862f5b322cc67493c0b04396457a",
        "title": "用令德韵题严陵祠",
        "author": "陈渊",
        "content": "价微良易酬，器博无近用。\n骐骥非良乐，万里谁能控。\n萧王汉中兴，四海倚为重。\n谁为渊驱鱼，一呼百万众。\n妙算环无端，奇功射必中。\n忘机谅未能，岂数汉阴瓮。\n故人鈎尚直，倦作仪韶凤。\n应无万牛力，负此丘山栋。\n羊裘又独往，苦语余嘲弄。\n至今卖菜言，空记当时梦。",
        "dynasty": "宋",
        "collection_info": null
    },
    {
        "uuid": "d9c067c2e27eac50a05d7c9b2d0657d8",
        "title": "跋子静所藏鲁直书乐天八字偈",
        "author": "陈渊",
        "content": "凝师八字源则丰，乐天说偈流无穷。\n山谷眼明如日中，落笔惊电驰蛟龙。\n谁其得之建溪翁，取人所弃岂俗同。\n搜奇抉怪晋余风，嫉邪愤世髪上衝。\n自我观之案两重，巧偷豪夺愿不逢。\n好语传播人所攻，斯言有味当见容。",
        "dynasty": "宋",
        "collection_info": null
    },
    {
        "uuid": "66d73d9e254b37f2023257de79dfb485",
        "title": "题公叙舫斋",
        "author": "陈渊",
        "content": "胥靡来时楫，鸱夷去后舟。\n济川曾入梦，浮海竟难留。\n忠信虽堪倚，行藏要自谋。\n应同仙似泰，不数勇如由。\n水阔风涛夕，鲈肥浦屿秋。\n落帆如得计，整棹欲何求。\n明月时堪载，新醪便可浮。\n江山无尽意，长舣剑溪头。",
        "dynasty": "宋",
        "collection_info": null
    },
    {
        "uuid": "6e90c985479e6fa2d1055c125238a1be",
        "title": "和罗仲素寄子静长篇",
        "author": "陈渊",
        "content": "龟山绝壑蟠豫章，秀干往往参天长。\n十年收拾多散亡，只有太白追蟾光。\n知君所得不可详，宴坐镡溪名益彰。\n独尝为我露其铓，尽扫杨墨挥韩庄。\n迩来黄面稍侵疆，剑藏于室矢在房。\n分将肌肉剜为疮，犹说道心乃平常。\n我欲从之挹余芳，竟坐此传乖所望。\n新诗谩说陋汉唐，直以未画穷羲皇。\n岂知籓篱不自防，欲举万目谁为纲。\n况彼桀骜非勤王，安用援手登之堂。\n爱君骏足如飞黄，一空冀北无留良。\n四蹄雷雹方腾骧，肯如驽马徒争强。",
        "dynasty": "宋",
        "collection_info": null
    },
    {
        "uuid": "6f4246ab9fbc9a317fd6fe7d2f00594d",
        "title": "和子静三绝 亭竹二首 其一",
        "author": "陈渊",
        "content": "窗外度声风宛转，庭前舒影月分明。\n参横斗转情无尽，骨冷魂清梦不成。",
        "dynasty": "宋",
        "collection_info": null
    },
    {
        "uuid": "b5c172a8ac85426c7845a77c5f77f0f6",
        "title": "和子静三绝 亭竹二首 其二",
        "author": "陈渊",
        "content": "霜雪岂能摧劲节，埃尘无復入虚怀。\n故应淡薄无人管，不是子猷谁復来。",
        "dynasty": "宋",
        "collection_info": null
    },
    {
        "uuid": "0807832cf7fd36faf3d242b462c4c933",
        "title": "和子静三绝 渔父一首",
        "author": "陈渊",
        "content": "一声横笛起芦花，惊断天边雁字斜。\n白首饱谙鲈鳜美，未能连夜网游鰕。",
        "dynasty": "宋",
        "collection_info": null
    },
    {
        "uuid": "5c44d2c9d57132dab9971b96a4fcd923",
        "title": "舟中诵子静江上之作为和二绝  其一",
        "author": "陈渊",
        "content": "月下长吟露湿衣，谪仙尝忆谢玄晖。\n澄江一句无今古，何似晴空独鸟飞。",
        "dynasty": "宋",
        "collection_info": null
    },
    {
        "uuid": "7c705726d5698aa88f90b701d75247df",
        "title": "舟中诵子静江上之作为和二绝  其二",
        "author": "陈渊",
        "content": "扁舟直与石相摩，得到平流幸已多。\n夜泊寒潭风不定，更忧雷雨作惊波。",
        "dynasty": "宋",
        "collection_info": null
    },
    {
        "uuid": "d34e2cab5fdc65f67000fcd43e7f97a6",
        "title": "闽县令陈梦兆鱼乐轩",
        "author": "陈渊",
        "content": "有乐宁尔忧，无忧乃至乐。\n观身见物理，鱼乐岂子各。\n万生扰为病，安静即艮药。\n何以适其情，已定要无虐。\n江湖与此池，等是泉未涸。\n周旋苟得所，是处觉寛绰。\n君看濒海民，兹物困剽掠。\n纵横堕鈎网，琐细入杯杓。\n谁云沧海广，游泳渺无託。\n乃知尺泽间，所乐逾纵壑。\n我家一亩宫，隙地不容凿。\n未能禁数罟，念此每怀怍。\n陈公吏之师，养善息羣恶。\n爱民以及鱼，退念此盘礴。\n鱼亦喜公来，出没供笑谑。\n当年濠上游，天籁纷酬酢。\n昭琴既不鼓，应问两俱错。\n贤哉郑国侨，一物心无着。\n但信悠然语，未悟已投镬。\n悬知此鱼烹，不羡波间跃。\n谁当较异同，我亦无今昨。",
        "dynasty": "宋",
        "collection_info": null
    },
    {
        "uuid": "dc5089e56aa79cb316704f10a9726142",
        "title": "午睡怀安县风篁亭",
        "author": "陈渊",
        "content": "旌旗蔽野阶除寂，环佩鸣空枕簟凉。\n梦断钧天知是想，一沟泉落乐声长。",
        "dynasty": "宋",
        "collection_info": null
    },
    {
        "uuid": "bd30d520f0de189b4b51aefc80d0a51b",
        "title": "次韵邓志宏送张思道游福唐",
        "author": "陈渊",
        "content": "纷纷涴耳俱宜洗，坐遣高人厌丘里。\n迅流早自促行舟，更有西风满江苇。\n当年笔阵扫千军，今日流辈推能文。\n英辞谹辩洒醉墨，倐忽百变春空云。\n人间万事秋毫细，轩冕傥来谁着意。\n身随去棹落波间，兴逐冥鸿渺天际。\n三山便到蓬莱宫，卸帆海屿窥鱼龙。\n夜凉横笛弄明月，万顷琉璃秋色中。",
        "dynasty": "宋",
        "collection_info": null
    },
    {
        "uuid": "e0336f444c214fdb373fd7429d63bcd7",
        "title": "自京回次韵邓志宏见赠",
        "author": "陈渊",
        "content": "妙龄才思涌如泉，末技文章不自贤。\n余子岂知多问寡，老生端许一当千。\n淹留莫止为山篑，收拾终同至海川。\n云路笔间天尺五，会令鷄犬亦能仙。",
        "dynasty": "宋",
        "collection_info": null
    },
    {
        "uuid": "5cf1ad23a5e936f58b3c86796eb799cb",
        "title": "翁承事挽词五首  其一",
        "author": "陈渊",
        "content": "徐行直视日如愚，律己齐家尽可书。\n九十一年由砥道，肯令荆棘敝衣裾。",
        "dynasty": "宋",
        "collection_info": null
    },
    {
        "uuid": "49cc97ccf0cd6d7f06e9bc8b7a55ce77",
        "title": "翁承事挽词五首  其二",
        "author": "陈渊",
        "content": "不将尧舜等瞿昙，简语宁同卖菜添。\n惆怅老成无復见，一时流俗正清谈。",
        "dynasty": "宋",
        "collection_info": null
    },
    {
        "uuid": "fb8bf40a75c3e7d811bcbe555cfac302",
        "title": "翁承事挽词五首  其三",
        "author": "陈渊",
        "content": "苦语熏心不易忘，它时闻教我为详。\n须知令尹多仁术，寔自严君有义方。",
        "dynasty": "宋",
        "collection_info": null
    },
    {
        "uuid": "1b79dcbaf4a28a456245fed7eb339453",
        "title": "翁承事挽词五首  其四",
        "author": "陈渊",
        "content": "霜髯碧眼照华灯，夹道游人避履声。\n曾是元宵随步月，西风何忍见铭旌。",
        "dynasty": "宋",
        "collection_info": null
    },
    {
        "uuid": "13cea2923a844abcacc823f97ab2574f",
        "title": "翁承事挽词五首  其五",
        "author": "陈渊",
        "content": "楼阁溪山两鬬雄，中横千丈未雩龙。\n当时令尹儿啼处，依旧东流遶七峰。",
        "dynasty": "宋",
        "collection_info": null
    },
    {
        "uuid": "ca978e272981a76dfa19ba909c05a099",
        "title": "泊舟延平二绝  其一",
        "author": "陈渊",
        "content": "野梅飘尽喜春归，又见溪桃片片飞。\n醉卧暖风呼不醒，乱红无数点人衣。",
        "dynasty": "宋",
        "collection_info": null
    },
    {
        "uuid": "b9803c93f3856a9da64005299db99a12",
        "title": "泊舟延平二绝  其二",
        "author": "陈渊",
        "content": "星河不动水东流，夜影摇空逼钓舟。\n梦破沧浪歌在耳，欲寻溪友向烟洲。",
        "dynasty": "宋",
        "collection_info": null
    },
    {
        "uuid": "f07626193f3c1851a9f7481c41961dbf",
        "title": "寓漳南静众寺三月晦信步到庵亭旷望久之聊寄所感",
        "author": "陈渊",
        "content": "意行不知远，倚杖嚣尘外。\n南州风物繁，此地溪山会。\n俯窥城市喧，蚁垤几成坏。\n只尔可忘情，未用旋吾斾。",
        "dynasty": "宋",
        "collection_info": null
    },
    {
        "uuid": "911776d5627cd9d1a87736169b0d6c5a",
        "title": "过永春剧头舖见壁间石刻临漳王漕诗辄题数句",
        "author": "陈渊",
        "content": "壁间得微词，语尽意有余。\n摸传岂真知，无乃势所驱。\n从来碧纱笼，不护寒士书。\n焉知题柱生，终无驷马车。\n粉板会当洗，援毫聊自娯。\n从人分轻重，削迹今何如。",
        "dynasty": "宋",
        "collection_info": null
    },
    {
        "uuid": "723ceff48911c5e68666acd73947d670",
        "title": "次韵德纯通判贺用中生子",
        "author": "陈渊",
        "content": "暴客年来不过门，羡君三秀各生春。\n悬弧适在龙溪侧，履迹知从剑水滨。\n鲁国考祥欣得鲤，杜陵占梦信为麟。\n问名更取诗翁语，盛事流传西鬬新。",
        "dynasty": "宋",
        "collection_info": null
    },
    {
        "uuid": "c186964e707103393520a054252d5064",
        "title": "次韵李伯纪舍人招饮",
        "author": "陈渊",
        "content": "胸中造物可与友，笔下骚人真是奴。\n共传排佛似迁愈，独喜赋梅追隐逋。\n盘空未念鸱腐鼠，在野宁无驹束刍。\n时时造席闻妙语，谬辱知己非夷吾。",
        "dynasty": "宋",
        "collection_info": null
    },
    {
        "uuid": "a741740514a502e4c3cf3040c1632302",
        "title": "再和李伯纪舍人韵",
        "author": "陈渊",
        "content": "时来将相宁有种，卫青故是民家奴。\n悬鹑未用叹岁恶，阔网近喜除官逋。\n本无得丧任失马，但有言说皆陈刍。\n从公一饮百壶尽，醉倒不知谁谓吾。",
        "dynasty": "宋",
        "collection_info": null
    },
    {
        "uuid": "cd3f2c6159aace74afcb57338ac53f0f",
        "title": "和李舍人留题泛碧斋",
        "author": "陈渊",
        "content": "山脚回环插远浔，碧琉璃上玉为岑。\n共怜采鹢风前试，正值沧波雨后深。\n应为莼鲈轻去国，遂令胡越尽同心。\n济川此去为舟楫，也念江湖有陆沉。",
        "dynasty": "宋",
        "collection_info": null
    },
    {
        "uuid": "6ba82ffd918662d7e07fe48c9c2877a3",
        "title": "陪知县夜饮泛碧斋再用前韵",
        "author": "陈渊",
        "content": "暑雨初收水拍浔，溪光南北影千岑。\n移舟为爱玻璃阔，放盏那知琥珀深。\n缓带小风来水面，倚栏凉月转天心。\n酒酣更驻凌波袜，直待银河夜色沉。",
        "dynasty": "宋",
        "collection_info": null
    },
    {
        "uuid": "78f527e33b82e507a038a1831ad6ebeb",
        "title": "铅山道中小休",
        "author": "陈渊",
        "content": "秋阳如猎火，四顾不可避。\n肩舆得微阴，休此仆夫瘁。\n我生道途间，岁月七之四。\n山林固清远，及物乃初意。\n黄云堆壠亩，早稻一尺穗。\n所欣居者乐，未敢嘆劳勚。\n诏书寛逋负，豪吏不少置。\n民穷戒勿扰，天下适无事。",
        "dynasty": "宋",
        "collection_info": null
    },
    {
        "uuid": "85794aea71c370203e16235918bff530",
        "title": "赠别杨至游三首  其一",
        "author": "陈渊",
        "content": "醉乡佳处许谁临，幸有匏尊可共斟。\n要试从前寛窄量，但知空盏莫辞深。",
        "dynasty": "宋",
        "collection_info": null
    },
    {
        "uuid": "f31fbf53e01ff7345f6b87a552f5a44f",
        "title": "赠别杨至游三首  其二",
        "author": "陈渊",
        "content": "和平简易是吾师，自有家风更问谁。\n不是妙年狂气歇，可能从我独无疑。",
        "dynasty": "宋",
        "collection_info": null
    },
    {
        "uuid": "e8f63293348e6e3216ddb6f5e4e30f78",
        "title": "赠别杨至游三首  其三",
        "author": "陈渊",
        "content": "贪瞋痴尽即如如，究竟心源一法无。\n应悟濓溪真古佛，始知伊洛是醇儒。",
        "dynasty": "宋",
        "collection_info": null
    },
    {
        "uuid": "39fb304f50b727ea34b10e03dd46e0ed",
        "title": "次韵李伯纪舍人食了斋所寄石芝有感",
        "author": "陈渊",
        "content": "石芝附石元无根，有名不载农黄文。\n绛囊远致自东海，谪仙为向诗中论。\n谈余得味仍遭苦，未辨终甘莫轻吐。\n此言要自显真心，不比繁辞较钟乳。\n太丘晚交谁独深，梁溪心如百炼金。\n只应异代友元礼，许国有盟今更寻。\n双鱼万里将芹子，妙意难名聊寄耳。\n余甘橄榄正须渠，它日忠信今悟矣。",
        "dynasty": "宋",
        "collection_info": null
    },
    {
        "uuid": "1aa80bf30ceae57d6eac3583470b995a",
        "title": "书室独坐",
        "author": "陈渊",
        "content": "春入庭柯寸寸蓝，风檐孤坐怯轻衫。\n青天白日从来好，柏树桃花子细参。",
        "dynasty": "宋",
        "collection_info": null
    },
    {
        "uuid": "4b3b74fcb59dd92f7cbcaea40a32042f",
        "title": "自浦城放船下建安寄庞几先  其一",
        "author": "陈渊",
        "content": "扁舟西下趁残阳，目断云边归雁行。\n短棹莫辞风浪恶，人间平地有羊肠。",
        "dynasty": "宋",
        "collection_info": null
    },
    {
        "uuid": "23afbb2d098fda8bbadc2cec1ca6e88d",
        "title": "自浦城放船下建安寄庞几先  其二",
        "author": "陈渊",
        "content": "茅柴也解发清狂，仰看云天尽十觞。\n白首岁寒犹道路，自怜无意避风霜。",
        "dynasty": "宋",
        "collection_info": null
    },
    {
        "uuid": "3e878e0651f9dc186130ef97cd312be8",
        "title": "奉陪婺州守南楼宴集",
        "author": "陈渊",
        "content": "溪山自昔东阳胜，宾客偏于北海多。\n四坐英标真倚玉，一时雄辨剧悬河。\n淹留惭应三刀梦，岂弟仍传五袴歌。\n更避正堂延盖老，待将清净继萧何。",
        "dynasty": "宋",
        "collection_info": null
    },
    {
        "uuid": "73b9d71940bac1602115f6b69298a20f",
        "title": "奉陪龟山先生观修城",
        "author": "陈渊",
        "content": "西山淼淼送斜阳，往事回头一梦长。\n万里喜霑新雨露，百年重拓旧金汤。\n杵声撼野雷初动，锸柄挥风蚁自行。\n尊俎折衝今可恃，补牢端为念亡羊。",
        "dynasty": "宋",
        "collection_info": null
    },
    {
        "uuid": "e67914259d5c94fe0581a6b05335fbb0",
        "title": "次韵邓志宏和吏部谢公铁字韵诗二首  其一",
        "author": "陈渊",
        "content": "结交自惜羞余耳，直要人情淡如水。\n晏婴鲍叔久已亡，嗟我欲从谁氏子。\n大栟笔阵扫千人，诗成不顾俗士瞋。\n长歌欲夺谪仙气，短韵更逼宣城真。\n尔来念我知交绝，託以不能资老拙。\n自笑今年锥也无，何须更觅针头铁。",
        "dynasty": "宋",
        "collection_info": null
    },
    {
        "uuid": "3edd395dfe18f5576d07509b126f3ca6",
        "title": "次韵邓志宏和吏部谢公铁字韵诗二首  其二",
        "author": "陈渊",
        "content": "愁霖十日槎生耳，寒气薄人如着水。\n坐对毗耶数卷书，未厌铜炉烧柏子。\n区区我亦可怜人，只有无求人不瞋。\n虽无名字振京国，不屈未应惭子真。\n冻琴壁间絃自绝，袖手深藏鸠更拙。\n本无流水遣谁知，此去从人讥嚼铁。",
        "dynasty": "宋",
        "collection_info": null
    },
    {
        "uuid": "7800c561af972e1a7f3ef07ae98de266",
        "title": "再和邓志宏二首  其一",
        "author": "陈渊",
        "content": "石马祠门余隻耳，梦魂先过瞿塘水。\n人间得丧岂偶然，可笑纷纷夸夺子。\n文章自古多穷人，妙夺造化天应瞋。\n谩言勤苦得富贵，见弹求鸮何日真。\n张罗门巷行人绝，岁晏谁怜生事拙。\n穷通有数勿復言，已办此心坚似铁。",
        "dynasty": "宋",
        "collection_info": null
    },
    {
        "uuid": "9b5bdd7cf6f10ec10e14701e6af6d359",
        "title": "再和邓志宏二首  其二",
        "author": "陈渊",
        "content": "先友遗书犹在耳，念之清泪如铅水。\n可怜万事已忘情，独尝託我芝兰子。\n阿戎文采映前人，脱略不顾妻孥瞋。\n却能饮我瞑眩药，知我老大言尤真。\n利欲昏人须猛绝，妙年母谓吾谋拙。\n古来解使玉如泥，剑铓除是锟铻铁。",
        "dynasty": "宋",
        "collection_info": null
    },
    {
        "uuid": "246ae7125719c328b962438db9d47aed",
        "title": "交溪静安院见许尉题壁次韵",
        "author": "陈渊",
        "content": "柱颐修剑上凌烟，自古功名亦偶然。\n钟鼎山林俱不恶，一瓢吾欲尽余年。",
        "dynasty": "宋",
        "collection_info": null
    },
    {
        "uuid": "0dd76b50cdb0a5f4b385f263a6554849",
        "title": "用中示以字瑞既书其事又赋诗一首",
        "author": "陈渊",
        "content": "河图布画非人力，鸟迹成文岂偶然。\n自昔秘藏神所护，至今陈露墨犹鲜。\n胸襟有道推先觉，斤斧无情肯自全。\n但欲剖心彰景命，爨桐何意拟熏絃。",
        "dynasty": "宋",
        "collection_info": null
    },
    {
        "uuid": "6c12ad7e1cbc78d2010d0c4b98b67738",
        "title": "字瑞奇特再用前韵",
        "author": "陈渊",
        "content": "春来无物不争妍，爨木呈祥孰使然。\n应为奇文开奥穾，不随凢卉竞蕃鲜。\n洼隆密向暌中合，点画仍从毁处全。\n御史说符直可验，从来谋国直如絃。",
        "dynasty": "宋",
        "collection_info": null
    },
    {
        "uuid": "987c4c1a1ededa37d6015f3c47c49634",
        "title": "俞宪生辰  其二",
        "author": "陈渊",
        "content": "淮南持斧功成后，瓯粤乘轺喜蹔临。\n使者英标衣蹙绣，近臣新渥帯横金。\n三山气入中秋好，八郡香焚晓雾深。\n已为黎元开寿域，可无椿岁慰人心。",
        "dynasty": "宋",
        "collection_info": null
    },
    {
        "uuid": "e67fb49fdc6dfb756c65409584558d9c",
        "title": "耿宪生辰",
        "author": "陈渊",
        "content": "象纬祥光动，门弧瑞气纒。\n秋来孤鹤徤，霜近古松坚。\n邻境豺狼尽，新恩雨露偏。\n轺车犹问俗，宝带独优贤。\n投笔男儿志，封侯烈士年。\n老成端可恃，终冀勒燕然。",
        "dynasty": "宋",
        "collection_info": null
    },
    {
        "uuid": "6a3df7974f958f905f289748db2b0492",
        "title": "郑漕生辰二首  其一",
        "author": "陈渊",
        "content": "至公无辙迹，万变归诸正。\n谁云学则然，要在成以性。\n我公钟间气，异禀刚且劲。\n一毫不容私，心境自澄映。\n超然是非表，烛物眼常净。\n还将溟渤量，一了百川竞。\n由来仁者寿，兹理天所命。\n欲知椿龄永，视此寛平政。\n桂花弄小春，晚香适再盛。\n年年几望月，影泛杯中圣。\n尚书心如水，远裔有余庆。\n何以继清风，家声南北郑。",
        "dynasty": "宋",
        "collection_info": null
    },
    {
        "uuid": "a349cddc19f3d2fbb57555f85ad5ab20",
        "title": "郑漕生辰二首  其二",
        "author": "陈渊",
        "content": "象纬祥光动，门弧瑞气盈。\n小阳春在序，几望月偏明。\n他日三千牍，清时九万程。\n名因使粤重，功自满吴成。\n伟量溟波阔，奇词锦段呈。\n褒扬看唾玉，轻重倚提衡。\n松柏真难老，芝兰足后生。\n笋班行趣召，金带已先横。\n内史言何美，尚书心自清。\n祇应南北相，重振旧家声。",
        "dynasty": "宋",
        "collection_info": null
    },
    {
        "uuid": "1dfb2edc3589f08e02f88bcfc6e1e6e8",
        "title": "唐大夫生辰",
        "author": "陈渊",
        "content": "气转初寒候，祥开既望辰。\n应时来鸑鷟，占梦获麒麟。\n盛德圭无玷，高才竹有筠。\n胸襟藏巨壑，人物妙洪钧。\n使者光华远，朝廷宠数新。\n鹏程九万里，椿干八千春。\n鼎鼐虚前席，风云即要津。\n黒头纡衮绣，天意在斯民。",
        "dynasty": "宋",
        "collection_info": null
    },
    {
        "uuid": "98146b707db9bc9dc3bcac7b95a49c38",
        "title": "次韵运使龙图宠示道中夜行之什",
        "author": "陈渊",
        "content": "畏途千里可宵行，正是邻邦道路平。\n谕蜀昔传司马檄，备吴今罢亚夫营。\n阴云扫地千林出，晓月凌空万骑迎。\n缓带驿亭留险语，春雷端使蛰虫惊。",
        "dynasty": "宋",
        "collection_info": null
    },
    {
        "uuid": "f532546866b46caa9a89f4dca1305a82",
        "title": "次韵子静",
        "author": "陈渊",
        "content": "渊明束带向督邮，已觉归思不可留。\n纷纷朱墨何时休，岂得置锥无一丘。\n平生涉世如虚舟，明月从人惊暗投。\n胸次已无泾渭流，不应在我缘春秋。",
        "dynasty": "宋",
        "collection_info": null
    },
    {
        "uuid": "ccd23b25de7954174c9daa4c2cc8a1e8",
        "title": "黄兵部生辰四首  其一",
        "author": "陈渊",
        "content": "中朝人物竞推先，富贵前途看永年。\n九万里程飞正远，八千春干久弥坚。",
        "dynasty": "宋",
        "collection_info": null
    },
    {
        "uuid": "35a7030c70f64724386e96470aac4262",
        "title": "黄兵部生辰四首  其三",
        "author": "陈渊",
        "content": "蚤岁飞荣应宿郎，至今鷄舌尚含香。\n未应驷马夸流俗，只为慈亲乐故乡。",
        "dynasty": "宋",
        "collection_info": null
    },
    {
        "uuid": "b52239d7a027dcc47036bda73fbde7a0",
        "title": "遯斋有感",
        "author": "陈渊",
        "content": "达士岂嫌祠竈请，虞人安可以旌招。\n由来不恋五斗粟，自是叩门胜折腰。",
        "dynasty": "宋",
        "collection_info": null
    },
    {
        "uuid": "43dd53135af8a326ca2cd86b98711715",
        "title": "戏题延平阁上  其一",
        "author": "陈渊",
        "content": "黄昏欲去更凭栏，珍重银蟾照胆寒。\n可是歌眉能繫别，人间无此好溪山。",
        "dynasty": "宋",
        "collection_info": null
    },
    {
        "uuid": "45c3dd2f814da3d3002d269e40f4e087",
        "title": "戏题延平阁上  其二",
        "author": "陈渊",
        "content": "西风吹露湿峩冠，迥立三山二水间。\n后夜江楼应殢酒，一鈎残月与谁看。",
        "dynasty": "宋",
        "collection_info": null
    },
    {
        "uuid": "7c264c29318e386603cbd97d8786820d",
        "title": "谒罗养蒙辱示长篇次韵",
        "author": "陈渊",
        "content": "它时对语闻莺迁，青秧离离初揷田。\n重来刈稻歌有年，浪过日月将谁怜。\n故人落笔生云烟，胸中端有万斛泉。\n从来经笥谩便便，诗书何如一囊钱。\n有时玉树临风前，仰视落日窥层巅。\n已知万古然不然，得处往往多忘筌。\n正须青绫护醉眠，坐使士类归埴埏。\n不应直为莼鲈还，夜听秋雨穷遗编。\n我今已办访戴船，日欲倚棹寒潭边。\n要当学海如百川，未信轲死今无传。",
        "dynasty": "宋",
        "collection_info": null
    },
    {
        "uuid": "66a61b245c291fb841b9a72e2972c9eb",
        "title": "小诗七首寄养蒙兼呈景骏  其一",
        "author": "陈渊",
        "content": "粥鱼斋鼓网蛛窠，古寺长廊客少过。\n唯有一溪明月在，夜寒偏向断垣多。",
        "dynasty": "宋",
        "collection_info": null
    },
    {
        "uuid": "9cc9bbb3d9076b77592c1a5e08521e27",
        "title": "小诗七首寄养蒙兼呈景骏  其二",
        "author": "陈渊",
        "content": "斜阳不到竹阴幽，小径萦纡傍碧流。\n行到草深桥断处，却乘明月泛归舟。",
        "dynasty": "宋",
        "collection_info": null
    },
    {
        "uuid": "792e7e05e6f69e4bd4e898560227a278",
        "title": "小诗七首寄养蒙兼呈景骏  其三",
        "author": "陈渊",
        "content": "它时樽酒对春风，夜雨霏霏扺晓钟。\n但说寻常往来地，岂知重到有丹枫。",
        "dynasty": "宋",
        "collection_info": null
    },
    {
        "uuid": "353f1acdbe3d01c3c5aef26d19e32ea2",
        "title": "小诗七首寄养蒙兼呈景骏  其四",
        "author": "陈渊",
        "content": "太史溪头十里间，朝阳峰下水涵天。\n青鞋不踏红尘陌，梦断僧窗又一年。",
        "dynasty": "宋",
        "collection_info": null
    },
    {
        "uuid": "79452af6d5b4063caccba230841c3db1",
        "title": "小诗七首寄养蒙兼呈景骏  其五",
        "author": "陈渊",
        "content": "才疏不下孔北海，道广更师陈太丘。\n世路风波无着处，却寻真隐得清游。",
        "dynasty": "宋",
        "collection_info": null
    },
    {
        "uuid": "1128d43d9287416767529c80853764c7",
        "title": "小诗七首寄养蒙兼呈景骏  其六",
        "author": "陈渊",
        "content": "二妙胸中万顷寛，诗成千字海涛飜。\n已能共入渊骞室，自是同登李杜坛。",
        "dynasty": "宋",
        "collection_info": null
    },
    {
        "uuid": "39bf11ac35473d0aa76c0a810f94cd30",
        "title": "小诗七首寄养蒙兼呈景骏  其七",
        "author": "陈渊",
        "content": "晚交谁似两龚清，冰雪情怀独老成。\n扬粃在前容齿长，积薪居上看文鸣。",
        "dynasty": "宋",
        "collection_info": null
    },
    {
        "uuid": "d5823f9f5e6ccba50123b28518f5024f",
        "title": "玩月",
        "author": "陈渊",
        "content": "据床招佳月，月转床屡移。\n夜久风露凉，孤斟乐忘归。\n冰轮擅空阔，是处留清辉。\n浮云扫除尽，如与赏心期。\n我行万物表，中空无一疵。\n光明徧十方，毫髪了无遗。\n心境互融澈，起坐迷东西。\n此生看此月，十年悼无时。\n它日客共饮，淋浪酒霑衣。\n十语久不契，此心唯自知。\n西风扫残暑，秋色日益奇。\n忧国付鼎食，消闲属山栖。\n恐妨此时乐，勿露囊中锥。",
        "dynasty": "宋",
        "collection_info": null
    },
    {
        "uuid": "52a3f95750b4b90389084c741ba4be87",
        "title": "三绝句寄几先  其一",
        "author": "陈渊",
        "content": "阳明连络四支中，胃气由来处处通。\n但使黄婆能饱饭，客邪端的不须攻。",
        "dynasty": "宋",
        "collection_info": null
    },
    {
        "uuid": "882e78cc08156bc2cfcdbac6433c191a",
        "title": "三绝句寄几先  其二",
        "author": "陈渊",
        "content": "冷暖平生既自知，是中无病欲谁医。\n但思寒热从何得，未用长吟谴鬼诗。",
        "dynasty": "宋",
        "collection_info": null
    },
    {
        "uuid": "1abdbc97b944af92abfafcf258535895",
        "title": "三绝句寄几先  其三",
        "author": "陈渊",
        "content": "敌犯东南夜垒惊，却防西北有奇兵。\n将军坚卧鼻雷吼，七国峥嵘次第平。",
        "dynasty": "宋",
        "collection_info": null
    },
    {
        "uuid": "5d1bb9fe48e0d1cf8f25197df73cba98",
        "title": "道出南浦见萧子庄十首  其一",
        "author": "陈渊",
        "content": "雾压山城石径遥，笋舆乘月度溪桥。\n已投柳舍人方起，却访鳣堂市未嚣。",
        "dynasty": "宋",
        "collection_info": null
    },
    {
        "uuid": "99b97b5bf5e7b64b856edd2e7cef9b92",
        "title": "道出南浦见萧子庄十首  其二",
        "author": "陈渊",
        "content": "墙仞未容肩可及，豹斑时许管能窥。\n相逢一笑无余事，明月满怀心自知。",
        "dynasty": "宋",
        "collection_info": null
    },
    {
        "uuid": "c10929a58ae1d8daf973782036536140",
        "title": "道出南浦见萧子庄十首  其三",
        "author": "陈渊",
        "content": "雨丝收尽暮天凉，万窍号风酿晓霜。\n待趁新晴出闽岭，夜谈还喜漏偏长。",
        "dynasty": "宋",
        "collection_info": null
    },
    {
        "uuid": "327f54ff5b778b0070d60b85d18f34a5",
        "title": "道出南浦见萧子庄十首  其四",
        "author": "陈渊",
        "content": "平生交契独公深，岁晚那无裹饭心。\n白首它年林下约，此盟端的几时寻。",
        "dynasty": "宋",
        "collection_info": null
    },
    {
        "uuid": "1fcfbde2d894db2e50dd15171126e567",
        "title": "道出南浦见萧子庄十首  其五",
        "author": "陈渊",
        "content": "五年重见各苍颜，往事纷纷醉梦间。\n不为投闲多暇日，岂能千里谒龟山。",
        "dynasty": "宋",
        "collection_info": null
    },
    {
        "uuid": "0fe19e25051dea105a63e8829dbe4cfd",
        "title": "道出南浦见萧子庄十首  其六",
        "author": "陈渊",
        "content": "龟山涉世若虚舟，触处忘怀得自由。\n道大不容长役役，心闲无事只休休。",
        "dynasty": "宋",
        "collection_info": null
    },
    {
        "uuid": "53987fe3b6467fa620db135d65dc3fc9",
        "title": "道出南浦见萧子庄十首  其七",
        "author": "陈渊",
        "content": "了斋已復归黄壤，便恐人间此道微。\n后代不知谁得法，祇今无復更传衣。",
        "dynasty": "宋",
        "collection_info": null
    },
    {
        "uuid": "b11520239ae0b4aaab029348083aa5b3",
        "title": "道出南浦见萧子庄十首  其八",
        "author": "陈渊",
        "content": "四海知心有几人，淡然今与鬼为邻。\n天下共寃渠不恨，平生忧国自忘身。",
        "dynasty": "宋",
        "collection_info": null
    },
    {
        "uuid": "4c95a22e71b711715da5d3b0f431eae0",
        "title": "道出南浦见萧子庄十首  其九",
        "author": "陈渊",
        "content": "斯文初不间衡茅，但有玄经岂患嘲。\n骐骥从他千里足，鹪鹩容我一枝巢。",
        "dynasty": "宋",
        "collection_info": null
    },
    {
        "uuid": "074f613a6b12db782eb49b45d75d0d07",
        "title": "道出南浦见萧子庄十首  其一○",
        "author": "陈渊",
        "content": "我在龙潭直下居，西来应不少双鱼。\n故人南浦如相忆，为寄平安尺素书。",
        "dynasty": "宋",
        "collection_info": null
    },
    {
        "uuid": "7aa4cc31f955f5efb13a7792d8762e47",
        "title": "过江郎岩下少驻感而有作",
        "author": "陈渊",
        "content": "三峰卓立苍崕表，朝夕云烟自围绕。\n几年不向眼中青，忽露全身万山晓。\n凝然不动亘今昔，陌上行人空自老。\n我生悟此其已久，梦事萦人嗟未了。\n却怪神龙依绝顶，独以一身蟠故沼。\n风雷际会岂无时，忍视饥氓日纷扰。\n未能呵汝救凶年，明朝马首霜风早。",
        "dynasty": "宋",
        "collection_info": null
    },
    {
        "uuid": "d5f6c421877a7c029af3c7d31863c6db",
        "title": "三衢道中感怀寄庞几先",
        "author": "陈渊",
        "content": "霜风卷地号，达晓不成雨。\n游云乍蔽亏，朝日翳復吐。\n衢梁三日行，去往迷处所。\n茅檐得小休，蔬饭不能举。\n所嗟兵火余，白骨莾无主。\n邻邦岁又恶，贾饭逐婺女。\n遏籴彼何忍，楚越视心膂。\n况欲贼取之，不救沟壑苦。\n生逢尧舜代，短袖不容舞。\n空余卫物心，持此欲谁语。\n故人幕中杰，筹画多所补。\n朝誉竞推先，丘壑终自许。\n平生陈琳檄，解使头风愈。\n容我七子间，泛爱果轻与。\n此生听造物，未能狙公芧。\n牧羊或可息，抱关亦易处。\n要以一溉勤，聊润汉阴圃。",
        "dynasty": "宋",
        "collection_info": null
    },
    {
        "uuid": "b4e49635d872af7a649f749dbd5bfb97",
        "title": "二月五日入都厅久坐候山甫不至厅前桃花一夜风雨落尽感事写怀",
        "author": "陈渊",
        "content": "簿书堆裏只匆匆，过眼繁红夜雨中。\n可念青春看又老，一杯无计略从容。",
        "dynasty": "宋",
        "collection_info": null
    },
    {
        "uuid": "be827bf2b124b251869c38a407bb30b9",
        "title": "晓登严陵钓台和安止所留诗",
        "author": "陈渊",
        "content": "溪山有底好，适契贫士欲。\n敢论生不侯，但喜梦非仆。\n千秋钓台水，不濯市朝足。\n而我独何人，得寓尘埃目。\n擕笻纵朝步，初日穿林麓。\n西风扶两腋，一举千里鹄。\n东窥夫差国，繁华混真俗。\n浊流驾頽波，一往不可復。\n之子居其间，嗜古追前躅。\n为寄无絃琴，一和郢中曲。",
        "dynasty": "宋",
        "collection_info": null
    },
    {
        "uuid": "00ac9e28bf5ead1f9d57cea2bcf9d974",
        "title": "再用前韵",
        "author": "陈渊",
        "content": "人闲得安眠，梦断了无欲。\n那思趋朝士，一马百夫仆。\n况闻稻苗盛，昨夜新雨足。\n一饱如可期，吾事岂多目。\n盆山郁葱蒨，酌水周其麓。\n照我本来面，真白非浴鹄。\n故应此间住，却扫便违俗。\n超然寂照中，无往亦非復。\n百年只尔是，行矣毋踯躅。\n区区欲何为，世路羊肠曲。",
        "dynasty": "宋",
        "collection_info": null
    },
    {
        "uuid": "3896d196e0e28dd913b98d60de37a6c0",
        "title": "过崇仁莫宿山寺书事",
        "author": "陈渊",
        "content": "驿路涂泥一尺深，竹舆高下历千岑。\n愁霖洗尽梅梢雪，把酒无人慰此心。",
        "dynasty": "宋",
        "collection_info": null
    },
    {
        "uuid": "8f2d57e0ea74a43b2980eda0d02936be",
        "title": "自梅花村回道中书壁四首  其一",
        "author": "陈渊",
        "content": "刺水秧针出已齐，雨余膏泽未全犁。\n道傍牛喘无情问，惭愧林间布谷啼。",
        "dynasty": "宋",
        "collection_info": null
    },
    {
        "uuid": "dd9b725ce8f57473722ad3fc92f47483",
        "title": "自梅花村回道中书壁四首  其二",
        "author": "陈渊",
        "content": "綫路萦纡遶乱山，笋舆追逐棘林间。\n艰难那解苏疲瘵，自笑奔驰未得闲。",
        "dynasty": "宋",
        "collection_info": null
    },
    {
        "uuid": "5147cbe2ae5136f04d41c9d9dd7b5568",
        "title": "自梅花村回道中书壁四首  其三",
        "author": "陈渊",
        "content": "野花无数不知名，映竹临流若有情。\n扫尽残红春去后，乱山深处眼增明。",
        "dynasty": "宋",
        "collection_info": null
    },
    {
        "uuid": "b9c634be28b09804d7dc4f7c63443fa1",
        "title": "自梅花村回道中书壁四首  其四",
        "author": "陈渊",
        "content": "城郭初看委地红，川原今见绿蒙茸。\n惊人节物催华髪，留滞穷山醉梦中。",
        "dynasty": "宋",
        "collection_info": null
    },
    {
        "uuid": "46e92a6aa98d54ef65845a0031c36938",
        "title": "邑中诸公见和再用前韵  其一",
        "author": "陈渊",
        "content": "郭外盈畴草又齐，十年犹负带经犂。\n未应五斗能留我，端为痴儿索饭啼。",
        "dynasty": "宋",
        "collection_info": null
    },
    {
        "uuid": "10faca9db90d06572ee71af6fdd33217",
        "title": "邑中诸公见和再用前韵  其二",
        "author": "陈渊",
        "content": "马上悠悠梦故山，茅斋依旧水云间。\n长怀窃辔尘沙外，岂愿骈头十二闲。",
        "dynasty": "宋",
        "collection_info": null
    },
    {
        "uuid": "ed14137835e1755d1a7f0cf3eaff0110",
        "title": "邑中诸公见和再用前韵  其三",
        "author": "陈渊",
        "content": "冷艶幽香不可名，老年春去独关情。\n林深雾暗何由见，赖有熏风为证明。",
        "dynasty": "宋",
        "collection_info": null
    },
    {
        "uuid": "35f3578fc9a8af62939bdfe449e8bbd6",
        "title": "邑中诸公见和再用前韵  其四",
        "author": "陈渊",
        "content": "看尽愁人万点红，晓来双鬂白于茸。\n它时傥记江南梦，画我黄梅细雨中。",
        "dynasty": "宋",
        "collection_info": null
    },
    {
        "uuid": "213da6b4d077b60a9fe95935c6e1b26a",
        "title": "被檄下乡督税作释负",
        "author": "陈渊",
        "content": "诏书寛逋负，国用岂云阙。\n郡邑有常供，征求安敢辍。\n稽迟推蚤暮，鈎摘剧豪髪。\n饥氓困鞭棰，十室九告竭。\n连雨催早稻，雪穗迷空阔。\n要令公私办，当復俟旬月。\n平生虑患深，献玉每遭刖。\n忧民已无策，问俗聊省罚。\n阳城吾所慕，晚官敢求达。\n宁无抚字心，便觉催科拙。",
        "dynasty": "宋",
        "collection_info": null
    },
    {
        "uuid": "53e355e242d9eb2e4f4cebba497aa991",
        "title": "夏日雨后戏书",
        "author": "陈渊",
        "content": "雷霆挟雨惊残梦，萧艾乘风醒宿酲。\n黄檗一杯清昼永，张罗谁復问交情。",
        "dynasty": "宋",
        "collection_info": null
    },
    {
        "uuid": "e794e20f826a4513342320306a75997d",
        "title": "与张司录",
        "author": "陈渊",
        "content": "沉李浮瓜记昔游，重来氊帽映貂裘。\n乘风喜见经旬御，泛雪难留半夜舟。\n坐上谈机通一马，笔间词刃失全牛。\n尊前它日论诗地，柱后微文阻献酬。",
        "dynasty": "宋",
        "collection_info": null
    },
    {
        "uuid": "e5ff693b7a5a832f0ca3376a1536de7a",
        "title": "奉和司录道中二首 山行",
        "author": "陈渊",
        "content": "浪蘂浮花逐去程，流红应恨水无情。\n檐间颇厌催归语，木杪空怜唤友声。\n念远却回鸿阵急，忘贫重到鷰巢成。\n待凭物理追风御，怀抱如今喜尽倾。",
        "dynasty": "宋",
        "collection_info": null
    },
    {
        "uuid": "8e27938ccdd05f189399acf1897aacba",
        "title": "奉和司录道中二首 偶成",
        "author": "陈渊",
        "content": "云路横翔计似疏，二原清赏更谁如。\n池塘草满供诗梦，烟雨春来入画图。\n落莫早知贫是病，参池今悟直为迂。\n傍人大笑公焉取，为说忘机或类吾。",
        "dynasty": "宋",
        "collection_info": null
    },
    {
        "uuid": "96d56ff91ae86ad21c2be4018af4af42",
        "title": "和司录行县道中偶风雨有感之作六首  其一",
        "author": "陈渊",
        "content": "叶底莺初啭，枝头蝶渐稀。\n雨余怜草长，风定恐花飞。\n迟暮歌终寠，淹留嘆式微。\n更堪西去雁，声逐晚云归。",
        "dynasty": "宋",
        "collection_info": null
    },
    {
        "uuid": "a78ec4114cf4f0be99af5a2ba5302881",
        "title": "和司录行县道中偶风雨有感之作六首  其二",
        "author": "陈渊",
        "content": "吏隐声藏雾，天游更御风。\n分携方举白，转盼復堆红。\n北去豺狼尽，春回雨露同。\n向来相对饮，应復念邻翁。",
        "dynasty": "宋",
        "collection_info": null
    },
    {
        "uuid": "3023a4c36a218f55443d97dd6bdb1f5e",
        "title": "和司录行县道中偶风雨有感之作六首  其三",
        "author": "陈渊",
        "content": "非关浓艶能倾国，可是幽香解返魂。\n正尔雕零废吟赏，欲留佳丽度晨昏。",
        "dynasty": "宋",
        "collection_info": null
    },
    {
        "uuid": "0312ad51382b835e1cd7d599d6a65090",
        "title": "和司录行县道中偶风雨有感之作六首  其四",
        "author": "陈渊",
        "content": "酴醿卧雨有余态，芍药倚风无限情。\n正是江南花欲尽，淡云来往日微明。",
        "dynasty": "宋",
        "collection_info": null
    },
    {
        "uuid": "7f02687a1671446f9bc6f82c94a096b6",
        "title": "和司录行县道中偶风雨有感之作六首  其五",
        "author": "陈渊",
        "content": "山头漠漠烟藏树，山下潺潺水满溪。\n全胜长安花柳陌，万人尘裏逐轮蹄。",
        "dynasty": "宋",
        "collection_info": null
    },
    {
        "uuid": "51bceef2746a75b9b7cc2242df3cb115",
        "title": "和司录行县道中偶风雨有感之作六首  其六",
        "author": "陈渊",
        "content": "江山似为诗人设，风雨故应春日多。\n醉裏吟哦聊自适，眼前开落莫谁何。",
        "dynasty": "宋",
        "collection_info": null
    },
    {
        "uuid": "8308f5b2b389a45688b7af05458fd1ea",
        "title": "饶州张宏中挽词二首  其一",
        "author": "陈渊",
        "content": "壮岁英标冠士林，莫年诗酒任浮沉。\n奇姿不见临风玉，妙语空传掷地金。\n残稾有谁知句眼，断絃何处觅琴心。\n他时戏笑成陈迹，惆怅江亭十亩阴。",
        "dynasty": "宋",
        "collection_info": null
    },
    {
        "uuid": "9c29e1f2348418c9f8463a8c3f89aaef",
        "title": "饶州张宏中挽词二首  其二",
        "author": "陈渊",
        "content": "画栋雕甍照水村，簮裳多在脊令原。\n百年得计南山豆，万事忘怀北海尊。\n自昔功名何世乏，迨今文字几人存。\n遗书傥有毫芒在，为语韩公请备论。",
        "dynasty": "宋",
        "collection_info": null
    },
    {
        "uuid": "587bd8f5ce97b97ba12017a8056ac6a1",
        "title": "次韵李耸卿",
        "author": "陈渊",
        "content": "前辈风流晓露零，忽逢豪士壮心惊。\n雷霆落笔千人扫，珠玉成诗万户轻。\n应许翰林追敏捷，肯容开府鬬新清。\n向来乞米无佳传，端欲投瓜趣报琼。",
        "dynasty": "宋",
        "collection_info": null
    },
    {
        "uuid": "5d8eaa2b51d892d78da4a6bd08eb75a1",
        "title": "次韵李耸卿贺太守祷雨有应二首  其一",
        "author": "陈渊",
        "content": "一寸丹诚贯上穹，坐令千里走龙工。\n骄阳弥目苗将槁，甘雨连霄泽已丰。\n便觉风霜倾意尽，岂愁荆棘致年凶。\n江南岁漕知无阙，遥想中都喜气同。",
        "dynasty": "宋",
        "collection_info": null
    },
    {
        "uuid": "2a91f1d44a020e54a550780e28c1560c",
        "title": "次韵李耸卿贺太守祷雨有应二首  其二",
        "author": "陈渊",
        "content": "使君忧国愿年丰，肯放炎威久病农。\n尽道胸中藏渤澥，谁知笔下起蛟龙。\n晓凉秋气生蕲簟，梦断檐声带梵钟。\n高卧已传民讼息，秪应仁政古难逢。",
        "dynasty": "宋",
        "collection_info": null
    },
    {
        "uuid": "a01712e2c94c482487c1c715fc46ecdd",
        "title": "归自郡城见道中山矾盛开",
        "author": "陈渊",
        "content": "梅豆班班已满枝，暗香犹未吐酴醿。\n和风暖日江南路，正是山矾烂漫时。",
        "dynasty": "宋",
        "collection_info": null
    },
    {
        "uuid": "422d27ca2b3226239ecd802bf3a520f7",
        "title": "香严寺洗足",
        "author": "陈渊",
        "content": "肩舆苦顿撼，步入山间路。\n崎岖历荆榛，砂砾窘芒屦。\n披云造萧寺，弛担日已暮。\n僧房急解袜，一洗尘泥污。\n瓦盘深及膝，汤暖得频注。\n须臾和气达，凛凛毛髪竖。\n翛然入无何，醉梦宁知处。\n此生事奔走，早晏失期度。\n念兹顷刻闲，百日不一遇。\n啖蔗入佳境，钟响忽予寤。\n蒲团赴微火，黙坐聊箕踞。\n明朝尘沙黄，莫忆少陵句。",
        "dynasty": "宋",
        "collection_info": null
    },
    {
        "uuid": "116069cf957f1e14f4d9b7d6bad13ce1",
        "title": "山寺早梅三首  其一",
        "author": "陈渊",
        "content": "竹篱茅舍近前溪，烟淡风微月上迟。\n认得暗香来去处，夜寒无路觅横枝。",
        "dynasty": "宋",
        "collection_info": null
    },
    {
        "uuid": "4595a2c63125bbc2e450f78842807e3c",
        "title": "山寺早梅三首  其二",
        "author": "陈渊",
        "content": "冰雪情怀未遽开，芝兰风味已先回。\n故人隔岁无因见，一夜月明何处来。",
        "dynasty": "宋",
        "collection_info": null
    },
    {
        "uuid": "a62d3b206e40a53a6b974b6096262fd4",
        "title": "山寺早梅三首  其三",
        "author": "陈渊",
        "content": "丹蕚犹含绰约肌，水边篱落雪晴时。\n此间妙得无言意，只有西湖处士诗。",
        "dynasty": "宋",
        "collection_info": null
    },
    {
        "uuid": "999e4ca8a83a9933ef9958a43e7985c6",
        "title": "又题山寺二首  其一",
        "author": "陈渊",
        "content": "云间初日惨无光，天外归鸿岂恋行。\n短景去人如掣电，不应留滞野梅香。",
        "dynasty": "宋",
        "collection_info": null
    },
    {
        "uuid": "ae25ecc4ce5dd3021c55d1bc03edb550",
        "title": "又题山寺二首  其二",
        "author": "陈渊",
        "content": "云母烧香不见烟，夜深斋阁闭龙涎。\n此生暇日真难得，萧寺重来已四年。",
        "dynasty": "宋",
        "collection_info": null
    },
    {
        "uuid": "d957a049ba301a92cff8c153616cc129",
        "title": "即席和焦贯道",
        "author": "陈渊",
        "content": "马上无端骨肉消，老来功业正寥寥。\n便须举白追年少，莫恨红粧不我饶。",
        "dynasty": "宋",
        "collection_info": null
    },
    {
        "uuid": "a10e11f552ac57960a43b86c47ffbf78",
        "title": "赵元述庆得子次韵",
        "author": "陈渊",
        "content": "贫家岂有石麒麟，说梦哦诗愧杜陵。\n但得过庭追孔鲤，不愁传钵欠卢能。",
        "dynasty": "宋",
        "collection_info": null
    },
    {
        "uuid": "0f0b41edb1d1fdf980a2222b620d512c",
        "title": "和周唐献郎中登普光寺阁",
        "author": "陈渊",
        "content": "官闲竟日身无事，雨过连峦气似熏。\n未暇含香朝琐闼，且乘飞舄蹑青云。\n九天已振抟风翼，万目难藏隐雾文。\n谁凭危栏亲王唾，笑谈应復许随羣。",
        "dynasty": "宋",
        "collection_info": null
    },
    {
        "uuid": "3bcbd644c2265ba61b23129d50873592",
        "title": "寄曹载德谏议二首  其一",
        "author": "陈渊",
        "content": "不将尘土嘆徒劳，白首驱驰任所遭。\n鸾凤尚能安枳棘，鷽鸠何敢厌蓬蒿。\n论材竞欲推嚢颖，备物何由数涧毛。\n末路固穷真自许，未应延颈试鸣号。",
        "dynasty": "宋",
        "collection_info": null
    },
    {
        "uuid": "92ab970e60d8aa92a0019284bd15b137",
        "title": "寄曹载德谏议二首  其二",
        "author": "陈渊",
        "content": "晚途无復计行藏，捶楚尘埃秪自伤。\n未即卖刀归买犊，自怜挟策亦亡羊。\n已无竿牍勤毛颖，肯为箪瓢念孔方。\n尤喜故人书断绝，不将栖棘戏仇香。",
        "dynasty": "宋",
        "collection_info": null
    },
    {
        "uuid": "c2f2e7dc453e0d3d9b16418cf66ceba4",
        "title": "茂实被檄权永新以诗寄之",
        "author": "陈渊",
        "content": "涧松那可比山苗，谩说凌寒有后雕。\n更向鷄虫论得失，何如鹏鷃各逍遥。\n三钟幸自堪攘臂，五斗谁能更折腰。\n正使争先任劳苦，虞人宁不愧弓招。",
        "dynasty": "宋",
        "collection_info": null
    },
    {
        "uuid": "0d86299011d3cb0f0be1cbed972c9a56",
        "title": "次韵李光祖南山四偈  其一",
        "author": "陈渊",
        "content": "声外闻和岂待言，棒头犹是老婆禅。\n如何更被文殊惑，却道维摩但黙然。",
        "dynasty": "宋",
        "collection_info": null
    },
    {
        "uuid": "edae4d43ef163fa8ec30b566af0f5529",
        "title": "次韵李光祖南山四偈  其二",
        "author": "陈渊",
        "content": "腊穷春到不须臾，霜下陈根岂用锄。\n若信雕荣如转毂，故应摇落有扶疏。",
        "dynasty": "宋",
        "collection_info": null
    },
    {
        "uuid": "4ff2ae7e314e51e39a8457a1266e91b9",
        "title": "次韵李光祖南山四偈  其三",
        "author": "陈渊",
        "content": "窗前松竹翠连山，窗下弦歌昼掩关。\n雪裏忍看梅欲吐，烟中遥认鸟知还。",
        "dynasty": "宋",
        "collection_info": null
    },
    {
        "uuid": "ac3c34430ac28b87118aba7533976c53",
        "title": "次韵李光祖南山四偈  其四",
        "author": "陈渊",
        "content": "未暇南山访隐居，祇应无处不逢渠。\n凭君一省从前梦，莫叹离羣岁又除。",
        "dynasty": "宋",
        "collection_info": null
    },
    {
        "uuid": "6e2336202cb7a43a3a3439cbc8fd7753",
        "title": "次韵光祖避地眉溪十绝  其一",
        "author": "陈渊",
        "content": "眼在句中宁易知，意存言外一何微。\n柏舟故是仁人事，岂为淹留念奋飞。",
        "dynasty": "宋",
        "collection_info": null
    },
    {
        "uuid": "fc9f5ec213c104aeddd53ec9d7861dd8",
        "title": "次韵光祖避地眉溪十绝  其二",
        "author": "陈渊",
        "content": "浮木如何济巨川，积薪其下火将然。\n是中已有安身地，许尔垂绅玉几前。",
        "dynasty": "宋",
        "collection_info": null
    },
    {
        "uuid": "5cc87895b794e8bd7db12c969d5848c9",
        "title": "次韵光祖避地眉溪十绝  其三",
        "author": "陈渊",
        "content": "弄云微月淡回廊，十室连甍占上方。\n谁道各无容足地，夜谈犹欲致时康。",
        "dynasty": "宋",
        "collection_info": null
    },
    {
        "uuid": "659c8110a4cd8f2bcd542735f7b7c67a",
        "title": "次韵光祖避地眉溪十绝  其四",
        "author": "陈渊",
        "content": "少年凭恃气方强，肤理微邪未觉伤。\n迨得病深无治法，始知先甲是农黄。",
        "dynasty": "宋",
        "collection_info": null
    },
    {
        "uuid": "588ad8a3480053e6fcffb7cecdf3498a",
        "title": "次韵光祖避地眉溪十绝  其五",
        "author": "陈渊",
        "content": "访道寻幽历万山，神仙元不在山间。\n须知对面长相失，莫嘆乔松去不还。",
        "dynasty": "宋",
        "collection_info": null
    },
    {
        "uuid": "ef662f5d5abd8e28ece25c2f529b25a3",
        "title": "次韵光祖避地眉溪十绝  其六",
        "author": "陈渊",
        "content": "四海黔黎共一君，须知盗贼亦吾民。\n由来齐梃胜秦甲，要在人如父子亲。",
        "dynasty": "宋",
        "collection_info": null
    },
    {
        "uuid": "778675e25b2e12f59fed7357caaadfcc",
        "title": "次韵光祖避地眉溪十绝  其七",
        "author": "陈渊",
        "content": "当时先主得关张，能使西川弱胜强。\n今日中原岂无士，坐愁豺虎乱要荒。",
        "dynasty": "宋",
        "collection_info": null
    },
    {
        "uuid": "5edfc4d6f915e5d21c73b3964e81d16b",
        "title": "次韵光祖避地眉溪十绝  其八",
        "author": "陈渊",
        "content": "污莱正尔肥蚯蚓，滞穗那能饱鸒斯。\n布谷似嫌新历缓，每从清晓报农时。",
        "dynasty": "宋",
        "collection_info": null
    },
    {
        "uuid": "c51f6b17381ce763c8b628dee9f64f2e",
        "title": "次韵光祖避地眉溪十绝  其九",
        "author": "陈渊",
        "content": "何人更下仲举榻，举世愿登元礼门。\n千古家声君与我，未知何以起斯文。",
        "dynasty": "宋",
        "collection_info": null
    },
    {
        "uuid": "10e72e1bd1e813a2a758fdbcb8bee802",
        "title": "次韵光祖避地眉溪十绝  其一○",
        "author": "陈渊",
        "content": "了斋力欲排邪说，谁遣奇穷道不兴。\n长恨人亡琴亦往，赖传心法有卢能。",
        "dynasty": "宋",
        "collection_info": null
    },
    {
        "uuid": "78f40a13eb487e3f3a19383ba8d29edf",
        "title": "眉溪与光祖共谈得四绝句  其一",
        "author": "陈渊",
        "content": "干坤今古自昭然，此意何劳密处论。\n不是逢人喜倾倒，正应公事合公言。",
        "dynasty": "宋",
        "collection_info": null
    },
    {
        "uuid": "585315a80ddf4e13130e8a14fdf5ebe9",
        "title": "眉溪与光祖共谈得四绝句  其二",
        "author": "陈渊",
        "content": "青山雨后足奇态，好鸟檐间无俗音。\n纵使麯生难会面，可无毛颖解传心。",
        "dynasty": "宋",
        "collection_info": null
    },
    {
        "uuid": "e427d5351ce926895835e5dfe99653b3",
        "title": "眉溪与光祖共谈得四绝句  其三",
        "author": "陈渊",
        "content": "流泉为演秘密藏，枕上声从涧底来。\n半夜梦回听说偈，似传衣钵向黄梅。",
        "dynasty": "宋",
        "collection_info": null
    },
    {
        "uuid": "e26f158dbbe8e854064f373e215a3f9f",
        "title": "眉溪与光祖共谈得四绝句  其四",
        "author": "陈渊",
        "content": "溪边索共桃花笑，雨打风吹扫地空。\n待访灵云旧消息，急流无处觅残红。",
        "dynasty": "宋",
        "collection_info": null
    },
    {
        "uuid": "0f898e4be66175e67005c84b14ff1bd3",
        "title": "交溪庵中因检药嚢偶成",
        "author": "陈渊",
        "content": "道人头上经春雪，不羡少年何首乌。\n已觉老来甘草莽，便当归去访田庐。",
        "dynasty": "宋",
        "collection_info": null
    },
    {
        "uuid": "47af792ed15f3e58ceec858886e70338",
        "title": "次韵陆时可岁暮感怀  其一",
        "author": "陈渊",
        "content": "小桥横截一溪云，隔岸遥通避世人。\n钓艇偶随秋雁泊，吟窗今见腊梅新。\n烟尘已觉千山静，雨露行看万国春。\n诗酒暮年生处乐，一瓢归去岂辞贫。",
        "dynasty": "宋",
        "collection_info": null
    },
    {
        "uuid": "abaad6f60877792a8d864286e47c74cf",
        "title": "次韵陆时可岁暮感怀  其二",
        "author": "陈渊",
        "content": "风御泠然几过旬，异乡穷腊作离人。\n淹留赖有交情重，飜覆从教俗态新。\n于世无求心似水，向人多可气如春。\n也知已造颜原室，不耻人间贱与贫。",
        "dynasty": "宋",
        "collection_info": null
    },
    {
        "uuid": "9b05d3370ef4167ce9772d394a33d005",
        "title": "再和时可二首  其一",
        "author": "陈渊",
        "content": "芝眉不见忽经旬，屡出新篇故恼人。\n应共翰林争敏捷，岂如开府但清新。\n鷄豚且入他乡社，桃李何殊故国春。\n白髪苍髯共擕手，从来管鲍两忘贫。",
        "dynasty": "宋",
        "collection_info": null
    },
    {
        "uuid": "d7a868c6f5f74e1129b725c87ecc6ee1",
        "title": "再和时可二首  其二",
        "author": "陈渊",
        "content": "甲子公今不记句，磻溪垂钓岂其人。\n安心有道年年徤，出语无尘字字新。\n鬬智莫争三十里，贪生何用八千春。\n直须凖备新年醉，无地容锥未是贫。",
        "dynasty": "宋",
        "collection_info": null
    },
    {
        "uuid": "198b908158544d82c07247c1c61705b9",
        "title": "又用元韵呈时可",
        "author": "陈渊",
        "content": "古来兵出仅三旬，便欲修文格远人。\n图蔓可堪师已老，涤瑕当与俗更新。\n舞干止杀知何日，卖剑归耕要及春。\n但得锄耰遍原野，饭藜何惜一身贫。",
        "dynasty": "宋",
        "collection_info": null
    },
    {
        "uuid": "60b5340a94e5eb95cc6efbf48ac3a73b",
        "title": "次韵光祖闲居感怀",
        "author": "陈渊",
        "content": "风义久已丧，交道何其衰。\n艰窘无与俱，乃歌风及頺。\n谁言经由地，过门有犂来。\n霜雪岂不恶，松筠真奈摧。\n富贵如浮云，于我何有哉。\n所嗟道不兴，兹士犹尘埃。",
        "dynasty": "宋",
        "collection_info": null
    },
    {
        "uuid": "386944fc81ab94032cd725449a169a5c",
        "title": "初到临安二首  其一",
        "author": "陈渊",
        "content": "风际管絃朝病酒，云中楼阁夜闻香。\n十年一梦沙河路，独步春泥觉燕忙。",
        "dynasty": "宋",
        "collection_info": null
    },
    {
        "uuid": "2eb5465a79e8bf3c0a67488b9fd1a98c",
        "title": "初到临安二首  其二",
        "author": "陈渊",
        "content": "青鞋踏雨花铺径，朱舰凌风柳拂堤。\n天竺旧游心已懒，孤山行处路应迷。",
        "dynasty": "宋",
        "collection_info": null
    },
    {
        "uuid": "9c9b33fef8e0c4c3d107e82a0847bf92",
        "title": "钱塘江",
        "author": "陈渊",
        "content": "潮头驾月衝残梦，水色浮空送峭寒。\n十幅轻蒲连夜发，不知身到海门山。",
        "dynasty": "宋",
        "collection_info": null
    },
    {
        "uuid": "b1509694aef8cb311b0613ec9ab07159",
        "title": "次韵王长源饮垂丝海棠花下",
        "author": "陈渊",
        "content": "寇盗纵横已十春，今年花下得微曛。\n应怜万木灰薪槱，喜见奇葩脱斧斤。\n遣将几人非鞅鞅，覆盟今日尚棼棼。\n凭君为国施长策，莫恋垂丝鄙献芹。",
        "dynasty": "宋",
        "collection_info": null
    },
    {
        "uuid": "045b1e1d0a23441dca74608e5d8ff240",
        "title": "邓季明挽词三首  其一",
        "author": "陈渊",
        "content": "少年长揖出贤关，自许行藏契孔颜。\n云路不求千载遇，筚门赢得一生闲。\n奇言尽扫鷄三足，妙意谁窥豹一斑。\n尽道东床如李汉，会传余论落人间。",
        "dynasty": "宋",
        "collection_info": null
    },
    {
        "uuid": "585cbc020a9173728635cc7d663b0fdc",
        "title": "邓季明挽词三首  其二",
        "author": "陈渊",
        "content": "它时肤使早还乡，驻节旁连避世墙。\n雁序风标莲破蕚，凤雏衣袂桂飘香。\n花边对酒春难老，竹裏围棊日自长。\n曾共国人歌友爱，伤心重到棣华堂。",
        "dynasty": "宋",
        "collection_info": null
    },
    {
        "uuid": "178ef0086c3b04b373ead0dab1679296",
        "title": "邓季明挽词三首  其三",
        "author": "陈渊",
        "content": "道人于世已忘名，相府闻风眼自青。\n险韵旧联韩子句，直词今称蔡邕铭。\n壁间玉唾情何厚，梁上银鈎墨尚馨。\n只尔便知君不朽，岂缘中说载元龄。",
        "dynasty": "宋",
        "collection_info": null
    },
    {
        "uuid": "6b723272f2e4b13bceda21d084075285",
        "title": "省题笔谏诗",
        "author": "陈渊",
        "content": "志士忧君切，还将笔効忠。\n但于心取正，不向字求工。\n理自胸襟得，情因翰墨通。\n一言毛颖喻，千古史鱼风。\n託意挥毫上，成名补衮中。\n谁知执艺事，功与诤臣同。",
        "dynasty": "宋",
        "collection_info": null
    },
    {
        "uuid": "b2f8f367fd60f2f1b595e1a66f069420",
        "title": "和参谋至日喜雪三首  其一",
        "author": "陈渊",
        "content": "风鸣竹屋惧将颠，起视同云隘万川。\n共喜葭灰初应律，那知柳絮已漫天。\n传杯莫怕山頽玉，闭户从教径糁氊。\n幕府老成堪倚杖，故应衰病得安眠。",
        "dynasty": "宋",
        "collection_info": null
    },
    {
        "uuid": "b7676a43749ea6e3655bf3bd0dbfd8e8",
        "title": "和参谋至日喜雪三首  其二",
        "author": "陈渊",
        "content": "玉花初着乱山颠，入夜俄惊月满川。\n虽有冷光凝白昼，尚余阴曀锁青天。\n属车未返瑶池骏，远使犹餐北海氊。\n梦断忽传淮蔡捷，喜临尊酒已忘眠。",
        "dynasty": "宋",
        "collection_info": null
    },
    {
        "uuid": "56f3d098b4da4dc9fb9bd3dd8d5dcaf1",
        "title": "和参谋至日喜雪三首  其三",
        "author": "陈渊",
        "content": "恊气方占大有年，珠玑填道璧沉川。\n尘埃已洗三千界，云雾终开尺五天。\n羔袖久惭依帅幕，牛衣端不羡蛮毡。\n求田好趁丰登候，乞与元龙榻上眠。",
        "dynasty": "宋",
        "collection_info": null
    },
    {
        "uuid": "e8bdc44c6a1b2a9180f7a1096d391dde",
        "title": "和参谋参议寻春",
        "author": "陈渊",
        "content": "二老俱传正始音，春来诗思转精神。\n风前未展垂天翼，笔下空闻掷地金。\n晓日若将开霁色，宿云先已弄轻阴。\n落花流水年年事，只恐桃源不可寻。",
        "dynasty": "宋",
        "collection_info": null
    },
    {
        "uuid": "2337b4893d30cf3890ae9117ebe36fc6",
        "title": "次韵吴参议病中怀归因以自见",
        "author": "陈渊",
        "content": "柳丝垂地整如梳，春尽长怀旧隐居。\n草暖屡眠斜照外，水香时潄落花余。\n西山忍饿初疑隘，北海无功竟坐疏。\n同是念归公得请，自怜濡滞一轩渠。",
        "dynasty": "宋",
        "collection_info": null
    },
    {
        "uuid": "9f0254c5481888ca5ff21e8aa20eed4c",
        "title": "次韵安茂通同薛参议上巳日唱和",
        "author": "陈渊",
        "content": "扁舟衝浪去，羸马傍城行。\n飘泊伤春绪，艰难作吏情。\n岂无贤者乐，亦有圣人清。\n莫继兰亭会，愁连曲水生。",
        "dynasty": "宋",
        "collection_info": null
    },
    {
        "uuid": "ae8fc3a6489fd32a94f94ad9d4db0203",
        "title": "三月二十日游东山参议不至有诗次韵",
        "author": "陈渊",
        "content": "羁怀厌朝市，逸兴薄江山。\n放杖嚣埃外，传觞紫翠间。\n碧云犹未合，飞鸟已知还。\n不见高车过，重城欲上关。",
        "dynasty": "宋",
        "collection_info": null
    },
    {
        "uuid": "395c761ad494ccab8d8e53776ad99709",
        "title": "参谋得暂假归留别同舍次韵",
        "author": "陈渊",
        "content": "青蒿何敢附苍官，要以陈根託岁寒。\n万事忘情知我拙，一窗容膝许同欢。\n也知坚卧元非病，况是无心可得安。\n归去傥余饥溺念，岂能无意復缨冠。",
        "dynasty": "宋",
        "collection_info": null
    },
    {
        "uuid": "0ff038c8aca8ced4cc94132e3af38694",
        "title": "次韵茂通喜雨",
        "author": "陈渊",
        "content": "师行初不犯秋毫，坐缚凶渠泚与滔。\n和气自应迴岁旱，丰年当復验秋高。\n横流是处通飞鹢，归佩何时脱孟劳。\n要广江南千里润，须令天下入甄陶。",
        "dynasty": "宋",
        "collection_info": null
    },
    {
        "uuid": "bddf27424f2589d004abed2633012a3b",
        "title": "送张巨山着作使闽分韵得我字",
        "author": "陈渊",
        "content": "道山仙者居，是中乃置我。\n白前英俊前，糠粃出扬簸。\n同寮事阔略，未忍弃衰惰。\n日闻所不闻，更欲学其可。\n张侯廊庙器，文字粲藻火。\n一班见余论，已足践青琐。\n欣然取使节，去我何其果。\n无乃万斛舟，未授济川柁。\n相携湖上别，酒尽重城锁。\n分离情已重，去住计谁左。\n从来洞庭野，乘雁不加伙。\n何日西江潮，送我东归舸。",
        "dynasty": "宋",
        "collection_info": null
    },
    {
        "uuid": "259d6cdd7b689138ae0a696f1e3877f1",
        "title": "石夫人挽词",
        "author": "陈渊",
        "content": "好客陶家旧，多才谢女风。\n一窥知帝辅，三徙得儒宫。\n遗子经犹在，知人鉴已空。\n里闾推达识，爱壻有乘騘。",
        "dynasty": "宋",
        "collection_info": null
    },
    {
        "uuid": "4d0d8aa01d544b54a6f514dbe170d8cc",
        "title": "送黄平国倅邵武",
        "author": "陈渊",
        "content": "雪到蓬山尚破裘，倦听余子说封侯。\n松楸更作连宵梦，桂玉宁堪卒岁留。\n衣绣故应人所羡，题舆仍为国分忧。\n艰难兀坐添华髪，亦欲如公可得不。",
        "dynasty": "宋",
        "collection_info": null
    },
    {
        "uuid": "9f971dd15a73bb722ab1da2156354cce",
        "title": "答吴济仲见寄",
        "author": "陈渊",
        "content": "季子观周乐，妙意传青简。\n诸孙拾其遗，破具前人眼。\n新诗如珠璧，字字无可拣。\n故应意有余，不但音睍睆。\n念昔我方壮，意轻三子撰。\n自闻歌白雪，欲和色先赧。\n中间各流落，念子忘寝馔。\n阻寻千里盟，未卜一笑莞。\n书来得佳句，奇字富瑟僴。\n推先情已厚，感旧涕应澘。\n周宣致中兴，土宇日益昄。\n肤使尽苏张，九合宁须轏。\n天才必有用，造物岂徒产。\n椽笔傥容挥，斗印定当绾。\n既去却须来，毋绝汉中栈。",
        "dynasty": "宋",
        "collection_info": null
    },
    {
        "uuid": "a04e2518062759115e4f8d4d7034e6a7",
        "title": "次韵邓天启贺茅舍新成二首  其一",
        "author": "陈渊",
        "content": "长者一床室，先生五柳庐。\n久贫应似我，多病或如渠。\n客少门常寂，身闲日自舒。\n窥园知鲜暇，安得掺君裾。",
        "dynasty": "宋",
        "collection_info": null
    },
    {
        "uuid": "0b55885808e83d22206a9048fbea2432",
        "title": "次韵邓天启贺茅舍新成二首  其二",
        "author": "陈渊",
        "content": "艰难思健士，谁復数寒儒。\n老去怀三径，归来就一区。\n春情萦梦草，晚步及栖乌。\n不愧王摩诘，新诗有画图。",
        "dynasty": "宋",
        "collection_info": null
    },
    {
        "uuid": "6036ccf6cdb28afe9af5bd0322fb6190",
        "title": "次韵延年弟相庆  其一",
        "author": "陈渊",
        "content": "逐客身无事，乘闲葺敝庐。\n堂成因有室，水到自成渠。\n地迥千岩秀，春迴一气舒。\n幸为时所弃，容我懒簮裾。",
        "dynasty": "宋",
        "collection_info": null
    },
    {
        "uuid": "256566e9ca5e893363cb52d747987f7b",
        "title": "次韵延年弟相庆  其二",
        "author": "陈渊",
        "content": "经年侍清宴，饱食愧侏儒。\n脱迹鸳鸿路，忘怀草木区。\n朝檐看鬬雀，晚槛引饥乌。\n已觉蓬蒿适，谁能九万图。",
        "dynasty": "宋",
        "collection_info": null
    },
    {
        "uuid": "dd318fdb196744b60c5b11b2408d2e27",
        "title": "次韵宗仁弟相庆  其一",
        "author": "陈渊",
        "content": "吾闽山水国，幽绝胜衡庐。\n隐几云生席，开轩柳映渠。\n连枝均鲁衞，异说屏荆舒。\n此外无它慕，何门可曳裾。",
        "dynasty": "宋",
        "collection_info": null
    },
    {
        "uuid": "a4790f2f7dcb6b3f2207fa6bc253688e",
        "title": "次韵宗仁弟相庆  其二",
        "author": "陈渊",
        "content": "侵疆犹未復，世不乏真儒。\n肯使金汤地，长为豺虎区。\n頽龄真病鹤，急警任飞乌。\n纵有藏身处，偷安岂远图。",
        "dynasty": "宋",
        "collection_info": null
    },
    {
        "uuid": "cbdb06d599ebc73b55d98355e2d46f63",
        "title": "次韵沈公雅相庆  其一",
        "author": "陈渊",
        "content": "沈子膏粱胄，从余一草庐。\n几年同寂寞，此日更勤渠。\n师范宗韩孟，源流接谊舒。\n艰难思报国，犹未厕朝裾。",
        "dynasty": "宋",
        "collection_info": null
    },
    {
        "uuid": "a5182408b2652331a0b643e25dba1f8f",
        "title": "次韵沈公雅相庆  其二",
        "author": "陈渊",
        "content": "尚书足勲业，振迹自穷儒。\n清德逾三世，忠名满八区。\n诗才推道藴，玄旨赖童乌。\n岂厌隆中卧，惭无八阵图。",
        "dynasty": "宋",
        "collection_info": null
    },
    {
        "uuid": "2d25dceb47099e80e6ed442973e595ea",
        "title": "代朝宗弟和饯行二首  其一",
        "author": "陈渊",
        "content": "席门谁復顾寒儒，深愧频迂长者车。\n更为穆生时设醴，应怜冯子食无鱼。\n诸生久被絃歌化，盛礼谁将简册书。\n从此邑人蒙劝奬，定知容驷有高闾。",
        "dynasty": "宋",
        "collection_info": null
    },
    {
        "uuid": "5c932cee282889a826c477e5331884aa",
        "title": "代朝宗弟和饯行二首  其二",
        "author": "陈渊",
        "content": "少年经业富三余，肯羡相如驷马车。\n要向青云开羽翼，岂辞黄卷注虫鱼。\n平生颇负连鰲手，老大犹随荐鹗书。\n此去果符丛桂兆，敢求椽笔掲吾闾。",
        "dynasty": "宋",
        "collection_info": null
    },
    {
        "uuid": "9606eb9d12dd79f4c5133f4cc82bae67",
        "title": "兴国灿老往漳州二偈送之  其一",
        "author": "陈渊",
        "content": "江梅又趁一阳迴，身在旃檀林下来。\n行到漳南香未歇，百花闻此一时开。",
        "dynasty": "宋",
        "collection_info": null
    },
    {
        "uuid": "248ef1e8624b01a76bdb0c55548eb585",
        "title": "兴国灿老往漳州二偈送之  其二",
        "author": "陈渊",
        "content": "浮云出岫本无心，桔橰俯仰人所引。\n一大藏教留后人，看与不看渠自省。",
        "dynasty": "宋",
        "collection_info": null
    },
    {
        "uuid": "00c3f34236aba7e56707d619cf848be6",
        "title": "邓端友临要阁五首  其一",
        "author": "陈渊",
        "content": "昔年曾到十三楼，一日西湖十顷秋。\n寒碧轩中最宜暑，只缘修竹近清流。",
        "dynasty": "宋",
        "collection_info": null
    },
    {
        "uuid": "bd0986e5c725d6414d275e3dec28b8de",
        "title": "邓端友临要阁五首  其二",
        "author": "陈渊",
        "content": "十里烟波竹外溪，隔溪青嶂遶窗扉。\n诗人不见东坡老，直节空余一尺围。",
        "dynasty": "宋",
        "collection_info": null
    },
    {
        "uuid": "925d8702da107fb89429dc8a2d20183b",
        "title": "邓端友临要阁五首  其三",
        "author": "陈渊",
        "content": "谁家多竹门可款，临要阁前沙岸傍。\n谩道熏风能解愠，正应苍玉自生凉。",
        "dynasty": "宋",
        "collection_info": null
    },
    {
        "uuid": "f060390633140844ba0b049a6b8efe3f",
        "title": "邓端友临要阁五首  其四",
        "author": "陈渊",
        "content": "繁枝盖地欲成幄，杰榦凌空不碍檐。\n为语韩公莫除好，此间风月岂须添。",
        "dynasty": "宋",
        "collection_info": null
    },
    {
        "uuid": "9c2a5eb269d6f149bc94a655fd91be94",
        "title": "邓端友临要阁五首  其五",
        "author": "陈渊",
        "content": "甘苦元从舌上知，竹间风味与谁期。\n万竿可斩从人说，一榻乘凉要自嬉。",
        "dynasty": "宋",
        "collection_info": null
    },
    {
        "uuid": "1427efc345d22d0b7d948b053dcc939b",
        "title": "端友和临要阁诗再次韵五首  其一",
        "author": "陈渊",
        "content": "茅斋西望水边楼，亦復开轩对奕秋。\n欲效子猷偏种竹，竹前那得一溪流。",
        "dynasty": "宋",
        "collection_info": null
    },
    {
        "uuid": "7e1a4a60d0c93c055f39cd028383e3bd",
        "title": "端友和临要阁诗再次韵五首  其二",
        "author": "陈渊",
        "content": "乘兴谁当访剡溪，竹间应復掩双扉。\n也知剧暑攻人急，正赖青双一解围。",
        "dynasty": "宋",
        "collection_info": null
    },
    {
        "uuid": "7ea9400b661a65bfb43963acf8be2713",
        "title": "端友和临要阁诗再次韵五首  其三",
        "author": "陈渊",
        "content": "午窗青梦接羲皇，茗盌无多置我傍。\n此味若令儿辈觉，人间容有竹风凉。",
        "dynasty": "宋",
        "collection_info": null
    },
    {
        "uuid": "8fa6a9bb4aee82cf55bbed719cf47b33",
        "title": "端友和临要阁诗再次韵五首  其四",
        "author": "陈渊",
        "content": "宿霭初收一卷帘，万山腾沓拥飞檐。\n静看野色连苍竹，便觉闲中气味添。",
        "dynasty": "宋",
        "collection_info": null
    },
    {
        "uuid": "c9d8fef1cfebe6ec5d89acf8569a8ad8",
        "title": "端友和临要阁诗再次韵五首  其五",
        "author": "陈渊",
        "content": "不将朝服换斑衣，正以亲年慰所期。\n却恐英名喧众口，未容莱子作儿嬉。",
        "dynasty": "宋",
        "collection_info": null
    },
    {
        "uuid": "239b836aa40c6309dc247af40c5db303",
        "title": "送朝宗弟赴试南宫",
        "author": "陈渊",
        "content": "霜余宾雁日南征，念子衝寒去我闽。\n应向月娥占昨梦，欲扳仙桂赴新春。\n平生学海真无底，晚节词锋更有神。\n要路争先吾老矣，可无高论蹑平津。",
        "dynasty": "宋",
        "collection_info": null
    },
    {
        "uuid": "6fedb1720198832f7dc446542cfa9c7d",
        "title": "庆邓德达得子",
        "author": "陈渊",
        "content": "海中仙果真难得，天上麒麟必异才。\n速客未为汤饼供，荐觞须俟鲤鱼来。",
        "dynasty": "宋",
        "collection_info": null
    },
    {
        "uuid": "7e1671ca4a1354b6521aeb4c9f4798b4",
        "title": "书心画诗",
        "author": "陈渊",
        "content": "书法从中得，难将笔下寻。\n欲知神合处，始悟画由心。\n篆隶秦非古，真行晋迄今。\n奇踪存翰墨，妙意本胸襟。\n雄徤猊飜石，骞腾鸟出林。\n古人求笔正，八法响随音。",
        "dynasty": "宋",
        "collection_info": null
    },
    {
        "uuid": "aecec4e85f4144fbe606a8fe10775a74",
        "title": "题兴国寺碧落轩  其一",
        "author": "陈渊",
        "content": "北山其下僧伽塔，影落轩前草树间。\n谁向月明看白牯，静中相对两俱闲。",
        "dynasty": "宋",
        "collection_info": null
    },
    {
        "uuid": "73343cbecbeb378f562559cd1f1894a8",
        "title": "题兴国寺碧落轩  其二",
        "author": "陈渊",
        "content": "休论暮四同朝四，且说前三与后三。\n造物戏人无足较，老禅深处要重参。",
        "dynasty": "宋",
        "collection_info": null
    },
    {
        "uuid": "26319688250a11e07e0ddf19179e5376",
        "title": "端友以桂浆两樽见惠赋诗六首  其一",
        "author": "陈渊",
        "content": "白衣挈榼踵吾门，颇说双泉更有兄。\n洗盏为君开醉色，不知人世有王闳。",
        "dynasty": "宋",
        "collection_info": null
    },
    {
        "uuid": "4f7ce2d57d4137cff89e49f83cbdcff3",
        "title": "端友以桂浆两樽见惠赋诗六首  其二",
        "author": "陈渊",
        "content": "秋水无声泻玉觥，镜奁初启净无尘。\n未将滋味夸殊胜，已觉风神最恼人。",
        "dynasty": "宋",
        "collection_info": null
    },
    {
        "uuid": "808ba2e20569625454b7024d351a4346",
        "title": "端友以桂浆两樽见惠赋诗六首  其三",
        "author": "陈渊",
        "content": "浊者为贤圣是清，古人无復论甘辛。\n因观表裏如冰玉，始信荀杨未尽醇。",
        "dynasty": "宋",
        "collection_info": null
    },
    {
        "uuid": "4b7741ee1abb095c4196f866febb8839",
        "title": "端友以桂浆两樽见惠赋诗六首  其四",
        "author": "陈渊",
        "content": "鼠窃跳梁十里间，数杯中夜得安眠。\n千艘雷动人方扰，一榻山颓我自仙。",
        "dynasty": "宋",
        "collection_info": null
    },
    {
        "uuid": "3a6a2c0e9c33d4f8b02e250652fd483a",
        "title": "端友以桂浆两樽见惠赋诗六首  其五",
        "author": "陈渊",
        "content": "饷我两罇才斗许，客来索饮不论升。\n明朝此物岂易得，纵有市酤宁独醒。",
        "dynasty": "宋",
        "collection_info": null
    },
    {
        "uuid": "ef9db58e95666464eab77e8b39806add",
        "title": "端友以桂浆两樽见惠赋诗六首  其六",
        "author": "陈渊",
        "content": "投辖谁云有祖风，啜醨难与贵人同。\n竹林若许供鷄黍，助我醇醪幸少丰。",
        "dynasty": "宋",
        "collection_info": null
    },
    {
        "uuid": "d3093951bdae4990f0d6f94ec67d0acb",
        "title": "代陈应之作",
        "author": "陈渊",
        "content": "淑德初无玷，高情更出尘。\n择邻思教子，剪髪为延宾。\n裁鉴推前识，提携即伟人。\n东床他日选，乌府号忠臣。",
        "dynasty": "宋",
        "collection_info": null
    },
    {
        "uuid": "b237c65d662a0d71b8720dfcd91ad008",
        "title": "谒璨老病未能起留二偈示之  其一",
        "author": "陈渊",
        "content": "赵州不出三门，净名坚卧一榻。\n我来堂下便迴，此间有问有答。",
        "dynasty": "宋",
        "collection_info": null
    },
    {
        "uuid": "cccf4c7075181dfecde8d9524a6d977c",
        "title": "谒璨老病未能起留二偈示之  其二",
        "author": "陈渊",
        "content": "西堂偶尔头痛，首座从来脚跛。\n堂头更自黙黙，客来一场懡㦬。",
        "dynasty": "宋",
        "collection_info": null
    },
    {
        "uuid": "8c07a2a17a13774b773c3277d7e2af8b",
        "title": "和璨老示双井茶纸被简板三偈  其一",
        "author": "陈渊",
        "content": "双井江南妙品，不减建溪月团。\n但使睡魔不作，可须归去蓬山。",
        "dynasty": "宋",
        "collection_info": null
    },
    {
        "uuid": "65691ad53dc5284ca5ff41f04f748672",
        "title": "和璨老示双井茶纸被简板三偈  其二",
        "author": "陈渊",
        "content": "江静微波皱縠，庭空落絮铺茵。\n正是邻床作梦，直须款款反身。",
        "dynasty": "宋",
        "collection_info": null
    },
    {
        "uuid": "3ddb73e6effe00ad7a791a7f926ed344",
        "title": "和璨老示双井茶纸被简板三偈  其三",
        "author": "陈渊",
        "content": "纵使前词洗尽，不妨后信重通。\n会取曹溪一滴，语言文字皆空。",
        "dynasty": "宋",
        "collection_info": null
    },
    {
        "uuid": "f82edd496d01e601e2cb57c9018c643b",
        "title": "次韵萧茂德",
        "author": "陈渊",
        "content": "未能仰首试鸣号，且復尘埃奈此劳。\n健笔凌云谁误许，扁舟乘雪兴何高。\n余生敢叹鬚如戟，薄俗终防笑有刀。\n留滞周南何足数，人间如我九牛毛。",
        "dynasty": "宋",
        "collection_info": null
    },
    {
        "uuid": "70dbf3d30d6de29399853180f5831235",
        "title": "留龙居士试建茶既去辄分送幷颂寄之",
        "author": "陈渊",
        "content": "未下钤锤墨如漆，已入筛罗白如雪。\n从来黑白不相融，吸尽方知了无别。\n老龙过我睡初醒，为破云腴同一啜。\n舌根回味只自知，放盏相看欲何说。",
        "dynasty": "宋",
        "collection_info": null
    },
    {
        "uuid": "af01dbca5652da53ea3d22a85956f891",
        "title": "得老龙见和復呈",
        "author": "陈渊",
        "content": "是渠白芽，聚为黑块。\n方讶墨坚，復如粉碎。\n生灭灭已，元非内外。\n说性说形，又说一味。\n急点一杯，扶居士醉。",
        "dynasty": "宋",
        "collection_info": null
    },
    {
        "uuid": "facdb565d534be47c7503429fce89f2f",
        "title": "题仙霞岭上庵中示仲思",
        "author": "陈渊",
        "content": "妫之后，封于兹。\n出我车，济乎沂。\n龙得雨，燕始归。\n一投匕，遂拂衣。\n忠州孙，见者思。\n发一笑，译其辞。",
        "dynasty": "宋",
        "collection_info": null
    },
    {
        "uuid": "e7ae754bceb8c4df07f8b1bbf1aa9cc7",
        "title": "颜乐亭",
        "author": "陈渊",
        "content": "亭名颜乐枕高山，自有行藏远契颜。\n玉陛不求千载遇，荜门赢得一生闲。\n箪瓢陋巷堪游衍，富贵浮云任往还。\n更续洛川求所学，会传余论落人间。",
        "dynasty": "宋",
        "collection_info": null
    },
    {
        "uuid": "141265abed22d86da88069ecf6b01883",
        "title": "濯缨亭",
        "author": "陈渊",
        "content": "涉世谁能不混尘，幸无尘土点簪绅。\n沧浪解洗许由耳，醽醁还浇靖节巾。\n心地已非污可染，盘铭自警德常新。\n此亭要与名俱永，不信西风能污人。",
        "dynasty": "宋",
        "collection_info": null
    },
    {
        "uuid": "fa64972f4b957e1994c43a4c1ab698cd",
        "title": "寄傲轩",
        "author": "陈渊",
        "content": "南窗何似北窗凉，寄傲乘风各有方。\n俯仰尚嫌天地窄，卷舒宁计古今长。\n酒斟盏裏浮醅绿，菊采篱边满眼黄。\n万事醉来俱不醒，时飞清梦到羲皇。",
        "dynasty": "宋",
        "collection_info": null
    },
    {
        "uuid": "1ed2212efa80ee961a0138350df2aa69",
        "title": "朝阳峰",
        "author": "陈渊",
        "content": "扶桑拥晴红，梧桐蔼深翠。\n鸣凤在高冈，昭昭圣王瑞。",
        "dynasty": "宋",
        "collection_info": null
    },
    {
        "uuid": "d529bdebdddb82cdbf879aea60296d2f",
        "title": "妙高峰",
        "author": "陈渊",
        "content": "仰止万仞高，巍巍插天碧。\n端如仁者静，妙处畴能识。",
        "dynasty": "宋",
        "collection_info": null
    },
    {
        "uuid": "c19e7a5f903a3c70f0bd6e7274c32720",
        "title": "真隐峰",
        "author": "陈渊",
        "content": "高人有真趣，林壑暂栖迟。\n悠悠经济心，未许巢由知。",
        "dynasty": "宋",
        "collection_info": null
    },
    {
        "uuid": "50413e4a8fefaa676a97bc8b9ae6f14c",
        "title": "凝翠东峰",
        "author": "陈渊",
        "content": "东山欣仰止，岚光翠欲滴。\n驾言山中游，蓝衣照春色。",
        "dynasty": "宋",
        "collection_info": null
    },
    {
        "uuid": "b960a6c23d68e6232d74d8768726196f",
        "title": "凝翠西峰",
        "author": "陈渊",
        "content": "西峰高且峻，下有祈灵祠。\n来游适公暇，细和梁翁诗。",
        "dynasty": "宋",
        "collection_info": null
    },
    {
        "uuid": "f8579cc3d023bf041817b1eb66c2b2aa",
        "title": "碧云峰",
        "author": "陈渊",
        "content": "碧云高出山，飘如翠鸾舞。\n万里从飞龙，八方望霖雨。",
        "dynasty": "宋",
        "collection_info": null
    },
    {
        "uuid": "db8aec46f16cb338fbc50099fd0df01c",
        "title": "己亥秋陪伯山游中条穷尽山中之胜明年春迓王毅伯再过山下呈伯山",
        "author": "赵鼎",
        "content": "条山有佳色，不入俗子眼。\n结庐傍洓水，永与山作伴。\n一脚落宦游，坐叹千里远。\n长恐山灵檄，重令猿鹤怨。\n朅来河之湄，用意固不浅。\n拟从水石行，稍释烟霞恋。\n而于阛阓中，举首即相见。\n相看犹有情，不改旧颜面。\n自怜非故吾，抚心祗媿赧。\n唯公绝俗姿，体道任舒卷。\n笑揖浮邱伯，双鳬脱覊绊。\n步武招我陪，放歌容我乱。\n窅窕空翠间，风驭蹑云栈。\n山亦为君容，景态互明焕。\n别去今几时，兹游倐飞电。\n所思在岩壑，欲往不得便。\n此身被官缚，事廹胡可缓。\n东风涨边尘，羸马注长坂。\n崎曲余百里，尽日期往返。\n问途策而前，不復微吟款。\n向来经行处，犹作生绡展。\n怅念扪萝手，去敛趋庭板。\n忽放微云开，顾我一笑筦。\n出没高树端，退避还偃蹇。\n俗驾良已非，尘容更增腼。\n解鞍迫昏暮，假榻憇疲懒。\n夜梦五老人，诘诟不容辨。\n局促将安之，勇退在能断。\n利害甚白黒，胡为两交战。\n语已去飘忽，欲留不可挽。\n那知有志士，居以贫为患。\n求田亦本谋，他日当能办。\n伏枥马告劳，投林鸟知倦。\n岁时耕耨余，食息桑榆暖。\n优游聊卒岁，谁復议樗散。\n却坐洓水傍，适我结庐愿。",
        "dynasty": "宋",
        "collection_info": null
    },
    {
        "uuid": "c3c18bb81204ca6eeaccf5938614994b",
        "title": "陪王毅伯游柏梯寺次毅伯韵",
        "author": "赵鼎",
        "content": "伊昔耐辱人，诛茅此山谷。\n爱闲如爱官，食薇如食肉。\n酌泉吸山光，清泠饱空腹。\n故居今宛然，修篁蔽山麓。\n我亦困尘笼，暮年思退缩。\n道人梯柏处，梦想长在目。\n崎岖乃夙心，宁问隘车毂。\n危蹬乱水石，悲风号竹木。\n款步转嵚岈，举头蒙朴蔌。\n径欲走其颠，仰羡孤飞鹜。\n层峰拥户来，何啻三十六。\n幽人岂知此，相对一茅屋。\n真成拓异境，不胜无遗镞。\n夜枕却生寒，尚烦杯酒燠。\n清梦那得长，鱼鼓惊晨粥。\n五老晓相迎，雾雨如盥沐。\n引我眺北岭，坐觉天宇蹙。\n朝日涌地低，明霞疑可掬。\n欲留采黄精，媿此鬓髪秃。\n正恐泛槎星，已见君平卜。",
        "dynasty": "宋",
        "collection_info": null
    },
    {
        "uuid": "223aed64575a146aec4da9ad691b7cb9",
        "title": "次韵",
        "author": "赵鼎",
        "content": "平生隐遁资，白驹在空谷。\n傥令眼有山，宁问食无肉。\n要当揖爽气，涤此勤书腹。\n得官大河滨，枕带首阳麓。\n如闻五老胜，坐使山峰缩。\n扪萝上巉绝，作意快心目。\n却视宇宙间，万化转一毂。\n道人真有道，直上驾危木。\n神光秘岩隈，灵草蒙朴蔌。\n空令莲社子，纷扰乱鳬鹜。\n先生志高古，真游穷六六。\n飘然清夜梦，时到山头屋。\n念此感尘迹，一往如飞镞。\n哦诗示观览，律吕回春燠。\n作字纪经行，典刑余食粥。\n使我蒙鄙心，蓬首加栉沐。\n致我外尘垢，益叹生理蹙。\n夜潄落箭泉，明月冷盈掬。\n朝飰过灵峰，何惮屐齿秃。\n兹焉毕余龄，更无疑可卜。",
        "dynasty": "宋",
        "collection_info": null
    },
    {
        "uuid": "d5557bea0dea17ccff6f875885bbc879",
        "title": "再次韵",
        "author": "赵鼎",
        "content": "苍颜五老人，潜此十里谷。\n孤标面有棱，瘦骨饥无肉。\n手挥云雾开，绝涧坦其腹。\n乃知奇伟状，未省出山麓。\n穷幽偶见之，欲遁不及缩。\n亦怜麋鹿资，笑睨回青目。\n政欲挽渠衣，未应回我毂。\n却顾岩壑底，郁郁耸乔木。\n尚兹遗栋梁，况乃问朴蔌。\n我亦脱网罗，江湖漾孤鹜。\n念此难折腰，本无苏印六。\n何意从公游，大嚼渠渠屋。\n公仍为销写，妙语矜破镞。\n一看云卧冷，固鄙权门燠。\n悬知饭藜羹，不换咄嗟粥。\n笑我漫弹冠，短髪不胜沐。\n真恐缘壁枯，莫作蜗行蹙。\n但当葺诗业，万象入吾掬。\n要与麯生狂，一扫中书秃。\n此计是耶非，更拟从公卜。",
        "dynasty": "宋",
        "collection_info": null
    },
    {
        "uuid": "0be784c359de2b91b14bb6aba4e3407a",
        "title": "王官谷夜归次伯山韵",
        "author": "赵鼎",
        "content": "读公出谷诗，语峻有骨肋。\n使我两目明，烛笼照昏黒。\n欲和輙復已，夜漏下几刻。",
        "dynasty": "宋",
        "collection_info": null
    },
    {
        "uuid": "fe519a074eae0296112ba8c03dfaad53",
        "title": "出郭次伯山韵",
        "author": "赵鼎",
        "content": "道心日和平，向人绝城府。\n雅意在泉石，外物等泥土。\n终寻勾漏公，丹砂养龙虎。",
        "dynasty": "宋",
        "collection_info": null
    },
    {
        "uuid": "64cf7cd0e9936ebdfcd1deee5c65764e",
        "title": "欲游静林不果",
        "author": "赵鼎",
        "content": "林泉共一山，欲往不得暇。\n我不如陶生，日到远公社。\n安得缩地术，坐我云门下。",
        "dynasty": "宋",
        "collection_info": null
    },
    {
        "uuid": "9b4f14d5cf8b617d8982ca11a28492eb",
        "title": "翠微阁",
        "author": "赵鼎",
        "content": "秋山插半空，山半倚危阁。\n游子山下行，秦川正摇落。\n日暮天宇寛，西风卷云幕。",
        "dynasty": "宋",
        "collection_info": null
    },
    {
        "uuid": "35ec1da8dc87800d24c2e0e53621c5d4",
        "title": "南泉",
        "author": "赵鼎",
        "content": "阴液沦山颠，天匠凿其腹。\n喷薄涌飞泉，散落珠百斛。\n幽人时一来，但爱消烦溽。\n何当作膏雨，万里蒙霡霂。",
        "dynasty": "宋",
        "collection_info": null
    },
    {
        "uuid": "3cb40b51ac260d1fde5092476812408b",
        "title": "还城次必强韵",
        "author": "赵鼎",
        "content": "俗驾不可留，归途无乃遽。\n未饱爱山心，復踏还城路。\n今彼城中人，朝暮催钟鼓。",
        "dynasty": "宋",
        "collection_info": null
    },
    {
        "uuid": "2a5bba1ac04e470cb825260ef822e7d3",
        "title": "独乐园夜饮梅花下再赋",
        "author": "赵鼎",
        "content": "我有一樽酒，为君消百忧。\n当春梅盛发，去作花间游。\n嫦娥从东来，爱此亦迟留。\n便欲买花去，玉玦恋枝头。\n花动月光乱，月移花影流。\n横斜满杯盘，酒面香浮浮。\n举觞吸明月，与花相劝酬。\n君若不尽饮，恐为花月羞。\n缅想李太白，对酒无朋俦。\n当时明月下，还有此花不。",
        "dynasty": "宋",
        "collection_info": null
    },
    {
        "uuid": "fce9091eca12fa47eb806dc0567219a4",
        "title": "次韵酬赠元长少卿",
        "author": "赵鼎",
        "content": "夫子禀家学，玉德润无色。\n搢绅先生间，早岁声籍籍。\n晚乃落筌蹄，云空鸟灭迹。\n功名翰墨场，一笑儿时剧。",
        "dynasty": "宋",
        "collection_info": null
    },
    {
        "uuid": "1e6ea8bf4436fc5834e00d9c23bfde86",
        "title": "寄赠向叔美二首  其一",
        "author": "赵鼎",
        "content": "夫子冰玉质，未肯汚膏粱。\n坐此困州县，一饱犹皇皇。\n怀才几时用，鬓髪行老苍。\n今世无伯乐，不识真乘黄。",
        "dynasty": "宋",
        "collection_info": null
    },
    {
        "uuid": "fa21a2d7093703aa3fd0a46d5dd93f2c",
        "title": "寄赠向叔美二首  其二",
        "author": "赵鼎",
        "content": "结交恨不早，天意非人谋。\n论文一樽酒，邂逅古虞州。\n我尝评其人，请从前辈求。\n纷纷此薄俗，定将谁与俦。",
        "dynasty": "宋",
        "collection_info": null
    },
    {
        "uuid": "81359b54cc5bf3814c361139c1bea5c5",
        "title": "梦觉一首时将解安邑赴调",
        "author": "赵鼎",
        "content": "明月入破窗，一室炯如晓。\n幽人睡易惊，遥夜正寒悄。\n自缘怀抱恶，安得梦寐好。\n推枕惘不乐，念念堕空杳。\n所思天一涯，忽忽令人老。\n老境足悲伤，穷愁更萦绕。\n嗟余竟奚为，滥为策名早。\n漫浪戏一官，不觉成潦倒。\n况此百日中，随分接纷扰。\n跧如辕下驹，孤甚沙洲鸟。\n未妨公事多，但使痴儿了。\n州县定劳人，侏儒尚能饱。\n毋作腐鼠吓，要同牛骥皂。\n更怜爱酒陶，未免空嚢赵。\n去矣莫留行，峥嵘岁云杪。\n三宿恋桑下，千载归华表。\n更堪无定居，惊飈转蓬葆。\n卧闻南飞鹊，悲鸣树三遶。\n念尔将安之，天阔风霜渺。\n不如刷劲翮，去蹑鸿鹄矫。",
        "dynasty": "宋",
        "collection_info": null
    },
    {
        "uuid": "0ee78d60ace681d1f4a38071cb618d1b",
        "title": "龟山寺诗",
        "author": "赵鼎",
        "content": "夕照衔半壁，烟霏淡横练。\n呼风挂帆席，晚着淮东岸。\n波流荡伏龟，山脚插秋汉。\n白塔欻飞动，绀宇锁华焕。\n小阁候潮平，微径依山转。\n云林杳霭间，历历皆奇观。\n十年客京洛，每抱辕驹叹。\n何意顿萧然，朝来舟出汴。\n眼界霄壤分，骨相仙凡换。\n鲈从秋后肥，米到淮南贱。\n幸脱兵火余，苦为尘网绊。\n沧海寄余龄，去此不难办。\n招邀谪仙人，骑鲸游汗漫。",
        "dynasty": "宋",
        "collection_info": null
    },
    {
        "uuid": "1b1f414588486ffb8ed6a13b7ff50341",
        "title": "仪真宫玉清昭应宫成铸圣像于此",
        "author": "赵鼎",
        "content": "楼观俯长江，竹树蔽修岭。\n入门却立惊，清旷非人境。\n福地包形胜，真仪入范镕。\n护持国祚永，报贶年谷丰。\n蓬莱杳莫寻，弱水三万里。\n我欲试丹诀，诛茅或在此。\n神僊可学否，要且扶頺龄。\n生当兵火日，飘泊安得宁。\n爱之不可留，弛担休信宿。\n白鹤唳石坛，香烟遶云屋。\n夜久万籁息，松风度玉琴。\n潇然不能寝，相伴一哀吟。",
        "dynasty": "宋",
        "collection_info": null
    },
    {
        "uuid": "1d2f239120ae4f67f01504931061b5fd",
        "title": "舟行着浅夜泊中流",
        "author": "赵鼎",
        "content": "雪涨秦淮水，春生白鹭洲。\n洲前棹歌发，送此一叶舟。\n转柂起帆席，快甚谁能収。\n舟师拙于事，遂作中滩留。\n支撑莫动摇，喘汗徒呀咻。\n弹绳测河道，篙竿伺潮头。\n疏篷鸡栅低，兀坐如拘囚。\n仰羡双飞鹄，安得从之游。\n日落暮云碧，波光澹如秋。\n四顾渺无极，黯黯令人愁。\n黒风卷半夜，大浪掀中流。\n傲兀不能寝，取酒聊相酬。\n人生天地间，大海一浮沤。\n风水审如此，蛟龙应见求。\n未脱干戈地，敢为身世谋。\n醉酣还就枕，吾已信沉浮。",
        "dynasty": "宋",
        "collection_info": null
    },
    {
        "uuid": "86f957a7ff7d3b60f1e6dc529ea8fb8d",
        "title": "吴帝庙",
        "author": "赵鼎",
        "content": "阿瞒鬼之雄，掌握弄神器。\n孙刘相继踵，分争足鼎峙。\n支吾仅自保，终作降囚系。\n智力非不如，亦各论其地。\n吾闻隆凖公，几为强楚毙。\n转粟收散兵，正赖关中势。\n中原乃腹心，四肢吾所制。\n英雄建立初，岂但夸一世。\n处之或不然，果非长久计。\n古人今復生，此论无以异。",
        "dynasty": "宋",
        "collection_info": null
    },
    {
        "uuid": "5a8f68620e1acc1df63347cf0046e3fd",
        "title": "泊震泽道中步游善宥寺观芍药回舟中小饮用范四韵",
        "author": "赵鼎",
        "content": "非才与时背，空手行路难。\n朱门极严冷，仰首不可干。\n初欲効寸进，挽舟八节滩。\n雅意同心人，赠之云锦端。\n虽云食破砚，渇拟回狂澜。\n胸次竟莫吐，千丈虹蜺蟠。\n谁復议行藏，浩歌空倚栏。\n南来寄疏蓬，虾菜岂所欢。\n寻幽偶一笑，芳葩发奇观。\n念尔託根远，香色不易完。\n姓名逋客晦，风味书生酸。\n作诗慰流落，激烈穷雕刓。\n愁人多苦语，步遶吟且看。\n归怀止惋结，赖此杯酒寛。\n忽忽时岁迈，凄凄风雨残。\n曷当三径归，暂卜一枝安。\n宠辱何定物，向来心已阑。",
        "dynasty": "宋",
        "collection_info": null
    },
    {
        "uuid": "a478cc94058f064e2585000cddc84891",
        "title": "过平望趋吴兴阻风游殊胜寺用益谦韵",
        "author": "赵鼎",
        "content": "羃羃疏雨歇，冷冷晚风清。\n扁舟泊清浅，落日涵空明。\n门临稻畦没，水浸莎岸平。\n欠伸得寛旷，杖屦喜微行。\n招提掩深靓，房户开斜横。\n纷纷诸衲子，尚作迎送情。\n神武行挂冠，吴市今变名。\n及闻名理谈，顿觉肝胆倾。\n凡笼了无着，古佛当自成。\n已復外身世，何者为官荣。\n同游有亚父，早定登坛盟。\n归来不受赏，慨慷羞论兵。\n闾阎取封侯，健儿胜书生。\n因之发深省，种种鸿毛轻。",
        "dynasty": "宋",
        "collection_info": null
    },
    {
        "uuid": "ad3d8b81d9a1c42353ac1a8093d0a3a4",
        "title": "过子陵滩题僧舍壁",
        "author": "赵鼎",
        "content": "山水莽回互，转眄图画间。\n念此清绝地，昔人所盘旋。\n舟子相叹嗟，示余子陵滩。\n有台出山半，藤萝蒙藓斑。\n缅想建武功，用人及茅菅。\n躐取汝颍士，列宿枢极环。\n中有贫贱交，客星犯帝关。\n其能荣辱之，但及平生懽。\n志愿乃有在，归欤一渔竿。\n高风邈千载，独立谁跻攀。\n山僧本何知，结屋临清湾。\n笑谓舟中客，何为争崄艰。\n权门有遗啄，造请无寒暄。\n嗫嚅到童仆，俛仰惭衣冠。\n所得谅几何，赩汗流面颜。\n偃鼠不过饱，鹪鹩亦求安。\n子能了此义，分子一席闲。",
        "dynasty": "宋",
        "collection_info": null
    },
    {
        "uuid": "495fa960224da473500741ad75ef55db",
        "title": "奉送吕若谷县丞任蒲东归五首  其一",
        "author": "赵鼎",
        "content": "着鞭愧后发，挟矢争先登。\n肯顾危机在，尚以智力矜。\n曷不往试之，投足还兢凌。\n寄谢娄罗儿，老矣病未能。",
        "dynasty": "宋",
        "collection_info": null
    },
    {
        "uuid": "81ecab76a6aff727c77fe0ac07a892cd",
        "title": "奉送吕若谷县丞任蒲东归五首  其二",
        "author": "赵鼎",
        "content": "三年巽亭上，看尽洛中山。\n山亦为君好，朝昏图画间。\n那知张季鹰，高兴不可攀。\n忽见秋风起，东随洛水还。",
        "dynasty": "宋",
        "collection_info": null
    },
    {
        "uuid": "8dd85d97acd25dbc40c60196ca007fe1",
        "title": "奉送吕若谷县丞任蒲东归五首  其三",
        "author": "赵鼎",
        "content": "巽也幕府旧，阿升交分深。\n与君均骨肉，况乃相知心。\n遽復舍我去，倍觉伤离衿。\n高亭东望眼，从此费登临。",
        "dynasty": "宋",
        "collection_info": null
    },
    {
        "uuid": "ae0b479a0bde551aa717356a237db253",
        "title": "奉送吕若谷县丞任蒲东归五首  其四",
        "author": "赵鼎",
        "content": "夫子有高趣，一官聊尔耳。\n独骑破虎鞯，憔悴洛城裏。\n缅想文穆公，青嵩照伊水。\n百年风烈在，须公一振起。",
        "dynasty": "宋",
        "collection_info": null
    },
    {
        "uuid": "c9efba2d778f2599c53620700c002333",
        "title": "奉送吕若谷县丞任蒲东归五首  其五",
        "author": "赵鼎",
        "content": "忽忽岁华暮，悠悠心事违。\n此行元自懒，前计颇知非。\n公有酒堪隐，我无田可归。\n月明枝未穏，谁念鹊孤飞。",
        "dynasty": "宋",
        "collection_info": null
    },
    {
        "uuid": "18f2e96678b452fa6a85de9be0e7bf50",
        "title": "真率会诸公有诗輙次其韵",
        "author": "赵鼎",
        "content": "山林与钟鼎，出处无异趣。\n刍豢等藜藿，同是一厌饫。\n此心无适莫，外物曾何忤。\n奚独淡交游，未肯厕纨袴。\n故寻漫浪人，要作寻常聚。\n主既不速客，客亦随即赴。\n倾谈剧悬河，泻酒快流霔。\n百年人醉醒，万物皆侨寓。\n云何造请门，日满户外屦。\n却想耆英游，风流甚寒素。\n淡然文字欢，一笑腥膻慕。\n我亦蹭蹬余，早向危机悟。\n绝意鸳鹭行，幸此松萝附。\n君诗妙铺写，纵横俱中度。\n我老学荒废，一词不能措。\n独于樽酒间，不惜淋灕汚。\n何当赋归欤，去敛头角露。\n家有譍门儿，稍能随指顾。\n鷄黍林下期，视此犹应屡。\n有兴即放言，安能限章句。",
        "dynasty": "宋",
        "collection_info": null
    },
    {
        "uuid": "b0898d0a8d1ef1601a344051f8a8da3d",
        "title": "寄金陵诸幼",
        "author": "赵鼎",
        "content": "去年都城开，南下相继踵。\n我亦具扁舟，携汝百指众。\n汝宁为我累，我独于汝重。\n今而暂相远，愁亦虑汝共。\n因人问在否，未语先悸恐。\n泪下復吞声，寝愕不成梦。\n倘有相见期，勿復藉官俸。\n一饱不求余，去办南山种。",
        "dynasty": "宋",
        "collection_info": null
    },
    {
        "uuid": "92da34015de0ebcd59eb3a55ac2ec390",
        "title": "乙巳二月初八日集独乐园夜饮梅花下会者宋退翁胡明仲马世甫张与之王子与林秀才及余凡七人以炯如流水涵青苹为韵赋诗分得流字",
        "author": "赵鼎",
        "content": "孟公饮狂车辖投，不适遂与俗沉浮。\n谪仙醉吟惊冕旒，气侮权倖无悔尤。\n不如渊明此意俱悠悠，飘然不繫之虚舟。\n偃蹇不从刺史游，遇酒或能道上留。\n介不为高通不偷，亦知出处非人谋。\n人生一世罹百忧，惊风变灭波上沤。\n胡为滞此胸中愁，圣贤清浊皆友俦。\n九老前尘邈难求，七交高躅或可侔。\n百年典刑今在不，振起此风须此流。\n亭亭玉立郡督邮，文采秀发中甚遒。\n绛帐先生两清修，和音相答鸣琳球。\n靖居之孙髯而修，昂藏野鹤横高秋。\n林生风度和且柔，抗论直欲轻王侯。\n河南游刃无全牛，弟兄传家才术优。\n老成不堪冠屦囚，人怜拙甚营巢鸠。\n覊穷动輙遭寇雠，但欲缩首眠黄紬。\n何意独蒙公等收，欢然一笑回青眸。\n空囊未分一钱羞，典衣犹得事劝酬。\n南州竹树相庇庥，步随流水寻清幽。\n尚嫌白日多喧啾，少待月出东南陬。\n黄梅一株香飕飗，青苹浮水涵春洲。\n那知落雪纷满头，但觉香露沾衣裘。\n一釂百罚宁论筹，呜呜自作秦人讴。\n快谈慨慷杂嘲咻，凛如武库森戈矛。\n天地万物穷雕锼，往往出语夸何刘。\n却视万物皆蚍蜉，便拟骑鲸跨九州。\n谁能迭麯筑糟邱，所愿酒泉生酒瓯，此生痛饮无罢休。",
        "dynasty": "宋",
        "collection_info": null
    },
    {
        "uuid": "c91d16788b7ef766893aee552a3c86a3",
        "title": "次韵退翁游北山之什",
        "author": "赵鼎",
        "content": "孤云天末山数峰，峰头隐隐衔乌龙。\n遥临北岭望故国，行歌负贩舟车通。\n时当高秋雨霜后，木叶纷乱号悲风。\n声华一梦水流去，名迹千古山争穹。\n津桥烟草阙双峙，驰道莓苔门九重。\n鸣銮飈驭杳何许，蓬莱顶上云蒙蒙。\n徒惊朝市屡更变，遑问邱壠多英雄。\n鼎湖龙去自不返，非烟长锁琉璃宫。\n当年真圣受天命，香生菡萏祥光红。\n宫前父老尚能说，顾瞻遗宇悲涕中。\n桥山松柏閟弓剑，有时宝气飞长虹。\n今主绍述更神武，回眸一视云烟空。\n请封章疏几时上，振跸行闻来自东。\n功成亦念剏基业，从此不復言兵戎。\n我生多难伤暌离，茫然却顾当何归。\n伏辕不作马思奋，塌翼应怜鸟倦飞。\n临风且共一杯酒，要看酒面吹澜漪。\n不湏遐想念今昔，吾庐好在寻归期。",
        "dynasty": "宋",
        "collection_info": null
    },
    {
        "uuid": "c2a564ef67f71bead6aa3c8b37c3b8ef",
        "title": "雪中独坐退翁索诗",
        "author": "赵鼎",
        "content": "东风解放狂花飞，何乃尚容寒作威。\n了无宾客共携酒，更有人家来索诗。\n天高云漏不遮月，皎洁上下同澄辉。\n亭前有树高百尺，为借惊乌安一枝。",
        "dynasty": "宋",
        "collection_info": null
    },
    {
        "uuid": "925ef2fd68505dec5fc753d521d359da",
        "title": "戊申正月行在参吏部示诸幼",
        "author": "赵鼎",
        "content": "秋风鼓棹长芦渡，吾与若曹俱豁然。\n脱迹干戈玩清绝，収身沟壑厌肥鲜。\n折腰为米岂所愿，卖剑买牛端可贤。\n韩公雅欲却穷鬼，赵壹其如无一钱。\n罢官清坐乃吾分，号寒啼饥谁汝怜。\n政缘兹事藉升斗，使我不得休林泉。\n日下扬州行在所，寸长片善希陶甄。\n汗衣尘帽门户底，包羞忍耻王公前。\n此行宁復作此态，畴昔相知吏部铨。\n谨严资格可驯致，虽甚不才无弃捐。\n我已投诚永结好，相从绿髪至华颠。\n矧復鸳鹭满台阁，功名合在中兴年。\n缩头袖手正应尔，敢问祖生先着鞭。",
        "dynasty": "宋",
        "collection_info": null
    },
    {
        "uuid": "4d9e9f406be00ebc98e82d30c877c754",
        "title": "京师次韵邵泽民忆拟江梅花",
        "author": "赵鼎",
        "content": "忆并条山访云屋，渡水凉飈散芬馥。\n一枝璀璨端可人，步遶微吟揩病目。\n作意题诗向我夸，只今窗户知谁家。\n伶俜瘦马京尘恶，障面羞看檐上花。",
        "dynasty": "宋",
        "collection_info": null
    },
    {
        "uuid": "7e829342f51b2f2b9502428a49f6bf24",
        "title": "役所寒食即事",
        "author": "赵鼎",
        "content": "疲民正苦淘泥沙，彼何人兮怒且譁。\n麄狂不肯道姓字，呼前醉态犹欹斜。\n自言寒食身无事，快意欲嚼遑恤他。\n覊愁我自感节物，遣去不问徒咨嗟。",
        "dynasty": "宋",
        "collection_info": null
    },
    {
        "uuid": "fc93dc4420608a2fa1e11a5e4b1856f4",
        "title": "余去秋七月登舟逮此一年矣六月晦日午睡觉闻儿女辈相谓曰眀朝又是秋风起推枕怅然走笔记之",
        "author": "赵鼎",
        "content": "流萍断梗飞花委，四海茫然无定止。\n古今本是一邮传，况乃其中悲转徙。\n秦淮霜叶乱枫林，苕霅春风泛苹芷。\n薄酒时时伴儿女，疏篷处处愁烟水。\n故乡知是几长亭，眼暗相望越千里。\n怅念征鸿一纸书，明朝江上秋风起。",
        "dynasty": "宋",
        "collection_info": null
    },
    {
        "uuid": "397617f577d59ab768265d66c2c2b50d",
        "title": "泊桐庐县合江亭下昔有得道之士不知姓名结庐山间手植桐数本因谓之桐君县亦以此得名",
        "author": "赵鼎",
        "content": "桐庐县前江合流，合江亭下多客舟。\n红楼参差出木末，小市宛转依岩陬。\n桐君手植碧桐树，岁岁春风柯叶柔。\n白云一去凤不至，暮雨丁零生客愁。",
        "dynasty": "宋",
        "collection_info": null
    },
    {
        "uuid": "1872e70dbef7bd8ca56ba0e0d6c55389",
        "title": "舟中呈耿元直",
        "author": "赵鼎",
        "content": "念昔一笑相逢初，我时尚少君壮夫。\n十年再见辇毂下，我鬓斓斑君白鬚。\n落魄朋游嗟我在，艰难兵火与君俱。\n酬恩未拟填沟壑，强颜忍復陪簮裾。\n浩然胡不径投劾，老矣难堪归荷锄。\n田园坟壠乱戎马，是身是处长羁孤。\n解维汴岸一篙水，小舟漂兀如鹥鳬。\n对床推枕坐叹息，此行未肯悲穷途。\n胸中炯炯时一吐，与生俱坐宁籧除。\n只今云台罗俊彦，鄙贱老丑憎朴疏。\n跃马食肉付公等，浮家泛宅真吾徒。\n与君转柂从此逝，秋风万里吹江湖。",
        "dynasty": "宋",
        "collection_info": null
    },
    {
        "uuid": "1142c89ce0190099c5c251bf1196df0c",
        "title": "阅陶集偶有所感",
        "author": "赵鼎",
        "content": "彭泽县令八十日，束帯耻为升斗汚。\n二十四考中书令，端委庙堂挥不去。\n两公于此固无心，钟鼎山林随所寓。\n慎勿蹉跎两失之，岁晚要寻栖息处。",
        "dynasty": "宋",
        "collection_info": null
    },
    {
        "uuid": "74247b8007a0f91b23ca8ddd973091f5",
        "title": "谢人惠麦穗",
        "author": "赵鼎",
        "content": "愚轩卧病空瓶储，市米不得如求珠。\n邻翁馈麦穗盈筥，或揉或簸喧庭除。\n磨雷隐隐破霜瓣，家童执爨烟生厨。\n须臾粥成劝我食，齐眉举案烦妻孥。\n病余聊復润喉吻，软滑盈盈如膏酥。\n宛然长粳欲争长，加以白豆为参舆。\n童儿作颦若不足，老夫大笑为有余。\n虎头食肉非不美，回视利害为何如。\n平生不耕啖此物，壠头汗滴惭耕夫。\n淡中有味足养福，为君努力餐一盂。",
        "dynasty": "宋",
        "collection_info": null
    },
    {
        "uuid": "1a7c99c5bcdbb74ff50ff70e06a757a0",
        "title": "车驾还汴",
        "author": "赵鼎",
        "content": "孝感天心格，忧勤国步艰。\n贾生休赋鵩，贡禹欲弹冠。\n白髪他乡客，清尊此夕懽。\n如闻京兆尹，拜表请回銮。",
        "dynasty": "宋",
        "collection_info": null
    },
    {
        "uuid": "019647e1cd1c0a22df731fa71047be3c",
        "title": "围城次退翁韵",
        "author": "赵鼎",
        "content": "甲马分诸道，舟车会此都。\n前王端有意，异世肯同途。\n人物风流尽，公私府库虚。\n百年余故老，相遇涕涟如。",
        "dynasty": "宋",
        "collection_info": null
    },
    {
        "uuid": "349d198458a6c721b3bc8ea184a0f3be",
        "title": "将归先寄诸幼",
        "author": "赵鼎",
        "content": "扰扰干戈地，悬悬父子情。\n人间正多故，身外復何营。\n我已忘官宠，儿须办力耕。\n归家休歇处，团坐话无生。",
        "dynasty": "宋",
        "collection_info": null
    },
    {
        "uuid": "2e9a7cd5cc4b4752e5ec4721b3804e32",
        "title": "还家示诸幼",
        "author": "赵鼎",
        "content": "避地重遭乱，还家幸再生。\n一身今见汝，寸禄敢留情。\n更恐死生隔，浑疑梦寐惊。\n吾今犹有愧，未遂鹿门耕。",
        "dynasty": "宋",
        "collection_info": null
    },
    {
        "uuid": "306ab3abd11d85cf51bc07db3ff560be",
        "title": "还家",
        "author": "赵鼎",
        "content": "但切思家念，那知行路难。\n杯盘无作具，菽水自加餐。\n竹老风声劲，山深夜气寒。\n肯教孤枕梦，容易到长安。",
        "dynasty": "宋",
        "collection_info": null
    },
    {
        "uuid": "90173e87cbcb20dc8f7dc53577b8c53f",
        "title": "马靖国后轩",
        "author": "赵鼎",
        "content": "性静交游少，身闲日月长。\n忘言千句偈，宴坐一炉香。\n世有流离苦，人趋声利塲。\n此间亦何事，高卧傲羲皇。",
        "dynasty": "宋",
        "collection_info": null
    },
    {
        "uuid": "4eda5ef47c1deb222a03c6744a7d46bc",
        "title": "蒲中次韵提举赵正之秦亭唱和五首  其一",
        "author": "赵鼎",
        "content": "云端贝阙见，鳌负海山来。\n瑞气元非雾，天风不染埃。\n颁常八柱建，象魏五门开。\n肯构经营念，贻谋丕显哉。",
        "dynasty": "宋",
        "collection_info": null
    },
    {
        "uuid": "42300e82b2a45923281eb1315f09bd6f",
        "title": "蒲中次韵提举赵正之秦亭唱和五首  其二",
        "author": "赵鼎",
        "content": "丁丁谷声响，泛泛棹歌来。\n净港时吹浪，中流或起埃。\n亦知从地出，几若凿山开。\n帝室须梁栋，斯功当念哉。",
        "dynasty": "宋",
        "collection_info": null
    },
    {
        "uuid": "ff6c487facdc1a905f69791df2627bed",
        "title": "蒲中次韵提举赵正之秦亭唱和五首  其三",
        "author": "赵鼎",
        "content": "陇树迎人去，关云逐马来。\n凄风摇白草，落日蔽黄埃。\n仗节身方远，逢山眼暂开。\n却临分水处，蜀道赋高哉。",
        "dynasty": "宋",
        "collection_info": null
    },
    {
        "uuid": "93611e3c44a15835bff84e60e04d9898",
        "title": "蒲中次韵提举赵正之秦亭唱和五首  其四",
        "author": "赵鼎",
        "content": "要作哦诗伴，何妨结驷来。\n琼林有余韵，水槛绝纤埃。\n醉胆江山阔，吟毫花草开。\n只应闻雁夜，梦枕思悠哉。",
        "dynasty": "宋",
        "collection_info": null
    },
    {
        "uuid": "97ed03fd9ab6201fd01479cceeef9dd7",
        "title": "蒲中次韵提举赵正之秦亭唱和五首  其五",
        "author": "赵鼎",
        "content": "追随六郡子，深入塞云来。\n关路春飞雪，沙塲夜涨埃。\n戏围千骑猎，笑挽六钧开。\n历历经游处，初心已矣哉。",
        "dynasty": "宋",
        "collection_info": null
    },
    {
        "uuid": "237c63f47cdf5a93f9b9c85bfffa3a54",
        "title": "再到蒲中游穆氏园",
        "author": "赵鼎",
        "content": "怀感花无数，其时春正深。\n如今重对酒，感旧独伤心。\n山鸟那知此，向人犹好音。\n东城多乐事，畴昔共幽寻。",
        "dynasty": "宋",
        "collection_info": null
    },
    {
        "uuid": "841aec36ce4ae467c76be3c6defbda01",
        "title": "赠普照监院",
        "author": "赵鼎",
        "content": "飘泊嗟何往，归来恨莫从。\n师犹作秦语，我已效吴侬。\n水浅长河浪，山低太华峰。\n几时携手去，南北本同宗。",
        "dynasty": "宋",
        "collection_info": null
    },
    {
        "uuid": "8b9ab4e8497eb4b7344e02baddd27995",
        "title": "六合县相僧",
        "author": "赵鼎",
        "content": "门外江南道，潇然谁与同。\n禅心达生死，道眼识穷通。\n聊为机缘起，悬知色相空。\n有人真勇退，不到急流中。",
        "dynasty": "宋",
        "collection_info": null
    },
    {
        "uuid": "8072e81a99ae50646fe3870261058b25",
        "title": "中秋呈元长  其一",
        "author": "赵鼎",
        "content": "江上中秋月，天邉白髪翁。\n一轮还自满，千里共谁同。\n扰扰干戈后，栖栖羁旅中。\n持杯那復问，一釂百分空。",
        "dynasty": "宋",
        "collection_info": null
    },
    {
        "uuid": "72c0cafa4705f5d9a73e2fcfe3dcf712",
        "title": "中秋呈元长  其二",
        "author": "赵鼎",
        "content": "谁作清光伴，潇然属两翁。\n他乡多病后，竟夕一樽同。\n孤杵征衣泪，寒沙战角风。\n何由遂心赏，幽思渺秋空。",
        "dynasty": "宋",
        "collection_info": null
    },
    {
        "uuid": "24d8404eeae99cc05aae8e30648055f7",
        "title": "中秋醉后",
        "author": "赵鼎",
        "content": "顾影不成舞，披襟欲御风。\n人怜经岁别，月与旧时同。\n鹤警露华白，鱼潜水鑑空。\n举杯还径醉，归梦广寒宫。",
        "dynasty": "宋",
        "collection_info": null
    },
    {
        "uuid": "a468cc3cc3a23eab70aba2f21a164150",
        "title": "九日置酒坐上呈元长",
        "author": "赵鼎",
        "content": "未厌山林僻，那知节序迁。\n高闲爱重九，安健又今年。\n物外无缰锁，樽中有圣贤。\n黄花自衰晚，勿復笑华颠。",
        "dynasty": "宋",
        "collection_info": null
    },
    {
        "uuid": "74bd242d6ca504493958bc301e324b24",
        "title": "毗陵道中",
        "author": "赵鼎",
        "content": "烟水毗陵道，光涵落月空。\n梦魂尘𡏖外，眼界画图中。\n舟漾安期鲤，帆飞御寇风。\n鑑湖如可乞，归老浙江东。",
        "dynasty": "宋",
        "collection_info": null
    },
    {
        "uuid": "2ce3fc04f1f0f11cd8d8293774ca4f4c",
        "title": "登兰溪亭",
        "author": "赵鼎",
        "content": "帆落溪风转，山明雾雨收。\n登临本乘兴，惝恍却生愁。\n独雁竟安往，潜鱼不可求。\n何年定归计，復此过扁舟。",
        "dynasty": "宋",
        "collection_info": null
    },
    {
        "uuid": "7c84de4b5ea095d8af7afa83ed7bd694",
        "title": "左冯翊寄东镇张致一兼简闻喜亲旧",
        "author": "赵鼎",
        "content": "一官冯翊郡，为况定如何。\n水似古桐苦，风如东镇多。\n幽心迷簿领，断梦阻关河。\n赖有清樽酒，时时一醉歌。",
        "dynasty": "宋",
        "collection_info": null
    },
    {
        "uuid": "7723f72841497c59e796285a21b7dcb3",
        "title": "次韵富季申寄示",
        "author": "赵鼎",
        "content": "相期念畴昔，道在敢忧贫。\n分手便千里，论心復几人。\n微词动招谤，烂醉可藏身。\n第恐先求旧，黄麻起世臣。",
        "dynasty": "宋",
        "collection_info": null
    },
    {
        "uuid": "e5c9ed88cc9e582df11507a22569e2a8",
        "title": "次韵富季申雪中即事时闻北敌起兵京师戒严二首  其一",
        "author": "赵鼎",
        "content": "东风花万点，落我酒杯间。\n欲和郢中曲，先頽坐上山。\n威棱徒料峭，生意自斓斑。\n谁是淮西将，提兵夜斩关。",
        "dynasty": "宋",
        "collection_info": null
    },
    {
        "uuid": "8a8e1a0d7f2472038eb58a4be293bd74",
        "title": "次韵富季申雪中即事时闻北敌起兵京师戒严二首  其二",
        "author": "赵鼎",
        "content": "无才居客右，孤坐一窗间。\n梦到广寒殿，人来姑射山。\n舞低明佩冷，粧罢落花斑。\n便欲凌风去，天门隔九关。",
        "dynasty": "宋",
        "collection_info": null
    },
    {
        "uuid": "ad705902e65fdeec1be6322e24cf038f",
        "title": "后数日雪再作",
        "author": "赵鼎",
        "content": "三见江南白，端来伴酒樽。\n作寒催岁暮，流润压冬温。\n云卧山容湿，天低水气昏。\n东风犹有信，昨夜到前村。",
        "dynasty": "宋",
        "collection_info": null
    },
    {
        "uuid": "ba049616bd77b2967b8b93437e43e693",
        "title": "发杭州有讶太遽者",
        "author": "赵鼎",
        "content": "未着绝交论，但歌招隐诗。\n人间审如此，身外復奚疑。\n丧乱物情薄，奔驰智力疲。\n溪山有佳处，投老更何之。",
        "dynasty": "宋",
        "collection_info": null
    },
    {
        "uuid": "00b306b2c1ce500d955bd807ab34afa4",
        "title": "东轩即事二首  其一",
        "author": "赵鼎",
        "content": "投闲非避世，导引学修真。\n物外元无事，壶中别有春。\n水声清梦寝，山色上衣巾。\n已矣将安往，乡关渺战尘。",
        "dynasty": "宋",
        "collection_info": null
    },
    {
        "uuid": "590c1d395cd83178abeb6008456a17c2",
        "title": "东轩即事二首  其二",
        "author": "赵鼎",
        "content": "原宪贫非病，渊明懒是真。\n诗留百年债，酒占四时春。\n泉石高凉地，祠官自在身。\n叨蒙有如此，何以効涓尘。",
        "dynasty": "宋",
        "collection_info": null
    },
    {
        "uuid": "4a314201b6c82812115b208267f2b843",
        "title": "闻有长沙之命",
        "author": "赵鼎",
        "content": "安土无南北，论情皆弟兄。\n休寻卓庵处，要便打包行。\n萍迹虽无定，葵心终有倾。\n相望得安健，有使即传声。",
        "dynasty": "宋",
        "collection_info": null
    },
    {
        "uuid": "2720322bccf3ef5e0141a780ee3e6f26",
        "title": "泊小金山觉渡寺僧言建德知县桐庐知县婺州教授皆被召",
        "author": "赵鼎",
        "content": "敢叹邉氛炽，今闻公道开。\n中原非世事，南国自人材。\n朱履羞弹铗，黄金谩筑台。\n天涯转蓬恨，何地赋归来。",
        "dynasty": "宋",
        "collection_info": null
    },
    {
        "uuid": "f03c1ebb7eb70a42afbc349460a35094",
        "title": "登舟示邢子友",
        "author": "赵鼎",
        "content": "尽室嗟何往，穷年浪自悲。\n才疏身潦倒，地远迹孤危。\n风雨江南岸，豺狼天一涯。\n畏途端可悯，薄宦竟奚为。\n已失田园计，难忘升斗资。\n毋烦俗子问，有媿达人嗤。\n病马思春草，惊乌遶夜枝。\n登舟一长叹，此意只君知。",
        "dynasty": "宋",
        "collection_info": null
    },
    {
        "uuid": "abc9baf10bbe6d5eca7a5d18082e1936",
        "title": "闻郭瑾怀甫除郎",
        "author": "赵鼎",
        "content": "至治本无为，何曾帝力知。\n人惟求俊彦，天畀济艰危。\n鼎席尊黄髪，星郎用白眉。\n锋芒森武库，律吕奏咸池。\n海内想风采，朝中增羽仪。\n余光被草木，盛事播声诗。\n感会唯千载，飞腾各一时。\n着鞭今更懒，投劾去奚疑。\n亦有乘轩恋，其如续胫悲。\n衔芦聊避弋，遶树未安枝。\n念旧多生死，思乡久别离。\n自余復何道，湖海是归期。",
        "dynasty": "宋",
        "collection_info": null
    },
    {
        "uuid": "8236613099d8983e98f927c612541681",
        "title": "秋试锁宿府学",
        "author": "赵鼎",
        "content": "悄无人语到高堂，爽气侵凌枕簟凉。\n木叶雕风秋瑟瑟，檐花流雨夜浪浪。\n灯明疏幔孤光暗，蛩咽空阶怨绪长。\n心愿无期清梦断，一炉沉水自焚香。",
        "dynasty": "宋",
        "collection_info": null
    },
    {
        "uuid": "c34ba83b5cd4bf0e1f154f186a80477f",
        "title": "登第示同年",
        "author": "赵鼎",
        "content": "氤氲和气凤城春，正是英豪得志辰。\n雨露九重均造化，丹青千字富经纶。\n古来将相皆由此，今见诗书不悞人。\n何处寒乡少年子，绿袍归拜北堂亲。",
        "dynasty": "宋",
        "collection_info": null
    },
    {
        "uuid": "6466c59e9fcb81efcf0713dd216c1d4c",
        "title": "守官长道之岷南过马务寨示知寨石殿直",
        "author": "赵鼎",
        "content": "夜关不锁戍无兵，负贩行歌乐太平。\n绿野牛羊新牧地，頽垣烟草古邉城。\n山川自昔留形势，基业今谁问战争。\n陇上少年多意气，弯弓徒自诧功名。",
        "dynasty": "宋",
        "collection_info": null
    },
    {
        "uuid": "8b0adf9176069f4593388192f56db115",
        "title": "酬赠黄倅",
        "author": "赵鼎",
        "content": "翰墨文章妙若神，风流谈笑绝纤尘。\n才华最盛东西蜀，闻望相高一二人。\n清夺峨眉千岁雪，丽如锦水万花春。\n我生不识东坡老，犹及颐庵见后身。",
        "dynasty": "宋",
        "collection_info": null
    },
    {
        "uuid": "f6860accb64d9e14fd8aea4c14957ba2",
        "title": "冯翊次韵邵子文寄赠之什",
        "author": "赵鼎",
        "content": "三见西风洛水秋，归心长共水悠悠。\n扁舟未遂莼鲈愿，俗驾空贻猿鹤羞。\n可见飘零疏酒盏，更惭落魄问朋游。\n回头一笑君应会，薄有田园归去休。",
        "dynasty": "宋",
        "collection_info": null
    },
    {
        "uuid": "445c5c0a2fb8436a6b832ab4b1830f53",
        "title": "夜送客至马鸣桥",
        "author": "赵鼎",
        "content": "满眼尘埃懒据鞍，暂逢清景即怡颜。\n月明夜水平低岸，烟淡秋林倚半山。\n隐退谩留他日计，居贫未放此身闲。\n老来媿取移文诮，会整匆匆俗驾还。",
        "dynasty": "宋",
        "collection_info": null
    },
    {
        "uuid": "a966f7d76706f8df74eb06befe01b685",
        "title": "从军滑台  其一",
        "author": "赵鼎",
        "content": "中原何自假游魂，帷幄奇谋妙若神。\n沙漠宣威元有将，燕然勒颂不无人。\n山川流恨荒凉地，桃李无言寂寞春。\n炯炯孤怀竟何补，犹能狂饮吐车茵。",
        "dynasty": "宋",
        "collection_info": null
    },
    {
        "uuid": "9687b07bef2242583d5902d43a34c918",
        "title": "从军滑台  其二",
        "author": "赵鼎",
        "content": "碌碌功名安用之，更堪心事巧相违。\n秪缘叔夜此生懒，更悟渊明前日非。\n客舍那知春色暮，东风但见柳花飞。\n潇湘亭下烟波好，送我如将短艇归。",
        "dynasty": "宋",
        "collection_info": null
    },
    {
        "uuid": "8cf271693c5a1a6ade5e4aede1cf2281",
        "title": "登廓轩用王穆之秀才韵",
        "author": "赵鼎",
        "content": "临高怀远怅夷犹，放目微吟竟日留。\n一雁北来天杳杳，片帆东下水悠悠。\n云烟惨淡关河暮，风雨凄凉观阁秋。\n回首何由叫虞舜，苍陵山色向人愁。",
        "dynasty": "宋",
        "collection_info": null
    },
    {
        "uuid": "e6c29426b595034f00c589dda4db478a",
        "title": "河南留守王大资",
        "author": "赵鼎",
        "content": "退卧东山自在身，幡然犹肯慰斯民。\n名高海内推前辈，德冠朝中号伟人。\n紫诰即看还旧物，黄扉终许秉鸿钧。\n瑶池花有千年实，更看东风几度春。",
        "dynasty": "宋",
        "collection_info": null
    },
    {
        "uuid": "977c48a896eab0bc7c0ff1ac8b473d0e",
        "title": "洛阳九日次韵县尉  其一",
        "author": "赵鼎",
        "content": "谁遣孤标最晚芳，寒蜂冷蝶尚能狂。\n不禁清瘦西风紧，薄洗铅华晓露香。\n照影一樽聊作伴，诛茅三径莫相忘。\n他年载酒能来否，相见悬知话更长。",
        "dynasty": "宋",
        "collection_info": null
    },
    {
        "uuid": "21fbd7c5cc9a7410fdff12adc33c7fbb",
        "title": "洛阳九日次韵县尉  其二",
        "author": "赵鼎",
        "content": "贫病侵寻不少寛，行藏何事更凭栏。\n儿曹不解市朝隐，我辈政宜文字欢。\n客恨向来随处有，秋风待此着人寒。\n宾鸿旅燕元无定，莫把黄花取次看。",
        "dynasty": "宋",
        "collection_info": null
    },
    {
        "uuid": "27af81a6729ad2b85035eb7d04b579d0",
        "title": "次韵县尉",
        "author": "赵鼎",
        "content": "劳人州县若为情，蹭蹬穷途已半生。\n愁满西风双鬓白，梦回中夜寸心惊。\n每惭彭泽辞升斗，终合吴门变姓名。\n且把黄花泛杯酒，秋深萧寺有余清。",
        "dynasty": "宋",
        "collection_info": null
    },
    {
        "uuid": "317c04e559ecfc2b7441e266d87ac2da",
        "title": "县丞吕若谷置酒巽亭  其一",
        "author": "赵鼎",
        "content": "凉风收雨断晴霓，漠漠青山白鹭飞。\n竹树蔽亏涵野色，楼台灭没淡烟霏。\n凌波鸣佩杳何许，驾鹤吹笙殊未归。\n怅念夷犹凄望眼，碧云千里又斜晖。",
        "dynasty": "宋",
        "collection_info": null
    },
    {
        "uuid": "ec9552db1838e544ea4e1fa71832619a",
        "title": "县丞吕若谷置酒巽亭  其二",
        "author": "赵鼎",
        "content": "荒烟蔓草接平林，景物萧萧秋意深。\n水阔山长人去远，云闲天淡鸟飞沉。\n宫前离黍他年恨，关外西风别夜心。\n莫倚栏干重留客，子山从此费悲吟。",
        "dynasty": "宋",
        "collection_info": null
    },
    {
        "uuid": "9d7b428aa388549afb4056f8f95f94b6",
        "title": "再用前韵  其一",
        "author": "赵鼎",
        "content": "万里高空卷素霓，徘徊几点暮鵶飞。\n波平洛浦棹歌远，风袅宫楼香雾霏。\n猿鹤山中应怨别，莼鲈秋后合思归。\n此间自有江淹赋，不用桓伊恨落晖。",
        "dynasty": "宋",
        "collection_info": null
    },
    {
        "uuid": "f323b39171d17d891af43856e5aef7fc",
        "title": "再用前韵  其二",
        "author": "赵鼎",
        "content": "一枝枝自寄深林，何得飜然着意深。\n塞上亦知无马失，江邉谁问有舟沉。\n烦君烂漫千钟酒，慰我登临一寸心。\n醉后狂歌歌更切，未应愁减越人吟。",
        "dynasty": "宋",
        "collection_info": null
    },
    {
        "uuid": "1a55ba8aec355cd0972735e9d593d2cf",
        "title": "次韵张与之登巽亭  其一",
        "author": "赵鼎",
        "content": "百年遗恨了难平，只有南山不改青。\n桥下温波秋渺渺，楼头霏雾晚冥冥。\n祥钟福地衣冠盛，气润中天草木灵。\n那得丹青绘缣素，烦君妙语写无形。",
        "dynasty": "宋",
        "collection_info": null
    },
    {
        "uuid": "b91667be2a563e15f6bef017b49784e3",
        "title": "次韵张与之登巽亭  其二",
        "author": "赵鼎",
        "content": "霜洗残秋暮吹惊，长林蔓草敛余青。\n忘机独鸟临清浅，避弋孤鸿入杳冥。\n老矣未成南亩计，归欤空媿北山灵。\n独怜亭下潇潇柏，能伴幽人槁木形。",
        "dynasty": "宋",
        "collection_info": null
    },
    {
        "uuid": "5ca3e6e43f6b2a1b64a737799e9175fc",
        "title": "洛中次韵河南令王子与观梅",
        "author": "赵鼎",
        "content": "桃李丛中独立难，自怜孤艶怯春寒。\n微风只解分香去，流水犹能照影看。\n冷落霓衣慵按舞，斓斑粧粉未胜冠。\n留连芳酒无嫌晚，要与凉蟾共倚栏。",
        "dynasty": "宋",
        "collection_info": null
    },
    {
        "uuid": "c7c9727f0ade11903a288a615b777fea",
        "title": "定海路中观梅",
        "author": "赵鼎",
        "content": "傅粉生香作意开，柔情似欲挽人回。\n犹怜行役匆匆去，不是寻芳得得来。\n姑射山头若冰雪，谢家林下绝尘埃。\n空江月落东风冷，谁并孤舟一笛哀。",
        "dynasty": "宋",
        "collection_info": null
    },
    {
        "uuid": "8366a5353c518ddc4dd1004499c8165b",
        "title": "建隆寺诗",
        "author": "赵鼎",
        "content": "天上旌旗照海隅，规模想像百年余。\n雷霆号令推神笔，龙虎风云识谶书。\n顾盼八方平僣乱，讴歌几世乐耕锄。\n他时谁唱纷更术，不念艰难树立初。",
        "dynasty": "宋",
        "collection_info": null
    },
    {
        "uuid": "3fb106a1728996c338a7fe713c60129f",
        "title": "红门扫役所观河",
        "author": "赵鼎",
        "content": "砥柱西倾朔野寛，鱼龙掀舞去漫漫。\n润蒸霏雾一川暗，怒激惊风千里寒。\n九折势须回故道，三山天为障狂澜。\n寻源不作乘槎计，沧海他年一钓竿。",
        "dynasty": "宋",
        "collection_info": null
    },
    {
        "uuid": "0f7c38e577083261807859dee1d98337",
        "title": "役所寒食晚归",
        "author": "赵鼎",
        "content": "永巷疏林栖鸟还，幽花蔓草惨荒烟。\n悄无人语寒食后，时有雨点黄昏前。\n孤坐何从得言笑，一樽不復论圣贤。\n酒酣缩首絮衾底，屋头浩浩南风颠。",
        "dynasty": "宋",
        "collection_info": null
    },
    {
        "uuid": "436de9083ab1e54d1bd3a4b278752337",
        "title": "之官开封泛洛东下先寄京师故旧",
        "author": "赵鼎",
        "content": "沧波东下武牢关，物色人情共惨然。\n草檄旧传骠骑府，浮家今在孝廉船。\n向来戎马知何补，老去江湖定有缘。\n无限青云着鞭处，固应分付祖生先。",
        "dynasty": "宋",
        "collection_info": null
    },
    {
        "uuid": "e8ce9cf19c5c41e25033455629732dc3",
        "title": "暮春",
        "author": "赵鼎",
        "content": "花开花谢总无心，转首熏风绿满林。\n人事不随春事了，眼云空与暮云深。\n锦鸠呼妇商量雨，白蚁排兵做弄阴。\n除却墙头老山色，更无佳客肯相寻。",
        "dynasty": "宋",
        "collection_info": null
    },
    {
        "uuid": "080af5676622b6057ff23ba14c2dc683",
        "title": "和元长暮春",
        "author": "赵鼎",
        "content": "坐叹空山落景催，几时江上叶舟回。\n初无妙术留春住，强觅余欢傍酒来。\n体力寒多便故絮，齿牙衰甚怯新梅。\n秦川洛水繁华事，白首天邉共此杯。",
        "dynasty": "宋",
        "collection_info": null
    },
    {
        "uuid": "ab060f78a8ad2029c43ad0ed16c44e87",
        "title": "别张德远诗",
        "author": "赵鼎",
        "content": "残蟾衰柳伴牢愁，把酒悲歌汴水秋。\n契阔死生俱泪下，功名富贵此心休。\n杀鸡为黍思前约，问舍求田媿本谋。\n又向春风话离别，此生生计日悠悠。",
        "dynasty": "宋",
        "collection_info": null
    },
    {
        "uuid": "5f06c1b7d7284f4f00942cbecb989a58",
        "title": "清凉寺",
        "author": "赵鼎",
        "content": "数垒小山松桂幽，能令盛暑作凉秋。\n故宫于此有遗迹，客子暂来生许愁。\n万顷云波朝古堞，一簔寒雨送扁舟。\n他年图画归携取，要使北人清两眸。",
        "dynasty": "宋",
        "collection_info": null
    },
    {
        "uuid": "37a30373074127154e20d35c337a09e0",
        "title": "将发泗上",
        "author": "赵鼎",
        "content": "客裏寻欢岂易谋，牢歌谁与散幽忧。\n可怜伧父双蓬鬓，长寄吴侬一叶舟。\n陶令早知今日是，庾郎能赋此生愁。\n残年流荡归无处，兰芷潇潇江上秋。",
        "dynasty": "宋",
        "collection_info": null
    },
    {
        "uuid": "39acf1fed2a91002a74cbbc9be8a0901",
        "title": "至宿闻陆昭中病痁",
        "author": "赵鼎",
        "content": "伟干亭亭嘆辙鳞，弊裘破帽厌京尘。\n一官耻作儿女态，扁舟去卜渔樵邻。\n他乡未办饘粥计，何物更能寒热人。\n努力扶持饱吃饭，秋风江上正鲈莼。",
        "dynasty": "宋",
        "collection_info": null
    },
    {
        "uuid": "4facd2a04080b8cc0d3db8bcc44871ca",
        "title": "示陆昭中",
        "author": "赵鼎",
        "content": "执耒田园正所图，无心重整少时书。\n功名常若归难必，拙直悬知退有余。\n避谤杜门宾客绝，病痰妨饮酒杯疏。\n平生刚笑孔文举，老我年来百不如。",
        "dynasty": "宋",
        "collection_info": null
    },
    {
        "uuid": "891d87bc7c3a3d0d3dadb3167680097e",
        "title": "六月十三日书呈元长",
        "author": "赵鼎",
        "content": "心远由来绝世纷，更寻邱壑避嚣尘。\n门阑已觉贫无事，宾客应怜老畏人。\n诗不名家免招谤，酒虽作病要全身。\n香山千载流风在，鷄黍他年早卜邻。",
        "dynasty": "宋",
        "collection_info": null
    },
    {
        "uuid": "75dc800cf8929ae0c749b1d8da9c4544",
        "title": "用元长韵赠空老",
        "author": "赵鼎",
        "content": "虚怀无地着纤尘，独鹤孤云寄此身。\n琴发清弹庐阜月，诗探妙意武林春。\n少陵深契赞公语，惠远能知陶令真。\n扰扰今谁同此趣，容车山下两闲人。",
        "dynasty": "宋",
        "collection_info": null
    },
    {
        "uuid": "a6e8bed942f69933d93c19fb56ea7260",
        "title": "夜坐",
        "author": "赵鼎",
        "content": "寺楼钟断锁长廊，谁共萧斋一炷香。\n书册自能留久坐，灯花还解劝余觞。\n风回绝壑沉虚籁，雨入幽林送嫩凉。\n老懒由来贪睡美，秋衾不怕夜初长。",
        "dynasty": "宋",
        "collection_info": null
    },
    {
        "uuid": "5443867bbaffd24da05668735e5f5b69",
        "title": "泊真州闸外诗",
        "author": "赵鼎",
        "content": "南来繫缆楚江皋，孤客羁心正郁陶。\n海气连空山色暗，秋阴覆地水风高。\n屋头冰雹敲寒雨，枕底春雷簸怒涛。\n一点青灯双白鬓，可无樽酒伴离骚。",
        "dynasty": "宋",
        "collection_info": null
    },
    {
        "uuid": "eff842b04420c7c999caf24734f4bc5d",
        "title": "过高邮饮张才甫家作诗为别",
        "author": "赵鼎",
        "content": "短棹人谁识姓名，相逢况是十年兄。\n江关契阔秋来恨，兵火流离别后情。\n高论看君挥麈柄，雄图怜我付楸枰。\n酒阑月落孤舟起，便是江湖万里行。",
        "dynasty": "宋",
        "collection_info": null
    },
    {
        "uuid": "0c7d473db9cbaef50b51f236c4046bd1",
        "title": "和郑有功次范元长韵",
        "author": "赵鼎",
        "content": "凭陵风雪不相贷，逋客向来生事寒。\n京国回头九关隔，江湖吊影一身单。\n着鞭意气初非浅，唾手功名不作难。\n老矣收心定何许，莼鲈聊馔腐儒餐。",
        "dynasty": "宋",
        "collection_info": null
    },
    {
        "uuid": "b052c970f8df44718e5305f1ce8a8211",
        "title": "岁晏感怀  其一",
        "author": "赵鼎",
        "content": "欲雪浓云冻不收，凄寒偏着敝貂裘。\n客愁有许要排逐，岁事无多难挽留。\n畴昔谩怀三径约，飘零聊用一樽酬。\n即看瑶草光风转，作意湖山汗漫游。",
        "dynasty": "宋",
        "collection_info": null
    },
    {
        "uuid": "ef756f49357057a2aa5d3595da1802e2",
        "title": "岁晏感怀  其二",
        "author": "赵鼎",
        "content": "扫荡邉氛渐有期，此生已復叹差池。\n眼中种种无聊赖，身外悠悠徒尔为。\n彭泽归来那得酒，少陵穷甚但哦诗。\n卑栖傥遂桑榆晚，敢并鸳鸿接羽仪。",
        "dynasty": "宋",
        "collection_info": null
    },
    {
        "uuid": "414b7d77cedbb381831732703e043682",
        "title": "卧病一首",
        "author": "赵鼎",
        "content": "此生已復外升沉，出处由来着意深。\n拙甚但知闲可乐，灾余犹有病相寻。\n贫难调护漳滨卧，老自消除魏阙心。\n庄舄钟离各怀土，吴儿莫笑作秦音。",
        "dynasty": "宋",
        "collection_info": null
    },
    {
        "uuid": "e44a293ee0192350068c212af4c4ee99",
        "title": "次韵子苍诸公韵",
        "author": "赵鼎",
        "content": "乱来那復较升沉，愁极仍嗟病骨侵。\n双袖龙钟羁客泪，一樽倾倒故人心。\n沙寒独雁难求侣，山近浮云易作阴。\n落轸断弦非众听，暮年淮海叹知音。",
        "dynasty": "宋",
        "collection_info": null
    },
    {
        "uuid": "606fd094907104771eb9c689d73290c3",
        "title": "再用前韵示范六",
        "author": "赵鼎",
        "content": "举目山河往恨沉，吴霜一点鬓毛侵。\n飘零顾我非前日，慷慨唯君识此心。\n香散药畦花漫漫，波侵蝶沼竹阴阴。\n平生载酒论文地，鸿雁归时问信音。",
        "dynasty": "宋",
        "collection_info": null
    },
    {
        "uuid": "73dc7e67e91fb187b98883f4b0d213aa",
        "title": "将至三衢杨村道中小饮",
        "author": "赵鼎",
        "content": "衢江波上半帆风，散髪篷窗笑傲中。\n晚境但深耽酒癖，穷途犹愧作诗工。\n天邉壠坂三秦阻，海上山川百越通。\n得尽余龄安一饱，此身何敢较西东。",
        "dynasty": "宋",
        "collection_info": null
    },
    {
        "uuid": "b3eaa6d6c45ec464b0c4c2907d7bd69a",
        "title": "长沙倅刘元举寄示参议伯山酬唱之什因亦次韵二首  其一",
        "author": "赵鼎",
        "content": "挥毫曾看妙如神，倾泻明珠百斛珍。\n畴昔笑谈知寡和，后来风度绝无人。\n应怜老矣纡朱绂，早约归欤岸角巾。\n明镜未须羞鬓髪，一樽相与永青春。",
        "dynasty": "宋",
        "collection_info": null
    },
    {
        "uuid": "daf2b68da9753a486d1219217aa602dc",
        "title": "长沙倅刘元举寄示参议伯山酬唱之什因亦次韵二首  其二",
        "author": "赵鼎",
        "content": "秋风泽国正鲈莼，归意长随陆海珍。\n簿领穷年迷旧学，疮痍千里愧斯人。\n袖中本是钓竿手，头上无非漉酒巾。\n节物惊心劳梦寐，衢江西岸小梅春。",
        "dynasty": "宋",
        "collection_info": null
    },
    {
        "uuid": "4e9303d251fb4d60968717726630ba73",
        "title": "送张京与之宰解县",
        "author": "赵鼎",
        "content": "忆尝从事舜蒲州，把酒论文并俊游。\n千古关河增义气，一时人物最风流。\n飘零无復相从乐，潦倒难堪送别愁。\n为我去寻山下路，疏云流水五峰秋。",
        "dynasty": "宋",
        "collection_info": null
    },
    {
        "uuid": "4bc26faa0a8eccf2fa8ddf11e2b61901",
        "title": "得蜀信",
        "author": "赵鼎",
        "content": "云水关山恨渺茫，尺书能慰九回肠。\n剑南亲旧知安健，陜右兵民亦奋扬。\n契阔十年悲故国，飘零百指滞殊乡。\n何由结伴春风暖，也向襄阳下洛阳。",
        "dynasty": "宋",
        "collection_info": null
    },
    {
        "uuid": "55c1734960908631124e6034990def17",
        "title": "寒食日书事",
        "author": "赵鼎",
        "content": "江海飘零几送春，飞蓬无地寄孤根。\n梦回南浦人千里，醉倚东风酒一樽。\n可是今年暗寒食，不堪多病怯黄昏。\n儿童自趁秋千约，花落空庭独掩门。",
        "dynasty": "宋",
        "collection_info": null
    },
    {
        "uuid": "e5702a24d8ef2775cfc5b237860787d0",
        "title": "清明诗",
        "author": "赵鼎",
        "content": "乡书难附北归云，燕子犹寻旧主人。\n流水迢迢长念远，飞花糁糁又伤春。\n向来轩冕非吾意，何处园林託此身。\n只有长歌一樽酒，暮年风味最情亲。",
        "dynasty": "宋",
        "collection_info": null
    },
    {
        "uuid": "133834f17d10a1d641507a22dc8fe2b2",
        "title": "和元长书怀二首  其一",
        "author": "赵鼎",
        "content": "神灵久愤敌尘侵，畀付经营惜寸阴。\n闻道倒戈回易水，行看休战牧桃林。\n宁论少壮非前日，及见升平亦本心。\n乱后亲朋无恙否，试凭北雁寄归音。",
        "dynasty": "宋",
        "collection_info": null
    },
    {
        "uuid": "05403bc522a2987f947cdb944e4d3923",
        "title": "和元长书怀二首  其二",
        "author": "赵鼎",
        "content": "孤怀讵胜百忧侵，息影由来贵处阴。\n志谢长嘶走千里，身如倦翼返深林。\n云山处处明双目，樽酒时时洗寸心。\n更赖清诗为陶写，朱弦流水叹遗音。",
        "dynasty": "宋",
        "collection_info": null
    },
    {
        "uuid": "e0c376efe6ee51ae544d64c75654e37e",
        "title": "晚风定放小舟江心",
        "author": "赵鼎",
        "content": "荡漾扁舟入渺瀰，一夫摇橹疾如飞。\n涵空鑑影月光淡，衬地罗纹风力微。\n未拟然犀穷水府，犹能酌酒劝江妃。\n眼中清绝非人世，定使鲁连何许归。",
        "dynasty": "宋",
        "collection_info": null
    },
    {
        "uuid": "fb1e60d16f0e34a9a81295f974af26a0",
        "title": "同苗秀才杨山人登舟",
        "author": "赵鼎",
        "content": "本无筹策堪人用，盍挂衣冠遂物情。\n官职向来滋味薄，干戈经此梦魂惊。\n君犹极口谈经义，我已无心卜死生。\n何必吴门变名字，烟江万里叶舟轻。",
        "dynasty": "宋",
        "collection_info": null
    },
    {
        "uuid": "3fef7ad9f75bcec6ceb348acdf9705f5",
        "title": "靖安道中见梅",
        "author": "赵鼎",
        "content": "尘容俗状早知非，脱迹归来喜復悲。\n陇上人遥千万里，江邉花发两三枝。\n兵戈阻绝书难到，雪霰飘零雁去迟。\n跋马东风一回首，落英还与泪纷披。",
        "dynasty": "宋",
        "collection_info": null
    },
    {
        "uuid": "3e48519447b9ed5d38494d49393f2a87",
        "title": "又泊兰溪亭",
        "author": "赵鼎",
        "content": "孤帆薄暮转清溪，空翠回环望眼迷。\n梦想莫知家远近，羁游将遍浙东西。\n归来分合投闲散，老去情犹惜解携。\n明月深林有乌鹊，悲鸣未许一枝栖。",
        "dynasty": "宋",
        "collection_info": null
    },
    {
        "uuid": "66373661576168a7973c14ce9567d090",
        "title": "发四明奔昌国用韩叔夏韵呈觉民参政",
        "author": "赵鼎",
        "content": "晓挂危樯两席开，孤城西望几时回。\n飘摇一舸随潮去，彷佛三山入眼来。\n身世从今寄云海，亲朋何在渺风埃。\n乘桴肆志吾安敢，就戮鲸鲵亦快哉。",
        "dynasty": "宋",
        "collection_info": null
    },
    {
        "uuid": "4d95aa31308330294910fec59be8f900",
        "title": "过石佛洋",
        "author": "赵鼎",
        "content": "鸣铙迭鼓两山傍，晓泛回潮石佛洋。\n漠漠东风吹瘴雾，曈曈暖日上扶桑。\n如闻鹤驭来空阔，知有神洲在渺茫。\n何必山林啖灵药，他年鼓枻访东皇。",
        "dynasty": "宋",
        "collection_info": null
    },
    {
        "uuid": "f51d428d6eed75083845d486194c1d36",
        "title": "越土水浅易涸而近山无木可采故常有薪水之忧既归黄冈遂脱此责作诗示同舍",
        "author": "赵鼎",
        "content": "经年薪水困行朝，一日归来百念消。\n决决溪流鸣枕下，丁丁谷响应山椒。\n小安课伐犹多事，无復移居莫见招。\n老矣羞为吴市隐，买田从此混渔樵。",
        "dynasty": "宋",
        "collection_info": null
    },
    {
        "uuid": "e66690e163cbd7f81e78ad274d469873",
        "title": "丁未冬同陆昭中渡江泊秦淮税亭之侧癸丑三月自建康移守南昌登舟顾览即昔年繫缆之所也时昭中亡矣感叹存没作诗寄黄冈亲旧",
        "author": "赵鼎",
        "content": "江湖南北寄飞蓬，叹息流光俛仰中。\n千里月明人念远，一年春事水流东。\n惊心存没风花转，阅世悲欢梦境空。\n欲寄此情那可尽，相逢唯有一樽同。",
        "dynasty": "宋",
        "collection_info": null
    },
    {
        "uuid": "7d64a843b6e244fdc40defb3a01c4b60",
        "title": "次张真君韵",
        "author": "赵鼎",
        "content": "闻君结屋临山磵，多种黄精与紫芝。\n云气每占华盖顶，松阴长护玉津池。\n溪流盘转近百里，山色清虚无一姿。\n传得僊人新句法，封题遥寄五言诗。",
        "dynasty": "宋",
        "collection_info": null
    },
    {
        "uuid": "e5764b56e9f0f89fa5ca01320fe18da0",
        "title": "中秋夜清坐读欧阳公正统论二首  其一",
        "author": "赵鼎",
        "content": "稍觉清凉换縠衣，独怜衰鬓与秋期。\n清樽浪作经年计，黄卷长怀万古悲。\n蛩咽幽吟愁露草，鹊飜寒影遶风枝。\n此生此念能忘否，梦破苍龙西去时。",
        "dynasty": "宋",
        "collection_info": null
    },
    {
        "uuid": "3fe23800ba8c34c7816986b1c30bd2c2",
        "title": "中秋夜清坐读欧阳公正统论二首  其二",
        "author": "赵鼎",
        "content": "露濯秋空灏气生，沉沉天宇夜空明。\n南楼老子兴不浅，赤壁先生梦更清。\n小艇拟寻银汉路，哀砧还起玉关情。\n何心把酒论欢赏，细字文书对短檠。",
        "dynasty": "宋",
        "collection_info": null
    },
    {
        "uuid": "eb1dcfbd5407492d88dec65715d70904",
        "title": "九日晚坐独酌一杯",
        "author": "赵鼎",
        "content": "木落江城风露寒，坐惊芳岁逼雕残。\n晚来自爱一杯暖，老去元无九日欢。\n拟借灵均兰作佩，尚余陶令菊堪餐。\n平生徧插茱萸处，短梦悠悠行路难。",
        "dynasty": "宋",
        "collection_info": null
    },
    {
        "uuid": "b2d95d841637e486cfedd57461184fc0",
        "title": "泊舟盐桥儿子洙輙于市买历尾题云客裏其如日费多因取笔足成一诗",
        "author": "赵鼎",
        "content": "蹭蹬生涯一钓簔，东西淮海信涛波。\n乱来益觉人情薄，客裏其如日费多。\n麟阁壮图今老矣，菟裘归计奈贫何。\n越吟楚奏那能已，时倚哀弹拍棹歌。",
        "dynasty": "宋",
        "collection_info": null
    },
    {
        "uuid": "1bcf04af8399b4fda469e26c8d6731a2",
        "title": "雪中与洙辈饮",
        "author": "赵鼎",
        "content": "朝市邱园定孰优，要将闲适换深忧。\n门阑终日断还往，父子一樽相劝酬。\n云锁山林寒悄悄，风吹雪霰暮悠悠。\n醉余身世知何许，莫向东陵觅故侯。",
        "dynasty": "宋",
        "collection_info": null
    },
    {
        "uuid": "51da0754015f3e440c5441472d5e71b8",
        "title": "大雪连日不已",
        "author": "赵鼎",
        "content": "日日愁阴惨不开，惊风和雪振穷埃。\n百年未省南州见，千里应随北客来。\n塞马晓悲沙上月，陇人遥恨笛中梅。\n独怜寸草滋荣意，知道春从斗柄迴。",
        "dynasty": "宋",
        "collection_info": null
    },
    {
        "uuid": "79978ef01db14271e6f96d658a11bc0c",
        "title": "雪晴东轩独坐",
        "author": "赵鼎",
        "content": "云山回合翠重重，不放幽人远目穷。\n高竹有时催冻雪，饥禽竟日咽悲风。\n悠悠事与本谋异，扰扰人谁此意同。\n却坐蒲团聊袖手，更无一语可书空。",
        "dynasty": "宋",
        "collection_info": null
    },
    {
        "uuid": "7341556bf867b5e4febe9fc6bc70ba52",
        "title": "过石门洋",
        "author": "赵鼎",
        "content": "平生戎马踏尘埃，晚看沧波眼渐开。\n眩转忽从千仞落，低昂时见一山来。\n风头淅沥吹成雨，枕底铿轰怒作雷。\n雅欲骑鲸傲人世，吾其于此赋归哉。",
        "dynasty": "宋",
        "collection_info": null
    },
    {
        "uuid": "4c54d2c528213f0209ed7f1f55fdc27b",
        "title": "丙子夏病卧汗后",
        "author": "赵鼎",
        "content": "枯肠得水若通灵，溟汗周身一雨零。\n行客筋骸困方歇，醉人心骨唤初醒。\n病蝉移梦入新殻，老鹤息神梳旧翎。\n乞得残生对儿女，不愁无粟贮陶瓶。",
        "dynasty": "宋",
        "collection_info": null
    },
    {
        "uuid": "645831e108f76e6bc8f601da0e03d177",
        "title": "河中太守",
        "author": "赵鼎",
        "content": "抡才梁栋定谁须，耸拔长松第一株。\n令闻允为时属望，丰功当在帝都俞。\n将令异日作霖雨，暂使斯民歌袴襦。\n播物仁风随扇发，向人和气与春舒。\n请看嶷嶷诸郎秀，是应诜诜盛德符。\n广陌乘黄将骥子，丹山威凤带鹓鶵。\n声名最重连城宝，文采光腾照夜珠。\n贾谊着书惊一世，平津射策冠诸儒。\n传经固自卑刘向，遗直犹资见魏謩。\n便向萱堂生月桂，更寻云路种星榆。\n人从碧海偷桃实，客自朱门坠舄鳬。\n性静绿龟宜作伴，身轻灵寿不须扶。\n金波满泛鹅儿酒，香雾争持鹊尾炉。\n要识东人念公意，岩廊千载赞昌图。",
        "dynasty": "宋",
        "collection_info": null
    },
    {
        "uuid": "413714ede77b048bb29eaaacaa0c99d2",
        "title": "听琴次退翁韵",
        "author": "赵鼎",
        "content": "梦寻仙子访瀛洲，怨入春泉遶指流。\n酒病着人无物解，更烦一鼓为扶头。",
        "dynasty": "宋",
        "collection_info": null
    },
    {
        "uuid": "484cdbf0eb788d3ad38df2cc546e8dcd",
        "title": "正月十八日枕上",
        "author": "赵鼎",
        "content": "空笼疏幔晓寒清，小醉醒然不作酲。\n欹枕谁能寻断梦，卧闻童子诵经声。",
        "dynasty": "宋",
        "collection_info": null
    },
    {
        "uuid": "390720f34fe1b7dbffbbd7486e2b948b",
        "title": "山中书事",
        "author": "赵鼎",
        "content": "心远身闲眼界清，潇然回首万缘轻。\n更将满耳是非语，换作松风溪水声。",
        "dynasty": "宋",
        "collection_info": null
    },
    {
        "uuid": "51142c275b4dea0fa8a4a8814977ba64",
        "title": "山居次韵止老",
        "author": "赵鼎",
        "content": "衣巾翠湿阴阴竹，屐齿寒生步步云。\n莫向清流还洗耳，世间言语不曾闻。",
        "dynasty": "宋",
        "collection_info": null
    },
    {
        "uuid": "5e4aa1bbb7c9d87dee28cb35df811931",
        "title": "再用花字韵示止老二首  其一",
        "author": "赵鼎",
        "content": "灵龙夜吠千年木，丹鼎光腾九转砂。\n鹤驭云軿竟何许，岩前老尽碧桃花。",
        "dynasty": "宋",
        "collection_info": null
    },
    {
        "uuid": "6a4a9e02c7d0c5a6657dffb9454eef79",
        "title": "再用花字韵示止老二首  其二",
        "author": "赵鼎",
        "content": "寻师杳隔蓬莱水，炼药长怀勾漏砂。\n闻道高人犹笑此，春风无处不开花。",
        "dynasty": "宋",
        "collection_info": null
    },
    {
        "uuid": "9f6b4e5765a5622308c587325bcbfce6",
        "title": "次韵止老见赠",
        "author": "赵鼎",
        "content": "谁是翻经清净侣，毋烦杖履过前溪。\n不如多置葫芦酒，直使渊明醉后归。",
        "dynasty": "宋",
        "collection_info": null
    },
    {
        "uuid": "b200947907089ecb31e7cd127969f2e0",
        "title": "老媪折山樱一枝观其开落",
        "author": "赵鼎",
        "content": "坐看余香作雪飞，春风犹恋折来枝。\n何如就赏芳丛下，留到丹丸结实时。",
        "dynasty": "宋",
        "collection_info": null
    },
    {
        "uuid": "2f1504921c3f8e6b18aca21f70ef71f2",
        "title": "有送生鸠者放之使去",
        "author": "赵鼎",
        "content": "山林是处有依栖，及此秋晴唤妇归。\n随分谋生何厌拙，莫因饮啄傍人飞。",
        "dynasty": "宋",
        "collection_info": null
    },
    {
        "uuid": "1cc6e4788660d82b4071e5c098e2cc5d",
        "title": "登第西归过甘罗庙题诗壁间",
        "author": "赵鼎",
        "content": "初无勲德在生灵，徒以游谈致上卿。\n血食官祠尚千载，男儿要自勉功名。",
        "dynasty": "宋",
        "collection_info": null
    },
    {
        "uuid": "3855588267ae29266abd6ecfba90b7eb",
        "title": "宿宣化镇僧寺  其一",
        "author": "赵鼎",
        "content": "收罾渔浦青裙女，出米商船白纻郎。\n水小交关江上市，空山落日暮烟苍。",
        "dynasty": "宋",
        "collection_info": null
    },
    {
        "uuid": "71a95a0be4d01575627141dc3af6c124",
        "title": "宿宣化镇僧寺  其二",
        "author": "赵鼎",
        "content": "斋厨冷落山头寺，人物萧条水上村。\n几叶商船泊清浅，一星渔火照黄昏。",
        "dynasty": "宋",
        "collection_info": null
    },
    {
        "uuid": "ef604e0460c018bf564edada87ca68a1",
        "title": "蒲中杂咏 安民堂",
        "author": "赵鼎",
        "content": "恺悌颁条坐啸余，自书下考拙催租。\n编民不解歌襦袴，凿井耕田一事无。",
        "dynasty": "宋",
        "collection_info": null
    },
    {
        "uuid": "1cba91bbe3c229de817b443869d0fe7b",
        "title": "蒲中杂咏 吏隐堂",
        "author": "赵鼎",
        "content": "玉麈逍遥岸葛巾，鸾钗宝瑟奉清樽。\n寄声与问鸳行旧，何似栖栖金马门。",
        "dynasty": "宋",
        "collection_info": null
    },
    {
        "uuid": "75d01a0f3c1f1923b67e9920a650ce7d",
        "title": "蒲中杂咏 进思阁",
        "author": "赵鼎",
        "content": "萧生雅意定何哉，何復留情任剸裁。\n但把一杯无事酒，幕中年少尽长才。",
        "dynasty": "宋",
        "collection_info": null
    },
    {
        "uuid": "38230b9fb200abf765614f9b8363b4c5",
        "title": "蒲中杂咏 颁乐堂",
        "author": "赵鼎",
        "content": "堂上新音锡燕开，坐收和气入樽罍。\n已应倦听渔阳掺，客右不无鹦鹉才。",
        "dynasty": "宋",
        "collection_info": null
    },
    {
        "uuid": "a4e06a42c496b7d10f18b4b4b6c1b4c1",
        "title": "蒲中杂咏 赏心亭",
        "author": "赵鼎",
        "content": "玉山頽倒莫来扶，富贵功名不让渠。\n文举平生一樽酒，苦逢儿辈议才疏。",
        "dynasty": "宋",
        "collection_info": null
    },
    {
        "uuid": "65c50182148e81fec7c18611cee9ab65",
        "title": "蒲中杂咏 红云阁",
        "author": "赵鼎",
        "content": "香风百步锦江秋，片断明霞晚不收。\n幕府诸郎总清丽，一樽相与最风流。",
        "dynasty": "宋",
        "collection_info": null
    },
    {
        "uuid": "6583b47ec4ccdd90a90a97a7ffcf3254",
        "title": "蒲中杂咏 名阃堂",
        "author": "赵鼎",
        "content": "有美东吴胜事繁，醉翁遗恨阻跻攀。\n只应名阃山河秀，亦在先生几案间。",
        "dynasty": "宋",
        "collection_info": null
    },
    {
        "uuid": "fd2d867889164e6bba515aa74c7d65ac",
        "title": "蒲中杂咏 逍遥楼",
        "author": "赵鼎",
        "content": "元龙高兴绝尘寰，笑傲干坤眼界寛。\n斥鷃鵾鹏俱定分，行藏何用倚栏干。",
        "dynasty": "宋",
        "collection_info": null
    },
    {
        "uuid": "3481471a4f7dab88a11e5dd0943b040b",
        "title": "蒲中杂咏 白楼",
        "author": "赵鼎",
        "content": "寸断吟膓柰此何，临高怀远足悲歌。\n若敎尽写凄凉意，东阁郎君语更多。",
        "dynasty": "宋",
        "collection_info": null
    },
    {
        "uuid": "4c73ecd963f4a55a5de46583683222b0",
        "title": "蒲中杂咏 文瑞堂",
        "author": "赵鼎",
        "content": "辛苦鱼虫老着书，一生冷淡笑迂儒。\n何当马上提三尺，去作凌烟大丈夫。",
        "dynasty": "宋",
        "collection_info": null
    },
    {
        "uuid": "6f665451a2a9324cdffd6ba67c741345",
        "title": "蒲中杂咏 建安堂",
        "author": "赵鼎",
        "content": "潇然一枕北窗凉，唤取樵青发嫩香。\n净洗西州羊炙口，要看妙语落冰霜。",
        "dynasty": "宋",
        "collection_info": null
    },
    {
        "uuid": "bea0099a85083fdcf7b3c2e0a513c394",
        "title": "蒲中杂咏 必种轩",
        "author": "赵鼎",
        "content": "此君风度固萧然，谁解招邀到此轩。\n要识维摩真面目，支离瘦骨寂无言。",
        "dynasty": "宋",
        "collection_info": null
    },
    {
        "uuid": "912ae8facc29cd5058aa6109bddacc6d",
        "title": "蒲中杂咏 河山阁",
        "author": "赵鼎",
        "content": "干戈险阻恃河关，祸乱相寻一转丸。\n千载太平归有道，牂牁青海尽衣冠。",
        "dynasty": "宋",
        "collection_info": null
    },
    {
        "uuid": "b9f5afe53eccdf3beb4c3e925fbd9862",
        "title": "蒲中杂咏 种学轩",
        "author": "赵鼎",
        "content": "诗书千亩浩从横，蚤岁勤劳费笔耕。\n纨袴儒冠定谁饱，年年妻子笑谋生。",
        "dynasty": "宋",
        "collection_info": null
    },
    {
        "uuid": "a16af95104f67061d2f76deac4f9ff5e",
        "title": "蒲中杂咏 精思轩",
        "author": "赵鼎",
        "content": "穷年兀兀究遗编，圣处工夫也自贤。\n政苦虀盐食不足，诸生毋诮腹便便。",
        "dynasty": "宋",
        "collection_info": null
    },
    {
        "uuid": "053e65e7930dd85009a5e7914d4b2295",
        "title": "蒲中杂咏 竹轩",
        "author": "赵鼎",
        "content": "笙箫声断一杯残，翠袖云鬟共倚栏。\n要藉余阴清晚醉，酸寒莫作子猷看。",
        "dynasty": "宋",
        "collection_info": null
    },
    {
        "uuid": "c799ddea4aa19a4a4658c69ae514e26e",
        "title": "蒲中杂咏 北阁",
        "author": "赵鼎",
        "content": "一时相见万夫雄，蔓草荒陵剑甲空。\n争战百年无处问，高城絃管正春风。",
        "dynasty": "宋",
        "collection_info": null
    },
    {
        "uuid": "be1c40ac2c68dc841ac49d9dd7a968a7",
        "title": "蒲中杂咏 鹳雀楼",
        "author": "赵鼎",
        "content": "目断河梁有许愁，人生离合最悠悠。\n遥怜别夜登临怨，不减清秋燕子楼。",
        "dynasty": "宋",
        "collection_info": null
    },
    {
        "uuid": "229002050b356500c50cd2d3fae3f5f5",
        "title": "蒲中杂咏 披风亭",
        "author": "赵鼎",
        "content": "飞步临风亦快哉，雌雄何苦赋兰台。\n只凭一弄渔舟笛，唤得凉飊渡水来。",
        "dynasty": "宋",
        "collection_info": null
    },
    {
        "uuid": "fa124f85f659f715364c31a18b69b295",
        "title": "蒲中杂咏 矴斋",
        "author": "赵鼎",
        "content": "长波浩渺拍青山，细雨蓬窗一觉眠。\n但向急流能暂止，从他蛟鳄怒垂涎。",
        "dynasty": "宋",
        "collection_info": null
    },
    {
        "uuid": "60babea2a79158035ec11c7e184cfe4e",
        "title": "蒲中杂咏 临川亭",
        "author": "赵鼎",
        "content": "卷落银潢天汉涯，坐观河伯势雄夸。\n游人不识支机石，拟向津梁问客槎。",
        "dynasty": "宋",
        "collection_info": null
    },
    {
        "uuid": "71cd6a2521361e2b39ce09ceff19621d",
        "title": "蒲中杂咏 河西亭",
        "author": "赵鼎",
        "content": "波光山色雨溟蒙，粉雉红楼杳霭中。\n自是人间佳丽地，不须寻访水晶宫。",
        "dynasty": "宋",
        "collection_info": null
    },
    {
        "uuid": "343f74e863a276f3dc58c9403c6c6cb4",
        "title": "蒲中杂咏 行庆关",
        "author": "赵鼎",
        "content": "振跸鸣銮万马环，悲歌应鄙汉楼船。\n关头老吏亲曾见，千丈荣光夜烛天。",
        "dynasty": "宋",
        "collection_info": null
    },
    {
        "uuid": "929d524599f3297d6f07c89e31159a5f",
        "title": "蒲中杂咏 鐡佛寺",
        "author": "赵鼎",
        "content": "波面香风落磬声，夕阳楼殿更分明。\n蓬莱弱水端难到，聊与人间作化城。",
        "dynasty": "宋",
        "collection_info": null
    },
    {
        "uuid": "fe891375a8d7895d9be01ebfbfc107db",
        "title": "蒲中杂咏 李园",
        "author": "赵鼎",
        "content": "射虎将军竟不侯，脱身锋镝老菟裘。\n柳枝折尽东风晚，闲对酴醿一醉休。",
        "dynasty": "宋",
        "collection_info": null
    },
    {
        "uuid": "5af2eb8be3815a5ac42f74342f3d829a",
        "title": "蒲中杂咏 淙玉亭",
        "author": "赵鼎",
        "content": "跳珠溅雪满空岩，疏涤心灵爽气严。\n彷佛瑶台明月下，佩环声在水晶帘。",
        "dynasty": "宋",
        "collection_info": null
    },
    {
        "uuid": "a9195cafdaf46445e84fee2c547cd348",
        "title": "蒲中杂咏 逍遥亭",
        "author": "赵鼎",
        "content": "欝欝亭前三四松，苍髯疑是采芝翁。\n归欤莫作终南卧，无限英雄落彀中。",
        "dynasty": "宋",
        "collection_info": null
    },
    {
        "uuid": "ffbc8e225371a2a53998215cf58f45ad",
        "title": "蒲中杂咏 此君亭",
        "author": "赵鼎",
        "content": "飘零谁復问平安，只得幽人冷眼看。\n流水空山云暮合，此君无乃太清寒。",
        "dynasty": "宋",
        "collection_info": null
    },
    {
        "uuid": "2b868e4b10d95dcccd80efe562be3e2d",
        "title": "蒲中杂咏 御波亭",
        "author": "赵鼎",
        "content": "泠然我欲御波行，身世由来水上萍。\n好笑安期空狡狯，犹须赤鲤渡沧溟。",
        "dynasty": "宋",
        "collection_info": null
    },
    {
        "uuid": "e18f1f47dfd57ace057d6a4e250000c5",
        "title": "蒲中杂咏 王母观",
        "author": "赵鼎",
        "content": "月下何人唱步虚，如闻仙子好楼居。\n五云缥缈星河阁，肠断青鸾一纸书。",
        "dynasty": "宋",
        "collection_info": null
    },
    {
        "uuid": "912df52a66e82b12562ebb81dfcf52ca",
        "title": "蒲中杂咏 面山堂",
        "author": "赵鼎",
        "content": "老去收身百战塲，厌闻皷吹奏西凉。\n凭君剩把珠帘卷，要与青山共此觞。",
        "dynasty": "宋",
        "collection_info": null
    },
    {
        "uuid": "d39cc2cb74d4faf294c9f5172fc0e620",
        "title": "蒲中杂咏 涵虚阁",
        "author": "赵鼎",
        "content": "鹊飞乔树月临波，仿佛天孙掷夜梭。\n卷尽纤云风不动，却从直下看星河。",
        "dynasty": "宋",
        "collection_info": null
    },
    {
        "uuid": "bd47a1013fcebc48ba63e2da5870bd95",
        "title": "蒲中杂咏 南轩",
        "author": "赵鼎",
        "content": "璧月沉沉过女墻，时闻桂子落天香。\n三山碧海无消息，双燕归飞秋色荒。",
        "dynasty": "宋",
        "collection_info": null
    },
    {
        "uuid": "22248f48dcf7109a557c8d7678960ada",
        "title": "虞乡道中菊",
        "author": "赵鼎",
        "content": "冱露低烟拟怨谁，凄然亦自惜余姿。\n无人为买蒲城酒，正是柔桑叶落时。",
        "dynasty": "宋",
        "collection_info": null
    },
    {
        "uuid": "3acdff1aa7b8874762ed681d442f3647",
        "title": "和通守王元美二绝句  其一",
        "author": "赵鼎",
        "content": "断无车马访闲曹，背暖儿童罢抑搔。\n嘆息深林有兰蕙，谁能收拾赋离骚。",
        "dynasty": "宋",
        "collection_info": null
    },
    {
        "uuid": "7977bb6bab936ac8f56849fc620d3697",
        "title": "和通守王元美二绝句  其二",
        "author": "赵鼎",
        "content": "志士犹来惜寸阴，青铜那觉二毛侵。\n留连春色一樽酒，未必东风识此心。",
        "dynasty": "宋",
        "collection_info": null
    },
    {
        "uuid": "b37fe9fab9fa1b165d829bdbf02d501d",
        "title": "和倅车韵  其一",
        "author": "赵鼎",
        "content": "斯文天意属吾曹，技痒何由一快搔。\n莫抚断弦思凤髓，如公便可将风骚。",
        "dynasty": "宋",
        "collection_info": null
    },
    {
        "uuid": "065c0aed87add0b2a03f823a52d451db",
        "title": "和倅车韵  其二",
        "author": "赵鼎",
        "content": "高标聊復寄尘凡，此意难从俗子谈。\n烂醉狂吟公勿怪，公犹如此我何堪。",
        "dynasty": "宋",
        "collection_info": null
    },
    {
        "uuid": "19653e7e21e54c061c529ca34fd789fd",
        "title": "解池役所大风",
        "author": "赵鼎",
        "content": "初从苹末转飘摇，回薄山林势益豪。\n好笑堤边肤寸水，便能平地作波涛。",
        "dynasty": "宋",
        "collection_info": null
    },
    {
        "uuid": "13733de863ccf141556e27a99ac3f2e9",
        "title": "解梁别李氏女子晚宿静林寺  其一",
        "author": "赵鼎",
        "content": "满眼西风恨别离，路逢萧寺叩柴扉。\n团栾一听无生话，更觉前谋种种非。",
        "dynasty": "宋",
        "collection_info": null
    },
    {
        "uuid": "e81dc2f68a0f04838205d2170a2e2352",
        "title": "解梁别李氏女子晚宿静林寺  其二",
        "author": "赵鼎",
        "content": "山下人家鷄黍时，解鞍那暇拂尘衣。\n宦游无况田园薄，自问此生何以归。",
        "dynasty": "宋",
        "collection_info": null
    },
    {
        "uuid": "26cda99cf277f682f8afd673cecc5f71",
        "title": "解梁别李氏女子晚宿静林寺  其三",
        "author": "赵鼎",
        "content": "森森竹树晓生寒，病怯秋衾梦易阑。\n欲驾征鞍慵未起，卧听渔皷吼空山。",
        "dynasty": "宋",
        "collection_info": null
    },
    {
        "uuid": "10f4ccd2e0016d18395c234ad4b87cfa",
        "title": "客舍重九",
        "author": "赵鼎",
        "content": "半月征衫困路尘，一樽芳酒谩情亲。\n心知不是陶彭泽，只恐黄花解笑人。",
        "dynasty": "宋",
        "collection_info": null
    },
    {
        "uuid": "986e0137d97132b94a7bc576d93ea460",
        "title": "扬州竹西亭  其一",
        "author": "赵鼎",
        "content": "路入扬州秋草残，竹西亭上曲栏干。\n而今那復闻歌吹，黄叶西风薄暮寒。",
        "dynasty": "宋",
        "collection_info": null
    },
    {
        "uuid": "942581b21a98134284acf04162376e17",
        "title": "扬州竹西亭  其二",
        "author": "赵鼎",
        "content": "锦缆牙樯一梦愁，行人空击木兰舟。\n玉箫吹断青楼鎻，二十四桥风月秋。",
        "dynasty": "宋",
        "collection_info": null
    },
    {
        "uuid": "880e914ddd146019ac4a8f61e3126b4d",
        "title": "大明水",
        "author": "赵鼎",
        "content": "咫尺城中膏火煎，空山竹柏固苍然。\n赠君杯酌清心骨，此是人间第一泉。",
        "dynasty": "宋",
        "collection_info": null
    },
    {
        "uuid": "2d17cdf719cda8694aadd2aea8dc738d",
        "title": "秋江晚渡",
        "author": "赵鼎",
        "content": "木落空江淡夕霏，疏篷一叶并渔矶。\n秋风几许莼鲈兴，亦欲临流唤渡归。",
        "dynasty": "宋",
        "collection_info": null
    },
    {
        "uuid": "7f67daa9227590f1c2a0a4a27750af48",
        "title": "雨夜不寐",
        "author": "赵鼎",
        "content": "西风吹雨夜潇潇，冷烬残香共寂寥。\n要作秋江篷底睡，正宜窗外有芭蕉。",
        "dynasty": "宋",
        "collection_info": null
    },
    {
        "uuid": "5063ac2ef898f78d706eb7819397851b",
        "title": "泊秦淮雪中一绝",
        "author": "赵鼎",
        "content": "不知门外月波寒，但觉樽前酒量寛。\n向道东风莫吹去，暂教楚客作花看。",
        "dynasty": "宋",
        "collection_info": null
    },
    {
        "uuid": "d161f633ca703588b56653893e936cf7",
        "title": "次韵退翁雪中书事  其一",
        "author": "赵鼎",
        "content": "营邱图畵展霜绡，眩转寒光鑑影摇。\n更待东风开夜色，月明洛水断冰消。",
        "dynasty": "宋",
        "collection_info": null
    },
    {
        "uuid": "3000b88f9344a9428833748d312a1b74",
        "title": "次韵退翁雪中书事  其二",
        "author": "赵鼎",
        "content": "纤柔醉捻小梅花，顾影娇春玉凤斜。\n不觉窗前三尺雪，夜风万里卷龙沙。",
        "dynasty": "宋",
        "collection_info": null
    },
    {
        "uuid": "9468538ee07ba60e8562ad5856af0488",
        "title": "次韵退翁雪中书事  其三",
        "author": "赵鼎",
        "content": "章台走马最多情，不怕春衫扑粉英。\n半夜归来寒梦短，潇潇卧听打窗声。",
        "dynasty": "宋",
        "collection_info": null
    },
    {
        "uuid": "a8541cc0b36108700a3b6d42e0156529",
        "title": "次韵退翁雪中书事  其四",
        "author": "赵鼎",
        "content": "笔头造化渺无边，闻道春来思涌泉。\n定向山台得佳句，湿云残雪冷侵天。",
        "dynasty": "宋",
        "collection_info": null
    },
    {
        "uuid": "4e9bba04626d5098ad8512f73aa8133c",
        "title": "阻风回舟泊新河口饮李氏酒肆后轩  其一",
        "author": "赵鼎",
        "content": "西风吹面浪如山，却并寒沙夜繫船。\n两日不能离故处，人间岐路敢争先。",
        "dynasty": "宋",
        "collection_info": null
    },
    {
        "uuid": "49c187c229acfb778b4f26792f5a9d5a",
        "title": "阻风回舟泊新河口饮李氏酒肆后轩  其二",
        "author": "赵鼎",
        "content": "八节愁闻上水滩，江流东下许艰难。\n青帘招我非无意，端为疏篷夜枕寒。",
        "dynasty": "宋",
        "collection_info": null
    },
    {
        "uuid": "173f63e3829e8c37d39218783f1d0123",
        "title": "阻风回舟泊新河口饮李氏酒肆后轩  其三",
        "author": "赵鼎",
        "content": "满眼豺狼兵火余，我今那暇哭穷途。\n青鞋踏雪江南岸，试觅黄公旧酒垆。",
        "dynasty": "宋",
        "collection_info": null
    },
    {
        "uuid": "2b885e440a7b03e69f742593d57511ec",
        "title": "泊柴家湾风物宛如北上",
        "author": "赵鼎",
        "content": "雨过平田陇麦青，春深桑柘暖烟生。\n恍如身在澜洄曲，膓断东风杜宇声。",
        "dynasty": "宋",
        "collection_info": null
    },
    {
        "uuid": "3d73659e5cb7f1ee32304f41bd56d4a1",
        "title": "三衢多碧轩",
        "author": "赵鼎",
        "content": "平生爱山心不足，寸碧已復明双眸。\n暮年得此幽栖地，枕上烟岚万叠秋。",
        "dynasty": "宋",
        "collection_info": null
    },
    {
        "uuid": "6320aec4fed926b56bb3f551cfada8f4",
        "title": "将至常山先寄诸幼",
        "author": "赵鼎",
        "content": "经年游宦嘆离羣，相见提携数候门。\n一笑相看即无事，径须归办酒盈樽。",
        "dynasty": "宋",
        "collection_info": null
    },
    {
        "uuid": "b34bb9230b0066e3318bd611d5cd4575",
        "title": "送张京与之宰解县  其一",
        "author": "赵鼎",
        "content": "条山洓水是吾家，君去重开满院花。\n邂逅故人相借问，为言秋鬓点霜华。",
        "dynasty": "宋",
        "collection_info": null
    },
    {
        "uuid": "d217ea382e0bf76c41abf8e46cc76542",
        "title": "送张京与之宰解县  其二",
        "author": "赵鼎",
        "content": "长堤百里并山回，漫漫沧波鑑影开。\n要看天工种明玉，请君少待盐风来。",
        "dynasty": "宋",
        "collection_info": null
    },
    {
        "uuid": "b625636428bf6cfcfb8e9da394e89534",
        "title": "送张京与之宰解县  其三",
        "author": "赵鼎",
        "content": "栖迟出处略相同，握手论情一笑逢。\n便作他年林下约，一樽相对两衰翁。",
        "dynasty": "宋",
        "collection_info": null
    },
    {
        "uuid": "69eace523d4696a3730665318e1313e3",
        "title": "次明仲韵  其一",
        "author": "赵鼎",
        "content": "曾谒祥曦羽盖黄，天衣纷扰御炉香。\n蒙尘草莽干戈隔，坐看边氛蔽日光。",
        "dynasty": "宋",
        "collection_info": null
    },
    {
        "uuid": "82d1eb92c75b7d878bf1aa2b87fe0818",
        "title": "次明仲韵  其二",
        "author": "赵鼎",
        "content": "浩浩颠风尘四合，漫漫后土水平流。\n无人举手披云雾，却放晴曦照九州。",
        "dynasty": "宋",
        "collection_info": null
    },
    {
        "uuid": "632071129fb4eb8cc49ae69d6d7a1174",
        "title": "次明仲韵  其三",
        "author": "赵鼎",
        "content": "尘沙渺渺暗城楼，心切尧云泪欲流。\n慷慨一巵戏下酒，诸郎谁是舞阳侯。",
        "dynasty": "宋",
        "collection_info": null
    },
    {
        "uuid": "207cbd15320c01fc6974a294d6253ca6",
        "title": "次明仲韵  其四",
        "author": "赵鼎",
        "content": "一年春事到耕桑，辽绝乡山恨渺茫。\n清梦不成风雨夜，更堪诗思搅饥肠。",
        "dynasty": "宋",
        "collection_info": null
    },
    {
        "uuid": "4972c3c341c9938ecbc60594eaeef354",
        "title": "除吏部郎题建康省中直舍壁",
        "author": "赵鼎",
        "content": "四海茫茫扰战尘，岂无贤俊共经纶。\n可怜伧父今头白，也作江南第二人。",
        "dynasty": "宋",
        "collection_info": null
    },
    {
        "uuid": "8371f3a7d2073c4d4a8e579f6742b3a5",
        "title": "役所书事用山谷观化韵  其一",
        "author": "赵鼎",
        "content": "武陵归棹几重山，回首沧波鎻暮烟。\n一寸愁生千万斛，可能容易付湘弦。",
        "dynasty": "宋",
        "collection_info": null
    },
    {
        "uuid": "6976f8b717c210c3cd7a2c4daf8609ab",
        "title": "役所书事用山谷观化韵  其二",
        "author": "赵鼎",
        "content": "东风春水湛晴天，斜日平林画素烟。\n不会浮云亦多事，又将飞雨过山前。",
        "dynasty": "宋",
        "collection_info": null
    },
    {
        "uuid": "5da27625944eb749337427af11dde307",
        "title": "役所书事用山谷观化韵  其三",
        "author": "赵鼎",
        "content": "小圃来时春向深，酴醿犹得伴孤斟。\n欲留午枕梦归去，缥缈行云何处寻。",
        "dynasty": "宋",
        "collection_info": null
    },
    {
        "uuid": "f0dce3d3fac5a1b294a85cec0daec483",
        "title": "役所书事用山谷观化韵  其四",
        "author": "赵鼎",
        "content": "满马尘埃嘆滞留，空劳魂梦遶南州。\n涌金亭下烟波阔，聊作西湖一段秋。",
        "dynasty": "宋",
        "collection_info": null
    },
    {
        "uuid": "bc010eb0a265722006e1c076c2964547",
        "title": "役所书事用山谷观化韵  其五",
        "author": "赵鼎",
        "content": "山色于人定有缘，髻鬟眉黛巧争妍。\n何当招我白云下，坐对苍崖百尺泉。",
        "dynasty": "宋",
        "collection_info": null
    },
    {
        "uuid": "4c673d6a514986c2cef5314c75d8dbed",
        "title": "役所书事用山谷观化韵  其六",
        "author": "赵鼎",
        "content": "夜凉波面涌金霞，坐觉天香落桂华。\n便合泠然御风去，玉川何待七杯茶。",
        "dynasty": "宋",
        "collection_info": null
    },
    {
        "uuid": "ae6d31f3cc00a9a05ce96700f7c88d03",
        "title": "役所书事用山谷观化韵  其七",
        "author": "赵鼎",
        "content": "飞桥跨岸饮晴虹，云散风微水月空。\n日日尘沙困鞍马，暂留身在广寒宫。",
        "dynasty": "宋",
        "collection_info": null
    },
    {
        "uuid": "ce3fc4cce3982158a6246215c0278784",
        "title": "役所书事用山谷观化韵  其八",
        "author": "赵鼎",
        "content": "台高山远淡如无，愁极覊人念索居。\n一任东风吹鬓髪，潇潇蓬葆不禁梳。",
        "dynasty": "宋",
        "collection_info": null
    },
    {
        "uuid": "df796b146f082278a1320221ecf3a999",
        "title": "役所书事用山谷观化韵  其九",
        "author": "赵鼎",
        "content": "风堕何能续断絃，只凭樽酒送雕年。\n仙人示我长生术，除却醉乡非洞天。",
        "dynasty": "宋",
        "collection_info": null
    },
    {
        "uuid": "14b54ff84e31af677ffad6712a745466",
        "title": "役所书事用山谷观化韵  其一○",
        "author": "赵鼎",
        "content": "宦学平生着意深，要从黄卷古人寻。\n功名富贵非吾事，只有渊明会此心。",
        "dynasty": "宋",
        "collection_info": null
    },
    {
        "uuid": "3bebb01c778333956bdbc1ad12273f8d",
        "title": "役所书事用山谷观化韵  其一一",
        "author": "赵鼎",
        "content": "昨非今是若为论，有媿悠悠出岫云。\n老鹤乘轩本无意，何妨饮啄混鷄羣。",
        "dynasty": "宋",
        "collection_info": null
    },
    {
        "uuid": "1814ebd8fc8e426ad688c5546a66e8c3",
        "title": "役所书事用山谷观化韵  其一二",
        "author": "赵鼎",
        "content": "浩荡东风卷送春，娇莺雏燕谩争新。\n此心自有青山约，不是看花陌上人。",
        "dynasty": "宋",
        "collection_info": null
    },
    {
        "uuid": "c31670fb649bc0501ac35bb5ed23b2d9",
        "title": "会郑有功",
        "author": "赵鼎",
        "content": "江流变血火连天，闻道舟行相后先。\n今世谋身无第一，政缘夫子爱逃禅。",
        "dynasty": "宋",
        "collection_info": null
    },
    {
        "uuid": "0e908000274631bd08fc8218d701c6f4",
        "title": "自越趋明上虞道中和季申梅四首  其一",
        "author": "赵鼎",
        "content": "关山戎马信音稀，肠断无人寄一枝。\n沾酒西城联骑入，上林踏雪探春时。",
        "dynasty": "宋",
        "collection_info": null
    },
    {
        "uuid": "973dfde528e051c3b218971d543ad5fc",
        "title": "自越趋明上虞道中和季申梅四首  其二",
        "author": "赵鼎",
        "content": "孤标亦自惜幽姿，折赠行人第几枝。\n万斛清愁江上雨，曾看结子欲黄时。",
        "dynasty": "宋",
        "collection_info": null
    },
    {
        "uuid": "f0c25e9d37609639b217a8399c393919",
        "title": "自越趋明上虞道中和季申梅四首  其三",
        "author": "赵鼎",
        "content": "玉瘦香寒不自持，潇然冷蘂暗疏枝。\n向来几许闲花木，及见春光烂漫时。",
        "dynasty": "宋",
        "collection_info": null
    },
    {
        "uuid": "8dcb50baa944ba242c3cc799f4b55270",
        "title": "自越趋明上虞道中和季申梅四首  其四",
        "author": "赵鼎",
        "content": "天与清芬心自知，丛林深处出纤枝。\n发明无限春消息，正是风霜作恶时。",
        "dynasty": "宋",
        "collection_info": null
    },
    {
        "uuid": "894933d3028ab183ed6ac5663068ecd8",
        "title": "自四明回越宿通明堰下",
        "author": "赵鼎",
        "content": "短棹还随海浪回，通明堰下小徘徊。\n东风吹落篷窗雨，点点春愁枕上来。",
        "dynasty": "宋",
        "collection_info": null
    },
    {
        "uuid": "313ff15d73e27817ce8a4623df716ef6",
        "title": "彦文携玉友见过出示致道小诗因次其韵  其一",
        "author": "赵鼎",
        "content": "一壶春色玉生光，最爱霏霏遶鼻香。\n浅醉不禁衣袖冷，幽林风雨夜苍凉。",
        "dynasty": "宋",
        "collection_info": null
    },
    {
        "uuid": "b2c2ac7c7687573f78d21dd0561e4d78",
        "title": "彦文携玉友见过出示致道小诗因次其韵  其二",
        "author": "赵鼎",
        "content": "仙官新拜旧词臣，林下相逢又一人。\n勿谓沧浪清可濯，此心原自绝纤尘。",
        "dynasty": "宋",
        "collection_info": null
    },
    {
        "uuid": "e25411092653652752d822023c85ec68",
        "title": "彦文携玉友见过出示致道小诗因次其韵  其三",
        "author": "赵鼎",
        "content": "于世无功懒据鞍，诛茅种竹老空山。\n不应天与静中趣，自是人容拙者闲。",
        "dynasty": "宋",
        "collection_info": null
    },
    {
        "uuid": "632994e52d7bde8e9e55fe0c0dc08292",
        "title": "无题",
        "author": "赵鼎",
        "content": "胶胶身世竟何穷，急电飞花过眼空。\n惟有离愁推不去，五更孤枕角声中。",
        "dynasty": "宋",
        "collection_info": null
    },
    {
        "uuid": "a70897c59365798c0a3943a15fe24b31",
        "title": "再书一绝",
        "author": "赵鼎",
        "content": "吴九何如黄四娘，能令诗老醉颠狂。\n可怜去岁花前客，戎马尘埃两鬓霜。",
        "dynasty": "宋",
        "collection_info": null
    },
    {
        "uuid": "1c189a145e57ae8046c6461820bb37a4",
        "title": "元长谒仲长彦文赠以樽酒",
        "author": "赵鼎",
        "content": "杖头挑取一壶春，要使朱颜日日新。\n何必稽山寻贺老，风流俱是谪仙人。",
        "dynasty": "宋",
        "collection_info": null
    },
    {
        "uuid": "cc5d391f99ddbc783fc36cf6a02185ec",
        "title": "范元长寄示刘野夫满庭芳曲因用其语戏呈",
        "author": "赵鼎",
        "content": "暮年身计酒葫芦，定是前身刘野夫。\n他日烂柯山下见，俨然一部黒髭鬚。",
        "dynasty": "宋",
        "collection_info": null
    },
    {
        "uuid": "cefcdfd36a76d7e95bbe15a8ed808c60",
        "title": "次韵元长观梅三首  其一",
        "author": "赵鼎",
        "content": "曳杖山间自探春，雨余梅意已清新。\n兵戎草草伤沦落，一醉花前有几人。",
        "dynasty": "宋",
        "collection_info": null
    },
    {
        "uuid": "4665af8f0d76a5dd0826c8b826ca3a81",
        "title": "次韵元长观梅三首  其二",
        "author": "赵鼎",
        "content": "种柳栽花旧惜春，不知春色为谁新。\n年年青眼樽前客，只有寒梅是故人。",
        "dynasty": "宋",
        "collection_info": null
    },
    {
        "uuid": "83b8327ea2ef317c8db0411cd6393fb8",
        "title": "次韵元长观梅三首  其三",
        "author": "赵鼎",
        "content": "归来醉捻一枝春，照影凉蟾过雨新。\n不似覇陵愁醉尉，穿云渡水寂无人。",
        "dynasty": "宋",
        "collection_info": null
    },
    {
        "uuid": "eb77bd69da6aa77e80558a10866e8c82",
        "title": "建康得家书寄元长观梅诗因次其韵",
        "author": "赵鼎",
        "content": "东风一纸平安信，闻道黄岗春已来。\n传语吴生好看客，梅花应似去年开。",
        "dynasty": "宋",
        "collection_info": null
    },
    {
        "uuid": "a2cca262d468ad38256326749fc52e6b",
        "title": "枕上",
        "author": "赵鼎",
        "content": "市楼春睡厌都城，车毂喧喧枕上声。\n此夜客情还冷淡，一林风露夏鷄鸣。",
        "dynasty": "宋",
        "collection_info": null
    },
    {
        "uuid": "d16d3b65b32e017ebce157cf10dffd99",
        "title": "梦觉  其一",
        "author": "赵鼎",
        "content": "竹枕藤床一室虚，松风瑟瑟梦惊余。\n破窗犹有流萤渡，老我疏慵不读书。",
        "dynasty": "宋",
        "collection_info": null
    },
    {
        "uuid": "0b428d98abe13b5af5e2c4facab972d2",
        "title": "梦觉  其二",
        "author": "赵鼎",
        "content": "老去人怜百病攻，平生感慨竟谁同。\n须知一点悬悬念，不在功名富贵中。",
        "dynasty": "宋",
        "collection_info": null
    },
    {
        "uuid": "6f1dcdcdef3d8642ed17b7db57d1c714",
        "title": "梦觉  其三",
        "author": "赵鼎",
        "content": "虚窗午夜月朦胧，推枕萧然百念空。\n更问幽人洗心法，二年魂梦水声中。",
        "dynasty": "宋",
        "collection_info": null
    },
    {
        "uuid": "74422506152452043ae64d9532562df4",
        "title": "泊白鹭洲时辛道宗兵溃犯金陵境上金陵守不得入  其一",
        "author": "赵鼎",
        "content": "脱迹干戈幸再生，时时心折梦围城。\n南来客枕能安否，更作江湖盗贼惊。",
        "dynasty": "宋",
        "collection_info": null
    },
    {
        "uuid": "67a971e2f06a215b801ee8fdf4a61bf0",
        "title": "泊白鹭洲时辛道宗兵溃犯金陵境上金陵守不得入  其二",
        "author": "赵鼎",
        "content": "城头传令插军麾，城外行人泪满衣。\n处处悲风吹战角，沙洲白鹭莫惊飞。",
        "dynasty": "宋",
        "collection_info": null
    },
    {
        "uuid": "9fba48bd1b3755c2d2cd6a060959fbc7",
        "title": "泊白鹭洲时辛道宗兵溃犯金陵境上金陵守不得入  其三",
        "author": "赵鼎",
        "content": "月满沧江风水清，沉沉冰鑑照孤城。\n何人心绪犹无事，醉卧船舷一笛横。",
        "dynasty": "宋",
        "collection_info": null
    },
    {
        "uuid": "3afcbc722eaa63763a0f152383b2baa3",
        "title": "泊盈川步头舟中酌酒五首  其一",
        "author": "赵鼎",
        "content": "那知乱后年光促，但觉春来酒味长。\n炯炯新蟾照人白，恨无双竹倩孙郎。",
        "dynasty": "宋",
        "collection_info": null
    },
    {
        "uuid": "03e097094ed28fb94a28915d1545ddb6",
        "title": "泊盈川步头舟中酌酒五首  其二",
        "author": "赵鼎",
        "content": "空笼影照琉璃滑，鸿洞声传钟鼓长。\n便买扁舟作家宅，风流千载谢三郎。",
        "dynasty": "宋",
        "collection_info": null
    },
    {
        "uuid": "425e1be7caea8ac295cbb565aa9068c2",
        "title": "泊盈川步头舟中酌酒五首  其三",
        "author": "赵鼎",
        "content": "飞扬跋扈今安取，放浪酣歌亦所长。\n曾醉西湖春色否，传声江上问诸郎。",
        "dynasty": "宋",
        "collection_info": null
    },
    {
        "uuid": "7a0aaa67cddf115ae52610d0e427851c",
        "title": "泊盈川步头舟中酌酒五首  其四",
        "author": "赵鼎",
        "content": "苍苍烟画千岩秀，泛泛花流一水长。\n会向武陵寻避世，此身已是捕鱼郎。",
        "dynasty": "宋",
        "collection_info": null
    },
    {
        "uuid": "2718ce8e9d3bd13de07d00820f42e702",
        "title": "泊盈川步头舟中酌酒五首  其五",
        "author": "赵鼎",
        "content": "收功不在干戈众，和议元非计策长。\n闻道搜贤徧南国，要令四裔识周郎。",
        "dynasty": "宋",
        "collection_info": null
    },
    {
        "uuid": "4b6172a707daa938ce63556041e8bbdc",
        "title": "乙卯秋闻右相平杨么作绝句寄之",
        "author": "赵鼎",
        "content": "一扫湖湘氛祲消，坐令愁嘆变歌謡。\n何当早驾风帆下，来看钱塘八月潮。",
        "dynasty": "宋",
        "collection_info": null
    },
    {
        "uuid": "997f39d05510d716f35a0e40051584f7",
        "title": "丁酉春绍兴书怀",
        "author": "赵鼎",
        "content": "贺监湖边树树花，东风随意作纷华。\n那知老守怀归切，陇水秦云是我家。",
        "dynasty": "宋",
        "collection_info": null
    },
    {
        "uuid": "3c9170c9c9507bae89a9e0fe06ec5628",
        "title": "送张汝霖纠左冯翊六绝  其一",
        "author": "赵鼎",
        "content": "风流幕府固多闲，冷落曹司绝往还。\n举酒高楼谁作伴，何妨借取华州山。",
        "dynasty": "宋",
        "collection_info": null
    },
    {
        "uuid": "588d69b12a0675d1066d4b5a32f9c288",
        "title": "送张汝霖纠左冯翊六绝  其二",
        "author": "赵鼎",
        "content": "平岳亭高一望间，烟霞缥缈揖飞仙。\n请君直跨刚风骑，去折山头十丈莲。",
        "dynasty": "宋",
        "collection_info": null
    },
    {
        "uuid": "8cb16053d4b084af7572f3029a3bb167",
        "title": "送张汝霖纠左冯翊六绝  其三",
        "author": "赵鼎",
        "content": "堂前双树小桃枝，曾看芳英落酒巵。\n要识当时花下客，鬓毛衰飒病支离。",
        "dynasty": "宋",
        "collection_info": null
    },
    {
        "uuid": "857f5963bbe84ba7167941ce28b73912",
        "title": "送张汝霖纠左冯翊六绝  其四",
        "author": "赵鼎",
        "content": "花发城南苑路迷，衫裁白纻马如飞。\n月明洛水黄昏后，犹有游人唤渡归。",
        "dynasty": "宋",
        "collection_info": null
    },
    {
        "uuid": "4ffb45c9f6d6e2a1f9c5b7e56c09a626",
        "title": "送张汝霖纠左冯翊六绝  其五",
        "author": "赵鼎",
        "content": "瓮面浮醅玉雪光，陶巾犹带漉时香。\n何当分我腊余味，试发樽前旧态狂。",
        "dynasty": "宋",
        "collection_info": null
    },
    {
        "uuid": "cbc4d3bbe6e95cc510e04181c992955c",
        "title": "送张汝霖纠左冯翊六绝  其六",
        "author": "赵鼎",
        "content": "平时三辅盛他邦，白面青山意气郎。\n落魄朋游那復问，更将苦语话离膓。",
        "dynasty": "宋",
        "collection_info": null
    },
    {
        "uuid": "4781f74eba807816fabb52d6091a6b5e",
        "title": "病愈",
        "author": "赵鼎",
        "content": "支离瘦骨怯寒侵，雾雨溟溟山更深。\n医国无功还自治，暮年药裹最关心。",
        "dynasty": "宋",
        "collection_info": null
    },
    {
        "uuid": "a918032199c4025e04b1445e7b1f6cd8",
        "title": "独坐东轩",
        "author": "赵鼎",
        "content": "云山环合户深关，中有幽人竟日闲。\n好在窗前数竿竹，与君相伴老山间。",
        "dynasty": "宋",
        "collection_info": null
    },
    {
        "uuid": "953c6c448d5b8e5db8baaf6fe660e436",
        "title": "潮阳容老出游闽浙过泉南当谒涌老禅师因寄四句偈",
        "author": "赵鼎",
        "content": "老矣潮州韩吏部，饥餐渇饮似当年。\n明明月夜长相照，莫怪无书寄大颠。",
        "dynasty": "宋",
        "collection_info": null
    },
    {
        "uuid": "188bbc4bba3ae031e2073a6655bde77a",
        "title": "吉阳寄李泰发",
        "author": "赵鼎",
        "content": "海风吹浪去如飞，离母山高日出迟。\n此意此情谁会得，因书写与故人知。",
        "dynasty": "宋",
        "collection_info": null
    },
    {
        "uuid": "818f6aca08812d8e4eedfd7f0ba39b21",
        "title": "寄李参政",
        "author": "赵鼎",
        "content": "海风飘荡水云飞，黎母山高月上迟。\n千里孤光一樽酒，此情惟有故人知。",
        "dynasty": "宋",
        "collection_info": null
    },
    {
        "uuid": "4de565ad95dc9cdc7df26a48ba25c5bb",
        "title": "和郑有功游西湖二首  其一",
        "author": "赵鼎",
        "content": "放舟越淮楚，更作三吴游。\n尚余魂梦怖，敢动乡邦愁。\n湖山自清绝，鑑中螺髻浮。\n况復得夫子，一笑忘幽忧。\n时时作清言，中有湖山秋。\n却念无家客，坎止而乘流。\n何当与俱归，岁晚邻一丘。",
        "dynasty": "宋",
        "collection_info": null
    },
    {
        "uuid": "0510e543224bc4acc67f27151a31d4b7",
        "title": "和郑有功游西湖二首  其二",
        "author": "赵鼎",
        "content": "晚觉身名误，悠悠定孰亲。\n却回苕水棹，来看武林春。\n避地将安往，寻山莫厌频。\n百钱挑竹杖，云外踏嶙峋。",
        "dynasty": "宋",
        "collection_info": null
    },
    {
        "uuid": "c68c9b94fceccb66af111ff19666fa32",
        "title": "明庆僧房夜坐",
        "author": "赵鼎",
        "content": "月明窗竹冷横斜，坐看风灯落烬花。\n老眼病余嫌细字，枯肠寒甚怯清茶。\n囊空岂是久为客，梦短其能飞到家。\n但有流年寻鬓髪，潇潇蓬葆飒霜华。",
        "dynasty": "宋",
        "collection_info": null
    },
    {
        "uuid": "5b80e7acf1d6cb1c81794ccf79aa29c5",
        "title": "趋三衢别故人时车驾幸杭州  其一",
        "author": "赵鼎",
        "content": "伧父何由习楚风，家山俱在古河东。\n相逢憔悴干戈后，追数悲欢梦寐中。\n掺袂又成千里别，放歌空念一尊同。\n他年倘有加餐字，试问渔舟鹤髪翁。",
        "dynasty": "宋",
        "collection_info": null
    },
    {
        "uuid": "9bd5f8c7c79c5c30837205a0a5763ca9",
        "title": "趋三衢别故人时车驾幸杭州  其二",
        "author": "赵鼎",
        "content": "飘零泽国几春风，又触惊涛泛短蓬。\n四海未知栖息地，百年半在别离中。\n功名元与世缘薄，兵火向来吾道穷。\n独倚危楼凄望眼，青山无数浙江东。",
        "dynasty": "宋",
        "collection_info": null
    },
    {
        "uuid": "5ca42267a7feed99b9e58fe5f7b1fded",
        "title": "紫霄圃",
        "author": "赵鼎",
        "content": "群仙邀我游蓬岛，白鹤随人拾瑶草。\n英灵指点洞门开，前行后拥商山皓。\n崎岖石路燕尾分，露湿蟠桃压竹倒。\n一山万山云气深，琅玕珠树霜风老。\n王乔缥缈自天下，世许高情两相好。\n中有一个字安期，笑捧金盆具瓜枣。\n食之令人可长生，遨游八极登天行。\n有时一日三万里，西风鹤骨霞衣轻。\n有时亦復一暂息，长歌一曲烟云凝。\n高垂铁锁苍苔古，云是神仙紫霄圃。\n芒鞋竹杖蹑步间，丹凤飞地向人舞。\n云中鸡犬异人世，药鼎丹炉用心苦。\n开轩一饮三百杯，檐花乱落天飞雨。\n青红黑绿乱眼前，万草千花莫能数。\n茫然拂袖下山来，白髪婆娑镜中睹。",
        "dynasty": "宋",
        "collection_info": null
    },
    {
        "uuid": "a1cdf691759a164bf2746796a4a9ab80",
        "title": "喻弥陀收掩遗骸",
        "author": "赵鼎",
        "content": "骸骨鳞鳞旷野昏，天阴雨湿向谁论。\n纵然有乐踰南面，争似无为实相门。",
        "dynasty": "宋",
        "collection_info": null
    },
    {
        "uuid": "2c67f9680aa0cd48c776f1ffca307774",
        "title": "题常山草萍驿",
        "author": "赵鼎",
        "content": "才过常山到草萍，驿亭偏喜雨初晴。\n麦畦水涨黄云重，柳絮风吹白雪轻。\n身世自今忘俗虑，宦途从此快吟情。\n魏公已辍江西镇，犹有甘棠颂政声。",
        "dynasty": "宋",
        "collection_info": null
    },
    {
        "uuid": "ae555ebe4e1ebee268c5c9caf97c25b4",
        "title": "山门栖岩寺",
        "author": "赵鼎",
        "content": "天边箭筈一门通，香隔云萝几万重。\n好借岩风为披拂，移文有语笑尘容。",
        "dynasty": "宋",
        "collection_info": null
    },
    {
        "uuid": "4a46b5ce98d0690878d716f2e81a57a9",
        "title": "落花",
        "author": "赵鼎",
        "content": "花飞便觉春容减，一阵狂风满地红。\n可惜余芳留不得，夜深人静月朦胧。",
        "dynasty": "宋",
        "collection_info": null
    },
    {
        "uuid": "4e46a8e988aae42c874a01ff589b7e0d",
        "title": "倦妆",
        "author": "赵鼎",
        "content": "锦帕新裁玩月犀，旋开妆合间云螭。\n一成贪耍慵梳洗，日晚惟添翠黛眉。",
        "dynasty": "宋",
        "collection_info": null
    },
    {
        "uuid": "699527fd54dfded36869a87a3582b9a1",
        "title": "思乡",
        "author": "赵鼎",
        "content": "何意分南北，无由问死生。\n永缠风树感，深动渭阳情。\n两姊各衰白，诸甥未老成。\n尘烟渺湖海，恻恻寸心惊。",
        "dynasty": "宋",
        "collection_info": null
    },
    {
        "uuid": "b26761269fca846a9ad6633055147c19",
        "title": "题谒松陵三贤堂",
        "author": "赵鼎",
        "content": "垂虹过高岸，左江右湖水。\n洞庭相吐吞，沧海迷涯涘。\n长波卷风雨，莽苍穷南纪。\n人材钟秀颖，习俗擅清美。\n高风想三贤，足以振颓靡。\n一时挺孤标，千载照青史。\n荒祠倚桥侧，草草渔樵市。\n舟车往来衝，今谁踵前轨。\n我从都城出，万事空化委。\n就迹月重轻，心期要偷拟。\n异代岂无人，意欲从此始。\n山林与钟鼎，一决乃英伟。\n近闻北客言，兵戎缠巩汜。\n谁能务采纳，尚得扶隳毁。\n归欤固夙心，宁作一身喜。\n亦念征戍儿，白骨委荒垒。\n道路异秦吴，魂梦隔生死。\n江湖信清绝，浮泛聊尔耳。\n却坐写孤怀，悲风生绿绮。",
        "dynasty": "宋",
        "collection_info": null
    },
    {
        "uuid": "9eea936dcd184c58d9679ad4a71d5913",
        "title": "醉和颜美中元夕绝句",
        "author": "赵鼎",
        "content": "年年人月喜团圆，好在诗边又酒边。\n莫道玄风只渔钓，也随世俗夜无眠。",
        "dynasty": "宋",
        "collection_info": null
    },
    {
        "uuid": "7fa313ae6d8d67a9cfc445af12ad530e",
        "title": "道堂",
        "author": "赵鼎",
        "content": "疏松怪石水泠泠，白葛乌纱晚醉醒。\n想见眼前无俗物，一炉沉水写黄庭。",
        "dynasty": "宋",
        "collection_info": null
    },
    {
        "uuid": "382f7f36379dde0dfb32a227fd08df36",
        "title": "灵岩寺",
        "author": "赵鼎",
        "content": "疏我为兹山好，登临到日曛。\n岩幽余暑雪，钟冷入秋云。\n篇咏唯僧助，尘烦与俗分。\n明朝入东棹，因得识吾文。",
        "dynasty": "宋",
        "collection_info": null
    },
    {
        "uuid": "2053f2dbc83eba543c0d8d5a444af7c7",
        "title": "潇湘亭",
        "author": "赵鼎",
        "content": "疏绿柳平芜远际天，青山迴抱水相连。\n半空梅雨昏窗色，一棹萍风破暝烟。\n酒到愁来那觉醉，诗逢佳客不论篇。\n只知身在将军府，一梦江南落枕边。",
        "dynasty": "宋",
        "collection_info": null
    },
    {
        "uuid": "ddf490223c80c939ebcd6fe4c7be96e8",
        "title": "和聂之美重游东郡",
        "author": "赵鼎",
        "content": "疏跃马津亭未几何，宦游容易十年过。\n飘摇空似随流梗，寂寞犹如挂壁梭。\n西岭应余当日翠，南湖直减几分波。\n输君尚得飞征盖，重向东园听楚歌。",
        "dynasty": "宋",
        "collection_info": null
    },
    {
        "uuid": "192b822b208948189a0ba1b8f0fe9d4c",
        "title": "句  其一",
        "author": "赵鼎",
        "content": "疏速宜凈扫妖氛了，来看钱塘八月潮。",
        "dynasty": "宋",
        "collection_info": null
    },
    {
        "uuid": "8c363ab4748b506ffd643ecf29dcdc93",
        "title": "句  其二",
        "author": "赵鼎",
        "content": "疏身骑箕尾归天上，气作山河壮本朝。",
        "dynasty": "宋",
        "collection_info": null
    },
    {
        "uuid": "0a4ce7e0e78917b0abaacb91dd4a5a96",
        "title": "句  其三",
        "author": "赵鼎",
        "content": "疏颜斋在倅厅，面对逍遥楼。",
        "dynasty": "宋",
        "collection_info": null
    },
    {
        "uuid": "7161e0734c218352cc13eb09ccbc2731",
        "title": "窃观太守内翰尚书佳什因以元韵述怀",
        "author": "郭仲荀",
        "content": "蚤学诗书愧不成，慨然投笔就功名。\n少年征逐临穷塞，晚岁优游寓赤城。\n世路炎凉何足校，宦途宠辱固堪惊。\n祠庭得请君恩重，退老江山佚性情。",
        "dynasty": "宋",
        "collection_info": null
    },
    {
        "uuid": "9561c4bcf07e7a78582dde27d9282c3d",
        "title": "奉和宫使内翰佳什",
        "author": "郭仲荀",
        "content": "老来乞得奉祠宫，退食何妨不自公。\n任使世情分冷暖，无劳品秩论穹崇。\n功名至此休看镜，战伐于今喜挂弓。\n梨枣具陈呼稚子，笙歌闲作乐衰翁。\n芳菲莫负三春赏，聚散难逢一笑同。\n小圃栽培粗伦理，频须把酒殢东风。",
        "dynasty": "宋",
        "collection_info": null
    },
    {
        "uuid": "da942feccf65cbe5d39efc3142eec79c",
        "title": "题张子正观察溪风亭",
        "author": "郭仲荀",
        "content": "广岸流波远，清飈襟袖开。\n登临忘畏景，宴息绝纤埃。\n逐渡轻云去，零空细雨来。\n斯亭不受暑，归客意裴回。",
        "dynasty": "宋",
        "collection_info": null
    },
    {
        "uuid": "11427f52b1d5d5ed1cbd23224cbacbe5",
        "title": "寄泉州教忠光禅师",
        "author": "李邴",
        "content": "曩岁曾经度厄津，深将法力荷云门。\n如今稍觉神明復，拟欲酬师不报恩。",
        "dynasty": "宋",
        "collection_info": null
    },
    {
        "uuid": "7b38f358c12d45793a4a025f54be12ed",
        "title": "梅",
        "author": "李邴",
        "content": "绵霜历雪忿开迟，风笛无情抵死吹。\n鼎实未成心尚苦，不甘桃李傍疏篱。",
        "dynasty": "宋",
        "collection_info": null
    },
    {
        "uuid": "dc7a0fd79b9d4287a7103832637aede3",
        "title": "藏六庵",
        "author": "李邴",
        "content": "莫言藏六便忘筌，一六俱非是本然。\n枯木有人能采菌，白牛无地可施牵。",
        "dynasty": "宋",
        "collection_info": null
    },
    {
        "uuid": "d272af49fc8e3eadff6e80a89bba5adb",
        "title": "九日",
        "author": "李邴",
        "content": "木落霜洲溪水清，登临满目是飘零。\n黄花有意怜幽独，白酒无聊漫醉醒。\n牢愁错倚西风立，楚些巴渝不可听。",
        "dynasty": "宋",
        "collection_info": null
    },
    {
        "uuid": "92ac240c9c190cee393f832ea00dd072",
        "title": "宫词四首  其一",
        "author": "李邴",
        "content": "绿树莺啼春梦觉，楼外鸡人唱清晓。\n深红浅白竞东风，为怜满眼枝枝好。",
        "dynasty": "宋",
        "collection_info": null
    },
    {
        "uuid": "0626cd562a2708698f4a4b1c5cd57511",
        "title": "宫词四首  其二",
        "author": "李邴",
        "content": "舞袖何年络臂鞴，蛛丝网断玉搔头。\n羊车一去空余竹，纨扇相看不到秋。",
        "dynasty": "宋",
        "collection_info": null
    },
    {
        "uuid": "557dbb8d361f834378a5865ab31a054b",
        "title": "宫词四首  其三",
        "author": "李邴",
        "content": "鲛绡泪滴鸳鸯冷，月上栏桿照孤影。\n踯躅开花过粉墙，辘轳汲水敲金井。",
        "dynasty": "宋",
        "collection_info": null
    },
    {
        "uuid": "56c0b2fac4df92e058d8827ea4742bae",
        "title": "宫词四首  其四",
        "author": "李邴",
        "content": "妄意长如凤管寒，君恩不学缕衣宽。\n汉家公主歌黄鹄，犹有琵琶马上弹。",
        "dynasty": "宋",
        "collection_info": null
    },
    {
        "uuid": "a7bc0e7ea8f9b932cc7342cf2878d386",
        "title": "戒珠寺雪轩",
        "author": "李邴",
        "content": "四山环绕翠岧峣，想见凌晨雪未消。\n八万四千修月手，不知何处琢琼瑶。",
        "dynasty": "宋",
        "collection_info": null
    },
    {
        "uuid": "4f563ceb37d3561e8e15c68b90b36ff8",
        "title": "书台州上方不出院僧壁",
        "author": "李邴",
        "content": "不下山来十四年，区区笑我走尘寰。\n只应后夜经声寂，明月清风自往还。",
        "dynasty": "宋",
        "collection_info": null
    },
    {
        "uuid": "8da3694898813cefb4f8f527a649d144",
        "title": "建炎丞相成国吕忠穆公退老堂诗",
        "author": "李邴",
        "content": "晋公伐叛致太平，归来绿野勤经营。\n沈沦不復经济意，晚节更为人所评。\n文饶佐武取河朔，平泉草木罗清英。\n功成未尝一寓目，镵石作记空传名。\n何如堂堂渭川老，崛起自与天扶倾。\n岁在作噩骇机发，忠臣愤叱思殒生。\n氛埃不为紫霄蔽，日月却向黄道行。\n壮年铁衣勤汗马，白首金鼎调和羹。\n张皇国威起穨压，约敕吏蠹归章程。\n羌戎破胆思寻盟，盗贼脱甲来输诚。\n辕门诸将指呼耳，公有胸中十万兵。\n锐然请老樊小圃，爨席却与渔樵争。\n烟霞放目傲轩冕，水石步屧遗机衡。\n虽然四海望不置，搴旒下瞩煕皇明。\n宣王于今事北伐，周公不日歌东征。\n迎还两宫天地庆，埽洒六合风尘清。\n是时公归乃可耳，岂得遽适羲皇情。\n祝公寿考如卫武，百岁箴儆谋群卿。\n祝公功名如郭令，身与庙社同安荣。\n忠诚向来金石贯，勋烈遂将天壤幷。\n他年升堂奉杖屦，愿留隙地诛柴荆。\n但令公孙肯开閤，不用野王来抚筝。",
        "dynasty": "宋",
        "collection_info": null
    },
    {
        "uuid": "e7da9b09d649b90d1db001a64130c2bf",
        "title": "庆老石帆庵",
        "author": "李邴",
        "content": "鹑作衣裳铁作肝，老将身事付寒岩。\n诸天香积犹多供，百鸟山花已罢衔。\n定起水沉和月冷，诗成冰彩敌本来缄。\n山头画舸谁安檝，我欲看公使石帆。",
        "dynasty": "宋",
        "collection_info": null
    },
    {
        "uuid": "8d138e33fe066a8e8e6d27300bc73c02",
        "title": "访庆老不值",
        "author": "李邴",
        "content": "惠远过溪应送陆，玉川入寺不逢曦。\n夕阳半岭鸦栖树，拄杖寻山步步迟。",
        "dynasty": "宋",
        "collection_info": null
    },
    {
        "uuid": "d55f28489e8b450c92fa0710eb717dc0",
        "title": "白莲庵",
        "author": "李邴",
        "content": "宴坐鹊巢肩，观花柳生肘。\n幽人夜半至，古月明户牖。",
        "dynasty": "宋",
        "collection_info": null
    },
    {
        "uuid": "5718cd5e0f61e2b4a3d6c64fc64347f5",
        "title": "宝林寺",
        "author": "李邴",
        "content": "青灯映独宿，世事忽如遗。\n一榻寒无梦，高斋静见诗。\n长空消海气，远壑淡幽姿。\n欲问无生意，高人不可期。",
        "dynasty": "宋",
        "collection_info": null
    },
    {
        "uuid": "bac9540ae4c0b65260d6bf7b89b16627",
        "title": "铜雀砚",
        "author": "李邴",
        "content": "魏宫歌舞已成尘，重见陶家几世孙。\n铜雀不鸣唯解渇，管城何罪遽遭髠。",
        "dynasty": "宋",
        "collection_info": null
    },
    {
        "uuid": "c8cfc4f238511343b9920222068227d5",
        "title": "谒迪上人",
        "author": "李邴",
        "content": "数脊招提四面山，羡师终日掩禅关。\n凭阑人语风烟上，乞食僧来紫翠间。\n万水深藏云泱莽，一溪空锁月弯环。\n十年不踏门前路，只遗松风送我还。",
        "dynasty": "宋",
        "collection_info": null
    },
    {
        "uuid": "ab4933a59c53d60f93edb519f1595c73",
        "title": "琴泉轩次韵",
        "author": "李邴",
        "content": "但怪朱丝韵枯木，那知古涧坠寒泉。\n鸟啼静夜应传谱，风入寒松拟续弦。\n妙体难寻斤斵处，高吟宁堕膝横边。\n饮光到此如欣舞，笑倒云门逸格禅。",
        "dynasty": "宋",
        "collection_info": null
    },
    {
        "uuid": "8c1480df5520dabdb63852d498e50630",
        "title": "句  其二",
        "author": "李邴",
        "content": "长廊风度磬，深院雨留重。",
        "dynasty": "宋",
        "collection_info": null
    },
    {
        "uuid": "06290d69d6a2e6b7595b5d5a340283a6",
        "title": "句  其三",
        "author": "李邴",
        "content": "姜坟余马鬛，傅钓但龙泓。",
        "dynasty": "宋",
        "collection_info": null
    },
    {
        "uuid": "d23b33eb8ea49b052057dc41058c3e26",
        "title": "句  其四",
        "author": "李邴",
        "content": "涨海声中万状国商。",
        "dynasty": "宋",
        "collection_info": null
    },
    {
        "uuid": "0874f55753f7332f116de9c71fe1cec2",
        "title": "句  其五",
        "author": "李邴",
        "content": "古来重九皆如此，无復龙山剧孟嘉。",
        "dynasty": "宋",
        "collection_info": null
    },
    {
        "uuid": "47f05c005e6a8f03cffd726061ffb831",
        "title": "句  其六",
        "author": "李邴",
        "content": "深居绝送迎。",
        "dynasty": "宋",
        "collection_info": null
    },
    {
        "uuid": "c5426f4f5f61011dcc4a830470a79351",
        "title": "句  其七",
        "author": "李邴",
        "content": "闲知白日长。",
        "dynasty": "宋",
        "collection_info": null
    },
    {
        "uuid": "be883cae5421b5a987ba87ee7dd6d044",
        "title": "句  其八",
        "author": "李邴",
        "content": "江上云亭霁景鲜。",
        "dynasty": "宋",
        "collection_info": null
    },
    {
        "uuid": "3293f6ecb2cfa9709d2ebfe547e84e8c",
        "title": "句  其九",
        "author": "李邴",
        "content": "东湖同住水云家。",
        "dynasty": "宋",
        "collection_info": null
    },
    {
        "uuid": "fa17071cc179146b7eef72557af516ac",
        "title": "句  其一○",
        "author": "李邴",
        "content": "故斸云根带藓移。",
        "dynasty": "宋",
        "collection_info": null
    },
    {
        "uuid": "f0cc09887ce565f9bda2ebd13be8aeb8",
        "title": "句  其一一",
        "author": "李邴",
        "content": "北窗人物羲皇上。",
        "dynasty": "宋",
        "collection_info": null
    },
    {
        "uuid": "ee64ae41e1488ef53b1bf9a0f876a60a",
        "title": "句  其一二",
        "author": "李邴",
        "content": "为君醉倒烛花前。",
        "dynasty": "宋",
        "collection_info": null
    },
    {
        "uuid": "d247b61a9525ddb89aa5ba12580a003a",
        "title": "句  其一三",
        "author": "李邴",
        "content": "等闲莫遣俗人看。",
        "dynasty": "宋",
        "collection_info": null
    },
    {
        "uuid": "5df1e8fd2ffdabcd04be335989fd13e6",
        "title": "题王文孺臞庵",
        "author": "向子諲",
        "content": "仙翁五十鬓犹青，高卧柴门昼亦扃。\n茅舍已忘钟鼎梦，蒲轮休过薜萝亭。\n阴森门巷先生柳，寂寞江天处士星。\n晚岁田间农事了，闲钞寗戚相牛经。",
        "dynasty": "宋",
        "collection_info": null
    },
    {
        "uuid": "c9a8dfa900aeefe60a3460b4b478997f",
        "title": "题芗林",
        "author": "向子諲",
        "content": "莫问清江与洛阳，山林总是一般香。\n两家地占西南胜，可是前人例姓杨。",
        "dynasty": "宋",
        "collection_info": null
    },
    {
        "uuid": "99bf855746d5a4ddcd085ed7757ec80b",
        "title": "题米元晖横轴  其一",
        "author": "向子諲",
        "content": "早为山谷印可，晚陪帝所清闲。\n笔力休论扛鼎，神功更解移山。",
        "dynasty": "宋",
        "collection_info": null
    },
    {
        "uuid": "234f26919a585fc4ff6fd6f884b62de3",
        "title": "题米元晖横轴  其二",
        "author": "向子諲",
        "content": "向日家居道士，今朝落笔仙乡。\n胸次山高水远，笔端云起风狂。",
        "dynasty": "宋",
        "collection_info": null
    },
    {
        "uuid": "a8642cd3ed49bf2d986976ea93e8ab8f",
        "title": "山斋",
        "author": "向子諲",
        "content": "横侧数峰碧，逶迤一径开。\n无人相就宿，时有白云来。",
        "dynasty": "宋",
        "collection_info": null
    },
    {
        "uuid": "8f6f29f4c4231d688ba6602e4caeade6",
        "title": "句",
        "author": "向子諲",
        "content": "康庐山水雄，三峡又争长。",
        "dynasty": "宋",
        "collection_info": null
    },
    {
        "uuid": "a09e3cfdcc39fe4be84fbe04d5e03f7a",
        "title": "为向子諲写卦影幷题",
        "author": "狄偁",
        "content": "水畔幡竿险，分符得异恩。\n潮回波似镜，聊以寄君身。",
        "dynasty": "宋",
        "collection_info": null
    },
    {
        "uuid": "0a6996b2a340017a8112a02db2d3e98b",
        "title": "题石桥",
        "author": "蒋璨",
        "content": "石桥西去接烟霞，方广山头佛子家。\n今日我来生善念，分明盏上见茶花。",
        "dynasty": "宋",
        "collection_info": null
    },
    {
        "uuid": "616ee146a5871e0c0b54b9243e9c1757",
        "title": "过冲寂观  其一",
        "author": "蒋璨",
        "content": "兔井桥边鹢首横，过逢仍怯近乡情。\n路人失喜交头语，邻犬何知掉尾迎。\n重到云房惊落寞，直须金阙早崇成。\n百年香火追先志，始信吾宗世济荣。",
        "dynasty": "宋",
        "collection_info": null
    },
    {
        "uuid": "2e821e7daa8d593863ac38ccfe750498",
        "title": "过冲寂观  其二",
        "author": "蒋璨",
        "content": "惯见琳宫全盛时，朅来荒梗倍伤悽。\n虚堂不復瞻遗蹟，败壁纔容觅旧题。\n帝傅前修皆榘矱，云孙后裔合攀跻。\n兴衰补弊应商略，徙倚修廊日欲西。",
        "dynasty": "宋",
        "collection_info": null
    },
    {
        "uuid": "675a880771b75d2c3890a6a9137d745a",
        "title": "句",
        "author": "蒋璨",
        "content": "正索解人那復得，其谁知我固无从。",
        "dynasty": "宋",
        "collection_info": null
    },
    {
        "uuid": "334a6fffcf6ecb130ba1f9cb0cdca2ad",
        "title": "偈",
        "author": "释如胜",
        "content": "人人领略释迦，箇箇平欺达磨。\n及乎问着宗纲，束手尽云放过。",
        "dynasty": "宋",
        "collection_info": null
    },
    {
        "uuid": "61dcc7a0d38d559491c4ceae68a539fb",
        "title": "参玄歌",
        "author": "释道川",
        "content": "一尺水，一丈波，妙高峰顶笑呵呵。\n七步周行浑属我，不妨闲唱太平歌。\n灵利汉，不消多，法门广大徧周沙。\n若能当处分明了，只在如今一剎那。\n莫求真，休觅假，真假中间都放下。\n晃晃威光烁太虚，不知谁是知音者。\n讚不欣，徒说谤，三际无心俱扫荡。\n正体堂堂一物无，是佛是魔俱一棒。\n小根闻说暗攒眉，绳上生虵又更疑。\n拨转面前关棙子，只许当人独自知。\n阿呵呵，在圆觉，流出菩提遍寥廓。\n鬼面神头几百般，无瑕镜裏皆消却。\n君不见觌面相逢机掣电，直饶天眼不能观，点着不来真死汉。\n劝君参，参彻灵明自己禅。\n善财不用南方去，黑白分明在目前。\n劝君信，信心战退魔军阵。\n此是华严最上乘，森罗万象皆相应。\n劝君修，六门通达任优游。\n寒山拾得纔相见，指点丰干哂未休。\n火风催，四山逼，那时要见君端的。\n有箇真空解脱门，千眼大悲何处觅。\n有时放，有时收，唯有知音暗点头。\n杏华村裏如相见，跳出沩山水牯牛。\n有时喜，有时嗔，无位真人迸面门。\n殷勤为说西来意，暮楼钟鼓月黄昏。\n有时唱，有时歌，颠言倒语不奈何。\n声声尽出孃生口，不属宫商一任他。\n有时默，不时笑，懵懂铁锤无孔窍。\n轻轻触着便无明，只这无明元是道。\n有时行，有时坐，露影藏身成两箇。\n不独张现会打油，细观李四能推磨。\n无缝塔，见无因，巍巍本自隐深云。\n国师样子应难造，不觉锋棱露一层。\n无底钵，手中擎，百千沙界裏头盛。\n大庾岭头提不起，都缘着力太多生。\n没底船，不曾漏，千重雪浪皆能透。\n只凭一箇把稍人，谁管狂风连地吼。\n无鑐鏁，孰安排，鏁断重关绝往来。\n巨灵抬手空劳力，唯有无心便得开。\n无毫拂，是何物，击碎狐疑山鬼屈。\n一喝唯言三日聋，谁怜大辩翻成讷。\n无孔笛，最难吹，角征宫商和不齐。\n有时品起无生曲，截断行云不敢飞。\n无根树，直侵云，枝条鬰密盖干坤。\n劫火洞然烧不得，利刀斩处亦无痕。\n无面目，担板汉，翫水游山无侣伴。\n迦叶门前倒剎竿，文殊剑上全身现。\n日面佛，干屎橛，八两半斤谁辨别。\n七斤衫子恰相当，镇州休更秤萝卜。\n野鸭飞，鸾对舞，三箇孩儿抱华鼓。\n赵老曾看半藏经，灵云一见桃华悟。\n真实语，报君知，不用思量不用疑。\n春来决定千华秀，冬尽长天片雪飞。\n头头漏泄真消息，那箇休心辨端的。\n眼横鼻直一般般，不离当处休寻觅。\n古佛言，祖师说，千圣路头同一舌。\n他日人天匝地来，那时方表而今决。",
        "dynasty": "宋",
        "collection_info": null
    },
    {
        "uuid": "7309598e4878108b545b3492abef51d5",
        "title": "偈二首  其一",
        "author": "释道川",
        "content": "群阴剥尽一阳生，草木园林尽发萌。\n唯有衲僧无底钵，依前盛饭又盛羹。",
        "dynasty": "宋",
        "collection_info": null
    },
    {
        "uuid": "029e302d3614afe7f188f13bfe5d4155",
        "title": "偈二首  其二",
        "author": "释道川",
        "content": "东边觑了復西观，拄杖重重话岁寒。\n带雨一枝花落尽，不烦公子倚栏干。",
        "dynasty": "宋",
        "collection_info": null
    },
    {
        "uuid": "00c47e65ccaedfb1788bbe0ba06d4d30",
        "title": "颂古二十八首  其一",
        "author": "释道川",
        "content": "明镜当台照不差，短长子丑尽归家。\n山河大地浑如故，不妨随处翫烟霞。",
        "dynasty": "宋",
        "collection_info": null
    },
    {
        "uuid": "d97fdc8122cb9f97802eb8958398f766",
        "title": "颂古二十八首  其二",
        "author": "释道川",
        "content": "东西南北水茫茫，无角铁牛入海藏。\n千眼大悲寻不见，倒骑佛殿入僧堂。",
        "dynasty": "宋",
        "collection_info": null
    },
    {
        "uuid": "9a22702e1724548059884cfa911a2114",
        "title": "颂古二十八首  其三",
        "author": "释道川",
        "content": "蝴蜂休恋旧时窼，五百郎君不奈何。\n慾火逼来无走路，痴心要上白牛车。\n门前羊鹿权为喻，室内啀喍总是讹。\n蓬㶿臭烟相恼处，出身不用动干戈。",
        "dynasty": "宋",
        "collection_info": null
    },
    {
        "uuid": "d0a9c17f598a19eccf4db05e4a4a52a8",
        "title": "颂古二十八首  其四",
        "author": "释道川",
        "content": "观音门普普门收，纔着襕衫便不羞。\n昨夜猿啼新岭上，今朝鹤唳古溪头。\n恶风飘堕迴光息，慾火焚烧当处休。\n璎珞受来都不用，平生活计冷湫湫。",
        "dynasty": "宋",
        "collection_info": null
    },
    {
        "uuid": "4de642c4545ff1a87282b3a9c99041cd",
        "title": "颂古二十八首  其五",
        "author": "释道川",
        "content": "七手八脚，神头鬼面。\n棒打不开，刀割不断。\n阎浮跳踯月千回，头头不离空王殿。",
        "dynasty": "宋",
        "collection_info": null
    },
    {
        "uuid": "0463ac278da0fa3b84f50ccd9b411b8e",
        "title": "颂古二十八首  其六",
        "author": "释道川",
        "content": "有相有求皆是妄，无形无相堕偏枯。\n堂堂密密何曾间，一道寒光烁太虚。",
        "dynasty": "宋",
        "collection_info": null
    },
    {
        "uuid": "b1d1fd601860c418186864e9aa51789d",
        "title": "颂古二十八首  其七",
        "author": "释道川",
        "content": "山堂静坐夜无言，寂寂寥寥本自然。\n何事西风动林野，一声寒雁泪长天。",
        "dynasty": "宋",
        "collection_info": null
    },
    {
        "uuid": "7e9bc6fced9f57ec16650fd744c34154",
        "title": "颂古二十八首  其八",
        "author": "释道川",
        "content": "生涯如梦若浮云，活计都无绝六亲。\n留得一双青白眼，笑他无限往来人。",
        "dynasty": "宋",
        "collection_info": null
    },
    {
        "uuid": "1dc39deab5c04bff543d10186552d376",
        "title": "颂古二十八首  其九",
        "author": "释道川",
        "content": "三际求心心不见，两眼依然对两观。\n不须遗剑刻舟寻，雪月风华常见面。",
        "dynasty": "宋",
        "collection_info": null
    },
    {
        "uuid": "1380f38127c9f173874e17f119412ff8",
        "title": "颂古二十八首  其一○",
        "author": "释道川",
        "content": "水中捉月，镜裏寻头。\n刻舟求剑，骑牛觅牛。\n空花阳焰，梦幻浮沤。\n一笔勾断，要休更休。\n巴歌杜酒村田乐，不风流处也风流。",
        "dynasty": "宋",
        "collection_info": null
    },
    {
        "uuid": "2e89c3fac405e10660276243d8c1b2f1",
        "title": "颂古二十八首  其一一",
        "author": "释道川",
        "content": "他心三藏太颟顸，猢孙观了看划船。\n对面国师寻不见，祇为从来被眼谩。",
        "dynasty": "宋",
        "collection_info": null
    },
    {
        "uuid": "0eba26de93c6003f72631463363a2d34",
        "title": "颂古二十八首  其一二",
        "author": "释道川",
        "content": "生死有无佛，虚名如电拂。\n俊鹞博天飞，不打篱边鹘。\n无欠无余若太虚，不知谁解强名模。",
        "dynasty": "宋",
        "collection_info": null
    },
    {
        "uuid": "fed195c2c850e1586b81882114c54f21",
        "title": "颂古二十八首  其一三",
        "author": "释道川",
        "content": "三尺寒光射斗牛，镆铘提处鬼神愁。\n蛮夷不识军将令，误入重围血颈流。",
        "dynasty": "宋",
        "collection_info": null
    },
    {
        "uuid": "6c21d4dcb1dac9893db19ca40798b8b0",
        "title": "颂古二十八首  其一四",
        "author": "释道川",
        "content": "三佛形容总不真，眼中瞳子面前人。\n若能信得家中宝，啼鸟山花一样春。",
        "dynasty": "宋",
        "collection_info": null
    },
    {
        "uuid": "79a569eaa8875020728d10e948d37077",
        "title": "颂古二十八首  其一五",
        "author": "释道川",
        "content": "台山路，蓦直去，赵老见婆无别语。\n勘破回来知不知，莫信闲人说是非。",
        "dynasty": "宋",
        "collection_info": null
    },
    {
        "uuid": "089f5b286b25c2c35ebe624657d8d323",
        "title": "颂古二十八首  其一六",
        "author": "释道川",
        "content": "避暑逃寒问是非，不离寒暑少人知。\n正中来也无回互，句裏藏锋辨者稀。\n严天雪，火雪飞，风吹日炙杜阇黎。",
        "dynasty": "宋",
        "collection_info": null
    },
    {
        "uuid": "c6637a4e542f0a2bdd55f295a5839761",
        "title": "颂古二十八首  其一七",
        "author": "释道川",
        "content": "演出大藏教，言端语亦端。\n两头都坐断，一剑倚天寒。",
        "dynasty": "宋",
        "collection_info": null
    },
    {
        "uuid": "b09e0c43a387f0a26d391ac954355393",
        "title": "颂古二十八首  其一八",
        "author": "释道川",
        "content": "罚钱出院，众人皆见。\n有理难伸，风流满面。\n直饶兴化全提，未免令行一半。\n这一半，明眼衲僧点检看。",
        "dynasty": "宋",
        "collection_info": null
    },
    {
        "uuid": "726aef503d4d05e1fad32cbb8e659b71",
        "title": "颂古二十八首  其一九",
        "author": "释道川",
        "content": "现出虚空眼便花，更教打破事如麻。\n直饶指出当堂这缝，分明鹞子过新罗。",
        "dynasty": "宋",
        "collection_info": null
    },
    {
        "uuid": "507b4ec0289df349ae8e2128b7bb856b",
        "title": "颂古二十八首  其二○",
        "author": "释道川",
        "content": "分明柑橘勿譊讹，献花借水辨龙蛇。\n白纸一张都盖了，免教天下动干戈。",
        "dynasty": "宋",
        "collection_info": null
    },
    {
        "uuid": "770b287cd3c9bd160d4532a416ecd0ee",
        "title": "颂古二十八首  其二一",
        "author": "释道川",
        "content": "高声拨火招司徒，火焰炎天蓦面驱。\n祇向此间能稳坐，任教门外雪盈衢。",
        "dynasty": "宋",
        "collection_info": null
    },
    {
        "uuid": "9b3775c7d0a170216b5207a32681acc4",
        "title": "颂古二十八首  其二二",
        "author": "释道川",
        "content": "语不邪，笑不来。\n拙铺设，巧安排。\n猢狲将板拍，野老舞三台。",
        "dynasty": "宋",
        "collection_info": null
    },
    {
        "uuid": "1b543ab1b45085aafc5741d45e4a633d",
        "title": "颂古二十八首  其二三",
        "author": "释道川",
        "content": "师子咬人，狂狗逐块。\n三十里来方始悟，何似当初莫入去。",
        "dynasty": "宋",
        "collection_info": null
    },
    {
        "uuid": "46f50f900afd84475679cc72571857f7",
        "title": "颂古二十八首  其二四",
        "author": "释道川",
        "content": "休争自己与山河，拨动干戈不奈何。\n看取将军施武略，两条寒剑定龙蛇。",
        "dynasty": "宋",
        "collection_info": null
    },
    {
        "uuid": "416dc580c7c1d3be94b1c78f5ad63606",
        "title": "颂古二十八首  其二五",
        "author": "释道川",
        "content": "丙丁童子来求火，再问炎炎燎面门。\n过现未来三世佛，不离其中转法轮。",
        "dynasty": "宋",
        "collection_info": null
    },
    {
        "uuid": "dbee87404bd96a5862cfd50aaba29f50",
        "title": "颂古二十八首  其二六",
        "author": "释道川",
        "content": "问如绵裏针，答似泥中刺。\n咆哮二虎吼生狞，各各利牙斤可怖。\n坐却碧峰头，截断当阳路。\n直饶擎出秘魔叉，路狭草深难进步。\n相见不相逢，回互不回互。\n四七二三眼相睹，云从龙兮风从虎。",
        "dynasty": "宋",
        "collection_info": null
    },
    {
        "uuid": "cdb43ecc123ab3dcc04bc9ff14c954aa",
        "title": "颂古二十八首  其二七",
        "author": "释道川",
        "content": "将杖探其水，方知水浅深。\n路遥知马力，岁久辨人心。\n子不孝，父不慈。\n恭而无礼，亲而有疏。\n不入惊人浪，难逢称意鱼。",
        "dynasty": "宋",
        "collection_info": null
    },
    {
        "uuid": "e5125e7b77acd37e8f1ef7c022bc7059",
        "title": "偈二首  其一",
        "author": "释元素",
        "content": "大丈夫，秉慧剑，般若锋兮金刚焰。\n非但能摧外道心，早曾落却天魔胆。",
        "dynasty": "宋",
        "collection_info": null
    },
    {
        "uuid": "6fe2958cca04d6f574ebe03d6337da4a",
        "title": "偈二首  其二",
        "author": "释元素",
        "content": "未开口时先分付，拟思量处隔千山。\n莫言佛法无多子，未透玄关也大难。",
        "dynasty": "宋",
        "collection_info": null
    },
    {
        "uuid": "5da16c2d5d47aeddd5462b2480f7e1d9",
        "title": "偈二十二首  其一",
        "author": "释洵",
        "content": "穷谷无人作上元，一灯历劫镇长存。\n诸人尽在光明裏，看时不见暗昏昏。\n灯笼与露柱相交，佛殿与三门鬬额。\n留雪罚嶂横趍下海，九迭峰𨁝跳上天。",
        "dynasty": "宋",
        "collection_info": null
    },
    {
        "uuid": "dad7b1ca3ae1c09b0678b2cf65654bba",
        "title": "偈二十二首  其二",
        "author": "释洵",
        "content": "朔风扫地卷黄叶，门外千峰凛寒色。\n夜半乌龟带雪飞，石女溪头皱用眉。",
        "dynasty": "宋",
        "collection_info": null
    },
    {
        "uuid": "ec9d0ee2780a1f50cd81372bfff78171",
        "title": "偈二十二首  其三",
        "author": "释洵",
        "content": "万人丛裏求知已，百草头边识老僧。\n从此更无回避处，三头两面得人憎。",
        "dynasty": "宋",
        "collection_info": null
    },
    {
        "uuid": "972bcbcf8d383cdfa224812dc16ae345",
        "title": "偈二十二首  其四",
        "author": "释洵",
        "content": "有佛处，不得住，藕丝孔裏行官路。\n无佛处，急走过，十字街头相对坐。",
        "dynasty": "宋",
        "collection_info": null
    },
    {
        "uuid": "257e23ee54252bd4c17d345f5dc4ec35",
        "title": "偈二十二首  其五",
        "author": "释洵",
        "content": "拽回天关，踏翻地轴。\n拄杖化为龙，一雨沛然足。\n在坑满坑，在谷盈谷。",
        "dynasty": "宋",
        "collection_info": null
    },
    {
        "uuid": "01bf13c15e0e7ad86dec5758b55fb728",
        "title": "偈二十二首  其六",
        "author": "释洵",
        "content": "一叶翻空便见秋，不风流处也风流。\n当头荐得便归去，看取木人骑土牛。",
        "dynasty": "宋",
        "collection_info": null
    },
    {
        "uuid": "0e930f97b7f890461bd8bfd5a1ec5faa",
        "title": "偈二十二首  其七",
        "author": "释洵",
        "content": "是非海裏横身入，豺虎群中放步行。\n自是渠侬无影迹，从教天下竞头争。\n常在动用中，动用收不得。\n常在万象中，出万象一头。\n你若簸土扬尘，我则空澄海湛。\n你若单提独弄，我则竖四横三。\n不是渠侬多意气，他家曾踏上头关。",
        "dynasty": "宋",
        "collection_info": null
    },
    {
        "uuid": "2f1973b32fc821eb1e6b563871a9ae37",
        "title": "偈二十二首  其八",
        "author": "释洵",
        "content": "天下无二道，圣贤无两心。\n世尊不说说，迦叶不闻闻。",
        "dynasty": "宋",
        "collection_info": null
    },
    {
        "uuid": "55153f975939b9aea00c4b765e7d3303",
        "title": "偈二十二首  其九",
        "author": "释洵",
        "content": "针札不到处，放下死蛇头。\n唱拍相应时，权尘俱脱尽。\n明眼汉，没窼臼。\n百尺竿头放步行，大洋海裏和身倒。",
        "dynasty": "宋",
        "collection_info": null
    },
    {
        "uuid": "db7cef694ab6805c15f2f1d269b3893a",
        "title": "偈二十二首  其一○",
        "author": "释洵",
        "content": "掩室摩竭，正令已行。\n杜口毗耶，全机脱略。\n更来开口，犹欠三拳。\n拟欲吞声，不消一镢。",
        "dynasty": "宋",
        "collection_info": null
    },
    {
        "uuid": "ce4017f4143968137e4633d332afa8c7",
        "title": "偈二十二首  其一一",
        "author": "释洵",
        "content": "岁月去人如箭急，一年祇有十五日。\n雪砌禅人总不知，但见钵盂两度湿。",
        "dynasty": "宋",
        "collection_info": null
    },
    {
        "uuid": "33af19ddf0ca580eeb62777f25d77ce6",
        "title": "偈二十二首  其一二",
        "author": "释洵",
        "content": "不是玄妙奇特，亦非圣解凡情。\n茂林芳草摧残尽，坐看春风吹又青。",
        "dynasty": "宋",
        "collection_info": null
    },
    {
        "uuid": "533fc30b354a5198cbd2613118334944",
        "title": "偈二十二首  其一三",
        "author": "释洵",
        "content": "榕溪脉脉，鹿岭巉巉。\n龙象蹴踏，前三后三。\n二人一见便归去，何待山堂更指南。",
        "dynasty": "宋",
        "collection_info": null
    },
    {
        "uuid": "4a983e3578ec0ea4f13b6070b40c67a4",
        "title": "偈二十二首  其一四",
        "author": "释洵",
        "content": "吾君收得中原宝，塞外烟尘凈如扫。\n万国歌谣贺太平，家家门馆长安道。",
        "dynasty": "宋",
        "collection_info": null
    },
    {
        "uuid": "d71b9fb09abbd6d4ae42459eb7d85a07",
        "title": "偈二十二首  其一五",
        "author": "释洵",
        "content": "春风吹裂峰头石，晏下东峰绝踪迹。\n日轮正午现全身，生铁蒺藜当面掷。",
        "dynasty": "宋",
        "collection_info": null
    },
    {
        "uuid": "34c15f1552052ca13fa89b548ce6ed86",
        "title": "偈二十二首  其一六",
        "author": "释洵",
        "content": "三年来在此山中，上下人情贵一同。\n今日溪头休惜别，德云祇在妙高峰。",
        "dynasty": "宋",
        "collection_info": null
    },
    {
        "uuid": "711c893c37846c4ec87da504b80e858d",
        "title": "偈二十二首  其一七",
        "author": "释洵",
        "content": "头颅百皱髪又白，两手扶犁更出来。\n拈起旧时毡拍板，大家看我舞三台。\n啰啰哩，啰啰哩。\n无处有月波澄，有处无风浪起。",
        "dynasty": "宋",
        "collection_info": null
    },
    {
        "uuid": "f552b96e3a8598d217004975f7a481da",
        "title": "偈二十二首  其一八",
        "author": "释洵",
        "content": "昔人三箭定天山，自谓英雄盖世间。\n何似雪峰一隻箭，等闲穿过石门关。",
        "dynasty": "宋",
        "collection_info": null
    },
    {
        "uuid": "2fb0de08e0639502a4f9b878d185dd32",
        "title": "偈二十二首  其一九",
        "author": "释洵",
        "content": "月不堪破五，衲僧猛提取。\n打动东海鱼，失却南山虎。\n借问是何宗，逢人莫错举。",
        "dynasty": "宋",
        "collection_info": null
    },
    {
        "uuid": "e5a27c18e8c710928fe8045848d2bde4",
        "title": "偈二十二首  其二○",
        "author": "释洵",
        "content": "髑髅捻碎眼睛寒，便把南辰对北看。\n无限风流慵卖弄，乘时推倒铁围山。",
        "dynasty": "宋",
        "collection_info": null
    },
    {
        "uuid": "8b2eb4e1cf8b2cf3f004d0e4684584f6",
        "title": "偈二十二首  其二一",
        "author": "释洵",
        "content": "安居无相大伽蓝，莫问前三与后三。\n箇裏不容生一念，龙蛇猿鸟自相参。",
        "dynasty": "宋",
        "collection_info": null
    },
    {
        "uuid": "8601d78c1c0cb5f1ce2f2dc7f6a01335",
        "title": "偈二十二首  其二二",
        "author": "释洵",
        "content": "若欲正提纲，直教大地荒。\n拟来衝雪刃，不免露锋铓。",
        "dynasty": "宋",
        "collection_info": null
    },
    {
        "uuid": "a7419906fb13bedab720dc5a664a4e41",
        "title": "偈三十五首  其一",
        "author": "释祖珍",
        "content": "青毡本属吾家，日用何曾欠阙。\n要识裏许清规，除是君子可八。",
        "dynasty": "宋",
        "collection_info": null
    },
    {
        "uuid": "6c5e6ee432b7bfa341dae7ac1bd43d9d",
        "title": "偈三十五首  其二",
        "author": "释祖珍",
        "content": "非衣不传于法，非法不授于衣。\n衣既已授，法若为传。\n玲珑八面自回合，峭峻一方谁敢窥。",
        "dynasty": "宋",
        "collection_info": null
    },
    {
        "uuid": "5f868fc198eb9a434090bc4bcc6b4d95",
        "title": "偈三十五首  其三",
        "author": "释祖珍",
        "content": "高而无上不可极，渊而无下不可测。\n欲知步步透双关，看取清风生两腋。",
        "dynasty": "宋",
        "collection_info": null
    },
    {
        "uuid": "3e11788004a2df746023ab906a116fca",
        "title": "偈三十五首  其四",
        "author": "释祖珍",
        "content": "自惭疏拙百无能，下板长行粥饭僧。\n岂谓因缘有侥倖，千斤担子若为胜。",
        "dynasty": "宋",
        "collection_info": null
    },
    {
        "uuid": "7de6b3ff5eac5c32ec4740b330f4c22c",
        "title": "偈三十五首  其五",
        "author": "释祖珍",
        "content": "二月春将半，桃花开烂熳。\n纷纷寻剑客，谁是不疑汉。",
        "dynasty": "宋",
        "collection_info": null
    },
    {
        "uuid": "d8ba58a8ac5381b3fe071ad1404607b4",
        "title": "偈三十五首  其六",
        "author": "释祖珍",
        "content": "百岁光阴如劈箭，无常生灭日迁变。\n唯有摩诃般若多，耀古腾今无背面。\n见不见，碗子扑落地，碟子成八片。",
        "dynasty": "宋",
        "collection_info": null
    },
    {
        "uuid": "e687896a62acb6eacae9779d4fde6963",
        "title": "偈三十五首  其七",
        "author": "释祖珍",
        "content": "十五日已前，藏身处没踪迹。\n十五日已后，没踪迹处莫藏身。\n正当十五日，布袋头开，全身显露。\n不怜鹅护雪，且喜蜡入冰。",
        "dynasty": "宋",
        "collection_info": null
    },
    {
        "uuid": "484e862b6d4bbd93a808f9b84dc2064d",
        "title": "偈三十五首  其八",
        "author": "释祖珍",
        "content": "长年追逐走埃尘，嬴得闲名累此身。\n争似别峰峰顶上，一庵高卧与云邻。",
        "dynasty": "宋",
        "collection_info": null
    },
    {
        "uuid": "d35734a610771d0077681b7294b81fef",
        "title": "偈三十五首  其九",
        "author": "释祖珍",
        "content": "岩谷相从始晏然，又携瓶锡应时缘。\n奉川此去无多远，兴发何妨访戴船。",
        "dynasty": "宋",
        "collection_info": null
    },
    {
        "uuid": "0b5d5e20531b37a5ca29b45ea01d92e8",
        "title": "偈三十五首  其一○",
        "author": "释祖珍",
        "content": "衰老百一堪，担头入闹篮。\n生涯何所有，弥勒是同龛。",
        "dynasty": "宋",
        "collection_info": null
    },
    {
        "uuid": "c4ecb141cabafd4e2b05f102dc7d7164",
        "title": "偈三十五首  其一一",
        "author": "释祖珍",
        "content": "大道只在目前，要且目前难睹。\n欲识大道真体，不离声色言语。",
        "dynasty": "宋",
        "collection_info": null
    },
    {
        "uuid": "d0bf36a48e3c37397b202e40439ed1b6",
        "title": "偈三十五首  其一三",
        "author": "释祖珍",
        "content": "离四句，绝百非，头长三尺知是谁。\n江北江南问王老，一狐疑了一狐疑。",
        "dynasty": "宋",
        "collection_info": null
    },
    {
        "uuid": "cd53351690e54cc378703369c2296562",
        "title": "偈三十五首  其一四",
        "author": "释祖珍",
        "content": "佛不远人，即心而证。\n法无所着，触境皆如。",
        "dynasty": "宋",
        "collection_info": null
    },
    {
        "uuid": "c6888d6ee86faa0fd4bb2f4ba881168a",
        "title": "偈三十五首  其一五",
        "author": "释祖珍",
        "content": "向上一路，千圣不传。\n恁么明得，十万八千。\n桃红李白蔷薇紫，问着春风总不知。",
        "dynasty": "宋",
        "collection_info": null
    },
    {
        "uuid": "ebde06983451dc38e6d40bcb08b36b53",
        "title": "偈三十五首  其一六",
        "author": "释祖珍",
        "content": "春已去，夏初临，相逢休话本来心。\n随缘斋粥海山寺，从听堂前草自深。",
        "dynasty": "宋",
        "collection_info": null
    },
    {
        "uuid": "f61dd58fde4cecdc0f54d7e030cc4500",
        "title": "偈三十五首  其一八",
        "author": "释祖珍",
        "content": "诸人被十二时使，老僧使得十二时。\n牧童岭上一声笛，惊起群鸦绕树飞。",
        "dynasty": "宋",
        "collection_info": null
    },
    {
        "uuid": "7284068de9726002d2d124c22eddff8f",
        "title": "偈三十五首  其一九",
        "author": "释祖珍",
        "content": "飘空一叶两新收，暑退凉生万壑秋。\n贴肉汗衫纔脱下，横吹木笛倒骑牛。",
        "dynasty": "宋",
        "collection_info": null
    },
    {
        "uuid": "c3752d0462d9b6531a9b9cd74b91f723",
        "title": "偈三十五首  其二○",
        "author": "释祖珍",
        "content": "物物到心上，全心物自闲。\n古今城郭裏，得者住如山。",
        "dynasty": "宋",
        "collection_info": null
    },
    {
        "uuid": "8e77844dc2d90dd763eb22c77c7cf69e",
        "title": "偈三十五首  其二一",
        "author": "释祖珍",
        "content": "九夏斯临结集时，满堂云水復明谁。\n若言相见交肩过，未免依前落见知。",
        "dynasty": "宋",
        "collection_info": null
    },
    {
        "uuid": "b9c32312bb81b64e11d295c92c5036fd",
        "title": "偈三十五首  其二二",
        "author": "释祖珍",
        "content": "十五日已前，过去心不可得。\n十五日已后，未来心不可得。\n正当十五日，现在心不可得。\n三心既不有，万象復明谁。",
        "dynasty": "宋",
        "collection_info": null
    },
    {
        "uuid": "c814ed1ced87911d2bb781a6cd38dd20",
        "title": "偈三十五首  其二三",
        "author": "释祖珍",
        "content": "文殊三处度夏，别峰两院禁足。\n谁知把住放行，尽道违真逆俗。",
        "dynasty": "宋",
        "collection_info": null
    },
    {
        "uuid": "8578e71f7a67728db7c095af820d744e",
        "title": "偈三十五首  其二四",
        "author": "释祖珍",
        "content": "知幻即离，不作方便。\n离幻即觉，亦无渐次。",
        "dynasty": "宋",
        "collection_info": null
    },
    {
        "uuid": "c712b4e3bce0d874c5b500ae7b94884f",
        "title": "偈三十五首  其二五",
        "author": "释祖珍",
        "content": "青春已去，朱夏斯临。\n放下横肩楖𣗖，宴坐古佛丛林。\n荆山之璞不须觅，赤水之珠何用寻。\n纵饶寻觅得，失却本来心。",
        "dynasty": "宋",
        "collection_info": null
    },
    {
        "uuid": "0dea64bbcd5e01704745860c813b7725",
        "title": "偈三十五首  其二六",
        "author": "释祖珍",
        "content": "我所得智慧，微妙最第一。\n众生诸根钝，着乐痴所盲。",
        "dynasty": "宋",
        "collection_info": null
    },
    {
        "uuid": "319e187f50f3b19f731dbe4b41a326e8",
        "title": "偈三十五首  其二七",
        "author": "释祖珍",
        "content": "眼若不睡，诸梦自除。\n心若不异，万法一如。",
        "dynasty": "宋",
        "collection_info": null
    },
    {
        "uuid": "00c94823620b94f66dac0cbc85ac05e3",
        "title": "偈三十五首  其二八",
        "author": "释祖珍",
        "content": "有句无句，如藤倚树。\n眼睛定动，失却巴鼻。",
        "dynasty": "宋",
        "collection_info": null
    },
    {
        "uuid": "30d1d829e30b8aa27a0ab3703ceb2fc4",
        "title": "偈三十五首  其二九",
        "author": "释祖珍",
        "content": "向上一路，千圣不传。\n学者劳形，如猿捉影。",
        "dynasty": "宋",
        "collection_info": null
    },
    {
        "uuid": "4eef00cbee0ec74debc071b2eb92659c",
        "title": "偈三十五首  其三○",
        "author": "释祖珍",
        "content": "断除鬚髪着僧衣，精进当遵古佛仪。\n一念不生亲领略，方知我法妙难思。",
        "dynasty": "宋",
        "collection_info": null
    },
    {
        "uuid": "856b2b70b88c87e4fd51a85845d58d08",
        "title": "偈三十五首  其三一",
        "author": "释祖珍",
        "content": "心月孤圆，虚明洞透。\n晓耀古辉今，丝毫不漏。",
        "dynasty": "宋",
        "collection_info": null
    },
    {
        "uuid": "78d26bc313a479c76690cca475e40152",
        "title": "偈三十五首  其三二",
        "author": "释祖珍",
        "content": "灵文一阅五千卷，感果当知越四禅。\n应笑毗耶方丈裏，却容天女问因缘。",
        "dynasty": "宋",
        "collection_info": null
    },
    {
        "uuid": "85fa69ba2f9345115627a2f19c8ec67f",
        "title": "偈三十五首  其三三",
        "author": "释祖珍",
        "content": "蔡居士，昔也恁么来，今也恁么去。\n今昔两无殊，去来拟何处。\n住住，明明百草头，明明无生路。",
        "dynasty": "宋",
        "collection_info": null
    },
    {
        "uuid": "4e765c23b8fd9ce95d38659ffadeaea5",
        "title": "偈三十五首  其三四",
        "author": "释祖珍",
        "content": "陋巷闭门唯读书，了无尘果自如初。\n时来坐脱西窗下，惊起须弥遶太虚。",
        "dynasty": "宋",
        "collection_info": null
    },
    {
        "uuid": "60913bd447996a05ccf73c0f85724aaf",
        "title": "偈三十五首  其三五",
        "author": "释祖珍",
        "content": "是处青山可垛跟，白云流水绕孤村。\n笑携拄杖出门去，三世谁知一口吞。",
        "dynasty": "宋",
        "collection_info": null
    },
    {
        "uuid": "b66bf3de82c301209d3818afd19114fa",
        "title": "游龙湫拜诺矩罗尊者",
        "author": "释祖珍",
        "content": "十里松溪到上流，断崖千尺泻龙湫。\n谁言尊者心无着，冷眼长年看不休。",
        "dynasty": "宋",
        "collection_info": null
    },
    {
        "uuid": "56e85d91c58fe74baa5bf0c5f9ed52e6",
        "title": "临终偈",
        "author": "释祖珍",
        "content": "生本无生，死本无死。\n生死二途，了无彼此。",
        "dynasty": "宋",
        "collection_info": null
    },
    {
        "uuid": "a57281244e1ed4dec34f7f014a79c0d4",
        "title": "偈二首  其一",
        "author": "释择崇",
        "content": "柴鸣竹爆惊人耳，大洋海底红尘起。\n家犬声狞夜不休，陆地行船三万里。\n坚牢地神笑呵呵，须弥山王眼觑鼻。\n把我东行却向西，南山声应北山裏。\n千手大悲开眼看，无量慈悲是谁底。",
        "dynasty": "宋",
        "collection_info": null
    },
    {
        "uuid": "b836481b8985cf949fdf22cd2e74c239",
        "title": "偈二首  其二",
        "author": "释择崇",
        "content": "西山青，无谓情。\n洪井碧，无涓滴。\n西山人，见曷亲。\n西山事，无可似。\n若是灵利底举着便知，懵懂者付与德山临济。",
        "dynasty": "宋",
        "collection_info": null
    },
    {
        "uuid": "6c36051c0153360c1de80e8e3413f1d7",
        "title": "颂古二首  其一",
        "author": "释择崇",
        "content": "浪静风恬正好看，秋江澄澈碧天宽。\n渔人竞把丝轮掷，不见冰轮蘸水寒。",
        "dynasty": "宋",
        "collection_info": null
    },
    {
        "uuid": "b72c267799140d6e967976885da0970c",
        "title": "颂古二首  其二",
        "author": "释择崇",
        "content": "金佛不度炉，穷源有处无。\n木佛不度火，浑崙齩不破。\n泥佛不度水，何处不是你。\n真佛屋裏坐，赵州言是祸。\n水牯会耕田，黄牛能拽磨。",
        "dynasty": "宋",
        "collection_info": null
    },
    {
        "uuid": "2ceb8b88ce79d57265f674aefe459cfd",
        "title": "读庄子一受其成形不忘以待尽",
        "author": "释择崇",
        "content": "人生悉如此，谁悟此中玄。\n白日无私照，青山任意眠。\n松风来不断，泉石自相便。\n路出千峰上，云归竹径边。",
        "dynasty": "宋",
        "collection_info": null
    },
    {
        "uuid": "b81bbde4210b125ad487eaedebefb0b4",
        "title": "司空山歌",
        "author": "释择崇",
        "content": "司空山，在云外，时人到得方自在。\n我今随力幸登临，四顾巍巍无向背。\n绝遮拦，难比况，千山万山齐恃仰。\n九夏炎炎雪正飞，三冬飒飒华初放。\n春不荣，秋不落，隐隐昭昭倚寥廓。\n直下人间咫尺间，欲上之人难措脚。\n人迹绝，野境宽，触事无能懒散便。\n有时向日岩前坐，有时乘困日高眠。\n不学禅，不修道，只么腾腾恣颠倒。\n百种无求箇野人，随分随缘能作造。\n不从他，不觅己，一句灵灵万缘裏。\n自从识得祖师关，历历明明此为始。\n无妙名，无忌讳，来者向渠只么是。\n任你千般与万般，何曾出得箇些子。\n分明说报知音，目炙风吹不用寻。\n须弥南畔相逢着，积翠台边旨更深。\n旨更深，谁会得，东村王老眼前黑。\n李四张三不信伊，问尽邻家转疑惑。\n转疑惑，不较多，为君吟作司空歌。\n宫商角征任吹唱，角征宫商争奈何。",
        "dynasty": "宋",
        "collection_info": null
    },
    {
        "uuid": "45fe63afe6f2960da6c21aea16053367",
        "title": "偈二首  其一",
        "author": "释慧初",
        "content": "一趯趯翻四大海，一拳拳倒须弥山。\n佛祖位中留不住，又吹渔笛汩罗湾。",
        "dynasty": "宋",
        "collection_info": null
    },
    {
        "uuid": "439d3162dff67f27e9e5fe92671f7586",
        "title": "偈二首  其二",
        "author": "释慧初",
        "content": "九月二十五，聚头相共举。\n瞎却正法眼，拈却云门普。\n德山不会说禅，嬴得村歌社舞。\n阿呵呵，逻逻哩。",
        "dynasty": "宋",
        "collection_info": null
    },
    {
        "uuid": "3a08f287a6e1f6f9626fc71cc68f96cf",
        "title": "偈",
        "author": "释普信",
        "content": "残雪既消尽，春风日渐多。\n若将时节会，佛法又如何。",
        "dynasty": "宋",
        "collection_info": null
    },
    {
        "uuid": "383380bd0394bcc57390a595d9dd5873",
        "title": "颂古九首  其一",
        "author": "释普信",
        "content": "据坐凝眸语未形，一槌直下意何明。\n倒行此令如相委，无限清风动地生。",
        "dynasty": "宋",
        "collection_info": null
    },
    {
        "uuid": "8204ea114fd4afe53b0439a61bf71a6a",
        "title": "颂古九首  其二",
        "author": "释普信",
        "content": "当时卞璧亲持献，未遇徒然更再三。\n折苇渡江江上水，滔滔今古色如蓝。",
        "dynasty": "宋",
        "collection_info": null
    },
    {
        "uuid": "59459204a058b9dabd1eee0134d53aa1",
        "title": "颂古九首  其三",
        "author": "释普信",
        "content": "相争但见风旛动，不肯回头识动心。\n从此老卢露消息，松风江月尽知音。",
        "dynasty": "宋",
        "collection_info": null
    },
    {
        "uuid": "cbe11172b85f43110fee60b7dd89bad9",
        "title": "颂古九首  其四",
        "author": "释普信",
        "content": "寥寥风月卧烟霞，百鸟从兹不献花。\n人义尽从贫处断，世情偏向有钱家。",
        "dynasty": "宋",
        "collection_info": null
    },
    {
        "uuid": "24270fd53aadc9568b4d258679f688aa",
        "title": "颂古九首  其五",
        "author": "释普信",
        "content": "道得无言杈下死，霍山猛跳入怀中。\n三千里外虚相赚，更有何人透此宗。",
        "dynasty": "宋",
        "collection_info": null
    },
    {
        "uuid": "42a84709ec9bb3a19f3ba23b7ab1011a",
        "title": "颂古九首  其六",
        "author": "释普信",
        "content": "当时苦口曾不道，悟来灵骨方寻讨。\n练江寒月两萧萧，浮云散尽天如扫。",
        "dynasty": "宋",
        "collection_info": null
    },
    {
        "uuid": "c382f8b680824ec8964233d563274918",
        "title": "颂古九首  其七",
        "author": "释普信",
        "content": "收来辊去事方圆，独许渔郎上鈎船。\n明月芦花同一色，落霞孤鹜共遥天。",
        "dynasty": "宋",
        "collection_info": null
    },
    {
        "uuid": "bc250b4ae046a27ade8c7da4640478f3",
        "title": "颂古九首  其八",
        "author": "释普信",
        "content": "大用纵横掣电机，烁迦罗眼尚胶黐。\n迷途梦裏争唇吻，却忆随他去一回。",
        "dynasty": "宋",
        "collection_info": null
    },
    {
        "uuid": "ee85b91051246556a6d40f068032802d",
        "title": "颂古九首  其九",
        "author": "释普信",
        "content": "渔翁潇洒任东西，芦管横吹韵不齐。\n夜静月明鱼不食，扁舟卧入武陵溪。",
        "dynasty": "宋",
        "collection_info": null
    },
    {
        "uuid": "ab960cfbb0f3551d3637c00ca20c2788",
        "title": "偈",
        "author": "释兴道",
        "content": "同云欲雪未雪，爱日似晖不晖。\n寒雀啾啾闹篱落，朔风冽冽舞帘帷。\n要会韶阳亲切句，今朝觌面为提撕。",
        "dynasty": "宋",
        "collection_info": null
    },
    {
        "uuid": "5d929e57f76902761a7b6aec65ddb839",
        "title": "颂",
        "author": "释果慜",
        "content": "南泉提起下刀诛，六臂修罗救得无。\n设使两堂俱道得，也应流血满街衢。",
        "dynasty": "宋",
        "collection_info": null
    },
    {
        "uuid": "d5ac4afb92b1e992919d54c0f7ec91ab",
        "title": "偈",
        "author": "释圆",
        "content": "新缝纸被烘来暖，一觉安眠到五更。\n闻得上方钟鼓动，又添一日在浮生。",
        "dynasty": "宋",
        "collection_info": null
    },
    {
        "uuid": "b6371d8ee7193079bf93f4d77d88df7b",
        "title": "偈",
        "author": "释守慧",
        "content": "但知今日復明日，不觉前秋与后秋。\n平步坦然归故里，却乘好月过沧洲。",
        "dynasty": "宋",
        "collection_info": null
    },
    {
        "uuid": "3035124f4a345ec3dbdd6930f17e4bee",
        "title": "偈二首  其一",
        "author": "释礼",
        "content": "夺不夺，纵有余。\n临岐不分袂，富贵却萧疏。\n句裏不曾舒慷慨，禹门先自透金鱼。",
        "dynasty": "宋",
        "collection_info": null
    },
    {
        "uuid": "f633925cc6d1418d21a5ecfc1606992f",
        "title": "偈二首  其二",
        "author": "释礼",
        "content": "不是翻涛手，徒夸跨海鲸。\n由基方捻镞，枝上众猿惊。",
        "dynasty": "宋",
        "collection_info": null
    },
    {
        "uuid": "c704ecabadd1ad7c54265ed809f7cad3",
        "title": "偈二首  其一",
        "author": "释端裕",
        "content": "德山入门便棒，多向皮袋裏埋踪。\n临济入门便喝，总在声尘中出没。\n若是英灵衲子，直须足下风生，超越古今途辙。",
        "dynasty": "宋",
        "collection_info": null
    },
    {
        "uuid": "408a98f2c97e47fd832855607e14db2b",
        "title": "偈二首  其二",
        "author": "释端裕",
        "content": "易填巨壑，难满漏巵。\n若有操持，了无难易。\n拈却大地，宽绰有余。\n放出纤毫，碍塞无中。",
        "dynasty": "宋",
        "collection_info": null
    },
    {
        "uuid": "633fe86a0169c8b6b52eb6334a708ee9",
        "title": "颂古十首  其一",
        "author": "释端裕",
        "content": "修行不落与不昧，尽作野狐涎唾腥。\n拾取娘生穷相口，拶开云路吸雷霆。",
        "dynasty": "宋",
        "collection_info": null
    },
    {
        "uuid": "c94b435b17020bddcd99f62c4aa44918",
        "title": "颂古十首  其二",
        "author": "释端裕",
        "content": "玉箫吹作凤鸾吟，惹动游人离别心。\n一陈东风捲寥廓，四方八面少知音。",
        "dynasty": "宋",
        "collection_info": null
    },
    {
        "uuid": "691b0a035c67d568448120112c5239ec",
        "title": "颂古十首  其三",
        "author": "释端裕",
        "content": "高堂公子醉双陆，乱撒明珠发异光。\n一掷输嬴谁辨得，满盘骰子不成双。",
        "dynasty": "宋",
        "collection_info": null
    },
    {
        "uuid": "d09b86c7ed26f36832f9b2f84761d5de",
        "title": "颂古十首  其四",
        "author": "释端裕",
        "content": "劫火洞然俱败坏，青天白日愈光辉。\n王孙醉寝迷春梦，不觉莺啼柳絮飞。",
        "dynasty": "宋",
        "collection_info": null
    },
    {
        "uuid": "0a3887d6a6423cdd09fab744458dbfcc",
        "title": "颂古十首  其五",
        "author": "释端裕",
        "content": "百千诸佛眉弯曲，无订无修眼搭痴。\n踏着未消连底冻，一时认作碧琉璃。",
        "dynasty": "宋",
        "collection_info": null
    },
    {
        "uuid": "815ecd800f3d7ab6f82a68990b8b8c37",
        "title": "颂古十首  其六",
        "author": "释端裕",
        "content": "波斯捧出海南香，白眼昆崙与论量。\n贾客不谙弹舌语，只看两箇鼻头长。",
        "dynasty": "宋",
        "collection_info": null
    },
    {
        "uuid": "21d0799bf9c240535e5e77b69e019740",
        "title": "颂古十首  其七",
        "author": "释端裕",
        "content": "芭蕉拄杖与夺，直要当风眼活。\n剎那纔昧隔生，鼻孔遭他牵撮。",
        "dynasty": "宋",
        "collection_info": null
    },
    {
        "uuid": "cc19d48ebd0935e7c13bb1278bb1de54",
        "title": "颂古十首  其八",
        "author": "释端裕",
        "content": "清凈法身花药栏，眉毛刺倒须弥山。\n谁将玉笛传凄怨，吹过芦藂明月弯。",
        "dynasty": "宋",
        "collection_info": null
    },
    {
        "uuid": "7278a6926e837b217b8b9dfba11f666c",
        "title": "颂古十首  其九",
        "author": "释端裕",
        "content": "久雨不晴，云门道札。\n阳乌奋羽翰，蛟龙缩鳞鬛。\n为是时节，为是佛法。\n一箭两垛谩猜量，眼裏瞳人眉搭飒。",
        "dynasty": "宋",
        "collection_info": null
    },
    {
        "uuid": "f96dae227802c3623456838de324f32f",
        "title": "偈十三首  其一",
        "author": "释法泰",
        "content": "客从远方来，遗我一张琴。\n中含太古意，举世无知音。\n子期徒侧耳，师旷谩追寻。\n今朝呈似君，试请弹一曲。",
        "dynasty": "宋",
        "collection_info": null
    },
    {
        "uuid": "626afba6f6916e94c8c4fe43c523b8d1",
        "title": "偈十三首  其二",
        "author": "释法泰",
        "content": "达得人空法空，未称祖师家风。\n体得全用全照，亦非衲僧要妙。\n直须打破牢关，识取向上一窍。",
        "dynasty": "宋",
        "collection_info": null
    },
    {
        "uuid": "6a673b21f7aa2e8b0666c556ba5200f3",
        "title": "偈十三首  其三",
        "author": "释法泰",
        "content": "开口错，合口丧，明眼衲僧无伎俩。\n春风吹落桃李花，淡烟疏雨笼青嶂。",
        "dynasty": "宋",
        "collection_info": null
    },
    {
        "uuid": "ebb9c97e2e487d631bd94ede9ccfbaa7",
        "title": "偈十三首  其四",
        "author": "释法泰",
        "content": "一叶落，天下秋，看看空际火云收。\n万里长江凈如练，谢家人不在渔舟。",
        "dynasty": "宋",
        "collection_info": null
    },
    {
        "uuid": "d7f0ae1a6f8beb88500f6affabdcf80c",
        "title": "偈十三首  其五",
        "author": "释法泰",
        "content": "一雁度长空，影落寒江水。\n水无沉影心，雁无遗踪意。\n踪影两相忘，凭何为的旨。\n篱边金菊黄，江上芙蓉翠。",
        "dynasty": "宋",
        "collection_info": null
    },
    {
        "uuid": "2fbef2710df4d6e5b2054763f0d7a847",
        "title": "偈十三首  其六",
        "author": "释法泰",
        "content": "三角牯牛独脚舞，两轮石磨遶空飞。\n新生孩子擎铁棒，直上须弥打一槌。",
        "dynasty": "宋",
        "collection_info": null
    },
    {
        "uuid": "e1aa9103e348363e8c928b6ea2cd153d",
        "title": "偈十三首  其七",
        "author": "释法泰",
        "content": "开口有时非，开口有时是。\n粗言及细语，皆归第一义。\n释迦老子碗鸣声，达磨西来屎臭气。\n惟有山前水牯牛，身放毫光照天地。",
        "dynasty": "宋",
        "collection_info": null
    },
    {
        "uuid": "0bad6150309b79ae608d5f9e01ca176e",
        "title": "偈十三首  其八",
        "author": "释法泰",
        "content": "推真真无有相，穷妄妄无有形。\n真妄两无所有，廓然露出眼睛。\n眼睛既露，见个什么。\n晓日烁开岩畔雪，朔风吹绽腊梅花。",
        "dynasty": "宋",
        "collection_info": null
    },
    {
        "uuid": "25ad709b7798c1f59992c7326107e4b6",
        "title": "偈十三首  其九",
        "author": "释法泰",
        "content": "咄咄，何似生，穿云俊鹘摩青天。\n抬眸一顾十万里，林间钝羽空忙然。\n求解会，着言诠，还同日午打三更。\n争如一句声前荐，独向毗卢顶上行。",
        "dynasty": "宋",
        "collection_info": null
    },
    {
        "uuid": "9d5c72ea127e078039651c00f2fdca89",
        "title": "偈十三首  其一○",
        "author": "释法泰",
        "content": "久雨不晴，有理难伸。\n云雾长埋大野，檐声不断前旬。\n阿喇喇，闻不闻。\n补陀岩上客，应笑未归人。",
        "dynasty": "宋",
        "collection_info": null
    },
    {
        "uuid": "fd223b3aa7221ca391bd4bbb298649cb",
        "title": "偈十三首  其一一",
        "author": "释法泰",
        "content": "幽鸟语如篁，柳垂金线长。\n少林传底事，对面不囊藏。",
        "dynasty": "宋",
        "collection_info": null
    },
    {
        "uuid": "02d5c9a74137eae5cd3c13193966df37",
        "title": "偈十三首  其一二",
        "author": "释法泰",
        "content": "有佛处不增，无佛处不减。\n人人一段光明，历劫何曾欠少。\n咄，释迦谩自化西干，达磨无端来此土。",
        "dynasty": "宋",
        "collection_info": null
    },
    {
        "uuid": "6fa452f591fc58f7cd046f5b96848347",
        "title": "偈十三首  其一三",
        "author": "释法泰",
        "content": "勿思惟，休造作，展手开拳咄咄咄。\n随意说，任天真，镇州萝卜重三所。\n堪笑老胡不知有，九年面壁太劳神。",
        "dynasty": "宋",
        "collection_info": null
    },
    {
        "uuid": "88ef7fcf1376de7335adf6a312b59d51",
        "title": "偈七首  其一",
        "author": "释法泰",
        "content": "今朝正月已半，是处灯火缭乱。\n满城罗骑骈阗，交互往来游翫。\n文殊走入闹篮中，普贤端坐高楼看。",
        "dynasty": "宋",
        "collection_info": null
    },
    {
        "uuid": "5fcc0116d5e76569886252d518d5fd47",
        "title": "偈七首  其二",
        "author": "释法泰",
        "content": "渺渺邈邈，十方该括。\n坦坦荡荡，绝形绝相。\n目欲视而睛枯，口欲谈而词丧。\n文殊普贤，全无伎俩。\n临济德山，不妨提唱，龟吞陕府铁牛，蛇咬嘉州大像。\n吓得东海鲤鱼，直至如今肚胀。",
        "dynasty": "宋",
        "collection_info": null
    },
    {
        "uuid": "6d50c96188bd9441a5a105f530eb53ed",
        "title": "偈七首  其三",
        "author": "释法泰",
        "content": "火云烧田苗，泉源绝流注。\n婆竭大龙王，不知在何处。",
        "dynasty": "宋",
        "collection_info": null
    },
    {
        "uuid": "a8e23e52c6a935254c0674b70e49a71b",
        "title": "偈七首  其四",
        "author": "释法泰",
        "content": "南山起云，北山下雨。\n老僧更为震雷声，助发威光令远布。",
        "dynasty": "宋",
        "collection_info": null
    },
    {
        "uuid": "9f6a601d6f55902116150e4bcbb48499",
        "title": "偈七首  其五",
        "author": "释法泰",
        "content": "德山棒下金沙异，临济喝中宾主分。\n到此若无真正眼，可怜辜负本来人。",
        "dynasty": "宋",
        "collection_info": null
    },
    {
        "uuid": "e5b57c93dd53066b3be1f47fa04936e5",
        "title": "偈七首  其七",
        "author": "释法泰",
        "content": "忆昔游方日，获得二种物。\n一是金刚锤，一是千圣骨。\n持行宇宙中，气岸高突兀。\n如是三十年，用之为准则。\n而今年老矣，一物知何物。\n掷下金刚锤，击碎千圣骨。\n抛向四衢道，不能更惜得。\n任意过浮生，指南将作北。\n呼龟以为鼈，唤豆以为粟。\n从他明眼人，笑我无绳墨。",
        "dynasty": "宋",
        "collection_info": null
    },
    {
        "uuid": "d927652d17b4ff1029baa25d16697ff0",
        "title": "颂古十二首  其一",
        "author": "释法泰",
        "content": "朝三暮四一何少，暮四朝三何太多。\n多少未能知数量，有无从此见殽讹。\n不殽讹，唵苏嚧，㗭唎萨婆诃。",
        "dynasty": "宋",
        "collection_info": null
    },
    {
        "uuid": "d45663bcfde4378341dfd9705b81d607",
        "title": "颂古十二首  其二",
        "author": "释法泰",
        "content": "三脚驴子弄蹄行，步步莲华衬足生。\n堪笑草中寻觅者，不知芳树啭新莺。",
        "dynasty": "宋",
        "collection_info": null
    },
    {
        "uuid": "68ab5f54a0a0f6f4c7a295e6cf97f532",
        "title": "颂古十二首  其三",
        "author": "释法泰",
        "content": "无量秤子两头平，拈起应须见得明。\n若向箇中争分两，知渠错认定盘星。",
        "dynasty": "宋",
        "collection_info": null
    },
    {
        "uuid": "015750c9e0fad5cc3a65389135af4452",
        "title": "颂古十二首  其四",
        "author": "释法泰",
        "content": "十分风采露堂堂，玉蘂琼华未比量。\n刚被傍人论好丑，因兹难嫁与潘郎。",
        "dynasty": "宋",
        "collection_info": null
    },
    {
        "uuid": "af56d1dd505bc0f8ee3ff4aea1cd031d",
        "title": "颂古十二首  其五",
        "author": "释法泰",
        "content": "子卿不下单于拜，始末常遵汉帝仪。\n雪后乃知松柏操，事难方见丈夫儿。",
        "dynasty": "宋",
        "collection_info": null
    },
    {
        "uuid": "b038b235aeef4d74f83fa577637342af",
        "title": "颂古十二首  其六",
        "author": "释法泰",
        "content": "得人一牛，还人一马。\n有往有来，可知礼也。",
        "dynasty": "宋",
        "collection_info": null
    },
    {
        "uuid": "2fe04b310f40f214258e5d80fbdd0347",
        "title": "颂古十二首  其七",
        "author": "释法泰",
        "content": "应用从来不覆藏，当机何得昧真常。\n只知报道王来也，不觉浑身在帝乡。",
        "dynasty": "宋",
        "collection_info": null
    },
    {
        "uuid": "a79d3eaa6f39b54076e3e13c60eb06d7",
        "title": "颂古十二首  其八",
        "author": "释法泰",
        "content": "不落因果何曾堕，不昧因果何曾脱。\n当堂镜破两头忘，扫影灭踪无摸索。\n无摸索，何倚托。\n秋风吹梧桐，树叶鸣嚗嚗。",
        "dynasty": "宋",
        "collection_info": null
    },
    {
        "uuid": "9c7a09e0a6efa91a99e4dece236c9619",
        "title": "颂古十二首  其九",
        "author": "释法泰",
        "content": "商岭东西路不分，两间茅屋一溪云。\n师年耳聩知师意，人是人非不欲闻。",
        "dynasty": "宋",
        "collection_info": null
    },
    {
        "uuid": "6fb60257a6807e580e8bfbf6a6a1cb63",
        "title": "颂古十二首  其一○",
        "author": "释法泰",
        "content": "树倒藤枯意若何，沩山开口笑呵呵。\n可怜三尺龙泉剑，唤作陶家壁上梭。",
        "dynasty": "宋",
        "collection_info": null
    },
    {
        "uuid": "208e8179f2b960c970b7c472b46301eb",
        "title": "颂古十二首  其一一",
        "author": "释法泰",
        "content": "有无不问语先堕，明镜当台双照破。\n迷云散尽晓天空，杲日团团红似火。",
        "dynasty": "宋",
        "collection_info": null
    },
    {
        "uuid": "199b51dc0d626dd4d371c08372b7ba60",
        "title": "颂古十二首  其一二",
        "author": "释法泰",
        "content": "多子塔前衣付后，更传何物示于人。\n双珠迸出剎竿倒，直得寒光彻四邻。",
        "dynasty": "宋",
        "collection_info": null
    },
    {
        "uuid": "9b0850dced2bba7bf944bf3a3465f722",
        "title": "四时般若  其一",
        "author": "释法泰",
        "content": "日暖风和天地春，野华芳草一翻新。\n灵山佳致依然在，谁是当年微笑人。",
        "dynasty": "宋",
        "collection_info": null
    },
    {
        "uuid": "8536cdfea4066ed73572dce48c09f9fb",
        "title": "四时般若  其二",
        "author": "释法泰",
        "content": "万木扶疏夏景长，园林梅杏嚼红香。\n山前麦熟还知否，一一当机为举扬。",
        "dynasty": "宋",
        "collection_info": null
    },
    {
        "uuid": "a6a99ad5fd45659499e9773a13861a03",
        "title": "四时般若  其三",
        "author": "释法泰",
        "content": "飘飘黄叶坠幽庭，万里无云宇宙清。\n飒飒凉飈生户外，韶阳三句转分明。",
        "dynasty": "宋",
        "collection_info": null
    },
    {
        "uuid": "cc68328bb744754688379816f6cdac72",
        "title": "四时般若  其四",
        "author": "释法泰",
        "content": "林木萧条復本根，严霜冻雪鏁松门。\n地炉煨火通身暖，寒暑到来休更论。",
        "dynasty": "宋",
        "collection_info": null
    },
    {
        "uuid": "6564628cd0a1e83cdc479bb4aa4fbe7a",
        "title": "赞达磨",
        "author": "释法泰",
        "content": "泛舶来梁自普通，一锤击碎有为功。\n谁云面壁无言说，争奈当门齿露风。",
        "dynasty": "宋",
        "collection_info": null
    },
    {
        "uuid": "a91e1b71f0efe589004a4df23bdaffb8",
        "title": "颂古四十四首  其一",
        "author": "释法泰",
        "content": "生无所生，死无所死。\n风动尘飞，波澄浪止。\n和合离散，随处发现。\n满月弯弓，双雕一箭。",
        "dynasty": "宋",
        "collection_info": null
    },
    {
        "uuid": "acbec6d2572a42408e9c462b7db36a63",
        "title": "颂古四十四首  其二",
        "author": "释法泰",
        "content": "重城晓入冒轻烟，闹市相逢岂偶然。\n一句等闲相借问，平田忽尔浪滔天。\n月上女，实堪怜，云髻高梳何处去，借婆裙子拜婆年。",
        "dynasty": "宋",
        "collection_info": null
    },
    {
        "uuid": "cafc6feb09dcfe74eaf8a5bcfd911b21",
        "title": "颂古四十四首  其三",
        "author": "释法泰",
        "content": "不是风兮不是旛，一重山后一重山。\n青春雨过无余因，独倚危楼望剎竿。",
        "dynasty": "宋",
        "collection_info": null
    },
    {
        "uuid": "0af96a3e163797596058760ee004338d",
        "title": "颂古四十四首  其四",
        "author": "释法泰",
        "content": "堂堂妙相绝锱铢，善恶都忘见也无。\n万里云收天界凈，海心无浪月轮孤。",
        "dynasty": "宋",
        "collection_info": null
    },
    {
        "uuid": "fc34de9da818f45b744fafcc2cfd55b0",
        "title": "颂古四十四首  其五",
        "author": "释法泰",
        "content": "张公养得三箇儿，长大不知谁立志。\n呼来月下同踪由，眼睛箇箇皆相似。",
        "dynasty": "宋",
        "collection_info": null
    },
    {
        "uuid": "12aebb4e64a79d7e0eae4badaefa8bee",
        "title": "颂古四十四首  其六",
        "author": "释法泰",
        "content": "朱沙镜裏开颜笑，白玉盘中展脚眠。\n大抵人生难得共，得团圆处且团圆。",
        "dynasty": "宋",
        "collection_info": null
    },
    {
        "uuid": "f8459f7ed2be7cc89c0a2b76839ac6c4",
        "title": "颂古四十四首  其七",
        "author": "释法泰",
        "content": "三界无法，何处求心。\n山容雨过，松韵风吟。\n横眠倒卧无余事，一任莓苔满地侵。",
        "dynasty": "宋",
        "collection_info": null
    },
    {
        "uuid": "68dd483cae9a31f3c2df7304d242cee9",
        "title": "颂古四十四首  其八",
        "author": "释法泰",
        "content": "百丈开田说大义，理事圆融无不备。\n梵音清彻十方闻，草树锄锹皆耸起。\n末后双拳再展开，拖泥带水为痴獃。\n船流到岸五千里，刻舟求剑徒悠哉。",
        "dynasty": "宋",
        "collection_info": null
    },
    {
        "uuid": "92680688d9e9ce0d458d74a4e8fcb4d5",
        "title": "颂古四十四首  其九",
        "author": "释法泰",
        "content": "相见不虚图，分明付与渠。\n汝醉我扶起，我倒汝相扶。\n交互为宾主，相将入帝都。\n高歌大笑九衢裏，天上人间我唯尔。",
        "dynasty": "宋",
        "collection_info": null
    },
    {
        "uuid": "99144903b46d1a27cfa97cb4215587b3",
        "title": "颂古四十四首  其一○",
        "author": "释法泰",
        "content": "胶投漆，水和乳，一卷一舒，全宾全主。\n谁言不落青黄，就中要人道取。\n谁道取，分付镬汤，熟蒸烂煮。",
        "dynasty": "宋",
        "collection_info": null
    },
    {
        "uuid": "7c055aaf01d287b7be5f6db6e254a7ac",
        "title": "颂古四十四首  其一一",
        "author": "释法泰",
        "content": "行婆能击涂毒鼓，远近闻之皆胆怖。\n唯有南泉与赵州，同死同生殊不顾。\n阿呵呵，伎死禅和不奈何。",
        "dynasty": "宋",
        "collection_info": null
    },
    {
        "uuid": "35e5a9c90130957deef6477e65743374",
        "title": "颂古四十四首  其一二",
        "author": "释法泰",
        "content": "试问田中有几人，插锹叉手意分明。\n可怜不逐南山去，撒手归家罢问程。",
        "dynasty": "宋",
        "collection_info": null
    },
    {
        "uuid": "041a14801a317d4fa1079f349af984ff",
        "title": "颂古四十四首  其一三",
        "author": "释法泰",
        "content": "堂堂妙相真难比，历历梵音犹更奇。\n可怜逐句寻言者，嗟过长沙觌面机。\n知不知，黄鹤楼崔颢题诗。",
        "dynasty": "宋",
        "collection_info": null
    },
    {
        "uuid": "34e5a7ce37e5c05f2af2446ff015d91c",
        "title": "颂古四十四首  其一四",
        "author": "释法泰",
        "content": "宗师垂手贵天真，肯事雕虫篆刻新。\n只向平田浅草处，等闲推出玉麒麟。",
        "dynasty": "宋",
        "collection_info": null
    },
    {
        "uuid": "82529eee4c16ffc27983111d14ef8a7b",
        "title": "颂古四十四首  其一五",
        "author": "释法泰",
        "content": "赵州三度吃茶，禾山打鼓难比。\n休于句下寻求，识取口中滋味。\n若识得，观音院裏有弥勒。",
        "dynasty": "宋",
        "collection_info": null
    },
    {
        "uuid": "0db79c75e62df574a2caffb8a94bdb27",
        "title": "颂古四十四首  其一六",
        "author": "释法泰",
        "content": "等闲施设岂徒然，平地波澜欲浸天。\n更向胡梯敲数下，免教失脚堕黄泉。",
        "dynasty": "宋",
        "collection_info": null
    },
    {
        "uuid": "d32fb8ef9d7f1bb92739f803a8d5a5cd",
        "title": "颂古四十四首  其一七",
        "author": "释法泰",
        "content": "病餐毒药访良医，医使元餐药治之。\n病去药回滋味别，舌头具眼者方知。",
        "dynasty": "宋",
        "collection_info": null
    },
    {
        "uuid": "e35dfada75ffb2a6c36d84d90f9a954f",
        "title": "颂古四十四首  其一八",
        "author": "释法泰",
        "content": "打破当年山鬼窟，豁开正眼耀干坤。\n三拳肋下无多子，一喝雷轰迸海门。",
        "dynasty": "宋",
        "collection_info": null
    },
    {
        "uuid": "832208865106666ee7e29263639b905e",
        "title": "颂古四十四首  其一九",
        "author": "释法泰",
        "content": "溪边嫩柳条条绿，陌上桃花树树红。\n勿谓东君无管带，更加暖日与和风。",
        "dynasty": "宋",
        "collection_info": null
    },
    {
        "uuid": "d56bc3eed1673424af117ffbbc9383d7",
        "title": "颂古四十四首  其二○",
        "author": "释法泰",
        "content": "臭烟蓬㶿中，迸出铁蒺藜。\n当如如未委，丧却目前机。",
        "dynasty": "宋",
        "collection_info": null
    },
    {
        "uuid": "c0e80575e0ffab948f5f69a16e40f6d9",
        "title": "颂古四十四首  其二一",
        "author": "释法泰",
        "content": "皮裹骨兮骨裹皮，分明道了復何疑。\n拈起草鞋如未委，不如别处且乌龟。",
        "dynasty": "宋",
        "collection_info": null
    },
    {
        "uuid": "593ec3d01df3fd1c06802f93dc445be6",
        "title": "颂古四十四首  其二二",
        "author": "释法泰",
        "content": "无寒暑处为君通，枯木生死花又一重。\n堪笑刻舟求剑者，至今犹在冷灰中。",
        "dynasty": "宋",
        "collection_info": null
    },
    {
        "uuid": "c0e6f5586247e1520e1cbd00ee96799a",
        "title": "颂古四十四首  其二三",
        "author": "释法泰",
        "content": "白衣拜相喜难加，暂时流落向天涯。\n移身换步人难用，夜来归宿五侯家。",
        "dynasty": "宋",
        "collection_info": null
    },
    {
        "uuid": "65069b98a265dd31c462baf95ab89c3d",
        "title": "颂古四十四首  其二四",
        "author": "释法泰",
        "content": "无鬚锁子两头摇，无瑕璧玉三回献。\n反遭刖足太无端，谁料正言还似反。",
        "dynasty": "宋",
        "collection_info": null
    },
    {
        "uuid": "fae88b6ac6f846ab155176036b96ccff",
        "title": "颂古四十四首  其二五",
        "author": "释法泰",
        "content": "吞却易，吐还难，须弥顶上无风寒。\n昨夜三更白如昼，不知谁共倚阑观。",
        "dynasty": "宋",
        "collection_info": null
    },
    {
        "uuid": "cdb1cfbe5587415adc21ca9fb9555e8d",
        "title": "颂古四十四首  其二六",
        "author": "释法泰",
        "content": "雪峰古涧泉深，赵州石桥水苦。\n若知异水同源，饮者不妨疑悟。\n不从鼻孔入，白浪高三级。\n从此不答话，岂免酬高价。\n金刚圈子栗棘蓬，解透横行四天下。",
        "dynasty": "宋",
        "collection_info": null
    },
    {
        "uuid": "4218f3f673c0f1cb717e5a2300454f84",
        "title": "颂古四十四首  其二七",
        "author": "释法泰",
        "content": "嵯峨万仞是曹山，气岸雄雄坐祖关。\n横按镆铘全正令，太平寰宇斩痴顽。",
        "dynasty": "宋",
        "collection_info": null
    },
    {
        "uuid": "b3139c43c501b2aff2b305260707b56c",
        "title": "颂古四十四首  其二八",
        "author": "释法泰",
        "content": "窣堵波成赏匠人，工钱一二与三文。\n可怜眼裏无筋者，当面定将数目分。",
        "dynasty": "宋",
        "collection_info": null
    },
    {
        "uuid": "cc9581a13eb0c84976bdd8d455a77c22",
        "title": "颂古四十四首  其二九",
        "author": "释法泰",
        "content": "高楼美女一双双，各向琼窗坐玉床。\n绣绣出鸳鸯呈似了，金针深插锦香囊。",
        "dynasty": "宋",
        "collection_info": null
    },
    {
        "uuid": "4189dadb562832e3af51000bd7a53ea8",
        "title": "颂古四十四首  其三○",
        "author": "释法泰",
        "content": "垂鈎四海钓狞龙，格外玄谈知己从。\n相见披衫带席帽，不妨把手上高峰。",
        "dynasty": "宋",
        "collection_info": null
    },
    {
        "uuid": "62c2d8ca7b8c09311a7d83530c6b3f6a",
        "title": "颂古四十四首  其三一",
        "author": "释法泰",
        "content": "蓦刃开时飞銕骑，电光闪处掷金槌。\n一城瞎却浑闲事，直至而今成是非。",
        "dynasty": "宋",
        "collection_info": null
    },
    {
        "uuid": "66a8c2a7d28ff652e81114d89e82eb88",
        "title": "颂古四十四首  其三二",
        "author": "释法泰",
        "content": "一拳拳倒黄鹤楼，一趯趯翻鹦鹉洲。\n幸有傍人为着力，自家端坐看扬州。",
        "dynasty": "宋",
        "collection_info": null
    },
    {
        "uuid": "1ab94e03e1e65c0545afc37b9f3e6322",
        "title": "颂古四十四首  其三三",
        "author": "释法泰",
        "content": "格外谈，惊人句，懵懂禅和徒指注。\n灼然好箇佛无光，言下迷宗空自忙。\n赖有知音招庆在，譊讹一夏为雌黄。\n雌黄出，暗写愁肠寄知识。",
        "dynasty": "宋",
        "collection_info": null
    },
    {
        "uuid": "3dde785a4a165dfdc4e51ac8d9050816",
        "title": "颂古四十四首  其三四",
        "author": "释法泰",
        "content": "白纸三张通信去，展开千里却同风。\n阳春转入胡笳曲，不是风吹别调中。",
        "dynasty": "宋",
        "collection_info": null
    },
    {
        "uuid": "7a724cf8adb1d1664f157640ce3e7659",
        "title": "颂古四十四首  其三五",
        "author": "释法泰",
        "content": "河目海口，钉觜镜舌。\n鸡宿凤巢，素非其鸭。\n直饶啐啄同时，未免当头一札。",
        "dynasty": "宋",
        "collection_info": null
    },
    {
        "uuid": "66a5e37a70f99cc5dfe35bd24f5f9846",
        "title": "颂古四十四首  其三六",
        "author": "释法泰",
        "content": "对一说，五教三乘尽该摄。\n龙宫海藏任纵横，水底泥牛吞却月。",
        "dynasty": "宋",
        "collection_info": null
    },
    {
        "uuid": "96c190b7807976a45c1cdb01aef109e7",
        "title": "颂古四十四首  其三七",
        "author": "释法泰",
        "content": "凉风落木楚山秋，满树寒蝉噪不休。\n红蓼白苹开两岸，不知谁在钓鱼舟。",
        "dynasty": "宋",
        "collection_info": null
    },
    {
        "uuid": "b1c7e509737b5bd3bfd8766c887b56e9",
        "title": "颂古四十四首  其三八",
        "author": "释法泰",
        "content": "明镜当台湛如水，无端特地起尘埃。\n积成山岳面前立，千手大悲擘不开。",
        "dynasty": "宋",
        "collection_info": null
    },
    {
        "uuid": "959355212efb5b0c7c5ea9abd734dd97",
        "title": "颂古四十四首  其三九",
        "author": "释法泰",
        "content": "汝水向东流，楚水从南至。\n皆归大海中，咸淡同一味。\n顶门具眼底衲僧，试向其中辨浅深。",
        "dynasty": "宋",
        "collection_info": null
    },
    {
        "uuid": "03452adf0bbc0c0e0dc011221fc19c31",
        "title": "颂古四十四首  其四○",
        "author": "释法泰",
        "content": "三人证龟成鳖，井底泥牛气噎。\n直饶辩泻悬河，有理亦难分雪。\n耿耿孤光常皎洁。",
        "dynasty": "宋",
        "collection_info": null
    },
    {
        "uuid": "888885acac9113b86d83d51febdd7cfb",
        "title": "颂古四十四首  其四一",
        "author": "释法泰",
        "content": "风前露出无瑕璧，室内擎将如意珠。\n两度献渠渠不识，可怜流落在江湖。",
        "dynasty": "宋",
        "collection_info": null
    },
    {
        "uuid": "f7de1c3d9725de7de1eb88730aecb2f6",
        "title": "颂古四十四首  其四二",
        "author": "释法泰",
        "content": "银椀裏盛雪，冰壶含宝月。\n纵具四韦陀，到此虚摇舌。\n西天令严，此土还别。",
        "dynasty": "宋",
        "collection_info": null
    },
    {
        "uuid": "4ee7dcf6457c512f5f9c9b0d187128c0",
        "title": "颂古四十四首  其四三",
        "author": "释法泰",
        "content": "鸡寒上树，鸭寒下水。\n三百余会不能宣，九年面壁徒瞌睡。\n休瞌睡，上是天兮下是地。",
        "dynasty": "宋",
        "collection_info": null
    },
    {
        "uuid": "8d9b1f27a893cbc5c1edf8e81fe046f8",
        "title": "颂古四十四首  其四四",
        "author": "释法泰",
        "content": "西天人不会唐言，端坐巍巍少室前。\n刚被流支打齿缺，至令有理不能宣。",
        "dynasty": "宋",
        "collection_info": null
    },
    {
        "uuid": "d89203059b603970ba034b582090df1c",
        "title": "偈",
        "author": "释子文",
        "content": "不昧不落作么会，会得依前堕野狐。\n一夜凉风生画角，满船明月泛江湖。",
        "dynasty": "宋",
        "collection_info": null
    },
    {
        "uuid": "a8b6d5a8cdff801778df2915ee2357ac",
        "title": "偈",
        "author": "释建",
        "content": "兔马有角，牛羊无角。\n绝毫绝釐，如山如岳。\n针锋上师子翻身，藕窍中大鹏展翼。\n等闲突过北俱卢，日月星辰一时黑。",
        "dynasty": "宋",
        "collection_info": null
    },
    {
        "uuid": "ec6de7b1b7609d3b83c4da2db6df464b",
        "title": "偈二首  其一",
        "author": "释安民",
        "content": "众卖华兮独卖松，青春颜色不如红。\n算来终不与时合，归去来兮翠霭中。",
        "dynasty": "宋",
        "collection_info": null
    },
    {
        "uuid": "b46362c4df021bc65e085a2716264930",
        "title": "偈二首  其二",
        "author": "释安民",
        "content": "三面狸奴手捉月，两头白牯脚拏烟。\n戴冠碧兔立庭柏，脱殻乌龟飞上天。",
        "dynasty": "宋",
        "collection_info": null
    },
    {
        "uuid": "e4debebce0fc8aadcd30d687e98d1dd6",
        "title": "偈",
        "author": "释元凈",
        "content": "要行便行，要坐便坐。\n六处神通，是个什么。\n把定时一物不为，放行时杀人放火。",
        "dynasty": "宋",
        "collection_info": null
    },
    {
        "uuid": "556be31c4526b337c27c485f7816f6fe",
        "title": "四牛图颂  其一",
        "author": "释元凈",
        "content": "混沌不分处，三缘未合时。\n神通难可测，佛眼莫能窥。\n坦荡全躯白，安眠露地肥。\n为躭春色好，又被业风吹。",
        "dynasty": "宋",
        "collection_info": null
    },
    {
        "uuid": "1119665aa86aa2f34eb4f3685f9debc3",
        "title": "四牛图颂  其二",
        "author": "释元凈",
        "content": "改换毛衣了，从兹不自由。\n只知今日事，忘却旧时牛。\n步步虽同辙，昂昂不转头。\n四山成隔阔，相逐没时休。",
        "dynasty": "宋",
        "collection_info": null
    },
    {
        "uuid": "bd6d73a011ffa756b4696db9f2e7fff4",
        "title": "四牛图颂  其三",
        "author": "释元凈",
        "content": "瞥尔家栏裏，回头识得伊。\n不须常管带，取次倒横骑。\n似客归家日，如儿得母时。\n平田荒草裏，吹唱哩啰哩。",
        "dynasty": "宋",
        "collection_info": null
    },
    {
        "uuid": "a85778abb9ab5d77a15393637030350b",
        "title": "四牛图颂  其四",
        "author": "释元凈",
        "content": "脱下娘生袴，还归不动尊。\n万缘具顿罢，一路涅槃门。\n大海波澜息，青天绝点云。\n披毛同异类，无剎不分身。",
        "dynasty": "宋",
        "collection_info": null
    },
    {
        "uuid": "3a2249e6115ffefbc1eff791f15cc7c7",
        "title": "偈",
        "author": "释梵思",
        "content": "趯翻生死海，踏倒涅槃岸。\n世上无活人，黄泉无死汉。",
        "dynasty": "宋",
        "collection_info": null
    },
    {
        "uuid": "761a089fdca731b0bbe9459c81b62591",
        "title": "颂古九首  其一",
        "author": "释梵思",
        "content": "春有百花秋有月，夏有凉风冬有雪。\n若无闲事在心头，便是人间好时节。",
        "dynasty": "宋",
        "collection_info": null
    },
    {
        "uuid": "e8d48d3346f044b68cf8342d33bc3ed6",
        "title": "颂古九首  其二",
        "author": "释梵思",
        "content": "唤应寻常谁不晓，及乎按剑总茫然。\n分明好个神仙诀，父子从来不许传。",
        "dynasty": "宋",
        "collection_info": null
    },
    {
        "uuid": "4789b53f45c80c199b06439bf418c89c",
        "title": "颂古九首  其三",
        "author": "释梵思",
        "content": "一喝非唯三日聋，龙威虎势也潜踪。\n从前汗马无人识，只要重论盖代功。",
        "dynasty": "宋",
        "collection_info": null
    },
    {
        "uuid": "06e37c9e3b7df4e67e4abfa9a0bb4e3e",
        "title": "颂古九首  其四",
        "author": "释梵思",
        "content": "黄鹤楼前鹦鹉洲，夕阳西去水东流。\n要知诸佛居何处，风叶萧萧月满楼。",
        "dynasty": "宋",
        "collection_info": null
    },
    {
        "uuid": "190b71655d11cf8084c246373a800aee",
        "title": "颂古九首  其五",
        "author": "释梵思",
        "content": "摘杨花，摘杨花，打鼓弄琵琶。\n昨日栽茄子，今日种冬瓜。",
        "dynasty": "宋",
        "collection_info": null
    }
]