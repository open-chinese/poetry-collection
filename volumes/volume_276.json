[
    {
        "uuid": "34aa5d20f223cb9301317a94a51baae0",
        "title": "九锁山十咏  其一○",
        "author": "王易简",
        "content": "泠泠佩行空，湛湛镜无滓。\n至洁漱岩骨，余润蒸石髓。\n山上真人居，鼎竈长不毁。\n犹闻洗药香，渐作落花水。\n临流且勿尝，清音濯幽耳。",
        "dynasty": "宋",
        "collection_info": null
    },
    {
        "uuid": "4da5cc6779e28d58cd10eaeb74bacb63",
        "title": "题高房山夜山图",
        "author": "王易简",
        "content": "高侯妙笔生夜光，李侯正倚斗牛旁。\n凄凉看尽吴山月，玉镜台前翠凤凰。",
        "dynasty": "宋",
        "collection_info": null
    },
    {
        "uuid": "1edd0a2cb6275e6598d7f8ab40c8149a",
        "title": "游宝林寺",
        "author": "王易简",
        "content": "玄度存遗迹，玄英有旧诗。\n城中独高处，雪后最佳时。\n拂壁书行纪，逢僧问故祠。\n阑干频徙倚，不奈朔风吹。",
        "dynasty": "宋",
        "collection_info": null
    },
    {
        "uuid": "1c77afb78ed6835dd1104a7f5d078000",
        "title": "赠僧",
        "author": "葛庆龙",
        "content": "七轴莲经供茗瓢，一龛绣佛挂松寮。\n舶香亦带鱼龙气，自采枝头柏子烧。",
        "dynasty": "宋",
        "collection_info": null
    },
    {
        "uuid": "1bac5616a09110ff28bed0b6e7424bc8",
        "title": "谢理得惠书",
        "author": "葛庆龙",
        "content": "五朵飞来渍剡藤，重重响似水泠泠。\n不教落在红尘耳，读与青松白鹤听。",
        "dynasty": "宋",
        "collection_info": null
    },
    {
        "uuid": "82424a4823de121153fe3336ce363b2a",
        "title": "咏黄石公",
        "author": "葛庆龙",
        "content": "挟书律重火犹光，天下严搜不敢藏。\n圯上老人无见者，一编亲写授张良。",
        "dynasty": "宋",
        "collection_info": null
    },
    {
        "uuid": "bdb8f3b040c436af74741b1f5d02ae2b",
        "title": "筇杖",
        "author": "葛庆龙",
        "content": "白髪慵巾短短衣，闲行斜倚小筇枝。\n自家弄影犹痴绝，只似初骑竹马时。",
        "dynasty": "宋",
        "collection_info": null
    },
    {
        "uuid": "973910cb4dcd52cc2e3c35793f5214f7",
        "title": "题仙人洞并谢草堂方公所赠石匣  其一",
        "author": "葛庆龙",
        "content": "多谢林僧亦好奇，新遗石匣我酬诗。\n鹤胎收却云封裹，付嘱山灵木客时。",
        "dynasty": "宋",
        "collection_info": null
    },
    {
        "uuid": "a4044f259e2095e2240d2af695f9c54f",
        "title": "题仙人洞并谢草堂方公所赠石匣  其二",
        "author": "葛庆龙",
        "content": "云长镇洞有时开，石匣终藏化鹤胎。\n千岁不须华表柱，飞鸣南向洞山来。",
        "dynasty": "宋",
        "collection_info": null
    },
    {
        "uuid": "a29bd52e3fbc98ee5ebd3437d56f717b",
        "title": "游宝林寺",
        "author": "葛庆龙",
        "content": "坐如有待思依依，看竹迴廊出寺迟。\n窅窅绿荫清寂处，半窗斜日两僧棋。",
        "dynasty": "宋",
        "collection_info": null
    },
    {
        "uuid": "94a6539a2e17d591ff5f05aa943f7f78",
        "title": "陶庵精舍",
        "author": "殷彦卓",
        "content": "静结罗浮屋，邻鷄远不闻。\n秋到屋下田，井井皆黄云。\n草堂久无梦，甘与麋鹿群。\n我闻彭泽令，耻为二姓臣。\n一朝任去来，柴桑漉酒巾。\n披图长叹息，古今多逸民。",
        "dynasty": "宋",
        "collection_info": null
    },
    {
        "uuid": "047bb986699ed224837f41586e09ce12",
        "title": "水村歌",
        "author": "钱仲鼎",
        "content": "舟摇摇兮，风袅袅兮。\n波鳞鳞兮，鸥翩翩兮。\n扣舷渔歌兮，孰知其他兮。",
        "dynasty": "宋",
        "collection_info": null
    },
    {
        "uuid": "67874696ef4b3757f6d13677d23ecfd5",
        "title": "题赵鸥波高士图",
        "author": "钱仲鼎",
        "content": "在昔洛阳，雪深丈余。\n士也高卧，来令尹车。\n今年吴淞，雪復何如。\n积素一色，鸥鹭有无。\n之子江皋，修亭是居。\n有琴有书，有酒有鱼。\n赏静独眺，聊以自娱。\n挹兹清风，凛凛起予。\n此景此图，再卷再舒。",
        "dynasty": "宋",
        "collection_info": null
    },
    {
        "uuid": "e17ddb635cacc2c10f6254e3a6c3f9ef",
        "title": "题静春堂集",
        "author": "钱仲鼎",
        "content": "闭门雪卧远，咏史风情留。\n诗有三百篇，令子手所裒。\n汝翁秀儒林，殖学媲前修。\n六经穷窔奥，万象工雕锼。\n广矣雅音正，悕矣骚情幽。\n照耀明月珠，珍重珊瑚钩。\n一读令人喜，再读令人愁。\n李杜骨已朽，江湖名同流。\n忆昔託末契，东城得追游。\n平时少契阔，暇日多唱酬。\n栎材自揣劣，藻思谁与俦。\n老我岁冉冉，霜鬓风飈飈。\n索居破茅屋，寒拥敝貂裘。\n夜来清梦飞，故绕松江头。\n梦中不识路，修亭渺悠悠。\n粲然见梅花，落月香影浮。\n性情阅千古，感发交未休。\n神交赴冥冥，知我双白鸥。",
        "dynasty": "宋",
        "collection_info": null
    },
    {
        "uuid": "6fe0c27170321990f09485b06ecbaf29",
        "title": "述怀",
        "author": "罗太瘦",
        "content": "淮海归来二十年，结庐仍向旧山川。\n既无酒债贫休恨，浪得文名老尚传。\n晓日轮蹄思柳外，春风羯鼓在花前。\n如今静听瓶笙韵，犹似当年咽管絃。",
        "dynasty": "宋",
        "collection_info": null
    },
    {
        "uuid": "3b9b3a1f7dc6beddd486948838bd1127",
        "title": "题鹤林宫",
        "author": "罗太瘦",
        "content": "暑往寒来迭世间，有谁十载驻朱颜。\n骑鲸客去天连水，跨鹤人归月在山。\n炉火顿消情慾境，剑金须断利名关。\n烟莎随分岩前绿，猿马不惊春意閒。",
        "dynasty": "宋",
        "collection_info": null
    },
    {
        "uuid": "76d3d3acb361403f186fa049ef58f7bb",
        "title": "题樑",
        "author": "颜丙",
        "content": "灵根不肯混凡柴，天意移将福地来。\n向日亲逢霹雳手，今朝果作栋樑材。",
        "dynasty": "宋",
        "collection_info": null
    },
    {
        "uuid": "65efcd28917b8f3b836cf184dd4d4975",
        "title": "夹竹桃",
        "author": "汤清伯",
        "content": "芳姿劲节本来同，绿荫红妆一样浓。\n我若化龙君作浪，信知何处不相逢。",
        "dynasty": "宋",
        "collection_info": null
    },
    {
        "uuid": "171439a1244ba948ffe00cf347e513d7",
        "title": "草意",
        "author": "曾唯仲",
        "content": "辇路凄凄隔岁华，王孙望断怨天涯。\n庭空烟雨无人管，那有閒情衬落花。",
        "dynasty": "宋",
        "collection_info": null
    },
    {
        "uuid": "a7f6f829e60f25e2507261d216031f86",
        "title": "感物  其一",
        "author": "艾性夫",
        "content": "中园植佳橘，插棘为储胥。\n橘根阳未萌，棘枝已扶疏。\n终年高且深，势盛凌橘孤。\n岂以雨露偏，良由习性殊。\n非类不可依，橘其防厥初。",
        "dynasty": "宋",
        "collection_info": null
    },
    {
        "uuid": "45d5384e36f87600e8ec848f2ec9270f",
        "title": "感物  其二",
        "author": "艾性夫",
        "content": "老牧鞭群羝，长鸣度荒圃。\n眈眈黄于菟，怒攫连四五。\n弱肉强之食，兹事由来古。\n天地果好生，生羊勿生虎。",
        "dynasty": "宋",
        "collection_info": null
    },
    {
        "uuid": "70894032554c2e5e89cd6f1496ed0750",
        "title": "感物  其三",
        "author": "艾性夫",
        "content": "溪翁撷佳草，日恐饥其鱼。\n霜枯野水落，獱獭搜无余。\n翁归束稿人，寘彼溪之隅。\n责以警长夜，翁计何其愚。",
        "dynasty": "宋",
        "collection_info": null
    },
    {
        "uuid": "0e3d75d6d80fcc90cbea07ce9db2b942",
        "title": "感物  其四",
        "author": "艾性夫",
        "content": "有山莫栽桃，有地宜种竹。\n此竹岂不佳，清阴蔽茅屋。\n朝有孤凤翔，暮有白鹤宿。\n桃花艷春风，蜂蝶趁麄俗。\n花谢不復来，相媚一饷足。",
        "dynasty": "宋",
        "collection_info": null
    },
    {
        "uuid": "3d85339c00a3516e81a425a7c722f80e",
        "title": "古意  其一",
        "author": "艾性夫",
        "content": "折柳繫离船，船行柳条短。\n頼有枝上花，飘泊随君远。",
        "dynasty": "宋",
        "collection_info": null
    },
    {
        "uuid": "5b0a247eea109425f6adc68ca7ba5942",
        "title": "古意  其二",
        "author": "艾性夫",
        "content": "采莲莫采花，采花损空房。\n留房结青子，种作明年香。",
        "dynasty": "宋",
        "collection_info": null
    },
    {
        "uuid": "4bd4a343732f4aec7f4b0708a3eec4fd",
        "title": "古意  其三",
        "author": "艾性夫",
        "content": "匆匆采桑女，花雨湿襜袖。\n春风十二絃，生世未触手。",
        "dynasty": "宋",
        "collection_info": null
    },
    {
        "uuid": "d7da5da20f262fda1b1a45ea44893b97",
        "title": "古意  其四",
        "author": "艾性夫",
        "content": "浣衣轻浣布，布缕不如丝。\n丝坚犹易穿，布弱从可知。",
        "dynasty": "宋",
        "collection_info": null
    },
    {
        "uuid": "885ed03ef17df9d12ad0112ca788f19e",
        "title": "古意  其五",
        "author": "艾性夫",
        "content": "佳人买明镜，意重轻千金。\n结以双罗带，欲照荡子心。\n荡子渺不归，镜影春云深。",
        "dynasty": "宋",
        "collection_info": null
    },
    {
        "uuid": "b79143fb1b24df2efdabef8482940a9c",
        "title": "古意  其六",
        "author": "艾性夫",
        "content": "贱妾燕子身，衔泥巢君堂。\n游子黄鹄志，辞家犹南翔。\n采花为谁容，袭兰为谁香。\n安得小心风，寄子双明珰。",
        "dynasty": "宋",
        "collection_info": null
    },
    {
        "uuid": "c0988b6879d10f65ce5eda848e389264",
        "title": "杂言  其一",
        "author": "艾性夫",
        "content": "苍梧閟弓剑，阿阁无祥禽。\n鲁叟已长喟，矧敢求之今。\n区区莲勺人，伯气方浸淫。\n纪年侈嘉瑞，作物诚何心。\n隠显殆偶然，岂必闻韶音。\n黄河千丈浑，岁月亦已深。\n矫首不可俟，甪里芝山阴。",
        "dynasty": "宋",
        "collection_info": null
    },
    {
        "uuid": "cc1cbe5b43b1aad96ec50ff267007077",
        "title": "杂言  其二",
        "author": "艾性夫",
        "content": "勋华不并世，揖逊无余传。\n缅彼巢与津，佳兵岂其天。\n履霜一何微，坤冰一何坚。\n谁谓知几人，尚俟观伊川。\n斧衮了不公，正闰杂纪年。\n岂拟王仲淹，而愧鲁仲连。",
        "dynasty": "宋",
        "collection_info": null
    },
    {
        "uuid": "1237a7531960c19e69a9bc662b0d10a3",
        "title": "杂言  其三",
        "author": "艾性夫",
        "content": "燕赵多佳人，珠华衒天街。\n郑鲁有游女，折杨弄青梅。\n春风趁姿媚，谐笑争徘徊。\n幽闺有贫丑，修洁不自媒。\n缝布以为裙，断荆以为钗。\n𧤺沙事机杼，蓬沓蒙烟埃。\n谁将好德心，为尔停渐台。",
        "dynasty": "宋",
        "collection_info": null
    },
    {
        "uuid": "78e688d72093695e2f354156ea5b9658",
        "title": "杂言  其四",
        "author": "艾性夫",
        "content": "枯桐斵山骨，絃以冰蚕丝。\n信指发孤调，悠然造希夷。\n扬以寄吾欢，抑以写吾悲。\n悲欢生我心，无庸他人知。\n我若有黄金，不铸钟子期。\n寄语伯牙翁，绝絃良可嗤。",
        "dynasty": "宋",
        "collection_info": null
    },
    {
        "uuid": "596053de15b8e8ca9053c730de2085f4",
        "title": "牧童",
        "author": "艾性夫",
        "content": "栉髪吹松阴，坦腹睨岩石。\n细雨整短蓑，斜阳擫长笛。\n采花艷两髻，挟草暖双腋。\n款款跨牛归，苍山暮烟碧。",
        "dynasty": "宋",
        "collection_info": null
    },
    {
        "uuid": "199dfb4a13634f731abe371fbe8dd828",
        "title": "题东坡蔗滓窠石",
        "author": "艾性夫",
        "content": "空洞如虚拳，拥肿类奇瘿。\n槎牙老树身，相依以为命。\n智士能用屈，榴皮胜毛颖。\n先生倒啖余，此正入佳境。",
        "dynasty": "宋",
        "collection_info": null
    },
    {
        "uuid": "3b7bf8572f770c57e350939e2f81638d",
        "title": "悯盆松",
        "author": "艾性夫",
        "content": "物生天地间，细大各有容。\n伟哉霄汉姿，厄此盆盎中。\n嗟吁尔橐驼，局促吾苍龙。\n驼兮顾我笑，可悯岂独松。",
        "dynasty": "宋",
        "collection_info": null
    },
    {
        "uuid": "b41e22c0a9db2bd23fb6c2ec5a7afb1e",
        "title": "猫犬叹",
        "author": "艾性夫",
        "content": "饭猫奉鱼肉，怜惜同寝处。\n饲犬杂糠籺，呵斥出庭户。\n犬行常低循，猫坐辄箕踞。\n爱憎了不同，拘肆固其所。\n虚堂夜搜搅，忽报犬得鼠。\n问猫尔何之，翻瓮窃醢脯。\n犬虽出位终爱主，猫兮素餐乌用汝。",
        "dynasty": "宋",
        "collection_info": null
    },
    {
        "uuid": "956c5e0cb036aba7cea2b4581270cac4",
        "title": "答释子问诗法",
        "author": "艾性夫",
        "content": "汝家有子兰，诗体能入选。\n尔后岛可辈，往往以律变。\n选律固无择，语意忌庸浅。\n大音尚和平，至味贵悠远。\n归欤事斯语，妙理千万变。\n欧称九僧今不见，退之拟过红楼院。",
        "dynasty": "宋",
        "collection_info": null
    },
    {
        "uuid": "435cb9374ce76d5e6c2f4743c0392f21",
        "title": "诸公赋东园兄铜雀砚甚夸余独不然然苏长公诗铭梅都官长句皆尔如谓举世争称邺瓦坚一枚不换百金颁不及鸳鸯飞乃有科斗情入用固为贵论古难与并之类是已敢併为之反骚",
        "author": "艾性夫",
        "content": "临洮健儿衷甲衣，曹家养儿乘祸机。\n匹夫妄作九锡梦，鬼蜮敢学神龙飞。\n负鼎而趍不遄死，筑台尚欲储歌舞。\n但知铜雀望西陵，不觉妖狐叫墟墓。\n分香卖履吁可怜，所志止在儿女前。\n竟令山阳奉稚子，出尔反尔宁无天。\n陈留作宾向司马，包羞更出山阳下。\n国亡台废天厌之，何事人犹拾残瓦。\n古来观物当观人，虞琴周鼎绝世珍。\n区区陶甓出汉贼，矧可使与斯文亲。\n歙溪龙尾夸子石，端州鸲眼真苍璧。\n好奇不惜买千金，首恶宁容污寸墨。\n书生落笔驱风雷，要学鲁史诛姦回。\n请君唾去勿復用，铜雀犹在吾当摧。",
        "dynasty": "宋",
        "collection_info": null
    },
    {
        "uuid": "e6e26f251a43bf7070429388aab594e4",
        "title": "天下第二钟歌",
        "author": "艾性夫",
        "content": "濒江破寺如胶舟，大镛露立寒飕飕。\n金绳铁纽作断绠，土花苔碧生栾头。\n我来摩挲考岁月，偻指落落三百秋。\n想当营度欲鼓火，野鬼夜哭山精愁。\n铸之以绍威六州之铁，衅之以景升千斤之牛。\n载之以长河万斛之舰，贮之以齐云百尺之楼。\n风高一撞撼天地，世更几变宜追蠡。\n眼中惊见已无双，天下才称为第二。\n庚庚古扁磨苍珉，徐郎妙墨吹玄云。\n声光喑哑尽埋没，宇宙颠倒方纷纭。\n昭陵石马化为土，于上蒲牢幸存古。\n山僧作屋稳盖藏，他日岐阳求石鼓。",
        "dynasty": "宋",
        "collection_info": null
    },
    {
        "uuid": "22c493c4d527c6fdad8bbff9008406f8",
        "title": "题危见心所藏陈常庵水月障及松鹤芦雁各一首  其一",
        "author": "艾性夫",
        "content": "陈郎笔势并州剪，十幅生绡秋绿远。\n老蟾欲作骑鲸游，推堕玉盘波底转。\n谪仙濡袍窥采石，东坡醉客歌赤壁。\n两翁已矣爱者谁，我欲扁舟擫长笛。",
        "dynasty": "宋",
        "collection_info": null
    },
    {
        "uuid": "b190ab35f04c6e45ff2bbfed019dc61c",
        "title": "题危见心所藏陈常庵水月障及松鹤芦雁各一首  其二",
        "author": "艾性夫",
        "content": "墨池幻出虬龙蟠，徂徕山头烟雨寒。\n胎禽独立衣缟缟，骨瘦西风拾瑶草。\n灵根琥珀三千年，紫皇勅赐青城仙。\n乘轩窃禄正自恶，何似归来一丘壑。",
        "dynasty": "宋",
        "collection_info": null
    },
    {
        "uuid": "e54f6dcf1b3b2403a1589a08bed9de1b",
        "title": "题危见心所藏陈常庵水月障及松鹤芦雁各一首  其三",
        "author": "艾性夫",
        "content": "风吹黄沙石碛冷，霜苇无声弄寒影。\n兵尘隔断衡阳云，溪藤捲送潇湘景。\n芦花雪老菰米秋，芙蓉露下天悠悠。\n阿奴呼起字不断，写出万斛江南愁。",
        "dynasty": "宋",
        "collection_info": null
    },
    {
        "uuid": "083b367ecce6099736d93ec2284d8096",
        "title": "赠福希范游",
        "author": "艾性夫",
        "content": "伽梨点破长萝绿，瓣香问信黄梅熟。\n筇云笠雪霜色寒，法宇归来诗满腹。\n春风破晓来打门，行矣庐山与天竺。\n天空云远意未尽，却上天台恣游目。\n吾闻天台石桥滑如竹，千僧万僧畏涉足。\n请师了此一大事，一洗世间凡眼肉。\n浮杯试罢海风高，归就梅花结吟屋。",
        "dynasty": "宋",
        "collection_info": null
    },
    {
        "uuid": "a5f9ddecbccb898da1b4c126c9e2b854",
        "title": "赠后山僧谦自牧游",
        "author": "艾性夫",
        "content": "为僧不游酰瓮鸡，游不名山沮泽龟。\n见山无诗僧亦俗，诗不高古犹无诗。\n吾谦年少钟老气，髪根甫断拨云去。\n归来笠雪两肩寒，已觉囊中有佳句。\n一枝瘦杖万里心，策策尚欲穷幽寻。\n湖光山绿上下竺，谷花溪月东西林。\n我亦爱山行不得，把酒高歌壮行色。\n为语春风九里松，题诗野客今头白。",
        "dynasty": "宋",
        "collection_info": null
    },
    {
        "uuid": "6942cd521ab14b510fe54ae57aa86ac4",
        "title": "嘆屩词",
        "author": "艾性夫",
        "content": "履穿无下嘆东郭，桃椎尚欠居士屩。\n是谁业屦捆秋芒，绝胜编棨便行脚。\n花泥溶溶草露滴，山石齿齿苔烟碧。\n江南林壑天下奇，不识春申珠履客。",
        "dynasty": "宋",
        "collection_info": null
    },
    {
        "uuid": "6a08689079036736ac0603210292b44b",
        "title": "临邛道士招魂歌",
        "author": "艾性夫",
        "content": "锦袜生尘脱红玉，琼蟾夜抱金娥哭。\n芙蓉露瘦寒花钿，鳷鹊楼空冷银烛。\n轻鸾小凤横紫箫，彩云密漾青霞绡。\n桂心沁入锁子骨，蕊宫贝阙天都遥。\n玉床梦断心欲死，独抱秋衾嚥香髓。\n方瞳白羽青简书，驾月骑风渡瑶水。\n琼楼碧户翠雾香，紫兰结佩红薇囊。\n云车仙子不可识，芳卿寄谢真荒唐。\n蔗浆不饮啼寒泪，不悟齐人少翁诡。\n安得天上蓬莱宫，却着人间马嵬鬼。",
        "dynasty": "宋",
        "collection_info": null
    },
    {
        "uuid": "c797f91bc9f49eb2cf33fac420ed3b0f",
        "title": "别离词  其一",
        "author": "艾性夫",
        "content": "郎从江上买行舟，妾对江枫生晚愁。\n雁云不断楚天碧，望郎怕上水边楼。",
        "dynasty": "宋",
        "collection_info": null
    },
    {
        "uuid": "08443620cb50c6961f0427dad665f87b",
        "title": "别离词  其二",
        "author": "艾性夫",
        "content": "渡江桃叶郎莫歌，巴西竹枝愁更多。\n黄尘百丈水花黑，把酒劝郎无渡河。",
        "dynasty": "宋",
        "collection_info": null
    },
    {
        "uuid": "2617631f8f3c55c572c1aa41d558568d",
        "title": "丫头岩诗载墙壁间无虑数十百首形容盖有尽之者矣辄復寄兴以俟采诗者择焉  其一",
        "author": "艾性夫",
        "content": "色盛人自怜，色衰人见弃。\n人心不可凭，女色焉足恃。\n未笄化为石，不愿从夫婿。\n厌华喜质如梁鸿，布衣操臼当相从。\n君不见汉家天子刘文叔，郭后容衰亦遭逐。\n何如山头化石不嫁老亦足。",
        "dynasty": "宋",
        "collection_info": null
    },
    {
        "uuid": "7091a7ec4da45b8cb1e73ad5c3645382",
        "title": "丫头岩诗载墙壁间无虑数十百首形容盖有尽之者矣辄復寄兴以俟采诗者择焉  其二",
        "author": "艾性夫",
        "content": "女色无丑妍，入宫皆见妬。\n蛾眉等刍蛹，嬉笑藏刀锯。\n未笄化为石，不愿长门去。\n国风直待歌螽斯，委身事主妾不辞。\n君不见赵王如意今日死，明日佳人亦投厕。\n何如山头化石千岁老无子。",
        "dynasty": "宋",
        "collection_info": null
    },
    {
        "uuid": "b7bdc0fb0ddb609b6bc722f75ebdb9cb",
        "title": "题曾逵臣草虫",
        "author": "艾性夫",
        "content": "蝘蜓走昂头，螳蜋怒张臂。\n走欲捕生怒欲制，笔活能融两虫意。\n无人饭汝金砂红，糜肌粉肉牢守宫，草间敢尔夸豪雄。\n捕蝉幸脱黄雀舌，轻鬬悬知腰股折，力微谨勿当车辙。",
        "dynasty": "宋",
        "collection_info": null
    },
    {
        "uuid": "1a99d9692bb65ed34b3d092ecd87c92f",
        "title": "书马使君所藏草虫",
        "author": "艾性夫",
        "content": "晋陵草虫妙天下，一幅千金不当价。\n谁将此本送使君，蜂蝶数辈蔬一根。\n此蔬雅淡无色香，嗟汝蜂蝶空疏狂。\n人间桃李千万树，有翅奈何不飞去。",
        "dynasty": "宋",
        "collection_info": null
    },
    {
        "uuid": "3245553406dae78fc5eca9fa7037a898",
        "title": "山谷跋杨妃齿痛图谓多食侧生致动摇其左车是殆不然因为翻案天宝遗事云时罗公远进药明皇自和饮妃故併及之",
        "author": "艾性夫",
        "content": "蜀帝化子规，啼血思还家。\n玉环苦微疢，寄汝呼痛牙。\n物类相殊或相托，悲鸣一夜梨花落。\n三郎玉柙已成尘，半匕金罂谁和药。\n紫驼翠釜不生兵，何与涪南新侧生。\n人间极宠皆祸兆，莫把妖魂幻飞鸟。\n平生误识安禄山，马嵬欲死先齿寒。",
        "dynasty": "宋",
        "collection_info": null
    },
    {
        "uuid": "77fbeacf560c8b22cd02c93b1378e579",
        "title": "雁塔",
        "author": "艾性夫",
        "content": "君不见春初淮白鱼，秋深黄雀儿。\n川潜山泊谁得知，灾身不幸甘且肥。\n官饕弗渠赦，竟作一网打。\n头颅千百奉苞苴，猩红熊白风斯下。\n吾生亦何好，独坐味颇厚。\n急符星火督虞人，覆巢空类无遗噍。\n宁逢江南射生手，莫遇雁门馋太守。",
        "dynasty": "宋",
        "collection_info": null
    },
    {
        "uuid": "bf2cbd89ca2071691303a767377b5f41",
        "title": "荷叶",
        "author": "艾性夫",
        "content": "爱莲尽爱花，而我独爱叶。\n水仙剪圆碧，万柄相倚迭。\n风掀翠釜举，露浥鲛珠晔。\n不必满川红，香气自熏浃。\n龟鱼荫凉影，鹭鸥憩别业。\n洁可包龙城贾客之饭，清可制三闾修士之衣。\n大可载太乙真人之卧，高可盖桐江神女之归。\n醉仙捲作碧玉盏，歌妓携来绿云扇。\n有时听雨隔窗眠，湖声十里钱塘晚。",
        "dynasty": "宋",
        "collection_info": null
    },
    {
        "uuid": "924c354b0f00540dcf015cacc479c23e",
        "title": "题叶氏分绿亭",
        "author": "艾性夫",
        "content": "山亭种花厌脂粉，纯种芭蕉三百本。\n一心生意展不尽，四面蟠根培自稳。\n捲舒风日闪流翠，滉滉清阴浸窗户。\n烦君凈拭湘竹床，着我横眠听秋雨。",
        "dynasty": "宋",
        "collection_info": null
    },
    {
        "uuid": "3f64de73a469a0f06e7a3c45bc550f1b",
        "title": "棠渡初雪",
        "author": "艾性夫",
        "content": "雪风吹冻冰人鬚，老梅着花明矮篱。\n黄芦萧萧白雁落，野树历历青猿啼。\n旗亭有酒味苦短，地炉湿薪烟粗暖。\n五陵狎客不下楼，红金火阁玻璃盌。",
        "dynasty": "宋",
        "collection_info": null
    },
    {
        "uuid": "022108425beba1d0a35b6427f14aa48b",
        "title": "古镜词",
        "author": "艾性夫",
        "content": "人生两瞳子，烂烂岩下电。\n见尽天下人，不见自己面。\n古哉容成侯，作我眼外眼。\n我老得君照，君老还我见。\n藓花绕背字痕青，彷佛阳冰八分篆。\n神光一点未埋没，尤物千年几流转。\n君不见扬子江心水如练，年年铸入凝阴殿。\n后来血染江水浑，至今端午人闭门。",
        "dynasty": "宋",
        "collection_info": null
    },
    {
        "uuid": "03ffb9c8452472b6bf3506687ea035f1",
        "title": "次韵旷翁四时村居乐  其一",
        "author": "艾性夫",
        "content": "欲晴欲雨天溟蒙，林塘淡荡摇春风。\n游丝落絮鬬飞舞，野花芳草争青红。\n南园北园桑柘绿，村前村后啼布谷。\n蚕姑把叶祝丝多，田翁拜社祈年熟。",
        "dynasty": "宋",
        "collection_info": null
    },
    {
        "uuid": "cfc4c5b4dd3a5a50cb49c73374748e92",
        "title": "次韵旷翁四时村居乐  其二",
        "author": "艾性夫",
        "content": "藕花分房菱出角，瓜实纍纍蔓篱落。\n稻田水多翁不愁，日抱筠筐晒山药。\n清溪濯暑生布裳，石薷煮透山泉香。\n涯南老屋颇宜夏，草窗瓦枕松风凉。",
        "dynasty": "宋",
        "collection_info": null
    },
    {
        "uuid": "67f39e7a71b4b8ecd5eabaabd2533ddb",
        "title": "次韵旷翁四时村居乐  其三",
        "author": "艾性夫",
        "content": "雁云漠漠梧桐秋，风露飒飒生平畴。\n芭蕉叶黄夜气湿，老壁屈曲行蜗牛。\n林外炊烟暗青树，墙头凉月惊鸣杵。\n柴门犬吠人语多，刈熟归来碧天暮。",
        "dynasty": "宋",
        "collection_info": null
    },
    {
        "uuid": "446551bffb22b26cef86f272e5a56164",
        "title": "次韵旷翁四时村居乐  其四",
        "author": "艾性夫",
        "content": "黄鸡懒啼霜月低，青羽乱啄梅花飞。\n乌犍怯寒不出圈，白犬耐冻时穿篱。\n老松堕枝供武火，枯蒲织席遮窗破。\n一窝容膝暖即休，不问瓮中天几大。",
        "dynasty": "宋",
        "collection_info": null
    },
    {
        "uuid": "a1794e5c6a2026150f57cf4687586ed8",
        "title": "木绵布歌",
        "author": "艾性夫",
        "content": "吴姬织绫双凤花，越女制绮五色霞。\n犀熏麝染脂粉气，落落不到山人家。\n蜀山橦老鹄衔子，种我南园趁春雨。\n浅金花细亚黄葵，绿玉苞肥压青李。\n吐成秋茧不用缲，回看春箔真徒劳。\n乌镠笴滑脱茸核，竹弓弦紧弹云涛。\n挼挲玉筯光夺雪，纺络冰丝细如髪。\n津津贫女得野蚕，轧轧寒机纬霜月。\n布成奴视白㲲毡，价重唾取青铜钱。\n何须致我炉火上，便觉挟纩春风前。\n衣无美恶暖则一，木棉裘敌天孙织。\n饮散金山弄玉箫，风流未逊扬州客。",
        "dynasty": "宋",
        "collection_info": null
    },
    {
        "uuid": "d779637f87fd5cf9a63ac23a8f467954",
        "title": "题云锦刘从甫水竹云山亭",
        "author": "艾性夫",
        "content": "玻璃冷浸清湘玉，白衣暖护秋屏绿。\n淮南公子有胜情，收拾四美归吾亭。\n问君亭中更何有，解事家人频送酒。\n客来醉赏不得归，拍阑朗诵亭中诗。",
        "dynasty": "宋",
        "collection_info": null
    },
    {
        "uuid": "23881ba76d09d013d8fa17d9d0628993",
        "title": "解棋",
        "author": "艾性夫",
        "content": "两雄相持机不发，一着输先智相轧。\n退守皆虞虎穴空，通和不肯鸿沟割。\n危枰已属堕甑裏，巧势争看强弩末。\n疲思嘿嘿鬼神寂，密运茫茫天地阔。\n悍鸡趁鬬不暇咮，骏马争驰各忘秣。\n矰禽睥睨欲高举，罝兔迷离思远脱。\n死中求生背水阵，灰冷復焚余烛跋。\n白登倏报沛公走，阏与俄闻赵师活。\n傍观骇服算入妙，对局虚骄气方夺。\n人生胜负何可期，生达难欺死诸葛。\n推枰一笑拍阑干，满袖松风凉泼泼。",
        "dynasty": "宋",
        "collection_info": null
    },
    {
        "uuid": "724a5324da50b1b59ae612e51d5fc999",
        "title": "题陈抟题壁图",
        "author": "艾性夫",
        "content": "长松梢梢老烟雾，瀑泉飞落千丈布。\n树精摇手不敢呵，雅是仙人熟眠处。\n睡蛇未死惊起来，风吹野服冠崔嵬。\n双髽窣窣磨老瓦，墨汁湑湑翻莓苔。\n一翁拥篲供扫壁，一翁耸膊观落笔。\n欲写未写方昂头，野趣含秋正萧瑟。\n先生壮志神龙骧，欲跨八表提天纲。\n市衢呼酒沃侠客，岂肯老死苍山傍。\n忽来馿上听鸣镝，中原王气开皇极。\n心事西峰一首诗，真人自在陈桥驿。",
        "dynasty": "宋",
        "collection_info": null
    },
    {
        "uuid": "dab600f6ee80cc834046e10127276324",
        "title": "酬春湖史履庸惠四皓图",
        "author": "艾性夫",
        "content": "有客有客吾春湖，踏霜打门呼老夫。\n寒温粗了不暇坐，两手奉我商山图。\n皓首庞眉髪如漆，千古高人谁画出。\n疏行大字各题诗，颇类涪翁老年笔。\n绮里季，夏黄公，春风拍浮酒两钟。\n仰天但觉宇宙窄，麾麈一扫尘凡空。\n东园甪里更萧散，石鼎茶瓢风日晚。\n琵琶不作儿女悲，横琴静送飞鸿远。\n周家遗民方避秦，留侯眼高识天人。\n翩翩小出奠危社，落落高举连青云。\n感君持赠慰枯槁，玉雪辉辉见诸老。\n何当乘鹤参翱翔，风露清凉咽瑶草。",
        "dynasty": "宋",
        "collection_info": null
    },
    {
        "uuid": "0c5dfab1aeaaa7d5d5c36a8c1293aa76",
        "title": "浣纱曲",
        "author": "艾性夫",
        "content": "浣纱如妾心，皎然照冰雪。\n秋声入络纬，炯炯织霜月。\n裁衣嫁作梁鸿妇，白髪相看如此布。\n不学西施矜媚妩，妆成欲觅君王顾。\n忘却土城山下路，贪向铜龙溪边住。\n明朝吴骑猛如虎，献入娃宫作俘虏。\n含羞短制衣楚楚，忍学翩翩鹤翎舞。",
        "dynasty": "宋",
        "collection_info": null
    },
    {
        "uuid": "ae91785ca07fce3d3989c68a790b03df",
        "title": "田家词",
        "author": "艾性夫",
        "content": "大儿荷锸去疏麻，小儿提筐来采茶，翁自决水灌秧芽。\n今年续食不可望，一夜老风摇麦花。",
        "dynasty": "宋",
        "collection_info": null
    },
    {
        "uuid": "b532be35fd79707d0e3c90bfbb3733c5",
        "title": "昭君出塞图",
        "author": "艾性夫",
        "content": "长门写遍泥金帖，春风暗老如花靥。\n臂纱尚护红守宫，妾命君恩尽如叶。\n一朝结束嫁荒陲，一马前导五马随。\n老奚并辔相笑语，双袖自抱琵琶啼。\n边风吹碎心如梦，云长只有孤鸿送。\n早知毡帐是羊车，却把黄金博青冢。\n向来玉锁摇铜环，咫尺不得窥天颜。\n祇今堕在万里外，日光那到祁连山。\n女色自矜还自悞，画史欺君君莫怒。\n甘向匈奴作妇翁，而翁首祸羞千古。",
        "dynasty": "宋",
        "collection_info": null
    },
    {
        "uuid": "a30a767d4b6854fc6271104eb13fd179",
        "title": "与觹轴工郑老",
        "author": "艾性夫",
        "content": "君不见世南人间行秘书，撑肠拄腹搜不枯。\n眼空千古不留物，更用芸香祛蠹鱼。\n又不见王家楼中五百车，锦奁玉轴籤红牙。\n夜生光怪射东壁，神鬼错愕相惊嗟。\n无形之书不復见，有形之书今亦鲜。\n吴侬鞭马驰京尘，何曾着眼鸡林人。\n弓刀自带封侯相，黄金不博青藜杖。\n请翁少待三十年，怕有米家书画船。",
        "dynasty": "宋",
        "collection_info": null
    },
    {
        "uuid": "0c007d5dbc23df1449b5cfd15f75159c",
        "title": "旧有歙砚雅宜墨镵贱号于阴以乱亡去十余年矣忽见之村学堂中睨视间有艴然持之却走者如恐予之取也因作此以遗砚",
        "author": "艾性夫",
        "content": "冰蚕吐丝寒玉苍，老龙磨角玄云香，半生食汝充饥肠。\n正尔悒悒伤弓亡，一日到眼惊余皇，欲呼未见谁鬣长。\n庸奴自愧取不臧，艴然持之走盖藏。\n呜呼得失安可常，我不善保遗渠殃，苟能藏之殃而祥。\n但随牛后失所当，枯竹尚作神龙骧。\n安得石精变化飞堕桑君旁，塞翁失马心清凉。",
        "dynasty": "宋",
        "collection_info": null
    },
    {
        "uuid": "25a7a26e10ffbc4ac4cea4fe4846c189",
        "title": "雪吟效禁体并去一切熟事",
        "author": "艾性夫",
        "content": "群仙碎翦明河水，须臾变换人间世。\n重阴漠漠不分天，万里茫茫更无地。\n回飞慢舞忽交急，清壑污渠受平施。\n虚光眩转混昼夜，终日纵横绝声气。\n埋深矮屋火无功，捲入空檐风挟势。\n无同那得羽相似，怪见惟惊犬群吠。\n调和稚子割蜜脾，涩缩山翁鸣屐齿。\n秃苍捕雀花两眼，戏客捏狮红十指。\n径须醉赏腊前三，纷纷尽是明年米。",
        "dynasty": "宋",
        "collection_info": null
    },
    {
        "uuid": "e603f8e92bc7451384bf0b67cf4f7486",
        "title": "题陈所翁为叶半隠作全龙邀同赋",
        "author": "艾性夫",
        "content": "鸱夷饮江共晓汲，麈尾拂屏翻墨汁。\n密云黯黯扶天来，黑风冥冥吹海立。\n涛奔浪骇恣神怪，惊起苍龙九渊蛰。\n鬚髯怒插霜戟寒，鳞甲光摇春雨湿。\n身蟠远势欲万里，吻渴沧溟归一吸。\n僧繇汗背叶公走，祇合庸奴事供给。\n所翁湖海陈元龙，小傍皇华在原隰。\n酒酣作画特余事，大手能旋倚天笠。\n只恐通神风雨急，抉破天门夜飞入，明日山翁倚屏泣。",
        "dynasty": "宋",
        "collection_info": null
    },
    {
        "uuid": "a2cc62ca2f4b1c4ad2ebd03f62149e53",
        "title": "题赵大年奉议小景",
        "author": "艾性夫",
        "content": "江头古树片叶无，槎牙老龙爪角枯。\n风含雪意天欲晚，冻栖不动鸲鹆满。\n翩翩四翼来何迟，睥睨欲泊无空枝。\n写生贵活意独到，明朝嘈杂听渠噪。",
        "dynasty": "宋",
        "collection_info": null
    },
    {
        "uuid": "7f6541023b3c0b828021bff2eef64e73",
        "title": "煎后山峰上人新茶",
        "author": "艾性夫",
        "content": "拣芽穰穰鹰爪黄，活火濈濈鱼眼汤。\n扫花席地白日静，穿帘透户春风香。\n唤醒松根渴睡汉，五更清梦从渠短。\n泠泠灌顶欲通仙，稽首法云甘露椀。",
        "dynasty": "宋",
        "collection_info": null
    },
    {
        "uuid": "ad1e19303370de2a6522bc29b72e59ea",
        "title": "蒲席歌",
        "author": "艾性夫",
        "content": "君不见象床金缕黄龙鬚，翠帏茸毯红氍毹。\n凝香燕寝环琼姝，美物作恶常须臾。\n能令王孙泣路隅，富贵不到山中臞。\n霜空雁落寒陵肤，西溪女郎织春蒲。\n作席眼眼涵清腴，髪僧方丈供横铺。\n苍烟翠雾不可摹，摩挲温厚便鹤躯。\n高眠齁齁忘朝晡，远梦飒飒生江湖。\n楮衾竹榻蒲为徒，观美不足安有余。\n更生九节寿老夫，百年与尔同卷舒，清风傲兀超几蘧。",
        "dynasty": "宋",
        "collection_info": null
    },
    {
        "uuid": "c6fd2c4eb4d2b1fb80ab972ca0bcd4c7",
        "title": "严氏古琴",
        "author": "艾性夫",
        "content": "苍梧弓剑俱尘土，一片枯桐尚传古。\n有絃弹入碧虚寒，彩凤应来兽应舞。\n物真物贋不必论，立名幸有古意存。\n南风不作民正愠，我欲抱渠招帝魂。",
        "dynasty": "宋",
        "collection_info": null
    },
    {
        "uuid": "02c676bbaeef46f05bac99394c747bbb",
        "title": "祷雨积烟山之龙潭有应",
        "author": "艾性夫",
        "content": "神镵鬼凿深无底，谁敢然犀照秋水。\n苍生望霖龙不起，蜡丸笺心聒龙耳。\n髯张尾战珠脱腹，仰天嘘气阳侯哭。\n铜瓶偷湫未及屋，黑云崩山雨如竹。",
        "dynasty": "宋",
        "collection_info": null
    },
    {
        "uuid": "f977e3aed9b196b6c64ab255019b7d42",
        "title": "射虎行赠张生",
        "author": "艾性夫",
        "content": "深村落日啼寒乌，中有十数黄于菟。\n饱吞猘狗未足醉，时失行客惊相呼。\n苍髯老翁百夫勇，蹶张强弩金仆姑。\n潜机夜半发乘矢，黄髯白额歼其渠。\n寝皮食肉争赏快，入穴取子无留余。\n呜呼山中猛虎今已无，人间苛虎谁驱除。\n老翁负弩先辟易，此虎咆哮角而翼。",
        "dynasty": "宋",
        "collection_info": null
    },
    {
        "uuid": "a097f99c1730c7744d677c1bae4b1333",
        "title": "题明皇醉归图",
        "author": "艾性夫",
        "content": "金车山重牛难挽，五花嘶出长春苑。\n太官供顿宴骊山，三郎沉醉归来晚。\n酩酊马上扶者谁，秀眉照眼两国姨。\n红香把臂手亦软，三马相倚不敢驰。\n黄门拥道尽端美，锦衫绣帽春风起。\n解酲尚恐需余尊，捧把玉巵行復止。\n最后一马寿王妃，鸾扇夹侍双琼姬。\n酣酣嘿嘿意自远，恨不醑我渔阳儿。\n图陈无逸今安有，却作醉徒供画手。\n昭陵百战大山河，凉州几瓮葡萄酒。",
        "dynasty": "宋",
        "collection_info": null
    },
    {
        "uuid": "9b806c35a9b587ef5f609969e37994ef",
        "title": "儿馁嗔郎罢妻寒怨藁砧唐眉山诗也戏为笺之",
        "author": "艾性夫",
        "content": "父天不可嗔，夫君不宜怨。\n要知古圣贤，贵在素贫贱。\n父常煮字不成饭，夫常织文不成绢，衣粗布衣龁藜苋。\n去耕原上田，往种陌上桑。\n穫云秋穗重，缲雪春丝长。\n汝温汝饱官征忙，翁出校书为汝偿。",
        "dynasty": "宋",
        "collection_info": null
    },
    {
        "uuid": "023c6e1f36fdcc369b151cefb32e8643",
        "title": "赋壬一侄孙破砚",
        "author": "艾性夫",
        "content": "山翁手持青石骨，疑是元宾瘗中物。\n支床捣练应不然，中裂何由半存没。\n冰池既决不可堤，镜面已破那能规。\n达人不必顾堕甑，好事大率逢轰碑。\n寒蝉饱饮供晓滴，尽了山中病磨墨。\n太和磔裂三千年，何处人间有完璧。",
        "dynasty": "宋",
        "collection_info": null
    },
    {
        "uuid": "950749164358cd2a9ce1f7aeee4c3ab5",
        "title": "与图书工罗翁",
        "author": "艾性夫",
        "content": "木天荒寒风雨黑，夜气无人验东壁。\n天球大玉生土花，虞歌鲁颂谁能刻。\n翁持铁笔不得用，小试印材蒸栗色。\n我今白首正逃名，运与黄杨俱受厄。\n藏锋少竢时或至，精艺终为人爱惜。\n固不必附名党锢碑，亦不必寄姓麻姑石。\n江湖诗板待翁来，传与鷄林读书客。",
        "dynasty": "宋",
        "collection_info": null
    },
    {
        "uuid": "bde8f7e4881e859b6e22ea4c758c5e5a",
        "title": "杉树牌晚憩",
        "author": "艾性夫",
        "content": "倦童呼不诺，久客坐长叹。\n野色归烟暝，秋声入雨寒。\n阅人江树老，经火路牌残。\n近郭鱼羹饭，招呼作晚餐。",
        "dynasty": "宋",
        "collection_info": null
    },
    {
        "uuid": "67d857201873016a75a8a058f259f90c",
        "title": "客归",
        "author": "艾性夫",
        "content": "髪僧行脚倦，归计上心忙。\n秋老蝉声短，江空雁影长。\n干坤无了日，霜露感殊乡。\n遥想梅花未，还家定雪香。",
        "dynasty": "宋",
        "collection_info": null
    },
    {
        "uuid": "fa0d25cc3328000a3b7ed42816e8a977",
        "title": "过石泉寺",
        "author": "艾性夫",
        "content": "藓壁作怪画，石泉操古琴。\n藤多山木老，僧瘦道根深。\n白鹄随人饭，青猿抱佛吟。\n经过恨不数，带雨度遥岑。",
        "dynasty": "宋",
        "collection_info": null
    },
    {
        "uuid": "1c667e65fdd7f7d64ee63687883f4bbc",
        "title": "雪尽",
        "author": "艾性夫",
        "content": "雪尽孤峰瘦，家贫老梦寒。\n春鞭双影动，岁节五更残。\n努力三餐饭，滋身九转丹。\n时危从道丧，不敢弃儒冠。",
        "dynasty": "宋",
        "collection_info": null
    },
    {
        "uuid": "7efa5819228a9de14377be68668d615f",
        "title": "吴种柳枉教辄復奉答",
        "author": "艾性夫",
        "content": "天地穷东野，江湖困子长。\n逢人双白眼，衒俗小红裳。\n旧句传枫冷，新吟带柳香。\n还能相料理，亦足慰凄凉。",
        "dynasty": "宋",
        "collection_info": null
    },
    {
        "uuid": "def21ebc18a07721848074346c5f997f",
        "title": "平塘陶使君挽歌",
        "author": "艾性夫",
        "content": "今代平塘老，前身靖节翁。\n死知随物化，贫与不官同。\n仕国棠阴在，休亭蕙帐空。\n容人方竹马，楚些已西风。",
        "dynasty": "宋",
        "collection_info": null
    },
    {
        "uuid": "71af5d575fd99b324be29d5f6343c9ea",
        "title": "饭客",
        "author": "艾性夫",
        "content": "菜剪尧时韭，羹羞晋代莼。\n家寒多食淡，客好不嫌贫。\n一夜小窗雨，百年华髪人。\n明朝未须去，老别最伤神。",
        "dynasty": "宋",
        "collection_info": null
    },
    {
        "uuid": "dcc9098a0b0d4d44e7d604e5c2d22d3e",
        "title": "谢吕云叔饷墨",
        "author": "艾性夫",
        "content": "苍苍乌玉笏，岁岁到山翁。\n君眼何曾白，吾颜自觉红。\n一生磨不死，万事写成空。\n回首柯山路，凄凉不復东。",
        "dynasty": "宋",
        "collection_info": null
    },
    {
        "uuid": "b2dd914e3733b47576c1440b2944e93a",
        "title": "丁亥冬大雪十数作邓清旷以苦寒吟见寄",
        "author": "艾性夫",
        "content": "十雪势未已，一冬天积阴。\n背风留更久，入夜落偏深。\n禾稼连冰柱，天花幻玉林。\n遥怜五峰老，尚寄苦寒吟。",
        "dynasty": "宋",
        "collection_info": null
    },
    {
        "uuid": "bb9e06e22aff7a8413d99543a037bf51",
        "title": "病中即事",
        "author": "艾性夫",
        "content": "支身惟首健，随事与心违。\n病久药为饭，寒深火是衣。\n矮窗看日度，远梦傍云飞。\n可比梅花瘦，呼童试折归。",
        "dynasty": "宋",
        "collection_info": null
    },
    {
        "uuid": "ca142e99abcf1d95c54f60b7ec65d696",
        "title": "正觉僧榻",
        "author": "艾性夫",
        "content": "赞公分半榻，卧近竹西楼。\n四壁寒蛩夜，一山黄叶秋。\n梦随三鼓动，月尚半窗留。\n零乱芭蕉影，禅衣烂不收。",
        "dynasty": "宋",
        "collection_info": null
    },
    {
        "uuid": "b7f3e14693a8a97046c7be54f865aa2a",
        "title": "哭林止庵",
        "author": "艾性夫",
        "content": "止庵诸老行，今日九原人。\n头为谈经白，家因好客贫。\n欲铭贞曜墓，来哭广成真。\n俯仰南湖月，瑶琴锁碧尘。",
        "dynasty": "宋",
        "collection_info": null
    },
    {
        "uuid": "fa3c658cc455ec565b4bf13fb5de73f7",
        "title": "日永",
        "author": "艾性夫",
        "content": "日永驹难过，庭空雀亦无。\n花招蜂出早，草碍蚁行迂。\n蕉叶露台掌，水光天影图。\n下帘便道静，烟篆起茶炉。",
        "dynasty": "宋",
        "collection_info": null
    },
    {
        "uuid": "1a2174c92828ff27ab480562ab334138",
        "title": "癸巳小至",
        "author": "艾性夫",
        "content": "舌在贫何害，脾清瘦不妨。\n天心半夜子，道脉一分阳。\n山色春秋老，梅花天地香。\n半炉煨芋火，意味颇悠长。",
        "dynasty": "宋",
        "collection_info": null
    },
    {
        "uuid": "ed145800e68b5736b19c9689033a9377",
        "title": "尽日",
        "author": "艾性夫",
        "content": "尽日坐谷口，看云生岭头。\n蝉声偏占晚，菊色欲专秋。\n江碧水心淡，叶红溪树愁。\n干坤万万古，流转一虚舟。",
        "dynasty": "宋",
        "collection_info": null
    },
    {
        "uuid": "2c41e9cb2c25f5f9fe3a7eee3fa54290",
        "title": "次韵秋心",
        "author": "艾性夫",
        "content": "短髪白已尽，寒花黄到今。\n秋清山见骨，年老树留心。\n独鹤离骚怨，虚泉大雅音。\n冥鸿不知处，引睇暮云深。",
        "dynasty": "宋",
        "collection_info": null
    },
    {
        "uuid": "2866c7207ea67281058caa9f2b60333c",
        "title": "秋阴",
        "author": "艾性夫",
        "content": "老蝉吟渐懒，愁蚓思无穷。\n数点菊花雨，一溪茅屋风。\n苔衣秋井绿，枫缬晓山红。\n急索鹑裘补，寒先及老翁。",
        "dynasty": "宋",
        "collection_info": null
    },
    {
        "uuid": "93fd4c0f02551a06c69acbdf8a513311",
        "title": "番城晚眺",
        "author": "艾性夫",
        "content": "独眺秋愈远，孤城日渐曛。\n地平浮楚泽，天阔见吴云。\n风静渔歌合，波摇雁影分。\n未应陵谷变，不得问番君。",
        "dynasty": "宋",
        "collection_info": null
    },
    {
        "uuid": "d54af8ee5dd8dae07d49e3ac40dc38a7",
        "title": "道中  其一",
        "author": "艾性夫",
        "content": "共僧分晚供，呼渡立桥东。\n雁背西风紧，渔梁落照红。\n云添疏树影，叶补败船篷。\n旧日津亭酒，黄垆蔓草中。",
        "dynasty": "宋",
        "collection_info": null
    },
    {
        "uuid": "3d0b3c335d4f5aca4e6f1d77c5ece736",
        "title": "道中  其二",
        "author": "艾性夫",
        "content": "觅宿村溪远，逢人面目生。\n习移多佩犊，气怒鬬呼鹰。\n天阔秋阴重，风高夜柝惊。\n迟明怀宿饱，股栗履春冰。",
        "dynasty": "宋",
        "collection_info": null
    },
    {
        "uuid": "8edef20c62add8da210470eb999f1982",
        "title": "有感",
        "author": "艾性夫",
        "content": "江汉亡维楫，山林困蒺藜。\n头颅春雪重，心绪晚云低。\n挂树蛇留蜕，踰垣虎印蹄。\n遥怜伯劳燕，辟地各东西。",
        "dynasty": "宋",
        "collection_info": null
    },
    {
        "uuid": "a9c220cf5ac56280a3112b40b5cc8ef5",
        "title": "谢吴子与惠诗",
        "author": "艾性夫",
        "content": "解后西风野菊黄，别来冉冉历三霜。\n未偿诗债如山重，曾结交盟引梦长。\n老病终年亲药裹，清谈何日倒书囊。\n闻君读罢多娱乐，萱草春深棣萼芳。",
        "dynasty": "宋",
        "collection_info": null
    },
    {
        "uuid": "801ed139162a38b98c98beed4158ee9f",
        "title": "冬夜抄诗作",
        "author": "艾性夫",
        "content": "笔债穷年老髪僧，砚寒还復夜敲冰。\n西堂梦后无灵运，夔府归来有少陵。\n诸老文章凡几变，千年风雅欠中兴。\n矮窗烛暗成惆怅，忽见梅花月一棱。",
        "dynasty": "宋",
        "collection_info": null
    },
    {
        "uuid": "fc9f1e4928cc7cf1088e9b15f01bda37",
        "title": "送客至灵谷",
        "author": "艾性夫",
        "content": "仙林路细出山腰，灵谷峰高入紫霄。\n立石借为题字壁，倒松因作度溪桥。\n雨花湿地人归晚，烟草迷川马去遥。\n记得玄都种桃处，黯然分袂各魂销。",
        "dynasty": "宋",
        "collection_info": null
    },
    {
        "uuid": "5f82018996997eff8a943b467958e9d6",
        "title": "重赠星翁陈跛子",
        "author": "艾性夫",
        "content": "拄拐蹒跚鬓雪明，向来小范亦分羹。\n十年不见疑先死，一旦相逢似再生。\n尽乱亦收诗卷上，长贫犹挟命书行。\n试言何物妖星照，是处青山白骨横。",
        "dynasty": "宋",
        "collection_info": null
    },
    {
        "uuid": "6d8474b6fcfe96bc78aff3c478af92a7",
        "title": "旧庐毁于乱十年矣吾老他寓每不能再葺戊子冬良异聚芸人之资自构小堂因以勉之",
        "author": "艾性夫",
        "content": "旧址相传五世昌，寒芜忍堕十年荒。\n老吾衰落空怀土，幸汝辛勤自肯堂。\n袖裏莫忘无恤简，墙头犹有孔明桑。\n地灵旧日钟文气，且要扶持此脉长。",
        "dynasty": "宋",
        "collection_info": null
    },
    {
        "uuid": "5550d3b69654f935aae9b16be8210b98",
        "title": "桂花",
        "author": "艾性夫",
        "content": "秋树婆娑风露凉，老蟾落子种虚堂。\n胚浑天地中央色，漏泄神仙上界香。\n贫裏忽惊添粟满，老来不动买花狂。\n带愁莫上黄楼去，归隠淮山兴味长。",
        "dynasty": "宋",
        "collection_info": null
    },
    {
        "uuid": "4b92e4ed0a4910db600ec61c22a35994",
        "title": "酬邻僧惠古杭芦管兔毫",
        "author": "艾性夫",
        "content": "黄芦笠泽剪秋雨，褐兔中山俘饱霜。\n千里能随云衲远，数君肯顾草庐荒。\n无情书传方高阁，何处尘埃有画墙。\n留与素翁修菊谱，寒花吹入墨云香。",
        "dynasty": "宋",
        "collection_info": null
    },
    {
        "uuid": "5ce6811c03c18d74d552a220849f2546",
        "title": "义马冢",
        "author": "艾性夫",
        "content": "诉得冤伸意始休，敝帷埋骨几经秋。\n兽心犹办死报主，人面却甘生事仇。\n作传自应班豫让，论功何止及留侯。\n世间义字无人识，写在荒丘马冢头。",
        "dynasty": "宋",
        "collection_info": null
    },
    {
        "uuid": "ce856280cc7f4595a4d839e13c50aa99",
        "title": "题艾溪",
        "author": "艾性夫",
        "content": "睦城西下柳阴阴，以艾名溪古到今。\n鼻祖桑弧蓬矢地，耳孙乔木故家心。\n应无别姓争墩住，曾有高人对客吟。\n欲向原头拜宗老，西风落日暮云深。",
        "dynasty": "宋",
        "collection_info": null
    },
    {
        "uuid": "c07354fe11ae16d52d5ea299c4d23a98",
        "title": "与雪舟杨子圆十五年不相闻一日辱和猥句更号皓隠因復奉寄",
        "author": "艾性夫",
        "content": "羞把长裾事走趋，已将身世混樵渔。\n畏途咫尺如千里，老友多年欠一书。\n最喜山人题皓隠，莫教帝画到幽居。\n欲寻载雪舟边路，来为槃翁赋遂初。",
        "dynasty": "宋",
        "collection_info": null
    },
    {
        "uuid": "a596391d36f2fc9f643ce97cdeb9a940",
        "title": "寄清旷邓隠夫",
        "author": "艾性夫",
        "content": "去年菊裏辱经过，秋思萧萧又草坡。\n兵火东南关气数，交游湖海隔风波。\n书缘辟乱经年少，诗想忧时近日多。\n倘有鳞鸿幸相寄，青灯无奈忆君何。",
        "dynasty": "宋",
        "collection_info": null
    },
    {
        "uuid": "42770981197010bc688e3df8e6c6f0e8",
        "title": "次大五侄问移家韵",
        "author": "艾性夫",
        "content": "投老移家僻坞来，满林秋露洗黄埃。\n饭纔种麦须堪饱，衣旋培桑未可裁。\n万古干坤如传舍，一生风雪叹江梅。\n相看喜有青田鹤，肯与诗筒日往回。",
        "dynasty": "宋",
        "collection_info": null
    },
    {
        "uuid": "b28f22adb556de6e266705566f5315bb",
        "title": "移家寄诸丈",
        "author": "艾性夫",
        "content": "十弓荒圃百弓山，缚草编茅屋两间。\n鸡瓮不知天广大，鹤巢已觉地宽閒。\n胜心扰扰双蜗角，畏路岩岩九虎关。\n退一步行差得计，野云深处即商颜。",
        "dynasty": "宋",
        "collection_info": null
    },
    {
        "uuid": "b6eee090a36a5d3d0d2b64e9a4538200",
        "title": "再答诸丈见和二首  其一",
        "author": "艾性夫",
        "content": "神龟为我作天山，合住清泉白石间。\n岁月短梭人易老，诗书高阁士方闲。\n秋鸿社燕炎凉势，沧海桑田梦觉关。\n近屋虬松三百尺，时时相对各苍颜。",
        "dynasty": "宋",
        "collection_info": null
    },
    {
        "uuid": "fa822f94fd5912fcf7fcdc713c80a2d0",
        "title": "再答诸丈见和二首  其二",
        "author": "艾性夫",
        "content": "肯为刘安赋小山，几时鸡犬过云间。\n命穷无用三千字，蹄蹶难供十二闲。\n薄酒程头多隔县，故人踪迹半阳关。\n何当共嚼西岩雪，嗅取梅花一破颜。",
        "dynasty": "宋",
        "collection_info": null
    },
    {
        "uuid": "27218cb45663b6dd6af195291ffeaf30",
        "title": "游古汴赵氏溪园",
        "author": "艾性夫",
        "content": "不起楼台作热官，小园回合抱溪湾。\n露漙花靥春红湿，烟护松髯晚翠寒。\n已向掌中旋宇宙，正须胸次着云山。\n可能再为苍生出，鹤怨猿啼搅夜阑。",
        "dynasty": "宋",
        "collection_info": null
    },
    {
        "uuid": "e09ad3627e2cf8953f1629ba5f094aa7",
        "title": "次吴寿翁溪园韵寄题",
        "author": "艾性夫",
        "content": "营营谁肯卧沧洲，喜有高人此枕流。\n得水最多知地胜，种花无数欲春留。\n图传笠泽三分画，梦绕黄淤十里秋。\n料得江枫吟未了，载诗应汗谪仙牛。",
        "dynasty": "宋",
        "collection_info": null
    },
    {
        "uuid": "0b8aaa09744e31466003852b0f5d1ec8",
        "title": "拜五世祖妣墓",
        "author": "艾性夫",
        "content": "敬脉人人似饮泉，扫松罗拜喜争先。\n颂琴不朽终流庆，石仲相看莫计年。\n沧海桑田谁料此，秋风宰树幸依然。\n五陵莫说骊山下，愁绝求羊一穗烟。",
        "dynasty": "宋",
        "collection_info": null
    },
    {
        "uuid": "0a939e2e27bf7d3473dd3d17c21e2de9",
        "title": "辟乱逢故人",
        "author": "艾性夫",
        "content": "乱裏相逢各自忙，少依松影话凄凉。\n古来尚有种桃处，今去当传辟谷方。\n马蹴黄尘遮日暗，鬼吹青燐隔林光。\n海田未必非天数，空对西风老泪滂。",
        "dynasty": "宋",
        "collection_info": null
    },
    {
        "uuid": "920607668bab8d3cb4e16778be74b070",
        "title": "题友人归隠图",
        "author": "艾性夫",
        "content": "买山长说欲栖身，画得图成隠始真。\n半枕虚堂生草梦，一溪流水种桃人。\n但知樵客当辞汉，莫与渔郎说避秦。\n早晚相从弄明月，细听唤铁响苍筠。",
        "dynasty": "宋",
        "collection_info": null
    },
    {
        "uuid": "9bcc70aa6ce19ccd858255c52d5e55b3",
        "title": "意行",
        "author": "艾性夫",
        "content": "意行行到野人家，门带清溪石径斜。\n落日轻烟山可画，短篱颓堑菊能花。\n归迟悞客频敲竹，坐久劳人再煮茶。\n那得宽閒无点事，日搔短髪问桑麻。",
        "dynasty": "宋",
        "collection_info": null
    },
    {
        "uuid": "c5397d06cfa16d818c1fe28dec6fbfa9",
        "title": "庚寅二月朔积雪初霁过和山见雪深堂瑞香盛开回过烟雨村则庭中花更早亦未歇也得数语录似二花主人",
        "author": "艾性夫",
        "content": "烟雨庭前锦伞张，一般秾郁雪深堂。\n偶扶晴日孤筇出，连挹春风两屋香。\n供佛省烧苍柏子，熏书不藉绿芸囊。\n冰霜尽厄芳心在，自与梅花是雁行。",
        "dynasty": "宋",
        "collection_info": null
    },
    {
        "uuid": "5516d53419361cf4e9b79d22efb74157",
        "title": "废贡院为米廪过之值盘厫",
        "author": "艾性夫",
        "content": "担夫勇似踏槐忙，卫卒严于夹棘防。\n千古文章成画餠，万人场屋忽敖仓。\n籍存尚或思班爵，礼废宁容併去羊。\n立尽斜阳还独笑，功名自古梦黄粱。",
        "dynasty": "宋",
        "collection_info": null
    },
    {
        "uuid": "f0a7ac3f08b0e854724e543802dd27bb",
        "title": "示子良异",
        "author": "艾性夫",
        "content": "霜雪林头又绿稠，干坤生意几时休。\n人情葵扇炎凉态，世路瞿塘上下舟。\n鳖跛未输蚿百足，茅封不敌橘千头。\n细看不似吾儒业，一片书田或有秋。",
        "dynasty": "宋",
        "collection_info": null
    },
    {
        "uuid": "fcf85d05781b6fbea1907a00c09d19ec",
        "title": "赠数学姜兄",
        "author": "艾性夫",
        "content": "向来涂抹趁春妍，老去栖迟叹雪颠。\n一倍法灵君说数，三生缘定我随天。\n正须花外羁奔马，莫向桥南听杜鹃。\n见说侯封容易觅，紫茸靴袴锦鞍鞯。",
        "dynasty": "宋",
        "collection_info": null
    },
    {
        "uuid": "57c5413af6c2758c1b1dd33d25a8bf7a",
        "title": "赠谈数陈改之",
        "author": "艾性夫",
        "content": "投老江南黄叶村，菊花时节雨昏昏。\n矮窗孤梦正欹枕，拄杖一声谁打门。\n三字头衔康节数，一编心易华山孙。\n吾年渐似璜溪老，尚把灵光许独存。",
        "dynasty": "宋",
        "collection_info": null
    },
    {
        "uuid": "841efc2b901dd7f476210bc44396b6d6",
        "title": "谢惠楮衾",
        "author": "艾性夫",
        "content": "厚于布被拥公孙，清似荷衣伴屈原。\n捲送春云香入梦，剪成秋水淡无痕。\n五更葭管嘘寒谷，一榻梅花近雪村。\n直作黄紬纹锦看，日高睡稳不开门。",
        "dynasty": "宋",
        "collection_info": null
    },
    {
        "uuid": "36d324f5a892554baaad4b73695173d6",
        "title": "观潮",
        "author": "艾性夫",
        "content": "按节波神逆水来，鱼龙掀舞鬬崔嵬。\n浪高峰顶青天雪，风助江声白昼雷。\n势欲上时掀海立，怒无泄处触山回。\n世间亡国知多少，谁似灵胥恨未灰。",
        "dynasty": "宋",
        "collection_info": null
    },
    {
        "uuid": "e5d9ea71473624ef18e2b848284a4978",
        "title": "悼亡  其一",
        "author": "艾性夫",
        "content": "秋瑟凄凉忽断絃，自砻山石志新阡。\n稍閒即病身无福，竟死难医命有天。\n会绩忍看烧烛泪，遗簪聊抵买花钱。\n最惭误看刘蕡策，辜汝相依四十年。",
        "dynasty": "宋",
        "collection_info": null
    },
    {
        "uuid": "df20e12d172f87921c93e92a0e52c630",
        "title": "悼亡  其二",
        "author": "艾性夫",
        "content": "死生最怕堕危机，乱世全身正自稀。\n满地干戈殊不定，盖棺丘陇未为非。\n鹿门不共庞公隠，凤褐谁缝杜老衣。\n愁绝梧楸烟雨地，藁砧百岁拟同归。",
        "dynasty": "宋",
        "collection_info": null
    },
    {
        "uuid": "c321a6b9f9f89622f9cd71ff42ab826d",
        "title": "人名诗戏效王半山  其一",
        "author": "艾性夫",
        "content": "重耳盈盈岸柳黄，九龄冉冉涧松苍。\n梅开小白添新雪，鸦引童乌弄夕阳。\n樵唱转低春谷永，雁声不断暮云长。\n奔泉浑作山涛响，溅入悬岩百药香。",
        "dynasty": "宋",
        "collection_info": null
    },
    {
        "uuid": "0d2fc8b8c628267da06c6da74e6188f4",
        "title": "人名诗戏效王半山  其二",
        "author": "艾性夫",
        "content": "偶来安石坐林塘，因得栖筠受晚凉。\n归鸟衝烟方陆续，寒花经雨尚黄香。\n云如仙客踪无定，风作山宾语自长。\n师古不成书谩读，乐天深结退居房。",
        "dynasty": "宋",
        "collection_info": null
    },
    {
        "uuid": "27e08dd4bc38850e99486b6b200e9b93",
        "title": "湖阴故人家",
        "author": "艾性夫",
        "content": "水痕落尽见晴沙，步入湖阴处士家。\n梅一两花春尚小，雁三五字日初斜。\n百年耆旧多思洛，五夜精魂半梦华。\n珍重瑶琴莫轻拂，西风江上沸芦笳。",
        "dynasty": "宋",
        "collection_info": null
    },
    {
        "uuid": "f6833b58bc45ce4fd755c27685ad4d12",
        "title": "捻髭",
        "author": "艾性夫",
        "content": "细捻寒髭缕缕霜，未须惆怅惜流光。\n近山归鹭分明白，过雨斜阳浅淡黄。\n春入桑榆花影瘦，门无车马草心长。\n暮年一卷参同契，觅得安神不老方。",
        "dynasty": "宋",
        "collection_info": null
    },
    {
        "uuid": "43695168b69afe3ab9ee532e6764bf72",
        "title": "赋太和寺同根红白梅",
        "author": "艾性夫",
        "content": "雪影萧萧带晚霞，胭脂灼灼傍铅华。\n孤山夜合连枝木，一树春分二色花。\n牛继马来几换骨，鹤乘鸾去忽通家。\n向来逋老题诗处，曾有红裙拂碧纱。",
        "dynasty": "宋",
        "collection_info": null
    },
    {
        "uuid": "0a30422f2a0d9d8b4726a0b5311a3f41",
        "title": "滕王阁",
        "author": "艾性夫",
        "content": "木老江空雁阵秋，阑干倚尽思悠悠。\n舞衫歌扇落春梦，山雨浦云牵暮愁。\n半壁夕阳千古在，几朝王气一时休。\n献陵无树供寒雀，信是劳生枉白头。",
        "dynasty": "宋",
        "collection_info": null
    },
    {
        "uuid": "cd894b9cf4393b25577c7e5dcce5b3bd",
        "title": "赠绳伎",
        "author": "艾性夫",
        "content": "绝艺当场万目倾，两竿朽索半空横。\n反提双女摩肩过，仰射孤鸿信脚行。\n胆似子龙身裏满，体如飞燕掌中轻。\n弄潮已叹吴儿险，更有人从死处生。",
        "dynasty": "宋",
        "collection_info": null
    },
    {
        "uuid": "fa7d55ff19db55448b794ced4ed5c757",
        "title": "日食",
        "author": "艾性夫",
        "content": "谁撤天门虎豹扃，群妖食日上青冥。\n一眉不及黄昏月，万目惊看白昼星。\n绝响无人槌败鼓，洗光何地激沧溟。\n仰天凝注需阳復，寂历西风老泪零。",
        "dynasty": "宋",
        "collection_info": null
    },
    {
        "uuid": "234419893e3e8779699737cde0fc0afd",
        "title": "穆陵大礼图",
        "author": "艾性夫",
        "content": "丹青百丈鹅溪绢，缥轴南郊大礼图。\n官隶威仪犹是汉，山河风景已非吴。\n秋阴汾水年年雁，月黑连昌夜夜狐。\n辇路莫惊荒草暗，鮧膏灯灭出金鳬。",
        "dynasty": "宋",
        "collection_info": null
    },
    {
        "uuid": "2d034868e4affce041f53834faab0836",
        "title": "史氏铁笛",
        "author": "艾性夫",
        "content": "蕲川老竹未为奇，横截凉州黑玉枝。\n阳燧无烟山鬼铸，蓬壶乘月浪仙吹。\n一声响裂千崖石，九曲亭标二老诗。\n俗耳从前听不得，壁尘蛛网故多时。",
        "dynasty": "宋",
        "collection_info": null
    },
    {
        "uuid": "62ed32e92b7580a282042827f339ae57",
        "title": "苦雨喜晴早作散步",
        "author": "艾性夫",
        "content": "寂历山房久杜门，清晨踏碎碧苔纹。\n池经宿雨添三尺，花怯春寒瘦一分。\n满地月凉翻竹露，隔溪风细度松云。\n近来生计随缘足，半亩荒畦手自耘。",
        "dynasty": "宋",
        "collection_info": null
    },
    {
        "uuid": "1302c2552107448a7b84403b7502bd98",
        "title": "归大五侄天觉砚",
        "author": "艾性夫",
        "content": "脉暖犹涵老藓斑，眼花仍带泪痕潸。\n厄于劫火元无恙，意在斯文岂苟完。\n一片墨光留手泽，浑家黄色上眉间。\n只消半滴冰蜍水，涨起满村烟雨寒。",
        "dynasty": "宋",
        "collection_info": null
    },
    {
        "uuid": "8c4ce72c588a8e1041ae40e95d696b17",
        "title": "留城",
        "author": "艾性夫",
        "content": "夜半辽东白鹤归，旧来巢处立多时。\n门关落日千家静，旗飐秋风万马嘶。\n文堰石台空有谶，画堂翠幕更无诗。\n悠悠往事俱尘土，只有寒流是古溪。",
        "dynasty": "宋",
        "collection_info": null
    },
    {
        "uuid": "a3a39609e5b2057e9ebf9d0db77211d2",
        "title": "题洪崖仙坛",
        "author": "艾性夫",
        "content": "树精不死卧松关，呵护仙翁旧禁坛。\n天阔难寻骑去鹤，井香疑有炼成丹。\n山如辟谷秋逾瘦，屋尚凌虚夏亦寒。\n行遍苍崖无石髓，空和凉月倚阑干。",
        "dynasty": "宋",
        "collection_info": null
    },
    {
        "uuid": "c75bc55c24c252b950baaf3b746930db",
        "title": "寒食后",
        "author": "艾性夫",
        "content": "寒具油干火已新，流觞水暖酒初醺。\n蔷薇半树花孤注，杜宇一声春二分。\n薄晚草心先浥露，久晴山意欲生云。\n老来尚费閒精力，自种窗前辟蠹芸。",
        "dynasty": "宋",
        "collection_info": null
    },
    {
        "uuid": "5d84ef9bfb29765ac4dba0dfd72e03be",
        "title": "简敬轩何行叟觅墨",
        "author": "艾性夫",
        "content": "兵尘漠漠暗穷山，零落难寻堕水丸。\n见说陈玄老居士，独留何逊旧诗坛。\n快刀肯截乌龙角，破砚犹存紫马肝。\n一笑磨人磨未了，晓窗搔首雪霜寒。",
        "dynasty": "宋",
        "collection_info": null
    },
    {
        "uuid": "ad72be883c26a718610aaa4a35890619",
        "title": "老竹",
        "author": "艾性夫",
        "content": "苍黄瘦硬立颓垣，疑是栽时第一根。\n早岁孤君惟二子，暮年千亩尽诸孙。\n雨鞭老迸苍龙骨，霜节寒封古藓痕。\n消得培滋号尊者，把诗题作野人轩。",
        "dynasty": "宋",
        "collection_info": null
    },
    {
        "uuid": "e3fe62ad97a236eaee870305a67ed647",
        "title": "题贱容",
        "author": "艾性夫",
        "content": "骨多肉少与梅同，老向江南风雪中。\n万事羞称司马好，一生不送退之穷。\n偶贪识字头先白，稍欲工竽面即红。\n说与丹青莫饶笔，肩山只合付何充。",
        "dynasty": "宋",
        "collection_info": null
    },
    {
        "uuid": "fd7399accbe7a18e2c518ed580662bde",
        "title": "除夕感兴",
        "author": "艾性夫",
        "content": "黔乌缟兔鬬飞梭，春树流年忆踏歌。\n扫白了无烧药法，守玄不及力田科。\n人于淡处交情耐，梅到枯时生意多。\n寂历风帘捲山雪，醉眠不问夜如何。",
        "dynasty": "宋",
        "collection_info": null
    },
    {
        "uuid": "dda1e5e4c44f2292b2729e33a864cefe",
        "title": "枕上",
        "author": "艾性夫",
        "content": "画兰重补纸床屏，支石横眠道气清。\n杜宇不啼春一半，落花如梦雨三更。\n老心暗觅余年健，万感偏从静夜生。\n最忆宝莲山下月，照人扶醉听吹笙。",
        "dynasty": "宋",
        "collection_info": null
    },
    {
        "uuid": "39a6c9ce0412eed0d040e00f0e9b1749",
        "title": "题古洪周君会梅阁",
        "author": "艾性夫",
        "content": "此花不受俗人知，为汝移家亦绝奇。\n至冷淡中参古意，极高明处见南枝。\n栋帘相望滕王屋，风月重添水部诗。\n梦入梨云香不断，有人携笛倚阑吹。",
        "dynasty": "宋",
        "collection_info": null
    },
    {
        "uuid": "193ca8f27d183b3dcd13a4325243375b",
        "title": "老梅",
        "author": "艾性夫",
        "content": "摇落荒村野水涯，貌枯神泽骨槎牙。\n一生知历几多雪，绝好只消三两花。\n万木尊为诸老行，孤根淡似道人家。\n儿时见汝今头白，正拟相看度岁华。",
        "dynasty": "宋",
        "collection_info": null
    },
    {
        "uuid": "4dd6a582cfad0fdbe47d12be23d716a3",
        "title": "哭菊存蕙山二兄",
        "author": "艾性夫",
        "content": "黄台瓜蔓已凄凉，五雁飘零不着行。\n一脉仅余三老在，半年又哭两兄亡。\n菊园霜熟秋香寂，蕙帐云寒春梦长。\n愁绝吟魂招不得，西楼风雨忆连床。",
        "dynasty": "宋",
        "collection_info": null
    },
    {
        "uuid": "81e615eed7d98b05591dfa516cc815e8",
        "title": "哭环州先生  其一",
        "author": "艾性夫",
        "content": "閒却秋洲野钓矶，谁知远出是危机。\n一篙赣水虚舟急，千里诗魂半夜归。\n前月仆来书尚健，一生志与命相违。\n亲庭已老儿方幼，最为先生泪满衣。",
        "dynasty": "宋",
        "collection_info": null
    },
    {
        "uuid": "89d3a4e54877732b6ec26898f1deda3a",
        "title": "哭环州先生  其二",
        "author": "艾性夫",
        "content": "曾随计吏上青霄，折翅归来困一瓢。\n湖海十年乌绕树，功名两字鹿眠蕉。\n山图不及生前买，诗板姑留死后雕。\n地下修文应未恶，寒蛩虚馆雨萧萧。",
        "dynasty": "宋",
        "collection_info": null
    },
    {
        "uuid": "3c3b7c35258a2d7974006898ac6c2b9b",
        "title": "检历即事",
        "author": "艾性夫",
        "content": "古来繫日欠长绳，节物相催老自惊。\n岁裏春为花早计，蛰前雷是雪先声。\n移家燕子商量熟，开国蜂王去就轻。\n最忆长安三月事，有谁重赋丽人行。",
        "dynasty": "宋",
        "collection_info": null
    },
    {
        "uuid": "6c9d94e75689579ce1d6ee4e992f63cb",
        "title": "七夕对雨",
        "author": "艾性夫",
        "content": "门无辙迹草偏青，屋带秋山意转清。\n打梦易惊棋雹响，载愁不去酒船轻。\n幸无帘幕妨云影，尚欠芭蕉赠雨声。\n欲送星鸾过桥去，夜深河汉未分明。",
        "dynasty": "宋",
        "collection_info": null
    },
    {
        "uuid": "9dab1d46cc221eae1ddf6ece75d8ee50",
        "title": "重宿芳草渡",
        "author": "艾性夫",
        "content": "曾卧江楼听雨声，萧疏又似送归程。\n正如老马倦行路，忽有鹁姑啼晚晴。\n绕屋种花春烂漫，隔窗无树月分明。\n苍头不管人眠熟，连报严城打五更。",
        "dynasty": "宋",
        "collection_info": null
    },
    {
        "uuid": "131c26ecd915fcb091945a34b59025d3",
        "title": "宿洪岩寺",
        "author": "艾性夫",
        "content": "形枯面冷住山人，彷佛钱塘老惠勤。\n寺窭不充黄粟饭，佛寒添绣碧苔纹。\n秋声茅屋三间雨，野色松岩几树云。\n嚼菜熏香清语久，一灯明灭夜将分。",
        "dynasty": "宋",
        "collection_info": null
    },
    {
        "uuid": "065b9c65959ddfffb6c713695c159a0a",
        "title": "看镜",
        "author": "艾性夫",
        "content": "自摩寒镜看头颅，短髪萧萧不受梳。\n天地风霜吾辈老，江湖烟雨故人疏。\n道穷分命真如纸，世乱功名不要书。\n纵有黄金难铸错，一编残易伴犁锄。",
        "dynasty": "宋",
        "collection_info": null
    },
    {
        "uuid": "ed809ae428746cce624ce4078390fc5b",
        "title": "中齿忽折",
        "author": "艾性夫",
        "content": "老丑移形转可吁，凋零已到骨之余。\n似因潄石磨成磷，幸免投梭折得疏。\n根笋尚如儿龀短，医师欲实火田虚。\n喜无干胏劳吾决，含咀犹能味古书。",
        "dynasty": "宋",
        "collection_info": null
    },
    {
        "uuid": "a7ff2a7fe43df218f1e7e56aa6c76ba4",
        "title": "除日立春",
        "author": "艾性夫",
        "content": "岁如旧政方书满，春与故人同惠来。\n白髪最愁新历换，清谈且博笑颜开。\n屠苏卯酒红生晕，细菜辛盘翠作堆。\n但觅年年各强健，不妨日日小徘徊。",
        "dynasty": "宋",
        "collection_info": null
    },
    {
        "uuid": "2b9c84a1211aa4520d09d512c163f24d",
        "title": "竹杖",
        "author": "艾性夫",
        "content": "一枝九节称身长，扶得衰翁气力强。\n色点湘妃红泪雨，骨凝王屋紫藤霜。\n结交最与芒鞋密，寄友应含荜拨香。\n独有探梅时节苦，相随江路雪茫茫。",
        "dynasty": "宋",
        "collection_info": null
    },
    {
        "uuid": "af6011ec5271013c746b00900bb4f2ad",
        "title": "咏眠窝",
        "author": "艾性夫",
        "content": "独榻孤扉木几双，小窝可受北风降。\n带霜枫叶寒供火，随月梅梢瘦入窗。\n梦熟不知衾似铁，睡醒何用酒盈缸。\n近山最有松声好，卧听空潮上浙江。",
        "dynasty": "宋",
        "collection_info": null
    },
    {
        "uuid": "adeba7b137d3bd5fc8ac7330f7cfcf54",
        "title": "哭北谷罗先生",
        "author": "艾性夫",
        "content": "死到先生世道衰，忍弹双泪看铭碑。\n动随天去心无愧，视得官轻事敢为。\n他日史书廉太守，四方人哭老宗师。\n不知精爽归何处，定在梅花自在时。",
        "dynasty": "宋",
        "collection_info": null
    },
    {
        "uuid": "c08ac12481748a5b69a39f9eefcb551f",
        "title": "凉棚",
        "author": "艾性夫",
        "content": "数柱伶俜不架椽，密铺松髪厚如毡。\n御风难觅深蓬岛，障日聊成矮木天。\n肥瓠引藤高浥露，閒花借荫省浇泉。\n热时构汝凉时撤，不是疏恩势使然。",
        "dynasty": "宋",
        "collection_info": null
    },
    {
        "uuid": "751f7ed45c2c76a03fc6af47aea6322c",
        "title": "郡楼九日",
        "author": "艾性夫",
        "content": "虹影初消雨脚收，凭高聊復散牢愁。\n烟横三市蜂房屋，尘掩重门燕子楼。\n黄菊自随陶令节，白云那管汉时秋。\n雁飞不尽干坤大，安得相从汗漫游。",
        "dynasty": "宋",
        "collection_info": null
    },
    {
        "uuid": "9e65fd7fa5821556f19a9283a78d5e2b",
        "title": "文节谢公挽歌",
        "author": "艾性夫",
        "content": "不甘摇尾乞人怜，视死如归气浩然。\n千古六经俱扫地，独公一柱肯擎天。\n干坤万劫英雄尽，文节双高日月悬。\n惆怅老身空有泪，玉亭无路荐寒泉。",
        "dynasty": "宋",
        "collection_info": null
    },
    {
        "uuid": "5a0618577e1142963760d3a598e2f5bc",
        "title": "谢屏山吴显父惠歙砚",
        "author": "艾性夫",
        "content": "苍玉光寒篆紫烟，重重封裹到梅边。\n得君一片歙溪石，即我终身绵上田。\n少达必穿维翰铁，尽穷共守子云玄。\n老坡莫遣穷居后，远在茶坑凤咮前。",
        "dynasty": "宋",
        "collection_info": null
    },
    {
        "uuid": "e2d147c1772e65af358fca66de5db2e9",
        "title": "立春日雪",
        "author": "艾性夫",
        "content": "晓炉香剂已烧残，漫捲棨帘倚药栏。\n鞭底土牛方转燠，石边盐虎忽凝寒。\n有人剪綵娱羔酒，独我煎茶续菜盘。\n冰冱砚池呵未泮，东风到底入毫端。",
        "dynasty": "宋",
        "collection_info": null
    },
    {
        "uuid": "07a117518fea7273f8e921df7d005787",
        "title": "雪销",
        "author": "艾性夫",
        "content": "红日行天熨绛绡，一番阳长便阴消。\n青山又现本来面，瘦竹方伸久折腰。\n枯沼暗通泉细细，晴檐忽听雨萧萧。\n独怜点入吟翁鬓，费尽东风不肯销。",
        "dynasty": "宋",
        "collection_info": null
    },
    {
        "uuid": "228ca33d4fe0d9973ef124286d5deb71",
        "title": "籴踊感兴",
        "author": "艾性夫",
        "content": "笔耕长馁拙生涯，何用撑肠着五车。\n甚欲疗饥难煮字，可怜不饱费炊砂。\n老惭乞米修竿牍，贫欲休粮种枣瓜。\n梦裏不知时世换，买珠犹自说京华。",
        "dynasty": "宋",
        "collection_info": null
    },
    {
        "uuid": "b488d698da90cb5453a408952ae5bb14",
        "title": "落梅",
        "author": "艾性夫",
        "content": "翠羽嘈嘈唤梦回，罗浮峰下小徘徊。\n霜风昨夜捲晴雪，山路今朝无碧苔。\n尚有瘦香供玉笛，不将余片点妆台。\n少须鼎实明人眼，却带江南烟雨来。",
        "dynasty": "宋",
        "collection_info": null
    },
    {
        "uuid": "7ae18126db0db0b2f276b762d36c3f47",
        "title": "岁菊",
        "author": "艾性夫",
        "content": "不逐登高老孟嘉，同来守岁阿戎家。\n能将秋圃风霜骨，直作寒梅辈行花。\n香称屠苏浮腊蚁，色侵幡胜插云鸦。\n老夫细把金英撷，独拟明朝早供茶。",
        "dynasty": "宋",
        "collection_info": null
    },
    {
        "uuid": "8e7bd32e8144c2780f07a5190360bd23",
        "title": "江上",
        "author": "艾性夫",
        "content": "江上春肥衰草生，林梢烟暖乳鸠鸣。\n青山与我一面雅，白鸟令人双眼明。\n云凈有时看雨泣，水平无处觅溪声。\n折芳弄翠浑閒冗，时与樵渔错杂行。",
        "dynasty": "宋",
        "collection_info": null
    },
    {
        "uuid": "64982c982edcba505f3de5fe446fefe3",
        "title": "偶成",
        "author": "艾性夫",
        "content": "似是轮囷老蠹鱼，尚饶兰露入铜蜍。\n诗亡正恐鲁无史，士贱岂容秦有书。\n世味几时回橄榄，秋山随地着蘧庐。\n多情樵客能相问，莫有余閒赋子虚。",
        "dynasty": "宋",
        "collection_info": null
    },
    {
        "uuid": "1cca70615b4d1458fc3d28bb2f814d58",
        "title": "即事",
        "author": "艾性夫",
        "content": "一片轻鸿度小坡，半泓浅碧浸丛莎。\n黑云垂地雨声急，黄叶满林秋意多。\n短髪未冬先有雪，懒心如井不生波。\n孤砧已报寒消息，欠问眠鸥觅芰荷。",
        "dynasty": "宋",
        "collection_info": null
    },
    {
        "uuid": "2b45c8b567e5b17d7f205b9bc2af252c",
        "title": "过长林书罗文恭公碑阴",
        "author": "艾性夫",
        "content": "人家落落堕荒丘，碑带苍苔独自留。\n博陆脊梁浮日月，中郎铭笔法春秋。\n一抔谁下寻坟马，片石今供砺角牛。\n惟有斜阳閒照管，肯和鸦影上螭头。",
        "dynasty": "宋",
        "collection_info": null
    },
    {
        "uuid": "5a7832563fdc3cb53cccd75af13e94f2",
        "title": "失题",
        "author": "艾性夫",
        "content": "格磔声高午梦残，扊扅歌罢酒杯干。\n漫天飞去杨花乱，着雨归来燕子寒。\n世味淡如和蜡嚼，春山好在带云看。\n近来习性浑成懒，抄尽陶诗独倚阑。",
        "dynasty": "宋",
        "collection_info": null
    },
    {
        "uuid": "6dd402d177a8bca1da6c4d1316a97471",
        "title": "深冬",
        "author": "艾性夫",
        "content": "冻透松边屋两间，孤床盘礴数更阑。\n无情风雪偏欺老，经乱衣裘不御寒。\n春意一炉红榾柮，故人两坐绿蒲团。\n敲冰自换甆瓶水，浸取梅花仔细看。",
        "dynasty": "宋",
        "collection_info": null
    },
    {
        "uuid": "040d9dd3a23d822d3369087deeb64801",
        "title": "安南贡象",
        "author": "艾性夫",
        "content": "锦鞯宝勒度南云，到处丛观暗驿尘。\n人喜此生初见象，我忧今世不生麟。\n半年传舍劳供亿，德色中朝动搢绅。\n粉饰太平焉用此，只消黄犊一犁春。",
        "dynasty": "宋",
        "collection_info": null
    },
    {
        "uuid": "994f3214d109dac3466d329e7c75bfd9",
        "title": "赠广信医博士陈云泉",
        "author": "艾性夫",
        "content": "见说云泉深又深，定知巢入海棠林。\n君医尚副穷时愿，吾道全孤壮岁心。\n药笼有方玄白髪，苋肠无分服黄金。\n近来觅得安身法，诸老先生夜气箴。",
        "dynasty": "宋",
        "collection_info": null
    },
    {
        "uuid": "3375a4ac18ce4d9a02b135e4e2cac409",
        "title": "郡中逢桐庐方冰鑑相士",
        "author": "艾性夫",
        "content": "七里滩头曾识面，五峰城裏又逢君。\n人间一瞬白驹日，世事几番苍狗云。\n奇骨谁当侯万里，匹夫那可帅三军。\n试凭冰鑑从头问，细雨青灯过夜分。",
        "dynasty": "宋",
        "collection_info": null
    },
    {
        "uuid": "6c8bdb196a9cd136ea855ad78afc7e4f",
        "title": "观放鸬鷀",
        "author": "艾性夫",
        "content": "乌鬼淋漓受指呼，江鱼终日为人驱。\n扼吭不及能言鸭，哇肉几同反哺乌。\n暂满空喉如瘿大，竟无半尾塞肠枯。\n少宽颈组方谋饱，水冷沙寒日已晡。",
        "dynasty": "宋",
        "collection_info": null
    },
    {
        "uuid": "c45f2d4d13df023b0837eb93749264bd",
        "title": "临汝书院落成诸公有诗用韵",
        "author": "艾性夫",
        "content": "鱼跃鸢飞喜落成，鹅湖鹿洞共峥嵘。\n世无孔孟干坤熄，学到周程日月明。\n议论高虚终害道，圣贤平实不争名。\n光风霁月元无迹，分付庭前草自生。",
        "dynasty": "宋",
        "collection_info": null
    },
    {
        "uuid": "1e5faeb873396c208dedf913ab6a6f1d",
        "title": "追和晦庵先生十梅韵  其一",
        "author": "艾性夫",
        "content": "贞姿抱冰雪，粲粲楚江滨。\n照水淡寒影，寄人生远春。",
        "dynasty": "宋",
        "collection_info": null
    },
    {
        "uuid": "efb4156ad811676a1dca48c95ee9d17b",
        "title": "追和晦庵先生十梅韵  其二",
        "author": "艾性夫",
        "content": "微吟水部诗，欲续广平赋。\n须是铁心人，方识花妙处。",
        "dynasty": "宋",
        "collection_info": null
    },
    {
        "uuid": "23618322a6cf2f90c239e1829d40ec02",
        "title": "追和晦庵先生十梅韵  其三",
        "author": "艾性夫",
        "content": "一阳未嘘枯，霜木醉梦裏。\n照眼忽横枝，令我折屐喜。",
        "dynasty": "宋",
        "collection_info": null
    },
    {
        "uuid": "4a6954d02fb72c99876f4216af5926a5",
        "title": "追和晦庵先生十梅韵  其四",
        "author": "艾性夫",
        "content": "穷阴冱冰壑，霜月耿夜残。\n中有罗浮仙，洒洒风骨寒。",
        "dynasty": "宋",
        "collection_info": null
    },
    {
        "uuid": "0664fba83fd718118eff97d2f510d9a7",
        "title": "追和晦庵先生十梅韵  其五",
        "author": "艾性夫",
        "content": "苍凉遯荒野，交与桃李绝。\n远聘不肯来，为君三磬折。",
        "dynasty": "宋",
        "collection_info": null
    },
    {
        "uuid": "d8900052930463f43713dbdd8640cecf",
        "title": "追和晦庵先生十梅韵  其六",
        "author": "艾性夫",
        "content": "苍根封古苔，空腹餐冻雪。\n老意暗生香，丁宁勿轻折。",
        "dynasty": "宋",
        "collection_info": null
    },
    {
        "uuid": "5298cdba797e4c9f912c18b7d04f9a94",
        "title": "追和晦庵先生十梅韵  其七",
        "author": "艾性夫",
        "content": "天风开瘴烟，独立山椒雪。\n神人藐姑射，相对成二绝。",
        "dynasty": "宋",
        "collection_info": null
    },
    {
        "uuid": "2e3e01bdf086594b4f82a4e343c02ab9",
        "title": "追和晦庵先生十梅韵  其八",
        "author": "艾性夫",
        "content": "好花不必大，骨瘦花自小。\n一点春有余，万古香不了。",
        "dynasty": "宋",
        "collection_info": null
    },
    {
        "uuid": "e3b007102a599984bb4b4fc1c0577a2a",
        "title": "追和晦庵先生十梅韵  其九",
        "author": "艾性夫",
        "content": "萧萧三五花，影落寒溪浅。\n佳处不在多，诗兴孤山远。",
        "dynasty": "宋",
        "collection_info": null
    },
    {
        "uuid": "756d9b74435ceccac0c0323ede6a801a",
        "title": "追和晦庵先生十梅韵  其一○",
        "author": "艾性夫",
        "content": "东风捲晴雪，山意颇空寂。\n扫花归作饭，豫当调鼎实。",
        "dynasty": "宋",
        "collection_info": null
    },
    {
        "uuid": "0f15eab3a396b9a3672b1f65b2fa8c75",
        "title": "清趣  其一",
        "author": "艾性夫",
        "content": "鸦丛桑椹紫，蝶穴菜花黄。\n水鸭眠依石，竹鷄啼过墙。",
        "dynasty": "宋",
        "collection_info": null
    },
    {
        "uuid": "9ae7a6773ab7540097de891d2c2a9280",
        "title": "清趣  其二",
        "author": "艾性夫",
        "content": "雨阑流水急，风定落花迟。\n一老临溪钓，双童画地棋。",
        "dynasty": "宋",
        "collection_info": null
    },
    {
        "uuid": "9b997b7a0b4303a57af79e4810167ae6",
        "title": "晚霁",
        "author": "艾性夫",
        "content": "天空虹灭影，风定水无纹。\n半树挂残日，千岩吞湿云。",
        "dynasty": "宋",
        "collection_info": null
    },
    {
        "uuid": "49f7a2e2eb34bd1a15441317e55c3dd0",
        "title": "题四止庵  其一",
        "author": "艾性夫",
        "content": "团团青枫阴，绰绰万间屋。\n下有避俗翁，扫石迭两足。",
        "dynasty": "宋",
        "collection_info": null
    },
    {
        "uuid": "9229c655a6a5943c16cbe64ecbc0793c",
        "title": "题四止庵  其二",
        "author": "艾性夫",
        "content": "松关深更迂，中有安行路。\n从渠马上人，笑我不出户。",
        "dynasty": "宋",
        "collection_info": null
    },
    {
        "uuid": "5afd630e4bfc970f1d29af51a976e56f",
        "title": "题四止庵  其三",
        "author": "艾性夫",
        "content": "本无食肉相，每饭甘藜羹。\n侯鲭岂不佳，怯怯疑生兵。",
        "dynasty": "宋",
        "collection_info": null
    },
    {
        "uuid": "0ad8b5ed72961c2d8141d74c83e410ce",
        "title": "题四止庵  其四",
        "author": "艾性夫",
        "content": "红楼艷歌舞，乐极还生哀。\n欹枕看儿戏，好怀终日开。",
        "dynasty": "宋",
        "collection_info": null
    },
    {
        "uuid": "de07e795238e4be81dc505183cc53de8",
        "title": "闻雁",
        "author": "艾性夫",
        "content": "枯树淡秋影，湿云凛夕阴。\n江天一声雁，世事百年心。",
        "dynasty": "宋",
        "collection_info": null
    },
    {
        "uuid": "7bd5b2c15d19132d1e8aa1f1b2609ac1",
        "title": "题素庵壁间六首  其一",
        "author": "艾性夫",
        "content": "两椅熨秋竹，一帘捲霜藤。\n山风长夜寒，兀兀挑青灯。",
        "dynasty": "宋",
        "collection_info": null
    },
    {
        "uuid": "31025cdb687489ac2899123e11b57b1b",
        "title": "题素庵壁间六首  其二",
        "author": "艾性夫",
        "content": "风麤或捲茅，雨饱颇生草。\n泓然老砚池，照我髪缟缟。",
        "dynasty": "宋",
        "collection_info": null
    },
    {
        "uuid": "6bd91554d618e367c9b8c12e81b25c0a",
        "title": "题素庵壁间六首  其三",
        "author": "艾性夫",
        "content": "閒花淡心事，不作春风妍。\n野竹三五枝，引凉吹昼眠。",
        "dynasty": "宋",
        "collection_info": null
    },
    {
        "uuid": "17177c5a4b40c25c3fcaf0ed99ec53a0",
        "title": "题素庵壁间六首  其四",
        "author": "艾性夫",
        "content": "松影乱书檐，鸟声隔山屋。\n有客抱琴来，为弹芝田曲。",
        "dynasty": "宋",
        "collection_info": null
    },
    {
        "uuid": "fe3d4f3a20d5c46536c22c7abe8e99ac",
        "title": "题素庵壁间六首  其五",
        "author": "艾性夫",
        "content": "霜崖白石髓，火鼎黄金芽。\n生疏不入梦，饱饭煎江茶。",
        "dynasty": "宋",
        "collection_info": null
    },
    {
        "uuid": "e5e328d20de2f2be4e598eca05ae13e6",
        "title": "题素庵壁间六首  其六",
        "author": "艾性夫",
        "content": "红尘野马急，老意饥蚕懒。\n借取黄庭经，时时谩遮眼。",
        "dynasty": "宋",
        "collection_info": null
    },
    {
        "uuid": "778a8b403219892b59a418a93d7de06c",
        "title": "世言梅见外于离骚海棠不取于子美未有为解嘲者因作二绝  其一",
        "author": "艾性夫",
        "content": "不受春风半点尘，骨寒花冷雪为群。\n桂椒不敢攀同传，正是骚人独敬君。",
        "dynasty": "宋",
        "collection_info": null
    },
    {
        "uuid": "bc912330b0877378d1327bf9c72a1cfb",
        "title": "世言梅见外于离骚海棠不取于子美未有为解嘲者因作二绝  其二",
        "author": "艾性夫",
        "content": "态浓意远骨肌匀，睡起精神萃太真。\n不用分明更题品，诗翁已自为传神。",
        "dynasty": "宋",
        "collection_info": null
    },
    {
        "uuid": "d8b63ea7d4ec705f032bbaeda17d99f2",
        "title": "月岩",
        "author": "艾性夫",
        "content": "不容天上妖蟆食，却许山中狡兔眠。\n两日见岩成二绝，丫头不老月长圆。",
        "dynasty": "宋",
        "collection_info": null
    },
    {
        "uuid": "eb8c93fb693f9747165ad5588889cdf4",
        "title": "大佛头",
        "author": "艾性夫",
        "content": "锦帆翠楫照吴川，繫缆犹存石岿然。\n刻佛未灵山鬼过，西风吹动鲍鱼船。",
        "dynasty": "宋",
        "collection_info": null
    },
    {
        "uuid": "21ac4313e87a81144f648fb5917a26c4",
        "title": "渊明采菊图  其一",
        "author": "艾性夫",
        "content": "餐英人去已千年，留与先生泛酒船。\n昔日避谗今避世，黄花独识两翁贤。",
        "dynasty": "宋",
        "collection_info": null
    },
    {
        "uuid": "575c23d015e3caad0aecdb91c32d9c3e",
        "title": "渊明采菊图  其二",
        "author": "艾性夫",
        "content": "不缘斗米挂朝衣，自是知几勇赋归。\n莫把秋英等閒看，商山芝草首阳薇。",
        "dynasty": "宋",
        "collection_info": null
    },
    {
        "uuid": "f61666cc18e203447e3b929f3bea92b9",
        "title": "元旦",
        "author": "艾性夫",
        "content": "不管髼松雪满颠，笔床茶竈度年年。\n穷愁博得长清健，多折梅花供老天。",
        "dynasty": "宋",
        "collection_info": null
    },
    {
        "uuid": "dab7b425c95400836985acee9673ba03",
        "title": "春溪二首  其一",
        "author": "艾性夫",
        "content": "懒溪晴稳麦风斜，桥影欹倾水见沙。\n十里荒陂自春色，一双鸂鶒啑杨花。",
        "dynasty": "宋",
        "collection_info": null
    },
    {
        "uuid": "bb361305ec639f1b1406b0ef6addf487",
        "title": "春溪二首  其二",
        "author": "艾性夫",
        "content": "雨香云嫩散朝晖，细草初肥绿满溪。\n无数落花鶑背上，避人带入柳阴啼。",
        "dynasty": "宋",
        "collection_info": null
    },
    {
        "uuid": "a2ce173316e908fe55aab672d66bc72a",
        "title": "钓台  其一",
        "author": "艾性夫",
        "content": "不随龙去只鱼汀，绝喜先生世累轻。\n却把客星侵帝座，岂因忘世未忘名。",
        "dynasty": "宋",
        "collection_info": null
    },
    {
        "uuid": "38f135a2def84fe4766f8cd7de45317d",
        "title": "钓台  其二",
        "author": "艾性夫",
        "content": "自有诸公作帝师，故人相与竟何辞。\n可能密密同床话，不及周南第一诗。",
        "dynasty": "宋",
        "collection_info": null
    },
    {
        "uuid": "513fccec151007e95c93638567eeba68",
        "title": "落第口号",
        "author": "艾性夫",
        "content": "万里长风鹢退飞，自浇涧水溅征衣。\n满身只有梅花影，不带西湖柳色归。",
        "dynasty": "宋",
        "collection_info": null
    },
    {
        "uuid": "ee29f41968ddd602f61d813890ada8d4",
        "title": "轻柔杨柳挟春妍孤梗梅花结雪缘此是干坤大消息相逢切莫说流年此予三十年前赠先见赵太史二绝之一予亦不復记忆矣后三十五年太史访予山中恨诗不存惟为予诵此而亦忘其一竟莫省为何等语也既征补之且告予以五星之将聚因作二首奉笑  其一",
        "author": "艾性夫",
        "content": "识字田夫雪满簪，种桃久矣入山深。\n五星便是丛奎宿，不上黄花老圃心。",
        "dynasty": "宋",
        "collection_info": null
    },
    {
        "uuid": "d0385be89f2e91767c020f694030abe5",
        "title": "轻柔杨柳挟春妍孤梗梅花结雪缘此是干坤大消息相逢切莫说流年此予三十年前赠先见赵太史二绝之一予亦不復记忆矣后三十五年太史访予山中恨诗不存惟为予诵此而亦忘其一竟莫省为何等语也既征补之且告予以五星之将聚因作二首奉笑  其二",
        "author": "艾性夫",
        "content": "太史谈天术转灵，相看犹自眼青青。\n步占若上清台去，莫说江湖有客星。",
        "dynasty": "宋",
        "collection_info": null
    },
    {
        "uuid": "9aed130ff4e07ead57e955a82aa3cb79",
        "title": "留城寄旷翁  其一",
        "author": "艾性夫",
        "content": "吾年七十入城府，君更老吾仍出山。\n早岁相期作深隠，至今头白未能閒。",
        "dynasty": "宋",
        "collection_info": null
    },
    {
        "uuid": "182dcc960f2d8762aa1f3f2273868e66",
        "title": "留城寄旷翁  其二",
        "author": "艾性夫",
        "content": "六年不见云巢老，端拟此来消渴心。\n花落鸟啼春事阔，不知何处倚阑吟。",
        "dynasty": "宋",
        "collection_info": null
    },
    {
        "uuid": "835c4815560f1e92ec6302771faa0443",
        "title": "留城寄旷翁  其三",
        "author": "艾性夫",
        "content": "东溪水长船多上，南浦草深人未回。\n昨日君家问消息，书归方索暑衣来。",
        "dynasty": "宋",
        "collection_info": null
    },
    {
        "uuid": "0bb5521dde7572ca482ea6f6c3afc344",
        "title": "灌园",
        "author": "艾性夫",
        "content": "土渴群蔬不肯青，辘轳百转汲深清。\n山翁到老谋生拙，抱瓮崎岖博一羹。",
        "dynasty": "宋",
        "collection_info": null
    },
    {
        "uuid": "b68bab78ef5ca6bcd4f90570849cbccd",
        "title": "二十四夜梦到何许植物多瑞香觉而赋此",
        "author": "艾性夫",
        "content": "春风吹我游仙梦，梦到庐山顶上来。\n不记花多与花少，怳然如步紫云回。",
        "dynasty": "宋",
        "collection_info": null
    },
    {
        "uuid": "9615970b12fae732b776a5a5f3f8be2e",
        "title": "秋风",
        "author": "艾性夫",
        "content": "千岩万壑吼虚钟，病叶吹黄树树空。\n寄语天公莫多事，杜陵茅屋怕秋风。",
        "dynasty": "宋",
        "collection_info": null
    },
    {
        "uuid": "57aa2b6453d1b57ac4e3827babf0b67b",
        "title": "题龟峰僧阁",
        "author": "艾性夫",
        "content": "芦竹丛高荫石阑，菩提香远出林端。\n雁声忽断梧桐雨，草阁秋深倚暮寒。",
        "dynasty": "宋",
        "collection_info": null
    },
    {
        "uuid": "b7db6801343da664ea09b1ee3a743fcf",
        "title": "宣和御笔二扇面  其一",
        "author": "艾性夫",
        "content": "纨扇轻盈宝月轮，鶑花点染玉园春。\n凭谁为障西风起，万里黄尘竟污人。",
        "dynasty": "宋",
        "collection_info": null
    },
    {
        "uuid": "4bd7eb10afad4a28e1a8dfdc36ee7c54",
        "title": "宣和御笔二扇面  其二",
        "author": "艾性夫",
        "content": "黄芦白雁小汀洲，奎藻香罗一片秋。\n胜似纥干山下雀，冻飞不去使人愁。",
        "dynasty": "宋",
        "collection_info": null
    },
    {
        "uuid": "ba92ed8fafb5b63cd2bacf9a561b9500",
        "title": "武阳渡",
        "author": "艾性夫",
        "content": "空蒙水气湿溪烟，闪烁沙星照客船。\n一片西风吹酒醒，秋容多在雁云边。",
        "dynasty": "宋",
        "collection_info": null
    },
    {
        "uuid": "618ed0cd12c18df4c12ff446be71ddfc",
        "title": "题四皓对奕瀹茶图各一绝  其一",
        "author": "艾性夫",
        "content": "迭足支颐落子迟，松风冉冉动鬚眉。\n断蛇失鹿浑閒事，不直云根半局棋。",
        "dynasty": "宋",
        "collection_info": null
    },
    {
        "uuid": "a35024f2056dfa51eb48448348b06e33",
        "title": "题四皓对奕瀹茶图各一绝  其二",
        "author": "艾性夫",
        "content": "石乳云腴拨不开，春风潋滟碧磁杯。\n应无俗客烦敲臼，只恐东宫聘使来。",
        "dynasty": "宋",
        "collection_info": null
    },
    {
        "uuid": "70b6006bd52f27007074cf105d5b2e96",
        "title": "山宇",
        "author": "艾性夫",
        "content": "一方湘竹卧春阴，数卷唐诗醒老心。\n俗客不来山宇静，新鶑啼入杏花深。",
        "dynasty": "宋",
        "collection_info": null
    },
    {
        "uuid": "abb8f97724a1a8e11552fd714b2f10d0",
        "title": "春晚",
        "author": "艾性夫",
        "content": "花风摆脱老红去，谷雨将迎稚绿来。\n我类文园病消渴，晓窗和露咀青梅。",
        "dynasty": "宋",
        "collection_info": null
    },
    {
        "uuid": "07a4d4f67a0b4d5fa15500700d6aef90",
        "title": "观棋",
        "author": "艾性夫",
        "content": "搀先岐路不容差，形定心忙寂不譁。\n仙客莫嫌春昼短，东风落尽海棠花。",
        "dynasty": "宋",
        "collection_info": null
    },
    {
        "uuid": "8913b7c791371c425eb0e22dbb23d078",
        "title": "和靖祠与故宅皆无梅",
        "author": "艾性夫",
        "content": "得见梅花即见逋，我来竟日觅梅无。\n却于无处分明见，月满孤山水满湖。",
        "dynasty": "宋",
        "collection_info": null
    },
    {
        "uuid": "ef3368545000017d1782bfa59effc503",
        "title": "术有号莘野钓滨者求诗各与一绝  其一",
        "author": "艾性夫",
        "content": "撷青日日饭疲牛，识字耕夫已白头。\n束帛不来山鬼笑，有人马上觅封侯。",
        "dynasty": "宋",
        "collection_info": null
    },
    {
        "uuid": "12ec3b062f67448126299372ce9af89f",
        "title": "术有号莘野钓滨者求诗各与一绝  其二",
        "author": "艾性夫",
        "content": "意钓秋江不为鱼，六韬尚拟载征车。\n东南腥血方涂地，何用人间有此书。",
        "dynasty": "宋",
        "collection_info": null
    },
    {
        "uuid": "96a63552b4c96a3857103e298a9b7530",
        "title": "郡中玄都观追和刘禹锡诗  其一",
        "author": "艾性夫",
        "content": "为爱听琴亦此来，道香庭院得徘徊。\n羽仙羞种桃花看，一味湘兰绕屋栽。",
        "dynasty": "宋",
        "collection_info": null
    },
    {
        "uuid": "f880c9201986b104911dae90fa12ba3e",
        "title": "郡中玄都观追和刘禹锡诗  其二",
        "author": "艾性夫",
        "content": "龟头突兀未生苔，读罢新碑老眼开。\n前度刘郎吟未了，溪翁为作后身来。",
        "dynasty": "宋",
        "collection_info": null
    },
    {
        "uuid": "1d8ac3cdf58d6edfdd74d4723af2bba3",
        "title": "守分",
        "author": "艾性夫",
        "content": "穿窬暴富竟饿死，博塞得官终族诛。\n不惊宠辱老瓦砚，粗了暑寒粗布襦。",
        "dynasty": "宋",
        "collection_info": null
    },
    {
        "uuid": "73f17d171178a29fb8bee4dd1e13233e",
        "title": "九日登抱螺峰呈同游",
        "author": "艾性夫",
        "content": "莫放龙山旧醉豪，西风辇路暗蓬蒿。\n目穷千里应惆怅，頼得螺峰不甚高。",
        "dynasty": "宋",
        "collection_info": null
    },
    {
        "uuid": "cac913ad43de5b15f2a0080601019d74",
        "title": "补破为杜诗下转语赠老妇",
        "author": "艾性夫",
        "content": "一寒谁復解绨袍，百结重缝叹汝劳。\n莫遣海图归短褐，此身正自困风涛。",
        "dynasty": "宋",
        "collection_info": null
    },
    {
        "uuid": "30fdb41a1b22029f418c0532ec14d024",
        "title": "石溪二梅佳甚玩索晚归",
        "author": "艾性夫",
        "content": "山根短日堕寒影，溪上乱风吹结衣。\n自怜野性老尚癖，逢着梅花便不归。",
        "dynasty": "宋",
        "collection_info": null
    },
    {
        "uuid": "0d6bfffc3f6b572843e62027d180034d",
        "title": "书琵琶行后",
        "author": "艾性夫",
        "content": "儿女情怀易得怜，悲伤容或涕涟涟。\n独疑迁客方沦落，犹着朝衣夜入船。",
        "dynasty": "宋",
        "collection_info": null
    },
    {
        "uuid": "2c6cbfaa4d265b90bc3e4f7eb75986d5",
        "title": "莲花市",
        "author": "艾性夫",
        "content": "春风十里莲花市，红烛三更桃叶歌。\n候馆羁人眠不熟，梧桐窗下雨声多。",
        "dynasty": "宋",
        "collection_info": null
    },
    {
        "uuid": "97ba1ee90f0d08243749137701c40a2f",
        "title": "避梦",
        "author": "艾性夫",
        "content": "困热依然梦不閒，起蒙絮帽待更阑。\n矮梅窗下清如水，淡月笼霜雁影寒。",
        "dynasty": "宋",
        "collection_info": null
    },
    {
        "uuid": "65ccfd14538a25a670ac0f2701c393bb",
        "title": "书无闷寮  其一",
        "author": "艾性夫",
        "content": "硎谷冬瓜幸未生，尚堪松下抱遗经。\n春秋断烂无人读，一点寒灯老眼青。",
        "dynasty": "宋",
        "collection_info": null
    },
    {
        "uuid": "edd5a808478d2519b93862682bbf7331",
        "title": "书无闷寮  其二",
        "author": "艾性夫",
        "content": "风雪萧萧席作门，奴星急把柳车焚。\n脐中红炷两三日，坞裏黄金十万斤。",
        "dynasty": "宋",
        "collection_info": null
    },
    {
        "uuid": "b2e596892a88601f398a325912c7d9d5",
        "title": "书无闷寮  其三",
        "author": "艾性夫",
        "content": "喧啾百鬼瞰高明，寂历朱门野草生。\n斗大山中茅屋好，日长欹枕听松声。",
        "dynasty": "宋",
        "collection_info": null
    },
    {
        "uuid": "49b1006db5b41c01b304b79d90d5fb99",
        "title": "书无闷寮  其四",
        "author": "艾性夫",
        "content": "对客清谈妙入神，舌干时与供先春。\n东州米价北门雁，一语不须来溷人。",
        "dynasty": "宋",
        "collection_info": null
    },
    {
        "uuid": "18b85c9d1ddc9949a4672d282bab66d0",
        "title": "与林止庵叶半隠分赋郡中古迹得鲁公祠右军墨池  其一",
        "author": "艾性夫",
        "content": "遗像犹能立懦夫，悬知生气摄萑苻。\n三郎阿堵知何用，只识营州阿荦奴。",
        "dynasty": "宋",
        "collection_info": null
    },
    {
        "uuid": "ddf1d0979f3bece6f4952c44574c73d9",
        "title": "与林止庵叶半隠分赋郡中古迹得鲁公祠右军墨池  其二",
        "author": "艾性夫",
        "content": "昏昏水气吐玄云，自是先生笔有神。\n不洗从来姿媚态，可怜北面卫夫人。",
        "dynasty": "宋",
        "collection_info": null
    },
    {
        "uuid": "b04eb8c8681de3d36f3377efa688fa53",
        "title": "孺子亭",
        "author": "艾性夫",
        "content": "断草寒烟故宅荒，高风千古映湖光。\n独怜汉帝征车重，不及陈蕃八尺床。",
        "dynasty": "宋",
        "collection_info": null
    },
    {
        "uuid": "f56a1a791e6d9b336da52e4b206debba",
        "title": "木芙蓉",
        "author": "艾性夫",
        "content": "露冷红酥不带愁，湘兰楚菊共清修。\n灵均死去无人问，閒却沧江一片秋。",
        "dynasty": "宋",
        "collection_info": null
    },
    {
        "uuid": "b90721dbba9b9c1ddf8eaca1f74a97eb",
        "title": "漫兴  其一",
        "author": "艾性夫",
        "content": "支离矮屋护松阴，半刻清閒直万金。\n蟋蟀叫回秋梦薄，一方凉月道人心。",
        "dynasty": "宋",
        "collection_info": null
    },
    {
        "uuid": "737dfc8375ba7c63eab22e8075ccbbe4",
        "title": "漫兴  其二",
        "author": "艾性夫",
        "content": "荒畦整整復斜斜，不种春风儿女花。\n却笑过墙蝴蝶乱，懒随野老问桑麻。",
        "dynasty": "宋",
        "collection_info": null
    },
    {
        "uuid": "446103ef3618cde02b97f4bd11a9c16d",
        "title": "漫兴  其三",
        "author": "艾性夫",
        "content": "冻耳萧萧天欲霜，冬深门巷意苍凉。\n一筇径为梅花出，独立斜阳影正长。",
        "dynasty": "宋",
        "collection_info": null
    },
    {
        "uuid": "e61405ca0f7678059b8cf2bda8d1c1d9",
        "title": "富阳出陆",
        "author": "艾性夫",
        "content": "露漙芳草绿茸茸，淡霭轻烟古画中。\n行尽葡萄三十里，海山青处日初红。",
        "dynasty": "宋",
        "collection_info": null
    },
    {
        "uuid": "83c922343226cbf36cf0a2858b82973b",
        "title": "留客",
        "author": "艾性夫",
        "content": "棨榈叶碎风索索，枇杷子熟烟冥冥。\n黄鹂三请我未出，白酒一樽君小停。",
        "dynasty": "宋",
        "collection_info": null
    },
    {
        "uuid": "cd30e89a352111d95a108184ec8a82ad",
        "title": "经语诗戏效唐子西  其一",
        "author": "艾性夫",
        "content": "山径之蹊去去赊，筚门圭窦是谁家。\n其生色也草交翠，彼美人兮莲正花。",
        "dynasty": "宋",
        "collection_info": null
    },
    {
        "uuid": "4e83e1878623edf091776ea1c9ba6b30",
        "title": "经语诗戏效唐子西  其二",
        "author": "艾性夫",
        "content": "源泉混混出虚岩，桑者閒閒人已蚕。\n剪韭不妨千取百，种瓜且喜二生三。",
        "dynasty": "宋",
        "collection_info": null
    },
    {
        "uuid": "c8867a632cefda502afb966fbf494e59",
        "title": "偶题",
        "author": "艾性夫",
        "content": "窗涵山影月初斜，门傍溪桥柳半遮。\n独客不眠春起早，一帘香雪嗅梨花。",
        "dynasty": "宋",
        "collection_info": null
    },
    {
        "uuid": "6f7eb3cfe0150a943d8c2dd09f2cba4d",
        "title": "深村",
        "author": "艾性夫",
        "content": "索居无远兴，晚憩傍深村。\n磵涩水争道，桑空草托根。\n断桥回老马，熟果聚饥猿。\n解后僧同话，归来人掩门。",
        "dynasty": "宋",
        "collection_info": null
    },
    {
        "uuid": "4a421312e50b044d72bbc1e522a1f411",
        "title": "秋村",
        "author": "艾性夫",
        "content": "稻黄雁入蔗境，水落鹭过屠门。\n一片寒烟晚景，数声牧笛秋村。",
        "dynasty": "宋",
        "collection_info": null
    },
    {
        "uuid": "9799f3b7e609434773c7befe40bea10c",
        "title": "陈庭翠水竹清处",
        "author": "艾性夫",
        "content": "晴波漾文绮，风篁弄家声。\n居然三市中，着此一段清。\n幽人自地偏，淡趣由天成。\n洗耳日以静，抱节日以贞。\n从君得三绝，与我增双明。",
        "dynasty": "宋",
        "collection_info": null
    },
    {
        "uuid": "17df899be90269ce8ab013c5dd69f92c",
        "title": "赠族子治鬼疾",
        "author": "艾性夫",
        "content": "瞠狞电目头蒙倛，两手握断青桃枝。\n丹符落火六丁走，白昼破柱神雷飞。\n何物尸虫作妖魅，敢上天庭聒天耳。\n坐俘心腹三彭仇，生馘膏肓双孺子。\n君不见大巫擒鬼先擒王，质蹻猥琐不足当。\n请君为我祓不祥，疾驱威霆行鬼方，余力熙河鉏鬼章。",
        "dynasty": "宋",
        "collection_info": null
    },
    {
        "uuid": "d825f7a52da9648dc49ba83249310308",
        "title": "鬚语眉",
        "author": "艾性夫",
        "content": "只为长供捻断吟，萧疏早受雪霜侵。\n羡君闲冗浑无用，留得童乌尚到今。",
        "dynasty": "宋",
        "collection_info": null
    },
    {
        "uuid": "4df84885f377f6dc88e3f6a0bca9fe5c",
        "title": "眉答鬚",
        "author": "艾性夫",
        "content": "平生不皱偶偷闲，故得吟眉耸两山。\n若使与君相併白，应无诗句落人间。",
        "dynasty": "宋",
        "collection_info": null
    },
    {
        "uuid": "e91106772db0cbce670623c7a558302c",
        "title": "晞髪",
        "author": "艾性夫",
        "content": "射透秋林晓日红，谩晞衰髪竹篱东。\n旧曾过膝今垂耳，老已成翁反似童。\n辛苦一生多沐雨，萧颾几缕易梳风。\n岁寒万绿凋零尽，春在梅花白雪中。",
        "dynasty": "宋",
        "collection_info": null
    },
    {
        "uuid": "3a67e8a59a446bdda08ecd1759c96f8d",
        "title": "年踰古希鬚髪併白惟眉玄如初",
        "author": "艾性夫",
        "content": "种种闲愁先上眉，愁应白早不应迟。\n定知白了愁谁管，直到无愁是白时。",
        "dynasty": "宋",
        "collection_info": null
    },
    {
        "uuid": "7c5d1d0b09525c2fea3ca8fe1475504b",
        "title": "定气",
        "author": "艾性夫",
        "content": "朝三亦可不必怒，角左几何乌用争。\n不多不少饭一龠，无败无成棋半枰。",
        "dynasty": "宋",
        "collection_info": null
    },
    {
        "uuid": "665a6e2ca4d743616fe68b217da73241",
        "title": "张宛丘寄衣曲  其一",
        "author": "艾性夫",
        "content": "衷甲葱河不记春，何须更比小郎身。\n只消狭剪征衫去，塞雪边风最瘦人。",
        "dynasty": "宋",
        "collection_info": null
    },
    {
        "uuid": "b50a95be1c01e7dfa6211f3f63015699",
        "title": "张宛丘寄衣曲  其二",
        "author": "艾性夫",
        "content": "要识关雎乐不淫，勿疑汉上有题衿。\n思无邪是观诗法，一笑先生欠古心。",
        "dynasty": "宋",
        "collection_info": null
    },
    {
        "uuid": "265d99402642a43702bdc5d4cb481409",
        "title": "金铜仙人辞汉歌",
        "author": "艾性夫",
        "content": "剑光沥尽文成血，野鸟啼堕楼居月。\n茂陵玉碗土花青，不注天浆餐玉屑。\n金仙百尺寒亭亭，千人万人挽不行。\n委身只识秋风客，肯与汉贼求长生。\n柏梁台边鬼摇扇，露盘惊破铜花片。\n孤瞠泣断灞城秋，两汉正无忠义传。",
        "dynasty": "宋",
        "collection_info": null
    },
    {
        "uuid": "b12d50e9ca6e54c91a8e8d55a65219a4",
        "title": "老圃送瓜因为邵平具案  其一",
        "author": "艾性夫",
        "content": "筠篮满贮绿离离，白髪村翁手自提。\n能学园人怜杜老，也分蒲鸽到花溪。",
        "dynasty": "宋",
        "collection_info": null
    },
    {
        "uuid": "8be5dee262219aeab8b4e743c5fbb639",
        "title": "老圃送瓜因为邵平具案  其二",
        "author": "艾性夫",
        "content": "食叨千户窃侯封，不仕为高仕死忠。\n临难归来图苟活，种瓜何及种桃翁。",
        "dynasty": "宋",
        "collection_info": null
    },
    {
        "uuid": "e17c19ae3f0aed4440b7a2b15cd9dbe3",
        "title": "赠邻僧游杭",
        "author": "艾性夫",
        "content": "道潜五月过临平，师又挑云把瘦藤。\n饱听西湖莲叶雨，密传灵鹫雪峰灯。\n空城潮打三千丈，荒殿烟寒十二层。\n愁绝旧时行脚处，而今分付与闲僧。",
        "dynasty": "宋",
        "collection_info": null
    },
    {
        "uuid": "41889802073482a93bd3acfd2388dd41",
        "title": "赠僧",
        "author": "艾性夫",
        "content": "利门名路两何凭，百岁风前短焰灯。\n只恐为僧僧不了，为僧心了总输僧。",
        "dynasty": "宋",
        "collection_info": null
    },
    {
        "uuid": "b902fd9827ee81eaddd8895c7d873c63",
        "title": "赠头陀僧",
        "author": "艾性夫",
        "content": "自说年深别石桥，遍游灵迹熟南朝。\n已知世路皆虚幻，不觉空门是寂寥。\n沧海附船浮浪久，碧山寻塔上云遥。\n如今竹院藏衰老，一点寒灯弟子烧。",
        "dynasty": "宋",
        "collection_info": null
    },
    {
        "uuid": "d2a2ef937cfcb5ba8b9abae80bbcd365",
        "title": "赠古崖復上人游",
        "author": "艾性夫",
        "content": "高僧如云不受缚，乌藤五尺陪行脚。\n几年陈迹旋磨牛，一日横空出笼鹤。\n江山悠远天宇阔，眼力穷时吟吻渴。\n含新嚥秀入清脾，蔬笋敢污甘露钵。",
        "dynasty": "宋",
        "collection_info": null
    },
    {
        "uuid": "97f7f7f1cf8d8cb634551237ffb7bfbe",
        "title": "赠画鱼李生",
        "author": "艾性夫",
        "content": "李生画鱼天下无，得心应手神为徒。\n虚堂素壁扫尘土，远趣一笔移江湖。\n青鱼洋洋翻荇带，鳜鱼猎猎穿蒲稗。\n醉来屡欲呼霜刀，为我樽前斫新鲙。",
        "dynasty": "宋",
        "collection_info": null
    },
    {
        "uuid": "1f09c72de40a6629905de8cf7046ec13",
        "title": "赠新中郭四翁",
        "author": "艾性夫",
        "content": "几人到得白头翁，生老痾沉是始终。\n浊秽腥羶除寿算，悭贪嫉妬转昏蒙。\n有憎有爱难超世，无慾无情定脱空。\n幸有天堂地狱路，圣凡迷悟总由公。",
        "dynasty": "宋",
        "collection_info": null
    },
    {
        "uuid": "31bbb443d33958c1b46366b82969528a",
        "title": "危见心携示别去寄谢",
        "author": "艾性夫",
        "content": "好客来今雨，长吟出古风。\n诗神君独富，文鬼我方穷。\n湖海飘零外，干坤感慨中。\n相逢难衮衮，取别竟匆匆。",
        "dynasty": "宋",
        "collection_info": null
    },
    {
        "uuid": "e4cf5bff6b9e16f6d771099ee405cc22",
        "title": "酬杨簿正父子和诗  其一",
        "author": "艾性夫",
        "content": "落落冥鸿惜羽毛，黄尘不把涴青袍。\n关西夫子经犹在，水北山人价自高。\n吾道不昌该气数，密林虽寂少风涛。\n半园花木能招隠，早晚相从问种桃。",
        "dynasty": "宋",
        "collection_info": null
    },
    {
        "uuid": "3d962665edeb18716ae1fd0ccf80694a",
        "title": "酬杨簿正父子和诗  其二",
        "author": "艾性夫",
        "content": "谁把蛩吟过草堂，烨然引玉照奚囊。\n喜看彪固能联笔，愧杀曹刘有短墙。\n千古风骚几绝响，一壶冰雪忽增光。\n客来谩寄山中稿，莫笑梅花只淡妆。",
        "dynasty": "宋",
        "collection_info": null
    },
    {
        "uuid": "0480b070d01c80c8b0c12cc212ea56bd",
        "title": "酬庭翠陈善夫",
        "author": "艾性夫",
        "content": "家在文昌古堰西，红蕖环映碧涟漪。\n饱钟天地清脾气，厌作江湖近体诗。\n雪茧草书香不断，玉壶冰壑梦相随。\n自怜未到参禅处，欠问彭城老祖师。",
        "dynasty": "宋",
        "collection_info": null
    },
    {
        "uuid": "4261704dd02d8526d9ac9863441f980c",
        "title": "答诸友",
        "author": "艾性夫",
        "content": "霜叶吹红鹤影孤，雨苔封绿屐痕疏。\n风才敲竹便疑客，雁不入山难寄书。\n自有干坤心最大，稍无根柢学皆虚。\n闭门未了研朱事，多谢梅花慰索居。",
        "dynasty": "宋",
        "collection_info": null
    },
    {
        "uuid": "f32f1dfda208547df1dd91ad7ce2cae5",
        "title": "客有问择术者戏答",
        "author": "艾性夫",
        "content": "君不见三家市头洒削翁，鼎食侈与王公同。\n又不见万金海上屠龙手，须捷纍纍事饥走。\n人言有艺人不贫，谁知艺高贫杀人。\n向来择术吾已错，劝君只学相牛莫相鹤。",
        "dynasty": "宋",
        "collection_info": null
    },
    {
        "uuid": "048ed81546fdee7aa5a0900dc32019ef",
        "title": "谢了心聪上人以恶诗入逡巡碑",
        "author": "艾性夫",
        "content": "茧纸铅华字字新，不须刀笔勒坚珉。\n分明能守玄中白，彷佛难知贋与真。\n怀素草书争媚妩，韩湘奇术鬬逡巡。\n正惭野语多流落，幻作横碑更累人。",
        "dynasty": "宋",
        "collection_info": null
    },
    {
        "uuid": "e72f371591e3f83b70ab3c9359123470",
        "title": "用言客谈奉谢  其一",
        "author": "艾性夫",
        "content": "倦游太史牛马走，作赋先生亦乌有。\n杞国天摧只自惊，梁园瓠落知谁要。\n青津碧荻寒不枯，园丘紫柰天下无。\n嵩南太华梦可到，仙人鸿宝今无书。\n霜煎雪逼梅花少，不向春风怨枯槁。\n万古干坤苍狗云，一天风雨黄鸡晓。",
        "dynasty": "宋",
        "collection_info": null
    },
    {
        "uuid": "3bdf4726c5b3390664fe63009e0541c5",
        "title": "用言客谈奉谢  其二",
        "author": "艾性夫",
        "content": "门外黄尘透日飞，山中白髪得春迟。\n一身冠屦聊存古，半语诗书不入时。\n佳桥尽从中路变，苍松独到岁寒知。\n黑牛白犊今无验，空遣闲愁上两眉。",
        "dynasty": "宋",
        "collection_info": null
    },
    {
        "uuid": "440e3e17cbbaee24c59dbd509d2a4edb",
        "title": "杨柳骚",
        "author": "艾性夫",
        "content": "缕缕柔条不奈春，为谁憔悴把眉颦。\n年来江上多离别，不信垂杨管得人。",
        "dynasty": "宋",
        "collection_info": null
    },
    {
        "uuid": "4fcbebc369267432491c528acd66d40e",
        "title": "落叶",
        "author": "艾性夫",
        "content": "清霜槁千林，黄叶欲万舞。\n一夜北窗眠，潇潇听干雨。",
        "dynasty": "宋",
        "collection_info": null
    },
    {
        "uuid": "9bb59eb7faa732326983247bcce94b50",
        "title": "寒灯作花",
        "author": "艾性夫",
        "content": "寒釭融白脂，冻焰结红豆。\n草有问字人，明朝能载酒。",
        "dynasty": "宋",
        "collection_info": null
    },
    {
        "uuid": "09b047a11fc0fb3a21781fd34fb69e37",
        "title": "涤砚",
        "author": "艾性夫",
        "content": "淙淙瀑布泉，濯濯刷丝石。\n坐令黟川漆，涨作梁州黑。\n以涅定不缁，欲玄终尚白。\n适与吾道同，持归试新墨。",
        "dynasty": "宋",
        "collection_info": null
    },
    {
        "uuid": "298697e87d162e3a4e42a53cbdb1f73a",
        "title": "余干问舟",
        "author": "艾性夫",
        "content": "乌桕林头月上弦，黄芦矶下水平天。\n十年客路多随雁，一树秋声总是蝉。\n江阔乱分渔火细，滩空长漱岸沙圆。\n丁宁说与梢人去，若过芝山且繫船。",
        "dynasty": "宋",
        "collection_info": null
    },
    {
        "uuid": "d8d0a52565eed5c557722fc7f45a497a",
        "title": "洞泉观杨梅屋寮",
        "author": "艾性夫",
        "content": "孤屿如螺出水心，松苍竹翠结寒阴。\n不因钟磬穿云响，谁信神仙入洞深。\n早日羽衣人尽老，春风摇草路重寻。\n径须着我梅边屋，听讲南华弄玉琴。",
        "dynasty": "宋",
        "collection_info": null
    },
    {
        "uuid": "35b1f37776e3587a2879c017b6d2930a",
        "title": "赋铁柱",
        "author": "艾性夫",
        "content": "淮川锁支祁，民免其鱼苦。\n谁谓旌阳翁，功可配神禹。\n小试青蛇锋，横绝长蛟膂。\n聚彼数州铁，铸此千尺柱。\n沉江压余妖，妥首敢掀舞。\n波涛永息民按堵，只恐人间有周处。",
        "dynasty": "宋",
        "collection_info": null
    },
    {
        "uuid": "f2ca26c31719e6efc1d4a4e55b7cd4da",
        "title": "六和塔浙江亭庙山皆宰执待罪之所併作一绝",
        "author": "艾性夫",
        "content": "国门西出小徘徊，中使传宣遽勒回。\n南渡山河天一角，不知待罪合谁来。",
        "dynasty": "宋",
        "collection_info": null
    },
    {
        "uuid": "0b4d60b4dd348a41dfc20713ed74a0a4",
        "title": "项羽庙",
        "author": "艾性夫",
        "content": "容心绝少忌心多，背楚疑增自倒戈。\n羞渡乌江依故老，竟乘乌骓泣娇娥。\n一生负气止如此，大义亏人争奈何。\n莫唱送迎山下曲，恐渠惊是汉军歌。",
        "dynasty": "宋",
        "collection_info": null
    },
    {
        "uuid": "1052d9a8f0cd932420276e4e5ec7bd56",
        "title": "古歙道中",
        "author": "艾性夫",
        "content": "迭翠峰前听踏歌，十年脚债又经过。\n长因买砚迂途远，每为看山费日多。\n别渚清流团宿鹭，小桥红影动秋荷。\n新安夫子知何在，满目祠亭锁薜萝。",
        "dynasty": "宋",
        "collection_info": null
    },
    {
        "uuid": "9809ecdd18653b4f92f8e5b84747c0b5",
        "title": "山中曲  其一",
        "author": "艾性夫",
        "content": "久雨作恶春事老，乍晴可人山路长。\n紫冰摇摇菌耳湿，黄雪糁糁松花香。",
        "dynasty": "宋",
        "collection_info": null
    },
    {
        "uuid": "5a613f5d5eafeea0624a2f265bbbf6d2",
        "title": "山中曲  其二",
        "author": "艾性夫",
        "content": "深山无人风自语，古涧触石泉争鸣。\n残花时堕一两片，好鸟忽啼三五声。",
        "dynasty": "宋",
        "collection_info": null
    },
    {
        "uuid": "efefd617035e97a6e5b30cc346a49bef",
        "title": "补易水歌效郭青山",
        "author": "艾性夫",
        "content": "朝随寒云度阴山，暮指落月槌函关。\n函关牡钥泥为丸，阴山侠客铁作肝。\n秦如虎狼生羽翰，飞食六国俱创残。\n生角雨粟怜吾丹，舍生取义我则安。\n古剑错落黄金镮，剑光苦短不足看。\n雕弓矢矫乌犀盘，弓弦易折不足弯。\n右携地图墨漫漫，左提髑髅血斑斑。\n祖龙见此生欢颜，便可快意须臾间。\n我以至易图至难，听我抵掌歌酒阑。\n歌曰风萧萧兮易水寒，壮士一去兮不復还。\n又进而歌曰壮士一去兮不復还，不意咸阳殿上有柱尚可环。\n无且药囊利镆干，我志不遂节则完。",
        "dynasty": "宋",
        "collection_info": null
    },
    {
        "uuid": "a45db43862d4400ae2e54779e7e43bd2",
        "title": "夏畦",
        "author": "艾性夫",
        "content": "清晨步蔬畦，生意惨不绿。\n烈哉三足乌，覆此五鼎餗。\n呼童吸深清，且勿荒我菊。\n一片云有心，停阴作花屋。",
        "dynasty": "宋",
        "collection_info": null
    },
    {
        "uuid": "23e3f34e9910e5a7588990f502aa9b1d",
        "title": "春山",
        "author": "艾性夫",
        "content": "春山不可画，烟雨近江楼。\n藤老依松活，泉迂避石流。\n懒云低渡竹，细草乱沿沟。\n欲打巴禽去，家居听亦愁。",
        "dynasty": "宋",
        "collection_info": null
    },
    {
        "uuid": "d68b269fa1baa635014f99dff0c717e1",
        "title": "寒山  其一",
        "author": "艾性夫",
        "content": "紧峭江风结冻云，棨帘不暖拨灰人。\n山中幸有梅花历，开到南枝便是春。",
        "dynasty": "宋",
        "collection_info": null
    },
    {
        "uuid": "2798e88d2350d0953bee6beaf9bf1f81",
        "title": "寒山  其二",
        "author": "艾性夫",
        "content": "山影飘摇落雁风，寒歌断续钓鱼翁。\n一溪霜叶如猩血，夺尽斜阳十里红。",
        "dynasty": "宋",
        "collection_info": null
    },
    {
        "uuid": "101bfc30b22e6711fecbff121396b620",
        "title": "山矾代山谷改评",
        "author": "艾性夫",
        "content": "刻玉珑松万万葩，暖香熏透小窗纱。\n水仙未可呼为弟，此是春风第一花。",
        "dynasty": "宋",
        "collection_info": null
    },
    {
        "uuid": "fea2c0b79d17d96c392921f6d658edec",
        "title": "吊老松",
        "author": "艾性夫",
        "content": "合梁清庙栋明堂，弃掷终身古道傍。\n大节不容秦点污，孤根能与宋存亡。\n山空百丈龙蛇影，泉沁千年琥珀香。\n韦偃毕宏今不见，谁将老骨写风霜。",
        "dynasty": "宋",
        "collection_info": null
    },
    {
        "uuid": "92245e5648a87229eeba72c873d0aec5",
        "title": "玄都韩植兰楚香",
        "author": "艾性夫",
        "content": "玄都旧日神仙宅，种桃羞杀刘宾客。\n只今仙子韩家湘，不遣牡丹开顷刻。\n春风九畹花绕屋，冶紫妖红失颜色。\n盲风怪雨三千年，湘水芳魂招不得。\n翩然散入碧虚寒，干坤万里离骚国。",
        "dynasty": "宋",
        "collection_info": null
    },
    {
        "uuid": "533036394a08d18276171f824f3c710d",
        "title": "盘圃张伯诚饷柑",
        "author": "艾性夫",
        "content": "髯奚叩门踏枯叶，手持子敬相问帖。\n筠篮包送洞庭秋，照眼错落黄金毬。\n含浆似注甘露钵，好与文园止消渴。\n问渠几日辞霜枝，化作□□□□□。\n道上应无公远嗅，定中安定王家□。",
        "dynasty": "宋",
        "collection_info": null
    },
    {
        "uuid": "cef56c82400e4167c69f511ad89126e4",
        "title": "种韭",
        "author": "艾性夫",
        "content": "深培膏土玉钗长，细摆春风碧带香。\n莫笑庾郎滋味薄，只渠便是太官羊。",
        "dynasty": "宋",
        "collection_info": null
    },
    {
        "uuid": "601c53371637f31c84b21b9f4edc4c85",
        "title": "从和山聪上人觅竹",
        "author": "艾性夫",
        "content": "龙光长老有大竹，肯为东坡斫两竿。\n可是孟郊家具少，请师分我碧琅玕。",
        "dynasty": "宋",
        "collection_info": null
    },
    {
        "uuid": "da732d4510c18456cb6938dcdcdd61a3",
        "title": "鸭责鹭",
        "author": "艾性夫",
        "content": "物生天地间，谋食各从类。\n平畴我所家，方逐鱼虾细。\n尔鹭非吾徒，引颈乃旁睨。\n纤鳞动微影，忽已落长喙。\n洁白徒外观，贪墨实素志。\n徘徊饱未休，阴攫殊得计。\n我本能言者，责汝合思义。\n君不见左右望而罔市利，有私龙断人所弃。",
        "dynasty": "宋",
        "collection_info": null
    },
    {
        "uuid": "719644706f291fda7e772abf3cd07e54",
        "title": "鹭答鸭",
        "author": "艾性夫",
        "content": "□勿生天地，营己合有私。\n鱼虾性所嗜，丁独令尔肥。\n□□赋我形，延颈正有需。\n吾颈高可跂，吾休颈可飞。\n吾喙长可啄，吾目光可窥。\n是皆尔所短，胡乃责我为。\n我亦号雪客，污我我有辞。\n君不见秦亡其鹿共逐时，高材疾足先得之。",
        "dynasty": "宋",
        "collection_info": null
    },
    {
        "uuid": "888b12c2cbb03d9b0f9220543ce58c28",
        "title": "蟋蟀",
        "author": "艾性夫",
        "content": "不从草际伴啼螀，偏逐西风入我床。\n心事甚如愁欲诉，秋吟直与夜俱长。\n一年时节虫声早，半树梧桐月影凉。\n忆得重胡衰柳下，健儿笼汝鬬斜阳。",
        "dynasty": "宋",
        "collection_info": null
    },
    {
        "uuid": "f9562ec1811f6c8da72cafce955491f5",
        "title": "燕去十年復来巢",
        "author": "艾性夫",
        "content": "双燕窥帘认主人，十年不见忽过门。\n乌衣故国今何在，苍箓遗民老幸存。\n芹沼不香惊绿暗，草堂无语对黄昏。\n从今不必依王谢，只好寻常烟雨村。",
        "dynasty": "宋",
        "collection_info": null
    },
    {
        "uuid": "1dbe805b111b70dcd0dd29047cf0e0d1",
        "title": "钱塘闻子规  其一",
        "author": "艾性夫",
        "content": "汴水凄凉已百年，长因啼鸟一潸然。\n天津桥上无人听，尚喜钱塘有杜鹃。",
        "dynasty": "宋",
        "collection_info": null
    },
    {
        "uuid": "1cfd3d7bf6ed3ec48b0b6529d09f0326",
        "title": "钱塘闻子规  其二",
        "author": "艾性夫",
        "content": "中原戢戢尽遗黎，日夜江头候六飞。\n来此苦啼真有意，会须劝得翠华归。",
        "dynasty": "宋",
        "collection_info": null
    },
    {
        "uuid": "b7720b7ce5f78117afb0445f41f48ceb",
        "title": "病中闻雁有感",
        "author": "艾性夫",
        "content": "我病无眠守夜阑，汝来何暮尚云端。\n去乡万里关河隔，带月一声风露寒。\n口腹累人菰米饭，弟兄何处荻花滩。\n营门射手桑弓健，止好冥冥惜羽翰。",
        "dynasty": "宋",
        "collection_info": null
    },
    {
        "uuid": "57d061ab48c8795371c97008f3939562",
        "title": "悯蟹",
        "author": "艾性夫",
        "content": "落穽都缘奔火明，林然多足不支倾。\n是谁贻怒到公等，怜汝无肠受鼎烹。\n支解肯供浮白醉，殻空竟弃外黄城。\n江湖好是横行处，草浅泥污过一生。",
        "dynasty": "宋",
        "collection_info": null
    },
    {
        "uuid": "025d9ef47052c8e6e6d25c4906b5555f",
        "title": "古驿",
        "author": "艾性夫",
        "content": "旧时邻曲各东西，野蔓荒藤压树低。\n过尽路牌无客影，一冈秋雨鹧鸪啼。",
        "dynasty": "宋",
        "collection_info": null
    },
    {
        "uuid": "205fbb65ebf63ae2c6349aee2d17f74f",
        "title": "上蓝寺吸江楼",
        "author": "艾性夫",
        "content": "拔地连云百尺楼，长风断雁十分秋。\n绝无山硋天空阔，独与江邻水拍浮。\n潭底老龙眠屋影，雨余雌霓跨帘鈎。\n愁来莫倚阑干北，一缕烽烟是汴州。",
        "dynasty": "宋",
        "collection_info": null
    },
    {
        "uuid": "8fed10dec6a088f2b61c166b75c4a7d9",
        "title": "葛溪驿",
        "author": "艾性夫",
        "content": "疏雨微云隔岸山，乱花芳草曲江干。\n谁家帘幕临官道，一阵东风燕子寒。",
        "dynasty": "宋",
        "collection_info": null
    },
    {
        "uuid": "19157e5d9053f53f8f46e999aceacc0b",
        "title": "秋堂",
        "author": "艾性夫",
        "content": "虚幌湿朝露，枯琴寒夜泉。\n苔多应占地，林阙欲分天。\n香细浮烟短，蓬穿漏日圆。\n黄花慰贫老，满眼粲金钱。",
        "dynasty": "宋",
        "collection_info": null
    },
    {
        "uuid": "dccaf4641230120c47af2374f375c8ed",
        "title": "题陈朝玉爱竹轩",
        "author": "艾性夫",
        "content": "阴森窗外万琅玕，尽日吟翁此倚阑。\n曾借春风闲管勾，喜从劫火报平安。\n四时青眼相看易，三世同盟耐久难。\n千古溪林遗事在，不妨标致共高寒。",
        "dynasty": "宋",
        "collection_info": null
    },
    {
        "uuid": "83276d8c9cd114b0893c8b2ea6a2ee2e",
        "title": "出东门  其一",
        "author": "艾性夫",
        "content": "驱车出东门，怅望东门道。\n折兰赠所思，所赠非所好。\n岂无千丈红，相媚一饷好。\n终然失所性，不肯寘怀抱。\n秋风日以高，玄髪日以缟。\n携兰种幽谷，佩服从吾老。",
        "dynasty": "宋",
        "collection_info": null
    },
    {
        "uuid": "bd23bf86209dea543b424e0940fa24df",
        "title": "出东门  其二",
        "author": "艾性夫",
        "content": "驱车出东门，客问将何之。\n遗我黄鹄羽，举我栗木枝。\n勿谓一羽轻，横翔以相期。\n勿讶一木微，谨畏堪自持。\n一拜感客意，再拜领客辞。\n何以报知己，奉之千岁龟。",
        "dynasty": "宋",
        "collection_info": null
    },
    {
        "uuid": "20858abf20df881eed3a1656954ac3fa",
        "title": "秋屏阁",
        "author": "艾性夫",
        "content": "西山和影浸空江，落木无烟带夕阳。\n立尽阑干秋思远，风鸦云雁两三行。",
        "dynasty": "宋",
        "collection_info": null
    },
    {
        "uuid": "3fe73a8de397adeeb0acfc503ce72927",
        "title": "渔家",
        "author": "艾性夫",
        "content": "水浸秋空夜色晴，柳根三五钓船轻。\n不知长笛在何处，忽趁月明吹一声。",
        "dynasty": "宋",
        "collection_info": null
    },
    {
        "uuid": "f6305fd46c30f70975b355fd9c1dd0e7",
        "title": "岳武穆葬西湖故宅为学宫  其一",
        "author": "艾性夫",
        "content": "老秦举□媚□金，枉死如公恨最深。\n地下红旗应北指，西湖埋骨不埋心。",
        "dynasty": "宋",
        "collection_info": null
    },
    {
        "uuid": "118891794f1806d3bf5cb7dd41a8e085",
        "title": "岳武穆葬西湖故宅为学宫  其二",
        "author": "艾性夫",
        "content": "故园今日馆英游，大耻俱忘总可羞。\n料得精魂长扼腕，无人讲学到春秋。",
        "dynasty": "宋",
        "collection_info": null
    },
    {
        "uuid": "5a6c6c5eed864e9529f0fb0d3437254e",
        "title": "秋丁卧堰合楼",
        "author": "艾性夫",
        "content": "忆得年时此倚阑，日边指点说吴山。\n舟移半夜成虚梦，人负斯楼亦厚颜。\n槐古不知花几度，城颓空护屋三间。\n追思往事浑无寐，寂历虚檐月半弯。",
        "dynasty": "宋",
        "collection_info": null
    },
    {
        "uuid": "6d73edc38c37885434ab5610e778c179",
        "title": "荐福寺",
        "author": "艾性夫",
        "content": "细看莫莫堂前月，似是寥寥五祖灯。\n曾有虎来听法去，更无碑可付雷轰。\n修廊半是题诗壁，游客多于住院僧。\n我亦飘零归未得，竹床分卧看云生。",
        "dynasty": "宋",
        "collection_info": null
    },
    {
        "uuid": "8b12231d96513d7d6cf50a54609bed6b",
        "title": "萧寺秋夜",
        "author": "艾性夫",
        "content": "藤护颓垣石靠门，竹垆香穗篆余熏。\n醉来终夜不知雨，梦觉四山都是云。\n半局棋枯僧入定，一声松响鹤离群。\n缺权癞可风流尽，招隠归来有此君。",
        "dynasty": "宋",
        "collection_info": null
    },
    {
        "uuid": "428a8e1ef5c76b71d72cfaf4e7e48e8f",
        "title": "登六和塔",
        "author": "艾性夫",
        "content": "崒峍浮图插翠微，长连山影浸江湄。\n地高直见海穷处，天近先知日上时。\n香绕五云宫裏梦，墨浓千佛顶头诗。\n无风最喜铃相语，切莫丁宁说秀支。",
        "dynasty": "宋",
        "collection_info": null
    },
    {
        "uuid": "2a119fc20a6844c989d174626a593861",
        "title": "杂兴五首  其一",
        "author": "艾性夫",
        "content": "玉兔不可罝，金乌不可笼。\n蜉蝣问鹤年，槿花笑松风。\n郿坞不救卓，铜山终饿通。\n玉儿误东昏，绿珠累石崇。\n谁信贪心苦，俄成旋踵空。\n既无九转丹，又非千岁翁。\n荣枯同一梦，蝼蚁大槐中。",
        "dynasty": "宋",
        "collection_info": null
    },
    {
        "uuid": "a94b835fa201d3daa08655a45793ca2c",
        "title": "杂兴五首  其二",
        "author": "艾性夫",
        "content": "云路不可梯，天河不可航。\n人间心不足，意外事难量。\n瑶水宴周穆，月宫游明皇。\n干戈惊骏足，鼙鼓骇霓裳。\n岂不穷欢乐，那知成祸殃。\n神仙竟何益，抚卷空凄凉。",
        "dynasty": "宋",
        "collection_info": null
    },
    {
        "uuid": "312158fbc49a866dcf89294a15512685",
        "title": "杂兴五首  其三",
        "author": "艾性夫",
        "content": "蚕丝自缠缚，蛛网费经营。\n智巧同役役，得丧何不平。\n益人者损己，害物乃利生。\n一抱仰天愧，一甘就镬烹。\n祸淫与福善，此理未分明。",
        "dynasty": "宋",
        "collection_info": null
    },
    {
        "uuid": "2f4af3f65300201de0cd9783738797db",
        "title": "杂兴五首  其四",
        "author": "艾性夫",
        "content": "蚁国槐为穴，蜂衙蜜作房。\n采花与旋磨，辛苦知尊王。\n胡为枭獍生，思食父母肠。\n彼微有尊卑，此大相灭亡。\n物情有不齐，使我心忧伤。",
        "dynasty": "宋",
        "collection_info": null
    },
    {
        "uuid": "29136fe64ce298490dd24f613d50510e",
        "title": "杂兴五首  其五",
        "author": "艾性夫",
        "content": "孤凤不食粟，举世无琳琅。\n渴去饮湘水，饥来卧首阳。\n云天迟羽翼，岁晚饱风霜。\n栖栖岂不苦，羞与燕雀翔。\n安得九成乐，来仪熏风廊。",
        "dynasty": "宋",
        "collection_info": null
    },
    {
        "uuid": "8fe257f17c8677126db517a05e4efca5",
        "title": "楼中故书连被兵尽亡去",
        "author": "艾性夫",
        "content": "楼无长物只遗编，直当山翁负郭田。\n累世相传俱扫地，斯文忽丧岂非天。\n不归老子茶肠裏，知堕谁家醤瓿边。\n我固道穷书更厄，西风危涕倍潸然。",
        "dynasty": "宋",
        "collection_info": null
    },
    {
        "uuid": "abf58113518436e2367e76261bee50cc",
        "title": "医僧洪淡寮见示金刚经解集验方村寺清规皆自着也诗以归之",
        "author": "艾性夫",
        "content": "不作人间肉食僧，霜髭茁茁骨棱棱。\n释经妙在一转语，疗病良于三折肱。\n处寺有规能缚律，即心是佛不传灯。\n胸中历历前朝事，说到西头气拂膺。",
        "dynasty": "宋",
        "collection_info": null
    },
    {
        "uuid": "72c8bbc36c5ff7876061a71a5a040d3a",
        "title": "书东坡诗案",
        "author": "艾性夫",
        "content": "风刺成章昔有之，姦人捃拾欲何为。\n先生定以名招祸，自古何曾狱勘诗。\n下石几令无地死，诬金独幸有天知。\n明朝谪向黄州去，又是东坡觅句时。",
        "dynasty": "宋",
        "collection_info": null
    },
    {
        "uuid": "8bba44c9099e21d2affa3ee668a63467",
        "title": "送环洲先罗宪卿",
        "author": "艾性夫",
        "content": "马耳萧萧雪拥裘，乱山南下是处州。\n自从天地生吟骨，何处江山无脚头。\n空有梦随东野去，可无言送子长游。\n白云在望频回首，珍重归期记麦秋。",
        "dynasty": "宋",
        "collection_info": null
    },
    {
        "uuid": "f2f554e10cc33f34943dde8a87378b65",
        "title": "山楼秋夜",
        "author": "周嵩",
        "content": "孤形侣云汉，凉思满山楼。\n高树自吟籁，清樽聊赏幽。\n检书初志动，抚剑壮心留。\n蟋蟀不知事，喧声何不休。",
        "dynasty": "宋",
        "collection_info": null
    },
    {
        "uuid": "d40ffe87764a5b8b1161cbb25170ed93",
        "title": "讼风",
        "author": "周嵩",
        "content": "西风云战急，杀气横干戈。\n有客怀乡坐，无邻送酒过。\n布袍欣豫暖，冻笔苦新呵。\n默诉玄冥后，天涯征戍多。",
        "dynasty": "宋",
        "collection_info": null
    },
    {
        "uuid": "12cd17b51f3aeeb0bd22d4ee7be1042f",
        "title": "近闻",
        "author": "周嵩",
        "content": "斜阳淡紫弄晖晖，泽国霜前落木稀。\n远忆东皇沉羽驾，近闻山鬼泣萝衣。\n画溪黑夜双龙吼，霞幕清秋一鹤飞。\n送尽海天千里目，伶仃洋裏有谁归。",
        "dynasty": "宋",
        "collection_info": null
    },
    {
        "uuid": "de4b2427405f864226f6cdd6e630598d",
        "title": "晚菊",
        "author": "周嵩",
        "content": "落日西风弄晚晴，东篱曲曲灿金英。\n先生茅舍终年淡，惟有寒芳不世情。",
        "dynasty": "宋",
        "collection_info": null
    },
    {
        "uuid": "067b9c1bec2c83fe552938e56f435de8",
        "title": "忆匡山",
        "author": "俞跃龙",
        "content": "匡庐一掬裏，雪眼嗽天根。\n时落冻僧影，不逢飞鸟痕。\n梦中石门路，月照柴桑村。\n春水自兹远，幽期空復存。",
        "dynasty": "宋",
        "collection_info": null
    },
    {
        "uuid": "fac456a5a4d8ca3fe0ce4bb3f7e40052",
        "title": "述怀二首  其一",
        "author": "孙琏",
        "content": "少也不谐俗，老去益美閒。\n百草生已绿，春雨满南山。\n朝朝荷锄去，既夕驱牛还。\n生长茆檐下，贫贱甚独安。\n但愿桑麻长，优游足岁年。",
        "dynasty": "宋",
        "collection_info": null
    },
    {
        "uuid": "a711979c1d3b8ca3f2ca85bd3408a991",
        "title": "述怀二首  其二",
        "author": "孙琏",
        "content": "坐倦秋树根，摄衣步前丘。\n横河澹如练，破月西南流。\n独持一尊酒，悠然发清讴。\n俯仰无不足，吾生焉所求。",
        "dynasty": "宋",
        "collection_info": null
    },
    {
        "uuid": "c25dd16abef796fe6f31e2c46cf5c150",
        "title": "瑞迹山",
        "author": "陈自新",
        "content": "雨过山溪生虎迹，云归岩洞长龙威。\n烟钟古寺敲残日，樵笛一声江鸟飞。",
        "dynasty": "宋",
        "collection_info": null
    },
    {
        "uuid": "ee44b1fb961af12317b6055c981412a7",
        "title": "栖云龙潭",
        "author": "陈自新",
        "content": "石刻仙潭神笔题，我来观感仰灵祠。\n千年墨浸东风裏，一掬吟魂秋水湄。\n日暖香生起鸾凤，月明影动舞蛟螭。\n飞鸾白鹤俱王土，底事人家尽黍离。",
        "dynasty": "宋",
        "collection_info": null
    },
    {
        "uuid": "a47ade1bed9e81004fbaefd041056f18",
        "title": "瑞龙寺",
        "author": "陈自新",
        "content": "寺外寒流玉一泓，白云如练挂危层。\n青山遶屋柴门掩，只见梅花不见僧。",
        "dynasty": "宋",
        "collection_info": null
    },
    {
        "uuid": "282b3397b878205a7a46d4da401fed5c",
        "title": "金峰寺",
        "author": "陈自新",
        "content": "金峰寺外望蓝桥，只尺溪山路许遥。\n世事昏人心似醉，倚栏无计遣愁消。",
        "dynasty": "宋",
        "collection_info": null
    },
    {
        "uuid": "cbdded2443ec57f26b2e8e4616a392a7",
        "title": "坐叹",
        "author": "陈自新",
        "content": "琴声意似泉声淡，剑气威如霜气雄。\n世事关心忧不寐，萧萧白髪月明中。",
        "dynasty": "宋",
        "collection_info": null
    },
    {
        "uuid": "b7f7b1bcf53609ff2cb82ecb61e6abee",
        "title": "钓月楼",
        "author": "王南美",
        "content": "居士作层楼，不爱风花雪。\n待得野云收，只钓溪边月。",
        "dynasty": "宋",
        "collection_info": null
    },
    {
        "uuid": "70798380a8b82f541f052a9f1d52e4f2",
        "title": "湖上",
        "author": "黄宏",
        "content": "山环台榭水环堤，雪月风烟是处宜。\n豢养宴安成鸩毒，西湖只合比西施。",
        "dynasty": "宋",
        "collection_info": null
    },
    {
        "uuid": "77ad21b7a945bf68b4ca1e886b5372f8",
        "title": "过天姥岭",
        "author": "黄宏",
        "content": "天姥连天横，我过如牛脊。\n乃知李谪仙，梦游言过实。\n徐生亦好奇，请问刘阮迹。\n安知古仙人，太平入鬼域。\n妖狐花满头，媚人强求匹。\n流杯饮胡麻，磊块皆沙砾。",
        "dynasty": "宋",
        "collection_info": null
    },
    {
        "uuid": "2a4ee235b26ac2cfc8d0166463bb3039",
        "title": "书叹",
        "author": "黄宏",
        "content": "文章关气运，要与理乱符。\n谁知周赧末，犹胜秦皇初。\n向来五星聚，奎躔遂华敷。\n南北起周召，东西拟欧苏。\n岂惟一时盛，万世垂楷模。\n我虽季世产，闻道端不诬。\n岂有苍精剑，铸自烧叶炉。\n岂有轩辕鼎，散入蛮娘沽。\n久幽世或有，速售理则无。\n夕阳淡茅坞，荒烟正模糊。",
        "dynasty": "宋",
        "collection_info": null
    },
    {
        "uuid": "fe0855ffc905b3ca1a4e5fe7cc3b68bb",
        "title": "呈萧大帅",
        "author": "黄宏",
        "content": "太掖勾陈瑞霭浮，宫花时缀五云裘。\n湛卢光截飞狐月，繁弱风号涿鹿秋。\n虮蝨几曾生介胄，貂蝉又见出兜鍪。\n南来稳作风流帅，日上榑桑瘴雾收。",
        "dynasty": "宋",
        "collection_info": null
    },
    {
        "uuid": "b1abbec1a3e04bb460e51ed8e389f28d",
        "title": "题拟虹桥",
        "author": "黄宏",
        "content": "父老桥边问我公，笑谈能办济水功。\n天光分碧一千顷，晴影飞虹二百弓。\n好与诸公来赏月，曾知此地亦垂虹。\n乘风似有惊人语，压倒沧浪亭上翁。",
        "dynasty": "宋",
        "collection_info": null
    },
    {
        "uuid": "b109ebac3bb64cc2b34b345147a5c5b0",
        "title": "松径",
        "author": "郭岩",
        "content": "一径深且纡，森森荫松柏。\n清风池上来，幽思与之发。\n逸响谐素琴，凉阴散清帙。\n弘景或可邀，高怀共披豁。",
        "dynasty": "宋",
        "collection_info": null
    },
    {
        "uuid": "ce467dd35712b9cc5e1c703c85ab36b7",
        "title": "过从叔猥园",
        "author": "郭岩",
        "content": "风流吾大阮，嘉遁狎鸥盟。\n筑得野亭旷，到来云水清。\n斜林收橡实，泾水给茶铛。\n翻笑支公拙，买山空得名。",
        "dynasty": "宋",
        "collection_info": null
    },
    {
        "uuid": "3f145c589d07a2e3f30888421044cc64",
        "title": "顾况读书堆",
        "author": "郭岩",
        "content": "昔人何处读书声，此地犹存旧日名。\n衰草闭门黄叶冷，香林藏硖碧云横。\n地连踰李山河壮，江遶吴淞日夜鸣。\n陈迹已怜荒没久，凭栏惆怅有余情。",
        "dynasty": "宋",
        "collection_info": null
    },
    {
        "uuid": "9460b597fb0079011fed357a8fb8457a",
        "title": "寄无着",
        "author": "释清壹",
        "content": "逢人称宿腊，玄解少人知。\n俗浊唯贪隠，禅高不碍诗。\n水边秋杖屦，石上雪须眉。\n鸡犬添邻曲，还同赋紫芝。",
        "dynasty": "宋",
        "collection_info": null
    },
    {
        "uuid": "fe85849cd2f9fa9a4adc252243c1c9fc",
        "title": "寄万先辈",
        "author": "释清壹",
        "content": "归从衡岳此身清，老校群书眼倍明。\n白屋有田供伏腊，青云无梦到公卿。\n频挑野菜招僧至，少着深衣入郭行。\n早岁自嗟行役远，失将诗律问先生。",
        "dynasty": "宋",
        "collection_info": null
    },
    {
        "uuid": "702aee16a8796cb1e6b527dc374b0299",
        "title": "题{山昂}山禹庙石柱",
        "author": "徐雪庐",
        "content": "洞庭之阴小山幽，百灵雄卫来高邱。\n我当十月值乱离，携家远逐湖之洲。\n湖光接天晚浪静，树色照野晴云浮。\n霜黄林头橘柚熟，日冷波底蛟龙愁。\n北方兵马想已到，南国城郭谁能收。\n我今买酒且消忧，醉舞拔剑挥斗牛。\n会须投笔去封侯，斩取盗贼清南州。",
        "dynasty": "宋",
        "collection_info": null
    },
    {
        "uuid": "b6de9baf6634876c54af136a93c71f12",
        "title": "题海月岩  其一",
        "author": "赵东山",
        "content": "踏尽崔嵬倚石门，海风山月满岩峦。\n自然仙室依蓬岛，不觉人寰变广寒。\n千载扬尘安可测，一杯对景且为欢。\n崖前浴日皆诗境，唤醒东坡仔细看。",
        "dynasty": "宋",
        "collection_info": null
    },
    {
        "uuid": "1f6d38626ba8f7d5a84a836258d33f2a",
        "title": "题海月岩  其二",
        "author": "赵东山",
        "content": "架岩凿石有规模，不学桃源旧画图。\n亭豁人稀林鸟乐，锡飞天老野云孤。\n雨余石井泉深浅，烟淡虎门山有无。\n说与山灵莫分别，从教仙窟着浮屠。",
        "dynasty": "宋",
        "collection_info": null
    },
    {
        "uuid": "a255c7c882eb11d6aa039a6e0d13818f",
        "title": "句",
        "author": "赵东山",
        "content": "风雨送迎地，别离多少人。",
        "dynasty": "宋",
        "collection_info": null
    },
    {
        "uuid": "b828b981691a1f1d835c13640e324155",
        "title": "志怪",
        "author": "陈古遇",
        "content": "沉沉万仞渊，下有骊龙珠。\n佩之寿松乔，售之富侔都。\n贪夫临渊羡，重利轻微躯。\n百金不龟药，千金水犀珠。\n丹砂与翠羽，陆产海所无。\n赍装涛浪中，巨阙光炯如。\n粲粲两青童，骈肩问所须。\n再拜上珠翠，敢问龙起居。\n青童粲玉齿，云龙卧玄虚。\n为君穷珠山，鞭云取长驱。\n云急风更恶，苍梧来时徐。\n丹药两须失，哀哉饱鲸鱼。",
        "dynasty": "宋",
        "collection_info": null
    },
    {
        "uuid": "219236be6af004233909cc1918b1d2b0",
        "title": "莫饮酒",
        "author": "陈古遇",
        "content": "莫饮酒，酒醒駡人绕盆走。\n酒香入脑头欲旋，駡声渐低涎落口。\n草履有长短，伸脚可试否。\n未论身后五车书，已随生前一杯酒。",
        "dynasty": "宋",
        "collection_info": null
    },
    {
        "uuid": "80b7fba7ca79c4296027618514821aec",
        "title": "马别主",
        "author": "陈古遇",
        "content": "马别主兮，涕泗霑臆。\n士别主兮，喜见颜色。\n于嗟马兮，胡恋而驻。\n于嗟士兮，胡弃而背。",
        "dynasty": "宋",
        "collection_info": null
    },
    {
        "uuid": "c654a4f1a8bfa98a701b71059a842ca0",
        "title": "读兰皋先生集",
        "author": "缪志道",
        "content": "自少从诸老，如公能几人。\n斵轮推老手，削鐻妙惊人。\n人物九泉古，诗名千载新。\n矮窗遗稿在，一读一沾巾。",
        "dynasty": "宋",
        "collection_info": null
    },
    {
        "uuid": "fb31d25ebc4c475066f2265c10c81f9c",
        "title": "寄友",
        "author": "王安之",
        "content": "忆昔青灯夜对床，冷猿声裏早梅香。\n一从去棹衝寒雪，几度凭阑到夕阳。\n秋思渐于蝉外觉，别愁空入雁边长。\n梧桐解得离人意，不遣西风叶尽黄。",
        "dynasty": "宋",
        "collection_info": null
    },
    {
        "uuid": "c4bf21f4702d8cd99e71b55135e1d536",
        "title": "题凈明寺",
        "author": "周日明",
        "content": "幽幽古寺中，石径受苔封。\n白日无一事，青山只四峰。\n野蔬为佛供，涧水替人舂。\n僧因煎新茗，林间拾坠松。",
        "dynasty": "宋",
        "collection_info": null
    },
    {
        "uuid": "cac4a2255d1ba6bd762f44cdbeb891ac",
        "title": "经贾秋壑故第",
        "author": "潘斾",
        "content": "相业如何不到头，诸公历历颂伊周。\n梦迷葛岭酣歌夜，鬼哭樊城血战秋。\n误国正须忧大厦，覆师宁忍驾孤舟。\n木棉庵裏催归魄，谁掩湖山富贵羞。",
        "dynasty": "宋",
        "collection_info": null
    },
    {
        "uuid": "694c547338a245d71af42bf5a83610fe",
        "title": "广润寺新寮",
        "author": "释自南",
        "content": "客不赴斋招，冥心坐寂寥。\n青山若厌看，白日也难消。\n鹭起衝荷叶，虫行蚀菊苗。\n何年称老宿，来住此间寮。",
        "dynasty": "宋",
        "collection_info": null
    },
    {
        "uuid": "e0cd73bf248ecd7441f7c2cb693d8e1a",
        "title": "嵩山下至德祠",
        "author": "吴文忠",
        "content": "脱蹝岐阳迹已幽，默全忠孝復何求。\n文身幸获辞姬祚，端委犹能化列侯。\n无语存商先叩马，有心迓命待归牛。\n象贤再见延陵季，十字碑题至德侔。",
        "dynasty": "宋",
        "collection_info": null
    },
    {
        "uuid": "68747866398a56bdc3126025d86a82d6",
        "title": "石楼",
        "author": "朱南金",
        "content": "蒙茸披尽自成蹊，两扇岩扉向日齐。\n说与白云休锁钥，留将千古指人迷。",
        "dynasty": "宋",
        "collection_info": null
    },
    {
        "uuid": "4c91f3b8b2ca1a6120d4ee8f89bad5bd",
        "title": "瀑布湾",
        "author": "黄仲",
        "content": "飞来瀑布破青山，遂作寒流水一湾。\n民庶只疑投石效，岂知龙卧在其间。",
        "dynasty": "宋",
        "collection_info": null
    },
    {
        "uuid": "7b65744a3a9ed2fb030a590b845c82fc",
        "title": "襄阳行",
        "author": "鲍輗",
        "content": "今日何日春气柔，东城骑马花绸缪。\n为君停马一呼酒，花前倒披紫绮裘。\n玉脂泛滥鱼鸟饫，歌舞倦矣蛾眉愁。\n千金万寿好宾主，今我不乐岁如流。\n岂比世上狂驰子，一语不合行掉头。\n呜呼天伦古所定，非有大故宁相尤。",
        "dynasty": "宋",
        "collection_info": null
    },
    {
        "uuid": "23effc3a8717afb1c46c357806544fa2",
        "title": "天马",
        "author": "鲍輗",
        "content": "天马抱奇相，紧骨瞳方明。\n出入百万中，有如一鸟轻。\n宇宙莽超踏，风云惨经营。\n独倚雄杰态，萧萧随北征。\n朝饮南海头，夕秣乃幽并。\n失主坐黯淡，别群奋长鸣。\n岂无轻侠儿，金羁悬朱缨。\n但感束帛义，不忍负死生。\n低头为君老，喑喑万里情。",
        "dynasty": "宋",
        "collection_info": null
    },
    {
        "uuid": "dd43259ba823d6ae28a153792ea1f7ff",
        "title": "重到钱唐  其一",
        "author": "鲍輗",
        "content": "生死双飞正可怜，若为白髪上征船。\n未应分手江南去，更有春光七十年。",
        "dynasty": "宋",
        "collection_info": null
    },
    {
        "uuid": "4cef169dda912cdb6761d58c017b2dfa",
        "title": "重到钱唐  其二",
        "author": "鲍輗",
        "content": "无頼山光迭迭青，玉鱼金盌早飘零。\n冷思禹穴真奇事，千古衣冠託杳冥。",
        "dynasty": "宋",
        "collection_info": null
    },
    {
        "uuid": "91898007aa4bc503f8dd2064976897a2",
        "title": "重到钱唐  其三",
        "author": "鲍輗",
        "content": "万家歌舞送浮生，曾有涓埃答太平。\n猨鹤虫沙天始定，不须辛苦怨南征。",
        "dynasty": "宋",
        "collection_info": null
    },
    {
        "uuid": "c56f7724cedd4115489547dd08335f6c",
        "title": "重到钱唐  其四",
        "author": "鲍輗",
        "content": "闻道深春雪打围，谁怜身上藕丝衣。\n莫忧白璧成尘土，解逐南风万里归。",
        "dynasty": "宋",
        "collection_info": null
    },
    {
        "uuid": "4497572dbbc839dad334363bf120b216",
        "title": "重到钱唐  其五",
        "author": "鲍輗",
        "content": "惟有寒潮不世情，朝朝莫莫过空城。\n百年车马阊门外，独被春风草又生。",
        "dynasty": "宋",
        "collection_info": null
    },
    {
        "uuid": "55258e0b3ec2cb55c224a6f8c40a69c3",
        "title": "九龄行",
        "author": "曾澈",
        "content": "我生九龄气食牛，喑呜顿挫无匹俦。\n白云无根起天末，一身万事同悠悠。\n低头拱手事先觉，谈笑未了成仇雠。\n一誉不足胜百毁，言语起灭如浮沤。\n圣贤可与知者道，麟凤岂在山中游。\n蘧然梦觉大槐国，江花昨夜生凉秋。",
        "dynasty": "宋",
        "collection_info": null
    },
    {
        "uuid": "424857285883d4d9e2e37518d98526cf",
        "title": "甘泉洞",
        "author": "赵泽祖",
        "content": "银河泻落万山巅，玉界遥驰一道泉。\n夜浴丹沙浮暖气，晓凝寒碧沁晴烟。\n灵泉透海流香细，雪液澄虚抱影圆。\n三咽只因凡骨换，坐临盘石看飞钱。",
        "dynasty": "宋",
        "collection_info": null
    },
    {
        "uuid": "21443cbc925400d3b451c1a568e2a315",
        "title": "署中书怀",
        "author": "赵泽祖",
        "content": "庭下幽花照眼醒，绿阴成幄晚风清。\n何时抛掷铜章去，小艇烟波弄月明。",
        "dynasty": "宋",
        "collection_info": null
    },
    {
        "uuid": "1c8317a807424c0d98d68521aec04ab3",
        "title": "春晚三客同出郊归途甚醉",
        "author": "潘献可",
        "content": "寻友逢三益，追欢且一时。\n买鱼呼野艇，沽酒认村旗。\n暂觉行歌乐，何妨醉舞僛。\n牧儿休骇愕，横笛且须吹。",
        "dynasty": "宋",
        "collection_info": null
    },
    {
        "uuid": "52b620ae257e479c55943933215f230e",
        "title": "四月十八日之桐川",
        "author": "潘献可",
        "content": "白鸟苍烟外，黄鹂绿树间。\n雨晴初有路，云薄不藏山。\n村酒成孤酌，征鞍厌独攀。\n日长人自倦，更觉马蹄悭。",
        "dynasty": "宋",
        "collection_info": null
    },
    {
        "uuid": "30a9063f443d2800feeef7b5f32836d8",
        "title": "固城怀归",
        "author": "潘献可",
        "content": "税驾蚕将老，旋车燕欲归。\n人情秋思薄，酒力晚风微。\n青鬓愁边改，丹心老去违。\n吾庐元不远，望断白云飞。",
        "dynasty": "宋",
        "collection_info": null
    },
    {
        "uuid": "f8591a04a1ac6af573560e78ce375549",
        "title": "山楼枕上",
        "author": "潘献可",
        "content": "山近寒偏早，愁多睡不浓。\n鸦啼半夜月，鹤唳五更风。\n晓接残灯裏，吟成落叶中。\n尘埃今已厌，懒听上方钟。",
        "dynasty": "宋",
        "collection_info": null
    },
    {
        "uuid": "56b522bfd8ba8b76ca7bcd26fd9747b5",
        "title": "宁川道中",
        "author": "潘献可",
        "content": "十日为山客，今朝问水程。\n沙横疑港断，滩迅觉舟轻。\n远近村舂合，高低渔火明。\n回头忽苍莽，一望一伤情。",
        "dynasty": "宋",
        "collection_info": null
    },
    {
        "uuid": "abc73e332e1faeab7ec4ed9f6a4f8665",
        "title": "端居",
        "author": "潘献可",
        "content": "竹院秋逾静，柴门昼不开。\n病先携老去，懒渐逐衰来。\n莫遣新缘结，都将旧念灰。\n川鱼与云鸟，从此莫惊猜。",
        "dynasty": "宋",
        "collection_info": null
    },
    {
        "uuid": "e9199ed9601bb9cbe28dde612384f2cf",
        "title": "初至庄舍",
        "author": "潘献可",
        "content": "鹭立汀沙晚，牛眠径草深。\n黄花浮荇带，红叶下枫林。\n客路溪中断，柴门水半侵。\n一廛收岁晚，聊復此幽寻。",
        "dynasty": "宋",
        "collection_info": null
    },
    {
        "uuid": "8909343d3479a1674bf4ce371cd8a9e1",
        "title": "寓舍偶题",
        "author": "潘献可",
        "content": "习懒身无用，幽偏性所欣。\n校书随马队，临帖爱鹅群。\n公子悲春草，佳人隔暮云。\n北山归计决，未信有移文。",
        "dynasty": "宋",
        "collection_info": null
    },
    {
        "uuid": "f6bd5d879f35e99a50db612ebdfd14e4",
        "title": "游妙行寺",
        "author": "俞本",
        "content": "中峰苍翠裏，微径入禅关。\n石座香尘积，莲池苔藓班。\n鹤盘云在树，龙过雨侵山。\n会得规中意，怡然一解颜。",
        "dynasty": "宋",
        "collection_info": null
    },
    {
        "uuid": "e39d1cd2ae4a65cc30574e9ca6d2ff1e",
        "title": "笠泽亭",
        "author": "刘嘉谟",
        "content": "荷笠扁舟上，持纶巨泽中。\n无劳问名字，便是此亭公。",
        "dynasty": "宋",
        "collection_info": null
    },
    {
        "uuid": "79ee868aba4ff6ff77a0cd3dbcc65d74",
        "title": "北津口水阁",
        "author": "刘嘉谟",
        "content": "沉沉卧虹底，小阁贴平湖。\n鱼戏几堪掬，鸥驯欲就呼。",
        "dynasty": "宋",
        "collection_info": null
    },
    {
        "uuid": "e7e72a91b4a525e6a1652af2f178e25e",
        "title": "大明桥",
        "author": "刘嘉谟",
        "content": "东望扶桑路，迢迢几万程。\n沧浪将尽处，忽见大明生。",
        "dynasty": "宋",
        "collection_info": null
    },
    {
        "uuid": "d025232c29a12057dfa879b4f9056e2c",
        "title": "万顷桥",
        "author": "刘嘉谟",
        "content": "巨浸莽无极，聊为万顷看。\n世无黄叔度，君试倚阑干。",
        "dynasty": "宋",
        "collection_info": null
    },
    {
        "uuid": "a8337428e15c715ad9270244b45e2413",
        "title": "定海桥",
        "author": "刘嘉谟",
        "content": "昔日松江上，潮翻定海来。\n而今旧桥水，不到半江回。",
        "dynasty": "宋",
        "collection_info": null
    },
    {
        "uuid": "af5835114b3658cb3ad78665a80a1be2",
        "title": "顾公祠",
        "author": "刘嘉谟",
        "content": "博洽倾当世，江东孔子儒。\n荒墟访遗庙，老稚辄名呼。",
        "dynasty": "宋",
        "collection_info": null
    },
    {
        "uuid": "60d40dde2aa440e9e5e2c641419544ef",
        "title": "栎园",
        "author": "吴龙起",
        "content": "栎园依古寺，景物久凄凉。\n荆棘无人翦，亭台逐处荒。\n数禽栖曲沼，独犬吠空堂。\n惆怅梅花发，凭谁管暗香。",
        "dynasty": "宋",
        "collection_info": null
    },
    {
        "uuid": "1dc684a16470eb5449cda53bcfff55d5",
        "title": "秋兴",
        "author": "吴龙起",
        "content": "定是凭高易得愁，客怀牢落怕登楼。\n不知昨夜梧桐雨，添得阑干几许秋。",
        "dynasty": "宋",
        "collection_info": null
    },
    {
        "uuid": "390a602245c0d11671dd716e4c83f295",
        "title": "玉马山",
        "author": "朱克家",
        "content": "水石嵌空山荦确，瘦藤扶上青云幕。\n平川一望渺无际，东疑嵎夷北朔漠。\n驾天迭巘输翠浪，奔野细流横雪槊。\n疏峰点点雁聚沙，密屿喁喁鱼纵壑。\n一江凈绿遶书元，几陇断畦成卦剥。\n乍惊渔唱出烟霭，时听村舂动篱落。\n幽遐异景争指说，老眼苦难觅渺邈。\n夜间支枕挂银窗，闪闪星河手可摸。\n何年标名称玉马，蹴踏风云跨寥廓。\n更连三十六奇峰，削玉排青相间错。\n偶因佳友得壮观，俗虑尘襟顿疏瀹。\n翛然物外岂非仙，不须更羡辽东鹤。",
        "dynasty": "宋",
        "collection_info": null
    },
    {
        "uuid": "be5cd48c843570d30eaf8a4d1aca0166",
        "title": "掬水月在手",
        "author": "朱少游",
        "content": "十指纤纤弄碧波，分明掌上见姮娥。\n不知李白当年醉，曾向江边捉得么。",
        "dynasty": "宋",
        "collection_info": null
    },
    {
        "uuid": "ae2d802d24b1eadf741b59ee24a7340c",
        "title": "芭蕉",
        "author": "朱少游",
        "content": "剪得西园一片青，故将来此恼诗情。\n怪来昨夜窗前雨，减却潇潇数点声。",
        "dynasty": "宋",
        "collection_info": null
    },
    {
        "uuid": "c937e33a05435374738b1d90d1ab4c6a",
        "title": "寓钱塘得乡人消息",
        "author": "张眇",
        "content": "西子湖边放鹤仙，几回同醉木兰船。\n相思东路一千里，忆别西风十四年。\n远信有时凭雁寄，新诗近日頼僧传。\n不须更问垂纶叟，已有霜痕到鬓边。",
        "dynasty": "宋",
        "collection_info": null
    },
    {
        "uuid": "1f13527738da17c318889574c406290a",
        "title": "陪秋山相公游大涤洞天一庵夜宿感梦",
        "author": "郑斗焕",
        "content": "天柱清游尾使星，笋舆轧轧入山深。\n龙行雨去泉花定，鹤叫云来木叶阴。\n松石已安通夕寐，江湖空老百年心。\n圆冠方袂何仙子，梦里将诗索共吟。",
        "dynasty": "宋",
        "collection_info": null
    },
    {
        "uuid": "52b82466b10723581ea1a8f76a3cb076",
        "title": "题庐陵义士传",
        "author": "郭彦章",
        "content": "淮海风迴吹血腥，青原不改旧时青。\n中朝将帅论功赏，不及江南一白丁。",
        "dynasty": "宋",
        "collection_info": null
    },
    {
        "uuid": "c8d6a90ae58da1eef9de7cca9503403d",
        "title": "题新淦刘贞女传",
        "author": "郭彦章",
        "content": "百年节义仗英豪，一死翻怜女子高。\n不敢高歌题卷上，转喉恐触旧官曹。",
        "dynasty": "宋",
        "collection_info": null
    },
    {
        "uuid": "91e5f7d99528634bdadf482ecabdb280",
        "title": "咏史",
        "author": "杨再十一君",
        "content": "张良大父父，相韩五世君。\n报仇误一击，佐命筹三军。\n灭秦復诛项，兴汉称元勋。\n始终心为韩，义烈千载闻。\n吾家世臣宋，绂冕兴如云。\n于今虽为庶，义不忘宋恩。\n国亡幸免死，忍復干禄云。\n耻为肤敏士，宁作殷顽民。",
        "dynasty": "宋",
        "collection_info": null
    },
    {
        "uuid": "cec8b0218ed8eb32d2b2aa1f18435b86",
        "title": "书感  其一",
        "author": "杨再十一君",
        "content": "枫江渡口草凄凄，桃浦桥边夕照低。\n惟有旧家双燕子，年年飞绕绿杨堤。",
        "dynasty": "宋",
        "collection_info": null
    },
    {
        "uuid": "7044c1a36c18b0a851b7f1bd0ae3922c",
        "title": "书感  其二",
        "author": "杨再十一君",
        "content": "深湖两岸白云秋，芦荻花深隠钓舟。\n回首平原风浪急，却怜江海是安流。",
        "dynasty": "宋",
        "collection_info": null
    },
    {
        "uuid": "92ee89ada4c71770e0d02a600562f935",
        "title": "书感  其三",
        "author": "杨再十一君",
        "content": "潦倒江南一布衣，家贫岁晚寸心违。\n不堪倚杖枫江路，手种青松大十围。",
        "dynasty": "宋",
        "collection_info": null
    },
    {
        "uuid": "6f28b4a57a09b149d579e4384194f0cd",
        "title": "夜坐",
        "author": "杨再十一君",
        "content": "竹窗吹雨夜潇潇，独拥寒鑪叹寂寥。\n坐久不知更漏永，镫花零落篆香消。",
        "dynasty": "宋",
        "collection_info": null
    },
    {
        "uuid": "90ac26ce4064193886ccd6bfaa9ee640",
        "title": "华阳山堂落成",
        "author": "诸葛舜臣",
        "content": "小筑菟裘石磴间，登临极望意苍然。\n三更栗叶中峰雨，四月桃花一洞天。\n时听茅君归碧落，恍闻玉女炼丹铅。\n江湖万里尘埃远，留得深山一道泉。",
        "dynasty": "宋",
        "collection_info": null
    },
    {
        "uuid": "bd234a009f89c2d8cfe6323b0a5826e1",
        "title": "夜泛西湖",
        "author": "杨珂",
        "content": "明月欺人醉不知，夜深偷入读书帏。\n好将松户牢关锁，留此清光莫放归。",
        "dynasty": "宋",
        "collection_info": null
    },
    {
        "uuid": "d604aba4e8978a7f82d109272f06a4fb",
        "title": "灵岩一线天",
        "author": "张清子",
        "content": "一画起于干，先天至后天。\n灵岩天一线，想在伏羲前。",
        "dynasty": "宋",
        "collection_info": null
    },
    {
        "uuid": "9f864f65b386018f8fb388c9b0faeb7c",
        "title": "句",
        "author": "虞德观",
        "content": "我因国破家何在，君为唇亡齿亦寒。",
        "dynasty": "宋",
        "collection_info": null
    },
    {
        "uuid": "5aa1beed9cc2bc4c502a82fbd51eee51",
        "title": "落笔峝",
        "author": "倭倭才",
        "content": "峭壁凌空望渺微，层层烟锁雾云衣。\n深山古木高千丈，怪石青苔绕四围。\n空有石衔仙骨在，想应人逐彩鸾飞。\n洞中仙子今何往，欲上雕鞍不忍归。",
        "dynasty": "宋",
        "collection_info": null
    },
    {
        "uuid": "d7f0d6338e2486051ae51d2439900223",
        "title": "读祖宗伯公临难遗弟诗有感",
        "author": "罗荣祖",
        "content": "豫章风节振荆湘，匪为殷亡为晋亡。\n执手痛罹鸣鹡难，焚裘梦断树藼乡。\n三诗聊寄忠臣愤，九死宁迴国士肠。\n一展遗编一兴慨，令人千载挹辉光。",
        "dynasty": "宋",
        "collection_info": null
    },
    {
        "uuid": "d2eb3c788f5d7dacf0e2232742c17f5d",
        "title": "登齐云和祖天锡公韵",
        "author": "罗荣祖",
        "content": "名山今日始攀跻，峭壁巉崖路欲迷。\n荆棘拨开登月窟，脚根稳着步天梯。\n恍疑身在半空去，忽见鸟从平地飞。\n胜景可人观不徧，挥毫石上且留题。",
        "dynasty": "宋",
        "collection_info": null
    },
    {
        "uuid": "9bb86045e0c12d2cd47cd5900269a1a1",
        "title": "题灵岩",
        "author": "罗荣祖",
        "content": "巨鰲戴山凌空起，横绝碧云千万里。\n岚风飞凈明彩霞，四宇八纮皆望裏。\n雾障高悬五老峰，朵朵尖削成芙蓉。\n天柱南边五丁立，香炉凿出盘蛟龙。\n仙家七子烧丹处，瑶草琼花间琪树。\n洞门深锁苔自封，黄鹤飞来復飞去。",
        "dynasty": "宋",
        "collection_info": null
    },
    {
        "uuid": "591994b66b0d33e2dbd81b3a7df297dc",
        "title": "咏陶",
        "author": "罗荣祖",
        "content": "解体脱世纷，结志怀往义。\n织纬足充粮，种秫常供醉。\n素琴寄长谣，孤衿抗高视。\n国爵屏如羶，家贫甘若嗜。\n径荒早归来，园涉成佳致。\n依俗岂尚同，诡时非立异。\n遥遥五柳风，千载犹相喟。",
        "dynasty": "宋",
        "collection_info": null
    },
    {
        "uuid": "5f9db2f4855cca2080f41940dbce4876",
        "title": "答招隠",
        "author": "罗荣祖",
        "content": "荡荡唐尧德，乃有箕山臣。\n巍巍周武功，不乏采薇人。\n四皓自躭洛，两龚岂避新。\n并介实天性，离奇非世珍。\n君虽羞独割，余敢辱均茵。\n东皋足舒啸，南亩可充囷。\n弗罫圣人网，常期鸥鸟亲。",
        "dynasty": "宋",
        "collection_info": null
    },
    {
        "uuid": "b5282746fa171ee5ad98546af2fae66b",
        "title": "重沓岭",
        "author": "张爚",
        "content": "松间迭石步高低，啼鸟幽林听隔溪。\n七尺枯藤可扶老，青鞋香汗落花泥。",
        "dynasty": "宋",
        "collection_info": null
    },
    {
        "uuid": "5adc2556acb172339bc5206843831221",
        "title": "上赵主簿霁宇",
        "author": "张爚",
        "content": "辞棘鸾飞远，重来棹雪舟。\n政声清似水，官况冷于秋。\n谱系王侯贵，文章班马流。\n赈民问钱谷，名已在金瓯。",
        "dynasty": "宋",
        "collection_info": null
    },
    {
        "uuid": "eddf6b93d07349c4a3247107f17cbd8a",
        "title": "请赵季宪主玉虚道院",
        "author": "张爚",
        "content": "来自东山东復东，飞空一剑伴丝桐。\n能令矮屋疏篱下，如在十洲三岛中。\n炼句入神敲夜月，谈玄动客笑春风。\n闻师曾得长生诀，同采丹砂访葛翁。",
        "dynasty": "宋",
        "collection_info": null
    },
    {
        "uuid": "2dbf92ef11811bb4ea2987997a7b90a2",
        "title": "玉虚道院",
        "author": "朱鼎元",
        "content": "山东舍宅为琳宇，公子超然趣不群。\n帝足龟蛇交水火，将坛龙虎拥风云。\n花阶昼静迎仙客，月殿香清礼老君。\n何日投閒同采药，松边坐石许谁分。",
        "dynasty": "宋",
        "collection_info": null
    },
    {
        "uuid": "712c634b2cb82f6cf25c651882b1413a",
        "title": "神仙名义",
        "author": "崔存",
        "content": "宿植灵根何太早，洞悟真风何年少。\n常令丹海飞日乌，又使玉液朝元脑。\n昆台气候四时春，紫府光阴夜如晓。\n来时不用五云车，跨着清风下蓬岛。",
        "dynasty": "宋",
        "collection_info": null
    },
    {
        "uuid": "3a0f36a57f867e1dfc92865ded7e2300",
        "title": "为张莘畴题玉虚道院",
        "author": "崔存",
        "content": "小结烟霞作洞天，日长无事即神仙。\n栽松待化山中石，种秫因分屋外田。\n沧海十洲人不到，丹砂九转世空传。\n何如坐对黄连炷，一卷南华内外篇。",
        "dynasty": "宋",
        "collection_info": null
    },
    {
        "uuid": "c55c5b1e805993ff83edabb02cacf7b8",
        "title": "伤乱二首  其一",
        "author": "袁玧",
        "content": "龙蛇风浪起空潭，苍莽山河泣坠簪。\n乱向十年余史笔，贫无一字到诗函。\n心惊塞马过淮北，梦逐关鸿度岭南。\n肉食何人司重鼎，等閒挥麈事清谭。",
        "dynasty": "宋",
        "collection_info": null
    },
    {
        "uuid": "7bc4f49c36edaaffaf6584c64f2aadba",
        "title": "伤乱二首  其二",
        "author": "袁玧",
        "content": "轰轰烈烈一干坤，北马南船日夜奔。\n野老有怀悲故国，孤臣无泪哭中原。\n浮生似我仍留寓，季世何人不闭门。\n独惜两湖归隠后，枕戈谁是晋刘琨。",
        "dynasty": "宋",
        "collection_info": null
    },
    {
        "uuid": "fe9f4f60aeb72e30564b822893d5457f",
        "title": "游白云山",
        "author": "袁瑨",
        "content": "策杖白云岑，云深不知处。\n恍见云中君，白云乡裏住。\n举手弄行云，招我登云路。\n漫漫云路长，愿乘黄鹤驭。\n黄鹤不復回，白云自来去。",
        "dynasty": "宋",
        "collection_info": null
    },
    {
        "uuid": "9f404007b501a506d65e74624ebe544c",
        "title": "卜居",
        "author": "袁瑨",
        "content": "宦海茫茫阔，幽栖洵远图。\n折腰原为米，搔首却思鲈。\n笳鼓深秋动，田园旧梦无。\n干戈方满地，吾辈尚穷途。",
        "dynasty": "宋",
        "collection_info": null
    },
    {
        "uuid": "6147aa0902132b5ab5c45e2f96382702",
        "title": "輓谢迭山  其一",
        "author": "汤雷奋",
        "content": "向老逢危乱，投军復欲东。\n九迁徒有命，一战不成功。\n楚狂言犹在，韩雠事已空。\n风尘长苍莽，身世转飘蓬。",
        "dynasty": "宋",
        "collection_info": null
    },
    {
        "uuid": "8802ebbc1ba5f63f76facc026777edf4",
        "title": "輓谢迭山  其二",
        "author": "汤雷奋",
        "content": "芒鞵初就道，慷慨不辞难。\n滚滚长江尽，萧萧易水寒。\n风霜欺汉节，尘土上南冠。\n无復加餐饭，旁人掬泪看。",
        "dynasty": "宋",
        "collection_info": null
    },
    {
        "uuid": "19fa33b2f70056d048e4d71915de99f1",
        "title": "輓谢迭山  其三",
        "author": "汤雷奋",
        "content": "怀哉千古事，百炼不为柔。\n汉祖尤封齿，殷臣不事周。\n宁随文相国，真匹李潭州。\n浩荡江相接，东西万古愁。",
        "dynasty": "宋",
        "collection_info": null
    },
    {
        "uuid": "238d9d2803bd8cd3bba14532ea7492fa",
        "title": "绝句",
        "author": "潇湘渔父",
        "content": "高枕形骸外，空江何限情。\n落叶不成调，半夜起秋声。",
        "dynasty": "宋",
        "collection_info": null
    },
    {
        "uuid": "8194f5e3882e1ba0f56bf4a1d3c2fb61",
        "title": "歌一首",
        "author": "潇湘渔父",
        "content": "干淳老人气岳岳，破冠穿履行带索。\n撑肠拄肚书万卷，临风欲言牙齿落。",
        "dynasty": "宋",
        "collection_info": null
    },
    {
        "uuid": "1e878d579adb2ff8cd7ede855866dddd",
        "title": "寿黎拙翁",
        "author": "陈仪庆",
        "content": "名重河汾道更尊，只将拙日养吾存。\n南州佳士争倾盖，阙里诸生半在门。\n一笑何妨延贺客，六旬今已见曾孙。\n斯文寿脉天同久，挺挺霜松傲岁寒。",
        "dynasty": "宋",
        "collection_info": null
    },
    {
        "uuid": "cd0d025df9aebdac6c6e03006ad37d8b",
        "title": "九锁山十咏 大涤洞",
        "author": "吕同老",
        "content": "巍巍元盖天，岩穴閟仙宅。\n别户穿虚明，层辉荡空碧。\n神鼓振玉音，丹崖落琼液。\n深通潜龙井，外障隔凡石。\n缅怀元同翁，于焉此栖息。\n华阳与林屋，隧道从所适。\n我来兹山中，偶值肥遁迹。\n灵草未易逢，翩翩飞鼠白。",
        "dynasty": "宋",
        "collection_info": null
    },
    {
        "uuid": "6681cb2b86b7acd1885ac9beb6778887",
        "title": "九锁山十咏 栖真洞",
        "author": "吕同老",
        "content": "殊庭天柱西，微径罗荆棘。\n驱车谷口亭，清气已迫人。\n元锁为我开，灵关岂无津。\n棋枰俨遗局，乳盖垂空轮。\n侧闻千载前，住此多隠沦。\n冥翳不可识，抱朴终成真。\n仙凡自有分，喧寂难并陈。\n叹息取归路，吾犹湿嚣尘。",
        "dynasty": "宋",
        "collection_info": null
    },
    {
        "uuid": "f30e6287d813d9d327d154edefaeb6fb",
        "title": "九锁山十咏 鸣凤洞",
        "author": "吕同老",
        "content": "连峰路塸堮，幽洞摩苍穹。\n石门松萝隘，伛偻趋儿童。\n泠泠太古泉，环佩声丁东。\n相传吴越年，威凤翔其中。\n后来山中人，盛事夸无穷。\n我疑王者瑞，岂预霸业雄。\n元化有沦忽，世道多污隆。\n何时鸣朝阳，遥问山上桐。",
        "dynasty": "宋",
        "collection_info": null
    },
    {
        "uuid": "539478901cc88d6d871e67b0ec40b509",
        "title": "九锁山十咏 蜕龙洞",
        "author": "吕同老",
        "content": "苍山下孱颜，中有神龙栖。\n神龙眇何许，一水涵清溪。\n深藏岩壑古，迥破风烟低。\n当其未蜕时，幽隠漫尘泥。\n既蜕头角成，霄汉参云霓。\n回顾昔所蟠，陈迹亦已迷。\n况我后来人，危磴重攀跻。\n四顾但绝壁，丛篠风凄凄。",
        "dynasty": "宋",
        "collection_info": null
    },
    {
        "uuid": "34ff038d2eef96382cc4f7631c53af13",
        "title": "九锁山十咏 来贤岩",
        "author": "吕同老",
        "content": "昔贤所游地，道路行逶迤。\n中分山腰半，倒插石脚危。\n公生元佑时，名与日月垂。\n至今草木间，英气光离离。\n我行得遗迹，酾酒兴遐思。\n天风豁然至，吹落琼琚辞。\n不惜古人远，但嗟我生迟。\n安得五云表，一假黄鹤骑。",
        "dynasty": "宋",
        "collection_info": null
    },
    {
        "uuid": "2f19df2037a34d7d6170e5798f82db0e",
        "title": "九锁山十咏 仙迹岩",
        "author": "吕同老",
        "content": "嬴秦乱天纲，猛志凌海水。\n长驱万山石，鞭策无远迩。\n余威及兹地，夜半走百鬼。\n仙人惜灵宫，一怒俱披靡。\n巉然断崖上，遗迹俯清泚。\n溪声助叱咤，野藓避冠履。\n兹事三千年，孰决非与是。\n摩挲苍玉纹，俛仰求至理。",
        "dynasty": "宋",
        "collection_info": null
    },
    {
        "uuid": "9617f0eeff73ab872a090166c4d66496",
        "title": "九锁山十咏 翠蛟亭",
        "author": "吕同老",
        "content": "洄洑古涧深，蜿蜒层湍壮。\n长年蓄飞泉，一决起豪宕。\n高有百尺松，蓊鬰蔽青障。\n下有荇与萍，翠色映空旷。\n恍如千丈虬，穷壑潜异状。\n忽乘风云会，奋迅九天上。\n尚想玉堂仙，妙思发雄放。\n醉持白芙蕖，乘流动清唱。",
        "dynasty": "宋",
        "collection_info": null
    },
    {
        "uuid": "d3f6941eeeaeffbc255550b80666bdd1",
        "title": "九锁山十咏 丹泉",
        "author": "吕同老",
        "content": "觱沸槛外泉，远出天柱阳。\n清音映空谷，潜波涣寒塘。\n昔人养灵芝，长年此山旁。\n金骨换玉髓，素虬朝紫皇。\n尚余浴丹池，神光透扶桑。\n蓬莱几扬尘，兹泉日泱泱。\n我愿涤世纷，朗咏三元章。\n手持北斗杓，下酌流霞浆。",
        "dynasty": "宋",
        "collection_info": null
    },
    {
        "uuid": "efcc427ca4933d91a07e2c585554dbaf",
        "title": "九锁山十咏 石壁",
        "author": "吕同老",
        "content": "清飈吹衣裳，缥缈凌层巅。\n玲珑峭壁下，杖策穷迴旋。\n名图谢模写，大巧无雕镌。\n窅如晴云影，霭霭行青天。\n飘如水风会，微澜起平川。\n石崖前蔽亏，胜事惜未全。\n吾将运真宰，疏凿成坦然。\n结茅此山阿，长吟伴飞仙。",
        "dynasty": "宋",
        "collection_info": null
    },
    {
        "uuid": "6d0be8c043124302b03be6717825377d",
        "title": "九锁山十咏 云根石",
        "author": "吕同老",
        "content": "吾闻泰山云，触石无不至。\n如何兹山中，有石象云气。\n仙人事狡狯，幻化翻手易。\n鳞鳞作荟蔚，冉冉涌苍翠。\n清分涧水流，幽映林木邃。\n已逃苍狗变，长见玉芝瑞。",
        "dynasty": "宋",
        "collection_info": null
    },
    {
        "uuid": "b5e6ef42d023a27f601628a06278076c",
        "title": "题高房山夜山图",
        "author": "吕同老",
        "content": "我昔绝江看吴山，朝光正落山水间。\n金波远自海门入，翠岚高插扶桑殷。\n安知璚楼有夜景，明月苍茫堕清影。\n李侯胜赏高侯笔，展卷一时如梦醒。",
        "dynasty": "宋",
        "collection_info": null
    },
    {
        "uuid": "9ef7ce135df57af4c3767e66310f4690",
        "title": "龙泉寺纳凉",
        "author": "吕同老",
        "content": "靡靡市廛尽，杳杳泉石闲。\n灌木蔽榛莽，爽籁弥空山。\n飞甍纳余辉，丹雘粲以繁。\n巍然青莲宫，俯此碧玉阑。\n化人淡无为，趺坐观尘寰。\n支郎杳不逢，玄蝉噪其间。\n昔贤憩游地，眢井潜龙蟠。\n咏歌之所传，百世犹不刊。\n我生悦超旷，危磴重跻攀。\n归隠谅未能，溯风发长叹。",
        "dynasty": "宋",
        "collection_info": null
    },
    {
        "uuid": "a1b225a0c35b84ccbaae5644273d3088",
        "title": "携鸊钺泛江",
        "author": "崔璆",
        "content": "酒星落京口，化为崔子玉。\n孤舟载壶觞，水花红映肉。\n小儿唱铜斗，大儿倒醽醁。\n一笑不知年，浩荡天地屋。\n慎勿临窦呼，人生随转烛。\n嗣宗礼法仇，钟会被杀戮。",
        "dynasty": "宋",
        "collection_info": null
    },
    {
        "uuid": "be1cd99107b6a6882bb1c5b52200c1a9",
        "title": "咄咄",
        "author": "崔璆",
        "content": "咄咄復咄咄，小儿成老翁。\n幺微各形色，追琢元化工。\n不知春风去，又见千绿丛。\n主人美客怀，载酒行溪东。\n一步一回首，十步尊已空。\n灵均与太白，醒醉同所终。\n愿见化蠛蠓，生死託壶中。",
        "dynasty": "宋",
        "collection_info": null
    },
    {
        "uuid": "fe0fc11fed9ef8616022fc977617af8b",
        "title": "今日一何好",
        "author": "崔璆",
        "content": "今日一何好，花下醉狼藉。\n醉中有奇事，梦见生八翼。\n浩荡排虚空，灵君好颜色。\n朱衣持大篆，授我醉乡伯。\n顿首玉墀下，臣璆才虮蝨。\n封此抑何功，请陈愚顽臆。\n臣家京口东，门前大江碧。\n臣愿驾长风，吹作酒万石。\n万象各千钟，拍拍大庭国。\n推枕在山中，纸衾霜晓月。",
        "dynasty": "宋",
        "collection_info": null
    },
    {
        "uuid": "d9fbd28a16b374247b876bd479d9b2d0",
        "title": "余髪",
        "author": "柯芝",
        "content": "余髪萧萧白垂领，十年守拙门庭冷。\n来频沙鸟颇相识，起晚邻鷄已三请。\n形骸拄树岂復好，心绪如蓬不能整。\n平生几緉空馺𩣯，老去一杯先酩酊。\n俗言祇虞方凿迕，人事但惬幽居屏。\n赋形不必尽刍狗，处坎何堪共蛙黾。\n若为苴履曾足芥，幸不柳衫真欲瘿。\n一声樵响何处来，独立看云发深省。",
        "dynasty": "宋",
        "collection_info": null
    },
    {
        "uuid": "b92c001580021fff7c7f85a9be0f3696",
        "title": "耳耳",
        "author": "柯芝",
        "content": "耳耳非佳语，陆陆难为颜。\n我生胡不淑，多戚长鲜欢。\n摇落復已绿，春风满江干。\n最灵起予兴，欲言骨肉酸。\n园桑摧为薪，桃李亦半残。\n翘荛企晴燠，九室十更寒。\n飞钱如美色，乃入贵者阑。\n丘闾有谷卖，穷櫩朝无饘。\n不售信蹙隠，徒手良抱叹。\n宛转愒余息，沟壑分寸间。\n吾辈正不免，遑暇恤彼{疒众}。",
        "dynasty": "宋",
        "collection_info": null
    },
    {
        "uuid": "5f6dd062b035471717819e3db68bb4fe",
        "title": "横江",
        "author": "柯芝",
        "content": "横江一片碧，携鹤上渔船。\n收纶不成下，却抱钓竿眠。",
        "dynasty": "宋",
        "collection_info": null
    },
    {
        "uuid": "a736ab3e674fe5859938d85c511e2773",
        "title": "江行早发",
        "author": "柯茂谦",
        "content": "陶铛煮孤影，寒灯沸青花。\n冰开数江树，月落失人家。",
        "dynasty": "宋",
        "collection_info": null
    },
    {
        "uuid": "f6101d8cd516bf7b98057cbaef8f6829",
        "title": "鲁港",
        "author": "柯茂谦",
        "content": "十年回首付霑襟，断甲沈沙齿齿深。\n可惜使船如使马，不闻声鼓但声金。\n人歌鬼哭都堪泪，木落江空正独吟。\n遗老萧条渐无语，酒旗飐飐出芦林。",
        "dynasty": "宋",
        "collection_info": null
    },
    {
        "uuid": "5ccd3deb4bfb3dc2a6df807db2591646",
        "title": "白云寺",
        "author": "黄义贞",
        "content": "巘云宝剎诵瑶编，屋上灵云每见连。\n知是苍穹相表异，却教瑞气日缠绵。\n絪缊像护清虚界，洁白光涵兜率天。\n老我欲过金子岙，细探灵迹恨无缘。",
        "dynasty": "宋",
        "collection_info": null
    },
    {
        "uuid": "39caa3ba27d2a42a74e5a20dc0b253ae",
        "title": "寄南海郭宪使",
        "author": "陈供",
        "content": "一望天涯万里舟，波涛如掌见安流。\n霜威清逼珠光夜，海怪寒惊剑气秋。\n人在西风何处梦，书回南雁隔年愁。\n政成载月归来后，须到沧洲访白头。",
        "dynasty": "宋",
        "collection_info": null
    },
    {
        "uuid": "4cbee85ecad83a781f86339eac18c9e2",
        "title": "句",
        "author": "唐梅臞",
        "content": "水落一阶翻碎玉。",
        "dynasty": "宋",
        "collection_info": null
    },
    {
        "uuid": "be822d35ff8a9d131b792d0aa09bfa39",
        "title": "题曹娥庙",
        "author": "袁豢龙",
        "content": "不是沉渊效楚平，爱亲念重爱身轻。\n一抔残土今如昨，千载英魂死亦生。\n辞诧外孙堪称德，书传列女永扬名。\n哀哀衔痛无时极，犹听江猨似哭声。",
        "dynasty": "宋",
        "collection_info": null
    },
    {
        "uuid": "7473836884d8e611ca45fba2ae8b2e57",
        "title": "伍子胥庙",
        "author": "鲍寿孙",
        "content": "百世子胥庙，犹存寂寞中。\n鞭尸生快怨，抉眼死遗忠。\n故国古今梦，怒涛朝夕风。\n登临一长啸，斜日海门红。",
        "dynasty": "宋",
        "collection_info": null
    },
    {
        "uuid": "6237f78acb894e648a37d90f62bb24b4",
        "title": "平山",
        "author": "鲍寿孙",
        "content": "平冈横亘北城头，一上青冥目数州。\n吴岫南从京口出，蜀江东赴海门流。\n香销后土花如梦，烟锁雷塘草亦愁。\n惟有依然淮泗水，年年吹浪到瓜洲。",
        "dynasty": "宋",
        "collection_info": null
    },
    {
        "uuid": "8cbd422441d7c87e5584be82e6956b35",
        "title": "松声",
        "author": "鲍寿孙",
        "content": "千丈森森磥砢生，风来岩壑韵琮琤。\n耳根一洗俗尘净，木末时闻天籁鸣。\n汹汹银涛朝拍岸，萧萧铁马夜还营。\n山中宰相殷勤听，说与傍人笑绝缨。",
        "dynasty": "宋",
        "collection_info": null
    },
    {
        "uuid": "89d2c7c5e5def223bca260fb0768f679",
        "title": "蒋山八功德水",
        "author": "鲍寿孙",
        "content": "功德河沙七宝池，可如甘露降三危。\n钟山一滴曹溪水，好及萧郎索蜜时。",
        "dynasty": "宋",
        "collection_info": null
    },
    {
        "uuid": "4c1a56fb0c4873094bb66b47efa77f90",
        "title": "维扬怀古",
        "author": "鲍寿孙",
        "content": "江北江南水一涯，迷楼结绮两堪悲。\n雷塘草绿人安在，曾见黄奴坐井时。",
        "dynasty": "宋",
        "collection_info": null
    },
    {
        "uuid": "8a6305ee558d055f2caaac237311d608",
        "title": "句  其一",
        "author": "鲍寿孙",
        "content": "我无孤雁句，君有倚楼诗。",
        "dynasty": "宋",
        "collection_info": null
    },
    {
        "uuid": "3ee9f6fd41b9616bde9dd228de9c62cd",
        "title": "句  其二",
        "author": "鲍寿孙",
        "content": "一樽浮大白，千里策飞黄。",
        "dynasty": "宋",
        "collection_info": null
    },
    {
        "uuid": "dfb7a0ddf41a8085c9fc5a2d87a380d2",
        "title": "句  其三",
        "author": "鲍寿孙",
        "content": "千篇异代垂金薤，一曲当年忤玉环。",
        "dynasty": "宋",
        "collection_info": null
    },
    {
        "uuid": "abdb033853f9a0d29cc55636248290c9",
        "title": "句  其四",
        "author": "鲍寿孙",
        "content": "但喜亲庭健，何愁客路长。",
        "dynasty": "宋",
        "collection_info": null
    },
    {
        "uuid": "2f55a5a5230bfd5ee8572f9c19dec271",
        "title": "句  其五",
        "author": "鲍寿孙",
        "content": "少日从游今老矣，残冬话别各凄然。",
        "dynasty": "宋",
        "collection_info": null
    },
    {
        "uuid": "51e1cf96d9858767fe731935bc35a274",
        "title": "句  其六",
        "author": "鲍寿孙",
        "content": "重生子厚为师范，更与宣尼续庙碑。",
        "dynasty": "宋",
        "collection_info": null
    },
    {
        "uuid": "116dcd27d691ce4969c412ea3ffdfda2",
        "title": "送梁必大归杭省亲  其一",
        "author": "黎廷瑞",
        "content": "悠悠楚水，霭霭吴云。\n孰作之合，胡然而分。\n岂无良朋，我独子忻。\n于穆令德，有粲其文。",
        "dynasty": "宋",
        "collection_info": null
    },
    {
        "uuid": "5863fd0b58f407d6d3cf11d33fd6729c",
        "title": "送梁必大归杭省亲  其二",
        "author": "黎廷瑞",
        "content": "吴云霭霭，楚水悠悠。\n眷念庭闱，道阻且修。\n为贫而仕，匪食孰求。\n曷不偕来，以解尔忧。",
        "dynasty": "宋",
        "collection_info": null
    },
    {
        "uuid": "95cab304176b93e283b2e533cf0f3e79",
        "title": "送梁必大归杭省亲  其三",
        "author": "黎廷瑞",
        "content": "瞻彼日月，有望有弦。\n慨彼中年，别友实难。\n有芹于池，有芝于山。\n式遄其归，勿远其还。",
        "dynasty": "宋",
        "collection_info": null
    },
    {
        "uuid": "5f86a024b2ed5394ad3538a7caef2f32",
        "title": "李泌二首",
        "author": "黎廷瑞",
        "content": "一副黄台话，离离咏种瓜。\n都来三十字，救得两官家。",
        "dynasty": "宋",
        "collection_info": null
    },
    {
        "uuid": "79c8c112c0b20a96c9e355f1dd34d538",
        "title": "食新有感",
        "author": "黎廷瑞",
        "content": "尽道丰年好，停餐意惘然。\n离离洛都黍，莽莽建州田。",
        "dynasty": "宋",
        "collection_info": null
    },
    {
        "uuid": "42038041a050862dc6adbe91ab2a07cf",
        "title": "题赵氏晓山  其一",
        "author": "黎廷瑞",
        "content": "旦气炯清明，曙色淡空凈。\n悠然见青山，尽见天地性。",
        "dynasty": "宋",
        "collection_info": null
    },
    {
        "uuid": "f9370d95d5bd74dae9df4ac1ac5062e5",
        "title": "题赵氏晓山  其二",
        "author": "黎廷瑞",
        "content": "烟云乱昼阴，雨雹交晚风。\n道人定眼观，祇与清晓同。",
        "dynasty": "宋",
        "collection_info": null
    },
    {
        "uuid": "95b648f80a0b2df940374c448bc195cd",
        "title": "张良",
        "author": "黎廷瑞",
        "content": "博浪挥椎处，惓惓报国仇。\n如何销印事，独不为韩谋。",
        "dynasty": "宋",
        "collection_info": null
    },
    {
        "uuid": "3a821fa73fc4fc9d76dd5dc68cb18dd8",
        "title": "凤凰台二首  其一",
        "author": "黎廷瑞",
        "content": "泪落零阳酒一杯，赤藤遗墨亦堪哀。\n苍梧云去箫声冷，莫是当年也误来。",
        "dynasty": "宋",
        "collection_info": null
    },
    {
        "uuid": "9936f603d69fe53004cc27c736c6a310",
        "title": "凤凰台二首  其二",
        "author": "黎廷瑞",
        "content": "三山二水年年在，向日浮云处处多。\n醉拍栏桿呼李白，东风吹雨下新河。",
        "dynasty": "宋",
        "collection_info": null
    },
    {
        "uuid": "6bc7aaa9bc155a84db55b9d9fe57fd0f",
        "title": "半山寺谒谢太傅像",
        "author": "黎廷瑞",
        "content": "狐精解唱桂枝香，一曲中洲禾黍黄。\n办得苍生谢安石，东山丝竹又何妨。",
        "dynasty": "宋",
        "collection_info": null
    },
    {
        "uuid": "3d690ae9f33840457ad327a1b4e9b3f4",
        "title": "舟行",
        "author": "黎廷瑞",
        "content": "深深人语转苍崖，牵路如梯滑似苔。\n睡起拥篷看奇石，一方新绿入船来。",
        "dynasty": "宋",
        "collection_info": null
    },
    {
        "uuid": "03966b078e8164ed280ebbfe6046d9eb",
        "title": "寄龙山谭使君五首  其一",
        "author": "黎廷瑞",
        "content": "万里云涛海峤秋，倩人扶上黑云兜。\n一帘新雨西楼晚，卧听乌衣说旧愁。",
        "dynasty": "宋",
        "collection_info": null
    },
    {
        "uuid": "9f588bd392971fcdb1cef0286ee4f3b2",
        "title": "寄龙山谭使君五首  其二",
        "author": "黎廷瑞",
        "content": "流离迁徙古今同，澹沲青山往事空。\n四壁虫声秋思苦，梦中犹自奏豳风。",
        "dynasty": "宋",
        "collection_info": null
    },
    {
        "uuid": "854ccb8cb6f654eb8b84664d155d6594",
        "title": "寄龙山谭使君五首  其三",
        "author": "黎廷瑞",
        "content": "雾阁云窗罨画开，半栽松竹半栽梅。\n不须更种桃花树，怕引渔郎入洞来。",
        "dynasty": "宋",
        "collection_info": null
    },
    {
        "uuid": "1985b5e63cbbb423fda3b8d3904c35ff",
        "title": "寄龙山谭使君五首  其四",
        "author": "黎廷瑞",
        "content": "题遍寒岩古佛庐，唐人诗句晋人书。\n山灵亦恨无清福，消得君侯此卜居。",
        "dynasty": "宋",
        "collection_info": null
    },
    {
        "uuid": "12d9cf433edeffd96e91659787ab3bb6",
        "title": "夜坐",
        "author": "黎廷瑞",
        "content": "梧桐月转影翩翩，竹屋抄书夜未眠。\n林下不知秋远近，西风一叶堕灯前。",
        "dynasty": "宋",
        "collection_info": null
    },
    {
        "uuid": "acc523d640674ac024fee0f1f82fea11",
        "title": "湖上夜坐二首  其一",
        "author": "黎廷瑞",
        "content": "露坐空庭竹四围，夜深更不掩柴扉。\n茫茫云海月未上，苍耳满园萤乱飞。",
        "dynasty": "宋",
        "collection_info": null
    },
    {
        "uuid": "9ba1daa9bf5f9295c5158220cacc0409",
        "title": "湖上夜坐二首  其二",
        "author": "黎廷瑞",
        "content": "平湖漠漠来孤艇，远树冥冥见一灯。\n翁媪隔篱呼稚子，岸头犹有未收罾。",
        "dynasty": "宋",
        "collection_info": null
    },
    {
        "uuid": "31ea45ee86844ac294b330cb3dd44aec",
        "title": "午坐偶成",
        "author": "黎廷瑞",
        "content": "日高篁竹门长掩，春晚芜菁花乱开。\n寂寞更无人问字，一双蝴蝶雨中来。",
        "dynasty": "宋",
        "collection_info": null
    },
    {
        "uuid": "73c456bc2093266490d1f16e292040a3",
        "title": "扬州遇雪呈祝静得二首  其一",
        "author": "黎廷瑞",
        "content": "玉佩珊珊怯暮寒，青霄夜半蹑飞鸾。\n真妃似念寻芳晚，别剪琼花与客看。",
        "dynasty": "宋",
        "collection_info": null
    },
    {
        "uuid": "af6cc8a469605db206e73963a31a628b",
        "title": "扬州遇雪呈祝静得二首  其二",
        "author": "黎廷瑞",
        "content": "六合沉冥四壁空，梦魂只绕楚云东。\n明当挂席黄天荡，卧看茫茫柳絮风。",
        "dynasty": "宋",
        "collection_info": null
    },
    {
        "uuid": "d0d525a58b6392e9026330309481b8a0",
        "title": "落花",
        "author": "黎廷瑞",
        "content": "红雪霏霏入燕泥，朝来犹是可怜枝。\n春风葵麦玄都观，可是刘郎见事迟。",
        "dynasty": "宋",
        "collection_info": null
    },
    {
        "uuid": "03a8736d266afe74178b51e1c526706a",
        "title": "饮百花洲四首  其一",
        "author": "黎廷瑞",
        "content": "北岭寻花云绕屐，东湖载酒水平船。\n旧游零落令余几，回首春风十二年。",
        "dynasty": "宋",
        "collection_info": null
    },
    {
        "uuid": "5c2de9299195d7c16277e7f01b517828",
        "title": "饮百花洲四首  其二",
        "author": "黎廷瑞",
        "content": "湖山几度少年游，散髪吹箫坐小舟。\n秋鬓苍苍春树碧，更堪重过百花洲。",
        "dynasty": "宋",
        "collection_info": null
    },
    {
        "uuid": "363550eae6c50598bdb97c3ceba8c834",
        "title": "饮百花洲四首  其三",
        "author": "黎廷瑞",
        "content": "桃花绕屋竹参天，曾向湖西住五年。\n回首但余葵麦在，古今何必更桑田。",
        "dynasty": "宋",
        "collection_info": null
    },
    {
        "uuid": "5b1841b26d8d85f98f967effc4e267c3",
        "title": "饮百花洲四首  其四",
        "author": "黎廷瑞",
        "content": "归鸦澹澹夕阳閒，窅窕楼台紫翠间。\n说向城中应不信，隔湖最好看芝山。",
        "dynasty": "宋",
        "collection_info": null
    },
    {
        "uuid": "bccf974ca0190936b6e26ecf5ca63cf9",
        "title": "东湖诗十首  其一",
        "author": "黎廷瑞",
        "content": "游丝窈窕织春晖，杨柳人家半掩扉。\n一片暖云筛雨过，杏花疏处见鶑归。",
        "dynasty": "宋",
        "collection_info": null
    },
    {
        "uuid": "ee82010604339b873e0bf2c9ed4f79aa",
        "title": "东湖诗十首  其二",
        "author": "黎廷瑞",
        "content": "梅径苔花长菉衣，仙翁跨鹤不曾归。\n五陵年少无聊頼，几阵风铃放鸽飞。",
        "dynasty": "宋",
        "collection_info": null
    },
    {
        "uuid": "935aee2c40ef54ace18cbbc5b07621c6",
        "title": "东湖诗十首  其三",
        "author": "黎廷瑞",
        "content": "万顷湖波水渺茫，两堤新绿柳丝长。\n晚来疏雨浮鸥外，何处渔郎泛小航。",
        "dynasty": "宋",
        "collection_info": null
    },
    {
        "uuid": "237610f3e75f615fb968a27353fc5c09",
        "title": "田家",
        "author": "黎廷瑞",
        "content": "陌上青裙跣送茶，篱根白髪卧看家。\n山禽不语檐阴转，一树轻风落柿花。",
        "dynasty": "宋",
        "collection_info": null
    },
    {
        "uuid": "c122151cbcee89c3302b75c2ae42b708",
        "title": "山行二绝  其一",
        "author": "黎廷瑞",
        "content": "杖藜窅窕更崎岖，黄叶漫山路欲无。\n小屋低烟长短竹，曲塘斜日两三鳬。",
        "dynasty": "宋",
        "collection_info": null
    },
    {
        "uuid": "f35b0f939ed58931dc7ae05bace6dbc3",
        "title": "山行二绝  其二",
        "author": "黎廷瑞",
        "content": "野老相过一笑迎，黄鸡白酒愧深情。\n山空日落早归去，昨夜隔篱闻虎声。",
        "dynasty": "宋",
        "collection_info": null
    },
    {
        "uuid": "928dfcdc5a1f8fdf4e0fb99a391837a9",
        "title": "客舍",
        "author": "黎廷瑞",
        "content": "门前苍耳与人齐，屋后青蛙作鬼啼。\n风雨潇潇天正黑，披衣不寐听鸣鷄。",
        "dynasty": "宋",
        "collection_info": null
    },
    {
        "uuid": "389ea24a8148fa038dbc452c611716f6",
        "title": "大雪过花子峰下有怀仲退南翁兼简志上人  其一",
        "author": "黎廷瑞",
        "content": "诗人得意吐还休，长要胸中此境留。\n千载风流今始解，剡溪夜半有行舟。",
        "dynasty": "宋",
        "collection_info": null
    },
    {
        "uuid": "087e2caed0fd4733377cc682f61b1aec",
        "title": "大雪过花子峰下有怀仲退南翁兼简志上人  其二",
        "author": "黎廷瑞",
        "content": "阁下溪流阁上山，溪山正好此时看。\n绝怜孤负临风约，输与山僧独倚阑。",
        "dynasty": "宋",
        "collection_info": null
    },
    {
        "uuid": "4bf44eb52b62222bef05988284b7ea7e",
        "title": "九日二首",
        "author": "黎廷瑞",
        "content": "山下惊天动地雷，山头听得似婴孩。\n几回看尽人间世，只好登高莫下来。",
        "dynasty": "宋",
        "collection_info": null
    },
    {
        "uuid": "0f839c50454f9125e842f3c4a282c158",
        "title": "予旧游白鹿洞坐看书台风泉四面松声万壑去三十年犹在吾耳",
        "author": "黎廷瑞",
        "content": "风泉吹满看书台，洞口松声万壑哀。\n几度倚阑听不足，请君琴裏写归来。",
        "dynasty": "宋",
        "collection_info": null
    },
    {
        "uuid": "8ffed316135c6fb10e7297e846778747",
        "title": "雨后过东山",
        "author": "黎廷瑞",
        "content": "羸骖破帽约轻寒，破费春风半日閒。\n一事无成年四十，又随花柳过东山。",
        "dynasty": "宋",
        "collection_info": null
    },
    {
        "uuid": "37b941e72041dbbddfacc1a75744d1ad",
        "title": "山行",
        "author": "黎廷瑞",
        "content": "篮舆一路野梅风，午酒蒙蒙困未松。\n侧首松梢听晴咔，数峰残雪夕阳中。",
        "dynasty": "宋",
        "collection_info": null
    },
    {
        "uuid": "4ea9c94d95d7d25b39114ef5ee0b65f7",
        "title": "病目",
        "author": "黎廷瑞",
        "content": "两眼谁怜着古今，中年赢得泪沾巾。\n冥鸿灭没看天晓，搔首熏风对玉琴。",
        "dynasty": "宋",
        "collection_info": null
    },
    {
        "uuid": "b51e1221550dcb134a7931b9a9e3b5d4",
        "title": "王子猷",
        "author": "黎廷瑞",
        "content": "东晋诸公富贵痴，风流千载使人悲。\n子猷欲作袁安卧，还有閒情适剡溪。",
        "dynasty": "宋",
        "collection_info": null
    },
    {
        "uuid": "bcb0a18c0984bec568454cc64f4693ed",
        "title": "过马当祈风",
        "author": "黎廷瑞",
        "content": "独倚危樯数过鸿，家山渺渺楚云东。\n吟情不到滕王阁，只乞归帆一日风。",
        "dynasty": "宋",
        "collection_info": null
    },
    {
        "uuid": "eacae529ac0b233738b42c487c0d987d",
        "title": "楚翁别五年丙午四月来山中风雨数日因话旧作再赋三绝仆与楚翁至是三听雨矣不知自此又几听雨耶  其一",
        "author": "黎廷瑞",
        "content": "舍前舍后竹冥冥，山雨潇潇彻夜听。\n还似当年谈旧梦，两翁相对一灯青。",
        "dynasty": "宋",
        "collection_info": null
    },
    {
        "uuid": "a72bdf556e22655c5aab565f0ace598f",
        "title": "楚翁别五年丙午四月来山中风雨数日因话旧作再赋三绝仆与楚翁至是三听雨矣不知自此又几听雨耶  其二",
        "author": "黎廷瑞",
        "content": "五载期君君不来，悠悠世路忽相猜。\n从今无事长相见，纵使百年能几回。",
        "dynasty": "宋",
        "collection_info": null
    },
    {
        "uuid": "3f118b5171391f1c26fdbd0190f2a477",
        "title": "楚翁别五年丙午四月来山中风雨数日因话旧作再赋三绝仆与楚翁至是三听雨矣不知自此又几听雨耶  其三",
        "author": "黎廷瑞",
        "content": "三千年待桃花结，五百岁还铜狄磨。\n我辈相期非旦暮，五年离别未为多。",
        "dynasty": "宋",
        "collection_info": null
    },
    {
        "uuid": "ce50f2d0e3c8bf808fb06843d014e47c",
        "title": "新城宴集夜归",
        "author": "黎廷瑞",
        "content": "猎猎天风吹酒醒，茅茨篱落尚灯明。\n梅花屋背无人见，残角疏钟雪一城。",
        "dynasty": "宋",
        "collection_info": null
    },
    {
        "uuid": "600cea2855b0e67bdd56d4e804e98ec6",
        "title": "清溪许希贤自号拙逸为赋四绝  其一",
        "author": "黎廷瑞",
        "content": "结绳已是散洪蒙，书契纷纷日更工。\n无极已前谁得似，一帘草色自春风。",
        "dynasty": "宋",
        "collection_info": null
    },
    {
        "uuid": "75e23ca1a8a065d7c833a0a57001cddd",
        "title": "清溪许希贤自号拙逸为赋四绝  其二",
        "author": "黎廷瑞",
        "content": "瓜果蛛丝五綵针，年年儿女费精神。\n世间巧尽天无巧，更要如何巧与人。",
        "dynasty": "宋",
        "collection_info": null
    },
    {
        "uuid": "a68e8536d678dba65f77ec6c44853e25",
        "title": "清溪许希贤自号拙逸为赋四绝  其三",
        "author": "黎廷瑞",
        "content": "能言鹦鹉锁金笼，夜夜家山桂子风。\n羡杀双鸠有閒福，相呼相唤柳阴中。",
        "dynasty": "宋",
        "collection_info": null
    },
    {
        "uuid": "08d4404d88d47b89b809281af65cb6da",
        "title": "清溪许希贤自号拙逸为赋四绝  其四",
        "author": "黎廷瑞",
        "content": "莫笑区区老汉阴，桔橰省力却劳心。\n瓮头别有天机在，春雨半畦新绿深。",
        "dynasty": "宋",
        "collection_info": null
    },
    {
        "uuid": "dd8de3ec41b01e27feee8905a49665bd",
        "title": "次韵张龙使君十绝  其一",
        "author": "黎廷瑞",
        "content": "泠泠流水山围洞，漠漠桃花春闭门。\n蛇去马来多少梦，桃源还是旧干坤。",
        "dynasty": "宋",
        "collection_info": null
    },
    {
        "uuid": "f970286e5b95f8ab20b47ec0dc795911",
        "title": "次韵张龙使君十绝  其二",
        "author": "黎廷瑞",
        "content": "雨余秧马各相先，绿满平畴断復连。\n喜得人间机事息，桔橰閒在槿篱边。",
        "dynasty": "宋",
        "collection_info": null
    },
    {
        "uuid": "d9a67fb49432fb9ec021328ddc0bfd10",
        "title": "次韵张龙使君十绝  其三",
        "author": "黎廷瑞",
        "content": "尘裏一笼天地窄，楼头万幅水云宽。\n何当化作千年鹤，却伴辽东管幼安。",
        "dynasty": "宋",
        "collection_info": null
    },
    {
        "uuid": "03789023c377cded63f6ed3d94c3c143",
        "title": "端午东湖观竞渡",
        "author": "黎廷瑞",
        "content": "记得当年年少时，兰汤浴罢试新衣。\n三三五五垂杨底，守定龙舟看不归。",
        "dynasty": "宋",
        "collection_info": null
    },
    {
        "uuid": "f9ad52844517d60491a5d6911d57e409",
        "title": "赠山翁",
        "author": "黎廷瑞",
        "content": "浮云鬰鬰成苍狗，黄鹄高高化白鳬。\n惟有大程窥此妙，不将算法问尧夫。",
        "dynasty": "宋",
        "collection_info": null
    },
    {
        "uuid": "8fb8601ab69660b690a178a4a3772925",
        "title": "丁丑元夕",
        "author": "黎廷瑞",
        "content": "袅袅条风至，悠悠桂影升。\n黄昏村市鼓，红日社林灯。\n节序更悲乐，干坤几废兴。\n龙城旧游处，说着泪沾膺。",
        "dynasty": "宋",
        "collection_info": null
    },
    {
        "uuid": "00f3babda83ddfef29135101470f6427",
        "title": "戊寅人日",
        "author": "黎廷瑞",
        "content": "满饮东风酒，悠悠自醉眠。\n英雄悲往运，儿女乐新年。\n杨柳娇无頼，梅花老更妍。\n半窗晴日晚，欹枕听春鸢。",
        "dynasty": "宋",
        "collection_info": null
    },
    {
        "uuid": "04c2d12cc988f3f4a2b9866989925bd2",
        "title": "赠地理方生",
        "author": "黎廷瑞",
        "content": "桑田还变海，深谷或为陵。\n物化全难料，山经果可凭。\n小溪春绿绕，新树午阴层。\n且了登临事，风烟拥瘦藤。",
        "dynasty": "宋",
        "collection_info": null
    },
    {
        "uuid": "5c7749ef3339396294f4c3d6471f9c0f",
        "title": "入夏",
        "author": "黎廷瑞",
        "content": "入夏纔几日，新晴已不禁。\n阑珊花晚景，掩映树初阴。\n西照山河影，南风天地心。\n物情殊可笑，团扇已骎骎。",
        "dynasty": "宋",
        "collection_info": null
    },
    {
        "uuid": "02c8ae5a97d3057c5fc41426833c5b1a",
        "title": "听琴",
        "author": "黎廷瑞",
        "content": "虚籁起还休，轻丝断復抽。\n鬼啼湘竹雨，木落洞庭秋。\n因子作浙操，令人悲楚囚。\n苍梧不可叫，杳杳暮云愁。",
        "dynasty": "宋",
        "collection_info": null
    },
    {
        "uuid": "09acaf8d528c0a60d4ad3dd6cc5436c4",
        "title": "江行",
        "author": "黎廷瑞",
        "content": "卷縴崖形断，开帆浦意孤。\n长天低去鸟，落日蘸平湖。\n渺渺千年梦，悠悠万化途。\n倚篷成晤叹，渔唱在菰蒲。",
        "dynasty": "宋",
        "collection_info": null
    },
    {
        "uuid": "bf7955336ef064b966241a5e33270ac2",
        "title": "新亭",
        "author": "黎廷瑞",
        "content": "不復新亭泪，其如感慨何。\n北风吹草木，西照满山河。\n王谢闻孙少，萧陈短梦多。\n庭芳摇落尽，江上有渔歌。",
        "dynasty": "宋",
        "collection_info": null
    },
    {
        "uuid": "f4f7f1b0a7580aba38d6c3269da2df69",
        "title": "听琴",
        "author": "黎廷瑞",
        "content": "凄凉乌夜啼，怨抑雉朝飞。\n有室宁非愿，无枝可得依。\n天涯心独苦，岁晚泪频挥。\n莫作将归操，风尘久念归。",
        "dynasty": "宋",
        "collection_info": null
    },
    {
        "uuid": "050b5251ff82e694aed2ad5467e34125",
        "title": "社日饮乌衣园",
        "author": "黎廷瑞",
        "content": "夜夜桃花雨，年年燕子春。\n同倾社日酒，还忆故园人。\n孤塔苍烟迥，空堂翠草新。\n醉归还自笑，吾亦素衣尘。",
        "dynasty": "宋",
        "collection_info": null
    },
    {
        "uuid": "ec0da37c9e7a80f62b494ee2e64f6b90",
        "title": "故宫",
        "author": "黎廷瑞",
        "content": "麦饭苦经营，桑田许变更。\n饥鸦啼古井，独鹳下荒城。\n落日关河迥，东风草木荣。\n苍苍十二桧，颜色尚承平。",
        "dynasty": "宋",
        "collection_info": null
    },
    {
        "uuid": "46e15f993c2cd5873f75408cc01e12a8",
        "title": "甲子雨次日清明",
        "author": "黎廷瑞",
        "content": "政须晴甲子，早作雨清明。\n万树朝烟湿，一溪春雨平。\n农谣若果验，岁事已堪惊。\n天意非人料，西畴且力耕。",
        "dynasty": "宋",
        "collection_info": null
    },
    {
        "uuid": "01835481e002f68e5d758e0e424d3046",
        "title": "輓王水监",
        "author": "黎廷瑞",
        "content": "庾岭梅千树，贪閒不肯看。\n鳬归玉棺下，鹤去碧桃寒。\n海岳遗文在，干坤短梦残。\n蓬莱都水监，应復署仙官。",
        "dynasty": "宋",
        "collection_info": null
    },
    {
        "uuid": "3dcee706d98ab78e1c5402526b1e6581",
        "title": "闻蛙",
        "author": "黎廷瑞",
        "content": "族处污池底，气张新雨余。\n交交还阁阁，疾疾更徐徐。\n别制鼓吹曲，自吟蝌蚪书。\n道人喧寂等，欹枕到华胥。",
        "dynasty": "宋",
        "collection_info": null
    },
    {
        "uuid": "d54d523f5fbe545e5f667f48f02d7625",
        "title": "湖上观萤",
        "author": "黎廷瑞",
        "content": "依依起草际，煜煜点荷心。\n应是地生火，得非天雨金。\n神奇出臭腐，光怪发幽阴。\n莫说太阳近，明蟾已不禁。",
        "dynasty": "宋",
        "collection_info": null
    },
    {
        "uuid": "ac459ca09d55abc307378061e09a86f8",
        "title": "六月郡庠尊经阁前种竹三得雨书喜示同舍",
        "author": "黎廷瑞",
        "content": "移种来数日，三沾沛雨恩。\n雷公念同族，龙伯爱诸孙。\n鞭活金髯走，梢寒翠鬣翻。\n拂云吾所望，好为护霜根。",
        "dynasty": "宋",
        "collection_info": null
    },
    {
        "uuid": "285721777bdb0d21d9a433d85551be32",
        "title": "题李子厚万梅",
        "author": "黎廷瑞",
        "content": "树树都吟遍，须还千亿身。\n未应分寸地，能着许多春。\n丈室来诸佛，悬珠内众真。\n闭门参此妙，一笑月痕新。",
        "dynasty": "宋",
        "collection_info": null
    },
    {
        "uuid": "148f788171fc551dd78a19cb9cbbfa85",
        "title": "视穫",
        "author": "黎廷瑞",
        "content": "漠漠稻粱稀，纷纷鸟雀飞。\n吾田空竭力，汝族更求肥。\n舌在谈何用，躬耕计又非。\n怅然还独笑，落日掩郊扉。",
        "dynasty": "宋",
        "collection_info": null
    },
    {
        "uuid": "2493af735d504f567d36d0267f03c850",
        "title": "江行阻风",
        "author": "黎廷瑞",
        "content": "远涉仍多病，那堪正藴隆。\n黄沙吹白浪，赤日照青枫。\n天地支颐内，江山散髪中。\n一凉端足快，莫恨打头风。",
        "dynasty": "宋",
        "collection_info": null
    },
    {
        "uuid": "3b986739579e92acdb8478d095637464",
        "title": "送族兄太初再游庐山",
        "author": "黎廷瑞",
        "content": "家山岂不好，更欲访庐君。\n应意麋鹿友，其如鸿雁群。\n江湖秋渺渺，道路雨纷纷。\n岁晚成归否，高山有白云。",
        "dynasty": "宋",
        "collection_info": null
    },
    {
        "uuid": "d8f562fd54887057a540ab3210f6abea",
        "title": "雨中旅怀",
        "author": "黎廷瑞",
        "content": "骤雨半日许，新泥一尺余。\n鹧鸪忧我马，杜宇爱吾庐。\n问宿忻逢竹，停餐迟买蔬。\n明朝踏归路，晴霁定何如。",
        "dynasty": "宋",
        "collection_info": null
    },
    {
        "uuid": "33198ff4d5f7b24dc6d25b414be389fb",
        "title": "过镇巢",
        "author": "黎廷瑞",
        "content": "过尽黄芜岸，开桥小雨时。\n城居悬似燕，山势缩如龟。\n岁旱圩田薄，天寒土屋宜。\n呼童沽白酒，巢口赛新祠。",
        "dynasty": "宋",
        "collection_info": null
    },
    {
        "uuid": "37c4b4cc9a21c543f17be8704464ead5",
        "title": "答客问",
        "author": "黎廷瑞",
        "content": "锡号翛閒客，山中管白云。\n自称前进士，人唤故参军。\n花影供吟课，茶香策睡勋。\n客来谈外事，去去不烦君。",
        "dynasty": "宋",
        "collection_info": null
    },
    {
        "uuid": "ad4d6372ba087b10491ce4c581fe5bbe",
        "title": "晋元帝庙",
        "author": "黎廷瑞",
        "content": "不知牛继马，却道马为龙。\n得士能成帝，生儿不亢宗。\n荒祠烟树晚，残碣雨苔封。\n往事凭谁问，春城起暮钟。",
        "dynasty": "宋",
        "collection_info": null
    },
    {
        "uuid": "58572750f5ce8aeb517ade0c2a6b7ee3",
        "title": "病归",
        "author": "黎廷瑞",
        "content": "渺渺江淮梦，还持一笑归。\n远游谙世路，危病得天机。\n慢火煎凉药，清泉浣暑衣。\n闭门谢来客，不是客来稀。",
        "dynasty": "宋",
        "collection_info": null
    },
    {
        "uuid": "4be6b0d539ec7b62335801794e2a98b4",
        "title": "被葛",
        "author": "黎廷瑞",
        "content": "被葛起视夜，梧心正露零。\n浮生多梦境，幽客独中庭。\n星斗三更动，天河万里横。\n寻秋无觅处，四壁但虫声。",
        "dynasty": "宋",
        "collection_info": null
    },
    {
        "uuid": "1840b42aab81bfb7821029e9957f435b",
        "title": "登鄱江楼",
        "author": "黎廷瑞",
        "content": "江城一登眺，寒色有无间。\n帆拂沙头树，僧归云外山。\n楼高西照急，叶尽北风閒。\n世事何时足，悠悠飞鸟还。",
        "dynasty": "宋",
        "collection_info": null
    },
    {
        "uuid": "940436632a9bd4aa933fc72f43045247",
        "title": "岁晏",
        "author": "黎廷瑞",
        "content": "岁晏甘离索，山扉午不开。\n冻蜂粘病菊，饥雀啄疏梅。\n美睡抛书册，清斋远酒杯。\n殷勤谢尘客，无事莫频来。",
        "dynasty": "宋",
        "collection_info": null
    },
    {
        "uuid": "bacf11da08bc0006e44827d45983b70a",
        "title": "送史水东访余干张千林",
        "author": "黎廷瑞",
        "content": "永夜一灯青，相逢话苦心。\n悠悠拾翠梦，袅袅采芝吟。\n小雨黄花健，西风荷叶深。\n何须笑摇落，春意在山林。",
        "dynasty": "宋",
        "collection_info": null
    },
    {
        "uuid": "ca29b567026975c5bd987c3760931dd3",
        "title": "送友游淮",
        "author": "黎廷瑞",
        "content": "君行不少住，明日是清明。\n驿路垂杨暗，淮河新水平。\n天晴纡野兴，地逈畅离情。\n故友如相问，深山戴笠耕。",
        "dynasty": "宋",
        "collection_info": null
    },
    {
        "uuid": "6e28296aebc762e6b3a9aac8279e88e1",
        "title": "乐平樊主簿捧檄北行来别赋此奉饯",
        "author": "黎廷瑞",
        "content": "拊字心空悴，清寒节太高。\n无人相料理，惟我独贤劳。\n万里随归雁，孤帆渺暮涛。\n归期应不远，新月点梅梢。",
        "dynasty": "宋",
        "collection_info": null
    },
    {
        "uuid": "2109917f2d86ab25ebb3ede54fac2ad4",
        "title": "上滩",
        "author": "黎廷瑞",
        "content": "岁月川流驶，风霜行路难。\n忽闻喧怒瀑，始觉上层滩。\n月落鸡声晓，沙空雁梦寒。\n云林摇落尽，敢卜一枝安。",
        "dynasty": "宋",
        "collection_info": null
    },
    {
        "uuid": "dcb9ce693e4b04ab967eb6844a553613",
        "title": "船尾夜坐",
        "author": "黎廷瑞",
        "content": "船尾夜深深，无人伴苦吟。\n万山黄叶梦，一路早梅心。\n度縴惊村犬，移篙动水禽。\n谁家捣衣急，残月数砧声。",
        "dynasty": "宋",
        "collection_info": null
    },
    {
        "uuid": "94b0f569488d6ac71129ea763d1254c3",
        "title": "新城呈王明父明日立春",
        "author": "黎廷瑞",
        "content": "晚岁寒无力，新晴雪未消。\n江声连去雁，灯影见来潮。\n野阔乡心远，风高客梦遥。\n梅边有新意，明日是春朝。",
        "dynasty": "宋",
        "collection_info": null
    },
    {
        "uuid": "1a7b3f4bb29d7abcd4e3009dbfe21ac5",
        "title": "赠画龙章道人",
        "author": "黎廷瑞",
        "content": "几载湖中住，归来笔有神。\n青天双剑气，破壁一梭尘。\n举世惟看画，何人更识真。\n千岩冰復雪，雷雨动青春。",
        "dynasty": "宋",
        "collection_info": null
    },
    {
        "uuid": "ef253027767848a49fe74f49c4c9654a",
        "title": "夜泊城下大风雨友人约明日游芝山",
        "author": "黎廷瑞",
        "content": "沉沉春夜黑，寒客泊孤舟。\n天漏雨平下，风回水倒流。\n干戈吾道在，宇宙此生浮。\n明日还晴雨，芝山要一游。",
        "dynasty": "宋",
        "collection_info": null
    },
    {
        "uuid": "a28d9cdb51d46a3c2c4e503060d1b45f",
        "title": "宿界首寺施府墓园也次孟使君壁间韵三首",
        "author": "黎廷瑞",
        "content": "沙路抵长夏，入山如早秋。\n閒房容客卧，老屋欠人修。\n日落蝉多事，云深鹤自由。\n风尘二十载，復此得清游。",
        "dynasty": "宋",
        "collection_info": null
    },
    {
        "uuid": "0ea8728514b72d9e62fdc6fb5a46eecc",
        "title": "晚泊舒城下",
        "author": "黎廷瑞",
        "content": "卸帆淮南岸，城楼欲鼓天。\n远山云似雪，近水屋如船。\n树意红未了，波光绿可怜。\n干坤无限事，一笑白鸥前。",
        "dynasty": "宋",
        "collection_info": null
    },
    {
        "uuid": "d2a25ce9a8a771b27ac73942dc8a0463",
        "title": "淮南闻雁呈何復初同年",
        "author": "黎廷瑞",
        "content": "孤棹翩翩北渡淮，相逢一笑意悠哉。\n关河万里忽秋晚，风雨五更闻雁来。\n好梦惊回频辗转，壮心平尽復崔嵬。\n吾生通塞宁须计，但祝干坤泰运开。",
        "dynasty": "宋",
        "collection_info": null
    },
    {
        "uuid": "7d40bfc1ca6bb031742122f6ad69687e",
        "title": "金陵岁晚",
        "author": "黎廷瑞",
        "content": "不拟残年住秣陵，摩挲蜡屐笑平生。\n茫茫去雁云千里，渺渺疏钟雨一城。\n天地无情催岁月，古今何物是功名。\n梅边且喜春风近，痛饮挑灯坐到明。",
        "dynasty": "宋",
        "collection_info": null
    },
    {
        "uuid": "3acd2e2166ed80f2c66e74570957f7c2",
        "title": "思归",
        "author": "黎廷瑞",
        "content": "目断飞云思黯然，独携樽酒杏花前。\n清明寒食能多雨，白下长干又一年。\n万里风沙怜雁去，满村桑柘忆蚕眠。\n家书写就无归使，欲问江头上水船。",
        "dynasty": "宋",
        "collection_info": null
    },
    {
        "uuid": "2589f6687d3310e20137ab4b602c60e1",
        "title": "巢湖阻风夜起观天",
        "author": "黎廷瑞",
        "content": "流行坎止信悠然，又泊湖东两日船。\n客裏风光忙似毂，梦中归路直如絃。\n西风渺渺方摇夜，北斗离离正挂天。\n寄语龙鱼莫相戏，向来此地亦桑田。",
        "dynasty": "宋",
        "collection_info": null
    },
    {
        "uuid": "0f78567cadfb756c41e07908fb22f29a",
        "title": "寄朱野翁兼简月观陈同年应子",
        "author": "黎廷瑞",
        "content": "相逢淮楚各凄凉，笑杀三生杜牧狂。\n万树鶑花春对酒，一灯风雨夜连床。\n停云渺渺思何极，大块茫茫梦正长。\n若见元龙相借问，为言归去学耕桑。",
        "dynasty": "宋",
        "collection_info": null
    },
    {
        "uuid": "413b1a52d5b039199337e4aff5180349",
        "title": "里中社",
        "author": "黎廷瑞",
        "content": "藓石莓墙屋数楹，年年来赛社公灵。\n儿童趁节欢如沸，父老伤春涕欲零。\n海燕边鸿何日了，夏松殷柏为谁青。\n村醪如蜜犹堪醉，莫遣东风两眼醒。",
        "dynasty": "宋",
        "collection_info": null
    },
    {
        "uuid": "3427be5a5c16c8d365879288aaa3c190",
        "title": "金陵别程万里教授",
        "author": "黎廷瑞",
        "content": "西风一笑凤凰城，梦裏相逢各自惊。\n白日共传苏轼死，故人宁料范雎生。\n平居慕悦空闾巷，急难周旋如弟兄。\n别去各为千载计，隋珠弹雀不须轻。",
        "dynasty": "宋",
        "collection_info": null
    },
    {
        "uuid": "a059b1738b45a7b6ac13e1ebe9e1fcb7",
        "title": "芜湖吉祥寺",
        "author": "黎廷瑞",
        "content": "剎院年来正勃兴，此山更不及承平。\n全无估客开囊施，犹有残灯逐钵行。\n晋殿唐宫牛一梦，黄书晁篆鼓常鸣。\n摩挲古柳成三叹，岁岁东风绿自荣。",
        "dynasty": "宋",
        "collection_info": null
    },
    {
        "uuid": "2b7242d87591d20e46e45016cb0fe5be",
        "title": "丞相马輓章",
        "author": "黎廷瑞",
        "content": "平生甚似洪文惠，暮景惜不如盘洲。\n纤儿何人竟悞晋，大夫此日空非周。\n长夜漫漫不復旦，芳草凄凄其奈秋。\n遗书堕泪付千载，往从后轩云间游。",
        "dynasty": "宋",
        "collection_info": null
    },
    {
        "uuid": "44c5f34f937e6dc28627206173995054",
        "title": "阻水寄友",
        "author": "黎廷瑞",
        "content": "绵绵风雨暗西窗，闷拥残编对夜釭。\n稚子何知泥污土，良朋共叹陆成江。\n负山鰲重应将压，战野龙骄未易降。\n此去城东无百步，明当相就一渔艭。",
        "dynasty": "宋",
        "collection_info": null
    },
    {
        "uuid": "bf39f88cca8aca506338421944849b5f",
        "title": "夜坐风雨忽至",
        "author": "黎廷瑞",
        "content": "山中夜半风雨来，板扉竹户如人开。\n孤灯淡淡吹欲死，饥乌哑哑啼更哀。\n青阳甫达诸火满，素志无伸华髪催。\n于呼闻道亦未晚，策骥千里毋徘徊。",
        "dynasty": "宋",
        "collection_info": null
    },
    {
        "uuid": "f59e06816754bb28ac3cccdbd39c4a77",
        "title": "癸巳七月送姚廉访移司金陵二首",
        "author": "黎廷瑞",
        "content": "十载孤怀鬰不开，二年谈麈得重陪。\n亦知久聚难为别，纵復相逢有此回。\n野老共遮骢马路，仙翁合管凤凰台。\n慈湖相见如相问，已约钟山探早梅。",
        "dynasty": "宋",
        "collection_info": null
    },
    {
        "uuid": "c00d3fb3f7fa42f6e5d93fd693fd89fb",
        "title": "院口写望",
        "author": "黎廷瑞",
        "content": "短艇摇摇对晚屏，推篷念远不胜情。\n风前落木心犹壮，雨后归云气未平。\n湖汊条条新筑塞，圩头处处薄收成。\n道逢遗老头如雪，细听尊前说旧城。",
        "dynasty": "宋",
        "collection_info": null
    },
    {
        "uuid": "88b852836b4df505d70cbf3833e8a36a",
        "title": "九日浮梁有约登高者以病不赴",
        "author": "黎廷瑞",
        "content": "老树荒城噪暮鸦，凄凉节气满天涯。\n绝怜多病相疏酒，又是重阳不在家。\n浮世光阴易红叶，秋篱晚节復黄花。\n闭关宁负登高兴，莫遣西风戏孟嘉。",
        "dynasty": "宋",
        "collection_info": null
    },
    {
        "uuid": "c957f4be202459c2cdbe63d77b870ec5",
        "title": "归来  其一",
        "author": "黎廷瑞",
        "content": "幸未缁尘染素衣，归来既避北山移。\n田园有味閒方觉，道路多岐晚始知。\n栗里新衔五柳传，花蹊旧业四松诗。\n少游款段犹嫌累，到处风尘藤一枝。",
        "dynasty": "宋",
        "collection_info": null
    },
    {
        "uuid": "cb6fd83e14636f994b7c3c0c5a007db5",
        "title": "归来  其二",
        "author": "黎廷瑞",
        "content": "渺渺皋兰远路渐，灵龟何必为余占。\n还家早似千年鹤，乖世元无六月蟾。\n元叟为官犹号漫，陶翁未仕已名潜。\n吴人终未谙羊酪，刚道莼羹似蜜甜。",
        "dynasty": "宋",
        "collection_info": null
    },
    {
        "uuid": "8a817dd5b575055837c1966d0ed1e49e",
        "title": "庚寅元夕月当蚀雨作不见明日奚相士索诗书此",
        "author": "黎廷瑞",
        "content": "月中八万四千宫，不管妖蟆啖老瞳。\n白兔药成无用处，墨龙云上有奇功。\n且忻玉宇琼楼在，莫恨银花火树空。\n自古庚寅多此事，烦君抬眼相苍穹。",
        "dynasty": "宋",
        "collection_info": null
    },
    {
        "uuid": "31b0fcc1b5e4c5dc0e1534409f51cc72",
        "title": "江上夜观野烧",
        "author": "黎廷瑞",
        "content": "坎离血战夜茫茫，万里阴飕更助狂。\n兔窟那知炷郿坞，蚁封不料火咸阳。\n三更月起云霞曙，九野冰凝雷电光。\n莽莽黄茅宁暇惜，莫教熏着早梅香。",
        "dynasty": "宋",
        "collection_info": null
    },
    {
        "uuid": "ac88bb26b45567713613fbcd0ee79633",
        "title": "题胡氏南园精舍",
        "author": "黎廷瑞",
        "content": "平泉竹石堕荒芜，金谷池台莽废墟。\n今古茫茫竟谁屋，干坤吶吶有吾庐。\n溪山围座醉留客，灯火隔林闻读书。\n此乐输君先一着，故园吾已赋归与。",
        "dynasty": "宋",
        "collection_info": null
    },
    {
        "uuid": "068b6090ec9b0f3ff6eb0fed6eec805a",
        "title": "花时留郡归已初夏即事六首  其一",
        "author": "黎廷瑞",
        "content": "黄尘两鬓欲苍华，岁岁东风不在家。\n不学郭驼归种树，却随刘跛去看花。\n浮名未值蒲萄酒，晚味思参橄榄茶。\n缥缈风烟新绿起，村南村北已桑麻。",
        "dynasty": "宋",
        "collection_info": null
    },
    {
        "uuid": "5117136a6745cfc805c0789ee02eda0d",
        "title": "花时留郡归已初夏即事六首  其二",
        "author": "黎廷瑞",
        "content": "正是花时坐弗邀，出门新绿满江皋。\n池塘滟滟鸣姑恶，草树阴阴度伯劳。\n宿酒转添胸磊磈，游丝欲乱鬓萧骚。\n西畴昨夜春膏满，免得人间费桔橰。",
        "dynasty": "宋",
        "collection_info": null
    },
    {
        "uuid": "8e0e42c98b5b10b0b47867c316a46faa",
        "title": "花时留郡归已初夏即事六首  其三",
        "author": "黎廷瑞",
        "content": "从来麋鹿合山林，无奈迂疏习已深。\n食用且空犹种秫，典书未赎更修琴。\n少豪论事唯扪舌，晚静观空颇得心。\n莫笑山翁无事业，种花莳竹自成阴。",
        "dynasty": "宋",
        "collection_info": null
    },
    {
        "uuid": "567cef52a415844980ad635714bda10d",
        "title": "花时留郡归已初夏即事六首  其四",
        "author": "黎廷瑞",
        "content": "心镜翛然澹似僧，悠悠观化寄枯藤。\n云来云去閒舒卷，花落花开小废兴。\n吹笛强呼从百里，种瓜清隠学东陵。\n野人知有观书癖，远饷松肪续夜灯。",
        "dynasty": "宋",
        "collection_info": null
    },
    {
        "uuid": "4eebf0763412c413986a8f77bdfeded4",
        "title": "花时留郡归已初夏即事六首  其五",
        "author": "黎廷瑞",
        "content": "山中幽兴尽无穷，不管萧萧四壁空。\n渐觉愚巾便暑戴，偶逢贤酒亦时中。\n映阶草色带朝雨，隔屋笋香吹晚风。\n搔首南窗有奇事，绿杨初破石榴红。",
        "dynasty": "宋",
        "collection_info": null
    },
    {
        "uuid": "f6bf6231a6872b339dc22eeca572dfd8",
        "title": "花时留郡归已初夏即事六首  其六",
        "author": "黎廷瑞",
        "content": "多年不访凤山春，清赏归时肯见分。\n伏虎移来湖上石，瑞龙飞下海南云。\n眼根磊落祛尘翳，鼻观清虚发妙闻。\n坐对翛然谁与语，绿阴蝴蝶自成群。",
        "dynasty": "宋",
        "collection_info": null
    },
    {
        "uuid": "6c4f999a04d849040f0d69bd93007598",
        "title": "送李性夫赴召时李以端午采药后行",
        "author": "黎廷瑞",
        "content": "蜃沉海底气升霏，消得皇皇四牡驰。\n此去玉堂成故事，未应金马待多时。\n愿储救世三年艾，更采销兵万岁芝。\n特报明时端不负，古今良相即良医。",
        "dynasty": "宋",
        "collection_info": null
    },
    {
        "uuid": "fadf22c8d081410545a39aaf662eabb4",
        "title": "春意郊行",
        "author": "黎廷瑞",
        "content": "卯酒醒来欲午天，意行平陆自悠然。\n近山欲雨有远意，老树得春还少年。\n蝶化不知何宇宙，蜗争难到好林泉。\n令人长羡崆峒叟，万壑松风打昼眠。",
        "dynasty": "宋",
        "collection_info": null
    },
    {
        "uuid": "b12cdc807e31503d660750f1a52902b0",
        "title": "淮南夜泊",
        "author": "黎廷瑞",
        "content": "低篷矮艇载诗翁，又泊淮南港汊东。\n月黑荒村行独虎，云深远渚拍低鸿。\n诗书落落心如梗，天地悠悠鬓欲蓬。\n辗转孤衾无限恨，客中此夜与谁同。",
        "dynasty": "宋",
        "collection_info": null
    },
    {
        "uuid": "7e24b3459571254922b47319c3879780",
        "title": "和张君春晚园",
        "author": "黎廷瑞",
        "content": "知道芳菲只恁休，也应秉烛及春游。\n来牛去马干坤老，旧燕新鸿岁月流。\n千里空劳芳草梦，一樽聊慰落花愁。\n桃源只在扁舟外，说着仙郎却缪悠。",
        "dynasty": "宋",
        "collection_info": null
    },
    {
        "uuid": "6bd98eb356b9bd1f6dfcb14f056b71a1",
        "title": "归来",
        "author": "黎廷瑞",
        "content": "曾奏明光忝末科，青山回首已霜荷。\n偷生甚媿秋胡妇，拊事总成春梦婆。\n早慕功名成事少，晚谈空妙得心多。\n斜阳一曲归牛背，笑杀南山白石歌。",
        "dynasty": "宋",
        "collection_info": null
    },
    {
        "uuid": "ff5a62978d2068aea27e33bbc0bd69f0",
        "title": "过采石怀太白",
        "author": "黎廷瑞",
        "content": "骑馿花县不相容，却驾长鲸戏远空。\n采石钓船还夜月，青山破墓几秋风。\n平生赏识惟狂客，他日功名付令公。\n千载英雄长不死，长庚光彻紫霄中。",
        "dynasty": "宋",
        "collection_info": null
    },
    {
        "uuid": "187d3504f52baf068b69a56ce6ac03f3",
        "title": "送人之淮南",
        "author": "黎廷瑞",
        "content": "淮南稍觉故人稀，几度拏舟愿辄违。\n王粲去乡应有恨，邴原避地岂无依。\n稻迷绛国鸿初下，酒满江城蟹正肥。\n想见临风重回首，芝山日日白云飞。",
        "dynasty": "宋",
        "collection_info": null
    },
    {
        "uuid": "38df7f777077ced103cb51e489777fdc",
        "title": "次韵答王子贤所寄五首  其一",
        "author": "黎廷瑞",
        "content": "钓竿閒却下渔矶，采采香芹不自肥。\n举步毫釐千里错，回头四十二年非。\n已将明镜悲华髪，更遣缁尘染素衣。\n饥食肉糜应是好，倚门日日望儿归。",
        "dynasty": "宋",
        "collection_info": null
    },
    {
        "uuid": "069587a8b3edbd5c64a8b2e7c6b27a62",
        "title": "次韵答王子贤所寄五首  其二",
        "author": "黎廷瑞",
        "content": "牛奋箕张谤易生，更堪枉矢与搀枪。\n五穷缱绻奴休送，三至仓皇母亦惊。\n逸少自惭君有誓，李期谁谓尔孤鸣。\n东风吹尽芝山雪，略放梅花一树明。",
        "dynasty": "宋",
        "collection_info": null
    },
    {
        "uuid": "dcca29fc08f7425f950420595f718a84",
        "title": "次韵答王子贤所寄五首  其三",
        "author": "黎廷瑞",
        "content": "夜读新诗重惘然，绝怜尘土过年年。\n月供那有千壶俸，日费元无一块钱。\n庞老何心更城府，陶公素志只园田。\n桃源不在干坤外，欲问渔郎觅钓船。",
        "dynasty": "宋",
        "collection_info": null
    },
    {
        "uuid": "b9fb984360b1bf3bdb9d71aa827033a3",
        "title": "九月六日发舟齐山下呈祝静得蔡君瑞",
        "author": "黎廷瑞",
        "content": "齐山山下泊扁舟，尚想三生杜牧游。\n南雁唤回千载梦，西风扫碎一江秋。\n黄花落落如相逼，嘉节匆匆也合酬。\n准拟峨眉亭上去，买鱼沽酒浣羁愁。",
        "dynasty": "宋",
        "collection_info": null
    },
    {
        "uuid": "92c499c0b52e5d3d124f901f049f79a6",
        "title": "金陵陈月观同年三首  其一",
        "author": "黎廷瑞",
        "content": "已是收枰敛手时，更堪拈起着残棋。\n露盘不解相如渴，桃实难充曼倩饥。\n吾末如何真已矣，是知不可復为之。\n令人长愧商山叟，四海清夷只茹芝。",
        "dynasty": "宋",
        "collection_info": null
    },
    {
        "uuid": "ba25972d73f08e1448d6ff156acc86fa",
        "title": "金陵陈月观同年三首  其二",
        "author": "黎廷瑞",
        "content": "深衣社裏强婆娑，悞了东皋雨一蓑。\n麟也可为宣父泣，凤兮须信接舆歌。\n怀金暂乐忧方大，投璧能全碎已多。\n此去修行留得力，世间知己是天魔。",
        "dynasty": "宋",
        "collection_info": null
    },
    {
        "uuid": "939d42b6c0f948854b65fceb91de2bc2",
        "title": "金陵陈月观同年三首  其三",
        "author": "黎廷瑞",
        "content": "莫道桐花楝实清，比量腐鼠不堪争。\n鬼应勿復揶揄汝，人亦真难驾驭卿。\n犬子何心求狗监，貛郎到处有鱼羹。\n白云满地江湖阔，着我逍遥自在行。",
        "dynasty": "宋",
        "collection_info": null
    },
    {
        "uuid": "e76f390b7387f743633b93fbd99e8b8e",
        "title": "九日雨游荐福寺",
        "author": "黎廷瑞",
        "content": "小瀹孤亭兴未阑，共为长岁坐蒲团。\n半林空翠湿晴露，满院秋香吹晚寒。\n弔古并扪碑字读，好奇更借藏经看。\n归舟莫笑清狂绝，得句从来胜得官。",
        "dynasty": "宋",
        "collection_info": null
    },
    {
        "uuid": "ffe1a4d13ce4cbfdb514be59847b0b56",
        "title": "还家二日闻征西军马来人家俱避地寒食独酌有怀诸君",
        "author": "黎廷瑞",
        "content": "闭户云山转尽长，祇消如许送清光。\n一百六日柳边绿，五十三年头已霜。\n頼有孤斟聊勃鬰，惜无共语慰凄凉。\n前时溪上行春处，想见家家避地忙。",
        "dynasty": "宋",
        "collection_info": null
    },
    {
        "uuid": "97c7ebdda97f909cb6afccab65cdd61a",
        "title": "送朱瑞卿",
        "author": "黎廷瑞",
        "content": "长忆扬州笑口开，扁舟何意子能来。\n居然一别又三载，如此相逢能几回。\n春色渐归千古树，雨晴犹有隔年梅。\n归帆不泊无邠水，少驻东风领一杯。",
        "dynasty": "宋",
        "collection_info": null
    },
    {
        "uuid": "9da88033ad75a08e24db1d2200405214",
        "title": "梁必大归自燕山有诗问讯以诗答之",
        "author": "黎廷瑞",
        "content": "折柳空惊岁月徂，寄梅欲忆雪霜余。\n君看天上烟花绕，我伴山中木石俱。\n婚媾骎骎难辨老，友朋往往不如初。\n极思一见论心事，城府年来迹渐疏。",
        "dynasty": "宋",
        "collection_info": null
    },
    {
        "uuid": "f66ce9593b8772eb42fd305d006420e5",
        "title": "余秋村创书院",
        "author": "黎廷瑞",
        "content": "五凤楼修谩赋空，不堪四壁老秋风。\n黄金白璧相逢顷，文杏香茅一笑中。\n子美堂资须录事，尧夫宅契出温公。\n诸公更使风流尽，千载遥知意气同。",
        "dynasty": "宋",
        "collection_info": null
    },
    {
        "uuid": "7dd8cfcb4395dc57438bb6953437c45d",
        "title": "古离别  其一",
        "author": "黎廷瑞",
        "content": "迢递君远游，缠绵妾孤伤。\n年年望君还，悠悠空断肠。\n我愿陵成江，有车不得襄。\n江復变为陆，无水通舟航。\n成江路还通，变陆路更长。\n安得微贱躯，乘风堕君傍。\n化为舟与车，载君还故乡。",
        "dynasty": "宋",
        "collection_info": null
    },
    {
        "uuid": "a4f88d2c646d806e6280b58cb4d1670f",
        "title": "古离别  其二",
        "author": "黎廷瑞",
        "content": "团团素明月，隠隠流前除。\n卷帷对孤影，涕泗沾罗襦。\n念我玉关人，此心知焉如。\n何方得灵药，託身为蟾蜍。\n悬光万里天，往寻君所居。\n君坐照君席，君行逐君车。",
        "dynasty": "宋",
        "collection_info": null
    },
    {
        "uuid": "84294a65499d02a35ca57e9900a13416",
        "title": "道傍儿",
        "author": "黎廷瑞",
        "content": "落日古道傍，依依闻哭声。\n云是田舍儿，垂髫纔九龄。\n前母久已没，后母无復情。\n饥寒夙所更，驱役不得停。\n甫课南山樵，又督西畴耕。\n早汲或至晏，夕舂恒达明。\n曾何少懈怠，动辄遭笞刑。\n斑斑肤无完，恍恍神不宁。\n命也可奈何，怨辞安敢形。\n但愿后母心，回慈念孤生。\n迟我齿力壮，与母供使令。\n余闻重叹息，为汝双涕零。\n凭谁絃履霜，弹与汝母听。",
        "dynasty": "宋",
        "collection_info": null
    },
    {
        "uuid": "56cf5d0b67838aa3659d05e55f2df956",
        "title": "桐华",
        "author": "黎廷瑞",
        "content": "绝岸有孤桐，日受藤蔓侵。\n芳韶歇頳紫，余暄始相寻。\n粲粲白玉花，照见清溪浔。\n时至聊一吐，岂有东风心。\n干坤寄孙枝，隠隠孤凤吟。\n安得太古手，为斵重华琴。\n奏之岩廊上，和以箫韶音。\n惜哉此妙质，岁晏娱空林。\n渺渺苍梧云，兴怀一何深。",
        "dynasty": "宋",
        "collection_info": null
    },
    {
        "uuid": "744489da6753e3a1e62b4b63fdbf9917",
        "title": "梦真三首  其一",
        "author": "黎廷瑞",
        "content": "昔梦骖八骏，往赴明宫昭。\n朝发赤水阳，夕抵昆崙椒。\n恭陪瑶池宴，亲聆白云谣。\n云来何英英，云去何飘飘。\n山川怅悠阻，楼台空閴寥。\n想像云和笙，青鸾度秋霄。",
        "dynasty": "宋",
        "collection_info": null
    },
    {
        "uuid": "df512db27571f88a91e7a530e6c7f6a8",
        "title": "梦真三首  其二",
        "author": "黎廷瑞",
        "content": "昔梦拜绿章，缥缈朝紫微。\n钧天侍清燕，宝书析玄机。\n锡之瑶碧简，赉之青霞衣。\n微班司玉条，下纠浊世非。\n还家未中道，翠水烟尘飞。\n朝真谅无期，丹忱日依依。",
        "dynasty": "宋",
        "collection_info": null
    },
    {
        "uuid": "5d725b8eaf713513b9e1890a8b1b0215",
        "title": "梦真三首  其三",
        "author": "黎廷瑞",
        "content": "昔梦过宛洛，游戏芙蓉城。\n道逢王子晋，邀我升天行。\n翩翩控鹤驾，依依吹凤笙。\n银河未西流，翩然倏遐征。\n碧桃开晚花，缑山空月明。",
        "dynasty": "宋",
        "collection_info": null
    },
    {
        "uuid": "a0dc0a8e7a44491edf64636278ea03d1",
        "title": "宝剑化",
        "author": "黎廷瑞",
        "content": "我有二奇物，太阿与龙泉。\n床头雷吼匣，屋角虹贯天。\n刺虎如切瓠，斩蛟犹截絃。\n神光未获试，所遇乃不然。\n时平会销兵，一笑甘长捐。\n泻兹太古水，早被洪炉烟。\n化身作农器，往斸南山田。\n元炁还不死，为人作丰年。",
        "dynasty": "宋",
        "collection_info": null
    },
    {
        "uuid": "df842f4c38a3c8f50b33f8ae5a783003",
        "title": "社日雨",
        "author": "黎廷瑞",
        "content": "今社来无涯，古社唤不回。\n社公亦世情，儿剧良可咍。\n新水岂不佳，旧雨令人怀。\n离离芳草生，澹澹桃花开。\n吾聋不须治，聊復尽此杯。",
        "dynasty": "宋",
        "collection_info": null
    },
    {
        "uuid": "d932d66baf914b0d6046658b83e84c95",
        "title": "醉中放言",
        "author": "黎廷瑞",
        "content": "一器集百蚋，分寸争营营。\n醉乡有太古，长年乐昇平。\n尚不知揖让，固应无战争。\n吾尝涉其境，信美不可名。\n遗我度世方，南游酿沧溟。\n蟠桃以供核，钓鲸为之羹。\n小醉五百年，大醉三千龄。\n俟其变桑田，翩然却归耕。\n我耕不艺秫，还以供瓶罂。\n哀哉彼众狂，何不促我行。\n汝行未宜远，小驻中山程。\n中山有神醪，千日醉不醒。\n三十六番醉，亦足了汝生。",
        "dynasty": "宋",
        "collection_info": null
    },
    {
        "uuid": "548b96edb914dbd480fd56059c1d697e",
        "title": "负暄吟",
        "author": "黎廷瑞",
        "content": "阴风吹芦花，铺锦满汀洲。\n不充赤子襦，露骭寒萧飕。\n煌煌扶桑君，悬镜烛隠幽。\n恻然冰霜晨，被以绛锦裘。\n穷阎一欠伸，僵体回春柔。\n天衣难久恋，向晚復下收。\n南山拾枯樵，寒夜为衾裯。\n灰冷更正长，展转何时休。\n东方行且明，小忍君勿忧。",
        "dynasty": "宋",
        "collection_info": null
    },
    {
        "uuid": "199a15fdf86e8f662413fc62840c7977",
        "title": "城中别徐山玉先生归归后奉寄",
        "author": "黎廷瑞",
        "content": "北风走平湖，枯荷鸣索索。\n握手出城东，归鸟日欲落。\n人事当语离，抱怀宁不恶。\n孤帆烟雨舟，恨不同李郭。\n吾尝评此子，宜置在丘壑。\n可怜西极马，俯首受羁络。\n何当税彼驾，与子翔寥廓。\n结庐溪水上，日夕对郭璞。\n清晓林霏开，碧玉峭如削。\n青鞋动高兴，安得践斯约。\n尊酒不復携，岩泉清可酌。",
        "dynasty": "宋",
        "collection_info": null
    },
    {
        "uuid": "9b4195b43f7344660edfda0cc8970b89",
        "title": "杂诗三首  其一",
        "author": "黎廷瑞",
        "content": "后稷播百谷，粒兹阻饥人。\n新苗化为旧，旧种还为新。\n万代一粒传，何尝失其真。\n君看田中秋，穗穗上古春。\n太极生天地，同是有吾身。\n吾身千世前，亲见羲与神。\n不失赤子心，是即无怀民。\n云胡逐颓运，浇浮散其贞。\n良苗不自殖，甘与荑稗伦。\n勉哉耕我田，岁晚收陈陈。",
        "dynasty": "宋",
        "collection_info": null
    },
    {
        "uuid": "28b6da029dfca9d8a06cfa434b8032cc",
        "title": "杂诗三首  其二",
        "author": "黎廷瑞",
        "content": "丘嫂礼金印，故妻赧朱轮。\n区区富与贵，祇可夸妇人。\n彼妇一何愚，所羞惟贱贫。\n安知墦间妾，皋此泪沾巾。\n苍苍鹿门山，高风清绝尘。",
        "dynasty": "宋",
        "collection_info": null
    },
    {
        "uuid": "ae9709a912aa5585db89da5203d93339",
        "title": "杂诗三首  其三",
        "author": "黎廷瑞",
        "content": "西域去中土，荒径无人开。\n谁眩武皇意，极力致龙媒。\n汗血竟何用，空闻悔轮台。\n茂陵土花碧，石马秋风哀。\n悠悠数世后，引得金仙来。",
        "dynasty": "宋",
        "collection_info": null
    },
    {
        "uuid": "fa44f36ffec42c6987e14462744f3358",
        "title": "过浩山",
        "author": "黎廷瑞",
        "content": "高树停归云，峭壁下落照。\n北风一万里，绝顶吹野烧。\n行行念高堂，履险心欲掉。\n茅茨者谁家，喧语杂老少。\n开门止我宿，四壁乱蓬藋。\n自言兵火余，零落仅余噍。\n世故莽难诘，浊酒寄一笑。\n月黑云冥冥，屋头闻虎啸。",
        "dynasty": "宋",
        "collection_info": null
    },
    {
        "uuid": "e8591f8df1a2eaa24320423c13dd54c4",
        "title": "别何復初教授",
        "author": "黎廷瑞",
        "content": "貂裘日以敝，沧海理归舟。\n恋友那忍别，思亲讵敢留。\n岂无还家乐，而怀索居忧。\n北风吹大江，江水日夜流。\n吾道莽何之，天运良悠悠。\n安得两黄鹄，与子仍丹丘。",
        "dynasty": "宋",
        "collection_info": null
    },
    {
        "uuid": "a6d78c41095eb55430149547d5610f72",
        "title": "陪外舅谨斋洎雅山准轩三吴先生游西园摘新茶汲泉煮之香味殊胜焙者",
        "author": "黎廷瑞",
        "content": "云根得奇草，金芽撷芳鲜。\n石鼎生古澜，松风语寒烟。\n虽微龙凤制，而得雨露全。\n玉尘飞素涛，信美非其天。\n临风勿浪啜，侑以离骚篇。",
        "dynasty": "宋",
        "collection_info": null
    },
    {
        "uuid": "9d81cd5501587552600721e6a3949a4c",
        "title": "庚辰六月陪谨斋准轩雅山游西禅超师院以柳诗道人庭宇静分韵约有兴即赋余得庭字时小寐禅床风雨适至遂赋宇字",
        "author": "黎廷瑞",
        "content": "小憩西禅床，谢绝半日暑。\n白云怜倦客，清阴覆停午。\n袅袅陂上风，沉沉竹间雨。\n幽幽一室虚，昵昵群叶语。\n冥搜得奇想，熟寐透淳古。\n九衢喧野马，万喙争腐鼠。\n谁能大槐根，摆落半柯土。\n浮生得今辰，幽期况兹宇。\n延缘欲忘归，落日斋堂鼓。",
        "dynasty": "宋",
        "collection_info": null
    },
    {
        "uuid": "6f7a72fb3f0fe4d1191b2aa7641fe3c7",
        "title": "过太白墓",
        "author": "黎廷瑞",
        "content": "下马弔太白，壮心重徘徊。\n秋风吹破墓，晚气生孤台。\n四百六十年，诗魂安在哉。\n神人岂久谪，旋復御炁回。\n元无采石船，而况青山堆。\n攘臂竞真僞，世儒良可咍。\n煌煌长庚星，光射天门开。\n携樽立遥夜，劝子鹦鹉杯。",
        "dynasty": "宋",
        "collection_info": null
    },
    {
        "uuid": "2ad26ae18a81b796bd434d61f56aeb03",
        "title": "壬午再过西禅超师化去一年追感遂赋庭字",
        "author": "黎廷瑞",
        "content": "昔诣超师院，听雨眠疏櫺。\n微吟得深警，小瀹开孤醒。\n四极何浮浮，织乌飞不停。\n重来未三年，杯度已西溟。\n巾屦空挂壁，芳草绿满庭。\n嘉树亦剪伐，霜干无留青。\n人生意何常，孤月行秋冥。\n适来偶流辉，倏去还韬灵。\n旦暮不足计，惜尔犹典刑。\n感慨谁与共，晴檐语风铃。",
        "dynasty": "宋",
        "collection_info": null
    },
    {
        "uuid": "ec913e2f81cc18aaf4a5ed58a2aa7773",
        "title": "道过徐山玉吴仲退来会宿别后作寄",
        "author": "黎廷瑞",
        "content": "扶舆蹋残照，怀人度青林。\n一笑得二妙，坐看西月沉。\n短烛摇古碧，华樽湛芳斟。\n高歌击唾壶，琅琅出商音。\n东风行空山，和以苍松吟。\n飘飖洞庭乐，要渺南熏琴。\n天地空阔远，岁晚谁知心。\n相对成浩叹，忘言拥单衾。\n东方忽已白，握别西山阴。\n违离未云远，怀思一何深。\n常恐蕙帐空，此乐难重寻。",
        "dynasty": "宋",
        "collection_info": null
    },
    {
        "uuid": "a66291ef30861d63426b632a8e9746f2",
        "title": "种蔬二首  其一",
        "author": "黎廷瑞",
        "content": "可怜黄觳𧥆，役役秋畦耕。\n既以谋我饭，又復谋我羹。\n早暮一束刍，所报良亦轻。\n饱食辄自媿，悠悠念吾生。",
        "dynasty": "宋",
        "collection_info": null
    },
    {
        "uuid": "664ad2d903ae010fe2142582d3897703",
        "title": "种蔬二首  其二",
        "author": "黎廷瑞",
        "content": "夫人肉食谋，所丧甚于饥。\n但能咬菜羹，何事不可为。\n采采首阳蕨，烨烨商山芝。\n此味千载长，隽永当自知。",
        "dynasty": "宋",
        "collection_info": null
    },
    {
        "uuid": "32376f7902556971474d2386ea6af29b",
        "title": "题李庭秀学隠山房",
        "author": "黎廷瑞",
        "content": "燕坐万书围，高吟八窗空。\n是间足佳处，何用丘壑中。\n南山有玄豹，翠雾泽茸茸。\n一朝文章成，平林啸秋风。",
        "dynasty": "宋",
        "collection_info": null
    },
    {
        "uuid": "62cee2d1ace7c6599abd05aa23b9683f",
        "title": "过太常寺簿谢公故第",
        "author": "黎廷瑞",
        "content": "落日庐阜紫，飞砂湖水黄。\n散倦登古原，含悽眺层冈。\n丹梯遂寥邈，沈思热中肠。\n当年扣玉墀，抗疏何慨慷。\n拂衣云壑卧，着书名山藏。\n筑园印清流，艺树条孤芳。\n英彦集文字，燕席开华妆。\n人生既难料，天运亦靡常。\n黯黯玄云阴，萧萧北风凉。\n山流鰲背空，柯改蚁梦荒。\n事往蹟已陈，名存道弥光。\n独念平生游，使我重感伤。\n破壁嘶瘦马，迭鼓发暝航。\n屐痕难重寻，寒苔日苍苍。\n高丘渺烟雾，不得酹一觞。\n怀哉我先铭，翠琰垂千霜。\n俯仰落清泪，目断江流长。",
        "dynasty": "宋",
        "collection_info": null
    },
    {
        "uuid": "7345b59b0ffad53207526dc25e9f6aef",
        "title": "忆巢云居",
        "author": "黎廷瑞",
        "content": "弃家锦宫城，结屋庐山前。\n退鹢空悠悠，冥鸿自翩翩。\n吟章一倾盖，见赏朱丝絃。\n及此再承晤，交情重缠绵。\n冥赏富云壑，清听穷风泉。\n携壶流雪台，吹笙落星船。\n重阴閟华景，平陆成修川。\n君应有先识，化鹤不待年。\n重来访旧隠，满目空悽然。\n琴书竟奚属，诗画知谁传。\n拊怀重感叹，回首还延缘。\n摇摇松梢云，疑是巢中仙。",
        "dynasty": "宋",
        "collection_info": null
    },
    {
        "uuid": "aaa03261ddd147f324c9a3a70fb55f16",
        "title": "过干越宿熊氏澹园偕东采驾阁西玉国正二同年登羊角峰观天池访昌国寺陆羽茶竈拏船过琵琶洲迴延休观听琴记游四首  其一",
        "author": "黎廷瑞",
        "content": "倚策试新晴，扶摇上羊角。\n山空叶自语，天近云欲落。\n危亭渺何许，高木黯犹昨。\n悠悠念物化，漫漫悲世浊。\n何当击天池，与子翔寥廓。",
        "dynasty": "宋",
        "collection_info": null
    },
    {
        "uuid": "7f3129a08505f1ab677badafd99b8b3a",
        "title": "过干越宿熊氏澹园偕东采驾阁西玉国正二同年登羊角峰观天池访昌国寺陆羽茶竈拏船过琵琶洲迴延休观听琴记游四首  其二",
        "author": "黎廷瑞",
        "content": "当年曲江燕，并醉西湖舟。\n芳梦故依然，落花水空流。\n今晨定何朝，联裾此夷犹。\n暄风不惊波，小泊琵琶洲。\n无人度新音，松声澹萧飕。\n却回羽人观，復为瑶琴留。\n俯仰信多感，逍遥且忘忧。\n幸无商人船，唤起青衫愁。",
        "dynasty": "宋",
        "collection_info": null
    },
    {
        "uuid": "fcc209a8e8e373a1e5795266c720b6e4",
        "title": "登聚远亭",
        "author": "黎廷瑞",
        "content": "枯筇倚落日，危阑眺西风。\n溪水清练练，云山碧丛丛。\n仰视天宇阔，俯瞰尘世空。\n谪仙有妙音，飞入蓬莱宫。\n钧天动清听，云章照晴虹。\n故殿已秋草，兹地犹青松。\n双龙护玺文，尘暗珠丝蒙。\n徘徊惬幽赏，感慨怀深忡。\n万梦天地老，一笑今古同。\n自携白团扇，悠悠遗飞鸿。",
        "dynasty": "宋",
        "collection_info": null
    },
    {
        "uuid": "c67d8983f1d2a6c42ac27d041446cd19",
        "title": "同齐节初游吴园登四时佳兴楼有怀张史君",
        "author": "黎廷瑞",
        "content": "澹澹池中华，离离池上树。\n缅怀龙山翁，婆娑此成趣。\n相招桃源舟，蹇予莫能赴。\n翁今为飞仙，乘云还帝所。\n归燕随秋风，翠楼渺烟雾。\n会面良独难，知心那復遇。\n空余千岁怀，冷落香珀句。\n平原若为绣，钟子安可铸。\n萧萧众芳尽，冉冉流年度。\n浮生欲如何，三叹出门去。",
        "dynasty": "宋",
        "collection_info": null
    },
    {
        "uuid": "1fc75a3fb7f6823b64db20634beca65c",
        "title": "重阳雨与汤叔巽诸公斋亭小集",
        "author": "黎廷瑞",
        "content": "初余抚奇节，赏事弥穿峦。\n幽跻几屐换，豪饮百榼干。\n讵知中年至，况復行路难。\n林谷深且窈，岩岫绕復攒。\n丛疑熊豹伏，穴惴龙蛇蟠。\n昼雨已冥冥，夕云亦漫漫。\n升高躬易危，居卑心所安。\n萧斋岂不陋，英集聊相欢。\n东篱献初华，西风被峨冠。\n泛泛茱萸觞，落落苜蓿盘。\n接此造极谈，胜彼登峰观。\n终然有深怀，悠哉发长叹。\n泰华采香雪，小山访遗丹。\n凭谁吹玉箫，云外呼青鸾。",
        "dynasty": "宋",
        "collection_info": null
    },
    {
        "uuid": "d7932657127083f27f75e1d488e00420",
        "title": "夜泊彭蠡风大作",
        "author": "黎廷瑞",
        "content": "卸帆月欲堕，泊岸风转急。\n惊砂传铁箭，飞霰散琼粒。\n重湖太古水，帝遣龙下吸。\n潜鳞失故穴，苍黄望舟入。\n宁知政坐窘，衾裘尽沾湿。\n慌慌中夜起，莽莽百忧集。\n披衣视云汉，惨澹天一笠。\n颇疑庐阜倒，三叹救何及。\n平明笑拥篷，五老犹壁立。",
        "dynasty": "宋",
        "collection_info": null
    },
    {
        "uuid": "c4283690811a59a58e13f4b003094529",
        "title": "湖上被水有感二首  其一",
        "author": "黎廷瑞",
        "content": "汲汲湖上叟，种瓜湖上园。\n晨夕自抱瓮，长此苍玉丸。\n所希烈日中，消彼行人袢。\n垂垂一月雨，平陆白浪翻。\n屋庐且已没，根蒂那復存。\n初心竟何如，天意吾奚言。",
        "dynasty": "宋",
        "collection_info": null
    },
    {
        "uuid": "666a52dbaad7066edf4a1d7d144c774d",
        "title": "湖上被水有感二首  其二",
        "author": "黎廷瑞",
        "content": "天公亦儿剧，日纵骄龙嬉。\n弄翻鬣上瓢，一壑共渺迷。\n交交蛙出竈，洋洋榻浮龟。\n居者既忧垫，行者復蹈危。\n覆舟谁氏妇，灭顶谁人儿。\n一戏遂如许，高高那得知。\n龙骄未易制，天剧不可为。",
        "dynasty": "宋",
        "collection_info": null
    },
    {
        "uuid": "c83a46117f13e4d4fc277856afe62294",
        "title": "送司命君",
        "author": "黎廷瑞",
        "content": "玄鹤导飈驾，黑螭载云旗。\n云是司命君，岁暮当赋归。\n欲将人间事，媺慝奏玉扉。\n昊皇倘垂听，琐琐安足讥。\n一冬天气燠，占者疑匪机。\n野蔓既顽绿，山桃还僣绯。\n稍稍痴蚋集，纷纷冻蝇飞。\n愿言剪银河，雪花玉成围。\n驱厉濯春瘴，窜蝗销岁饥。\n青君且戒严，亹亹欲近畿。\n斯人有至望，此事宜速祈。\n君言或见用，帝力亦巍巍。\n一觞赠君行，愿君听勿违。",
        "dynasty": "宋",
        "collection_info": null
    },
    {
        "uuid": "aff4665c941f9ee93de04e8ff389768b",
        "title": "东轩白芍药盛开",
        "author": "黎廷瑞",
        "content": "宿雨卷余芳，庭户绿阴静。\n玉仙从何来，服佩淡如莹。\n迎飈熏自远，承露色弥正。\n尚嫌脂粉涴，肯与頳紫竞。\n姚黄花中尊，择配此其称。\n寰尘暗京洛，偃蹇谁敢娉。\n当年广陵谱，艷赏非不盛。\n翛然林下风，政以道韵胜。\n过期知益希，含章隠希病。\n斜日下游蜂，一笑阑独凭。",
        "dynasty": "宋",
        "collection_info": null
    },
    {
        "uuid": "2409282adb9a99639c12e0aa3318f0d7",
        "title": "夜大风明日视新竹无恙",
        "author": "黎廷瑞",
        "content": "墙阴老龙孙，气欲干云霄。\n共爱秉劲节，终虞忌高标。\n东风撼南极，万壑翻江潮。\n挑灯不成寐，念尔心摇摇。\n天明报平安，阿龙故自超。\n山翁喜欲狂，呼童倾巨瓢。\n举酒寿此君，不饮吾当浇。",
        "dynasty": "宋",
        "collection_info": null
    },
    {
        "uuid": "ff8b585e41622a332e3e2609572805f1",
        "title": "杂感六首  其一",
        "author": "黎廷瑞",
        "content": "凄凄寒露下，亹亹孤蛩吟。\n幽人起彷徨，叹息泪盈襟。\n物情正得时，我悲独何心。",
        "dynasty": "宋",
        "collection_info": null
    },
    {
        "uuid": "e85d91d193aeecef812ce9b4fa97c504",
        "title": "杂感六首  其二",
        "author": "黎廷瑞",
        "content": "翾翾田中雀，贸贸墉下鼠。\n朝来啄我粟，暮来食我黍。\n羸牛卧墙阴，枯草闹风雨。",
        "dynasty": "宋",
        "collection_info": null
    },
    {
        "uuid": "1b6782aa2283c48b20dfa123325126ad",
        "title": "杂感六首  其三",
        "author": "黎廷瑞",
        "content": "读书不救饥，山园聊荷锄。\n蔓既荒我粒，草復乱我蔬。\n大笑非吾事，忍饥还读书。",
        "dynasty": "宋",
        "collection_info": null
    },
    {
        "uuid": "1a95dc151e8436f026aea25f86c07e4e",
        "title": "杂感六首  其四",
        "author": "黎廷瑞",
        "content": "元阳秋转碧，积冻春更好。\n草力乃如斯，人生得草草。\n寒暑浩茫茫，哀哉未闻道。",
        "dynasty": "宋",
        "collection_info": null
    },
    {
        "uuid": "88c62989687d8385decd89bade2f92b7",
        "title": "杂感六首  其五",
        "author": "黎廷瑞",
        "content": "孙子传世世，木石穷年年。\n太行亦可移，沧海终欲填。\n入圣谅非难，惧君心不坚。",
        "dynasty": "宋",
        "collection_info": null
    },
    {
        "uuid": "6ca1aa1f5424c48d84fc67f551fae2d0",
        "title": "杂感六首  其六",
        "author": "黎廷瑞",
        "content": "一根起千枝，一枝吐千花。\n花復结为实，种种春无涯。\n开门扫秋风，闭关养灵芽。",
        "dynasty": "宋",
        "collection_info": null
    },
    {
        "uuid": "52c5ea64b8021b04ef0ab4798683b4a0",
        "title": "树垣",
        "author": "黎廷瑞",
        "content": "开门俯清池，树垣因古坡。\n经营既卤莽，葺补还蹉跎。\n前冬雪如山，去春雨如河。\n几微不自慎，迨兹功力多。\n倚杖寄三叹，反躬当如何。",
        "dynasty": "宋",
        "collection_info": null
    },
    {
        "uuid": "8fea3bc9c5e9d10d05be640819f26f4c",
        "title": "去草",
        "author": "黎廷瑞",
        "content": "佳花日封溉，恶草时剪薅。\n花事犹未绪，草意復已高。\n三叹谓老圃，不得偿秋毫。\n荣悴岂其天，置之听所遭。\n老圃顾我叹，吾岂仇莠蒿。\n兹圃吾所职，不尔毋乃叨。\n君言固近厚，吾躬敢辞劳。",
        "dynasty": "宋",
        "collection_info": null
    },
    {
        "uuid": "125c73d6b48fe10988b63cd0241ccf2f",
        "title": "伐木",
        "author": "黎廷瑞",
        "content": "墙角有恶木，据我千亩园。\n蔽亏日月光，壅遏雨露恩。\n其下草不殖，况乃兰与荪。\n苍藤交龙蛇，护拥何雄尊。\n厨人告薪绝，命斧急剪髠。\n终然非远图，会当拔其根。",
        "dynasty": "宋",
        "collection_info": null
    },
    {
        "uuid": "3e0a23dd87f5eb35eef72161bcc124a9",
        "title": "除棘",
        "author": "黎廷瑞",
        "content": "万甲绿未动，棘丛已蓁蓁。\n所害虽尚微，剪薙当及辰。\n舍锄忽三叹，念尔亦一春。\n是中留復难，恻然为之颦。\n筑垣俯清池，池上插柳青。\n谁能限刍牧，徙之池水滨。\n柳吾所甚爱，护柳吾不嗔。\n美丑无弃材，位置固在人。\n岂特遂物理，亦以成天仁。",
        "dynasty": "宋",
        "collection_info": null
    },
    {
        "uuid": "f25e646787665d1d0a5fb2acfc8dd4e3",
        "title": "迁椒",
        "author": "黎廷瑞",
        "content": "椒性恶卑湿，种之必阳坡。\n托根苟失所，美质其奈可。\n及早迁高原，熏风丹实多。",
        "dynasty": "宋",
        "collection_info": null
    },
    {
        "uuid": "cb2efcbfd17ff7b2e560da68e59f67a1",
        "title": "春社同梁必大汤景文徐山玉吴昭德吴仲退李思宣周南翁饮芝山五峰亭二羽士来会以范文正公云飞过江去花落大城东分韵得云字",
        "author": "黎廷瑞",
        "content": "戊雨敷雉甲，午晴沉幽熏。\n时迈足永慨，景舒聊暂忻。\n联屐得英彦，携壶出尘氛。\n亦有丹丘客，共眺青山云。\n芝空石磊磊，华落川沄沄。\n代远弔残柏，甿劳念遗枌。\n吾生竟何如，兹饮又及曛。\n萍流岂易合，星聚还当分。\n深忧怆范老，长谣唁庐君。\n邂逅有千载，宁无感斯文。",
        "dynasty": "宋",
        "collection_info": null
    },
    {
        "uuid": "b62f4a79663112939411f03911944784",
        "title": "晚晴",
        "author": "黎廷瑞",
        "content": "欹枕听残雨，开门看东风。\n春光无寻处，天地绿气中。\n初旭散平野，快酒泻怒洪。\n关关枝上禽，舒舒苇间虫。\n东郊欢且谣，秉耒开岁功。\n缅思陶唐化，坐致黎民雍。\n斯时谅奚如，殆与新春同。\n愚生后千载，不并稷契逢。\n唯应杯中物，上与邃古通。\n取酒且竟醉，山花舒早红。",
        "dynasty": "宋",
        "collection_info": null
    },
    {
        "uuid": "8fa7640ff5490a6a1d3b8dc1828dd6b2",
        "title": "集陶句题吴雅翁心远堂",
        "author": "黎廷瑞",
        "content": "居止次城邑，性本爱丘山。\n曲肱岂易冲，灵府长独閒。\n秋菊有佳色，绿酒开芳颜。\n羲农去我久，千里乃相关。\n遥遥望白云，高操非所攀。\n愿言蹑轻风，八表须臾还。",
        "dynasty": "宋",
        "collection_info": null
    },
    {
        "uuid": "dee9569ebb7f033d49f363338f26fc3f",
        "title": "张子房",
        "author": "黎廷瑞",
        "content": "早见沧海君，晚师黄石公。\n力士不得力，驱使芒砀龙。\n仁义以为椎，气盖百代雄。\n一击函谷碎，再击乌江空。\n从容一筹毕，全汉酬其功。\n何乃不自知，而以留见封。\n酇侯辱械繫，淮阴叹藏弓。\n彼皆为人役，讵敢望此翁。\n辟谷岂其然，视世与谷同。\n可怜商山老，亦堕子术中。",
        "dynasty": "宋",
        "collection_info": null
    },
    {
        "uuid": "1555657eab588b1034608244102eaaf9",
        "title": "夜读马援传感少游语",
        "author": "黎廷瑞",
        "content": "生人有恒道，衣食固其须。\n裁足谅已难，况復求赢余。\n所以古圣贤，守道甘穷居。\n缊袍敝弗厌，箪瓢饥自娱。\n徐行岂不安，焉用马与车。\n掾史亦良劳，抑首畏简书。\n放旷山泽间，孰与从樵渔。\n无求恒泰然，有繫还多虞。\n但当力为善，汲汲希舜徒。\n于然守故丘，庶不忝厥初。\n寄语马少游，斯言定何如。",
        "dynasty": "宋",
        "collection_info": null
    },
    {
        "uuid": "86c0538517fc881bfcb140ea50ed05e9",
        "title": "杜门",
        "author": "黎廷瑞",
        "content": "有客扣我门，丁丁如啄木。\n久立门不开，客去嗔此屋。\n僮奴亦怪我，无事许畏缩。\n向来豪侠场，门外车接毂。\n将无晚乏具，效彼龟藏伏。\n山田岁将收，亦可饭脱粟。\n不厌客来频，所厌客论俗。\n豪辨既多违，强应还自恧。\n但恨平生友，欢聚不得足。\n存者隔川途，没者卧丘谷。\n精微向谁剖，鬰结满心曲。\n何如掩关生，黾勉抱吾独。\n挥絃送征鸿，悠悠楚天绿。",
        "dynasty": "宋",
        "collection_info": null
    },
    {
        "uuid": "f3b4c63b81e80b383be54f2cd1e40142",
        "title": "读书",
        "author": "黎廷瑞",
        "content": "卧疴云林下，寂寂谁与居。\n高风下木叶，泠泠晚窗虚。\n忽思往代事，聊披案上书。\n始得暂欣然，稍久叹以吁。\n衝冠或愤激，反袂还欷歔。\n拊卷忽自叹，毋乃狂且迂。\n此何豫尔事，况復千载余。\n来今正绵绵，尔心復何如。\n有怀不自展，乃挟冰炭俱。\n因此得冲静，万念悉扫除。\n岩花吹幽香，清酒堪满壶。\n且復举一觞，冥然聊自娱。",
        "dynasty": "宋",
        "collection_info": null
    },
    {
        "uuid": "7629510e45246354b3cb2d1cf65fac3f",
        "title": "题汪氏插梅图卷后",
        "author": "黎廷瑞",
        "content": "插梅元无梅，春风从何来。\n菀菀高树起，灿灿繁花开。\n向来孤山老，锄云亲自栽。\n宁知岁年晚，更受雪霜摧。\n用意不食实，无心或成材。\n天工未易窥，人力胡为哉。\n掩卷既三叹，今古宁独梅。\n终恐事偶然，愿君更深培。",
        "dynasty": "宋",
        "collection_info": null
    },
    {
        "uuid": "dac70ea8a080fcecc6ffd78e8af784d5",
        "title": "孟使君饯行即席以几时杯重把分韵得几字",
        "author": "黎廷瑞",
        "content": "平湖澹微云，小雨凉众卉。\n归怀重依依，把臂还亹亹。\n昔别念弥深，兹聚知復几。\n离觞不忍衔，清风在船尾。",
        "dynasty": "宋",
        "collection_info": null
    },
    {
        "uuid": "10c3057a5fa203b301e5ff41ceb9facc",
        "title": "饭石壁下逢僧附船还叫岩寺明石山如平台曰赭亭山也僧至岩下饮要余同游舟已去矣",
        "author": "黎廷瑞",
        "content": "昼饮石壁下，苍苍云树寒。\n忽逢一僧来，欲趁扁舟还。\n云住叫岩寺，共看赭亭山。\n挥袂忽而起，绝磴跻復攀。\n揖我少辍棹，步凉同扣关。\n日落南风起，不知流下滩。",
        "dynasty": "宋",
        "collection_info": null
    },
    {
        "uuid": "56d5a16d9576211665a8f91db2ee3556",
        "title": "甲午九月留浮梁与郑瑞卿吴可翁方玉父方可大晚出郭饮溪上古树下以黄叶覆溪分咏得黄字",
        "author": "黎廷瑞",
        "content": "岁晏天萧萧，日落山苍苍。\n寻幽度小涧，眺远跻层冈。\n班坐古道上，落叶满地黄。\n行人去自急，归鸟栖亦忙。\n偶兹一饷间，嘅彼千劫长。\n知愚各有殉，博策俱忘羊。\n人生今几晨，聊復尽此觞。",
        "dynasty": "宋",
        "collection_info": null
    },
    {
        "uuid": "42906f5863d70b5dd1c7066854f539fa",
        "title": "田间",
        "author": "黎廷瑞",
        "content": "牛羊散空烟，鳬鸭满平坂。\n扶藜度西麓，脱屦涉南涧。\n行观頳肩穫，坐媿绿阴饭。\n田毛信靡赢，井税亦可办。\n隔篱新酿熟，要客一笑粲。\n寂寂宁少悰，炎炎故多患。\n但愿长如兹，聊尔娱岁晏。",
        "dynasty": "宋",
        "collection_info": null
    },
    {
        "uuid": "a9cf99caba1d2d89f1ee29d9656e1ad9",
        "title": "村居晚思",
        "author": "黎廷瑞",
        "content": "清风起层阴，凉雨放疏点。\n众木鬰苍然，芳草绿苒苒。\n山深无来辙，寂寞荆扉掩。\n念远怅悠悠，残阳在西崦。",
        "dynasty": "宋",
        "collection_info": null
    },
    {
        "uuid": "3fd66021b7adc3cb7a3e065378f55734",
        "title": "同吴仲退周南翁登法云寺志上人流玉阁",
        "author": "黎廷瑞",
        "content": "偶与幽人期，颇惬沧洲趣。\n岚影倒虚碧，天光澹晴素。\n烟横双鹭起，水落孤帆度。\n凭阑足清眺，隠几得玄悟。\n顾兹半日閒，媿彼经年住。\n更迟雪中来，临风看琪树。",
        "dynasty": "宋",
        "collection_info": null
    },
    {
        "uuid": "b03824bed23dbdd31a4cebc16d69516c",
        "title": "次韵吴雅翁秋怀四首  其一",
        "author": "黎廷瑞",
        "content": "蟋蟀鸣空阶，亹亹昏达曙。\n感此不成眠，推枕觅长句。\n物情欣得时，我乃独不遇。\n悠悠经世心，岁晚付农圃。\n长歌豳七月，掩卷泪如雨。\n微虫亦见录，老我吟谩苦。\n周公不可梦，哀哉弗如汝。",
        "dynasty": "宋",
        "collection_info": null
    },
    {
        "uuid": "204d3a8b273f7bce8af936fc01d860d6",
        "title": "次韵吴雅翁秋怀四首  其二",
        "author": "黎廷瑞",
        "content": "忆昔登王畿，花柳春烂烂。\n芳年亲与朋，美酒夜復旦。\n参差隔世路，荏苒岁华晏。\n荒地芳草平，废殿湿萤暗。\n念当弔陈迹，誓以铸门限。\n仙人咏城郭，释子说梦幻。\n宇宙几秋风，悠悠復何叹。",
        "dynasty": "宋",
        "collection_info": null
    },
    {
        "uuid": "c465cfadce2fd4cebe547ca06cd9e732",
        "title": "次韵吴雅翁秋怀四首  其三",
        "author": "黎廷瑞",
        "content": "苍忙遗二老，俯仰近十秋。\n松柏摧高冈，凤麟隠沧洲。\n吾道遽如许，斯人安可求。\n当年西门路，感涕吟山丘。\n矧我于韩门，忝与李汉俦。\n遗文念当序，举笔心先愁。\n岁寒頼有公，名节姱以修。\n愿言爱体素，一柱迴狂流。\n天伦岂不伤，天运良悠悠。",
        "dynasty": "宋",
        "collection_info": null
    },
    {
        "uuid": "c4964b31fdeeefbcbb1ece90631a9d09",
        "title": "次韵吴雅翁秋怀四首  其四",
        "author": "黎廷瑞",
        "content": "西风吹梧桐，一叶堕寒玉。\n飘飘转千崖，亹亹侵万木。\n霜露行復降，雪霰飞相逐。\n幽居感时运，清夜理商曲。\n坚冰信当辨，昊天有反復。\n但使本根在，阳回奚待祝。\n词人乐光景，纤艷不足录。\n焚香对秋山，自取周易读。",
        "dynasty": "宋",
        "collection_info": null
    },
    {
        "uuid": "8729776a4f39a69fd16afb0417129c26",
        "title": "此张希良书斋去祖壠不百步扁曰望松取后山思亭记中语也",
        "author": "黎廷瑞",
        "content": "老根怜苍龙，芳粒长新穉。\n睠言丘中人，苓珀共千岁。\n晨瞻露华明，夕眺烟影翠。\n扪躯发深感，矫首落孤泪。\n思亭有名言，世守宜勿替。",
        "dynasty": "宋",
        "collection_info": null
    },
    {
        "uuid": "fe2afd164d8531b4b66ddc121d4a061d",
        "title": "溪上桑叶萤食已既今年蚕事颇落寞",
        "author": "黎廷瑞",
        "content": "沿溪十亩桑，绿叶敷且腴。\n朝采不盈筐，暮视唯空株。\n乃知飞萤来，窃食无復余。\n汝饥既云餍，蚕饥当何如。\n岂挟照书劳，我困正在书。\n吃衣谚所笑，思炙计復虚。\n僮奴日捕拾，囊献如囚拘。\n尘编眊难皋，干死气亦纾。\n政尔可得尽，一笑清霜初。\n清霜几时来，我亦寒无襦。\n及时且封溉，勖哉为后图。",
        "dynasty": "宋",
        "collection_info": null
    },
    {
        "uuid": "7b415a4050ef76849b46a0ace19bbe73",
        "title": "庚寅秋病得语不復诠次名曰感怀  其一",
        "author": "黎廷瑞",
        "content": "炎夏忽已变，西风飘然秋。\n亲友日已远，坐感岁月遒。\n登高明不见，涕泗滂沱流。\n天高雁未来，落日空悠悠。\n愿为西北云，万里从之游。",
        "dynasty": "宋",
        "collection_info": null
    },
    {
        "uuid": "dd0e8f314d005a3c41db1665ee2d2473",
        "title": "庚寅秋病得语不復诠次名曰感怀  其二",
        "author": "黎廷瑞",
        "content": "祖龙制八极，法令如乱麻。\n儒冠委秋山，王燄明朝霞。\n所以武陵人，入山种桃花。\n如何东陵侯，苟此旦暮华。\n堂堂炎汉叟，却种青门瓜。\n舒卷迷大运，千古为悲嗟。",
        "dynasty": "宋",
        "collection_info": null
    },
    {
        "uuid": "4fd6202d313c3a3a0a8a4bd819d57fc1",
        "title": "连雨鬰蒸夜不能寐",
        "author": "黎廷瑞",
        "content": "闭门十日雨，檐溜如泉声。\n沈阴晦兰烬，润气蒸桃笙。\n馋蚤既跋扈，饕蚊復纵横。\n展转强就寐，草塘蛙乱鸣。\n亦知夜漏促，安得曙色明。\n晨钟度深竹，云岫开新晴。\n隠几补前梦，暂喜身境清。\n聒耳蝉嘒嘒，沿睫蝇营营。\n所响辄如此，吾生安得宁。\n感叹还失笑，此物方施行。\n天运如循环，转眼秋风生。",
        "dynasty": "宋",
        "collection_info": null
    },
    {
        "uuid": "b8ea3bda49063e655604e6a7ffbc5e41",
        "title": "山中视穫",
        "author": "黎廷瑞",
        "content": "归马起暝壑，微灯耿深竹。\n农翁具鸡黍，要我林下宿。\n共谈陇亩事，未语眉已蹙。\n邑胥迩来稀，每涨卷平陆。\n山中復小旱，一雨仅半熟。\n举酒属乃翁，微笑以胜哭。\n湖乡尔何知，瀰漫正吞屋。\n且共尽此觞，人苦不知足。",
        "dynasty": "宋",
        "collection_info": null
    },
    {
        "uuid": "fa78b56840bb809842ef0b70dfe64dc0",
        "title": "忠烈侯酷好山水作葬书以行于世元翁其族子传其书侍父仕赣上尽得杨氏术凡谈阴阳家者见之辄屈膝余闻其论洒洒然起忘倦矣夫既谓之地理理非儒不精元翁儒者精于理固宜为赋",
        "author": "黎廷瑞",
        "content": "英英太极翁，器明吴楚甲。\n驰辂使沙漠，杖钺帅巴峡。\n南瞻岭表缩，东睨溟涨狭。\n林居念环辙，简脱卑藏筴。\n夫君玉树彦，同祖宝剑匣。\n六籍既淹通，异闻更博洽。\n姬公卜宅洛，成后鼎定郏。\n理也匪荒唐，古甿遗检柙。\n支分景纯书，嫡出杨氏法。\n苍苍鬰孤台，仙枝竹林插。\n芳春适游衍，千金日娱狎。\n厚坤行万龙，立特飞次夹。\n幽幽何绵绵，意脉能擢掐。\n神文遂尔授，玄镐了然胠。\n俗师守橐囊，群喙闹鳬鸭。\n青霄孤鹤唳，未吐气先压。\n蹇予少狂走，黄尘满乌帢。\n山川子长笔，天地伯伦锸。\n某丘可以老，白石盟愿歃。\n祝君昌兹术，四海救贫乏。",
        "dynasty": "宋",
        "collection_info": null
    },
    {
        "uuid": "6508f06a5b9278f9041b467031138d4a",
        "title": "山中夜起月色皎然",
        "author": "黎廷瑞",
        "content": "倦寐不知夜，开门风露深。\n明河挂屋角，月出东山岑。\n双犊卧嚙草，满地梧桐阴。\n蔌蔌堕落叶，翻翻动栖禽。\n浮生谅余几，两鬓黄尘侵。\n偶此值清赏，泠然得初心。\n幽隠良足尚，吾盟在云林。",
        "dynasty": "宋",
        "collection_info": null
    },
    {
        "uuid": "21b926d20400bac9ccd2f749a110eabe",
        "title": "晚晴欲适西村不果",
        "author": "黎廷瑞",
        "content": "雨歇无余春，草木忽而长。\n东风吹旷野，千里绿莽莽。\n夕阳澹微明，命策赴幽赏。\n徘徊石上坐，鬰鬰念畴曩。\n子规叫重云，意散不復往。",
        "dynasty": "宋",
        "collection_info": null
    },
    {
        "uuid": "8043717ac4be48b5a4e9d031452802c9",
        "title": "学圃",
        "author": "黎廷瑞",
        "content": "西园艺我麻，南园树我桑。\n东风吹时雨，青青久成行。\n春服朝犹赊，大布冬可裳。\n十年湖海役，尘暗貂裘黄。\n曾无一事成，祇取三径荒。\n何如老农圃，卒岁心不忙。\n邻翁取余喜，笑语倾壶浆。\n择术子已卜，守之慎勿忘。",
        "dynasty": "宋",
        "collection_info": null
    },
    {
        "uuid": "b32048b8441d2dd94609c2af10403277",
        "title": "三月二十九日还家花事已过独碧桃盛开",
        "author": "黎廷瑞",
        "content": "出门红未芳，还家绿成幄。\n仙葩独婉娩，书声共寥落。\n日暮碧云合，天寒翠袖薄。\n念远怅悠悠，缑山缈孤鹤。",
        "dynasty": "宋",
        "collection_info": null
    },
    {
        "uuid": "3d25d292eaae03abf92e32b107592efa",
        "title": "九日和陶",
        "author": "黎廷瑞",
        "content": "开门见秋山，忻然如故交。\n烟云淡相媚，卉木青未雕。\n兹游忽自念，谁与为登高。\n目涉已千仞，神游还九霄。\n世短奚足叹，意多亦徒劳。\n奈何怨迟暮，况復怀覆蕉。\n至乐岂必酒，天真自陶陶。\n长吟对寒花，万期犹一朝。",
        "dynasty": "宋",
        "collection_info": null
    },
    {
        "uuid": "6f54b20f9c647de6d4f3d10a9c6fb155",
        "title": "春雪",
        "author": "黎廷瑞",
        "content": "青神怯春寒，頳紫染未办。\n临河来素女，剪冰作花瓣。\n银屏移佛地，玉楼坠仙汉。\n朽株缴琼瑶，断甓化圭瓒。\n东风翻覆手，转眼忽吹散。\n乃知太空中，何物当把玩。\n开门见青山，且喜还旧观。",
        "dynasty": "宋",
        "collection_info": null
    },
    {
        "uuid": "73959f80c449e44896f8230ecce42977",
        "title": "我有绿绮琴",
        "author": "黎廷瑞",
        "content": "我有绿绮琴，宝匣生蛛丝。\n拂拭聊一鼓，意淡音愈微。\n隠几忽自笑，持兹将付谁。\n所以绝絃者，痛惜无钟期。\n吾人天与游，岂在知音知。\n惆怅箫韶远，不见凤来仪。\n后夔不并世，已矣奚所悲。",
        "dynasty": "宋",
        "collection_info": null
    },
    {
        "uuid": "50256f42caf270837e319eca4efa4f26",
        "title": "赠初心相士",
        "author": "黎廷瑞",
        "content": "王识九江黥，侯许平阳奴。\n臭奇恒互出，冠屦奄相踰。\n此说偶奇验，人人生妄图。\n曷不返吾照，湛然观本初。\n天地付我形，森列万理俱。\n形拘有枯菀，理充无智愚。\n涂人可以禹，为善即舜徒。\n奈何遗此心，豢此尺寸肤。\n君颛唐举术，乃取荀卿书。\n论心不论形，名象足启余。\n宇宙共一轨，纷纷落迷涂。\n愿言述吾语，一呼旋其车。",
        "dynasty": "宋",
        "collection_info": null
    },
    {
        "uuid": "431c5c433a5f66d94193815e529950b4",
        "title": "泊三江口",
        "author": "黎廷瑞",
        "content": "潮寒闻雁声，野霁见虎迹。\n眼中无故人，莽莽欲谁适。\n当年此防秋，筑垒如铁壁。\n哀哉不崇朝，遽此陵谷易。\n土道蚀残砖，沙草埋折戟。\n林墟稍亦集，农亩犹未闢。\n人心嗜新乐，畴復念曩昔。\n亭亭千尺塔，独立苍烟碧。\n稽首塔中仙，此心如铁石。",
        "dynasty": "宋",
        "collection_info": null
    },
    {
        "uuid": "473805dd57e614f824701eeb355b9b58",
        "title": "泊雷江口",
        "author": "黎廷瑞",
        "content": "解缆风雨息，傍晚復大吼。\n浪如雪山来，船作骑马走。\n鱼龙欲作势，问予惊怖否。\n那知狂书生，有胆大如斗。\n庄周论天地，我见仅如缶。\n可怜一勺多，浩荡夸己有。\n大方付一笑，河伯亦俯首。\n天开镜面平，荡桨泊江口。\n新月照船窗，烹鱼醖我酒。",
        "dynasty": "宋",
        "collection_info": null
    },
    {
        "uuid": "55b28255d59ad603f388b5ee7daf624c",
        "title": "虎溪三笑图",
        "author": "黎廷瑞",
        "content": "阴壁掺苦竹，秋池淡芙蓉。\n二老庐山间，风味夙昔同。\n亦有栗里人，心事黄花丛。\n囊中无一钱，眼底四海空。\n羲皇未渠惬，上与无怀通。\n众羽集新条，云霄一冥鸿。\n凈社亦可人，念尔名教宗。\n博酒空勤渠，攒眉一声钟。\n苍苔片石在，醉卧空山中。\n良辰入奇怀，杖屦閒相从。\n偶然出岫云，儵尔风飘蓬。\n虎溪有严禁，讵敢待此翁。\n行行不知远，大笑分西东。\n风流一时散，千载留高踪。\n溪光与山色，隠隠尚笑容。\n笑意果何如，画史安能穷。\n按图付一嘿，翳景生长松。",
        "dynasty": "宋",
        "collection_info": null
    },
    {
        "uuid": "df8c10f77ed9b520146913a6316130ec",
        "title": "避暑招真观听琴",
        "author": "黎廷瑞",
        "content": "驱车畏火伞，投扇倦风箑。\n起行青松径，往就白云榻。\n窈窕一壑深，苍苍两崖夹。\n玄菟狞爪齿，白龙老鳞甲。\n竹树拥青掺，花草霭丛杂。\n渺沫洒空岩，冷飈下危峡。\n始知忘解带，久坐思御夹。\n丹丘逢羽人，瑶琴开宝匣。\n古意鬰苍茫，秋风淡萧飒。\n悲蝉为噫吟，鸣鹤相和答。\n岁华坐晼晚，尘路嗟隘狭。\n飞仙倘来归，遗我度世法。",
        "dynasty": "宋",
        "collection_info": null
    },
    {
        "uuid": "5fc442429a9f83dabbe78bb81db23bee",
        "title": "南北舟",
        "author": "黎廷瑞",
        "content": "东流滔滔江似箭，南船挂帆北船羡。\n阴云黯黯天色变，北船搥鼓南船怨。\n焚香酿酒争祝愿，一望风长一祈转。\n世间万事无两便，龙伯应酬毋乃倦。\n龙伯应酬如已倦，祇遣澄江凈如练。",
        "dynasty": "宋",
        "collection_info": null
    },
    {
        "uuid": "f2755e38a4f01862a329deefe70d77a5",
        "title": "二陶",
        "author": "黎廷瑞",
        "content": "清言洒洒南华玄，凈社济济东林禅。\n一陶运甓不挥麈，一陶采菊不种莲。\n爱惜分阴树志业，盘礴千载希圣贤。\n吾评东晋人物薮，惟有二陶真卓然。",
        "dynasty": "宋",
        "collection_info": null
    },
    {
        "uuid": "d6f93d2c655875ea80c1d38890736df0",
        "title": "饮芝山分韵得草字",
        "author": "黎廷瑞",
        "content": "漠漠轻阴送幽讨，梅柳之间春正好。\n万古烧痕青未了，一片湖光白如扫。\n永怀雨露涵三秀，颇恨风尘遮五老。\n松根啸咏欲忘归，可惜长瓶卧芳草。",
        "dynasty": "宋",
        "collection_info": null
    },
    {
        "uuid": "a6d1e0ce386bc69fc5d43e6a476440f1",
        "title": "探梅",
        "author": "黎廷瑞",
        "content": "山中岁晚甘恬澹，花史时时闻校勘。\n天街未省薇药贵，尘世颇嫌桃李滥。\n南枝相见眼独明，东风久要交非暂。\n长意孤山访突兀，径度平湖浮碧绀。\n暗香疏影夜蒙蒙，半树横枝春淡淡。\n琥珀浓倾酒拍船，珠玑乱唾诗成担。\n画角吹寒凄别语，青衣天晚生孤憾。",
        "dynasty": "宋",
        "collection_info": null
    },
    {
        "uuid": "463640273adf4b5bf207d5f7fbac36ff",
        "title": "偕仲退周南翁登曲岛山分韵得曲字",
        "author": "黎廷瑞",
        "content": "吴子精悍锦满腹，周郎英妙人如玉。\n凌晨樽酒惜分携，飞鞚联翩相趁逐。\n积雨新晴马气骄，振鬣长鸣踏平陆。\n村南村北枫叶赤，高田低田麦苗绿。\n坡陀磊落如培塿，一岛轩然立于独。\n平生梦寐千仞冈，第取惬心那计足。\n迢迢鸟道入青天，杳杳钟声出乔木。\n遥观疑雪復疑石，稍动始知樵与牧。\n传闻隋代高隠君，避世曾兹结茅屋。\n李菀杨枯了不闻，坐拥玉书林下读。\n灵君冠剑从飞龙，云雨苍茫手翻覆。\n瓢中但出是丰年，何惜穿崖悬一瀑。\n毳虫自得餐松诀，一扫四山寒翠秃。\n天根突兀有孤梅，道气昂藏自修竹。\n回看下界暗黄尘，蚁垤蜂房几陵谷。\n山空鸟啼尘虑绝，天寒日暮归心速。\n会当摆落悠悠谈，八极神游纵吾目。\n玉井莲花十丈开，瑶池桃子千年熟。\n廓然天地皋方圆，岂但山川见纡曲。\n已呼鸾凰作先导，岁晚期君两黄鹄。",
        "dynasty": "宋",
        "collection_info": null
    },
    {
        "uuid": "8cbc113e5b8bbcf265aa74a2cbec1a7b",
        "title": "甲午孟夏祝公辅道过山中遂偕如上饶赴孟史君之约至万村阻水卧楼上共谈己丑同舟雁汊遇风之苦明日水退途中得长句呈公辅",
        "author": "黎廷瑞",
        "content": "南山有田不归种，大瓠濩落无所用。\n遂令沉沉走长江，万里艰危忆君共。\n尝疑公佩延平剑，引得九渊龙子鬨。\n雁汊渡头鏖北风，真是脱身人鲊瓮。\n当时意气杯溟渤，笑杀篙师穷欲恸。\n千金之子不垂堂，默坐沉思还自痛。\n归来结屋万山中，手植桃花欲成洞。\n敲门者谁吾故人，色笔荧荧如彩凤。\n连宵剧谈山月落，一浣胸中尘土空。\n忻然共驾赴幽期，满路熏风入吟讽。\n万村孤馆明且洁，浴罢桃笙玉壶冻。\n神君谒帝愁昼热，夜半骑𬳮不施鞚。\n偷决银河灌火轮，玄化阴机神簸弄。\n小溪如綫不自容，更奈乱流趋者众。\n划尔掀波似转雷，居然入室如流汞。\n须臾便恐化桑田，咫尺还忧没茅栋。\n绝怜榻上闹蛙黾，安得天边明螮蝀。\n午楼欹枕听涛声，唤醒六年淮海梦。\n青山淡淡坐神驰，白鹭悠悠空目送。\n明朝水退得新晴，两鸟故应天所纵。\n乃知处险自有道，一静可以该百动。\n横石断桥沙径曲，苍藤翠木烟霏重。\n小车穿壁我徐行，瘦蹇涉流君自控。\n狂游满眼惊俗辈，疲役回头惭仆从。\n倩谁写作山行图，持似衡湖作清供。",
        "dynasty": "宋",
        "collection_info": null
    },
    {
        "uuid": "95f1b7c2ae120b679e9b7e7c14ebb576",
        "title": "有邀余游中原者余以亲老辞王子贤未知来饯别并示所和陈君人生贵适意五诗敬次韵奉谢  其一",
        "author": "黎廷瑞",
        "content": "有客六辔濡且均，要我共看中都春。\n孔林乔木故无恙，首阳高风应未泯。\n亦知江山不负我，政恐风尘能涴人。\n故友贻书復相过，但祝自爱千金身。",
        "dynasty": "宋",
        "collection_info": null
    },
    {
        "uuid": "cba642429cb3a12dbe3fc5bb4a4d3258",
        "title": "有邀余游中原者余以亲老辞王子贤未知来饯别并示所和陈君人生贵适意五诗敬次韵奉谢  其二",
        "author": "黎廷瑞",
        "content": "飞电歘然度天隙，百岁能堪几行役。\n游子来归意恐迟，大人幸在何辞白。\n风涛念尔去何之，日暮怜渠行故逆。\n世间步步是危机，绵上可耕聊自适。",
        "dynasty": "宋",
        "collection_info": null
    },
    {
        "uuid": "cd8b971246e6da607fcb607cec2c4657",
        "title": "赠姜卜隠",
        "author": "黎廷瑞",
        "content": "君家鼻祖磻溪钓，何人为卜非熊兆。\n君是磻溪几代孙，无人卜君君卜人。\n自言避世归人境，焚香下帘清昼永。\n岂无龙韬老渭滨，英雄自昔多沉沦。\n倘有猎者从君卜，但说后车富狐兔。",
        "dynasty": "宋",
        "collection_info": null
    },
    {
        "uuid": "05ee7be1e22ddc2dc9c14269e45d5867",
        "title": "丙申上元喜晴孤坐怀旧二十韵",
        "author": "黎廷瑞",
        "content": "少年意气凌嵩华，尚记京城逢午夜。\n璧月琼枝彩凤飞，银花铁锁金鰲跨。\n楼台上下沸笙韶，巷陌东西暗兰麝。\n樗蒲百万不供掷，美酒十千宁论价。\n狂游但恐星河曙，醉卧不知风露下。\n悠悠人世半悲欢，忽忽天时更代谢。\n蚁国惊心城郭非，蜃楼转眼烟云化。\n微生幸尔脱干戈，暮年聊此依桑柘。\n每当佳节强逢迎，忽思往事还惊咤。\n新年半月雨不止，此夕一晴天所借。\n草市冬冬村鼓闹，竹檐烂烂华灯挂。\n颠狂社舞喧戏剧，落魄儒冠寄嘲駡。\n亦知陋俗多浮薄，尚喜疲甿少閒暇。\n先生清坐懒出门，诸少并游惟守舍。\n虽无画烛千炬围，犹有残梅一枝亚。\n孤灯隠隠耿相照，疏影离离淡如画。\n划尔喧风扑短檠，炯然霁月明虚榭。\n百念无营冷似灰，一閒有味甘如蔗。\n已拚暮境渔樵侣，独忆平生诗酒社。\n白云霭霭隔江山，可惜无人谈旧话。",
        "dynasty": "宋",
        "collection_info": null
    },
    {
        "uuid": "4cf764d1eaa4422b2862a9532fffa44e",
        "title": "乌沙夹阻风",
        "author": "黎廷瑞",
        "content": "黄沙满江日色薄，北风吹天云欲落。\n鱼龙贾勇气凌人，八月海风无此恶。\n书生性命可轻试，拏舟早傍沙湾泊。\n嵯峨万里下水船，搥鼓张帆无奈乐。\n篙师瘦坐攒两眉，羡彼何速嗟我迟。\n玄冥行权故应尔，速何足喜迟何悲。\n一年三百六十日，须有一日顺风时。\n乘流遇坎姑听之，涛山雪屋方堪诗。",
        "dynasty": "宋",
        "collection_info": null
    },
    {
        "uuid": "6cf55e5f36e2ae8986a61c40cc444bdd",
        "title": "春锄行",
        "author": "黎廷瑞",
        "content": "有鸟有鸟鸣春锄，雪衣楚楚清且癯。\n茫然跂立奚所须，蹄涔之中伺游鱼。\n游鱼所得能几何，鸬鷀同俦失已多。\n若非区区营一饱，如此风标岂不好。",
        "dynasty": "宋",
        "collection_info": null
    },
    {
        "uuid": "360eb875ebd14f84a77d50a97c4f0792",
        "title": "彭蠡阻风",
        "author": "黎廷瑞",
        "content": "玄云如垒沙如箭，阳侯击鼓飞廉扇。\n穹龟带甲鱼负剑，万怪腾空助龙战。\n庐君玉立金芙蓉，笑我块坐如樊笼。\n子胡不来此山中，与子跨鹤蓬莱宫。\n江流茫茫去不息，嗟我棹往何终极。\n灵君如愿倘可乞，但觅金丹生羽翼。",
        "dynasty": "宋",
        "collection_info": null
    },
    {
        "uuid": "823f0bfbcaa553e04e91a680d33fda25",
        "title": "壬戌正旦日蚀值阴有诗明日雨微雪再赋",
        "author": "黎廷瑞",
        "content": "艷娥煽妖悖且饕，云师围之骑周遭。\n飞廉喑呜挟箭号，万鼓动地助战鏖。\n吴刚弃斧北且逃，扶桑君还骑巨鰲。\n银蜍腹聚流清膏，玉兔颡折飞白毛。\n苍茫杀气横四郊，冻鸢无语饥鸿嗷。\n紫皇第功封二豪，汝马可归弓可櫜。\n黄道肃穆君请遨，黔首颙颙光勿韬。\n愿驾丹毂扬锦旄，疾驱六龙升海涛。\n五色烂烂中天高，衣披水子绛锦袍。\n葵心不宁忧忉忉，矫首东方歌楚骚。",
        "dynasty": "宋",
        "collection_info": null
    },
    {
        "uuid": "ac1379787dd0f36315f78de906a167aa",
        "title": "朱可绍去秋许椶靸明年夏当见寄今及期矣辄以诗请",
        "author": "黎廷瑞",
        "content": "寥阳宫殿老夜叉，九头狞狞髪髿髿。\n朝暮拔本不满数，谪守凤山山下花。\n忽生蚁虱若鱼子，秋风透顶栉復爬。\n夫君岂鬻居士屩，履声汉代尚书家。\n不嫌汝髪污我趾，结鞋远胜萧与麻。\n煌煌火轮照万野，恨不赤脚踏雪车。\n世间褦襶独何事，黄尘没骻汗透靴。\n老夫两鬓亦萧飒，谢去相帽便乌纱。\n愿言得此称轻爽，宿诺今已期及瓜。\n誓当布袜从此始，上下云门还若耶。",
        "dynasty": "宋",
        "collection_info": null
    },
    {
        "uuid": "7240ab5cbcd81b90df942ea32b062dd3",
        "title": "听山中谈虎赋二章  其一",
        "author": "黎廷瑞",
        "content": "樵夫山下日将暮，忽逢饥虎在中路。\n目光如炬齿如霜，举头为城腹为墓。\n偷生无计就死难，再拜祈哀号且诉。\n我贫且老孤无儿，瘦骨几何君勿悞。\n垂头兀坐欲有问，歘尔翻身入云雾。\n君不见悍吏捉人吮甘膏，千拜万拜不可逃。",
        "dynasty": "宋",
        "collection_info": null
    },
    {
        "uuid": "086d4b69471609e865ec07532d4bac66",
        "title": "听山中谈虎赋二章  其二",
        "author": "黎廷瑞",
        "content": "东村西村稼如云，欲穫未穫黄纷纷。\n鼠牙雀喙不可算，奈此野彘千百群。\n田头结舍坐霜夜，敲犁击杵声相闻。\n五更一刻少困怠，终岁举室空辛勤。\n近日南山老虎至，野彘畏之俱远避。\n遂令一枕得安眠，犬豕时时亦遭噬。\n呜呼犬豕所噬能几何，野彘不去为害多。",
        "dynasty": "宋",
        "collection_info": null
    },
    {
        "uuid": "58c8b7d5df20c323ea6fe7c61fb59b4f",
        "title": "松风",
        "author": "黎廷瑞",
        "content": "流水渡涧秋泠泠，怒涛拍天风雨惊。\n鸾锵鹤唳翻青冥，龙吟虎啸愁太阴。\n连山遍野流空明，飘飘音乐张洞庭。\n弹璈鼓簧吹雪笙，拊石击磬作天钧。\n忽然昭文不鼓琴，幽幽又作吟风筝。\n问童何如睡不应，起视月落天河倾。\n乃知虚皇集万灵，风伯起舞苍穹伶。\n世间郑卫聊足听，久笑舞此蓬莱音。\n传伯技痒不可禁，篝灯起诵离骚经。",
        "dynasty": "宋",
        "collection_info": null
    },
    {
        "uuid": "c0dd3a608a4ff154acaf4b2c18bb0052",
        "title": "赠王秀翁",
        "author": "黎廷瑞",
        "content": "君挟青囊枕中宝，别我去行千里道。\n淮南小山访松桂，湘江极浦寻芳草。\n侯王有种从何来，富贵在天非可祷。\n倘游海上遇安期，归来遗我如瓜枣。",
        "dynasty": "宋",
        "collection_info": null
    },
    {
        "uuid": "1357fec09eab3b5386f02d32c24e66c3",
        "title": "铁笛行赠丁云屋",
        "author": "黎廷瑞",
        "content": "斗牛之墟有伏龙，宝气夜起天为虹。\n雷公往矣不再逢，潭底高卧吟秋风。\n忽羞珠宫薄且阙，返形化作红炉雪。\n背负七星雷吐舌，五色石堕天惊裂。\n何人携此过武亭，真仙东游弭节听。\n知音千载空翠屏，猿啼鬼哭烟冥冥。\n华表云深鹤一隻，渺渺孤吟空八极。\n左呼庐阜老仙客，右呼西风古禅伯。\n江上暮云寒萧萧，梅花未动飘叶凋。\n红尾凤凰飞翠霄，好去瑶台吹玉箫。",
        "dynasty": "宋",
        "collection_info": null
    },
    {
        "uuid": "875089d90bb89da0bcbd60e36e7f5be6",
        "title": "上奚宣慰冰壑",
        "author": "黎廷瑞",
        "content": "书生于世无所用，岁晚东陵瓜自种。\n几度骑馿欲出门，青松绕舍云扃洞。\n枕书高卧绿阴中，何许清风惊午梦。\n始知绛节下丹霄，左骖麒麟右鸾凤。\n行行原隰广咨询，历历闾阎摩疾痛。\n悬崖绝壁冰照壑，白昼青山雷欲冻。\n神姦畏景那敢见，肯綮逢刀无不中。\n范滂太守使令慑，杨绾入相朝野颂。\n每翻图史想斯人，常恨寥寥千载空。\n水见黄河山太华，不识欧阳当自讼。\n振衣扶策候辕门，秋意欣然云走送。\n愿调梅鼎作商霖，老我荒园日抱瓮。",
        "dynasty": "宋",
        "collection_info": null
    },
    {
        "uuid": "b4226cdba40f17fed96a56c37496f7ec",
        "title": "啄木辞",
        "author": "黎廷瑞",
        "content": "木鬰鬰兮有蠹生之，穴冥冥兮木窾以委。\n皇赍于鴷兮厥服孔仪，往伺于木兮尔喙尔夷。\n朝于木瘿兮莫于木枝，蠹宿于根兮而鴷不知，厦将堕兮其何以支。",
        "dynasty": "宋",
        "collection_info": null
    },
    {
        "uuid": "5a0d8c7d88d8af64a7be47b03937d229",
        "title": "久旱得雨连阴弥旬农者云復宜得数日晴作二龙行",
        "author": "黎廷瑞",
        "content": "赤龙推车出旸谷，欲将烛光烧却珊瑚屋。\n黑龙奋怒起天池，欲倒海水浸却扶桑枝。\n黔黎代为黑龙诉，帝命赤龙且回驭。\n已欣膏泽沃焦尘，復畏连阴起寒雾。\n地裂不补难望秋，天漏不补亦可忧。\n我愿二龙行天各一日，水火停齐万宝毕。",
        "dynasty": "宋",
        "collection_info": null
    },
    {
        "uuid": "9ae04ea4ddfc095410592dd8aab5828e",
        "title": "送鹤神",
        "author": "黎廷瑞",
        "content": "玄裳兮缟衣，纷尔乘兮遄归。\n嗟我甿兮苦復苦，谷悬于天兮麦在土。\n尔之族兮类且多，蚕尔食兮如甿何。\n甿之忧兮来年视尔天尔田。\n天崇崇兮有廪，皇之浆兮可饮。\n乐莫乐兮尔还，勿復来兮人间。",
        "dynasty": "宋",
        "collection_info": null
    },
    {
        "uuid": "3ba9ebe863fba34ce7d6d19bf23875fd",
        "title": "饮酒乐",
        "author": "黎廷瑞",
        "content": "羊祜折臂为三公，英布之相黥而王。\n富贵真可爱，体肤不敢伤。\n刘安升天守都厕，长房学道须食粪。\n神仙诚可慕，臭秽那可近。\n驷马高盖未易求，水银黄金况难信。\n我亦不愿承明庐，我亦不愿蓬莱山。\n但愿觳𧥆耕田间，种秫酿作九霞丹。\n秋风两鬓不须绿，日饮时可朱吾颜。\n山花山鸟自歌舞，醉听松风牢掩关。\n用世之士笑我拙，出世之士怜我顽。\n冕裳不着虽共蓑笠老，露霓易过安得岁月还。\n那知我復笑尔还尔怜，千秋之后高台曲池在何处。\n六鰲之侧岱屿员峤俱深渊，兹论犹日茫昧然。\n华亭鹤唳欲听不可得，单豹遇虎所养安得全。\n唯有饮酒之乐不可言，所以达士不与醒者传。",
        "dynasty": "宋",
        "collection_info": null
    },
    {
        "uuid": "e10cf0453aa97524a50f7658fd0eeb2a",
        "title": "鹏飞操",
        "author": "黎廷瑞",
        "content": "朝吾发兮海溟，夕吾抵兮天门。\n鳞脱躯兮欲蜕，翮之起兮如云。\n涛山涌兮雪浪，驾天风兮浩荡。\n霓掩映兮霞蒸，倏横飞兮径上。\n龙膢余兮凤来迎，帝下观兮环佩鸣。\n逍遥游兮既极，澹河汉兮无声。\n河汉无声兮有意，谁知之兮漆园吏。\n桐之孙兮吏之魂，吏不语兮孙能言。\n忘言兮且止，极吾思兮隠几。\n春风菲菲兮杏坛花，春服翩翩兮沂水涯。\n聊徜徉兮税驾，奚必之兮南华。",
        "dynasty": "宋",
        "collection_info": null
    },
    {
        "uuid": "126d7bcd116b830f48d7b449a91aabbe",
        "title": "精卫行",
        "author": "黎廷瑞",
        "content": "微禽负大耻，劲气横紫冥。\n口衔海山石，意欲无沧溟。\n沧溟茫茫云正黑，涛山峨峨护龙国。\n假令借尔秦皇鞭，驱令石头填不得。\n布囊盛土塞江流，孙郎览表笑不休。\n劳形区区雠浩渺，志虽可尚难乎酬。\n蓬莱有人怜尔苦，劝尔休休早归去。\n精卫精卫我亦劝汝归，沧海自有变作桑田时。",
        "dynasty": "宋",
        "collection_info": null
    },
    {
        "uuid": "cc5e85ec2e1a8ee21aa1e7a758dd2604",
        "title": "泊淮岸夜闻鬼语",
        "author": "黎廷瑞",
        "content": "北风行平林，芦叶响干雨。\n青燐走平沙，独夜鬼相语。\n沉吟乍幽咽，怨哭倍酸楚。\n遗脔乌鸢饱，滞魄狐兔伍。\n白骨委飞霜，零落从草莽。\n草死东风吹復生，骨枯东风吹不荣。\n汝悲信悲不足诘，吾欲诘尔尔试听。\n君不见刘项割鸿沟，又不见孙曹战赤壁。\n回头万事晓云空，石马荒荒土花碧。\n世间倘有长生药，蓟子白云丁令鹤。\n霸城相见悲铜狄，华表归来叹城郭。\n汝不见兴与衰，又不忧寒与饥。\n濠上之叟不汝欺，汝有至乐尔不知。\n呜呼人生何苦尔何乐，人生羡汝不可学。",
        "dynasty": "宋",
        "collection_info": null
    },
    {
        "uuid": "e8c01c420535ee536810d184b5b9329b",
        "title": "禽言四首  其一",
        "author": "黎廷瑞",
        "content": "布谷布谷，十家九家逃亡屋。\n去冬屯田买牛到黄犊，今春军需剥皮共食肉。\n无牛可耕休论饭，秋粮要米从何办。\n布谷布谷奈尔何，江南渐少淮南多。",
        "dynasty": "宋",
        "collection_info": null
    },
    {
        "uuid": "c4452066b3c6d0a5776a278a23c4d017",
        "title": "禽言四首  其二",
        "author": "黎廷瑞",
        "content": "不如归去，归去故乡不是无耕处，尔独胡为在中路。\n子规子规，尔不自劝何用劝我为。\n我怀我室更欲归，尔归漂摇何所依。",
        "dynasty": "宋",
        "collection_info": null
    },
    {
        "uuid": "4387a9d315811d8c0edc8726533dfaf0",
        "title": "禽言四首  其三",
        "author": "黎廷瑞",
        "content": "麦饭熟快活，半年忍饥待此麦，问汝快活能几时。\n更有五月六月饥亦所不辞，且愿休王师。",
        "dynasty": "宋",
        "collection_info": null
    },
    {
        "uuid": "d063d5fd165e8ded8c5b5bdfe1749676",
        "title": "禽言四首  其四",
        "author": "黎廷瑞",
        "content": "提壶卢，沽美酒，烹肥羜，剪新韭。\n琵琶胡姬玉纤手，清歌袅袅鶑啭柳，尊前劝我千万寿。\n君不见东家逃亡西家走，惟我台上集亲友。\n明日得似今日否，酒尽无尽尽再沽。\n唤仆夫，提壶卢。",
        "dynasty": "宋",
        "collection_info": null
    },
    {
        "uuid": "75299979430ba9154dfefac089fec352",
        "title": "赠古泉相士",
        "author": "黎廷瑞",
        "content": "土阶章韶风日美，巢父不听却洗涧中水。\n象犀满山珠塞渊，弃不之顾但酌岭外泉。\n呜呼千丈之浑泥数斗，一滴清泠空宇宙。\n古人今人同此耳与口，古泉眼中见有相似二君不。\n我亦有耳但愿听松风，有口只饮酒。",
        "dynasty": "宋",
        "collection_info": null
    },
    {
        "uuid": "7b18932c5c319bee306abffd3e0d0c1f",
        "title": "禽言  其一",
        "author": "黎廷瑞",
        "content": "朝看花满枝，暮见花辞树。\n东风翻覆手，骤开骤落无凭据。\n不如归去，不如归去。",
        "dynasty": "宋",
        "collection_info": null
    },
    {
        "uuid": "57b5a9018073a110371eeb18359ef7ab",
        "title": "禽言  其二",
        "author": "黎廷瑞",
        "content": "万迭青山，白云何处。\n行不得，哥哥哥。\n冥冥高飞忧网罗，茕茕孤往虞干戈。\n江湖蛟鳄扰，山谷虎狼多。\n行不得，哥哥哥。\n不信时，哥但知去到前头无去处。",
        "dynasty": "宋",
        "collection_info": null
    },
    {
        "uuid": "7f6852347b131003d64ec02a507dffba",
        "title": "题孙方叔石泉亭",
        "author": "黎廷瑞",
        "content": "君不见山上石，可以搘明堂而柱宣室。\n又不见石上泉，可以苏大旱而致丰年。\n君隠非山隠于市，安有万丈苍崖千丈水。\n自言掇拾累巉岩，更復停潴引清泚。\n朝霏淡淡苔藓生，暮雨潇潇蛙黾喜。\n餐松啖柏吾齿可以砺，誉尧非桀吾耳可以洗。\n君家鼻祖子荆子，千年家法应如此。\n一丘一壑真自足，坐守风烟终局促。\n欲友子驾两黄鹄，香炉峰头看飞瀑。",
        "dynasty": "宋",
        "collection_info": null
    },
    {
        "uuid": "dc2d9160a74485ddcd4e1264e3080126",
        "title": "赠堪舆家杨生",
        "author": "黎廷瑞",
        "content": "杨子逐贫不去，杨仙救贫便富。\n始知方技可发身，不信儒冠真误人。\n生出杨枝枝几叶，青囊世世能传业。\n祇今四海贫士多，我救无术可奈何。\n苍梧云去天亦老，会稽穴没生秋草。\n但愿沉冥了岁年，江南何地出酒泉。",
        "dynasty": "宋",
        "collection_info": null
    },
    {
        "uuid": "35e6d8cd38a16327e92082c06b0b7d76",
        "title": "送方此山归盘中",
        "author": "黎廷瑞",
        "content": "渴不饮盗泉水，热不栖恶木阴。\n飞蚊营营蚋漫漫，掇拾余醖搜残斟。\n祝融老子亦忘剧，于君大是相知音。\n娱娱炎埃场，遗以清风林。\n苍藤老树覆林磵，芸夫纶叟时相寻。\n太虚茫茫纳宇宙，云来云去初何心。\n送君盘中居，且作盘中吟。\n双溪渡头一笑去，落日孤舟秋水深。",
        "dynasty": "宋",
        "collection_info": null
    },
    {
        "uuid": "356b1328f38ac918aa31290497309abe",
        "title": "次徐松巢韵",
        "author": "黎廷瑞",
        "content": "欲寄音书碧宇空，几回溪上伫秋风。\n离愁自叹三千丈，飞梦长随十八公。\n尚书兰孙怀旧好，颇疑梨枣闷新功。\n寅君近况知何似，想见丹炉夜夜红。",
        "dynasty": "宋",
        "collection_info": null
    },
    {
        "uuid": "4aa925afdcb48b5c26cfa5b9b59abec8",
        "title": "又",
        "author": "黎廷瑞",
        "content": "结庐溪水上，日夕对郭璞。\n清晓林霏开，碧玉峭如削。\n几欲乘兴游，不见云山鹤。\n青鞋动高兴，安得践斯约。\n尊酒不须携，岩泉清可酌。",
        "dynasty": "宋",
        "collection_info": null
    },
    {
        "uuid": "ea47c5683058b3e518a370da6bd4e5c2",
        "title": "题郑子实秋溪钓雨图",
        "author": "陆文圭",
        "content": "水墨淡淡，烟雨蒙蒙。\n溪抱前山，人倚孤篷。\n我怀季鹰，感慨秋风。\n身羁洛下，兴寄吴淞。",
        "dynasty": "宋",
        "collection_info": null
    },
    {
        "uuid": "8ac3fe769109dff3bcee30af91aa3bdd",
        "title": "题猿石手卷二首  其一",
        "author": "陆文圭",
        "content": "空山暮雨，枯木晓霜。\n此处闻声，若为断肠。",
        "dynasty": "宋",
        "collection_info": null
    },
    {
        "uuid": "1eca5ba709eae53d62fcda2bccd878b5",
        "title": "题猿石手卷二首  其二",
        "author": "陆文圭",
        "content": "楚山无人，群戏树颠。\n或据大石，如君长然。",
        "dynasty": "宋",
        "collection_info": null
    },
    {
        "uuid": "a09ee18ab8dba17d92b45d48058b34a9",
        "title": "读史",
        "author": "陆文圭",
        "content": "魏延及杨仪，两人蜀俊乂。\n各怀专妬心，曲直竟谁在。\n孔明惜其才，未尝辄偏废。\n渭南反斾归，师在千里外。\n朝臣意左右，魏为杨所害。\n杨亦不得死，晚用姜维辈。\n蜀竟以是亡，束手付邓艾。\n艾復矜其功，受制于钟会。\n四人共一律，皆以专妬败。\n家国莫不然，呜呼可为戒。",
        "dynasty": "宋",
        "collection_info": null
    },
    {
        "uuid": "616ef906d92c2a581e69b53cdb14432a",
        "title": "李杜",
        "author": "陆文圭",
        "content": "子美坐同谷，太白走扶风。\n虽遭仓黄急，转觉吟咏工。\n首乱者群憸，贻祸及二翁。\n因知漆室女，发论乃至公。\n触事机难审，临危计易穷。\n川原愁夕照，草木困西风。\n鬼马如龙游，鬼妾如花红。\n变灭不须臾，焉能保其终。\n择祸莫若轻，老遁林谷中。",
        "dynasty": "宋",
        "collection_info": null
    },
    {
        "uuid": "05b98b838c3bf7a11b251aca0d09a0c2",
        "title": "赋萧仲坚所书汴梁节妇事",
        "author": "陆文圭",
        "content": "汴水流浊黄，美人如冰清。\n案无伯鸾夫，袴无赵氏婴。\n姑老扶上床，夜寒机杼鸣。\n停梭独太息，莫把鸳鸯织。\n织成孤飞雁，离群不再匹。\n河东柳家儿，抉眼去其夫。\n愚者生不谐，直者死不渝。\n太师汉復周，相国秦又楚。\n嗟哉二丈夫，愧此一嫠女。",
        "dynasty": "宋",
        "collection_info": null
    },
    {
        "uuid": "119364fde3b90448369b11caa1d57dd2",
        "title": "谢詹中美惠五典毓蒙书",
        "author": "陆文圭",
        "content": "山上有佳木，春风抽新萌。\n勿纵羊与斧，条叶随敷荣。\n山下有流泉，涓涓滴深清。\n勿投泥与沙，支派任纵横。\n物尔人亦然，习与性俱成。\n位可望贤圣，教乃始孩婴。\n五典叙千古，一编粹群英。\n属辞不厌巧，立义不厌精。\n金玉二三子，源委诸老生。\n寒灯读未竟，眵眼开双明。\n惜哉书晚出，会使世盛行。\n价知贵洛纸，报愧乏齐琼。",
        "dynasty": "宋",
        "collection_info": null
    },
    {
        "uuid": "d3bbb4619438ff16f7ceedbdc377c54e",
        "title": "得己堂",
        "author": "陆文圭",
        "content": "为己终成物，为人适丧己。\n得之以为重，丧者深可耻。\n与其乞墦生，不若蒙袂死。\n贫贱勿失色，富贵亦勿竞。\n穷达本无心，安于义与命。\n人受命于天，颜孟独能正。",
        "dynasty": "宋",
        "collection_info": null
    },
    {
        "uuid": "211bf8ddae98360dd19fb6b8f8c8d658",
        "title": "性斋二首为分湖陆提举作  其一",
        "author": "陆文圭",
        "content": "孔门性不闻，学者失其义。\n上中下为三，善与恶为二。\n邹洛异而同，韩扬同而异。\n不指理不明，不兼气不备。\n理无智无愚，气有驳有粹。\n本体在涵养，工夫由克治。\n立义以居敬，存诚以去僞。\n曾思两卷书，学问千古事。\n性外无余天，斋中有乐地。",
        "dynasty": "宋",
        "collection_info": null
    },
    {
        "uuid": "fd5b068c63b96955ae4d0bea2c0679e3",
        "title": "性斋二首为分湖陆提举作  其二",
        "author": "陆文圭",
        "content": "吾宗家湖曲，虚斋纳天光。\n清源泻活水，中有菡萏香。\n我欲袖两图，再拜升公堂。\n先天揭右序，太极列左方。\n见草忆舂陵，看花思洛阳。\n花草各有性，指图试参详。",
        "dynasty": "宋",
        "collection_info": null
    },
    {
        "uuid": "b2546bd273b04c73b9af63bd770e3813",
        "title": "怡颜亭曹若晦子无易为奉亲作",
        "author": "陆文圭",
        "content": "冬青有何好，婆娑岁寒姿。\n每爱渊明句，独树乃为奇。\n朝阳紫翠交，夕月光陆离。\n幽怀聊所寄，宴生辄移时。\n陶写得真性，丝竹亦何为。\n欢趣不自觉，况令儿辈知。",
        "dynasty": "宋",
        "collection_info": null
    },
    {
        "uuid": "a683c247205acf8dbc356bfbb0834674",
        "title": "杂诗五首  其一",
        "author": "陆文圭",
        "content": "田叟不知书，指望升平年。\n一生把锄犁，忽闻铸戈鋋。\n早晚征徭起，惊讹走相传。\n腐儒寒窗下，风雨正齁眠。",
        "dynasty": "宋",
        "collection_info": null
    },
    {
        "uuid": "4e88b643a2a1c8d873b1124a6ac2cbef",
        "title": "杂诗五首  其二",
        "author": "陆文圭",
        "content": "夜半更相呼，巷南连巷北。\n人语何喧喧，阴风何窣窣。\n猛虎下山来，挼尾逐不得。\n村中鸡犬尽，行择小儿食。",
        "dynasty": "宋",
        "collection_info": null
    },
    {
        "uuid": "9a1fa017f0347f3f71ec4bcce30c69dc",
        "title": "杂诗五首  其三",
        "author": "陆文圭",
        "content": "何处人夜归，一犬穿篱吠。\n狺狺声四起，似各应其类。\n月寒人影空，帖耳循墙去。\n家家防穿窬，披衣不得睡。",
        "dynasty": "宋",
        "collection_info": null
    },
    {
        "uuid": "38ca09224187ed1aa1f59f171a4b4f4e",
        "title": "杂诗五首  其四",
        "author": "陆文圭",
        "content": "秋声何飕飕，乃在枯柳边。\n畴昔韵鹂鹒，岁晚栖穷蝉。\n张绪少年时，春风正可怜。\n流光不相待，白首泪潸然。",
        "dynasty": "宋",
        "collection_info": null
    },
    {
        "uuid": "65d61793b67eede1ecbebfacb92112b7",
        "title": "杂诗五首  其五",
        "author": "陆文圭",
        "content": "定远未封侯，发愤投其笔。\n老儒七十余，毫秃手不释。\n才器有长短，志器各自适。\n遥思玉关外，万里风沙隔。",
        "dynasty": "宋",
        "collection_info": null
    },
    {
        "uuid": "ca942a0d87f29080c4268d310f4c3578",
        "title": "次善卿杂诗五首  其一",
        "author": "陆文圭",
        "content": "贞女不自媒，蛾眉为谁扫。\n春风吹年华，闭户绿芳草。\n灵修不我顾，览镜红颜槁。\n焉得北堂萱，聊用宽忧抱。\n又惧青蝇谗，善使黑白倒。\n遂令亲者疏，我欲俾有昊。",
        "dynasty": "宋",
        "collection_info": null
    },
    {
        "uuid": "17a901039361d33fdf5d27c72b1ce861",
        "title": "次善卿杂诗五首  其二",
        "author": "陆文圭",
        "content": "东坡讥举子，有类候虫鸣。\n退之讥诗人，谓作苍蝇声。\n制策直而核，联句新且清。\n自作復自讥，持论终未平。\n无人解此意，起我怀古情。",
        "dynasty": "宋",
        "collection_info": null
    },
    {
        "uuid": "507dd9fe370f5f404490b9a8eeb9cc6a",
        "title": "次善卿杂诗五首  其三",
        "author": "陆文圭",
        "content": "蛙从井底语，豹在管中见。\n若遇大方家，一笑真自献。\n馈浆意已惊，抱瓮力殊倦。\n因知巧若拙，颇觉狂次狷。\n玉以德保瑕，珉以多故贱。",
        "dynasty": "宋",
        "collection_info": null
    },
    {
        "uuid": "c6586c8db258f5fc388d31411c52c95d",
        "title": "次善卿杂诗五首  其四",
        "author": "陆文圭",
        "content": "火云吐赤日，旱势千里阔。\n古人救荒术，货食知本末。\n家家算口赋，殆类僧持钵。\n激水活肆枯，植木荫道暍。\n诸公善努力，赤子正饥渴。",
        "dynasty": "宋",
        "collection_info": null
    },
    {
        "uuid": "f142a91d9ef3988a8d967ecd061c63b3",
        "title": "次善卿杂诗五首  其五",
        "author": "陆文圭",
        "content": "弃儿啼草间，瘦妻卧路傍。\n公廪已告匮，私户犹多藏。\n嗟哉守钱奴，盗窃势且昌。\n莫保千金躯，汝富安得长。\n炼炭不及炊，宝玦空自将。\n独有黄巾寇，不入郑公乡。\n高贤古所贵，薄俗今可伤。",
        "dynasty": "宋",
        "collection_info": null
    },
    {
        "uuid": "5f7ef58ad99e22199c8ecb505c840d16",
        "title": "婺州傅仁贽诗求见依韵和之",
        "author": "陆文圭",
        "content": "髪燥始出游，心期结明主。\n天方穷畸人，世不喜生语。\n绝絃恨伯牙，抱璞泣和氏。\n独怜身皓皓，不救俗靡靡。\n竞趋声利途，孰蹈仁义轨。\n寘之勿復道，作者敦窃比。\n婺女宝气明，箕尾德星聚。\n杂沓贡棘闱，高明识芝宇。\n鑑衡付有司，尺度失奇士。\n少需知我者，一第溷子耳。\n瓠樗嗟无用，车斗可胜数。\n老矣何能为，欿然徒自视。\n安得善及人，共勉学为己。",
        "dynasty": "宋",
        "collection_info": null
    },
    {
        "uuid": "5d2f2ce065fbf2e87a976d47c3ce498a",
        "title": "和陆振之见赠韵",
        "author": "陆文圭",
        "content": "我怀陶元亮，早弃彭泽令。\n宁甘柴桑饿，不受宋人聘。\n晚诗题甲子，绕着义熙正。\n得书晋征士，千载论始定。\n吾宗佳公子，世禄让千乘。\n高眠九思斋，清节故可敬。\n寄来停云篇，词与意俱胜。\n耿耿好贤心，颇似缁衣郑。\n居家未得閒，歉岁讲荒政。\n良苗困螟螣，凶暴过枭獍。\n闾里不聊生，一髪寄微命。\n闭阁忧攒眉，怀哉我同姓。\n惜无勋业志，不必频看镜。\n吾衰畏残暑，一雨秋意盛。\n拏舟泝流归，帆饱风力劲。\n田芜且莫问，但恨荒菊径。\n明月近中秋，云扫天宇凈。\n素蛾惜皓髪，把酒呼不应。\n何当共携手，尽此南楼兴。\n效颦辄捧心，拙句酬佳咏。",
        "dynasty": "宋",
        "collection_info": null
    },
    {
        "uuid": "8b12516cce91cccc6cce530e2bb46cb6",
        "title": "和丁师善韵",
        "author": "陆文圭",
        "content": "辙鲋活斗升，莫向肆中索。\n已无秋成望，况復岁暮迫。\n蓉城一小县，舞袖折旋窄。\n针芒万亩青，席卷一川白。\n苦肠真食蓼，枵腹思啖柏。\n蒙袂嗟饥氓，胠箧畏暴客。\n将怀转壑忧，谁任求刍责。\n为政推仁心，匹妇无弗获。\n登途祗王命，东西固不择。\n汉网殊阔疏，挂一直漏百。\n但令大纲正，潜使宿弊革。\n斯民本同体，难以一膜隔。\n发奸虽有术，救急岂无策。\n不惮原隰驱，要知闾里阨。\n消平蛇龙居，安集鸿雁宅。\n庶免愁叹声，谣诵沸广陌。",
        "dynasty": "宋",
        "collection_info": null
    },
    {
        "uuid": "22b7d3bb863a15f8457cb47c2f23cd52",
        "title": "辛卯二月记异",
        "author": "陆文圭",
        "content": "客子游吴中，步上姑苏台。\n是日天雨土，四面集坌埃。\n微明日漏出，半朗风吹开。\n痴儿戏团沙，智士疑劫灰。\n天意復如此，人事信悠哉。",
        "dynasty": "宋",
        "collection_info": null
    },
    {
        "uuid": "837648ccf64a6044f66bc452f8cc74f2",
        "title": "有感",
        "author": "陆文圭",
        "content": "六月南风盛，秋意虽未多。\n长养会有极，摇落将如何。\n高槐鸣衰蝉，况乃蒲与荷。\n一老坐太息，群儿笑且歌。\n笑歌恐未终，岁月已蹉跎。",
        "dynasty": "宋",
        "collection_info": null
    },
    {
        "uuid": "fbd0cf11ea6959a07a7271a2b32358ce",
        "title": "春日不出",
        "author": "陆文圭",
        "content": "春风不着人，微寒带微和。\n落梅枝上稀，桃李园中多。\n桃李尚为容，青草被陵阿。\n时至气自应，美恶同一科。\n无声花蝶拍，有韵山鸟歌。\n老人闭门坐，如此景物何。",
        "dynasty": "宋",
        "collection_info": null
    },
    {
        "uuid": "5f45f2a90b9e47b6a96c707b1b06d4db",
        "title": "清明日偕赵云壁张仲实顾伯玉张见山游分韵得好字以百家衣补之赵故嘉禾宰今为学官坐中多及学校事",
        "author": "陆文圭",
        "content": "清明花乱开，今日风日好。\n吾得及春游，相期拾瑶草。\n城市多嚣尘，客衣日杲杲。\n何时一樽酒，且试开怀抱。\n王孙丈人行，生世何用早。\n为乐当及时，蹉跎觉年老。\n虚名復何益，弃捐勿復道。\n但愿崇明德，藏身以为宝。",
        "dynasty": "宋",
        "collection_info": null
    },
    {
        "uuid": "1910c83790d1adaf228f6671f91e4274",
        "title": "三月旦日出游",
        "author": "陆文圭",
        "content": "季春已一日，寒气犹袭人。\n斋中偷小暇，陌上追余春。\n金华古精庐，几劫化微尘。\n入门何所见，修竹出墙邻。\n迤北过崇明，殿阁何嶙峋。\n山房闭不启，俗客来辄嗔。\n徐归偃藤床，息我定力匀。\n残书了一卷，古意含酸辛。\n山芽聊止渴，起瀹石泉新。",
        "dynasty": "宋",
        "collection_info": null
    },
    {
        "uuid": "984d286a28cade84726663bd0f6696ef",
        "title": "三月一日偕善之无逸游南山桃园分韵得源字",
        "author": "陆文圭",
        "content": "白云起南山，随我度溪园。\n园丁荷锄去，季女出应门。\n汲泉供香茗，扫石开清樽。\n人静禽声乐，春深花事繁。\n蛾眉映修竹，掩袂娇欲言。\n吾亲白云外，未敢访桃源。",
        "dynasty": "宋",
        "collection_info": null
    },
    {
        "uuid": "6f9e87ceb11a82146ef59eba16981fd4",
        "title": "癸卯二月仲实诸人游野外饮花下得家字",
        "author": "陆文圭",
        "content": "散步逐芳草，小酌慰残花。\n土锉野人居，茜裙蚕妇家。\n汲流涧水浑，挽树花梢斜。\n园童贡新蔬，復邀啜杯茶。\n我兴偶然尽，汝意良可嘉。",
        "dynasty": "宋",
        "collection_info": null
    },
    {
        "uuid": "bbe9662f77c113f929ee08a6809d4fd4",
        "title": "申港道中",
        "author": "陆文圭",
        "content": "兀兀乘肩舆，西风掠老鬓。\n云冻山色暝，水寒江声近。\n篱根盈尺雪，晴释纔及寸。\n人事日相酬，客路岁将尽。\n急归掩柴门，地炉拨余烬。",
        "dynasty": "宋",
        "collection_info": null
    },
    {
        "uuid": "f8a8afed6178852ae6b1514e43e3b495",
        "title": "茅山道中",
        "author": "陆文圭",
        "content": "蜿蜒西北来，土阜余百里。\n怪石耸巉岩，势距三峰止。\n大峰东南倾，中峰伏龙起。\n绵绵亘不断，小峰平而峙。\n名虽汉代立，山自开闢始。\n我来春雨余，峰色有如喜。\n绿鬟光可鑑，栉沐初出水。\n缥缈三仙人，婆娑一老子。\n情知隔凡圣，颇亦达生死。\n埋金何必问，采药聊復尔。\n洞乳滴丹泉，手掬𠻳吾齿。",
        "dynasty": "宋",
        "collection_info": null
    },
    {
        "uuid": "08fe4554e8269ea0c62289cd80b794a0",
        "title": "游崇禧观南坞真人置酒索诗",
        "author": "陆文圭",
        "content": "粉墙缭而曲，转入宝珠林。\n卷帘炉香出，竹日凈沉沉。\n天人一代师，功行夙所钦。\n掀髯顾我笑，呼酒得细斟。\n云厨荐黄独，饱慰饥虫吟。\n相携鑑正室，试听玉泉琴。",
        "dynasty": "宋",
        "collection_info": null
    },
    {
        "uuid": "16d26600a44e8d3f3237b6ffdb64c5de",
        "title": "京口访郭义山出示陆丞相遗墨",
        "author": "陆文圭",
        "content": "宝佑丙辰榜，季世尚词章。\n功业已衰谢，气概犹堂堂。\n壮士死海岛，尤胜死雒阳。\n遗翰落人间，姓字透纸香。\n甲子行一周，復见文运昌。\n遗黎存一二，往事空茫茫。\n寒灯客窗梦，飞堕碙山洋。\n留眼看中原，且勿悲故乡。",
        "dynasty": "宋",
        "collection_info": null
    },
    {
        "uuid": "393ebf9276ca6a0c4b1ef7168f516620",
        "title": "渡黄河舟子作难久之乃渡",
        "author": "陆文圭",
        "content": "四渎水中大，寻源河最长。\n未必通汉津，支机事荒唐。\n导流始积石，以西入要荒。\n龙门久东狭，横溃走徐梁。\n奔流俟其定，势可一苇航。\n我来桃源渡，浑浑流浊黄。\n舣舟不肯济，奈此黄帽郎。\n石濑投千金，贞女可怜伤。",
        "dynasty": "宋",
        "collection_info": null
    },
    {
        "uuid": "bc4d0724f43c8bd49792dff43e5b27aa",
        "title": "宿迁道中遇雪",
        "author": "陆文圭",
        "content": "登车宿迁北，万顷铺琼田。\n黑云湛水光，上下玻璃天。\n六花时时飘，集我车上毡。\n左右拍手笑，翁似白鹤仙。\n失却翁白髯，顿觉翁少年。",
        "dynasty": "宋",
        "collection_info": null
    },
    {
        "uuid": "4bf86f6e14e37c93bef257012d52a648",
        "title": "入杭苦雪二首  其一",
        "author": "陆文圭",
        "content": "雪天无晨昏，尤难辨西东。\n高低赋万象，偶尔一色同。\n会皋日与月，终愁雨兼风。\n居人掩关卧，况乃逆旅中。\n买薪呼斗酒，黧颊生微红。",
        "dynasty": "宋",
        "collection_info": null
    },
    {
        "uuid": "0d00f677aaf4bff025a663764eac83c7",
        "title": "入杭苦雪二首  其二",
        "author": "陆文圭",
        "content": "年年西湖上，梅柳得春多。\n新正十日雪，重阴压微和。\n皓洁混泥途，轻盈赴寒波。\n危桥馿失脚，不如坐吟哦。\n推窗无杰句，奈此玉峰何。",
        "dynasty": "宋",
        "collection_info": null
    },
    {
        "uuid": "322eafd23915f41a09f707eacb43bd11",
        "title": "至元重光单阏之岁春正月陇西郡太夫人介寿八十子侍郎帅其昆弟子侄内外姻族寮友宾客奉觞上寿如仪州人士相与嘉叹争为歌诗咏其事而绣使紫山胡公为之序云",
        "author": "陆文圭",
        "content": "断机碎锦缬，短髻剪青丝。\n殷勤谢师友，老妇得佳儿。\n长宦客四方，鹤髪在高堂。\n安得凌风翼，高飞至母傍。\n春晖不可报，萱草日日长。\n今夕知何夕，门有车马迹。\n堂下罗钟鼓，堂上合宾客。\n春风吹绿酒，起舞儿献寿。\n客问年几何，旧岁七十九。\n此去三千年，蟠桃始开花。\n花开又结实，瑶池度岁华。\n客起再拜言，遗核幸分甘。\n小人亦有母，八十又加三。\n核中有琼浆，饮之胜啜菽。\n怀归满袖香，仙霞烛幽谷。",
        "dynasty": "宋",
        "collection_info": null
    },
    {
        "uuid": "737d51eb4b6cd53a3ddc8cbd48f19972",
        "title": "寿理伯雍同知",
        "author": "陆文圭",
        "content": "理侯人之父，亦復兼母慈。\n束吏如顽奴，煦民犹婴儿。\n闯门无杂宾，铃下生蛛丝。\n内闻读书声，日晏忘晨炊。\n上马出署事，坐看棠阴移。\n人静报休衙，闭阁方退思。\n廷中相戒言，慎勿干以私。\n但祝公百岁，长为良吏师。\n公言抚字劳，良吏安可为。\n方当上印绶，自与赤松期。",
        "dynasty": "宋",
        "collection_info": null
    },
    {
        "uuid": "fba9994026085c37a73c126be1a1179a",
        "title": "寿李仲明同知",
        "author": "陆文圭",
        "content": "新息父贾彪，南阳母杜诗。\n束吏如官奴，护民如婴儿。\n李侯妙政术，千古同襟期。\n高寒月半弓，清粹玉一规。\n掘菜朝为虀，脱粟暮作糜。\n但闻读书声，不闻儿啼饥。\n褚衣敝再浣，枥马瘦莫骑。\n今朝侯生辰，父老持酒巵。\n厨传寂如水，不知侯所之。\n介寿古有言，此意亦復辞。\n独立古梅下，遥赴天仙期。",
        "dynasty": "宋",
        "collection_info": null
    },
    {
        "uuid": "09cd2f3cdc0218b7f8884fe53182901f",
        "title": "庚寅腊月二十九日饯孙晋卿宿清孝里晨起呈岩隠",
        "author": "陆文圭",
        "content": "驱马四十里，怅然临别情。\n举酒坐太息，岁月空峥嵘。\n河流日浩浩，此地几送迎。\n老我白板扉，卿等致太平。\n窗风吹酒醒，起视天未明。\n小星争余光，残月西南倾。",
        "dynasty": "宋",
        "collection_info": null
    },
    {
        "uuid": "99e54a55d7964391bfc226c0ab6907e3",
        "title": "皆山楼分韵得坐字",
        "author": "陆文圭",
        "content": "无诗山不喜，无楼犹自可。\n楼上着诗人，青山皆属我。\n得句山禽鸣，落笔山花堕。\n翠屏招我隠，欲往辄不果。\n推窗呼与饮，醉吸云一朵。\n须臾成五采，吐出惊满坐。",
        "dynasty": "宋",
        "collection_info": null
    },
    {
        "uuid": "1acc2bdb6199de0774ea13528e2a37e6",
        "title": "为刘君符赋乐山诗",
        "author": "陆文圭",
        "content": "山体本至静，仁体亦如之。\n乐者有深味，鲁论无费辞。\n目玩唯自得，心契若有期。\n逝川同一旨，妙理无容窥。\n刘公本好古，雅志非好奇。\n诸君为着语，殆类爱山诗。\n泉石涵清思，松柏媚幽姿。\n古来山中人，此道未必知。\n蜡屐毋乃癖，拄笏殆成痴。\n独有首阳高，薇苦甘如饴。\n得仁即无怨，千载真吾师。",
        "dynasty": "宋",
        "collection_info": null
    },
    {
        "uuid": "2beba2b635132a8b216e712777df03d3",
        "title": "壬辰端阳后一日会潜斋以竹深留客处荷凈纳凉时分韵得凈字",
        "author": "陆文圭",
        "content": "日透朱樱明，雨拭白莲凈。\n布席开清樽，授简递新咏。\n谋乐须及时，养拙聊适性。\n传闻度辽师，铠甲冒暑盛。",
        "dynasty": "宋",
        "collection_info": null
    },
    {
        "uuid": "552404515dc733d9355681bbd6a134fc",
        "title": "赠刘宗道自金陵来游茅峰",
        "author": "陆文圭",
        "content": "君家汴水阳，弔古游秣陵。\n秦淮映江月，历代几废兴。\n古人所树立，今人愧未能。\n嗟我搔白髪，空斋对书灯。\n邂逅接余论，谈笑得良朋。\n我如蜩与鸠，睨鲲化为鹏。\n岁晏落蓬蒿，安得齐飞腾。\n东望积金峰，春游记吾曾。\n鹤仙迟子来，丹井𠻳寒冰。",
        "dynasty": "宋",
        "collection_info": null
    },
    {
        "uuid": "9eb1b1360643d12ec73b1b0828fb922d",
        "title": "赠翟良甫洛人南游",
        "author": "陆文圭",
        "content": "温洛天地中，父老升平年。\n清游盘石坐，醒酒落花眠。\n胜地已陈迹，故事空遗编。\n铜驼泣秋雨，祸机始杜鹃。\n耆英日凋谢，嵩少无人烟。\n怀古笑我迂，慕学嗟子贤。\n购书或千金，卧榻余一毡。\n低头肯揖吏，闭口不言钱。\n情已寄丘壑，足犹履山川。\n驾言远寻师，胡为近舍旃。\n煌煌邵程业，百世谁能传。",
        "dynasty": "宋",
        "collection_info": null
    },
    {
        "uuid": "297ac29b2068417d79b73d597461ff89",
        "title": "赠柯山夏梅月",
        "author": "陆文圭",
        "content": "五星配五行，占法具春秋。\n参以四暗耀，不知始所由。\n经纬十二辰，一国系一州。\n三河即豫地，系宋復系周。\n晋自居太原，卫本都帝丘。\n借问益与并，古有二国不。\n三晋俱属冀，韩卫不见收。\n尝以扣日者，不语辄掉头。\n渠未通古今，敢问儒者流。\n气化互生克，躔度有迟留。\n因之别贵贱，庶人与王侯。\n既云命在天，何以身不修。\n经籍古格言，较此殊不侔。\n殃庆有所积，祸福皆自求。\n理数各一家，二家果孰优。\n论数每多验，言理或不售。\n忠信人爵从，孟轲老于邹。\n仁者必有寿，牖下死伯牛。\n杀人取印绶，嬖主乘轩輶。\n将貂续狗尾，以冠加沐猴。\n市朝日汹汹，干坤意悠悠。\n璇穹列高真，星月侍宸游。\n朝裾曳明霞，从佩鸣苍璆。\n居然视世浊，不肯分天忧。\n以此司罪福，反自招愆尤。\n我愿叫阊阖，再拜面凝旒。\n贪淫屏月孛，凶恶驱罗㬋。\n仁贤迭生旺，憸邪永休囚。\n帝阍不可扣，金锁闭玉楼。\n龙眠正齁睡，鸟语徒喧啾。\n路逢柯山翁，深碧明双眸。\n笑我地下臣，何豫天上谋。\n今夕有佳月，且共登罗浮。",
        "dynasty": "宋",
        "collection_info": null
    },
    {
        "uuid": "69632a3188ed99f2d781c7adb5088fb4",
        "title": "赠季清隠道人",
        "author": "陆文圭",
        "content": "虞山摴西城，尚湖绕其趾。\n青屏照玉镜，屈摺十八里。\n传闻汉真人，丹成飞入水。\n到今水不腥，鱼鳖长而美。\n往年山中人，夜半忽惊起。\n神锋闪烈电，烁烁光不已。\n平明斸山骨，石函半镵毁。\n土花蚀苍龙，岁月不可纪。\n玄灵启幽秘，结构此经始。\n云香染衣佩，岚翠袭巾履。\n道人方晏坐，秋叶打窗纸。\n西风送诗句，吹入千岩裏。\n收拾费工夫，远来将举似。\n见叟却忘言，炉烟生棐几。\n徐云乘兴出，兴尽行当止。\n山中有缘事，比欲相料理。\n白鹤数日饥，吾今且归耳。",
        "dynasty": "宋",
        "collection_info": null
    },
    {
        "uuid": "0fa5f136fbfe5fffb72cb610e307ea7a",
        "title": "赠笔生杨日新",
        "author": "陆文圭",
        "content": "雪屋夜明寒，引纸一长吁。\n贫无食肉相，颇悔身业儒。\n晨出生谒入，被褐而长鬚。\n颖脱殊可喜，文翰定自娱。\n自言中山徒，常与陈玄俱。\n醉曾挥草圣，閒或写桃符。\n最爱王逸少，勉随刘寄奴。\n嗟生不自惜，貌泽神亦枯。\n世多宏肇辈，幸我非二苏。",
        "dynasty": "宋",
        "collection_info": null
    },
    {
        "uuid": "775e885200d791f7c6f2b30e4bf8e1e4",
        "title": "赠笔生林君实",
        "author": "陆文圭",
        "content": "我爱古人巧，创物揜前闻。\n遐哉苍颉氏，頼此蒙将军。\n将军绝地脉，乃解开人文。\n模写不得力，制作空云云。\n祇今千载下，艺圃专策勋。\n贬黜毛锥子，褒进中书君。\n工拙无定在，好恶有殊分。\n老我翻墨渖，落纸无烟云。\n有生来被褐，倩客试书裙。\n双金惭报赠，隻字寄殷勤。",
        "dynasty": "宋",
        "collection_info": null
    },
    {
        "uuid": "c43a27cca4b06f315c64c8aa53093aad",
        "title": "题宋学古九天玄女数自云其师钟尧臣得之襄城柳下老翁所授",
        "author": "陆文圭",
        "content": "天九积阳数，玄女夫何为。\n广陵亦健将，乃惑一用之。\n彼术信诞谩，此遇尤希奇。\n珍重柳下翁，仙隠未可知。\n言天以人证，言数以理推。\n守正死不避，居贞凶可移。\n尧富与尧寿，此理始无私。\n颜贫与颜夭，此性终无亏。\n姑慎君子术，勿与老人期。",
        "dynasty": "宋",
        "collection_info": null
    },
    {
        "uuid": "3cb29b32aee7dba5cbbe283dd46eb8c7",
        "title": "别李宰",
        "author": "陆文圭",
        "content": "句曲一山县，东西俱百里。\n三茅地有灵，出宰多才美。\n前有赵与谢，今有程与李。\n李为山东望，声价高莫比。\n清明一古镜，冷浸玉泉裏。\n敏哉制锦手，洗却鸣琴耳。\n仁心非邀誉，直道不容毁。\n慈姁牧细民，谦撝揖多士。\n学馆盛文风，讲席究经旨。\n有客东北来，空斋兀书几。\n弹铗笑冯驩，下榻惭孺子。\n乐虽足一瓢，饱不望四簋。\n既为邑之氓，是亦吾所耻。\n饥饿欲赒之，馈蒱斯受已。\n将归重回首，决去负知己。\n冉冉楚山云，悠悠断江水。",
        "dynasty": "宋",
        "collection_info": null
    },
    {
        "uuid": "40100c6a6065d611b358b2353a3fc56a",
        "title": "留别义塾诸公",
        "author": "陆文圭",
        "content": "婆娑七十翁，已矣将焉求。\n麋鹿违本性，一朝出林丘。\n故园在何许，驾言东南游。\n人才盛吴会，讲贯多儒流。\n内顾衰朽质，污渠映清沟。\n坐有歌骊驹，将贻识者羞。\n溽暑困朱夏，偃息时归休。\n南窗小容膝，卧对红葵榴。\n年华不我待，青镜照白头。\n祇今已后死，巨海吹浮沤。\n诸君幸少壮，勖学追前修。",
        "dynasty": "宋",
        "collection_info": null
    },
    {
        "uuid": "dc31a8e94cae33104f1f3a2dead3e888",
        "title": "寄申屠御史",
        "author": "陆文圭",
        "content": "御史帝耳目，监察沿隋唐。\n台阁迥清风，笔简凌秋霜。\n澄清一揽辔，驱狸走豺狼。\n贤哉故安侯，廉介尤刚方。\n闭门杜私谒，上殿肃朝纲。\n今侯有祖风，学术尤章章。\n出拥簿书尘，入熏书传香。\n胸襟汉石渠，人物鲁灵光。\n终然百鸷鹗，不及一鸾凰。\n奉国信孜孜，问涂何皇皇。\n往岁金陵辙，前年古浙航。\n鸣犊有余哀，河水空洋洋。\n行役山川苦，归兴桑麻长。\n广陵挹雄胜，平山弔凄凉。\n瘦马乏刍枥，寒妾无帛囊。\n家瘠道愈肥，躬瘁名逾芳。\n昔在东都季，憸佞沉忠良。\n知几独子龙，绝迹栖梁砀。\n瞻乌止谁屋，亦復可怜伤。",
        "dynasty": "宋",
        "collection_info": null
    },
    {
        "uuid": "60feda65f6bb642bb54136e6f9052a9f",
        "title": "寄录事王君玉",
        "author": "陆文圭",
        "content": "风沙瞇行人，日脚黄无光。\n愁鸱蹲古木，冻雁拾余粮。\n荒城鸡犬寂，古堠荆蒿长。\n瘦马兀冰涂，龙塞天一方。\n今晨发申浦，何日抵渔阳。\n道傍转徙氓，啼哭势仓黄。\n惰游散不归，信美非吾乡。\n锦衣虽云乐，无褐可怜伤。\n南泝江悠悠，北视天茫茫。\n远烦公护视，雨雪上河梁。\n从事岂独贤，简书讵能忘。\n嗟尔居者逸，拥毡坐高堂。\n且置勿復道，击筑饮离觞。",
        "dynasty": "宋",
        "collection_info": null
    },
    {
        "uuid": "ec0cb9deeb79e046387b6aa87612ad61",
        "title": "送周宣差除陕西廉访佥事",
        "author": "陆文圭",
        "content": "昔人比贵宦，绣锦以为衣。\n当昼与夜行，故乡归不归。\n每评会稽章，不及相州记。\n公今往三秦，身是绣衣使。\n玉衡直而平，宝瑟和而清。\n当知九州外，生此千人英。\n南人去勿悲，西人来勿喜。\n明年当入觐，垂绅佐天子。",
        "dynasty": "宋",
        "collection_info": null
    },
    {
        "uuid": "124c8a923081043263f40d4634e1ef2b",
        "title": "送陆同知北上二首  其一",
        "author": "陆文圭",
        "content": "浙尾带荒江，土与材俱薄。\n吴季独终隠，楚黄亦晚错。\n余子不足数，眼明见卓落。\n騄駬初历块，青萍新淬锷。\n齿少逾老心，事迩存远略。\n百金重气义，千里赴言诺。\n可期功名会，兼受生死託。\n宦途入幽蓟，诗句留殿阁。\n出佐紫阳城，一麾真小却。\n炳烛照吏奸，良剂痊民瘼。\n一庭秋水凈，万户春风乐。\n河内泣留恂，并州永思郭。\n归装乍林丘，趣骑已沙漠。\n梅花古驿寒，别酒故人酌。\n径北道邳徐，迂西趋汴洛。\n宫阙皋盛丽，山川想寥廓。\n成皋叹楚战，砥柱窥禹凿。\n旧邦弔二虢，古邑辨三亳。\n望诸墓犹存，戏马台如昨。\n燕赵夸蛾眉，云代珍狐貉。\n壮士多屠沽，逸人或岩壑。\n访古记宜勒，登高赋须作。\n订讹青简在，得句锦囊着。\n明年衣绣归，颇愿闻其略。\n鸿鹄看高翔，苕枝伏燕雀。\n赠言愧非颜，出处其志略。",
        "dynasty": "宋",
        "collection_info": null
    },
    {
        "uuid": "e0d8845b8f78151a7d009897adb283a8",
        "title": "送陆同知北上二首  其二",
        "author": "陆文圭",
        "content": "淳风日已薄，恩义不相维。\n吏无得于民，民顾吏有辞。\n政化本不立，刀笔事愈卑。\n李侯今之人，而行古所为。\n外有屠嘉直，内无五伦私。\n锄奸如恶草，护民犹婴儿。\n瀹河苏彼旱，劝粟哺尔饥。\n从容方报政，代者俄及期。\n庸吏推不去，良吏去復思。\n谁欤观民风，入境采吾诗。",
        "dynasty": "宋",
        "collection_info": null
    },
    {
        "uuid": "b46603a30a5e070943c216669e0720dc",
        "title": "送郝仲明代归",
        "author": "陆文圭",
        "content": "古之州县吏，久任各称职。\n任久则化行，吏与民相得。\n民或不安业，咎在吏数易。\n代者如传舍，吏民不相识。\n王嘉朱浮疏，每读三太息。\n暨城有贤佐，温良而端直。\n为政知大体，人方饮其德。\n瓜犹未及期，旌已催行色。\n中州固多士，此士去可惜。\n老稚候城隅，相邀卧车侧。",
        "dynasty": "宋",
        "collection_info": null
    },
    {
        "uuid": "9cf91c7a2f7a83ad2d956b14129210bb",
        "title": "送叶仲实赴盐官州判",
        "author": "陆文圭",
        "content": "我舟余杭游，君马蓟北骤。\n我衣素染尘，君衣锦炫昼。\n江湖着閒散，郡国需隽茂。\n才高真小试，儒腐乃大缪。\n鞭让祖生先，策甘之反后。",
        "dynasty": "宋",
        "collection_info": null
    },
    {
        "uuid": "bda45bb83ca4e843930289e82a56bc41",
        "title": "送王安之无锡州判",
        "author": "陆文圭",
        "content": "龙峰邻吾州，赤子久失乳。\n或加手斵削，谁肯顶摩拊。\n有客来嘉禾，谈我读书坞。\n口称王侯贤，可配循吏古。\n廉不受私谒，公不畏强御。\n素秋下严霜，阳春沃膏雨。\n泽国鲈正肥，山泉茗尤苦。\n州县徒劳人，扬历安足数。\n莫思金带横，长学彩衣舞。",
        "dynasty": "宋",
        "collection_info": null
    },
    {
        "uuid": "3caf6affe81772b0f08a6f238425a400",
        "title": "送宋春卿之官湘阴",
        "author": "陆文圭",
        "content": "干霜落丹枫，潮水清且浅。\n雅志君山高，离思湘江晚。\n利名登津要，孤介分疏远。\n来暮彼虽嗟，去思此难挽。\n何当升台端，绣斧烦临遣。",
        "dynasty": "宋",
        "collection_info": null
    },
    {
        "uuid": "c845c9ddf3c29cde12a2b094bc0863ba",
        "title": "送顾伯玉麻阳簿",
        "author": "陆文圭",
        "content": "放州清江闸，及此新雨凉。\n故人得邂逅，好语倾肺肠。\n惜哉廊庙器，漂泊落湖湘。\n前途阻勋业，末技呈词章。\n营营百年短，浩浩万古长。\n共惜天下宝，得志无相忘。",
        "dynasty": "宋",
        "collection_info": null
    },
    {
        "uuid": "c58981638370b174250ebaeecb3250dd",
        "title": "送陈茂卿赴兴国教授",
        "author": "陆文圭",
        "content": "彭城陈师道，三州一学官。\n高文曾苏敬，伟节章赵叹。\n百世有斯人，嫡孙承后山。\n君材中梓漆，壤错榛与菅。\n藻芹味苦淡，辄当粱肉餐。\n莫终三釜养，竟堕一毡寒。\n荣枯数前定，出处身两难。\n腐鼠或青冥，枳棘栖孔鸾。\n升高足易蹶，恬处寝亦安。\n逆君散花洲，西上捲雪滩。\n皋比第一义，子佩正聚观。\n士方从北学，音已变南冠。\n俎豆器疑朴，诗书味转酸。\n何人力不变，此道独追还。\n金溪有陆叟，昔仕干淳间。",
        "dynasty": "宋",
        "collection_info": null
    },
    {
        "uuid": "f269e628bb4008e87b6a662c648eb0d4",
        "title": "送焦君实之采石学官",
        "author": "陆文圭",
        "content": "江水日以远，山花日又新。\n先吾不復少，后我皆成人。\n之子如良金，出矿以精纯。\n又如山中木，始遇雪发春。\n送子启长途，跋子升华津。\n青云题柱客，白髪倚闾亲。\n有志皆腾逸，非才独隠沦。\n山林双鬓古，井臼一生贫。\n宇宙无穷事，行藏各自身。\n因风传短句，望月弔词臣。",
        "dynasty": "宋",
        "collection_info": null
    },
    {
        "uuid": "a4c664e834547fc05545dd72b7ec3613",
        "title": "送王行可赴宣城学官",
        "author": "陆文圭",
        "content": "闭关坐十年，扣门得一士。\n自言贫为养，非谓学优仕。\n执手问何之，赠言聊復尔。\n清溪生芹藻，流入泮宫水。\n先令我清心，次令人洁己。\n铸金师范巧，琢玉士习美。\n六经悬日月，颜孟元不死。\n君欲从之游，青灯茅屋底。\n相逢莫相问，扰扰鼓箧子。",
        "dynasty": "宋",
        "collection_info": null
    },
    {
        "uuid": "a87f0db3cf3bd3d23140cc2b71374731",
        "title": "送严陵邵叔忠学录归侍二首  其一",
        "author": "陆文圭",
        "content": "薄官如秋菰，冷淡不堪食。\n学宫如传舍，敝漏栖不得。\n访君桥水东，一榻可容膝。\n中吴多佳士，三载谁与适。\n可怜泮林鸮，止醉桑葚黑。\n束书归去来，钓台秋风夕。",
        "dynasty": "宋",
        "collection_info": null
    },
    {
        "uuid": "df5819431b0109a73d72eec305823d9d",
        "title": "送严陵邵叔忠学录归侍二首  其二",
        "author": "陆文圭",
        "content": "黄甲旧书生，明廷推一鹗。\n岁莫戢羽翰，静听华亭鹤。\n盛衰今昔异，出处老少各。\n乃翁信奇士，之子亦不恶。\n斥鷃伏卑枝，寄声谢寥廓。",
        "dynasty": "宋",
        "collection_info": null
    },
    {
        "uuid": "384e606215702c11b349f890bcb52d74",
        "title": "送华仲实译史入京",
        "author": "陆文圭",
        "content": "苍颉何代人，后乃有冰斯。\n智者能创物，此理不復疑。\n国朝重文字，设官如经师。\n君才实楚产，北学尤恢奇。\n冥鸿登翰音，威凤呈羽仪。\n青云睨子贵，皓首笑吾衰。\n尚白玄空守，飞黄势莫追。\n祖行迟出郭，东畎正耘耔。",
        "dynasty": "宋",
        "collection_info": null
    },
    {
        "uuid": "733700cfc1b7c8d753070e29ef0ff7c8",
        "title": "送吴仲宝入京",
        "author": "陆文圭",
        "content": "余年长汝父，汝季復余从。\n季也难为兄，文史日从容。\n兄也实竞爽，立身期亢宗。\n可念玉雪子，五月上卢龙。\n枣榆曝西日，尘土吹炎风。\n尔欲副尔志，安得宁尔躬。\n有方游可远，扬名孝乃终。\n归来拜嘉庆，我酌寿汝翁。",
        "dynasty": "宋",
        "collection_info": null
    },
    {
        "uuid": "754c7a0822dea1d26d50682c30c9ff92",
        "title": "送赵季舒之燕",
        "author": "陆文圭",
        "content": "有客东南来，白马嘶北风。\n问客将何之，举鞭指卢龙。\n云是汉家子，出入明光宫。\n古宫今焉在，废堵生秋蓬。",
        "dynasty": "宋",
        "collection_info": null
    },
    {
        "uuid": "0ab673249e4fc9050b7b54e96cbedeb1",
        "title": "送道成北游",
        "author": "陆文圭",
        "content": "从游十载前，总角君尚少。\n相逢十载后，我鬓雪争曜。\n修鳞纵巨壑，倦羽落荒峤。\n盛衰各自异，巧拙更相诮。\n义理浩无涯，经纶孰知要。\n立身如处女，被服善窈窕。\n止令公子慕，莫博千金笑。",
        "dynasty": "宋",
        "collection_info": null
    },
    {
        "uuid": "efcc3d804b8fa7e24a137f4805e4fab1",
        "title": "送钱君瑜归嘉禾",
        "author": "陆文圭",
        "content": "海东有孤鹤，玉羽青冥间。\n衝风扬黄尘，吹落蓉城山。\n蓉城何寥廓，山木多高寒。\n石泉翳荒藓，饮啄常苦艰。\n矫首復南飞，凉秋生羽翰。\n愿随鸿鹄游，不共鸡鹜餐。\n嗟尔不群志，全身良独难。\n远避鹰与鹯，近防弋与弹。\n仙机纵不误，云路终漫漫。",
        "dynasty": "宋",
        "collection_info": null
    },
    {
        "uuid": "6c787e5786acd0df2e10d826244bc799",
        "title": "送辅若晦南游",
        "author": "陆文圭",
        "content": "天令中和春，锦花柳丝织。\n江山回淑气，车马有行色。\n问君今何之，白髪在高堂。\n韔弓箙两矢，出门志四方。\n丈夫信有志，游近不堪远。\n锡穴绠冷泉，馆娃弔荒畹。\n青青三吴道，急雨飘客衣。\n纵无讥小草，恐有遗当归。",
        "dynasty": "宋",
        "collection_info": null
    },
    {
        "uuid": "b1936abfd80fa8984b3571ddcec3e52c",
        "title": "送袁仲野赴毘陵",
        "author": "陆文圭",
        "content": "儒吏不相得，异器如熏莸。\n儒视吏不屑，吏嫉儒为仇。\n俗儒不知变，譊譊孔与周。\n事丛委不理，言大怍不酬。\n嗟乎铅椠生，谢此刀笔流。\n安得经济手，一洗吾侪羞。\n当路有达官，邻境逢仁侯。\n留情案牍间，举人拔其尤。\n君抱汲古学，才识推兼优。\n肯随鸡鹜争，会偕鸾鹄游。\n高风动寥廓，兹土岂淹留。\n独怜老知己，青灯守荒丘。\n不堪明时用，空怀当世忧。\n斯文付后死，已矣復焉求。",
        "dynasty": "宋",
        "collection_info": null
    },
    {
        "uuid": "6f0350eefa9fd55eb7faf50a0678834a",
        "title": "送黄云心游松江",
        "author": "陆文圭",
        "content": "吾宗两才子，世乱身不免。\n绝怜华亭鹤，竟类东门犬。\n客行因弔古，寒日下荒坂。\n井邑今豪雄，往事海涛远。",
        "dynasty": "宋",
        "collection_info": null
    },
    {
        "uuid": "f3f0fb925c9b1a62bcb5708c93f19066",
        "title": "送陈公南之松江并柬山斋",
        "author": "陆文圭",
        "content": "我衰惜别离，数日辄作恶。\n老怀自当尔，尝恐儿辈觉。\n君器如璠玙，似可寘台阁。\n莫辞簿书苦，亦有宦游乐。\n久厌黄田鱼，去听华亭鹤。\n亭下有高士，滴露草玄学。\n持诗道甫讯，进拜復前却。\n问我今何如，痴顽胜如昨。",
        "dynasty": "宋",
        "collection_info": null
    },
    {
        "uuid": "7ab71ef8867e3f56669f10936a3aa55c",
        "title": "古意二首送朱鹤皋  其一",
        "author": "陆文圭",
        "content": "雁荡英英云，孤凤云中吟。\n风吹五色羽，堕此半水林。\n桐花作秋枯，野桑空绿沉。\n苦葚不致醉，鸮食予何心。\n凤兮归去来，岐山有高岑。",
        "dynasty": "宋",
        "collection_info": null
    },
    {
        "uuid": "dd6a3a78ef051bb4b4f1d645e4f0e9a6",
        "title": "古意二首送朱鹤皋  其二",
        "author": "陆文圭",
        "content": "蓬首寒机女，枉顾生光辉。\n一登君子堂，松萝相因依。\n茂陵喜新聘，中路忽有违。\n愿垂堂上镜，照妾心中微。\n生死要有託，悠悠空是非。\n出门念远道，岁晏将安归。\n膏沐更谁容，为君迭罗衣。",
        "dynasty": "宋",
        "collection_info": null
    },
    {
        "uuid": "502c4838c3ebc20a793de49049a0b07d",
        "title": "送陈子高",
        "author": "陆文圭",
        "content": "棱棱玉壶冰，莹洁绝纤罅。\n无人手自将，寘之霜台下。\n海东闻鹤唳，清思方在野。\n迟明有公事，匆匆催上马。",
        "dynasty": "宋",
        "collection_info": null
    },
    {
        "uuid": "fad64038669cd57a0a3a3d1cbb1bc87a",
        "title": "送吴宽斋併谢惠诗",
        "author": "陆文圭",
        "content": "衰年八十一，草露骨垂朽。\n有客款荆扉，甘言许吾寿。\n假如活百岁，祇欠十有九。\n辛勤抛书册，散诞耽棋酒。\n时时课小诗，不自觉妍丑。\n袖中出新句，见客惊欲走。\n反顾仍疾读，佳处辄肯首。\n呼儿急传觞，晚喜得此友。\n久之来告别，秋怀挂衰柳。\n百金无所赠，五言聊藉手。",
        "dynasty": "宋",
        "collection_info": null
    },
    {
        "uuid": "ba752960fd40b5ef9f7da76260701866",
        "title": "送天台陈审中",
        "author": "陆文圭",
        "content": "陈为台望族，不数谢与钱。\n此以科甲贵，彼以婚姻连。\n吾犹及乃祖，执鞭慕先贤。\n乱后识严君，握手吾同年。\n事功竟落落，世虑日日煎。\n衣冠一不振，抱恨埋重泉。\n君如丹凤雏，五采何翩翩。\n久客沧江上，穷秋思浩然。\n文运今再明，六甲一周天。\n老我终白屋，看子收青毡。\n浙水东西流，北风送南船。\n赤城几日到，雁影夕阳边。",
        "dynasty": "宋",
        "collection_info": null
    },
    {
        "uuid": "6c62f725402538f46e97a86f5d691729",
        "title": "送杨伯可",
        "author": "陆文圭",
        "content": "齐鲁多平原，江浙田高下。\n戢戢如鱼鳞，土籍谁主者。\n富人擅其利，失业悯孤寡。\n方今用周礼，天官出经野。\n古法虽可行，必得奉行者。\n杨君古循良，暨阳小民社。\n原隰遍咨询，辞色每宽假。\n经营始不扰，期集乃多暇。\n实惠苏困穷，先声走豪霸。\n陇牛閒卧昼，邑犬不惊夜。\n当年经行处，爱此憩棠舍。\n鸠功首上计，列郡居其下。\n倾城出送君，饥童控羸马。\n坐中有狂生，出位独难咤。\n均为受廛氓，关市不亲稼。\n乡胥上下手，轻重意取舍。\n仁公力救弊，立法宜少借。\n圣朝天广大，焉用究纤罅。\n议政罪甘诛，矧避官长駡。",
        "dynasty": "宋",
        "collection_info": null
    },
    {
        "uuid": "700c7d1ec14eaa2e4238796c4858b837",
        "title": "送张仲实",
        "author": "陆文圭",
        "content": "持斧上东山，伐木鸟群呼。\n道义不相敦，朋友良可无。\n嗟我聚糠粃，从君味膏腴。\n方辔蹈先轨，联绶趋正涂。\n事功期远致，诗翰亦小娱。\n但令交久长，不恨别须臾。\n岁律阴峥嵘，客程路盘纡。\n人事况寡欢，月异时復殊。\n疏梅忆孤屿，新柳怀清湖。",
        "dynasty": "宋",
        "collection_info": null
    },
    {
        "uuid": "0f683f7db3a89c882c12630d002a3393",
        "title": "送师本竹",
        "author": "陆文圭",
        "content": "鲁国几男子，陋巷称颜渊。\n箪食何从出，頼有负郭田。\n养志本无求，求人志可怜。\n蜀翁古奇士，束书裹寒毡。\n客来拥毡坐，客去挟书眠。\n索供广文饭，催送司业钱。\n玉瓶何处酒，翠釜谁家烟。\n我乃遭数奇，彼胡钟美偏。\n厄穷不自悯，静退犹为贤。\n揖士撤讲席，呼儿买归船。\n后游记何日，今别已高年。\n感翁出处迹，抚几心茫然。\n握手出门去，梅雨暗江天。",
        "dynasty": "宋",
        "collection_info": null
    },
    {
        "uuid": "fe8c37a4362bbe1911d3689163900283",
        "title": "送徐允伯",
        "author": "陆文圭",
        "content": "古有淳寂乡，君与陶阮到。\n每评伯伦颂，谓胜周公诰。\n山间童负锸，台下人拾帽。\n短鞭跨辽碣，破毯眠雪窖。\n归来四壁立，挟册坐乡校。\n悠悠泮宫水，羹有芹可芼。\n案上方醉吟，室中已饥告。\n长缾卧虚檐，破釜架空竈。\n翠眉方与齐，赪颊忽自悼。\n愁踏布衾裂，羞拆海图倒。\n先生乐陶然，美睡呼不觉。\n达士多迂拙，庸儿竞嘲噪。\n岂知海上鲲，姑隠雾中豹。\n岁晚空斋人，杖屦辱相好。\n百钱呼儿沽，一榻为君扫。\n浩兴忽长歌，衰意亦旁譟。\n衔杯孤月落，椎壁四邻闹。\n明当远行役，寒雨映客棹。\n秋江蒲稗深，伫子平安报。",
        "dynasty": "宋",
        "collection_info": null
    },
    {
        "uuid": "62bae87e9fb53c76f051b7f8a3afbec3",
        "title": "徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之余为赋二首  其一",
        "author": "陆文圭",
        "content": "甲与吾同生，君子行一周。\n少年各丰裕，岁晚怀百忧。\n菜地古城下，我今手锄耰。\n君当往海陵，绝江泛渔舟。\n驾言彼就养，逝将老菟裘。\n哀哉随阳雁，止为稻粱谋。\n君看横江隼，万里凌高秋。",
        "dynasty": "宋",
        "collection_info": null
    },
    {
        "uuid": "5266f862b9d18af1bacdd71b7c8f58e6",
        "title": "徐观伯远将徙海陵介吾侄来索诗徐故家兵后流落三十年长子依许监仓客淮南因赘于海陵迎二亲就养坡公谓此事今无古或闻者也感叹之余为赋二首  其二",
        "author": "陆文圭",
        "content": "慈乌昔哺雏，日夜望雏长。\n安知风雨横，故巢堕草莽。\n乌羽日摧颓，雏饥竟何往。\n其一止海隅，雌飞鸣相向。\n反哺若天性，迎乌致其养。\n我衰髪尽白，儿长忽先丧。\n赠君慈乌篇，老泪滴纸上。",
        "dynasty": "宋",
        "collection_info": null
    },
    {
        "uuid": "03db4fd91bb438ec9a1bcb1c102eba0c",
        "title": "竹友以其季子将有远行丐余一言余与翁游视其季犹侄也为之言以励其志",
        "author": "陆文圭",
        "content": "我生髪未燥，汝父以诗鸣。\n忧患涉世老，襟义犹峥嵘。\n晚乃得二雏，美不减徐卿。\n季也纔弱冠，诗坛将父兵。\n愈湜气如虹，候门识奇英。\n下马呼小友，相顾各自惊。\n騄駬不受羁，历块千里行。\n分台柏森森，霜气压百城。\n汝游何所挟，两字直而清。\n锐进年倍壮，静退事饱更。\n欲令从雅操，端肯迂修程。\n远游重垂戒，显亲须扬名。\n但酬化茝志，足慰舐犊情。",
        "dynasty": "宋",
        "collection_info": null
    },
    {
        "uuid": "a34b98b2e1b87d3e56a4ced831b97a81",
        "title": "送信讲师",
        "author": "陆文圭",
        "content": "达士脱名检，高人落林丘。\n体性未应殊，作用终不侔。\n讲师得三昧，宗学贯九流。\n曾对树说法，解使石点头。\n劫火焚地水，慈云护松楸。\n报恩心种种，阅古事悠悠。\n香火三生愿，因缘再世游。\n文辞重柳请，衣服许韩留。\n殷勤翻短褐，博雅愧前修。",
        "dynasty": "宋",
        "collection_info": null
    },
    {
        "uuid": "f8ce9cab39d2f96cc5eead48ff27e240",
        "title": "题质夫竹居",
        "author": "陆文圭",
        "content": "西园一丛竹，岁久枝干繁。\n会见鸾凤栖，莫厌鸟雀喧。\n玉声寒雨碎，翠色朝烟昏。\n萧萧黄素叶，风吹拥篱根。\n主人避俗客，青苔坐柴门。\n劲节谅无比，幽怀不可言。",
        "dynasty": "宋",
        "collection_info": null
    },
    {
        "uuid": "644e7f997f7ac12928a134de71a86be5",
        "title": "跋徐知事所藏禊帖",
        "author": "陆文圭",
        "content": "辨才将九十，及见开皇初。\n不知虞褚辈，得似老僧书。\n尤物世希有，昭陵劫灰余。\n玉函人不见，茧纸乃蠹鱼。\n梅花一片石，犹自宝璠玙。\n定武久荆棘，长安復丘墟。\n茂林有陈迹，今谁山阴居。",
        "dynasty": "宋",
        "collection_info": null
    },
    {
        "uuid": "04d2c11214071f929c06cdd181a3cf6d",
        "title": "题沈华父送行诗卷",
        "author": "陆文圭",
        "content": "孟阳索吾锦，景纯夺吾笔。\n老我嘆才尽，秀句吐不出。\n东阳有行卷，展玩已盈帙。\n乘雁岂为多，买菜復求益。\n嗟君乃佳吏，家世本经术。\n一从冠惠文，不肯事占𠌫。\n贞廉嚙苦蘗，和劲调玉瑟。\n簿书谢嚣尘，车马动行色。\n君如击水茝，我似退风鹢。\n出处两忘言，黄花秋淅沥。",
        "dynasty": "宋",
        "collection_info": null
    },
    {
        "uuid": "3b537f7957f1a59faffb754144425d6f",
        "title": "题月心诗卷併记遇仙事云",
        "author": "陆文圭",
        "content": "东轩记待月，纵笔说性命。\n岂惟不知月，实亦不知性。\n文虽欧苏工，理至关洛定。\n人心如明月，尘垢失清凈。\n雾收海气澄，天逈风力劲。\n持我光明珠，照此大圆镜。\n镜中双綵鸾，翔立请骖乘。\n御宴影娥池，神飈忽吹醒。\n鸾飞晓镜空，龙睡渊珠静。\n依旧碧潭心，无復琼楼兴。\n韩郎固有言，仙人未贤圣。",
        "dynasty": "宋",
        "collection_info": null
    },
    {
        "uuid": "4d1849861b26c590972a5f70d7e8b954",
        "title": "题百雁图",
        "author": "陆文圭",
        "content": "青天一张纸，群雁飞来远。\n秋渚芦潇潇，徘徊下清浅。\n若烹不能鸣，一一俱不免。",
        "dynasty": "宋",
        "collection_info": null
    },
    {
        "uuid": "16905f67efa924fa9475c07ae4ad59ec",
        "title": "咏风",
        "author": "陆文圭",
        "content": "好风何处来，天籁出众窍。\n披襟怀楚台，击筑思高庙。\n扶摇九万里，自谓一息到。\n安知大鹏运，不满斥鷃笑。\n终当谢蓬蒿，振翼绝海峤。",
        "dynasty": "宋",
        "collection_info": null
    },
    {
        "uuid": "33e1ebbd31ecfae11730a828bf51d49c",
        "title": "夏雨",
        "author": "陆文圭",
        "content": "仲夏井泉溢，雨声集虚堂。\n银竹泻高檐，静听何浪浪。\n莲叶不受水，盘珠走低昂。\n溽润逼衣篝，缝我新葛裳。\n媿彼作田人，蓑笠排青秧。\n出户懒着屐，扫地烧木香。\n白昼生睡思，徐徐到羲皇。\n梦觉闻鼓吹，草蛙怒方塘。\n竹尾起寒烟，湿萤度微光。\n邻翁闭门卧，中夕啼苍黄。\n三日绝薪卖，积潦势颓墙。",
        "dynasty": "宋",
        "collection_info": null
    },
    {
        "uuid": "cc40e0e5146e20277f21f050cb167d1f",
        "title": "秋感",
        "author": "陆文圭",
        "content": "遥夜百感集，白露下空庭。\n秋风入草木，众叶会飘零。\n甘液始润物，履霜渐阴凝。\n哀哉石榴树，谶语成添丁。\n兰艾既同焚，孰别臭与馨。\n皇天默不语，今古常青青。",
        "dynasty": "宋",
        "collection_info": null
    },
    {
        "uuid": "e8d92cc8f4b9bee73c71bc8a32e9f297",
        "title": "月",
        "author": "陆文圭",
        "content": "青天一片玉，上有众星列。\n夜中光渐小，让此玻璃月。\n白兔卯时生，桂子秋后结。\n天上有山河，两界隔吴越。\n何当御嫦娥，万里驾飞辙。\n太白为前驱，綵鸾相继发。",
        "dynasty": "宋",
        "collection_info": null
    },
    {
        "uuid": "0a7f6ae16b6b020630d0c3fba806bef2",
        "title": "徐德文索雪冈诗云已得而復失余寻旧稿亦无见想滕六遣六丁取之去矣再赋",
        "author": "陆文圭",
        "content": "雪飞不择地，因高势易积。\n玉龙二百丈，横卧前山脊。\n随香去寻梅，路白无行迹。\n铁笛吹一声，惊裂苍崖石。",
        "dynasty": "宋",
        "collection_info": null
    },
    {
        "uuid": "896125b8299b71964f4085c83f2c57d7",
        "title": "新移瑞香不得雨有嘆",
        "author": "陆文圭",
        "content": "瑞香儿女花，艷洁而芳妍。\n得之古精庐，移置列槛前。\n易地费人力，不出花自然。\n深虑本先拨，枝叶随之颠。\n是时夏久旱，不雨龟坼田。\n林木且忧枯，弱植岂自全。\n既已厄于人，况復遭此天。\n天与人仇之，命也花自怜。\n井筒灌朝夕，小润培芳年。\n封植岂无心，荣枯自有缘。\n何时回春风，笑挽司花仙。\n携手共樽酒，醉卧云锦边。",
        "dynasty": "宋",
        "collection_info": null
    },
    {
        "uuid": "2406365bc653ca75b2e0e2449f2387d0",
        "title": "生意堂赋玉簪花得相字",
        "author": "陆文圭",
        "content": "娟娟秋兰花，绿叶何披猖。\n沙鹭明玉羽，冰蚕吐丝肠。\n倩盼宜素绚，追琢少金相。\n居然铁石心，爱此风露香。\n何当竞春华，亦復委朝霜。\n折花三太息，援笔临清觞。\n明年花好在，坐客忘潇湘。",
        "dynasty": "宋",
        "collection_info": null
    },
    {
        "uuid": "ef14ee75ff18ae6addd4e7fdf77b0aa9",
        "title": "老桂古字韵",
        "author": "陆文圭",
        "content": "人受气之精，百岁惊风雨。\n少壮会有衰，神散无復聚。\n木受气之偏，生旺寄于土。\n枝榦老更奇，花叶落仍吐。\n君看山中桂，秋露滴金乳。\n种者是何人，赏者经几主。\n天香入酒冽，吸月空怀古。\n素娥笑白髪，对影独起舞。",
        "dynasty": "宋",
        "collection_info": null
    },
    {
        "uuid": "3ae76155814e856b8243a447d7bd3a88",
        "title": "咏松",
        "author": "陆文圭",
        "content": "老松如枯骸，短松覆儿髪。\n城中薪价高，斤斧不时伐。\n难长虬龙姿，免藏虎豹穴。\n樵童出山暮，步担挑新月。",
        "dynasty": "宋",
        "collection_info": null
    },
    {
        "uuid": "6eac13b515651031cadf8cc58fa155f5",
        "title": "泗滨石",
        "author": "陆文圭",
        "content": "荆山石有玉，楚国无人知。\n再献犹弗售，抱璞空自悲。\n他日遇良工，乃始称其奇。\n宝传数百载，邯郸又得之。\n秦人请城易，赵氏以为疑。\n不予宁负曲，予之恐见欺。\n相如奉使往，持璧指瑕疵。\n衝冠遽如许，睨柱欲何为。\n衣褐已归赵，汤镬安足辞。\n奇哉古若人，掩卷空嗟咨。\n是非定百世，成败止一时。\n天生此尤物，前后成祸基。\n有美当韫椟，衒鬻诚非宜。\n和氏不待价，刖足将尤谁。\n人才国轻重，璧岂系安危。\n相如真暴虎，虽死悔莫追。\n二子有遗憾，仲尼真吾师。\n泗滨一片石，不染自成缁。\n上有华林字，疑是故物遗。\n春官雅好古，传载烦文移。\n主人不敢惜，持贡白玉墀。\n埋光经几年，不与赏音期。\n无意博连城，得失轻毫釐。\n二事拟非伦，聊以资吾诗。",
        "dynasty": "宋",
        "collection_info": null
    },
    {
        "uuid": "ba87633613beb4ab575763d4ba89b24e",
        "title": "车",
        "author": "陆文圭",
        "content": "舟止奔牛堰，始识丹阳车。\n规制殊草草，力不任驰驱。\n淮安距宿迁，代之牛与馿。\n轩盖乃差大，双轮夹一舆。\n軝衡輗軏轸，名物与古殊。\n梓人不知经，多以方言拘。\n输载亦稍丰，日行百里余。\n御者非王良，陧杌不安车。\n蒲轮召申公，养老宜徐徐。\n干禄以为荣，愧我非纯儒。\n小儿问金根，其制復焉如。\n舆服汉最详，具载班范书。\n慎勿似韩昶，问学当勤渠。",
        "dynasty": "宋",
        "collection_info": null
    },
    {
        "uuid": "162fe7e3af97d1b79835a5c69305880d",
        "title": "挽赵益之",
        "author": "陆文圭",
        "content": "汝父昔吾友，汝翁昔我师。\n汝时侍亲侧，楚楚玉雪儿。\n稍长从吾游，学问乃大奇。\n风木不待养，垣室空遗基。\n成立汝有望，修短吾莫推。\n四世积善心，一门无庞眉。\n俯仰三十载，三丧路人悲。\n受气各有终，劳生嗟奚为。\n墙东荷锄叟，夙受汝翁知。\n老怀念畴昔，不觉哀涕垂。\n欲志殿中墓，健笔惭退之。",
        "dynasty": "宋",
        "collection_info": null
    },
    {
        "uuid": "1893ef1568e008a6256fb25b836e38c8",
        "title": "挽邓友梅",
        "author": "陆文圭",
        "content": "箫鼓何阗阗，西风弔客船。\n主人辞华屋，輤车落荒阡。\n芙蓉一片石，千古怀人贤。\n唤醒梅花魂，荐之秋菊泉。",
        "dynasty": "宋",
        "collection_info": null
    },
    {
        "uuid": "1f581747f554453652292c3af2bf9bd6",
        "title": "北入穆陵关皆山石崩沙北风尘起行人良苦因作",
        "author": "陆文圭",
        "content": "大风北来沙触面，行人咫尺不相见。\n寒日无光天地晦，一似项刘睢水战。\n四山确荦路摧车，磵壑涓流长一线。\n土檐烟突两三家，鬼貌鹄形何物变。\n葛卢牛语谁能别，公冶禽言难復辨。\n古磁浊酒时招饮，破瓮酸虀聊自荐。\n吾闻临菑称鉅丽，十二山河据形便。\n姑尤聊摄旧提封，夷吾小白初营建。\n三归反坫侈国中，九合衣裳出幽鄄。\n孟姜洵美共翱翔，稷下群游逞雄辩。\n盛衰气脉不可测，往来今古更相禅。\n干戈流徙人物换，水火崩腾陵谷转。\n会使雍门重感慨，无復苏秦昔夸羡。\n山东负海犹如此，六合茫茫难皋遍。\n安得长剑倚白云，手抉狂飈清九县。",
        "dynasty": "宋",
        "collection_info": null
    },
    {
        "uuid": "1abb444c498f98b5a0b20d4823f4cff2",
        "title": "出镇口止见小峰",
        "author": "陆文圭",
        "content": "镇东小峰独无侣，中峰徐来顾其弟。\n大峰偃蹇背面去，似嫌俗客不与语。\n无奈我行节节高，山欲藏身恐无所。",
        "dynasty": "宋",
        "collection_info": null
    },
    {
        "uuid": "2b19d61f38d0cd74b7dd347ca6b4583b",
        "title": "访何庵观水陆功德",
        "author": "陆文圭",
        "content": "山收雨脚云气湿，葛藤刺屦穿径入。\n精庐桃李花漫山，磬钟声绕落花间。\n野僧凈设伊蒲供，译说西方如说梦。\n我方谈笑耳不闻，寒窗暮对西山云。",
        "dynasty": "宋",
        "collection_info": null
    },
    {
        "uuid": "c64f2a7bf6502883c68bdd42d3ab1f3e",
        "title": "即事",
        "author": "陆文圭",
        "content": "南窗阴阴日色薄，北窗烈烈风声恶。\n破衲蒙头睡正浓，地炉煮餠铛折脚。\n小奴惊叫老婢嗔，我愧口腹烦他人。\n豪家香阁暖生春，人乳蒸豚蜡代薪。",
        "dynasty": "宋",
        "collection_info": null
    },
    {
        "uuid": "acd865f4f8570699500df4723e3d23b1",
        "title": "壬辰六月旦日记异",
        "author": "陆文圭",
        "content": "六月朔旦昧爽天，我梦蝴蝶飞翻翻。\n一声惊觉不可执，铿然有物堕我前。\n阴风萧萧榻震动，褰帷一咤声寂然。\n向空抹漆无所皋，堂上呼灯人自眠。\n一生学道心勿动，养气未敢轻先贤。\n元忠昔日鬼移床，厅庑之下凡三迁。\n稚圭卧内见匕首，金带忽置城头边。\n二公名德余不及，鬼贼揶揄空自怜。\n神姦无復照金鼎，偷儿何暇哀青毡。\n二端是否吁莫辨，一夕仓卒嗟何缘。\n吟哦未断纸窗白，山寺风雨鸣钟悬。\n起来搔首空四壁，湿薪竈婢愁炊烟。",
        "dynasty": "宋",
        "collection_info": null
    },
    {
        "uuid": "bc4d3a243a9073c006d1fc517e210982",
        "title": "庚子七月书事",
        "author": "陆文圭",
        "content": "今年低漥水生鱼，去年高亢旱坼龟。\n阴阳似属天公事，庙堂可是无皋夔。\n劝分纳粟令如火，老稚依然鹄形饿。\n嗟汝命薄独可怜，穹官巨室无凶年。",
        "dynasty": "宋",
        "collection_info": null
    },
    {
        "uuid": "52056a90e415c5aa992c45eb7dd896fe",
        "title": "腊月二十九日作",
        "author": "陆文圭",
        "content": "夜漫漫，尘冥冥。\n大车道上槛槛声，三十余里天未明。\n一轩一轾不得宁，倚坐兀兀摇心旌。\n天寒岁暮霜雪零，嗟哉客子谁汝令。",
        "dynasty": "宋",
        "collection_info": null
    },
    {
        "uuid": "09e42e48e1984c9492ef2643db36b868",
        "title": "和曹士开侍御见寄韵",
        "author": "陆文圭",
        "content": "南台御史忠贯日，当昼妖狐屏无迹。\n端方自是廊庙器，错落天球间宏璧。\n记曾缓带理江城，犹忆尊前坐谈客。\n春树相思白日晚，月梁入梦青灯夕。\n乘车戴笠高与下，倚楼看镜今非昔。\n壮心无復夜闻鸡，莫比司空鬚恨赤。",
        "dynasty": "宋",
        "collection_info": null
    },
    {
        "uuid": "2cea08b77f48f4a2b16d5be743f5736c",
        "title": "寿王君明",
        "author": "陆文圭",
        "content": "去年中秋月色高，吴山痛饮推文豪。\n今年依旧故乡月，纷纷青紫夸儿曹。\n世间儿曹何足数，芙蓉仙人在江浦。\n握荃怀瑾遗世纷，黄卷日与圣贤伍。\n曾攀月桂臼边枝，素娥夜半睡不知。\n觉来薄怒赪自持，与仙重约三秋期。\n一朝功成九霄去，小黠肯顾偷桃儿。\n城东白髪龙钟叟，瓣香来祝仙人寿。\n长生辟谷未要学，千载与君期不朽。",
        "dynasty": "宋",
        "collection_info": null
    },
    {
        "uuid": "8dd8609b4e3980cd05e61df330037d92",
        "title": "察罕布哈忠翊父殁王事母表门闾本官弃职侍养守制三年一门节孝人所难能作诗美之",
        "author": "陆文圭",
        "content": "王气初不限中华，至性未尝根六籍。\n门闾节行世所钦，父子忠孝天应惜。\n连环解玉理坚緻，老蚌剖珠光的皪。\n伯也执殳万人敌，血染征衣归不得。\n空留明镜照孤鸾，妾颜如花心如石。\n鬒云渐变蚕丝白，蓬首何曾御脂泽。\n北堂手植忘忧草，幸有斑衣可娱老。\n不须遣使寄当归，儿无远志归来早。\n事亲日短当爱日，祇今三年已素鞸。\n宰予衣锦殊未安，温峤绝裾非小失。",
        "dynasty": "宋",
        "collection_info": null
    },
    {
        "uuid": "23fe043db1b5a6e13677ecfaf022d04a",
        "title": "雅宜山在城西五十里有德庆庵在其下穹窿山福顺寺长老绍尧翁作诗取以雅宜为号求诗",
        "author": "陆文圭",
        "content": "雅宜山低一拳石，气压华嵩千丈碧。\n不论城市与林丘，爱山例是诗人癖。\n寒泉修竹苍崖底，青山解与高人语。\n花落猿吟总是机，举似山僧尽成句。\n山僧来献诗人号，百种不如山色好。\n德庆禅床明月夜，馆娃人海红尘晓。\n我知山心雅好静，荦确不容车马造。\n草堂宜雨又宜晴，藜杖芒鞋时一到。",
        "dynasty": "宋",
        "collection_info": null
    },
    {
        "uuid": "2e92f38ad4446f8955860368cc170789",
        "title": "赠道人周大方",
        "author": "陆文圭",
        "content": "道家者流双凤仙，迂访墙东老田叟。\n叟读儒书五十年，一事不成今白首。\n道人过门何所求，期将汗漫东北游。\n青蛇三尺风雷吼，玄鹤一声天地秋。\n吏商奔走日百里，区区嗜利与名耳。\n道眼视之海中沤，炎夏长途何必尔。\n吾师之师柱下史，紫气曾惊关尹喜。\n当时剩却五千言，焉用老人诗一纸。",
        "dynasty": "宋",
        "collection_info": null
    },
    {
        "uuid": "3ce7acf1a2d5b89ee570cb19054207f2",
        "title": "赠潘道士祈雨",
        "author": "陆文圭",
        "content": "人天相距尺有咫，雷电六丁绕吾指。\n药师马上寄小瓢，夜半一滴洒千里。\n古湫源竭老蛟泣，新秧秀濯田畯喜。\n匣收宝剑捲阴符，师归宴坐茅峰裏。",
        "dynasty": "宋",
        "collection_info": null
    },
    {
        "uuid": "94eb0ddffcceda2aeddfe1ee8460e5ec",
        "title": "赠郑元明术士自言安晚之孙故诗及之",
        "author": "陆文圭",
        "content": "梁灏八十有二岁，自从天福逮雍熙。\n中更干德五星聚，晚赐龙头拜玉墀。\n吾今之年灏相若，布衣落拓何能为。\n吟诗独与熊儿和，作赋那求狗监知。\n龙钟久纳少年侮，耿介尤为谄子嗤。\n吾闻长沙赵彦仁，豫知郑相秉化钧。\n从容杯酒託二子，端嘉之际俱名臣。\n是时宋德已衰谢，扶颠江左尚有人。\n安晚之孙今为庶，嗟我与子俱邅迍。\n不须谀我有许寿，且道何时脱子贫。\n清和四月天气新，共买一醉抛青春。\n穷通寿夭俱莫问，盖世英雄一窖尘，草间惟有石麒麟。",
        "dynasty": "宋",
        "collection_info": null
    },
    {
        "uuid": "d2ca6cff258966560c864501b55930ac",
        "title": "赠张明德星士",
        "author": "陆文圭",
        "content": "二曜五纬万古悬，甘石之学今不传。\n术家能以天占人，圣人乃以人占天。\n仁义礼智性所具，吉凶祸福命使然。\n命天俵赋定不易，性我受用修则全。\n经文二百有五字，明德乃在新民先。\n君从何处讲此学，直遡建洛窥先贤。\n工夫潜深秋日静，本真莹静霜月圆。\n市声初散帘欲下，龟筴未收客下马。\n一人妄计秩崇庳，一人猥算资高下。\n纵横二位布逆顺，错落五行分制化。\n先生拊掌笑且答，二客相看面如赭。\n徐言至善同一初，非愚不足智有余。\n万物不齐气杂揉，是心本明如太虚。\n不须詹尹就决疑，客如不信问子舆。",
        "dynasty": "宋",
        "collection_info": null
    },
    {
        "uuid": "8eba1110e6d18e4b6a2a098e1d536123",
        "title": "壬申冬晦叔译史归别小诗奉饯",
        "author": "陆文圭",
        "content": "苍颉制字传羲皇，鬼神夜哭殊仓黄。\n语言声律未易下，嗟君楚产学北方。\n又能经术饰吏事，笔墨岂足尽所长。\n邮亭一夕饮离觞，他年富贵勿相忘。\n天无烈风海波静，白雉九译贡越裳。\n盛时努力早出仕，成诵姬旦坐明堂。",
        "dynasty": "宋",
        "collection_info": null
    },
    {
        "uuid": "5781993f0d6c307777d9bf16bd19a2b2",
        "title": "从圣国宝二茂才叙别",
        "author": "陆文圭",
        "content": "龙门世家史学祖，足涉淮湘到邹鲁。\n儿生堕地弧在左，妇闭车中为谁苦。\n二君雁荡游虎林，逆旅一笑论古心。\n地炉画灰事未竟，推窗看天雪意深。\n山寒约共梅花语，江水东流予北去。\n明年春风上石渠，道傍为我弔望诸。",
        "dynasty": "宋",
        "collection_info": null
    },
    {
        "uuid": "1f3b9660dfa9000f2249e1c5dbdc8496",
        "title": "留别山村乐闲菊存爱山梅村并寄景初慎与国华",
        "author": "陆文圭",
        "content": "南来飞雪如柳花，北归柳花如飞雪。\n干坤偪仄困羁旅，江山苍莽惊岁月。\n白云冉冉千里外，滴尽春林子规血。\n故人回首乱峰青，古堠斜阳照离别。",
        "dynasty": "宋",
        "collection_info": null
    },
    {
        "uuid": "d0457bcc5daa5c3632ebd40e7d69788a",
        "title": "送马伯亨西省郎中",
        "author": "陆文圭",
        "content": "惊吾学问非少年，羡君功业当壮年。\n曾闻鸡声共起舞，老我输君独着鞭。\n腊寒枯柳不堪折，欲别未别心茫然。\n关塞黑风虎方啸，江湖白浪龙正眠。\n洪都西统数千里，俊乂如林足驱使。\n好将旧榻拂尘埃，佳客可能无孺子。",
        "dynasty": "宋",
        "collection_info": null
    },
    {
        "uuid": "b1645de56cb045f1d90c1ec454649b9e",
        "title": "送干寿道同知北上",
        "author": "陆文圭",
        "content": "甲寅诏下兴贤才，吴中多士轰春雷。\n门外鹄袍那可数，一人独上黄金台。\n宦途诘曲容不得，直向东海窥蓬莱。\n蓬莱水阔云气浮，眼看健翮摩天游。\n故乡六载不归去，老尽西风菊径秋。\n归来四壁亦不恶，人羡锦衣君不觉。\n馆娃茂苑正凄凉，古汴黄河復漂泊。\n问乡安在迟一见，承恩内直金华殿。\n从容薇阁演丝纶，花间应隔同年面。\n自恨山中老樗栎，拥肿不堪逢匠石。\n枯梢无復起春风，一生空负吹嘘力。",
        "dynasty": "宋",
        "collection_info": null
    },
    {
        "uuid": "65ded7c09472162cda30a879170c5da5",
        "title": "送祝君晟之官昌化",
        "author": "陆文圭",
        "content": "九里河梁昔携手，酒酣共折城南柳。\n春风六载忽吹过，浮云万事无不有。\n余生闭户忍寒饿，薄宦随方困奔走。\n径从莲幕换青衫，犹胜兔园嘲白首。\n我床昨夜破却瓮，君印何时大如斗。\n肯将车服耀故人，未觉来往烦佳友。\n从今出处可忘言，柳边重饮城南酒。",
        "dynasty": "宋",
        "collection_info": null
    },
    {
        "uuid": "adb437991958da4f360ea383627ae4dd",
        "title": "送经之偕义斋两舍人入燕併呈善之待制",
        "author": "陆文圭",
        "content": "君马三渡白沟河，沟水东流青草多。\n踞鞍顾盼聊试耳，伏枥悲歌奈老何。\n古人千金重然诺，把臂况受生死託。\n肯先申白独辞楚，且伴机云双入洛。\n道远始知离别苦，地僻应思宦游乐。\n荣名日久当日厌，浮生花开又花落。\n平世应无战国材，选贤何日到金台。\n寄声玉堂老仙伯，桂树秋风归去来。",
        "dynasty": "宋",
        "collection_info": null
    },
    {
        "uuid": "c676dcffe9673e89387cc6a070da9569",
        "title": "送节之衡之两舍人入燕",
        "author": "陆文圭",
        "content": "龙驹凤雏两陆子，并驾秋风鞭騄駬。\n老眼一见失惊喜，定知乃翁元不死。\n生子真足慰人心，景升诸儿豚犬耳。\n满朝誉翁不容口，世禄固应传不朽。\n为官岂计多得钱，取印终须大如斗。\n我是韩家十八郎，里中曾拜北平王。\n碧梧停鹄已飞去，玉雪娟娟今在傍。\n往事伤怀泪如水，矻矻穷年吾老矣。\n欲追霞佩小颉颃，手倦束书携不起。",
        "dynasty": "宋",
        "collection_info": null
    },
    {
        "uuid": "e57f8fe410143c5acd41a128c9e3552f",
        "title": "送杨起之安丰录判",
        "author": "陆文圭",
        "content": "芍陂茫茫古边城，鸡犬相闻今乐土。\n交兵往事空流水，避乱居民尚遗堵。\n似闻此地岁丰穰，要得清官手摩拊。\n君才天马足神骏，老大去年参选部。\n闽中实历禆风宪，淮右先声动官府。\n争看祖道车骑众，力疾登途霜月苦。\n墙东故人懒出门，浊酒黄花对谁舞。",
        "dynasty": "宋",
        "collection_info": null
    },
    {
        "uuid": "9541b0b7d455973d615f3a18627dcf11",
        "title": "送黄子高常熟教授",
        "author": "陆文圭",
        "content": "儒科一废四十年，甲寅诏下初兴贤。\n鸡窗夜半同起舞，竟让祖生先着鞭。\n去乘騄駬首燕路，归骑赤鲤游琴川。\n川中疑有古文学，子游故里今依然。\n采芹思乐絃且歌，官况虽清奈冷何。\n省台衮衮岂足羡，燕雀喧啾入网罗。\n残春积雨困花柳，天气昏昏如中酒。\n怕逢北客问新事，更恨东人夺佳友。\n暮年离别意鲜欢，追思得失空长叹。\n诗成写寄掩关卧，梦逐飞絮黏征鞍。",
        "dynasty": "宋",
        "collection_info": null
    },
    {
        "uuid": "3b3266e292bea9ffeaefbd38e55757d3",
        "title": "奉饯子华教授北上时癸酉三月",
        "author": "陆文圭",
        "content": "清明上巳三月中，一春天气少冲融。\n曈曈初日翳復吐，黄尘涨起西北风。\n有客束书挟两童，南来两马一马骢。\n举鞭萧萧易水东，博徒剑客时相逢。\n怪君体弱心甚雄，声名壮健惊老翁。\n元英磨室渺无踪，黄金谁为隗筑宫。\n茫茫宇宙今古同，天时人事安有终，江柳自绿山花红。",
        "dynasty": "宋",
        "collection_info": null
    },
    {
        "uuid": "5e75cae5baf9f45cd2e6d13b9541e959",
        "title": "送吏员迁调松江",
        "author": "陆文圭",
        "content": "吏员务选才具良，不问他邦与吾乡。\n珠金出产已足贵，兰桂移根亦自香。\n诸君此行良不恶，居家何如宦游乐。\n季鹰曾忆松江鲈，士龙空叹华亭鹤。\n昔人还乡苦不早，今人离乡涉远道。\n渔舟泛泽青茫茫，客衣吹霜白皜皜。\n朱甍结构井邑富，画戟清闲官府好。\n纷纷刀笔心自厌，落落功名身未老。\n要看入海运大鹏，不恨出山成小草。",
        "dynasty": "宋",
        "collection_info": null
    },
    {
        "uuid": "3e02b808bc55b4dc375f9ff1a6fd6b5b",
        "title": "送吴子长入京",
        "author": "陆文圭",
        "content": "乙亥江城守宵遁，连营锦帐排锋刃。\n丁男释耒儿女啼，朱门一夕黄金尽。\n我时拥卒护乡井，纻袍白马君来省。\n石床试剑人血腥，地炉传酒牛炙冷。\n手挥谈麈看落月，平明索饭出门别。\n虎林山头却寄书，一字不问家何如。\n干坤风雨旦復旦，家家昇平吃饱饭。\n君才筦库久繁剧，我老诗书更忧患。\n肯将出处问猿鹤，自觉高低笑鹏鷃。\n浩荡炎风扇区野，斜日征鞍古榆下。\n功名不復念远道，富贵自觉颜色好。\n俯仰畴昔予何言，梅雨敲窗湿诗草。",
        "dynasty": "宋",
        "collection_info": null
    },
    {
        "uuid": "cca99b177d260c0730a99f07038cb33b",
        "title": "送罗秋崖",
        "author": "陆文圭",
        "content": "宰相昔起富春山，门生四海皆达官。\n笺书争宝朵云样，题诗便隔纱笼看。\n知君相与有瓜葛，绝口不道人所难。\n何不跨鳌上金銮，胡为采芹坐江干。\n群鸮飞来争野葚，三鳣不足供朝餐。\n人生荣悴何足叹，海水会使桑田干。\n当轩下马昔日盛，闭门罗雀今朝閒。\n群儿瑟缩手不热，先生落魄毡犹寒。\n范阳城南丹旐归，何人送者车班班。\n羊昙独洒西州泪，孟尝空感雍门弹。\n老树春残蝴蝶去，沧江岁晚白鸥还。\n北风吹雪被长峦，诗囊酒榼随征鞍。\n请君读诗饮美酒，归日谢客牢闭关。\n世间万事不须问，西湖柳色差可观。",
        "dynasty": "宋",
        "collection_info": null
    },
    {
        "uuid": "b3e18a084cd994a75dd87a9613c6d6d3",
        "title": "送吴君远",
        "author": "陆文圭",
        "content": "暨阳幕职无他奇，置薤一本水一盂。\n钟鸣张烛起署事，坐看日落庭西隅。\n雁行钳纸走却立，高悬明镜分丝铢。\n长官堂上口啸诺，时时隔舍闻歌呼。\n荒村人閒花自落，圜扉昼静草欲芜。\n褰帷使者上治状，为出清冰置玉壶。\n小儿踉蹡老翁怒，细问代者如君无。\n楚苔渍雨古驿寒，酒酣写出阳关图。\n君行上马慎勿驱，梅水绿涨南兴湖。",
        "dynasty": "宋",
        "collection_info": null
    },
    {
        "uuid": "da9f9d0aba614283375b49e7f95adc4c",
        "title": "送黄子高如泰州谒朱南伯",
        "author": "陆文圭",
        "content": "采采江蓠步石磵，东望海堤青不断。\n故人泮上谁饮酒，尺素不来鱼尾短。\n黄子卓荦文更奇，命驾千里赴相思。\n长江鳬雁不足数，旷野虎兕将何之。\n景德寺前读书阁，彦国九原不可作。\n寄声故人加餐食，昨夜秋风淮水恶。",
        "dynasty": "宋",
        "collection_info": null
    },
    {
        "uuid": "29b7997d75167501a9be4850412953f0",
        "title": "送张子野",
        "author": "陆文圭",
        "content": "江淮落南俯闽峤，山水相背风马牛。\n间关草就北征赋，日暮弹铗君何求。\n袖中漫刺通姓名，犹及庆历思中州。\n子京永叔老交友，白首鶑燕陪风流。\n今无花月听水调，但见满目森戈矛。\n长歌送君万里游，天荒地老令人愁。",
        "dynasty": "宋",
        "collection_info": null
    },
    {
        "uuid": "5a322b8fbd8236d9eb43ddf3e440c2d2",
        "title": "送徐舜辑",
        "author": "陆文圭",
        "content": "彦霖父子魏公客，持国之兄招不得。\n豪华落尽漳水流，主人眠石扃醉白。\n天倾地坼古今愁，浣花穷杀老参谋。\n窗寒雪压灯昏夜，门静虫吟叶落秋。\n平生故人渺江浦，谁往省之遣宗武。\n惜哉赤白两洪崖，敢道交情弃如土。\n回舟苹浦思依依，空忆桃花鲚鲙肥。\n竹西骑鹤不可去，西州万里将安归。\n南山之阳木已老，南山之阴木尤槁。\n不信春风吹不苏，珍重岁寒宜自保。",
        "dynasty": "宋",
        "collection_info": null
    },
    {
        "uuid": "ee0cd18edc45484dae4be4fd82995893",
        "title": "送仲华葛兄",
        "author": "陆文圭",
        "content": "蓉城诸葛何绵绵，一门青紫三百年。\n闻孙流落湘江上，手握美瑾怀香荃。\n夜行衣绣岂足荣，归梦皛皛经山川。\n君家元有紫荆树，一枝两枝枯或妍。\n当暑归来憩其下，俯仰陈迹心茫然。\n墙东野人头雪白，乃翁坐上琴书客。\n凤毛一见眼双明，豚犬吾儿空自责。\n追思老少各时异，坐阅兴衰疑世隔。\n江湖来往慎风波，他年重会铜驼陌。",
        "dynasty": "宋",
        "collection_info": null
    },
    {
        "uuid": "bb7b269c93d315ca1c77ca41c9a17483",
        "title": "送北禅释天泉长老入燕",
        "author": "陆文圭",
        "content": "金身梦觉白马东，西来禅教各一宗。\n讲师高据狮子座，缁素群集惊盲聋。\n天华咫尺飞坠地，夜烛神光满室红。\n远师道林嗣宗风，专谈义学离禅锋。\n三叶五性总超诣，一枝擘与天泉翁。\n不泥筌蹄求解脱，不执文字迷本空。\n黄梅四月上卢龙，骑馿不下莫相逢。\n徐州麦饭足可饱，青州布衫谁与缝。\n卢沟桥边石头滑，飞锡径入明光宫。\n手挥玉麈天颜喜，身被红绡帝渥浓。\n回头却笑虎丘石，夜半不忆寒山钟。\n君不见懒残昔住衡山峰，使者召之终不从，天寒垂涕石窟中。",
        "dynasty": "宋",
        "collection_info": null
    },
    {
        "uuid": "8584ee120883285eec92fd76ecd5492a",
        "title": "己卯题吴江长桥二首",
        "author": "陆文圭",
        "content": "瓜步投鞭湿马尾，吴江犹是衣带水。\n阳侯不敢驾风涛，神剑自断长虹死。\n木罂夜半飞渡军，缚筏驱丁命如蚁。\n波心两龙忽跳出，一声金鼓波神泣。\n兴废相望五六载，斜阳独倚栏干立。\n酒酹波神叫不应，剑铓冷浸秋蒲碧。\n江头朱栏四千尺，一望初疑几十里。\n左约江流右截湖，桥东出日桥西雨。\n渔歌答响远相失，群雁旅泊迷葭苇。\n荒村独木横野渡，深厉纔能湿衣履。\n乘舆足受两三人，犹当杠梁涉溱洧。\n书生眼力小如瓮，一皋巨丽心惊喜。\n吁嗟人力不可到，毋乃神功役山鬼。\n忆昔燕兵下江浙，马逸风騣卷滩尾。\n长驱水陆一时进，钱塘破竹从风靡。\n川流衰竭王气尽，成败反復固其理。\n汴师平南将彬美，南人死恨樊若水。\n采石浮桥一夕成，晓出降幡人姓李。",
        "dynasty": "宋",
        "collection_info": null
    },
    {
        "uuid": "53ca47cdcfe2163c17059724cd3f46a1",
        "title": "宁晋李照磨筑室奉亲名曰芝室索客赋之",
        "author": "陆文圭",
        "content": "口诵严君口授书，手提慈姥手缝衣。\n寸草安能报春晖，远志不敢回当归。\n嗟儿客宦游有方，舅姑晨兴妇在旁。\n手供鲑菜晡下堂，几席代汝亲扶将。\n白云英英赵州山，玉琴石榻窗户閒。\n上池饮罢燕坐间，生香满室光照颜。\n钟英毓秀自乃翁，草木臭味将毋同。\n借锄取箒面发红，偕饮甘露熏祥风。",
        "dynasty": "宋",
        "collection_info": null
    },
    {
        "uuid": "c8e4fd5343ad2f9ae1ec72836eb0b4fe",
        "title": "寄题俞氏草堂",
        "author": "陆文圭",
        "content": "浣花老人溪上住，野梅官柳桥西路。\n碧鸡坊外少人行，晓带春星自来去。\n荒基藓合无寻处，峡川万古流诗句。\n紫芝之孙居澄江，琼茅结宇青竹窗。\n南墙夜深塔铃语，古寺白鹤飞来双。\n索我新吟写君趣，开卷悠然起幽思。\n我尝十年卜山居，经营未有瀼西地。\n风流纵似老参谋，资给应无贤录事。\n愿君分借半间云，胜日当携茶具至。",
        "dynasty": "宋",
        "collection_info": null
    },
    {
        "uuid": "f007f33a9b41cbe9c3fe4e8eff97ae3d",
        "title": "题南夫四时佳致园亭",
        "author": "陆文圭",
        "content": "桐川博士老文学，出处乃在可否间。\n舍东支径劣百步，墙北危亭俯两山。\n风花辞枝黏草碧，雨竹卸箨连苔斑。\n林皋红叶白雁早，江国琼英翠羽寒。\n一年天与四时景，百岁人无半日閒。\n扰扰鸣钟戒晨起，昏昏秉烛愁夜阑。\n蜉蝣生死寄黄壤，乌兔飞走凋朱颜。\n主人自得静中趣，物理常于动处观。\n从容琴书寓真乐，邂逅樽前追清欢。\n良时佳友不易得，恶客未至门先关。",
        "dynasty": "宋",
        "collection_info": null
    },
    {
        "uuid": "7dad26a747c9ac9d4cf97c6127c943bd",
        "title": "题立斋不碍云山亭",
        "author": "陆文圭",
        "content": "英英山中云，苍苍云外山。\n云山偃蹇若高士，不傍贵人门户间。\n藕堂老人家四壁，诗句曾参浣花客。\n一亭半落平畴外，拾尽干坤眼犹窄。\n樵歌断处起寒青，鸟影明边际空碧。\n玉鸾不入巫阳梦，满榻凝尘室生白。\n昨宵础润卜雨来，岸巾栏角小徘徊。\n忽然一片黑模糊，失却万丈青崔嵬。\n有风飒然起林薄，如觉天日徐徐开。\n推窗看山色如故，断云飘零不知处。",
        "dynasty": "宋",
        "collection_info": null
    },
    {
        "uuid": "c642b41c0051ff6296b21f4a05b124f8",
        "title": "书范石湖白髭行后",
        "author": "陆文圭",
        "content": "渡江莫盛干淳间，虞范诸贤鬓未斑。\n功名草草负遗恨，老死不见巩洛山。\n我近经行石湖路，范家水名王家墓。\n风流一代竟澌尽，手泽何人为珍护。\n直当慷慨论兴亡，奚暇悲歌嘆衰暮。",
        "dynasty": "宋",
        "collection_info": null
    },
    {
        "uuid": "bdee83193f5b38fc1edeb4629f1f2546",
        "title": "题程子充少监家藏二诗遗墨",
        "author": "陆文圭",
        "content": "教子惟欲谄，嫁女惟欲官。\n床屏触头乃翁怒，文书衔袖媒姥谩。\n痴人一笑可绝倒，古训相传良独难。\n大夫有愧程监察，上谷敢望元遗山。\n易箦微言尚典刑，出门别语重丁宁。\n子无橐装与宝剑，女无绣褥与金屏。\n各赠骊珠五十六，藏在肺腑为深铭。\n梓乔俯仰俱莫及，冰玉清润尤相形。\n水衡使者直而温，遗山宅相监察孙。\n禔身务学承先志，范世传家示格言。\n正大去今八十年，流风遗俗犹有存。\n谁能题诗墓柏下，使两仙翁起九原。",
        "dynasty": "宋",
        "collection_info": null
    },
    {
        "uuid": "2c88d26372b530b88a78d22814fa0c46",
        "title": "甲申春张菊存游洞霄诸公饯诗盈轴越明年余过故都补行卷之末",
        "author": "陆文圭",
        "content": "春申下邑荒江滨，有眼不识钱塘春。\n朅来南北两高峰，乍见西施真美人。\n晓妆浓淡看不足，誓结鹑衣老湖曲。\n安知湖曲有高人，如此仙姿尚嫌俗。\n别寻大涤登天柱，气压群峰三十六。\n归来书窗风雨夕，潜听三竺山灵哭。\n睠言玉局老飞仙，摩挲铜狄今几年。\n神蛟飞鼠亦何有，金堂玉室空茫然。\n天风吹醒丹泉酒，碧桃津远人回首。\n石上禽余捣药声，绝怜无诀授长生。\n今年却被山灵笑，依旧湖堤拾芳草。",
        "dynasty": "宋",
        "collection_info": null
    },
    {
        "uuid": "8c02847a6887f0f7be661561b3a75447",
        "title": "题金陵海月潮卷",
        "author": "陆文圭",
        "content": "太阴朔望有盈亏，海外随之互消长。\n夜半秦淮涌月来，一轮却挂钟山上。\n山中那得有潮音，尊师鼻息如雷响。",
        "dynasty": "宋",
        "collection_info": null
    },
    {
        "uuid": "41f7fdb9fded9ff66eb4bbfb1d4c24b1",
        "title": "题尹存庵行卷",
        "author": "陆文圭",
        "content": "钱塘筑坞高于郿，黄金铸成九鼎移。\n木棉羁魂招不得，方士入海从安期。\n庐陵二老当时在，翰墨光芒透纸背。\n尔后空闻化鹤归，我今欲见啼鹃拜。\n长安市上重经过，逢人问是伯休那。\n劝君且寻遂初赋，人家国事竟如何。",
        "dynasty": "宋",
        "collection_info": null
    },
    {
        "uuid": "3300dbaa26aa51f881c834efe4abe8de",
        "title": "题分宜谢草庐行卷",
        "author": "陆文圭",
        "content": "袁曹官渡争雌雄，荆州侨寄大耳翁。\n涕流髀肉消不尽，试与元直游隆中。\n隆中自有躬耕者，布衣抱膝茅檐下。\n从容一曲梁甫吟，不觉将军三枉驾。\n室中屏人纔数语，跨荆包益成鼎峙。\n南阳陌上龙出云，永安宫中鱼得水。\n古今成败真邮传，英杰千年不一见。\n识拔端由品藻公，位置无嫌草茅贱。\n山中谢客江烟昏，谁携行卷到柴门。\n手披康乐草庐赋，知是兰庭佳子孙。\n春塘柳禽成昨梦，炎兴相业更谁论。\n洞庭三江风浪奔，鲸鱼出没相吐吞。\n何为四方归来些，山堂鹤怨能移文。",
        "dynasty": "宋",
        "collection_info": null
    },
    {
        "uuid": "0a55a08cd4a20bd62dd3c574cb26f0a2",
        "title": "题张南山庆九十诗卷",
        "author": "陆文圭",
        "content": "翁今百岁少十年，我少公年二十五。\n天与翁龄百二十，我已化作原头土。\n延年剩得饮食乐，损寿多应作诗苦。\n梅开傥获登公堂，一醉犹能戴花舞。\n儿孙拍手向我语，公漆点鬚贝齐齿。\n降原陟巘步如飞，饱饭何曾饮人乳。\n梦中犹记前朝事，二老相逢必欢喜。",
        "dynasty": "宋",
        "collection_info": null
    },
    {
        "uuid": "c48db305c59f3d60a2f0b3d618c0d048",
        "title": "题王復初所藏子昂临禊帖",
        "author": "陆文圭",
        "content": "昭陵玉函出人间，开平经今四百年。\n永和远距贞观先，俯仰陈迹俱可怜。\n古人学书如学仙，笔锋谁入玄之玄。\n水晶宫裏佳公子，风流翰墨皆天然。\n我评逸少非真逸，史载深谋并绝识。\n独留茧纸博千金，似是艺成能掩德。\n名士由来贋逼真，书空咄咄彼何人。\n遗才流落稽山下，修竹娟娟万古春。",
        "dynasty": "宋",
        "collection_info": null
    },
    {
        "uuid": "febdc86fd94b5c1353a84a6b34640b3b",
        "title": "题登瀛图",
        "author": "陆文圭",
        "content": "世传阎公学士图，意象旷雅难形模。\n山僧临本持索句，展卷復掩空长吁。\n秦王功高塞宇宙，搜揽豪隽供驰驱。\n内怀矛甲伺同气，外示閒暇耽文儒。\n临城开馆构杰阁，坐见瀛海移西都。\n分番夕宿无厌倦，珍膳日给何丰腴。\n天光下照天策府，煌煌星象经天衢。\n房乔夜半进危计，平明一矢惊临湖。\n群贤崛起辅贞观，亦有淹滞如颜苏。\n惜哉燕翼谋未善，祥麟接武容妖狐。\n殿阶置笏怒未解，田舍收麦言何谀。\n策名书府真有腼，空与老姥扶天枢。\n贵人一代骨已朽，史笔千载心犹诛。\n阎公绝艺今亦无，长安落日明榛芜。",
        "dynasty": "宋",
        "collection_info": null
    },
    {
        "uuid": "b8ce6168b7d5104012581e5e66374c36",
        "title": "跋明皇贵妃并马图",
        "author": "陆文圭",
        "content": "声残玉笛梨花月，笑指骊泉浴香雪。\n宣来天驷玉花骢，醉僛金勒摇东风。\n阿环并辔微相顾，一点芳心倩鶑诉。\n五溪老奴侍鞍侧，招摇先入华清路。\n行幸东西春復秋，那知忧乐两相酬。\n朝元警跸犹清道，胡马长嘶出蓟幽。\n猿声霜冷巴山晓，锦袜遗香清渺渺。\n南内凄凉稀进御，海云空阔蓬莱小。\n泪湿花容春雨余，纵有丹青画不如。",
        "dynasty": "宋",
        "collection_info": null
    },
    {
        "uuid": "25cc0624dba68f06a4a011c4af62a3c8",
        "title": "跋赵太祖与韩王蹴踘太宗石守信楚昭辅党进环而观之",
        "author": "陆文圭",
        "content": "紫微垣近一小星，作戏敢与太阳敌。\n诸将旁观信雄武，不逃书记收兵策。\n开封府尹真天人，受谮朱崖疑老臣。\n幸自宫中启金匮，忍使涪陵竟陨身。",
        "dynasty": "宋",
        "collection_info": null
    },
    {
        "uuid": "4bd0ee1d2d0a23c05f09a98ab079bb0a",
        "title": "题万户府瑞麦图",
        "author": "陆文圭",
        "content": "河中之野木连理，文人作颂何所美。\n鲤湖之水莲双葩，史臣纪异不足夸。\n木叶饥来岂堪食，莲花远观空有色。\n由来上瑞是丰年，芙蓉池外麦连天。\n一茎三穗攒秀颖，好事军中万口传。\n阅武堂成政多暇，刀剑不如牛犊价。\n老农噉饭看昇平，奇祥异产从天下。\n香饵先收夏陇云，雪匙可卜秋田稼。\n绝怜西蜀杜参谋，困饥空怀当世忧。\n崆峒麦熟无人穫，且问王师休未休。",
        "dynasty": "宋",
        "collection_info": null
    },
    {
        "uuid": "c57d689e7475453fc39fe5d281112e4c",
        "title": "题刘晦卿月楼图并饯秋闱之行仍不犯月楼字",
        "author": "陆文圭",
        "content": "君不见刘越石，晋阳铁骑围城急。\n一声长啸震山谷，抛弓散走群儿泣。\n又不见庾元规，武昌僚佐相追随。\n坐据胡床夜笑语，不知宾主竟为谁。\n枕戈待旦成何事，终让着鞭先士稚。\n况復西风尘污人，茂宏举扇思还第。\n嗟嗟二子逢世乱，误长清谈空致患。\n争如今夕倚阑人，一生饱吃升平饭。\n百城桴鼓夜不鸣，万里山川秋愈明。\n黄鹤孤飞白鸥睡，捲帘露气下三更。\n初听笛声何激烈，再听书声更清越。\n素娥密约无人知，今秋丹桂来先折。",
        "dynasty": "宋",
        "collection_info": null
    },
    {
        "uuid": "c773da22d4c66c2b2e55c6a19c65ca9b",
        "title": "题金君泽家山飞云图",
        "author": "陆文圭",
        "content": "吴姿楚态谁使然，白石齿齿山娟娟。\n孤云欲断不断处，中有万斛潇湘烟。\n黄榆日晚长洲路，木叶山头几风雨。\n一声寒雁江南书，萱草灵椿解相语。\n解相语，君应知。\n山风猎猎游子衣，毕逋有待何当归。",
        "dynasty": "宋",
        "collection_info": null
    },
    {
        "uuid": "b71ee6baec9537398aad4f2436744bb1",
        "title": "应昌路驿傍有古松一榦生十八枝为斧所伤江西胡生图以示州长官命余作诗",
        "author": "陆文圭",
        "content": "卢龙迤北道应昌，八月飞雪六月霜。\n阴风萧飒百草僵，牛羊陇坂狐兔冈。\n破邮古庙人鬼静，傍植巨木百尺强。\n孤根绵绵蛰幽土，枝榦直上凌穹苍。\n何年堂堂十八公，会朝侍立冠剑长。\n中有二公能死节，张许崛强存睢阳。\n余生幸或逃斤斧，远地何由选栋梁。\n西江行客苦好事，一见携之袖裏藏。\n摩挲老眼识奇怪，兴作万里神苍茫。\n寒斋无復丁生梦，腹内惟闻葵藿香。",
        "dynasty": "宋",
        "collection_info": null
    },
    {
        "uuid": "eba812500bd4f3bf65bc86d8186b68b8",
        "title": "唐人洗马图",
        "author": "陆文圭",
        "content": "君不见雀鼠谷抵介休壁，马甲不解王不食。\n又不见泰山马色别为群，东封望之如锦云。\n英雄角力多相值，嬖倖承恩思自媚。\n不辞汗血千里劳，驱死尘沙那得避。\n何如落日清水湾，骅骝独步春草閒。\n圉人袒肩没两踝，控辔欲上未上间。\n静观物理坐叹息，玉花惨淡何人笔。\n少陵野老最善评，弟子曾入将军室。",
        "dynasty": "宋",
        "collection_info": null
    },
    {
        "uuid": "3cb995d4eef7fc6af49c2dd163c6c546",
        "title": "跋牧马图",
        "author": "陆文圭",
        "content": "平原浅陂，水草甘美。\n枯梢吹风，日落尘起。\n物色祁连山前路，又似踰关渡陇水。\n一人解鞍枕欲睡，一人褶袴手仰指。\n一人持辔却回头，万马攒蹄行復止。\n饮者嚙者各自然，驰者忽在立者前。\n驹而幼者随壮者，浴者出没晴波川。\n风騣雪尾不受鞭，并驱逐者如争先。\n须臾两骑独殿后，戎笠持兵相格鬬。\n老羝挟乳自成群，牧羝人远傍无救。\n何人丹青手摸写，崿礴胸中有全马。\n陆子作诗配駉野，千古传流好事者。",
        "dynasty": "宋",
        "collection_info": null
    },
    {
        "uuid": "76cb94610e12ebfd20138d36dad678ed",
        "title": "栽桑",
        "author": "陆文圭",
        "content": "细听邻妇低眉说，年年育蚕苦无叶。\n山童执筐入市卖，一称百钱犹未惬。\n更兼春雨土窗寒，忍见蚕饥头戢戢。\n买丝织绢输官外，空借邻机閒一月。\n阿姑卒岁无繻袴，小儿露骭风吹裂。\n今时县官清且明，课民务本令必行。\n担桑赪肩荷锄去，青青布种环郊城。\n明年家养一百箔，巷响缲车楝花落。\n满笼新丝白雪香，听赛蚕官鼓声乐。",
        "dynasty": "宋",
        "collection_info": null
    },
    {
        "uuid": "56fa478085c41776ab4fe5b904339edd",
        "title": "赋烧笋竹字韵",
        "author": "陆文圭",
        "content": "先生朝槃厌苜蓿，笋味得全差胜肉。\n苍头扫地犀角出，赤燄腾烟龙尾秃。\n土膏渐竭外欲枯，火候微温酒已熟。\n拨灰可惜衣残锦，解箨犹怜肤跃玉。\n青青无日长儿孙，草草为人供口腹。\n卢家丞相蒸葫芦，石家无人煮豆粥。\n去毛留顶有何好，捣韭作虀空自速。\n不如野人工食淡，自办行厨入修竹。\n句裏曾参玉版禅，胸中会着篔筜谷。\n主人不问不须嗔，昨夜西风响林屋。",
        "dynasty": "宋",
        "collection_info": null
    },
    {
        "uuid": "b541fe0936fdd8c35b0e77a12cce7630",
        "title": "竹鹤窥棋雪字韵",
        "author": "陆文圭",
        "content": "秦马投鞭江可竭，别墅从容谋已决。\n兰阶小儿呼与棋，敌手不觉平时劣。\n青冈鹤唳走先声，捷书上床屐齿折。\n局中胜负俄今古，身后功名谩豪杰。\n何如山中静相对，风度幽篁韵清绝。\n林深有客遇神机，柯烂无人传妙诀。\n白头老姥独解事，化作仙禽欲饶舌。\n石枰落子忽惊飞，五月骊山啄残雪。",
        "dynasty": "宋",
        "collection_info": null
    },
    {
        "uuid": "d1c81042b286f1b68e932c7263a79a1f",
        "title": "四月八日偕张菊村邓匪石洪乐闲游城西诸寺以山高水长分韵得长字",
        "author": "陆文圭",
        "content": "门外青山寺，西行半里强。\n童分泉茗洁，僧供饭蔬香。\n地僻红尘静，心闲白日长。\n少年余气习，棋酒愧疏狂。",
        "dynasty": "宋",
        "collection_info": null
    },
    {
        "uuid": "1f82d3701195597f6028f28d9e987661",
        "title": "春雨叹",
        "author": "陆文圭",
        "content": "山城春强半，雨脚乱如麻。\n润麦还伤麦，催花又落花。\n闲来忧岁事，老去惜年华。\n卧听空檐滴，应无梦到家。",
        "dynasty": "宋",
        "collection_info": null
    },
    {
        "uuid": "56a89fa85dfb3dc17d30417ebf0f2f83",
        "title": "骤雨",
        "author": "陆文圭",
        "content": "绛帐虚堂设，檐牙雨骤倾。\n已过惊蛰日，未听候虫声。\n向晚飞蚊出，偏工傍耳鸣。\n山灵戏穷士，邀喝夜相迎。",
        "dynasty": "宋",
        "collection_info": null
    },
    {
        "uuid": "842c38e01714b9fe27ba1c7a32519f4b",
        "title": "立冬",
        "author": "陆文圭",
        "content": "早久何当雨，秋深渐入冬。\n黄花犹带露，红叶已随风。\n边思吹寒角，村歌相晚舂。\n篱门日高卧，衰懒愧无功。",
        "dynasty": "宋",
        "collection_info": null
    },
    {
        "uuid": "61aabe8901e8f8234f8cee919e55e1b2",
        "title": "夏港道中",
        "author": "陆文圭",
        "content": "微暖背曝日，轻寒面受风。\n人行官路侧，鹊起野田中。\n细草陈根绿，疏林病叶红。\n故人云水隔，来往愧衰翁。",
        "dynasty": "宋",
        "collection_info": null
    },
    {
        "uuid": "5e46ecab005f4eced45819f4b0317181",
        "title": "高邮宝应道中",
        "author": "陆文圭",
        "content": "长淮昔战争，废地少人耕。\n野壁三家市，官亭十里程。\n田夫时识字，水鸟不知名。\n薄暮宿何处，孤云又一城。",
        "dynasty": "宋",
        "collection_info": null
    },
    {
        "uuid": "444acb40c4d425b627959fa56b24ede6",
        "title": "客中度岁",
        "author": "陆文圭",
        "content": "历遍青徐路，东风送入京。\n车中守残岁，道上拜新正。\n椒酒今谁献，桃符旧未更。\n故园梅正发，不见玉峥嵘。",
        "dynasty": "宋",
        "collection_info": null
    },
    {
        "uuid": "2cf9f6ed114ce38f55165084576f3a64",
        "title": "喜雨上理同知",
        "author": "陆文圭",
        "content": "苍苍虽莫测，诚意尽能回。\n履草穿云去，炉香带雨来。\n神龙如有喜，旱魃不成灾。\n四野车声歇，欢声却似雷。",
        "dynasty": "宋",
        "collection_info": null
    },
    {
        "uuid": "3175793271304953d4c83f52f1f87629",
        "title": "贽王容溪",
        "author": "陆文圭",
        "content": "劲竹持高节，余花表晚香。\n一瓢颜子巷，六籍郑公乡。\n后学师珪行，先天发宝藏。\n空携经世具，独立暮山苍。",
        "dynasty": "宋",
        "collection_info": null
    },
    {
        "uuid": "24d3d3c5fd089dcc5c956f726096b46c",
        "title": "和宋春卿寄诗韵二首  其一",
        "author": "陆文圭",
        "content": "练江诗酒社，聚散十年春。\n君作并州客，身为绛县人。\n一牛甘送老，五马未全贫。\n出处嗟殊异，相思意却真。",
        "dynasty": "宋",
        "collection_info": null
    },
    {
        "uuid": "7fe10ffe693d9fb57e1f80a96457a585",
        "title": "和宋春卿寄诗韵二首  其二",
        "author": "陆文圭",
        "content": "壮游不知倦，老境怕逢春。\n自分无知己，何堪从避人。\n飞花空有恨，巢燕不嫌贫。\n独忆延陵客，风流似季真。",
        "dynasty": "宋",
        "collection_info": null
    },
    {
        "uuid": "d76dc41635c8e9ad10ff7ee50417c7c6",
        "title": "和谊斋惠诗",
        "author": "陆文圭",
        "content": "鸮室徒劳甚，鸠居奈拙何。\n田园空岁晚，梅柳得春多。\n径合思除蔓，墉高许附萝。\n呼儿凈扫地，恐有故人过。",
        "dynasty": "宋",
        "collection_info": null
    },
    {
        "uuid": "a64124b9fa5cb4c445d57474a29129ef",
        "title": "和心渊雷雨地震诗",
        "author": "陆文圭",
        "content": "天公恶作剧，翻手变炎凉。\n海运三山动，江高数尺彊。\n震雷惊失匕，漏雨苦移床。\n不虑填沟壑，真成老更狂。",
        "dynasty": "宋",
        "collection_info": null
    },
    {
        "uuid": "443d95a7cf3a78562a85599cd8abd3a5",
        "title": "奉和子华秋怀四首  其一",
        "author": "陆文圭",
        "content": "九日秋怀恶，那禁暑气隆。\n苦吟愁作祟，多病药无功。\n有客来相访，扃门弗为通。\n怕谈当世事，遗患及孩童。",
        "dynasty": "宋",
        "collection_info": null
    },
    {
        "uuid": "d42afe3149a21fecbd71b6f029742d26",
        "title": "奉和子华秋怀四首  其二",
        "author": "陆文圭",
        "content": "况值艰难日，那当老病身。\n后生欺旧辈，俗吏笑高人。\n易扫张超雾，难清庾亮尘。\n盐梅正相得，鼎鼐盍调新。",
        "dynasty": "宋",
        "collection_info": null
    },
    {
        "uuid": "4e341b0869c19a6e9ab65541a36de1bb",
        "title": "奉和子华秋怀四首  其三",
        "author": "陆文圭",
        "content": "痛饮消愁酒，愁城未肯降。\n阴风吹北户，斜日上西窗。\n艰食悬禾亩，苛征及苇江。\n何曾入官府，深愧鹿门庞。",
        "dynasty": "宋",
        "collection_info": null
    },
    {
        "uuid": "38898ef69ec608eb4c2bdba9964be42d",
        "title": "奉和子华秋怀四首  其四",
        "author": "陆文圭",
        "content": "得志瘳民瘼，何期与愿违。\n青灯疏简册，黄土污征衣。\n道路嗟于役，山川赋式微。\n秋风动鲈兴，应不践危机。",
        "dynasty": "宋",
        "collection_info": null
    },
    {
        "uuid": "66aafd27ce0359bad5c81beeffb23358",
        "title": "和唐人闲字韵诗卷",
        "author": "陆文圭",
        "content": "鼎鼎百年内，何由一日闲。\n衝冠无怒髪，揽镜已苍颜。\n未易桴浮海，应难屐上山。\n春逢甲子雨，愁听溜潺潺。",
        "dynasty": "宋",
        "collection_info": null
    },
    {
        "uuid": "49c1583e97bf80ab30284ef6dc195171",
        "title": "赠游士艾介翁",
        "author": "陆文圭",
        "content": "三江怀故国，七泽弔孤臣。\n有客诗招隠，何心赋问钧。\n明时无弃士，晚节少全人。\n游子归何日，农工已及春。",
        "dynasty": "宋",
        "collection_info": null
    },
    {
        "uuid": "6adffd5988c882235cd7749755ca9048",
        "title": "丁酉春识庆上人于钱塘邓君善之索余同赋孝僧诗余请以二十字尽记其实既成善之喜而书之不知何人持去后二年上人访余江上復书以遗之",
        "author": "陆文圭",
        "content": "襁褓已离乳，干戈復异居。\n关河行欲尽，母子遂如初。\n卓行先贤传，前缘释氏书。\n悲欢知已极，讚咏欲何如。",
        "dynasty": "宋",
        "collection_info": null
    },
    {
        "uuid": "55432136891f79767cf24ff0fcb3bcfe",
        "title": "赠潘道士祈雨",
        "author": "陆文圭",
        "content": "日者旱太甚，天乎祷有诸。\n震雷惊破柱，骤雨喜随车。\n精意通无间，神功敛不居。\n鲁侯明德颂，好接有年书。",
        "dynasty": "宋",
        "collection_info": null
    },
    {
        "uuid": "a5cab682b47432c3a69ded0721d81d36",
        "title": "送刘青璧湖北道按察",
        "author": "陆文圭",
        "content": "飘然南去客，使者趣扬舲。\n白帝秋云滑，黄牛暮雨腥。\n寻诗行楚甸，问酒宿巴汀。\n北道人多朴，无词到讼庭。",
        "dynasty": "宋",
        "collection_info": null
    },
    {
        "uuid": "f19307039f70b6f5c9ffc7d467cbc656",
        "title": "送班同知",
        "author": "陆文圭",
        "content": "专城镇西土，世禄食南方。\n纨袴洗余习，簪缨袭旧芳。\n高风仰乔木，遗爱指甘棠。\n他日循良传，应留姓字香。",
        "dynasty": "宋",
        "collection_info": null
    },
    {
        "uuid": "5e2225752eb84abae510e61b9dbe8521",
        "title": "送杨伯可赴省",
        "author": "陆文圭",
        "content": "秋水芙蓉幕，时闻啸诺歌。\n簿书精力尽，台省故人多。\n别酒禁愁得，交情奈久何。\n怀君四德备，廉正復谦和。",
        "dynasty": "宋",
        "collection_info": null
    },
    {
        "uuid": "b2923caf0fe485b49ad4a69f2983e5a1",
        "title": "丙申岁侯仲达之官洪泽",
        "author": "陆文圭",
        "content": "淮楚俗轻扬，萧萧古战场。\n残兵空壁垒，旷野失农桑。\n鱼蟹西风市，菰蒲浅水塘。\n君山足诗景，何事访渔郎。",
        "dynasty": "宋",
        "collection_info": null
    },
    {
        "uuid": "c46af3a4b3273a9fcfaef83204f39fbb",
        "title": "送王县尹之官湘潭",
        "author": "陆文圭",
        "content": "江亭重执手，雪压暮潮平。\n台阁踰三载，絃歌又一城。\n遗乡因楚俗，令尹似湘清。\n别驾余知己，分廷託寄声。",
        "dynasty": "宋",
        "collection_info": null
    },
    {
        "uuid": "98ae8f83fc22fa51f93347d2ecf4df5d",
        "title": "送郭仁卿之官三衢",
        "author": "陆文圭",
        "content": "宪府自清要，胡为堕冗曹。\n平反犹用恕，纠录肯辞劳。\n才富家何瘠，官卑志愈高。\n青云迟得路，胜我落蓬蒿。",
        "dynasty": "宋",
        "collection_info": null
    },
    {
        "uuid": "8527e34bd1ece209a566a565e1210087",
        "title": "送吴次尹惠州巡检",
        "author": "陆文圭",
        "content": "万古罗浮洞，江楼着老坡。\n子西相继出，廷秀晚经过。\n欲访先贤去，其如远道何。\n天寒与君别，莫听扊扅歌。",
        "dynasty": "宋",
        "collection_info": null
    },
    {
        "uuid": "0f08dd32014e0e7bcc733374b15cdfbc",
        "title": "察罕布哈教授满别",
        "author": "陆文圭",
        "content": "小却官虽晚，先登艺最优。\n文章九州外，科目万人头。\n桂折金天月，芹空泮水秋。\n澄清頼君辈，宪府正旁搜。",
        "dynasty": "宋",
        "collection_info": null
    },
    {
        "uuid": "f4477afc2e5a442bd8efbfae0539d364",
        "title": "送广平孙教授",
        "author": "陆文圭",
        "content": "广平河水北，古暨浙江南。\n两地音邮阔，三年官况谙。\n采芹聊共乐，食蘗岂能甘。\n别酒黄梅浦，情怀老不堪。",
        "dynasty": "宋",
        "collection_info": null
    },
    {
        "uuid": "b7d7e5ea4544e7020796709179ab3e6c",
        "title": "送句景范教授之官澧浦",
        "author": "陆文圭",
        "content": "南楚离骚国，清风澧有兰。\n相从泮水乐，独棹一江寒。\n远地重逢少，新知欲别难。\n高平读书室，好为扫荒残。",
        "dynasty": "宋",
        "collection_info": null
    },
    {
        "uuid": "1635b42d586174c5ec9a1aac28bea254",
        "title": "送张慎与归海陵侍养二首  其一",
        "author": "陆文圭",
        "content": "湖风吹柳絮，记别一年余。\n君出当归养，吾穷久索居。\n乍逢论缱绻，欲别又踌躇。\n一苇长江隔，时时卜鲤鱼。",
        "dynasty": "宋",
        "collection_info": null
    },
    {
        "uuid": "df9c0e31cc4e3372c88063a2b28ecbe0",
        "title": "送张慎与归海陵侍养二首  其二",
        "author": "陆文圭",
        "content": "英才销落尽，世事一凭栏。\n以我相思切，知君欲别难。\n暮云南国暝，早雁北江寒。\n独羡莱衣乐，春风鬓未皤。",
        "dynasty": "宋",
        "collection_info": null
    },
    {
        "uuid": "8e141f2cf31b5dbb0b3aff043635f657",
        "title": "送周子华南归二首  其一",
        "author": "陆文圭",
        "content": "江城少公事，幕府得诗人。\n乍见颜如旧，相思意转亲。\n不堪时事改，赢得鬓毛新。\n后夜孤舟别，西风漾月轮。",
        "dynasty": "宋",
        "collection_info": null
    },
    {
        "uuid": "e1514c1e6e2f2c37370f91ab48a37e7e",
        "title": "送周子华南归二首  其二",
        "author": "陆文圭",
        "content": "此日与君别，重逢未有期。\n衰年行欲尽，近事或难知。\n浩荡风云会，萧条草木悲。\n三吴多俊杰，试与问安危。",
        "dynasty": "宋",
        "collection_info": null
    },
    {
        "uuid": "2eb830aa6c502315c6ad80a14d9f70d6",
        "title": "送魏叔华归越",
        "author": "陆文圭",
        "content": "阅世沧江上，柴门几送迎。\n云泥虽异路，车笠见交情。\n春雨西兴渡，梅花古粤城。\n寄声卖樵叟，莫羡锦衣荣。",
        "dynasty": "宋",
        "collection_info": null
    },
    {
        "uuid": "87a6a716ee734f496bb17cfd20356bb6",
        "title": "送长芦穆生归乡来别",
        "author": "陆文圭",
        "content": "闻君返桑梓，老我屏丘樊。\n命驾轻千里，临岐赠一言。\n为山方进篑，有水必观澜。\n颜孟千年在，遗经得尽翻。",
        "dynasty": "宋",
        "collection_info": null
    },
    {
        "uuid": "43e637134d3fdabf44f7b4c8fa4e08e0",
        "title": "送张仁卿二首  其一",
        "author": "陆文圭",
        "content": "四海张公子，腾书盛赞贤。\n论心纔几日，屈指遂经年。\n鹜案翻新牍，鸡窗理旧编。\n迟君得小暇，已索赠游篇。",
        "dynasty": "宋",
        "collection_info": null
    },
    {
        "uuid": "0a551fbba1659157dabc90c92a7b7684",
        "title": "送张仁卿二首  其二",
        "author": "陆文圭",
        "content": "作县徒劳尔，飞黄服短辕。\n弃官真不恶，惜别却无言。\n再试知何地，孤生老是村。\n去逢南国友，梅岭正花繁。",
        "dynasty": "宋",
        "collection_info": null
    },
    {
        "uuid": "673319eb3b7e6b0b23c895a9b7eb35cf",
        "title": "送李正斋",
        "author": "陆文圭",
        "content": "龚黄吁已远，循吏舍公谁。\n卧辙留行色，归装减到时。\n朝争驰荐剡，郡议立生祠。\n寂寂燕台客，难酬国士知。",
        "dynasty": "宋",
        "collection_info": null
    },
    {
        "uuid": "e1dece01f0f6c8eb3c7cfd7a7edaf722",
        "title": "送唐子华",
        "author": "陆文圭",
        "content": "海内多英俊，交情得似君。\n慇懃别后语，呜咽病中闻。\n吟棹秋溪月，归帆晚浦云。\n可怜江树隔，何日更论文。",
        "dynasty": "宋",
        "collection_info": null
    },
    {
        "uuid": "10fc8e399a4d83ea93bf1293623e23f7",
        "title": "送庞西山",
        "author": "陆文圭",
        "content": "行李不盈车，西风两鬓华。\n历官多在考，归蜀已无家。\n人去空芹水，舟行及藕花。\n飞腾君有日，吾计老桑麻。",
        "dynasty": "宋",
        "collection_info": null
    },
    {
        "uuid": "eb45448b88cb0dece3811210bc786135",
        "title": "送汪太无道人",
        "author": "陆文圭",
        "content": "面带青山色，道人何处来。\n一壶悬日月，两袖裹风雷。\n铅鼎养活火，寒炉拨死灰。\n出寻方外友，不语又空回。",
        "dynasty": "宋",
        "collection_info": null
    },
    {
        "uuid": "768a07845a9d661dff3f5a2eae390fcd",
        "title": "送麻姑山道人",
        "author": "陆文圭",
        "content": "麻姑一女子，处处有仙坛。\n地古留遗迹，君今住此山。\n流泉清涧底，落日乱峰间。\n闻有蔡经者，时时得往还。",
        "dynasty": "宋",
        "collection_info": null
    },
    {
        "uuid": "cf4f4d4df318d922eabe14eb0bd3ba96",
        "title": "病中寄诸友",
        "author": "陆文圭",
        "content": "五福人间有，吾兼疾与贫。\n死宁遭疫鬼，生不媚钱神。\n采药思方士，贻书荷故人。\n城东有别墅，风雨失残春。",
        "dynasty": "宋",
        "collection_info": null
    },
    {
        "uuid": "7496e5dc7054c0d901617b9114cbfa12",
        "title": "病枕",
        "author": "陆文圭",
        "content": "潇潇风雨夜，病枕厌长更。\n辗转终无寐，呻吟不绝声。\n鼠牙乘壁暗，鸡翼报窗明。\n辛苦床前婢，频呼睡不惊。",
        "dynasty": "宋",
        "collection_info": null
    },
    {
        "uuid": "75c50efb81cb56388b1c1d4297d330b8",
        "title": "病枕不寐",
        "author": "陆文圭",
        "content": "大率忧兼病，尤非老所宜。\n吟愁枯两鬓，时事锁双眉。\n瘦削嫌衾薄，醒眠觉漏迟。\n拒霜三五朵，应爱北风吹。",
        "dynasty": "宋",
        "collection_info": null
    },
    {
        "uuid": "89b7741fcf90b60ac4286199645ac473",
        "title": "病足",
        "author": "陆文圭",
        "content": "筋寒苦跖盭，尊足讵能胜。\n谁谓行多露，全如履薄冰。\n城非靴可踢，阶岂袜堪登。\n设有蒲轮召，安车未易乘。",
        "dynasty": "宋",
        "collection_info": null
    },
    {
        "uuid": "7640b437a4b971ddd4528103cdb0e560",
        "title": "许正卿伤臂",
        "author": "陆文圭",
        "content": "危机在平地，险不是丘陵。\n偶尔一投足，几乎三折肱。\n鞠躬难尽力，攘臂必须绳。\n他日三公贵，轺车好稳乘。",
        "dynasty": "宋",
        "collection_info": null
    },
    {
        "uuid": "a47bb9a36146c0b88482fe4ad2f535e2",
        "title": "题张招讨墓碑",
        "author": "陆文圭",
        "content": "轻兵戒深入，险寇勿穷追。\n失势因鱼服，留名有豹皮。\n空归先轸面，竟裹伏波尸。\n庙食真无愧，嵯峨死节碑。",
        "dynasty": "宋",
        "collection_info": null
    },
    {
        "uuid": "2ba600a2494be9e3215a7c1d1eb9edb9",
        "title": "题孔平山墓铭",
        "author": "陆文圭",
        "content": "东鲁家犹在，尼山道最尊。\n教能行万世，福不庇诸孙。\n薄宦三千里，遗铭数百言。\n不埋防墓侧，空弔雨花魂。",
        "dynasty": "宋",
        "collection_info": null
    },
    {
        "uuid": "0be1260d472b9d2816d52e416219b50b",
        "title": "挽闲闲真人父司徒",
        "author": "陆文圭",
        "content": "堂堂遗一老，五福寿而康。\n系出安仁谱，身居荣禄乡。\n春山樵独隠，晚圃菊尤香。\n有子知何憾，骑龙下大荒。",
        "dynasty": "宋",
        "collection_info": null
    },
    {
        "uuid": "017f3e73242b416effd3990803858db1",
        "title": "挽朱自斋总管",
        "author": "陆文圭",
        "content": "郡绂虽重绾，斋铭祇自修。\n阴功淮海积，遗爱浙江留。\n世事桑田水，人生薤露秋。\n盖棺奚復憾，箫鼓咽原头。",
        "dynasty": "宋",
        "collection_info": null
    },
    {
        "uuid": "1a044693758d1ddada02afcfdda7fde7",
        "title": "挽贡仲章学士",
        "author": "陆文圭",
        "content": "才优如贡禹，经行復精纯。\n海内多知己，江东尚有人。\n林泉隠君子，台阁古名臣。\n九转丹成去，青山宰木春。",
        "dynasty": "宋",
        "collection_info": null
    },
    {
        "uuid": "dfb6a2cc8e3c92ab8928de18dec09e03",
        "title": "挽吴朝奉",
        "author": "陆文圭",
        "content": "幼时桑梓敬，耆旧惜凋残。\n萧诫师吾俭，庞言遗以安。\n天乎非不寿，命也亦何叹。\n谁笔延陵墓，呜呼永不刊。",
        "dynasty": "宋",
        "collection_info": null
    },
    {
        "uuid": "ec520f810be2dbc83deb52e1da899773",
        "title": "挽许士元州判",
        "author": "陆文圭",
        "content": "有数应前定，浮生难豫期。\n为亲尝药去，俄自载丧归。\n循吏堪为传，遗民议立祠。\n灵輀无路送，老泪不胜挥。",
        "dynasty": "宋",
        "collection_info": null
    },
    {
        "uuid": "91e869562027a13e099c61ec46e1bd09",
        "title": "李君美夫妇挽诗二首  其一",
        "author": "陆文圭",
        "content": "君家全盛日，父子佩金鱼。\n太母尝甘旨，曾孙列起居。\n荣华既消歇，忧患却乘除。\n执绋门生老，何堪数輓车。",
        "dynasty": "宋",
        "collection_info": null
    },
    {
        "uuid": "b0c5c9fac24225333f47cbcf2bdc5b05",
        "title": "李君美夫妇挽诗二首  其二",
        "author": "陆文圭",
        "content": "一死人谁免，如君独可哀。\n离鸾不忍诀，止鵩併成灾。\n从吏联翩去，丧车寂寞回。\n渊明本无疾，早岁赋归来。",
        "dynasty": "宋",
        "collection_info": null
    },
    {
        "uuid": "801be573dfa41c17684a828325229485",
        "title": "挽孔东冈",
        "author": "陆文圭",
        "content": "此老典刑在，粹然瞻德容。\n百年守经学，一邑号儒宗。\n泗水干别派，泰山摧小峰。\n孝哉庐墓子，滴泪死青松。",
        "dynasty": "宋",
        "collection_info": null
    },
    {
        "uuid": "e2bf5ae005ca90ffffeb8575747a145c",
        "title": "挽沈梅溪",
        "author": "陆文圭",
        "content": "未游通德里，曾识谢家儿。\n乡邑推先辈，山林养令姿。\n梅花记开落，江水阅兴衰。\n耆旧凋零尽，西风老泪垂。",
        "dynasty": "宋",
        "collection_info": null
    },
    {
        "uuid": "e033f2c65b56992e8f9f665a8b97eeb2",
        "title": "挽赵石居",
        "author": "陆文圭",
        "content": "地望抡魁重，冰衔博士清。\n弃官为隠计，因谤得诗名。\n水竹方成趣，松楸忽怆情。\n乡中耆旧尽，老泪洒铭旌。",
        "dynasty": "宋",
        "collection_info": null
    },
    {
        "uuid": "990c4b07ba1b2800e0fd10b1f53ff852",
        "title": "挽李德夫",
        "author": "陆文圭",
        "content": "一种金籯业，相传五世余。\n贫同司马壁，富有善和书。\n四子供甘旨，诸生问起居。\n典刑无復在，丹旐泣随车。",
        "dynasty": "宋",
        "collection_info": null
    },
    {
        "uuid": "ced3ef3e589716629c382213c06cc119",
        "title": "挽柴青山",
        "author": "陆文圭",
        "content": "衣冠百世祀，齿德一时尊。\n白马朝京客，青山负郭门。\n废兴疑有数，生死復何言。\n空有怀贤泪，西风滴古原。",
        "dynasty": "宋",
        "collection_info": null
    },
    {
        "uuid": "d5d4ce1ab39f59a1480b7ae6bf7e531d",
        "title": "挽何汉卿",
        "author": "陆文圭",
        "content": "被服安儒素，行藏任性真。\n终于太平世，夺我老成人。\n乔木苍苍古，孙枝奕奕新。\n西邻闻夜笛，衰泪一霑巾。",
        "dynasty": "宋",
        "collection_info": null
    },
    {
        "uuid": "ab085395e6df723f61c3e92e2d3f8033",
        "title": "挽朱南伯",
        "author": "陆文圭",
        "content": "爵齿不踰德，天乎夺此君。\n官纔称主簿，郎已转修文。\n玉质埋黄壤，葩辞散彩云。\n从今书带草，不独郑公坟。",
        "dynasty": "宋",
        "collection_info": null
    },
    {
        "uuid": "ccad3c1f7becbe59d98488b911784bab",
        "title": "挽谢竹所",
        "author": "陆文圭",
        "content": "江左称群谢，青山几夕阳。\n田园遗一老，诗礼训诸郎。\n胜日携樽乐，清风隠几忘。\n灵輀无路送，东望涕霑裳。",
        "dynasty": "宋",
        "collection_info": null
    },
    {
        "uuid": "d10635c966e12793099fd8528eccfcf2",
        "title": "挽杜华父",
        "author": "陆文圭",
        "content": "乡里多遗老，朝廷少用儒。\n公初升国学，官止教生徒。\n卫道心犹壮，忧时骨已臞。\n遥知埋玉处，风雨暗山隅。",
        "dynasty": "宋",
        "collection_info": null
    },
    {
        "uuid": "182fc16fe7b2e932e429dff6ba8bc533",
        "title": "挽赵鼎之",
        "author": "陆文圭",
        "content": "太息佳公子，樽中了此生。\n吐茵人不怒，駡坐客皆惊。\n北阙名垂就，南柯梦已成。\n老亲併弱子，此恨若为平。",
        "dynasty": "宋",
        "collection_info": null
    },
    {
        "uuid": "0b2739ee44eaf31ad10a85635710f4cd",
        "title": "挽榕山陈同年",
        "author": "陆文圭",
        "content": "劳劳百年内，人物老沧洲。\n大志生难测，微官病即休。\n江花自终古，榕树不禁秋。\n雌甲嗟犹在，哀词泪不收。",
        "dynasty": "宋",
        "collection_info": null
    },
    {
        "uuid": "4ef6a41ecbd91159e21aff9396e61b61",
        "title": "挽邱景游二首  其一",
        "author": "陆文圭",
        "content": "粹德如金玉，乡人称善人。\n百年荫乔木，五子拱灵椿。\n桂管经行路，蒲龛宴坐身。\n今归兜率去，弔客谩霑巾。",
        "dynasty": "宋",
        "collection_info": null
    },
    {
        "uuid": "96c62b230ebf7d5a0969a8f4275602bd",
        "title": "挽邱景游二首  其二",
        "author": "陆文圭",
        "content": "游公门下久，公亦眷吾深。\n疾病烦忧卜，诗词辱赏音。\n衰年空滴泪，旧事独伤心。\n秉笔书潜德，空疏力不任。",
        "dynasty": "宋",
        "collection_info": null
    },
    {
        "uuid": "0fc54b32179bb2b4fa8372583bc4ca78",
        "title": "挽俞时斋",
        "author": "陆文圭",
        "content": "襄阳耆旧传，一览涕无从。\n入社深衣叟，斋居粝食翁。\n市朝终不到，林涧或相逢。\n有子能传业，棺衾得慎终。",
        "dynasty": "宋",
        "collection_info": null
    },
    {
        "uuid": "52ca584e6a330e4ae414f4bff34cd7cb",
        "title": "立斋挽诗",
        "author": "陆文圭",
        "content": "少日增庭秀，暮年山泽臞。\n吟魂绕花竹，客泪洒江湖。\n莫唱贞元曲，空遗洛社图。\n绝怜埋片玉，幸喜产双珠。",
        "dynasty": "宋",
        "collection_info": null
    }
]