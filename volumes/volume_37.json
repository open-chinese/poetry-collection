[
    {
        "title": "九月二十四日试吏省舍雨中独坐终日是日诵阮嗣宗秋怀十七首因效其体",
        "author": "周紫芝",
        "content": "素秋倏欲杪，鹑火亦已中。\n霏微值零雨，黯淡悲西风。\n出庭落叶下，古木寒条空。\n何年琢翠巘，洞穴窥玲珑。\n歳久人迹绝，乱石拥前峰。\n稚松绝可怜，崛强榛菅丛。\n但恐岁欲晏，霜雪日夜浓。\n物理有变灭，人生苦龙钟。\n异哉清切地，兹焉得从容。\n聊为商声讴，独和寒窗虫。",
        "dynasty": "宋",
        "collection_info": null
    },
    {
        "title": "次韵仲平祠宫书事二首  其一",
        "author": "周紫芝",
        "content": "月黑祠宫夜，天寒谁与偕。\n遂闻宣室召，先遣太常斋。\n胜事诗能说，牢愁酒可排。\n明朝看方朔，割肉更诙谐。",
        "dynasty": "宋",
        "collection_info": null
    },
    {
        "title": "次韵仲平祠宫书事二首  其二",
        "author": "周紫芝",
        "content": "秋晚催年急，愁多与病偕。\n客尘游净几，落木下寒斋。\n吏部诗如许，衰翁老易排。\n无心羞阘茸，有句似俳谐。",
        "dynasty": "宋",
        "collection_info": null
    },
    {
        "title": "次韵仲平种金橘",
        "author": "周紫芝",
        "content": "黄落江南尽蒲柳，金橘可曾眼中有。\n频年惯见小阿奴，万里来从洞庭口。\n吴中夏果争团栾，杨梅五月红欲然。\n后皇佳树最晚出，苍柯密叶垂青圆。\n万物因人作轻重，玉食供王当有用。\n琐才谁绿荔枝奴，结绶弹冠必王贡。\n驿使飞来无此实，吾皇盛德如帝乙。\n正林桃李知几何，草木簿中无品秩。\n山中移栽初种时，妙手封植公所施。\n他时饷我三百颗，更乞书尾苏州词。",
        "dynasty": "宋",
        "collection_info": null
    },
    {
        "title": "次韵子绍九日杜门",
        "author": "周紫芝",
        "content": "晚吹悲落叶，微云淡秋阳。\n幽花趁佳节，绿酒生寒光。\n秋物谁可人，木奴半青黄。\n想当持两螯，与客荐一觞。\n未须落乌纱，着屐登上方。\n池边木芙蓉，亦足醉流芳。\n醉辄遣坐客，醒復翻书囊。\n心远门常开，足适屦可忘。\n念我安得此，用卧秋日长。\n衰年廹蹇嵼，病力难取勷。\n昔与羣少年，登山名跳梁。\n醉中看茱萸，尚忆故态狂。\n岁月挽不留，老大徒自伤。\n但念拜东野，相从日寻常。",
        "dynasty": "宋",
        "collection_info": null
    },
    {
        "title": "绍兴十九年秋九月丙戌皇帝以太师益国公像御制赞文称载勋德命秘书省珍藏小臣备员史馆获预荣观再拜稽首赋诗二十韵上进",
        "author": "周紫芝",
        "content": "真人乘六龙，垂拱御八极。\n日月一照临，干坤尽开闢。\n向来草昧初，庙议资玉食。\n当时无远谋，从事日锋镝。\n维师有尚父，端拜奏奇策。\n投戈休五兵，执玉朝万国。\n展寀礼太常，勒功归帝籍。\n异报旌殊猷，圣意益烜赫。\n御府传丹青，金匮秘东壁。\n天语粹尧谟，宸奎明宝墨。\n想当缄锦囊，喜色动咫尺。\n伊谁蒙此恩，从古所未识。\n在昔闻商宗，良弼梦天锡。\n惟肖得形似，审象劳刻画。\n凌烟与云台，辅佐亦努力。\n辛勤入图画，文字纪功德。\n何为得斯名，往往尽兵革。\n安能不战胜，有此旷世迹。\n谁持云汉章，雕镌付金石。\n千秋事明主，万世垂典册。",
        "dynasty": "宋",
        "collection_info": null
    },
    {
        "title": "次韵子绍同黄超然诸公山中之作",
        "author": "周紫芝",
        "content": "人生丘壑意，往往老未决。\n煌煌金朱人，何尝树风烈。\n转战作蛮触，肝胆殊楚越。\n晚为林下游，如热就炎暍。\n不知谁尔嗔，自欲作此孽。\n诸郎名坐曹，十日忽已浃。\n竹舆走骎骎，山溜随活活。\n青山不相违，相见两欣悦。\n共赋临清流，班荆坐林樾。\n谁持步兵酒，相救文园渇。\n风啸苏门登，衣飘御风列。\n问酒挂百金，登高扶九节。\n况乃落星岩，似与世人别。\n尚想儋州翁，清诗散飞屑。\n遗迹倘可寻，斯游未宜辍。\n伟哉二三子，风姿各磊落。\n应怜老病足，无用饱刍秣。\n那得嘶北风，长歌唾壶缺。\n眼看磊落士，抗论自超拔。\n各鸣白玉珂，共上黄金阙。\n笑我不出门，与世无乃拙。\n长鬚夜光持，清澹两奇绝。\n咀味久益寒，牙类贮冰雪。\n谁当笑我起，着鞭追往辙。\n同乘一叶舟，共载西湖月。",
        "dynasty": "宋",
        "collection_info": null
    },
    {
        "title": "送王彦猷归淮西",
        "author": "周紫芝",
        "content": "不食濡须坞口鱼，只今已是十年余。\n我犹疋马随人后，君亦华巅与世疏。\n此日又分直馆禄，几时来读道山书。\n梅花莫付长安使，行卜昭亭岭下居。",
        "dynasty": "宋",
        "collection_info": null
    },
    {
        "title": "子绍许分双井茶未至",
        "author": "周紫芝",
        "content": "睡眼昏昏睡不开，可怜辜负小窗梅。\n须烦双井一杯雪，唤取竹坡春梦回。",
        "dynasty": "宋",
        "collection_info": null
    },
    {
        "title": "子绍分以双井以前韵为谢",
        "author": "周紫芝",
        "content": "双井瓯翻云脚乳，孙郎诗似腊前梅。\n更求琢玉敲冰句，要伴茶甘一併回。",
        "dynasty": "宋",
        "collection_info": null
    },
    {
        "title": "次韵仲平斋宿慧照",
        "author": "周紫芝",
        "content": "中郎自是廊庙才，平生忧国心如斋。\n太常章句十二万，说论不与心相乖。\n周王五礼久不作，后夔八音今復谐。\n君不见周南留滞汉太史，夜瞻爟火空兴怀。\n朱弦且可奉祠事，画舸未用思清淮。\n行当入对青琐闼，可但走马章台街。\n持竿我欲钓烟水，岁晚黄帽仍青鞵。\n诸公方蒇太平事，翁也漫作优人俳。",
        "dynasty": "宋",
        "collection_info": null
    },
    {
        "title": "次韵仲平陈郎中孤山见梅用黄法曹旧韵",
        "author": "周紫芝",
        "content": "绿髪朱颜日枯槁，心向梅花两倾倒。\n谁知更有少陵翁，江上情多被花恼。\n三年家住孤山下，玉树濒湖得春早。\n山高有月韵最胜，水近无风香亦好。\n凌霜我欲念花寒，对酒花应怜客老。\n孤芳一别今几时，更恐山林迹如扫。\n罗浮欲入梦成空，遗恨此生常草草。\n醉挽芳条欲问谁，满挹清樽酹碧昊。",
        "dynasty": "宋",
        "collection_info": null
    },
    {
        "title": "次韵陈郎中再赋孤山梅",
        "author": "周紫芝",
        "content": "南枝先回北枝槁，玉山谁向花前倒。\n庾郎已老怕愁多，何郎怜花为谁恼。\n今年冬温得雪迟，西湖地胜着花早。\n旧时处士作诗处，篱落横枝为谁好。\n清霜着树月满枝，白雪堆花门不扫。\n丽句谁能鐡石肠，赖有广平文独老。\n借令一笑有余妍，赋此新诗不须草。\n归寻手种桃李花，痛翦繁枝投有昊。",
        "dynasty": "宋",
        "collection_info": null
    },
    {
        "title": "移植官梅已着数花得四绝句  其一",
        "author": "周紫芝",
        "content": "昭文馆外无花看，吴市津头买树栽。\n花本无情天有意，忍寒教为老人开。",
        "dynasty": "宋",
        "collection_info": null
    },
    {
        "title": "移植官梅已着数花得四绝句  其二",
        "author": "周紫芝",
        "content": "六尺墙边满树霜，分明不是世间香。\n黎郎可笑无风味，要把渠侬聘海棠。",
        "dynasty": "宋",
        "collection_info": null
    },
    {
        "title": "移植官梅已着数花得四绝句  其三",
        "author": "周紫芝",
        "content": "旧日溪边醉帽斜，玉蕤如雪照乌纱。\n如今欲折疏疏蘂，无奈霜蓬不受花。",
        "dynasty": "宋",
        "collection_info": null
    },
    {
        "title": "移植官梅已着数花得四绝句  其四",
        "author": "周紫芝",
        "content": "惯作梅花树底眠，老来何事作弹冠。\n诗翁句裏无官様，只合孤山月下看。",
        "dynasty": "宋",
        "collection_info": null
    },
    {
        "title": "郊祀前二日雪",
        "author": "周紫芝",
        "content": "嶰竹吹新阳，端门飞晚雪。\n忆随侍祠官，走贺屐齿折。\n帘垂白玉楼，风度苍龙室。\n斋殿宿皇舆，修廊嚮鸣玦。\n寒风吹忽散，万象森可阅。\n星言催夙驾，天仗含璧月。\n圣心有忱诚，天意有施设。\n谁为白雪歌，入奏黄金阙。",
        "dynasty": "宋",
        "collection_info": null
    },
    {
        "title": "郊祀纪事十首  其一",
        "author": "周紫芝",
        "content": "内门朝日上金铺，宝玉龙函出殿余。\n红烛两行分御道，辇官三百奉腰舆。",
        "dynasty": "宋",
        "collection_info": null
    },
    {
        "title": "郊祀纪事十首  其二",
        "author": "周紫芝",
        "content": "内郎进表未平明，八玉排行御路平。\n今夜皇舆宿斋殿，九重和气满宫城。",
        "dynasty": "宋",
        "collection_info": null
    },
    {
        "title": "郊祀纪事十首  其三",
        "author": "周紫芝",
        "content": "晓趋宗庙拜衣冠，云叶低垂护翠銮。\n日采回光天意好，龙颜生喜近臣欢。",
        "dynasty": "宋",
        "collection_info": null
    },
    {
        "title": "郊祀纪事十首  其四",
        "author": "周紫芝",
        "content": "班声催急尽冠裳，尚听严更转警场。\n何事君王虚小次，佩环垂玉立寒霜。",
        "dynasty": "宋",
        "collection_info": null
    },
    {
        "title": "郊祀纪事十首  其五",
        "author": "周紫芝",
        "content": "日照青城瑞色新，风微金殿自无尘。\n麝煤光照乌丝轴，亲写宸章赐大臣。",
        "dynasty": "宋",
        "collection_info": null
    },
    {
        "title": "郊祀纪事十首  其六",
        "author": "周紫芝",
        "content": "水晶帘透月翻光，宫漏频传夜未央。\n帟幄微臣亦何幸，侍祠来宿殿西廊。",
        "dynasty": "宋",
        "collection_info": null
    },
    {
        "title": "郊祀纪事十首  其七",
        "author": "周紫芝",
        "content": "紫坛烟暖不飞霜，坛下千官列雁行。\n雪色珠冠光射月，侍祠臣裏识君王。",
        "dynasty": "宋",
        "collection_info": null
    },
    {
        "title": "郊祀纪事十首  其八",
        "author": "周紫芝",
        "content": "清跸声中下辇来，景钟初动八音谐。\n登歌已奏迎神曲，天步雍容上午阶。",
        "dynasty": "宋",
        "collection_info": null
    },
    {
        "title": "郊祀纪事十首  其九",
        "author": "周紫芝",
        "content": "龙麝香从十里传，绕墙红烛自生烟。\n纤云不度人声寂，风马云车下九天。",
        "dynasty": "宋",
        "collection_info": null
    },
    {
        "title": "郊祀纪事十首  其一○",
        "author": "周紫芝",
        "content": "楼上红鸾扇影寒，楼前宣赦万人看。\n清台奏瑞初呈了，五色祥云簇彩竿。",
        "dynasty": "宋",
        "collection_info": null
    },
    {
        "title": "恭和御制郊祀喜晴诗",
        "author": "周紫芝",
        "content": "圣学渊源贯九邱，雍容元祀得迟留。\n明庭未款宸心肃，云驭先回晓月浮。\n三礼秩宗归大圣，一言悟主付千秋。\n已通爟火亲祠事，更有何人敢告猷。",
        "dynasty": "宋",
        "collection_info": null
    },
    {
        "title": "恭进郊祀庆成诗五首  其一",
        "author": "周紫芝",
        "content": "嶰竹初回律，圆丘始告虔。\n礼应先吉土，诚已格高天。\n上圣锵环佩，羣公执豆笾。\n谁为郊祀曲，传写入朱弦。",
        "dynasty": "宋",
        "collection_info": null
    },
    {
        "title": "恭进郊祀庆成诗五首  其二",
        "author": "周紫芝",
        "content": "黄屋登原庙，青圭祀泰坛。\n尽循周制度，还列汉衣冠。\n扇影金根静，旗翻豹尾寒。\n近瞻天有喜，宗社庆重安。",
        "dynasty": "宋",
        "collection_info": null
    },
    {
        "title": "恭进郊祀庆成诗五首  其三",
        "author": "周紫芝",
        "content": "百执称元祀，君王服大裘。\n祥光将盛布，雨意倏前收。\n月白明雕俎，霜寒肃缀旒。\n欲知天意格，肸蠁荷神休。",
        "dynasty": "宋",
        "collection_info": null
    },
    {
        "title": "恭进郊祀庆成诗五首  其四",
        "author": "周紫芝",
        "content": "圣主翔龙日，重煕飨帝时。\n笙镛陈备乐，茧栗荐纯牺。\n奠彻初燔燎，神归欲受釐。\n礼成人共庆，廊庙有宗师。",
        "dynasty": "宋",
        "collection_info": null
    },
    {
        "title": "恭进郊祀庆成诗五首  其五",
        "author": "周紫芝",
        "content": "圣寿三千岁，精禋二祀余。\n天心亲道德，四海混车书。\n奎画宸章丽，台躔上宰居。\n小臣长拜舞，犹得奉皇舆。",
        "dynasty": "宋",
        "collection_info": null
    },
    {
        "title": "腊月尾雪意甚浓欻復开霁",
        "author": "周紫芝",
        "content": "晓来丰隆车，屡却羲和辙。\n雪意满江天，云山绕宫阙。\n冰花剪欲坠，乱絮飞復歇。\n娉娉腊前梅，天寒亦高洁。\n羞随小桃枝，献岁取俗悦。\n应留玉树姿，相伴寒江雪。\n含情若有待，此意何由说。\n安得孤山图，画此两奇绝。",
        "dynasty": "宋",
        "collection_info": null
    },
    {
        "title": "后数日始得薄雪",
        "author": "周紫芝",
        "content": "残腊不附火，冬温渠堪说。\n身疑在炎方，隆冬有余热。\n天公费许力，醖此一薄雪。\n草青先得春，麦短未濡蘖。\n因风始空蒙，着地忽滴歇。\n人生亦復尔，过眼倏变灭。\n谁能将空花，认有作嗔悦。\n急须营一杯，烂醉梅上月。",
        "dynasty": "宋",
        "collection_info": null
    },
    {
        "title": "次韵季共大雪早游竹阁书所见",
        "author": "周紫芝",
        "content": "忆昔司酒毋，濒湖赋官屋。\n颇如贺知章，上疏得湖曲。\n诗虽竟坐穷，天亦稍从欲。\n三年看飞雪，万岭琢寒玉。\n有时横轻舠，不敢唾净绿。\n但当忍涕洟，岂不念安燠。\n是时走绯衣，荷担晚相逐。\n坚冰凿涸阴，推日在北陆。\n收藏备赐颁，功用等神速。\n归来阅空庭，玉立僵冻木。\n青灯照诗肩，屡作龟颈缩。\n高轩客谁过，寒瓮酒空熟。\n只今古城隅，回望苍山麓。\n﨑岖失岩岫，红腐困饘粥。\n王郎飞晓骖，此意知有属。\n文怀断弦悲，当倩鸾胶续。\n话客想回舟，敲门亦看竹。\n恨无摩诘手，风姿写幽独。\n忆君肠九回，得意日三復。\n平日交游尽，如子一夔足。\n他时追汗漫，便可摆拘束。\n人生何自苦，成败棋一局。",
        "dynasty": "宋",
        "collection_info": null
    },
    {
        "title": "次韵季共再赋",
        "author": "周紫芝",
        "content": "寒深方闭门，雪重忽满屋。\n谁能起僵卧，赖此阳春曲。\n曲高虽和寡，喜甚得所欲。\n心知夜光珠，大胜暖花玉。\n歌君窈窕词，侑我荔枝绿。\n颇疑蜗牛庐，忽作驼裘燠。\n穷儿偶作富，贫固不待逐。\n我老况才尽，文字羞二陆。\n上水船苦迟，脱手弹惊速。\n寒如猬张毛，痴类乌栖木。\n儿时弄笔手，老欲袖间缩。\n打窗听悉窣，坐睡便清熟。\n瞑想西湖雪，已没孤山麓。\n那知公是时，洗钵饭僧粥。\n灞桥风雪驴，并酌不相属。\n政如冠上貂，难使狗尾续。\n病骨尚畏寒，少待吹嶰竹。\n春山走倭迟，呼客慰穷独。\n新游亦不恶，旧观疑可復。\n欢知当有余，饮岂叹不足。\n述作付陶谢，囊囊归自束。\n相从笑痴儿，日暮方生局。",
        "dynasty": "宋",
        "collection_info": null
    },
    {
        "title": "次韵季共再赋",
        "author": "周紫芝",
        "content": "住作山中居，懒甚不出屋。\n谁知五斗腰，须用作鈎曲。\n索米无如何，问舍岂不欲。\n空怀西溪鱼，红鳞脍寒玉。\n不知坐中山，修眉为谁绿。\n敝裘裹粗缯，随分了寒燠。\n傥忍作海夫，虽臭亦可逐。\n如其不能然，未可叹沉陆。\n此事谁当论，唾面恐自速。\n如君秀芝兰，非世闲草木。\n交盖久已倾，谈舌未易缩。\n不知人谓何，此念吾已熟。\n年来有新游，妙语敌岳麓。\n县知南屏谦，颇为调茗粥。\n何人余羊羔，金帐意有属。\n浅斟醉糢糊，低唱声断续。\n谁同白傅春，楼下雪中竹。\n更题竹上诗，伤神想幽独。\n但恐世间求，此乐未容復。\n况乃籋云姿，自是千里足。\n行看锵八鸾，何止刍一束。\n应怜老病翁，短髪悲曲局。",
        "dynasty": "宋",
        "collection_info": null
    },
    {
        "title": "雪中归竹坡二绝  其一",
        "author": "周紫芝",
        "content": "天寒归路雪霏初，家近钱塘十里湖。\n乌帽举鞭谁画我，固应全似灞桥驴。",
        "dynasty": "宋",
        "collection_info": null
    },
    {
        "title": "雪中归竹坡二绝  其二",
        "author": "周紫芝",
        "content": "小窗梅冷一花明，卧榻尘空六尺横。\n多谢去年湖上雪，随风时到竹坡鸣。",
        "dynasty": "宋",
        "collection_info": null
    },
    {
        "title": "时宰生日诗六首  其一",
        "author": "周紫芝",
        "content": "后皇开玉堂，仙官俨成列。\n奕奕峨长缨，珊珊鸣佩玦。\n中有一真仙，容华灿冰雪。\n维时值中原，格鬬弥岁月。\n帝命下抚摩，聊用究施设。\n王纲坠莫举，独以一手挈。\n至言等药石，黔黎尽生活。\n帝曰伊谁能，何以报殊烈。\n爵之白玉浆，奏以云门阕。\n徘徊上璇穹，千秋拱云阙。",
        "dynasty": "宋",
        "collection_info": null
    },
    {
        "title": "时宰生日诗六首  其二",
        "author": "周紫芝",
        "content": "轩皇出御世，垂拱坐法宫。\n时闻康衢间，处处歌儿童。\n霓旌旋羽盖，问道来崆峒。\n天师广成子，道实与帝同。\n一言忽相契，四海俱同风。\n天师初何言，涿鹿未为功。\n盖以清浄福，下浃寰区中。\n君臣俱好生，自然格苍穹。\n天道本好还，报以归其躬。\n一千二百岁，此寿何由穷。",
        "dynasty": "宋",
        "collection_info": null
    },
    {
        "title": "时宰生日诗六首  其三",
        "author": "周紫芝",
        "content": "南山一何高，山高亦何有。\n上有摩霄松，苍虬立盘纠。\n下有千岁芝，食之令人寿。\n挽之为天枢，循环转维斗。\n紫宸傍七星，坐阅几晚昼。\n帝以殿厥居，山龙垂衮绣。\n后皇植巨木，载物见坤厚。\n用以抟洪钧，功乃周宇宙。\n才大用固难，德盛功亦懋。\n社栎其何颜，繁柯日滋茂。",
        "dynasty": "宋",
        "collection_info": null
    },
    {
        "title": "时宰生日诗六首  其四",
        "author": "周紫芝",
        "content": "鳯管吹新阳，夙驾款寒谷。\n銮车次原庙，阴云立纷覆。\n皇天倏开霁，羲驭亦返轴。\n明庭朝百灵，云韶奏新曲。\n天神下璇穹，精意俨森肃。\n霜华洁雕俎，夜寂响鸣玉。\n燎烟升紫坛，龙旗护黄屋。\n齐明坐宣室，肸蠁来万福。\n大沛均四方，穆穆煕庶俗。\n熟知廊庙功，一德天所烛。",
        "dynasty": "宋",
        "collection_info": null
    },
    {
        "title": "时宰生日诗六首  其五",
        "author": "周紫芝",
        "content": "晏婴昔事齐，颇作君臣乐。\n魏绛欲安晋，赐乐乃备作。\n区区二小国，功利亦云薄。\n舜德本好生，皋夔坐酬酢。\n朱干舞堂陛，綵凤翔寥廓。\n大哉廊庙功，礼文灿交错。\n登歌奏郊社，率土被和乐。\n仁声沦肌肤，有识自忻跃。\n四海悉归仁，大信初不约。\n不拍洪崖肩，寿亦等山岳。",
        "dynasty": "宋",
        "collection_info": null
    },
    {
        "title": "时宰生日诗六首  其六",
        "author": "周紫芝",
        "content": "太极肇两仪，君臣亦爰分。\n风后力牧来，于今几何人。\n中古称伊周，当代知无伦。\n公功出其上，未易今昔论。\n功固未易论，报亦难具陈。\n杰阁标盛德，备燕昭庸勋。\n丹青绘缣素，奎画形丝纶。\n凌烟古亦有，兹实所未闻。\n何劳不罗拜，金猊祝炉芬。\n永相天自许，耆寿尊师臣。",
        "dynasty": "宋",
        "collection_info": null
    },
    {
        "title": "次韵子绍腊雪书事",
        "author": "周紫芝",
        "content": "君莫爱广寒殿冷月姊归，夜乘白鳯空中飞。\n何如长安城中千门万户雪，玉皇后阙人间稀。\n明年王春月书正，瑞麦垂黄腊前应。\n衮衣丞相穆天縡，白髪野人歌圣政。\n吾生老矣直宜休，此心欲话谁当酬。\n短犁青帽耕雪垄，破晓何时归饭牛。\n诵君新诗如七发，酒酣起舞耳亦热。\n满夜方伴月婵娟，开户不知风凛冽。",
        "dynasty": "宋",
        "collection_info": null
    },
    {
        "title": "元日三首  其一",
        "author": "周紫芝",
        "content": "八风占岁暖先催，喜色还从太簇回。\n庭下衣冠天咫尺，雪中宫殿玉崔嵬。",
        "dynasty": "宋",
        "collection_info": null
    },
    {
        "title": "元日三首  其二",
        "author": "周紫芝",
        "content": "去年残雪在楼台，日上黄帘禁殿开。\n白髪小臣揩病眼，误随云气到蓬莱。",
        "dynasty": "宋",
        "collection_info": null
    },
    {
        "title": "元日三首  其三",
        "author": "周紫芝",
        "content": "三尺金猊暖御炉，黄麾枝下奏番书。\n喜看万里朝元使，又上今年第一鱼。",
        "dynasty": "宋",
        "collection_info": null
    },
    {
        "title": "春意二首  其一",
        "author": "周紫芝",
        "content": "客思知多少，衰年倍感伤。\n寒犹噤鸟语，雨不听花香。\n去路如天远，春愁着斗量。\n拟抛彭泽印，挂席上归航。",
        "dynasty": "宋",
        "collection_info": null
    },
    {
        "title": "春意二首  其二",
        "author": "周紫芝",
        "content": "雨细无多子，云间又夕阳。\n鸟呼高枕梦，花醉老人肠。\n倩酒推愁去，凭诗伴日长。\n王孙归未得，草色自东墙。",
        "dynasty": "宋",
        "collection_info": null
    },
    {
        "title": "寒食病起二绝  其一",
        "author": "周紫芝",
        "content": "桃花落后燕双飞，三度清明换客衣。\n犹有江南故乡梦，起寻杨柳插朱扉。",
        "dynasty": "宋",
        "collection_info": null
    },
    {
        "title": "寒食病起二绝  其二",
        "author": "周紫芝",
        "content": "异乡多病復谁怜，怕见清明二月天。\n雪白吴儿觧歌舞，羡他携手上湖船。",
        "dynasty": "宋",
        "collection_info": null
    },
    {
        "title": "病起借季共筒字韵呈相之季共",
        "author": "周紫芝",
        "content": "樽前风味笑衰翁，病起飞蓬一半空。\n春与落花何处去，醉如霜叶不成红。\n一生浑作邯郸梦，九载香吹嶰谷筒。\n老去新愁尚无数，却须分向酒杯中。",
        "dynasty": "宋",
        "collection_info": null
    },
    {
        "title": "再用筒字韵呈相之季共",
        "author": "周紫芝",
        "content": "柳边轻絮不禁风，春事如梭过眼空。\n已有细枝催暗绿，忍看疏雨打残红。\n强将瘦马欹乌帽，只合秋江把钓筒。\n赖此同游两陶谢，诗成浑在笑谈中。",
        "dynasty": "宋",
        "collection_info": null
    },
    {
        "title": "再用筒字韵呈相之季共",
        "author": "周紫芝",
        "content": "似僧寮外看春风，晏坐寻诗不写空。\n春事可怜樽酒在，旅情犹念舞衣红。\n去家久似千年鹤，时节看沉五綵筒。\n节物苦催双髩白，故乡常着梦魂中。",
        "dynasty": "宋",
        "collection_info": null
    },
    {
        "title": "恭进奉安中兴圣统庆成诗二首  其一",
        "author": "周紫芝",
        "content": "欢声何事入康衢，邃殿功成圣统初。\n欲卜万年新历数，重看四海旧车书。\n云韶奏乐来天外，宝册鸣銮上帝居。\n合与典谟垂奕世，浯溪文在復何如。",
        "dynasty": "宋",
        "collection_info": null
    },
    {
        "title": "恭进奉安中兴圣统庆成诗二首  其二",
        "author": "周紫芝",
        "content": "礼行廊庙喜书成，重此商周说中兴。\n九叶承家传鳯历，六飞当位纪龙昇。\n人将尧禹方勤俭，天付萧曹作股肱。\n拟为中和歌乐职，小臣芜陋亦何能。",
        "dynasty": "宋",
        "collection_info": null
    },
    {
        "title": "送守宁道人住显忠庵",
        "author": "周紫芝",
        "content": "报恩席止三千众，钱氏庵头六尺床。\n今日道人无旧梦，闭门打睡不开堂。",
        "dynasty": "宋",
        "collection_info": null
    },
    {
        "title": "谢吴司户寄诗卷  其一",
        "author": "周紫芝",
        "content": "万里来西极，龙媒定不疑。\n人应如此少，老恨识君迟。\n白璧元无价，青云未易知。\n小低湖海气，安稳过天池。",
        "dynasty": "宋",
        "collection_info": null
    },
    {
        "title": "谢吴司户寄诗卷  其二",
        "author": "周紫芝",
        "content": "故国云山梦，长安白首郎。\n病眠三日雨，门静九衢坊。\n别后谁倾盖，书来喜失床。\n爱渠诗似玉，应用锦为囊。",
        "dynasty": "宋",
        "collection_info": null
    },
    {
        "title": "春晚偶题",
        "author": "周紫芝",
        "content": "春与桃花作伴归，不须更着雨频催。\n帘垂尽日无人处，柳送晴天落絮来。\n愁裏酒杯谁共把，眼前书叶懒重开。\n那知造物怜幽独，忽遣啼莺唤梦回。",
        "dynasty": "宋",
        "collection_info": null
    },
    {
        "title": "食生荔子五首  其一",
        "author": "周紫芝",
        "content": "五岭人夸荔子珍，老翁何事始尝新。\n凭君试擘轻红看，不带开元一骑尘。",
        "dynasty": "宋",
        "collection_info": null
    },
    {
        "title": "食生荔子五首  其二",
        "author": "周紫芝",
        "content": "着枝犹有露华腴，谁把红纱罩玉肤。\n龙眼也随君并熟，一生空作荔枝奴。",
        "dynasty": "宋",
        "collection_info": null
    },
    {
        "title": "食生荔子五首  其三",
        "author": "周紫芝",
        "content": "小队将军过五溪，相看犹作梦中疑。\n回头欲问罨摩勒，乞得微甘是几时。",
        "dynasty": "宋",
        "collection_info": null
    },
    {
        "title": "食生荔子五首  其四",
        "author": "周紫芝",
        "content": "瘴岭蛮村万里赊，可怜生不近京华。\n荔枝犹想南中树，末利先看近世花。",
        "dynasty": "宋",
        "collection_info": null
    },
    {
        "title": "食生荔子五首  其五",
        "author": "周紫芝",
        "content": "东来坐见玉肌丰，识面中郎旧谱中。\n绝胜诗翁红万颗，暮年流落到泸戎。",
        "dynasty": "宋",
        "collection_info": null
    },
    {
        "title": "季共见和前诗次韵为谢  其一",
        "author": "周紫芝",
        "content": "当日梨园寿太真，荔枝香曲赐名新。\n麻姑蕚绿双回袖，舞彻遥知不动尘。",
        "dynasty": "宋",
        "collection_info": null
    },
    {
        "title": "季共见和前诗次韵为谢  其二",
        "author": "周紫芝",
        "content": "禁中分赐尽甘腴，旋琢壶冰积雪肤。\n闻道风流黄阁老，长鬚遗送玉川奴。",
        "dynasty": "宋",
        "collection_info": null
    },
    {
        "title": "季共见和前诗次韵为谢  其三",
        "author": "周紫芝",
        "content": "人把江瑶比荔枝，枇杷楟奈更何疑。\n桄榔叶外和烟树，想得青红半熟时。",
        "dynasty": "宋",
        "collection_info": null
    },
    {
        "title": "季共见和前诗次韵为谢  其四",
        "author": "周紫芝",
        "content": "樽前风味要人夸，瘴雨蛮烟度岁华。\n乞得水晶三百颗，绉红时看眼生花。",
        "dynasty": "宋",
        "collection_info": null
    },
    {
        "title": "季共见和前诗次韵为谢  其五",
        "author": "周紫芝",
        "content": "雾縠囊悬小树红，芳香应入笑谈中。\n世间绝韵须真赏，人物当先数阿戎。",
        "dynasty": "宋",
        "collection_info": null
    },
    {
        "title": "季共闻余赋五诗犹未之见以三诗见索因次其韵  其一",
        "author": "周紫芝",
        "content": "闽岭今年荔子迟，生枝入眼可无诗。\n诵君胜句须衔璧，老将何由更出奇。",
        "dynasty": "宋",
        "collection_info": null
    },
    {
        "title": "季共闻余赋五诗犹未之见以三诗见索因次其韵  其二",
        "author": "周紫芝",
        "content": "梦对清樽看玉山，荔枝空嚼水中寒。\n心知不与公同味，始信人生一笑难。",
        "dynasty": "宋",
        "collection_info": null
    },
    {
        "title": "季共闻余赋五诗犹未之见以三诗见索因次其韵  其三",
        "author": "周紫芝",
        "content": "杨梅卢橘自成双，敢与冰纨作雁行。\n莫怪老翁频着句，书生说食是膏肓。",
        "dynasty": "宋",
        "collection_info": null
    },
    {
        "title": "米元晖待制岁以赐冰及荔子分遗季共而今年荔枝不至有诗次韵三首  其一",
        "author": "周紫芝",
        "content": "诗老盟成恐未寒，今年荔子不同餐。\n空排白玉千峰雪，却忆红砂九转丹。",
        "dynasty": "宋",
        "collection_info": null
    },
    {
        "title": "米元晖待制岁以赐冰及荔子分遗季共而今年荔枝不至有诗次韵三首  其二",
        "author": "周紫芝",
        "content": "销得銮坡荔子香，玉郎言语似君房。\n金盘何日分新果，五线先看补舜裳。",
        "dynasty": "宋",
        "collection_info": null
    },
    {
        "title": "米元晖待制岁以赐冰及荔子分遗季共而今年荔枝不至有诗次韵三首  其三",
        "author": "周紫芝",
        "content": "醉墨犹多御府珍，访求公后出华勋。\n知君家有荔枝帖，不减当年王右军。",
        "dynasty": "宋",
        "collection_info": null
    },
    {
        "title": "谢陈仲襄主簿惠诗卷",
        "author": "周紫芝",
        "content": "霜雪频欺老，芝兰日鬬芳。\n官犹似仇览，句拟学韦郎。\n郊岛无前辈，曹刘可雁行。\n他年尚相见，此地必升堂。",
        "dynasty": "宋",
        "collection_info": null
    },
    {
        "title": "李太白画像二首  其一",
        "author": "周紫芝",
        "content": "欲与天仙论等差，短长何止但词华。\n谁人觧屈将军手，为脱乌皮六缝鞾。",
        "dynasty": "宋",
        "collection_info": null
    },
    {
        "title": "李太白画像二首  其二",
        "author": "周紫芝",
        "content": "少陵诗瘦平生苦，太白才高一醉间。\n投得江心波底月，却归天上玉归仙。",
        "dynasty": "宋",
        "collection_info": null
    },
    {
        "title": "季共置酒酒间出龙眠数马以示坐客最后出起云妙甚为赋长句",
        "author": "周紫芝",
        "content": "君侯酌客黄金杯，六龙下食慈明催。\n醉开画苑出天马，远自大宛西极来。\n起云礧碨最后出，真龙八尺高崔嵬。\n青天欲雨雨未作，怒云泼墨乌成堆。\n长鸣自怪两耳立，路转欲从双镫回。\n王良造父眼未识，骅骝骕骦天与才。\n朝从燕代暮南粤，万里一息何辽哉。\n公今此画何处得，外家中郎李公客。\n人间英物有护持，世上丹青少颜色。\n双花蜀锦青丝囊，还公此画公须藏。\n天寒夜半黑风起，邂逅恐逐飞云翔。",
        "dynasty": "宋",
        "collection_info": null
    },
    {
        "title": "韩干画郭家师子花此画本江南故家物自腕而下绢素烂脱李伯时得之马忠肃家补足之蔡天启貌本以传其甥王季共",
        "author": "周紫芝",
        "content": "神驹堕地无渥洼，象龙不復来流沙。\n开元画手老韩干，为作郭家师子花。\n当年故物不堪看，踣鐡四蹄俱脱腕。\n英姿逸态犹精神，仿佛风鬃血流汗。\n龙眠画足不画蛇，意象异世同一家。\n由来四大各假合，得此三昧无等差。\n中郎名高自年少，画工如山不同调。\n人间意气惊薾云，笔下风流尔得妙。\n王家人物小安丰，作诗论画公所同。\n一洗万古凡马空，九原谁唤杜陵翁。",
        "dynasty": "宋",
        "collection_info": null
    },
    {
        "title": "季共以师子花见借作诗归之而报甚宠且言隆近为余作数马奇甚乃作此诗以见愿借之意",
        "author": "周紫芝",
        "content": "画史俗士非画者，支郎好马能画马。\n为君肯作数骅骝，班郎应歌天马下。\n前人妙笔俱绝伦，后人骨冷唤不闻。\n试借云衢千里足，洗我眼中凡马羣。",
        "dynasty": "宋",
        "collection_info": null
    },
    {
        "title": "季共以隆师四马见示后三日作长句以归之",
        "author": "周紫芝",
        "content": "少陵说马谁擅场，老韩曹覇江都王。\n只今传法谁得妙，支郎为爇龙眠香。\n沙平草细春日长，何人识此真乘黄。\n归君蓬斋君卷藏，似君千里方腾骧。",
        "dynasty": "宋",
        "collection_info": null
    },
    {
        "title": "次韵相之木犀六首  其一",
        "author": "周紫芝",
        "content": "拂色青衫不是粧，蘂珠宫裏淡鹅黄。\n紫罗裳亦元无用，薝卜花应自有香。",
        "dynasty": "宋",
        "collection_info": null
    },
    {
        "title": "次韵相之木犀六首  其二",
        "author": "周紫芝",
        "content": "高树层阴作翠云，月华霜晕醒余薫。\n人间韵少花俱俗，天上香来世未闻。",
        "dynasty": "宋",
        "collection_info": null
    },
    {
        "title": "次韵相之木犀六首  其三",
        "author": "周紫芝",
        "content": "西湖南北两边山，牢落孤芳不奈闲。\n好遣长鬚挽黄粟，付他桃叶伴云鬟。",
        "dynasty": "宋",
        "collection_info": null
    },
    {
        "title": "次韵相之木犀六首  其四",
        "author": "周紫芝",
        "content": "故国幽姿想自妍，只今谁与着诗怜。\n竹篱茅舍花开处，望断江西眼欲穿。",
        "dynasty": "宋",
        "collection_info": null
    },
    {
        "title": "次韵相之木犀六首  其五",
        "author": "周紫芝",
        "content": "留香欲住正须阴，远引山林却要侵。\n绝韵有谁能画得，郎潜诗妙最知心。",
        "dynasty": "宋",
        "collection_info": null
    },
    {
        "title": "次韵相之木犀六首  其六",
        "author": "周紫芝",
        "content": "玉折兰摧事已休，倡条无数绿阴稠。\n此花独与苍岩桂，风雨平分万壑秋。",
        "dynasty": "宋",
        "collection_info": null
    },
    {
        "title": "次韵吕晞朴九日见示",
        "author": "周紫芝",
        "content": "敢乞兰金作诏泥，年今已是古来稀。\n一天细雨家何在，十载黄花客未归。\n万事可怜俱老境，故人犹欲借余晖。\n但当洗眼秋风裏，饱看云鹏作意飞。",
        "dynasty": "宋",
        "collection_info": null
    },
    {
        "title": "次韵陈簿席上见和",
        "author": "周紫芝",
        "content": "黄鹄摩霄未易知，倦飞寒雀本来卑。\n颇惭陶令归田早，政坐穰侯见事迟。\n偶有酒供鸜鹆舞，苦无人唱鹧鸪词。\n秋来湖上山方好，食蛤重为汗漫期。",
        "dynasty": "宋",
        "collection_info": null
    },
    {
        "title": "河伯小史白事歌",
        "author": "周紫芝",
        "content": "冯夷宫中地无土，五更排衙朝击鼓。\n大官拥旆呵马归，小史白事当前语。\n自言赋命颇奇穷，一生自足风波苦。\n船须把缆始敢放，雾可藏身亦时吐。\n防危虑患岂不至，往往不知遭网罟。\n河神笑谓小史言，祸福不计愚与姦。\n恢恢天网自不失，琐琐尔曹何足论。\n小史速退卷舌走，顾视俦列图前奔。",
        "dynasty": "宋",
        "collection_info": null
    },
    {
        "title": "峡守秦德久楚塞楼成索诗为作长句异时鲁直迁涪江过之命此名且书牍今亡矣二首  其一",
        "author": "周紫芝",
        "content": "使君才气号无双，千骑新来绾汉章。\n此日楼台新楚塞，当年翰墨记黄香。\n民安乐岁州何事，江入清樽客满床。\n十二巫山应在眼，定无遗事说襄王。",
        "dynasty": "宋",
        "collection_info": null
    },
    {
        "title": "峡守秦德久楚塞楼成索诗为作长句异时鲁直迁涪江过之命此名且书牍今亡矣二首  其二",
        "author": "周紫芝",
        "content": "淮上声名彻冕旒，几年边鼓卧清秋。\n五花未从甘泉驾，百尺聊新楚塞楼。\n暮雨已随烟佩去，长江空抱峡山流。\n客来欲吐窗闲句，莫把城南比阆州。",
        "dynasty": "宋",
        "collection_info": null
    },
    {
        "title": "题苏养直画像三首  其一",
        "author": "周紫芝",
        "content": "先生初出后湖时，日落山寒醉不知。\n更上蹇驴何处去，灞桥风雪要渠诗。",
        "dynasty": "宋",
        "collection_info": null
    },
    {
        "title": "题苏养直画像三首  其二",
        "author": "周紫芝",
        "content": "名满人间未足多，胸中万顷着烟波。\n松江风月无人见，谁与玄真画钓蓑。",
        "dynasty": "宋",
        "collection_info": null
    },
    {
        "title": "题苏养直画像三首  其三",
        "author": "周紫芝",
        "content": "水上柴扉闭不开，苍山羔雁九天来。\n玉京已有神仙籍，莫怪青山唤不回。",
        "dynasty": "宋",
        "collection_info": null
    },
    {
        "title": "十月九日霁色可喜三首  其一",
        "author": "周紫芝",
        "content": "屋角梅花欲弄晴，耐寒庭草尚晶莹。\n护霜云重知何事，留得芭蕉作雨声。",
        "dynasty": "宋",
        "collection_info": null
    },
    {
        "title": "十月九日霁色可喜三首  其二",
        "author": "周紫芝",
        "content": "朱门深闭得香多，晓日烘帘气自和。\n此地有窗无一席，固应宜着病维摩。",
        "dynasty": "宋",
        "collection_info": null
    },
    {
        "title": "十月九日霁色可喜三首  其三",
        "author": "周紫芝",
        "content": "江上南枝暖欲妍，小春时节又经年。\n谁知一点还乡梦，直到梅花树子边。",
        "dynasty": "宋",
        "collection_info": null
    },
    {
        "title": "次韵季共蓬斋新梅",
        "author": "周紫芝",
        "content": "王郎巧催花，妙语起槁枯。\n譬如返魂香，能使死者苏。\n诗成花亦开，小草时卷舒。\n颇如风前柳，胜韵花中无。\n蓬斋姑射仙，不待折简呼。\n芳姿倚醉玉，未用须人扶。\n自君作周旋，此德良不孤。\n移根始山中，一笑烦王都。\n坐令桃李花，浅俗皆凡夫。\n棐几滑以净，云窗窈而虚。\n酽白夺寒雪，软红空九衢。\n我久离山中，问花今何如。\n殷勤培弱榦，何日课獠奴。\n于花苟得计，于我亦何愚。\n此意倘復遂，瘦地良可锄。\n诵君种花句，抚卷长嗟吁。",
        "dynasty": "宋",
        "collection_info": null
    },
    {
        "title": "闻朱虚真请老二首  其一",
        "author": "周紫芝",
        "content": "平生恨未识朱游，毎得清诗慰客愁。\n泛宅清苕真得句，挂冠神武更何求。",
        "dynasty": "宋",
        "collection_info": null
    },
    {
        "title": "闻朱虚真请老二首  其二",
        "author": "周紫芝",
        "content": "久厌朱袍裹玉仙，幅巾藜杖老山间。\n从今鱼鸟缘应熟，只恐鸳鸯债未还。",
        "dynasty": "宋",
        "collection_info": null
    },
    {
        "title": "次韵范元卿题友山堂",
        "author": "周紫芝",
        "content": "人间南北无同异，四海苍生俱一世。\n借令卖友取封侯，一掷成卢亦儿戏。\n东平风度人所难，不将白眼看青山。\n少年结客知无益，老唤南山相与闲。\n人情自是有新故，相好乃能保朝暮。\n故人落井已下石，红袖弹筝未移柱。\n玉峦排秀天清明，乱峰入眼心先倾。\n向来刎颈或蹀血，此地一笑终忘形。\n平生爱山心愿见，喜色津津应满面。\n宁愁偃蹇不受招，一鹗孤飞谁可见。",
        "dynasty": "宋",
        "collection_info": null
    },
    {
        "title": "无住庵主为余写真报之以诗",
        "author": "周紫芝",
        "content": "骅骝固绝足，韩干真画者。\n傥欲万口传，当画千里马。\n吾才如跛鳖，子不觧腾跨。\n初无籋云姿，何劳人摹写。\n支郎妙人物，名声遍日下。\n事苟不当急，操笔有用舍。\n一逢菘韭翁，终安陋朴野。\n无盐元自丑，强欲相纷赭。\n至技不可名，厚意徒久假。\n我欲报之诗，有作非大雅。",
        "dynasty": "宋",
        "collection_info": null
    },
    {
        "title": "孤山之颠旧有开氏四照阁次年部使者献西湖图神庙阅图久之问开氏四照阁安在部使者失对其知名如此昨跋马过下山见赭衣荷锸数百人问之则军中藏冰于此也",
        "author": "周紫芝",
        "content": "出头杰阁想峥嵘，当日佳名达裕陵。\n岂料生存华屋处，将军于此窖寒冰。",
        "dynasty": "宋",
        "collection_info": null
    },
    {
        "title": "次韵相之见过口占雪中新句且许约季共携山谷书伯时画过敝庐",
        "author": "周紫芝",
        "content": "寒欺玉树雪横斜，遥想诸郎拟玉华。\n更借蟾蜍千里月，细看薝卜一林花。\n公名已在曹刘上，我辈裁堪屈宋衙。\n闻道高轩开二妙，竹坡犹有雪煎茶。",
        "dynasty": "宋",
        "collection_info": null
    },
    {
        "title": "次韵季共和相之前作二首  其一",
        "author": "周紫芝",
        "content": "谁从玉阙蓬莱殿，吹下仙人蕚绿华。\n风急有时翻柳絮，月寒无数着梅花。\n时开病眼看三径，胜着青衫趁两衙。\n欲煮南屏山下雪，问谁能点老谦茶。",
        "dynasty": "宋",
        "collection_info": null
    },
    {
        "title": "次韵季共和相之前作二首  其二",
        "author": "周紫芝",
        "content": "雪意鬖鬖整復斜，似人霜髩不胜华。\n只今瘦骨欹风帽，空忆寒江钓浪花。\n妙舞正看回激楚，两峰旋欲战彭衙。\n不将盐絮轻相比，似我南窗玉色茶。",
        "dynasty": "宋",
        "collection_info": null
    },
    {
        "title": "寄题强常州乌墩新作濯缨亭二首  其一",
        "author": "周紫芝",
        "content": "使君如冰壶，不受古俗尘。\n何为觧豸冠，濯髪天地津。\n开门纳沧波，自与云水亲。\n知谁分清流，照此千载人。",
        "dynasty": "宋",
        "collection_info": null
    },
    {
        "title": "寄题强常州乌墩新作濯缨亭二首  其二",
        "author": "周紫芝",
        "content": "濯缨须沧浪，弹冠必新沐。\n昏昏不可受，皓皓亦易辱。\n借令困一尘，未易涴冰玉。\n勿从渔父谈，恐自成窘束。",
        "dynasty": "宋",
        "collection_info": null
    },
    {
        "title": "送孙求仁官黄冈",
        "author": "周紫芝",
        "content": "黄冈古淮邦，其大不如斗。\n谁知隔岸山，万马日奔走。\n有数着诗人，此地实林薮。\n顷来当盛年，王公号贤守。\n三年江上杯，快饮竹楼酒。\n东坡营雪堂，始种坡前柳。\n至今有遗迹，过者为回首。\n后来老门生，词翰玉堂手。\n谪官茅三间，门巷无鷄狗。\n孙郎饱文艺，贫病亦已久。\n着履知有土，捉衿乃见肘。\n抱经官残州，一饱亦难偶。\n论文有余日，为我访白叟。\n遗事倘可书，尚足寄衰朽。\n慎勿止寒温，作书问安否。",
        "dynasty": "宋",
        "collection_info": null
    },
    {
        "title": "谢吴司户寄舂陵四石  其一",
        "author": "周紫芝",
        "content": "何年山崭岩，化作龙起伏。\n安得挽天河，着龙吐飞瀑。",
        "dynasty": "宋",
        "collection_info": null
    },
    {
        "title": "谢吴司户寄舂陵四石  其二",
        "author": "周紫芝",
        "content": "往穴城南窗，分山得遥碧。\n谁持列玉峰，来照蜗牛席。",
        "dynasty": "宋",
        "collection_info": null
    },
    {
        "title": "谢吴司户寄舂陵四石  其三",
        "author": "周紫芝",
        "content": "吴山非不佳，故山终眼明。\n南来一拳石，似我小峥嵘。",
        "dynasty": "宋",
        "collection_info": null
    },
    {
        "title": "谢吴司户寄舂陵四石  其四",
        "author": "周紫芝",
        "content": "孤峰真崛奇，凝目见太古。\n便悲江上山，培塿不足数。",
        "dynasty": "宋",
        "collection_info": null
    },
    {
        "title": "次韵季共蓬斋夜坐三首  其一",
        "author": "周紫芝",
        "content": "幽人怀故乡，夜坐听秋雨。\n耿耿不成寐，悽悽亦良苦。\n酒白应自斟，茶甘为谁煮。\n喜意入寒灯，诗成看花吐。\n乐饥焰短檠，玉虫缀钗股。\n当亦念衰翁，秋风卧何许。",
        "dynasty": "宋",
        "collection_info": null
    },
    {
        "title": "次韵季共蓬斋夜坐三首  其二",
        "author": "周紫芝",
        "content": "寒斋秋意高，夜久羣籁息。\n眼前无一尘，谁与共此席。\n平生乐虚旷，颇怪言不食。\n遥知高世意，仰面看屋脊。\n秋虫曾何知，悲鸣乱胸臆。\n君亦意不眠，佳月良可惜。",
        "dynasty": "宋",
        "collection_info": null
    },
    {
        "title": "次韵季共蓬斋夜坐三首  其三",
        "author": "周紫芝",
        "content": "露井飞雕梧，碧月借秋色。\n颇闻遭鼠辈，恼睡成反侧。\n君岂劾鼠手，姑缓藁街磔。\n我亦见事惯，流年反多历。\n谁能与此物，更较胜负敌。\n一笑谓狸奴，无乃尔不职。",
        "dynasty": "宋",
        "collection_info": null
    },
    {
        "title": "读韦庄浣花集戏题二诗  其一",
        "author": "周紫芝",
        "content": "春风吹绉一池波，付与蛾眉席上歌。\n试倩韦郎追正始，风流犹不似元和。",
        "dynasty": "宋",
        "collection_info": null
    },
    {
        "title": "读韦庄浣花集戏题二诗  其二",
        "author": "周紫芝",
        "content": "晚唐风月一番新，弄粉调膏点注匀。\n谁与花材诗宰相，聘将花蘂作夫人。",
        "dynasty": "宋",
        "collection_info": null
    },
    {
        "title": "相之季共各携李伯时画轴见过分韵得人字",
        "author": "周紫芝",
        "content": "人生不相知，白头反如新。\n知心不在久，觌面还成亲。\n况我五安师，二妙俱可人。\n元龙百尺楼，人物谁与邻。\n风流小安丰，玉树高嶙峋。\n联翩两竹舆，访我南坡春。\n遂遣小叔雅，娱此照坐宾。\n王春三月雨，浸浸如游尘。\n是日天为喜，霁色明清晨。\n各携古锦囊，共出画苑珍。\n太邱重千载，高标澹风神。\n丹铅表丘壑，制度殊冠巾。\n渊明撷秋菊，醉面玉色匀。\n龙眠赋远游，濯髪天池滨。\n二老不并世，异世真同论。\n当年天厩马，调御皆服驯。\n绝域来象龙，地行俱麒麟。\n老眼阅神骏，摩挲得逡巡。\n客意亦復悦，领我杯中醇。\n尚苦江夏帖，入我幽梦频。\n倒箧倘有意，叩门君勿嗔。",
        "dynasty": "宋",
        "collection_info": null
    },
    {
        "title": "文若自华亭携家来游西湖袖出新诗其归乃和前篇聊以当别",
        "author": "周紫芝",
        "content": "黄郎满袖出新诗，别后篇章欲造微。\n老骥但含千里意，翔鸾还带九雏归。\n如君好事真前辈，笑我为生尽昨非。\n小别不堪频作恶，灞桥杨柳亦依依。",
        "dynasty": "宋",
        "collection_info": null
    },
    {
        "title": "次韵林察院贺章正言得子",
        "author": "周紫芝",
        "content": "海中仙果着新枝，可是香山得子迟。\n雏鳯远从丹穴至，神驹初出渥洼时。\n平生种德无遗恨，他日传家有是儿。\n闻道长庚曾入梦，已应能作上楼诗。",
        "dynasty": "宋",
        "collection_info": null
    },
    {
        "title": "全一道人分以石芝味极平淡咀留牙颊间良久乃甘而世罕有识者或云九华山中亦有之二首  其一",
        "author": "周紫芝",
        "content": "淡中得味世谁知，晚岁因君识石芝。\n甘蔗何曾有佳境，人间只好诳痴儿。",
        "dynasty": "宋",
        "collection_info": null
    },
    {
        "title": "全一道人分以石芝味极平淡咀留牙颊间良久乃甘而世罕有识者或云九华山中亦有之二首  其二",
        "author": "周紫芝",
        "content": "自闻青壁是芝田，心到莲峰最上巅。\n且觅微甘供一笑，海中无药觧长年。",
        "dynasty": "宋",
        "collection_info": null
    },
    {
        "title": "席间分韵送王季共得浦字",
        "author": "周紫芝",
        "content": "乌衣说诸王，人物世足数。\n至今有云来，眼色照天宇。\n谁知静秀中，有志良未吐。\n时从云梦胸，喷作秋江雨。\n中郎骑生驹，世亦号文虎。\n才高公自出，步骤真接武。\n名当在户前，意岂甘哙伍。\n三年隶工曹，一舸辅江浦。\n风流各云散，相见定何许。\n臭味苦无多，酒行君竟举。",
        "dynasty": "宋",
        "collection_info": null
    },
    {
        "title": "飞卿携去腊书见过中有诗次韵",
        "author": "周紫芝",
        "content": "强着玄端与沐猴，随人作计偶乘流。\n昔时来往从三径，今日﨑岖念一邱。\n千里回思家似梦，十年赢得髩双秋。\n缁尘满面君应笑，京洛相逢只自羞。",
        "dynasty": "宋",
        "collection_info": null
    },
    {
        "title": "题钱少愚四画 鸳浦",
        "author": "周紫芝",
        "content": "一点伤春恨，看成两鬓霜。\n如今无此梦，莫画两鸳鸯。",
        "dynasty": "宋",
        "collection_info": null
    },
    {
        "title": "题钱少愚四画 钓雪",
        "author": "周紫芝",
        "content": "一作东吴去，回头又十年。\n可怜江上雪，空落钓鱼船。",
        "dynasty": "宋",
        "collection_info": null
    },
    {
        "title": "题钱少愚四画 兰亭",
        "author": "周紫芝",
        "content": "事去空千载，何曾有若人。\n只应烟树裏，便是永和春。",
        "dynasty": "宋",
        "collection_info": null
    },
    {
        "title": "题钱少愚四画 秋观",
        "author": "周紫芝",
        "content": "雨足三湘岸，烟含七泽秋。\n可能无尺地，分得庾郎愁。",
        "dynasty": "宋",
        "collection_info": null
    },
    {
        "title": "隆茂宗鄙余所得苏后湖像别为作短轴超然有物外意",
        "author": "周紫芝",
        "content": "高人本难名，画手不可俗。\n世无痴虎头，丹青涴冰玉。\n支郎唾俗画，为我作短轴。\n遂出三昧手，观此真面目。\n衣冠有山林，风味到僮仆。\n悠悠跨蹇驴，眇眇出寒谷。\n薄暮殊未归，落日下古木。\n未知适何门，敲门看修竹。\n无酒意阙然，鸱夷尚空腹。\n长鬚颇觧事，归骑不敢趣。\n更復问前山，谁家酒堪漉。",
        "dynasty": "宋",
        "collection_info": null
    },
    {
        "title": "仆访吕晞朴排岸方造舟翔鸾不及见后数日有诗次韵奉谢二首  其一",
        "author": "周紫芝",
        "content": "太常何敢醉如泥，休沐相寻见亦稀。\n倦着青衫君未可，老遮乌帽我当归。\n翔鸾寺裏停烟棹，西子湖边看落晖。\n安得剧谈同一笑，孤篷六尺去如飞。",
        "dynasty": "宋",
        "collection_info": null
    },
    {
        "title": "仆访吕晞朴排岸方造舟翔鸾不及见后数日有诗次韵奉谢二首  其二",
        "author": "周紫芝",
        "content": "此生随分本何知，人品非高论亦卑。\n早岁囊书羞贾传，暮年学圃羡樊迟。\n江乡老去多归梦，乐府秋来得妙词。\n八节上滩休入句，花姑载酒可相期。",
        "dynasty": "宋",
        "collection_info": null
    },
    {
        "title": "河鲀之美唯西施乳得名旧矣而未有作诗者戏作此诗",
        "author": "周紫芝",
        "content": "吴王宫中半吴女，选入吴宫歌白苎。\n姑苏台上看西施，羞得红粧不歌舞。\n青丝笼髻云剪衣，玉垂双乳肤凝脂。\n香罗对画两鸂鶒，半约胸酥人未知。\n迩来红鱼新入馔，西施乳入诗翁眼。\n酽白还惊春雪温，细理不知燕玉软。\n坐中嘉名思昔人，未许八珍当禁脔。\n更将人乳作蒸豚，可笑此郎风味浅。\n不知柱下风流张相君，暮年饮乳不饮醇。\n帐中侍儿知有几，当时西子今未闻。\n白头自笑竹坡老，烹鲜谁饷杯中珍。\n江瑶敛袂敢争席，一尊伴我抛青春。",
        "dynasty": "宋",
        "collection_info": null
    },
    {
        "title": "寄秦峡州三首峡州书尾悼侍儿之亡故篇末及之  其一",
        "author": "周紫芝",
        "content": "当年淮水未归时，紫塞天尘玉座知。\n今日临边须老子，莫辞万里拥双麾。",
        "dynasty": "宋",
        "collection_info": null
    },
    {
        "title": "寄秦峡州三首峡州书尾悼侍儿之亡故篇末及之  其二",
        "author": "周紫芝",
        "content": "峡城真在楚云间，闻说丰年讼亦闲。\n獠洞无兵秋日永，满倾醽醁看青山。",
        "dynasty": "宋",
        "collection_info": null
    },
    {
        "title": "寄秦峡州三首峡州书尾悼侍儿之亡故篇末及之  其三",
        "author": "周紫芝",
        "content": "断云飞在旧阳台，无復襄王梦裏来。\n十二峰前何处是，郡楼凝望想徘徊。",
        "dynasty": "宋",
        "collection_info": null
    },
    {
        "title": "吴中舟行口号七首  其一",
        "author": "周紫芝",
        "content": "白头人自日边来，泽国风帆破浪开。\n已近玉楼船又去，却回愁眼望蓬莱。",
        "dynasty": "宋",
        "collection_info": null
    },
    {
        "title": "吴中舟行口号七首  其二",
        "author": "周紫芝",
        "content": "雨入青秧水满川，吴侬相对话丰年。\n时人尽说吴中好，看我苏常买薄田。",
        "dynasty": "宋",
        "collection_info": null
    },
    {
        "title": "吴中舟行口号七首  其三",
        "author": "周紫芝",
        "content": "西来蕃使换毡裘，渡海风帆入帝州。\n醉裏宫花红压帽，千年今日记千秋。",
        "dynasty": "宋",
        "collection_info": null
    },
    {
        "title": "吴中舟行口号七首  其四",
        "author": "周紫芝",
        "content": "当年戈甲过垂虹，闻说楼船照水红。\n贼去烟波已如镜，却还风月与渔翁。",
        "dynasty": "宋",
        "collection_info": null
    },
    {
        "title": "吴中舟行口号七首  其五",
        "author": "周紫芝",
        "content": "昔年谁此试青萍，很石中分剑气精。\n光熖未消刘项起，始知不杀是神兵。",
        "dynasty": "宋",
        "collection_info": null
    },
    {
        "title": "吴中舟行口号七首  其六",
        "author": "周紫芝",
        "content": "久陪三馆瀛洲客，屡拜苍龙宰府茶。\n更觅惠山烹雪乳，余甘归与故人夸。",
        "dynasty": "宋",
        "collection_info": null
    },
    {
        "title": "吴中舟行口号七首  其七",
        "author": "周紫芝",
        "content": "水从吴尾入湖流，身到江南第二州。\n故国旧交应笑我，十年飞雪上人头。",
        "dynasty": "宋",
        "collection_info": null
    },
    {
        "title": "海昌舟中雨过晚凉二首  其一",
        "author": "周紫芝",
        "content": "白板艅艎鐡裹头，吴歌声在藕花洲。\n故来急雨归何处，和月吹凉入柂楼。",
        "dynasty": "宋",
        "collection_info": null
    },
    {
        "title": "海昌舟中雨过晚凉二首  其二",
        "author": "周紫芝",
        "content": "卧随鹤鹭入荷香，笑却蒲葵借晚凉。\n冻雨酿云遮薄日，小舟添水送归航。",
        "dynasty": "宋",
        "collection_info": null
    },
    {
        "title": "晓发吴江晚上姑苏台",
        "author": "周紫芝",
        "content": "挂帆早拍云涛堆，落帆暮上姑苏台。\n天沉海峤鸟飞去，雨入太湖云不来。\n西施白苎岂復唱，吴王故苑俱成灰。\n谁能与子论许事，倚栏共听渔歌回。",
        "dynasty": "宋",
        "collection_info": null
    },
    {
        "title": "登垂虹亭",
        "author": "周紫芝",
        "content": "云水苍茫共渺然，眼看飞鸟没苍烟。\n山围百雉吴王国，风急千帆震泽船。\n白髪飘流身已老，断编零落事空传。\n谁将无色胸中画，貌取吴中万顷天。",
        "dynasty": "宋",
        "collection_info": null
    },
    {
        "title": "惠山泉二绝  其一",
        "author": "周紫芝",
        "content": "石龙喷雪绕山斜，桑苎祠间一幅纱。\n只对清流已无暑，未论绝品觧宜茶。",
        "dynasty": "宋",
        "collection_info": null
    },
    {
        "title": "惠山泉二绝  其二",
        "author": "周紫芝",
        "content": "山僧知我去匆匆，旋印红泥乞老翁。\n拟唤人间三昧手，共分天上小团龙。",
        "dynasty": "宋",
        "collection_info": null
    },
    {
        "title": "仆归自武林蒙舒元相徐美祖诸君皆惠诗乍归老倦未苏姑以二诗为报聊以塞后时之责耳  其一",
        "author": "周紫芝",
        "content": "红尘染尽去时衣，愁入双蓬鬓髪稀。\n故国几番随梦到，长安十度送春归。\n懒看乌帽朝诃马，却忆黄紬昼掩扉。\n鸟倦知还我已老，会令双鹄贴云飞。",
        "dynasty": "宋",
        "collection_info": null
    },
    {
        "title": "仆归自武林蒙舒元相徐美祖诸君皆惠诗乍归老倦未苏姑以二诗为报聊以塞后时之责耳  其二",
        "author": "周紫芝",
        "content": "相国风流元有种，徐卿裙屐固应稀。\n青衫好着君犹未，黄髪无多我合归。\n清梦晓听湖上雨，暮年犹借水边扉。\n南来未是安巢鸟，拟趁西风着处飞。",
        "dynasty": "宋",
        "collection_info": null
    },
    {
        "title": "王元东寄长篇病中未能和韵先寄此诗为谢",
        "author": "周紫芝",
        "content": "白璧尝遭按剑疑，古来投分要相知。\n惊人未有平生句，绝妙空贻幼妇词。\n我亦去为庐阜客，君应多寄辋川诗。\n来书更觉寛陈债，八节滩头上水时。",
        "dynasty": "宋",
        "collection_info": null
    },
    {
        "title": "次韵元相阅猥藁见赠二首  其一",
        "author": "周紫芝",
        "content": "无物能娱老，冥搜兴漫长。\n数茎空捻颔，一瓣与谁香。\n岁月摇双鬓，莺花恼客肠。\n更哦秋士句，聊与伴啼螀。",
        "dynasty": "宋",
        "collection_info": null
    },
    {
        "title": "次韵元相阅猥藁见赠二首  其二",
        "author": "周紫芝",
        "content": "挽得非来句，频哦送夜长。\n诗今逼何逊，人亦似黄香。\n拟答琅玕赠，惭无锦绣肠。\n秋风又撩客，啾唧动寒螀。",
        "dynasty": "宋",
        "collection_info": null
    },
    {
        "title": "次韵美祖用元相韵以广后山之意读之汗下愧不自胜  其一",
        "author": "周紫芝",
        "content": "晋魏分骚雅，诗流本日长。\n应传少陵钵，莫炷老僧香。\n俗眼无泾渭，从谁话肺肠。\n感君韶濩耳，来听菊篱螀。",
        "dynasty": "宋",
        "collection_info": null
    },
    {
        "title": "次韵美祖用元相韵以广后山之意读之汗下愧不自胜  其二",
        "author": "周紫芝",
        "content": "白璧光元在，青云路亦长。\n海天从逐臭，郎署会含香。\n唾玉分新句，浇愁浣俗肠。\n从今秋夜枕，雾草厌闻螀。",
        "dynasty": "宋",
        "collection_info": null
    },
    {
        "title": "谒梅公墓",
        "author": "周紫芝",
        "content": "当年蛮锦织梅花，此日苍藤立暝鸦。\n白水碑残犹结客，颍州兵乱已无家。\n何年有客常留剑，举世知谁可押衙。\n我一举杯浇马鬛，更从底处问侯芭。",
        "dynasty": "宋",
        "collection_info": null
    },
    {
        "title": "次韵飞卿二首  其一",
        "author": "周紫芝",
        "content": "赦黄新拜日边书，画舸行游雨外湖。\n粗有微官如漫叟，苦无高论似王符。\n江边孤垒应千里，天上神州梦九衢。\n物外故人今远别，固应怜我不同涂。",
        "dynasty": "宋",
        "collection_info": null
    },
    {
        "title": "次韵飞卿二首  其二",
        "author": "周紫芝",
        "content": "闻道州闲可读书，绿荷朱阁绕平湖。\n惭非万里青云器，未称中兴赤伏符。\n来暮不应歌叔度，久穷聊免哭唐衢。\n君当别我休辞醉，我亦匆匆恐问涂。",
        "dynasty": "宋",
        "collection_info": null
    },
    {
        "title": "将赴兴国别同社五君子",
        "author": "周紫芝",
        "content": "欲倾杯酒话平生，又觧孤舟作晓行。\n有友五人那忍别，去家三岁若为情。\n一时但恐无耆旧，四海谁言有弟兄。\n归路若随清梦到，江南虽远不多程。",
        "dynasty": "宋",
        "collection_info": null
    },
    {
        "title": "宿能仁作",
        "author": "周紫芝",
        "content": "吴帆送我作东归，双玉重新见两溪。\n脚踏故乡犹未稳，仍携十品过江西。",
        "dynasty": "宋",
        "collection_info": null
    },
    {
        "title": "仆将有江西之役证公老师自龙溪来访仆于家已而遂至春谷送别二首  其一",
        "author": "周紫芝",
        "content": "两翁投老各华颠，往事重论亦黯然。\n只有高情无岁月，相看依旧似当年。",
        "dynasty": "宋",
        "collection_info": null
    },
    {
        "title": "仆将有江西之役证公老师自龙溪来访仆于家已而遂至春谷送别二首  其二",
        "author": "周紫芝",
        "content": "羸骖相逐犯风埃，行尽千岩未肯回。\n送我漳淮三百里，道人何止过溪来。",
        "dynasty": "宋",
        "collection_info": null
    },
    {
        "title": "过九华作",
        "author": "周紫芝",
        "content": "隔路仙凡欲问津，马头空厌没黄尘。\n伤心不到牛栏港，九子山应觧笑人。",
        "dynasty": "宋",
        "collection_info": null
    },
    {
        "title": "梅圣俞尝为建德尉仆过是邑询之果然且言今有梅公堂在焉",
        "author": "周紫芝",
        "content": "百年遗像锁寒厅，气压长江贾尉轻。\n谁道都官能作谶，固应梅福自知名。\n人犹能说当时事，诗亦悬知早岁成。\n泉下玉山呼不起，可怜华屋漫峥嵘。",
        "dynasty": "宋",
        "collection_info": null
    },
    {
        "title": "夜宿尧城寒甚明日山中有薄雪马上赋二诗  其一",
        "author": "周紫芝",
        "content": "剪水飞花点翠峦，未教全放玉孱颜。\n分明六曲屏风样，和雪新描着色山。",
        "dynasty": "宋",
        "collection_info": null
    },
    {
        "title": "夜宿尧城寒甚明日山中有薄雪马上赋二诗  其二",
        "author": "周紫芝",
        "content": "云意悠悠晚尚坚，玉尘犹未破清寒。\n不知谁把千岩雪，付与诗翁马上看。",
        "dynasty": "宋",
        "collection_info": null
    },
    {
        "title": "梅山宗老惠近诗明日自山中来访余尧城驿二首  其一",
        "author": "周紫芝",
        "content": "梅山寄我近来诗，便恐诸郎气尽低。\n双井派中真法嗣，莫将轻比顺阇黎。",
        "dynasty": "宋",
        "collection_info": null
    },
    {
        "title": "梅山宗老惠近诗明日自山中来访余尧城驿二首  其二",
        "author": "周紫芝",
        "content": "参得诗中句外禅，颇知经岁杜禅关。\n要须觌面亲分付，不免烦君一下山。",
        "dynasty": "宋",
        "collection_info": null
    },
    {
        "title": "过狄梁公墓",
        "author": "周紫芝",
        "content": "高后王诸吕，汉鼎几半倾。\n绛侯入北军，有意诛鲵鲸。\n兵纒未央殿，血溅长安城。\n禄辈仅诛灭，四海殊雷惊。\n唐家女主祸，未可方西京。\n艾猳剪宗枝，贼计殊未成。\n三思本么么，白面不足黥。\n举朝无直节，但畏罗织刑。\n梁公挟大计，赤手无寸兵。\n为言不祔姑，祸止谈笑平。\n功比汉诸人，优劣不用评。\n事苟以理胜，口舌亦可争。\n师曲举必败，势力未易凭。\n老妇虽至愚，理在见自明。\n不然此危邦，讵可一言兴。",
        "dynasty": "宋",
        "collection_info": null
    },
    {
        "title": "琵琶亭二绝  其一",
        "author": "周紫芝",
        "content": "旧事无人作短行，湓江空自绕湓城。\n黄芦苦竹依然在，犹替琵琶作怨声。",
        "dynasty": "宋",
        "collection_info": null
    },
    {
        "title": "琵琶亭二绝  其二",
        "author": "周紫芝",
        "content": "捍拨难传不尽情，琵声裁尽继琶声。\n风流扫地无人说，只有空江旧月明。",
        "dynasty": "宋",
        "collection_info": null
    },
    {
        "title": "陪李使君登庾楼是日云雾不见淮山二首  其一",
        "author": "周紫芝",
        "content": "跨江云梦不胜寛，楼在江声汹涌间。\n试看坐中寻得句，说君眼力尽时山。",
        "dynasty": "宋",
        "collection_info": null
    },
    {
        "title": "陪李使君登庾楼是日云雾不见淮山二首  其二",
        "author": "周紫芝",
        "content": "楼前江水看镕银，江外淮山色未分。\n安得长驱鳄鱼手，为开南岳岭头云。",
        "dynasty": "宋",
        "collection_info": null
    },
    {
        "title": "九江赵倅新作环季亭",
        "author": "周紫芝",
        "content": "小携樽酒作清游，寻得方壶最上头。\n山在断霞明处碧，江从白鸟去边流。\n苦无健句争天巧，赖有新亭慰客愁。\n他日东南论胜地，未应只数庾公楼。",
        "dynasty": "宋",
        "collection_info": null
    },
    {
        "title": "题东林香山像",
        "author": "周紫芝",
        "content": "大唐受历三百年，文士辈出俱可传。\n情虽妩媚中骨鲠，当时只有香山贤。\n香山年少谪湓浦，卧听琵琶心独苦。\n想得回舟夜半时，半湿青衫泪如雨。\n别来江月几番圆，黄芦苦竹空凄然。\n风流扫地那復有，但见东风吹白髯。\n可怜画手无前辈，欲倩虎头呼不起。\n琼枝玉树了无踪，铁拨鵾絃何用尔。\n明朝一舸下浔阳，月明依旧空江水。",
        "dynasty": "宋",
        "collection_info": null
    },
    {
        "title": "借书",
        "author": "周紫芝",
        "content": "牢落偏州少士夫，一鸱求借是书无。\n道山堂外长廊下，黄卷如云记石渠。",
        "dynasty": "宋",
        "collection_info": null
    },
    {
        "title": "课吏抄书戏作",
        "author": "周紫芝",
        "content": "雪花飞上白髭鬚，茧纸犹抄细字书。\n莫笑老翁儿戏子，政缘长日要销除。",
        "dynasty": "宋",
        "collection_info": null
    },
    {
        "title": "湖亭怀旧三绝  其一",
        "author": "周紫芝",
        "content": "铃索无声讼牒空，妙香寮外水冥蒙。\n长安故旧如相问，今在江西道院中。",
        "dynasty": "宋",
        "collection_info": null
    },
    {
        "title": "湖亭怀旧三绝  其二",
        "author": "周紫芝",
        "content": "校书天禄想诸郎，应在蓬山语昼长。\n记得去年秋七月，日斜香转曝书廊。",
        "dynasty": "宋",
        "collection_info": null
    },
    {
        "title": "湖亭怀旧三绝  其三",
        "author": "周紫芝",
        "content": "白头武部最风流，便是汝南陈太邱。\n折角乌巾人似画，与谁同伴两山游。",
        "dynasty": "宋",
        "collection_info": null
    },
    {
        "title": "沈季卿出元具茨王相山诗卷相示两翁虽存没异途而均为不偶读之良增慨叹为题轴尾",
        "author": "周紫芝",
        "content": "沈郎带减不胜衣，瘦甚由来政坐诗。\n试数交游尽前辈，便知文采照当时。\n子猷何处寻修竹，漫叟今谁弔旧祠。\n人似浮云忽吹散，老夫虽健鬓成丝。",
        "dynasty": "宋",
        "collection_info": null
    },
    {
        "title": "寄题陈医安乐堂  其一",
        "author": "周紫芝",
        "content": "六尘欲要净三摩，辛苦修行奈老何。\n只得四休安乐法，一身受用已为多。",
        "dynasty": "宋",
        "collection_info": null
    },
    {
        "title": "寄题陈医安乐堂  其二",
        "author": "周紫芝",
        "content": "自笑区区老倦游，庐山今是我莵裘。\n暮年欲觅安心法，他日敲门问四休。",
        "dynasty": "宋",
        "collection_info": null
    },
    {
        "title": "送陈鄂州",
        "author": "周紫芝",
        "content": "旧识君家小仲容，步兵今復此相同。\n谁教楚楚青云器，来照鬖鬖白雪翁。\n庐阜故山休入望，武昌官柳正摇风。\n只应黄霸归朝日，已在天边尺一中。",
        "dynasty": "宋",
        "collection_info": null
    },
    {
        "title": "窗明",
        "author": "周紫芝",
        "content": "窗明有斜日，几静无一尘。\n向后有余恨，乱鸦来聒人。",
        "dynasty": "宋",
        "collection_info": null
    },
    {
        "title": "病起步至湖亭三首  其一",
        "author": "周紫芝",
        "content": "雨从今日十分晴，病后春应一倍增。\n着地已无残岁雪，挂檐犹有上元灯。",
        "dynasty": "宋",
        "collection_info": null
    },
    {
        "title": "病起步至湖亭三首  其二",
        "author": "周紫芝",
        "content": "薄罗初欲换单衣，社肉裁分燕又归。\n唤得春来却催去，满庭红雨杏花飞。",
        "dynasty": "宋",
        "collection_info": null
    },
    {
        "title": "病起步至湖亭三首  其三",
        "author": "周紫芝",
        "content": "病余犹着杖藜扶，临水依然一老夫。\n不用苦烧红蜡烛，桃花解笑白髭鬚。",
        "dynasty": "宋",
        "collection_info": null
    },
    {
        "title": "弔梅二首  其一",
        "author": "周紫芝",
        "content": "飞尽江南泣雨枝，韵高犹共雨相宜。\n洗粧只有唇红在，也胜桃花好面皮。",
        "dynasty": "宋",
        "collection_info": null
    },
    {
        "title": "弔梅二首  其二",
        "author": "周紫芝",
        "content": "伤心不见玉扶疏，丹杏缥桃亦甚都。\n只恐此君零落后，余芳要自不如渠。",
        "dynasty": "宋",
        "collection_info": null
    },
    {
        "title": "春日连雨湖水大至二首  其一",
        "author": "周紫芝",
        "content": "楚地春三月，他乡客二毛。\n愁怀须着酒，寒力尚欺袍。\n细雨淹花湿，颠风拍浪高。\n昨朝红药柱，今日整渔舠。",
        "dynasty": "宋",
        "collection_info": null
    },
    {
        "title": "春日连雨湖水大至二首  其二",
        "author": "周紫芝",
        "content": "白雨鸣珠琲，春江灌玉壶。\n漫郎回小艇，摩诘画新图。\n山近醒愁眼，州闲养病躯。\n如何樽酒地，更与看南湖。",
        "dynasty": "宋",
        "collection_info": null
    },
    {
        "title": "秦少保生日诗三首  其一",
        "author": "周紫芝",
        "content": "岁当作噩律始催，杓携龙角星纪回。\n祥云下覆穷九垓，帝车御极云旗排。\n夜色清润明三台，昴精叱驭天上来。\n上帝欲遣清风埃，汉家双阙高崔嵬。\n日趋龙尾朝蓬莱，父师有鼎调盐梅。\n公赞庙画众允谐，龙颜一笑天欢咍。\n虎皮蒙甲卷不开，白玉雕爼尊有雷。\n五风十雨无烟霾，爟火夜上通天台。\n礼成一代谁可偕，功高欲报帝所怀。\n大用永配德与才，寿庙祝之言可该，拍肩俱愿齐洪崖。",
        "dynasty": "宋",
        "collection_info": null
    },
    {
        "title": "秦少保生日诗三首  其二",
        "author": "周紫芝",
        "content": "跨鳌昔上环州山，恍如梦见非人间。\n黄金作屋碧玉椽，灵芝仙草香流泉。\n琅函玉轴架插天，神龙守钥秘不传。\n天书错落御墨鲜，泥金描鳯宝带纒。\n中有紫府遐龄仙，主张东壁宗众贤。\n天风猎猎吹广寒，霞浆酌客春昼暄。\n蘂珠琴心久精妍，灵根坚固玉炼颜。\n三官四辅谁可迁，看公衮绣当帝前，拾尘算劫不计年。",
        "dynasty": "宋",
        "collection_info": null
    },
    {
        "title": "秦少保生日诗三首  其三",
        "author": "周紫芝",
        "content": "右文天子朝明光，汉陛晓列千官行。\n罢朝不归按霓裳，黄门羣袭御殿香。\n翠盖趣驾黄微张，日高宫树遮回廊。\n侍臣进册俨在旁，香罗覆帕牙籖长。\n前规尧舜后三王，六维龟鑑策最良。\n圣心自约昔未堂，日有所就月有将。\n公书万卷胸中藏，海涵地负谁可当。\n官粗住下百报忙，独留真儒传紫皇。\n茶瓯拜赐近御床，天颜咫尺瞻龙章。\n金叶旧事不足方，人如禇马才亦常。\n说定惟服宁可忘，设施行当见庙堂。\n可使风俗还轩黄，有时问道崆峒乡。\n广成之师寿百昌，千有三百岁未央。",
        "dynasty": "宋",
        "collection_info": null
    },
    {
        "title": "二月二十三日遵奉圣诏出郊劝农谨赋诗一首示诸同寮",
        "author": "周紫芝",
        "content": "星言出郊垧，缓辔遵微涂。\n陂池湛新绿，阡陌开上腴。\n春色嚮晼晚，农事日已趋。\n有司奉汉诏，训辞宣帝谟。\n父老数十辈，龙钟白髯鬚。\n扶杖前致词，谓当极勤劬。\n曩也事格鬬，今当反田庐。\n农桑遂温饱，里胥绝征诛。\n兹焉不少力，是自贻瘠臞。\n椒浆酌大斗，起坐时欢呼。\n有如一日蜡，相期悦须臾。\n殷勤颇自愧，小信殊未孚。\n傥非获三登，何以谢汝徒。\n同寮数君子，妙略怀永图。\n愿言规迟暮，共此丰岁娱。",
        "dynasty": "宋",
        "collection_info": null
    },
    {
        "title": "次韵郭宰题妙香寮",
        "author": "周紫芝",
        "content": "香严参鼻观，可受郢人斤。\n谁能论许事，且炷松炉薫。\n借此沈水力，侑我棐几文。\n小阁亦窈窕，青烟散敷纷。\n与人共婆娑，此意良殷勤。\n恨无博山赋，可写蜀锦纹。\n老人住江东，来作江西云。\n江湖渺归思，先弟无余芬。\n焚香此幽事，此外何所欣。\n如人嗜昌歜，岂復思羶荤。\n令君出新语，种学窥多闻。\n但恐燕寝句，颇惭韦使君。\n更当宿残火，薄雾看氤氲。",
        "dynasty": "宋",
        "collection_info": null
    },
    {
        "title": "刘德秀县丞凢五和前篇仆亦五次其韵  其一",
        "author": "周紫芝",
        "content": "刘侯一诺重，胜获金百斤。\n秀句忽復出，华名愧微薫。\n但怜沟中断，枉错黄金文。\n君欲强推毂，谁当为解纷。\n顾我绝世好，百念独此勤。\n鹊尾得古制，鹧鸪玩斑纹。\n时从孤峦顶，看上秋空云。\n遂作小方寮，调护留清芬。\n忘言聊復尔，念意亦可欣。\n了知法界中，清静无五荤。\n倘非此地胜，是妙数得闻。\n谁知几席间，中有造化恩。\n遂此草木性，一气蒙氤氲。",
        "dynasty": "宋",
        "collection_info": null
    },
    {
        "title": "刘德秀县丞凢五和前篇仆亦五次其韵  其二",
        "author": "周紫芝",
        "content": "楚泽是鱼稻，不论斗与斤。\n老守睡足处，饱饫闻余薫。\n时歌郢人曲，细和湘纍文。\n天风一披拂，花砌飞缤纷。\n乐此尽日静，颇无终岁勤。\n刘侯过我数，坐久衣成纹。\n时惊燕梁句，有似春空云。\n千年论往事，一炷同清芬。\n有客乃如此，我意岂不欣。\n人生如草木，鼻味殊芗荤。\n海天得彼趣，妙香吾所闻。\n庶希清浄化，上答明圣恩。\n从今世外乐，可比洪崖氲。",
        "dynasty": "宋",
        "collection_info": null
    },
    {
        "title": "刘德秀县丞凢五和前篇仆亦五次其韵  其三",
        "author": "周紫芝",
        "content": "蔚宗草香传，水沈贵盈斤。\n标置何必高，有德当自薫。\n士成稍藴藉，往往嗔斯文。\n人生顾安用，浪为此纷纷。\n我静偶获趣，君意良復勤。\n摩娑辨款识，共玩古曹纹。\n青烟既司寒，小孤方插云。\n诗应神所授，句与炉争芬。\n悬知我辈事，俗子未必欣。\n不容芝兰室，杂以蒿艾荤。\n政恐千年后，余臭尚有闻。\n惟爱青云士，亟拜黄屋恩。\n未知谁氏子，肯对香氤氲。",
        "dynasty": "宋",
        "collection_info": null
    },
    {
        "title": "刘德秀县丞凢五和前篇仆亦五次其韵  其四",
        "author": "周紫芝",
        "content": "念昔居上国，春荠卖作斤。\n那得千金嚢，可买百濯薫。\n一为道院主，坐空朱墨文。\n清笳咽悲壮，浓篆横披纷。\n幽意可略喜，老倦復小勤。\n诗如水得风，自然偶成纹。\n香亦旋变灭，颇类无心云。\n丞哉两松篇，时出水麝芬。\n镂冰纳蔬肠，争洗三韭荤。\n敏手不可敌，胜妙昔未闻。\n岂不胜儿女，呢呢相怨恩。\n人生如此少，炉烟且氤氲。",
        "dynasty": "宋",
        "collection_info": null
    },
    {
        "title": "刘德秀县丞凢五和前篇仆亦五次其韵  其五",
        "author": "周紫芝",
        "content": "隐之刺五羊，归嚢香一斤。\n恕投湖亭水，内子无饭薫。\n欲草廉吏传，恨无班马文。\n此风一凋落，披靡如丝纷。\n前身是香严，宿习今尚勤。\n炉烟凝室炷，印篆缄雕纹。\n嗜香犹有癖，于世已如云。\n况今花木妍，香风度微芬。\n节物岂不佳，老况难强欣。\n太常斋日多，十饭九不荤。\n唯有鼻孔香，时于静中闻。\n未知刘季和，何如荀令君。\n且当置是事，一笑同氤氲。",
        "dynasty": "宋",
        "collection_info": null
    },
    {
        "title": "苏内相在黄冈尝从桃花寺僧觅茶栽移种雪堂下余始至此会岁且暮明年春得新芽试之色香味俱绝不减湖越二品宜其见赏于此老人也人言雪堂今已鞠为馆驿茶盖可知矣",
        "author": "周紫芝",
        "content": "梅雪既扫地，桃花露微红。\n风从北苑来，吹入茶坞中。\n真香不可说，玉色谁与同。\n不知耐几汤，成此三味功。\n顾渚与日注，名高各雌雄。\n四海一大地，所至皆春风。\n物固有不幸，乃尔殊穷通。\n此品不见称，白云空蒙茸。\n移栽雪堂下，赖有黄冈翁。\n来禽青李帖，绝世无此工。\n遂使桃花名，遍满江西东。\n此老久下世，真赏殊未逢。\n只今调粥手，乳花为谁浓。\n堂今在馆驿，树亦知何踪。\n树固不足惜，馆驿行当空。",
        "dynasty": "宋",
        "collection_info": null
    },
    {
        "title": "筠阳竹根枕",
        "author": "周紫芝",
        "content": "高安老竹三尺围，断为釡甑中可炊。\n蕲州开笛不足数，嶰谷截筒空自奇。\n何如猫头未成竹，化为霜根白如玉。\n峥嵘劲节不得施，历碌黑斑空满目。\n白头老吏饱官仓，云梦南州睡初足。\n筠阳别乘一幅书，寄我中刳两枵腹。\n飘飘逸韵青衣郎，梦中相见筠山阳。\n一笑摩挲抚君背，定教从此毋相忘。\n我欲问舍无何乡，为我往使华胥王。\n人生草草两鬓霜，要知日月壶中长。",
        "dynasty": "宋",
        "collection_info": null
    },
    {
        "title": "四月五日早晴二首  其一",
        "author": "周紫芝",
        "content": "老病犹朝朔，华颠尚着冠。\n马头收雨去，湖面拍堤寒。\n鸟作乡关语，花如梦寐看。\n晚来还倚杖，看日下栏干。",
        "dynasty": "宋",
        "collection_info": null
    },
    {
        "title": "四月五日早晴二首  其二",
        "author": "周紫芝",
        "content": "忆作西来梦，犹堪细数程。\n随云千里到，看月五番生。\n上箔蚕宜暖，濒湖麦要晴。\n天应怜病守，有意在秋成。",
        "dynasty": "宋",
        "collection_info": null
    },
    {
        "title": "四月八日燕客湖亭风雨忽来颇有波澜意欣然悦之  其一",
        "author": "周紫芝",
        "content": "水平真欲见秋毫，碧海无人掣巨鳌。\n多谢西风卷烟雨，肯来湖面作波涛。",
        "dynasty": "宋",
        "collection_info": null
    },
    {
        "title": "四月八日燕客湖亭风雨忽来颇有波澜意欣然悦之  其二",
        "author": "周紫芝",
        "content": "孤山十载饮湖光，更入江西鸥鹭行。\n官舍一生常近水，前身应是水仙王。",
        "dynasty": "宋",
        "collection_info": null
    },
    {
        "title": "四月八日燕客湖亭风雨忽来颇有波澜意欣然悦之  其三",
        "author": "周紫芝",
        "content": "白雨跳珠水上鸣，雪花吹浪酒边行。\n不嗔燕子飞将去，最爱鸬鷀睡不惊。",
        "dynasty": "宋",
        "collection_info": null
    },
    {
        "title": "千叶石榴盛开为赋一诗",
        "author": "周紫芝",
        "content": "江东五月榴花红，江西三月满花丛。\n东花窘束少态度，西花重迭红蒙茸。\n谁翦燕支山下草，乞与殷红照林杪。\n移栽我欲过江东，衔子鸿鹄今成空。\n红巾半蹙为谁苦，芳心何止千重重。\n试遗红粧歌一曲，此花此曲何由逢。\n春光都无十日事，不成夜雨还朝风。\n红芳莫遣忽飞去，断肠烟雨空溟蒙。",
        "dynasty": "宋",
        "collection_info": null
    },
    {
        "title": "十六日对雨是日闻得濓溪地",
        "author": "周紫芝",
        "content": "大麦结穗牛尾长，小麦满地秋云黄。\n清涟堂前今日雨，中有庐山汤饼香。\n故人唤我庐山住，欲买茅椽近庐阜。\n得田于我復何求，只就天公觅甘澍。\n天随农父与阴晴，云共东风作朝暮。\n山南山北水长流，下田高壠禾无数。\n秫堪醸酒醉不醒，饭可充饥饱摩肚。\n先生不管醉尉呵，柱杖寻游遶山去。",
        "dynasty": "宋",
        "collection_info": null
    },
    {
        "title": "鼓冬冬行",
        "author": "周紫芝",
        "content": "烟雨凄凄芳草渡，隔岸冬冬赛神鼓。\n男巫唱歌女巫舞，蚕宜青桑麦宜土。\n天下无兵三百州，不如卖剑买汝牛。\n千仓万廪汝莫爱，富民今岁新封侯。",
        "dynasty": "宋",
        "collection_info": null
    },
    {
        "title": "午睡听流莺作歌  其一",
        "author": "周紫芝",
        "content": "拟倩花枝当绮罗，更烦莺作缓声歌。\n未残春色犹堪惜，已老周郎奈若何。",
        "dynasty": "宋",
        "collection_info": null
    },
    {
        "title": "午睡听流莺作歌  其二",
        "author": "周紫芝",
        "content": "树裏金衣不露身，欲寻啼处了无因。\n绿阴长得成何事，遮却黄鹂最恼人。",
        "dynasty": "宋",
        "collection_info": null
    },
    {
        "title": "午睡听流莺作歌  其三",
        "author": "周紫芝",
        "content": "江南草长乱啼莺，睡足南州得细听。\n最爱欲歌还欲住，伴人如梦亦如醒。",
        "dynasty": "宋",
        "collection_info": null
    },
    {
        "title": "寄黄超然监丞求山谷像",
        "author": "周紫芝",
        "content": "昔人生不恨，幸识元鲁山。\n平生黄叔度，常在梦想间。\n时于绢素中，得见冰雪颜。\n晚乃客京洛，髯孙始追攀。\n眉目真似之，典刑今未刊。\n昔我在武林，岁月不得闲。\n甚欲貌公像，归嚢竟空还。\n迩从同寮家，小轴得细看。\n芒鞵方释杖，野服不着冠。\n尚恐或非真，蠧虫亦少残。\n谓言君家本，可借不作难。\n愿君呼画史，摹写来江干。\n孙郎倾盖交，臭味同芝兰。\n能事亦须趣，勿作水石悭。\n君不相我请，幽兴恐易阑。",
        "dynasty": "宋",
        "collection_info": null
    },
    {
        "title": "次韵沈季乡题醉山堂",
        "author": "周紫芝",
        "content": "看尽吴头楚尾山，不嫌心似鸟知还。\n可怜樽爼登临处，正在烟云杳霭间。\n地胜岂无神物护，天教付与老翁闲。\n凭栏欲唤君来语，家住寒溪第几湾。",
        "dynasty": "宋",
        "collection_info": null
    },
    {
        "title": "送呼延韩仲",
        "author": "周紫芝",
        "content": "人生何苦着儒冠，心与功名了不干。\n早岁气吞云梦泽，暮年身作灞陵官。\n欲寻故国今安在，漫醉醨樽不当欢。\n老别相逢知几日，花鬚句在好重看。",
        "dynasty": "宋",
        "collection_info": null
    },
    {
        "title": "晚思",
        "author": "周紫芝",
        "content": "落日下平芜，回照东湖尾。\n牛从何处归，相随渡湖水。\n幽人倚栏意，得月犹未已。\n白鹭知何为，欲下还復起。",
        "dynasty": "宋",
        "collection_info": null
    },
    {
        "title": "送刘德秀赴官贵池",
        "author": "周紫芝",
        "content": "刘郎人物照当时，未上青云莫慢迟。\n秋浦江山应似旧，蓝田雁鹜不妨诗。\n销魂怕作文通别，问字谁如伯始知。\n此去醉山梅欲动，忆君同看雪前枝。",
        "dynasty": "宋",
        "collection_info": null
    },
    {
        "title": "季卿惠诗颇寓穷愁之意作是诗勉之",
        "author": "周紫芝",
        "content": "君有篇章配国风，技兼鼯鼠固应穷。\n但令人似千金璧，莫恨门生一丈蓬。\n北阮有生宁免俗，蒙荘虽放亦求通。\n会看黄鹄摩霄去，未可轻投燕雀丛。",
        "dynasty": "宋",
        "collection_info": null
    },
    {
        "title": "秋意",
        "author": "周紫芝",
        "content": "江城木落又秋高，归梦难成客鬓凋。\n拟倩西风吹雨去，莫来窗下打芭蕉。",
        "dynasty": "宋",
        "collection_info": null
    },
    {
        "title": "十月晦日郡席见鹅梨",
        "author": "周紫芝",
        "content": "雪后新尝溅齿泉，樽前风味固依然。\n自从北郡无人到，不见鹅梨今几年。\n鲁酒谩倾犹病渇，并刀未下已流涎。\n从今莫觅张公种，饤坐虽多不当贤。",
        "dynasty": "宋",
        "collection_info": null
    },
    {
        "title": "题向司户芗林图",
        "author": "周紫芝",
        "content": "宸奎犹作麝烟浮，便舣归航结小楼。\n何处访求三岛路，径须图画百花洲。\n黄金殿裏鹓鸾梦，白鹭江头草树秋。\n天上归来辋川住，世间那有此风流。",
        "dynasty": "宋",
        "collection_info": null
    },
    {
        "title": "腊月二十三日郡厅祷雪宿斋房赵尉灯下送蜡梅",
        "author": "周紫芝",
        "content": "半昏灯火宿斋房，惊见梅梢破蜡黄。\n夜静月斜帘不卷，步虚声裏得花香。",
        "dynasty": "宋",
        "collection_info": null
    },
    {
        "title": "正月十四日夜病在告雨中不寐示刘德秀",
        "author": "周紫芝",
        "content": "雨意涔涔客梦悭，病来无意近歌檀。\n看他红袖倾春酒，分我青灯照夜寒。\n老子要非年少伴，醉乡空愿故时欢。\n悬知邺下刘公干，犹拥书檠午夜看。",
        "dynasty": "宋",
        "collection_info": null
    },
    {
        "title": "题李伯时画归去来图",
        "author": "周紫芝",
        "content": "渊明诗成无色画，龙眠画出无声诗。\n两公恐是前后身，二妙略殊今昔时。\n我顷诵诗不知处，今乃按图俱得之。\n当时想见归意好，扁舟扬水风吹衣。\n壶觞未饮入室酒，玉色先见迎门儿。\n岂无故老说情话，尚有残菊依东篱。\n云归鸟倦自有意，欲辩已忘谁復知。\n龙眠得之心应手，笔所到处心相随。\n僮奴似有傲世色，草木亦带烟霞姿。\n痴儿方办公家事，此老自挟南亩犁。\n人生异趣岂不远，心如鐡石终难移。\n我今此意不自事，老去见画空惭非。",
        "dynasty": "宋",
        "collection_info": null
    },
    {
        "title": "次韵范提干二首  其一",
        "author": "周紫芝",
        "content": "绣衮华貂侍禁宸，忠宣遗烈在丝纶。\n传家父子俱仁孝，盖世功名孰比伦。\n阀阅固知流派远，衣冠今见典型新。\n如公自是青云器，不作刘郎问大钧。",
        "dynasty": "宋",
        "collection_info": null
    },
    {
        "title": "次韵范提干二首  其二",
        "author": "周紫芝",
        "content": "白头于世亦何能，欲赋归来计未成。\n孟博声名追往昔，蔚宗文字慰平生。\n风流易散嗟人事，臭味相求岂世情。\n欲唱清歌送行客，不知谁是米嘉荣。",
        "dynasty": "宋",
        "collection_info": null
    },
    {
        "title": "客梦",
        "author": "周紫芝",
        "content": "客梦长千里，官居已岁余。\n却愁花蘂动，转益鬓毛疏。\n山气朝朝雨，江苞月月鱼。\n匡庐早归去，稚子可篮舆。",
        "dynasty": "宋",
        "collection_info": null
    },
    {
        "title": "次韵强使君见寄",
        "author": "周紫芝",
        "content": "梦泽南州听晓鸡，老饕于此寄朱麾。\n春湖鱼上先分玉，暗谷茶生看展旗。\n酒甲江西聊可醉，山横楚尾恨无诗。\n年丰讼少知何事，时有光阴到楚词。",
        "dynasty": "宋",
        "collection_info": null
    },
    {
        "title": "次韵黄叔鱼见寄",
        "author": "周紫芝",
        "content": "江边熟睡不闻鸡，高卧何功尚拥麾。\n千里西风饱鱼蟹，十年惊魄梦旌旗。\n名惭公瑾终焉用，人似黄香更好诗。\n欲作报章无妙语，楚歌唯有竹枝词。",
        "dynasty": "宋",
        "collection_info": null
    },
    {
        "title": "湖亭之胜大似江上但无芦苇二月二十日移植数十本",
        "author": "周紫芝",
        "content": "大年着色山前雨，摩诘无声句裏秋。\n已是湖山无限好，更栽芦叶伴轻鸥。",
        "dynasty": "宋",
        "collection_info": null
    },
    {
        "title": "杜鹃三首  其一",
        "author": "周紫芝",
        "content": "甘王祠下杜鹃啼，句句声声是说归。\n安得一家三十口，似君两翼解高飞。",
        "dynasty": "宋",
        "collection_info": null
    },
    {
        "title": "杜鹃三首  其二",
        "author": "周紫芝",
        "content": "千秋但有一渊明，肯脱青衫事耦耕。\n政使汉朝俱此老，都门谁祖二疏行。",
        "dynasty": "宋",
        "collection_info": null
    },
    {
        "title": "杜鹃三首  其三",
        "author": "周紫芝",
        "content": "穷甚亦须缾有粟，天寒可遣妇无裈。\n杜鹃不大知人意，归计应须与细论。",
        "dynasty": "宋",
        "collection_info": null
    },
    {
        "title": "闻真如牡丹盛开偶忆去岁看花之会二首  其一",
        "author": "周紫芝",
        "content": "记得东风隔水村，偶逢幽艶荐芳樽。\n今年多病无行乐，更怕春寒不出门。",
        "dynasty": "宋",
        "collection_info": null
    },
    {
        "title": "闻真如牡丹盛开偶忆去岁看花之会二首  其二",
        "author": "周紫芝",
        "content": "春来花草尽关愁，风雨妨人懒出游。\n不见鞓红去年面，可怜孤负玉风流。",
        "dynasty": "宋",
        "collection_info": null
    },
    {
        "title": "谢王侍郎寄东仓祖送图二首  其一",
        "author": "周紫芝",
        "content": "都门供帐记当年，十里旌旗暗画船。\n文石班中天上客，水晶宫裏地行仙。\n铃斋妙画人间见，相府珍篇海内传。\n锦轴牙籖浑未识，忽随双鲤到家边。",
        "dynasty": "宋",
        "collection_info": null
    },
    {
        "title": "谢王侍郎寄东仓祖送图二首  其二",
        "author": "周紫芝",
        "content": "抗章闻说动前旒，分得东吴第一州。\n久与衣冠为盛事，更寻云水作遨头。\n当时鹓鹭应须记，此去湖山莫谩留。\n却笑杜郎生羽翼，但知欢喜下汀州。",
        "dynasty": "宋",
        "collection_info": null
    },
    {
        "title": "次韵李安州赠别",
        "author": "周紫芝",
        "content": "老来着处便为家，行尽江西是水涯。\n诗到说归无限意，山非吾土未应嘉。\n我思故国方成恨，君到东湖尚有花。\n更欲少留听句法，公诗已似玉无瑕。",
        "dynasty": "宋",
        "collection_info": null
    },
    {
        "title": "次韵李安州纪赠二十韵",
        "author": "周紫芝",
        "content": "衣冠数人物，伯仲高人间。\n我于鸿雁行，畴昔奉往还。\n挂名华萼集，遂尔不復刊。\n暮齿慨晼晚，得州近荆蛮。\n恨公识面迟，又復容追攀。\n高风薄云汉，秀句横笔端。\n乃知同气中，文采真斑斑。\n谁将郧城水，换取蓬莱山。\n要公抚凋氓，天意岂等闲。\n玉阶有余地，行归鸣佩环。\n上最不待久，唾手未苦难。\n念我老已熟，无鬓堪成班。\n江头忽三月，坐见春物残。\n相逢喜倾盖，往事论险艰。\n一饮未彻席，扁舟渡惊湍。\n情钟惜易别，易别成永叹。\n可怜堂下水，故作声潺湲。\n风流倏云散，人生岂长欢。\n愿公寄尺书，细行勿轻删。\n仍烦巧匠手，着意镌坚顽。",
        "dynasty": "宋",
        "collection_info": null
    },
    {
        "title": "北湖暮春十首  其一",
        "author": "周紫芝",
        "content": "东君无意惜花残，留得青山隔雨看。\n可怪天公不怜客，绿阴成后却春寒。",
        "dynasty": "宋",
        "collection_info": null
    },
    {
        "title": "北湖暮春十首  其二",
        "author": "周紫芝",
        "content": "北湖看雨两春余，忘却渔村笠泽居。\n去岁莺花犹是主，今年鬚鬓不胜疏。",
        "dynasty": "宋",
        "collection_info": null
    },
    {
        "title": "北湖暮春十首  其三",
        "author": "周紫芝",
        "content": "花到酴醿欲尽时，一春已是燕游稀。\n旧来持酒听歌处，乞与东风燕子飞。",
        "dynasty": "宋",
        "collection_info": null
    },
    {
        "title": "北湖暮春十首  其四",
        "author": "周紫芝",
        "content": "长安市裏人如海，静寄庵中日似年。\n梦断午窗花影转，小炉犹有睡时烟。",
        "dynasty": "宋",
        "collection_info": null
    },
    {
        "title": "北湖暮春十首  其五",
        "author": "周紫芝",
        "content": "几日春风自在颠，谁家相唤上秋韆。\n难留花住那堪雨，不奈天寒更禁烟。",
        "dynasty": "宋",
        "collection_info": null
    },
    {
        "title": "北湖暮春十首  其六",
        "author": "周紫芝",
        "content": "洛红闻说烂如霞，应着青油密护遮。\n莫剪姚黄供老眼，使君头白懒看花。",
        "dynasty": "宋",
        "collection_info": null
    },
    {
        "title": "北湖暮春十首  其七",
        "author": "周紫芝",
        "content": "韦郎诗淡少人传，贪看仙书不爱眠。\n闲磨小团新样月，拨灰重试古龙涎。",
        "dynasty": "宋",
        "collection_info": null
    },
    {
        "title": "北湖暮春十首  其八",
        "author": "周紫芝",
        "content": "西施乳白鱼供箸，樊素唇红果荐新。\n不恨江干春晼晚，旅庖犹是慰愁人。",
        "dynasty": "宋",
        "collection_info": null
    },
    {
        "title": "北湖暮春十首  其九",
        "author": "周紫芝",
        "content": "落絮天慵草渐匀，最迟红药又成尘。\n苦无黄鸟能歌舞，连日春阴闷杀人。",
        "dynasty": "宋",
        "collection_info": null
    },
    {
        "title": "北湖暮春十首  其一○",
        "author": "周紫芝",
        "content": "燕梁夫妇几时归，养得新雏总解飞。\n投老卜巢犹未定，可怜人不似乌衣。",
        "dynasty": "宋",
        "collection_info": null
    },
    {
        "title": "次韵元相题到花亭",
        "author": "周紫芝",
        "content": "从他白髪三千丈，莫管人生七十稀。\n满载月明歌一曲，到花亭裏醉中归。",
        "dynasty": "宋",
        "collection_info": null
    },
    {
        "title": "送李瑞昌",
        "author": "周紫芝",
        "content": "庐阜老人心古锥，颇学子长多爱奇。\n晚生恨不见前辈，一谈往事神先驰。\n龙眠人品似摩诘，不比老阎呼画师。\n往时袖手阅神骏，三马就毙何由追。\n都人一日传万口，后生闻此心怀疑。\n诸孙今喜典型在，此事颇从君得之。\n吾皇仁圣重贤士，子孙必录初无遗。\n但令苛政不如虎，会有善事令天知。\n碧油拥被报政急，桁杨卧壁催科迟。\n他年父老歌遗爱，为君摩石题苍碑。",
        "dynasty": "宋",
        "collection_info": null
    },
    {
        "title": "余手植木芙蕖数十本山亭之下比闻颇为群羊践履",
        "author": "周紫芝",
        "content": "春去无花伴白颠，旋栽红艶照霜前。\n髯郎莫剪柔柯去，留作秋风一醉眠。",
        "dynasty": "宋",
        "collection_info": null
    },
    {
        "title": "送高仲思提干",
        "author": "周紫芝",
        "content": "狝猴莫厌土牛迟，天马能行老更奇。\n论事颇遭官长怒，洁身惟恐世人知。\n簿书奔走聊应尔，台阁飞腾自有时。\n云落断鸿谁是伴，尺书何日慰相思。",
        "dynasty": "宋",
        "collection_info": null
    },
    {
        "title": "送莹老住灌溪  其一",
        "author": "周紫芝",
        "content": "一年身寄水南村，谁把禅床一席分。\n去住随缘本无意，道人踪迹似孤云。",
        "dynasty": "宋",
        "collection_info": null
    },
    {
        "title": "送莹老住灌溪  其二",
        "author": "周紫芝",
        "content": "竹坡无物可关怀，只有青山眼为开。\n未识灌溪真面目，烦君着句画将来。",
        "dynasty": "宋",
        "collection_info": null
    },
    {
        "title": "送杨师醇之临安兼呈师古",
        "author": "周紫芝",
        "content": "家在湓城五老山，与君相望各江干。\n如何肯拨艅艎棹，便欲来同苜蓿盘。\n倾盖尽知今日意，买邻仍结旧时欢。\n菊觞浇酒无离恨，淡榜书名看二难。",
        "dynasty": "宋",
        "collection_info": null
    },
    {
        "title": "拟省题桂林一枝诗",
        "author": "周紫芝",
        "content": "晋祚传千载，贤科重一时。\n拟横金殿栋，先剪桂林枝。\n月窟根盘壮，烟岩雨露滋。\n孤芳宁有种，凡木自多姿。\n臃肿樗空大，风流柳漫垂。\n惟应太邱令，功德季方知。",
        "dynasty": "宋",
        "collection_info": null
    },
    {
        "title": "秋来久不作诗书所感",
        "author": "周紫芝",
        "content": "雨蹙江涛壮，天含暮霭低。\n年华添老色，风物似年时。\n富贵浑无念，情怀不到诗。\n度秋无一语，已是俗人为。",
        "dynasty": "宋",
        "collection_info": null
    },
    {
        "title": "寄李安州未得别后书二首  其一",
        "author": "周紫芝",
        "content": "未得安州信，空添楚水秋。\n雁寒飞不到，江远望难休。\n去国双红旆，携家两白头。\n可能无一字，分慰老人愁。",
        "dynasty": "宋",
        "collection_info": null
    },
    {
        "title": "寄李安州未得别后书二首  其二",
        "author": "周紫芝",
        "content": "鄂渚他时县，江南尽处州。\n平生求识面，此地忽同游。\n湖外公开府，江边我上楼。\n尺书何日到，能寄近诗不。",
        "dynasty": "宋",
        "collection_info": null
    },
    {
        "title": "送富川秋举五君子",
        "author": "周紫芝",
        "content": "云衢欲上马蹄轻，莫问长安路几程。\n双剑竟须腾巨泽，夜光元自当连城。\n偶因劝驾江边日，犹记胪传玉陛声。\n澹墨榜知何日出，拟开春瓮为君倾。",
        "dynasty": "宋",
        "collection_info": null
    },
    {
        "title": "收小儿栞书二诗因趣其归  其一",
        "author": "周紫芝",
        "content": "黄梅雨熟汝辞家，数得秋风到藕花。\n书裏悬知有归日，醉中不復问年华。",
        "dynasty": "宋",
        "collection_info": null
    },
    {
        "title": "收小儿栞书二诗因趣其归  其二",
        "author": "周紫芝",
        "content": "庐峰今已卜菟裘，心共长江日月流。\n莫待西风雕绿草，速来随我上归舟。",
        "dynasty": "宋",
        "collection_info": null
    },
    {
        "title": "次韵强幼安中大以仆筑室濂溪见寄",
        "author": "周紫芝",
        "content": "归去来兮復几时，临流屡欲唤篙师。\n种秔有地供饥腹，佩犊无人作去思。\n偶着衣冠真是梦，倦寻丘壑已嫌迟。\n如今真在庐山裏，二妙堂成更乞诗。",
        "dynasty": "宋",
        "collection_info": null
    },
    {
        "title": "强幼安中大示乐闻过斋记以诗为谢",
        "author": "周紫芝",
        "content": "白璧摩挲未有疵，榜斋铭座尚防微。\n欲从今日求闻过，故说当年是昨非。\n言行固知无裏襮，吏民何处不恩威。\n欲参函丈师全德，此去应须便拂衣。",
        "dynasty": "宋",
        "collection_info": null
    },
    {
        "title": "题赵倅家獐猿图",
        "author": "周紫芝",
        "content": "易生画手妙，幻出猿与獐。\n双猿挂树枝，二獐回目光。\n乌衣白面两臂长，雌雄相逐争跳梁。\n秋山果熟腹自饱，云蹬路绝人谁伤。\n下临长啸颇自得，那愁解舞绯衣郎。\n二獐惊怪久眦睨，深羡两猿高据烟林藏。\n猿狙喜怒不足说，獐鹿町畦宁无场。\n枝高地卑能有几，蚿蛇自可俱相忘。\n富贵贫贱各有适，也恐万事谁能量。",
        "dynasty": "宋",
        "collection_info": null
    },
    {
        "title": "雪中同上醉山",
        "author": "周紫芝",
        "content": "驾言陟前冈，胜赏追良辰。\n苍黄惨暮色，浩荡飞瑶尘。\n冰花似有意，娱我坐上宾。\n但恐白糢糊，偶失青嶙峋。\n造物有奇事，变灭无逡巡。\n斜阳忽到眼，万迭罗苍岷。\n戏从壶中天，漏此色界痕。\n况乃文字饮，尽属我辈人。\n老守颇自愧，缪许参冠巾。\n念我千里行，维舟在江滨。\n雪既不可留，迹亦恐遂陈。\n置之勿復道，且饮樽中醇。",
        "dynasty": "宋",
        "collection_info": null
    },
    {
        "title": "送章使君守竟陵",
        "author": "周紫芝",
        "content": "长江尽此是吾州，君去长江更尽头。\n短棹只添行客恨，清樽肯为故人留。\n饱听梦泽洲前雨，却望苍龙阙角楼。\n试问尺书何日到，会须红蓼白苹洲。",
        "dynasty": "宋",
        "collection_info": null
    },
    {
        "title": "金山贯道人跨水作亭余为名以枕流亭成而仆欲去作二诗因以留别  其一",
        "author": "周紫芝",
        "content": "闻说朱栏照眼新，一溪清浅共谁分。\n可怜桥下无情水，不遣龟鱼识使君。",
        "dynasty": "宋",
        "collection_info": null
    },
    {
        "title": "金山贯道人跨水作亭余为名以枕流亭成而仆欲去作二诗因以留别  其二",
        "author": "周紫芝",
        "content": "与师同是一山云，吹落江西却再分。\n聚散人生俱似梦，虎溪重过不烦君。",
        "dynasty": "宋",
        "collection_info": null
    },
    {
        "title": "食橄榄记客语",
        "author": "周紫芝",
        "content": "朔风吹元云，欲雪愁江天。\n烟颿驾海舶，橄榄来闽川。\n客言似有理，得失亦小偏。\n红盐落青子，嚼玉宜芳鲜。\n色香苦未发，遂杂春客煎。\n清香虽覆椀，翠润殊嫣然。\n香味元自若，人生浪求全。\n方言田家翁，好恶能两捐。\n一食辄苦口，弃掷古道边。\n回甘入齿颊，拾遗止流涎。\n朴质固可笑，任真亦良贤。\n向来纷纷者，妄论诚可怜。",
        "dynasty": "宋",
        "collection_info": null
    },
    {
        "title": "次韵桂嘉任郎中赠别二十四韵",
        "author": "周紫芝",
        "content": "是身本蘧庐，误得两朱轓。\n朅来卧江楼，白鸥看飞翻。\n惊鸿卷西风，吹落云水间。\n江山相表裏，宇宙殊恢寛。\n但苦千种愁，不供万迭山。\n幸兹洪崖君，仙驭超人寰。\n一身聊復尔，万事不可干。\n富贵倘无求，藜藿亦自安。\n不须金鼎炉，养此玉栋颜。\n纷纷一回睇，往往俱冥顽。\n有如盗跖手，可鲙朝饭肝。\n居之彼不疑，念念我心寒。\n公今梨枣成，心地无险艰。\n横湖仅一苇，经月无寒暄。\n昔为吏曹郎，今带儒生酸。\n缪从周旋间，获奉澹泊欢。\n公已闻大道，我犹縳枯禅。\n谁知数日恶，忽有千里叹。\n古道催行辀，满山霜叶丹。\n仙凡自此隔，无復相追攀。\n余生几何时，白日飞惊湍。\n愿公追松乔，驾鹤骖翔鸾。\n我亦上五老，举首云间看。",
        "dynasty": "宋",
        "collection_info": null
    },
    {
        "title": "题卷雪楼",
        "author": "周紫芝",
        "content": "三国英雄气似云，江南只数故将军。\n借令马上身犹健，应笑中原鼎尚分。\n谥册屡沾新雨露，断碑空说旧功勋。\n斜阳万里明如雪，独倚栏干酒半醺。",
        "dynasty": "宋",
        "collection_info": null
    },
    {
        "title": "大冶山中有东方寺世传东方曼倩尝读书于此寺后有圣泉凡邑人之乞子于此者随愿辄得僧慧满住持十载无日不醉癸酉冬十二月之吉趺坐示寂九日而色不变人皆携酒来酌师至暮必頳颊泚颡状如醉人然其事甚怪金山贯道人将赴东方之请于其行也戏作三诗送之因纪其事使刻之山中以传好事者  其一",
        "author": "周紫芝",
        "content": "先生自以滑稽雄，何事偷身入汉宫。\n跨鹤乘鸾本无定，安知不到此山中。",
        "dynasty": "宋",
        "collection_info": null
    },
    {
        "title": "大冶山中有东方寺世传东方曼倩尝读书于此寺后有圣泉凡邑人之乞子于此者随愿辄得僧慧满住持十载无日不醉癸酉冬十二月之吉趺坐示寂九日而色不变人皆携酒来酌师至暮必頳颊泚颡状如醉人然其事甚怪金山贯道人将赴东方之请于其行也戏作三诗送之因纪其事使刻之山中以传好事者  其二",
        "author": "周紫芝",
        "content": "平生着酒满葫芦，醉上禅床不用扶。\n更把酡颜惊世俗，方知肉眼是凡夫。",
        "dynasty": "宋",
        "collection_info": null
    },
    {
        "title": "大冶山中有东方寺世传东方曼倩尝读书于此寺后有圣泉凡邑人之乞子于此者随愿辄得僧慧满住持十载无日不醉癸酉冬十二月之吉趺坐示寂九日而色不变人皆携酒来酌师至暮必頳颊泚颡状如醉人然其事甚怪金山贯道人将赴东方之请于其行也戏作三诗送之因纪其事使刻之山中以传好事者  其三",
        "author": "周紫芝",
        "content": "谁谓灵泉易感通，解令少妇却愁容。\n道人应为众生说，此事如何着得侬。",
        "dynasty": "宋",
        "collection_info": null
    },
    {
        "title": "游香岩一小室甚温洁坐客皆言雅宜听雪各赋一首",
        "author": "周紫芝",
        "content": "鹊尾烟横不卷帘，莫嫌好客坐无毡。\n道人此室知何用，留与衰翁听雪眠。",
        "dynasty": "宋",
        "collection_info": null
    },
    {
        "title": "晓发永城",
        "author": "周紫芝",
        "content": "跨鞍不作永城留，马上烟销霁色浮。\n便恐匡庐来入望，此行今日是江洲。",
        "dynasty": "宋",
        "collection_info": null
    },
    {
        "title": "瑞昌道中梅",
        "author": "周紫芝",
        "content": "我昔西来野梅发，今岁梅花似前腊。\n流年别我谁肯留，衰鬓羞花不成折。\n昔非今是未必然，尺短寸长何足说。\n到家浄洗客衣尘，犹有匡庐半山雪。",
        "dynasty": "宋",
        "collection_info": null
    },
    {
        "title": "时宰生日乐章七首 乐贤臣章第一",
        "author": "周紫芝",
        "content": "亳后出，莘野兴。\n一德懋，三台明。\n岁在午，月嘉平。\n鼓坎坎，玉箫鸣。\n醉厌厌，椒醑馨。\n阅万古，所未闻。\n肖说像，传尧文。\n盘诰出，德爵尊。\n依日月，庆风云。\n等箕翼，奉羲轩。\n愿公寿兮锡公龄。",
        "dynasty": "宋",
        "collection_info": null
    },
    {
        "title": "时宰生日乐章七首 忠贯日章第二",
        "author": "周紫芝",
        "content": "六亲和，孝慈不出。\n国道昌，忠臣不立。\n韪公节，秋霜栗。\n繄公忠，贯白日。\n河洛腥，黄雾塞。\n枭獍鸣，羣姦集。\n靡它而从中不沐，忠臣饮气义士戢，主左与左公不屈。\n茫茫沙漠万里天，渺渺归船海中檝。\n公之归，天为悦。\n愿寿公兮报公节。",
        "dynasty": "宋",
        "collection_info": null
    },
    {
        "title": "时宰生日乐章七首 回澜章第三",
        "author": "周紫芝",
        "content": "岁在昔，时否屯。\n河阳狩，沧海浑。\n将惰骄，霸棘分。\n盗连行，兵蜂屯。\n公决策，摭雾雰。\n丰豕封，群羊奔。\n佩槖鞬，朝帝阍。\n姦气詟，圣道尊。\n三阶明，万室欢。\n帝籍功，永不刊。\n愿寿公兮公永安。",
        "dynasty": "宋",
        "collection_info": null
    },
    {
        "title": "时宰生日乐章七首 单于朝章第四",
        "author": "周紫芝",
        "content": "单于朝，流沙暨。\n天降康，神乐只。\n坐法宫，圣天子。\n稽唐虞，制六艺。\n属大儒，明古义。\n金支张，玉帛制。\n告太平，备昭事。\n天马徕，渥洼至。\n朱鸟徕，翔九陛。\n愿寿公兮报公治。",
        "dynasty": "宋",
        "collection_info": null
    },
    {
        "title": "时宰生日乐章七首 歌泰和章第五",
        "author": "周紫芝",
        "content": "马牛归，文轨同。\n洛邑宅，神邱蒙。\n神光流，爟火通。\n君车驾，款郊宫。\n君车回，霈泽丰。\n神既娯，景冲融。\n俗阜康，君乐雍。\n愿寿公兮报公功。",
        "dynasty": "宋",
        "collection_info": null
    },
    {
        "title": "时宰生日乐章七首 泰一徕章第六",
        "author": "周紫芝",
        "content": "排天门，罗万戟。\n升三陔，祠泰一。\n旗幡幡，鼓吸吸。\n降赤霄，下瑶席。\n泰一徕，景贶集。\n岁三登，连八极。\n五臣相，宇宙一。\n神降临，罔不吉。\n神言归，恍兮惚。\n愿寿公兮报公德。",
        "dynasty": "宋",
        "collection_info": null
    },
    {
        "title": "时宰生日乐章七首 榆中章第七",
        "author": "周紫芝",
        "content": "榆关以北，一骑不驰。\n孰窥汉月，燧息烽夷。\n塞草春荣，夷氓负犁。\n九州万井，风恬俗怡。\n血属相保，母父子妻。\n既续厥嗣，亦活黄莱，几亿万年。\n维德所施，礽云来睇。\n天之报之，寿之福之。\n劫尘可数，此报何期。",
        "dynasty": "宋",
        "collection_info": null
    },
    {
        "title": "登元次山新祠",
        "author": "周紫芝",
        "content": "人物推前辈，风流自一时。\n空怜瀼溪水，还绕漫郎祠。\n君已新华屋，吾犹续断碑。\n谁当知此意，只有少陵诗。",
        "dynasty": "宋",
        "collection_info": null
    },
    {
        "title": "过刘道士庵壁间见梁竑父苏季文诗因用其韵",
        "author": "周紫芝",
        "content": "高卧何由雨垫巾，关门聊此寄闲身。\n长生自是君家事，白髮应怜我辈人。\n多酿醉乡千日酒，岂知浮世十朱轮。\n重来却践山中约，犹有桃花一半春。",
        "dynasty": "宋",
        "collection_info": null
    },
    {
        "title": "迁居二首  其一",
        "author": "周紫芝",
        "content": "久作怀乡梦，今年拚不归。\n奉亲犹得粟，见客已忘衣。\n凭几看帆过，开门任燕飞。\n皇天怜老病，留此着柴扉。",
        "dynasty": "宋",
        "collection_info": null
    },
    {
        "title": "迁居二首  其二",
        "author": "周紫芝",
        "content": "扶病翻书卷，移家枕断城。\n云空千嶂晓，门静一江横。\n叶密催春事，花飞恼客情。\n暮霞将霁色，招我作山行。",
        "dynasty": "宋",
        "collection_info": null
    },
    {
        "title": "伤春二首拟近体  其一",
        "author": "周紫芝",
        "content": "越罗初欲替茸裘，二月轻寒比麦秋。\n潘老凋疏空惜鬓，庾郎憔悴不禁愁。\n催归燕子春何限，落尽桃花雨未休。\n谁遣少年随梦去，不教人似柳风流。",
        "dynasty": "宋",
        "collection_info": null
    },
    {
        "title": "伤春二首拟近体  其二",
        "author": "周紫芝",
        "content": "一幅轻纱老秃翁，半帘疏雨着东风。\n长条柳伴短条舞，深色桃欺浅色红。\n愁思但知嫌酒薄，客情终不似春浓。\n尽将黑海无名障，付与邯郸一梦中。",
        "dynasty": "宋",
        "collection_info": null
    },
    {
        "title": "再赋伤春二首  其一",
        "author": "周紫芝",
        "content": "岂料余生两鬓皤，庐峰犹得共婆娑。\n昔年自作南柯梦，此去心如古井波。\n官冷故人书不到，日长斋阁睡还多。\n文园曾病犹堪酒，传语风光奈我何。",
        "dynasty": "宋",
        "collection_info": null
    },
    {
        "title": "再赋伤春二首  其二",
        "author": "周紫芝",
        "content": "浔阳江上听琵琶，买得江天且寄家。\n带雨衝泥看燕子，随风着地数飞花。\n人来裹饭何妨病，客去张罗亦自嘉。\n还了世间无限债，却修香火足生涯。",
        "dynasty": "宋",
        "collection_info": null
    },
    {
        "title": "客自富川来言湖水已到万坡",
        "author": "周紫芝",
        "content": "昔年唤客饮湖边，犹记湖天五月寒。\n白鹭翻空归杳霭，惊涛卷雪到杯盘。\n鲲鹏水击三千里，云梦胸吞八九寛。\n想得拍堤春涨满，又吹飞雨湿阑干。",
        "dynasty": "宋",
        "collection_info": null
    },
    {
        "title": "寄章復州",
        "author": "周紫芝",
        "content": "春来未得復州书，流落他乡我独居。\n今日离羣天际雁，昔年同队水中鱼。\n遥知卖劒方成俗，想得追锋便赐车。\n拟约琵琶亭下月，伴君一醉復何如。",
        "dynasty": "宋",
        "collection_info": null
    },
    {
        "title": "南窗植竹数百竿后数日蔚然俱青客问种竹法作四言以告之",
        "author": "周紫芝",
        "content": "平生寡友，形影相弔。\n与君结交，相视一笑。\n四方万里，动静险夷。\n我惟子求，子必我随。\n聿来湓江，屋庐既正。\n相子攸居，我室乃定。\n得子之宫，于窗之南。\n风茎雨叶，蔚其鬖鬖。\n人言死猫，可引活竹。\n猫死地虚，根行竹绿。\n又言无法，移必行迷。\n仍标其根，以识东西。\n区区百设，何乃多事。\n事在眉睫，初无妙理。\n穴地成坎，碎土加筛。\n沃以斗水，和之成泥。\n置竹其中，实之以土。\n土燥润久，可月不雨。\n逮其雨来，竹既已成。\n热不受暑，寒不变青。\n嗟哉此君，以节自负。\n如遇君子，理宜调护。\n君欲何法，无法可传。\n併以告子，俾知竹贤。",
        "dynasty": "宋",
        "collection_info": null
    },
    {
        "title": "九江初识水仙二首  其一",
        "author": "周紫芝",
        "content": "七十诗翁鬓已华，平生未识水仙花。\n如今始信黄香错，刚道山矾是一家。",
        "dynasty": "宋",
        "collection_info": null
    },
    {
        "title": "九江初识水仙二首  其二",
        "author": "周紫芝",
        "content": "天香不染麝煤烟，家近龙宫宝藏边。\n世上铅华无一点，分明真是水中仙。",
        "dynasty": "宋",
        "collection_info": null
    },
    {
        "title": "新作布裘二绝  其一",
        "author": "周紫芝",
        "content": "青裘短袂瘦躯长，拄杖横担古锦嚢。\n变尽形容人不识，家僮应怪贺知章。",
        "dynasty": "宋",
        "collection_info": null
    },
    {
        "title": "新作布裘二绝  其二",
        "author": "周紫芝",
        "content": "少日无心佩紫嚢，一生裘葛是衣裳。\n但知野服寻山便，不学唐装又晋装。",
        "dynasty": "宋",
        "collection_info": null
    },
    {
        "title": "吴传朋郎中自出新意作游丝书妙绝一时士大夫皆赋诗为作数语书轴尾",
        "author": "周紫芝",
        "content": "公孙舞浑脱，长史妙心画。\n老兵涂箒垩，中郎出飞帛。\n得法自所见，岂用规畴昔。\n随人作书奴，终与古人隔。\n游丝最无事，何止但百尺。\n飞来若有态，吹去忽无迹。\n使君看青天，意外得新格。\n映空疑有无，着纸互络绎。\n神机殆天授，至技非人积。\n遂令一丝轻，可挂千金石。\n聊将画沙锥，幻出虫网壁。\n我虽不解书，好书乃成癖。\n公如傥有意，能事不敢迫。",
        "dynasty": "宋",
        "collection_info": null
    },
    {
        "title": "传朋为作游丝小轴报以长句",
        "author": "周紫芝",
        "content": "竟陵老守尚书郎，平生墨妙窥钟王。\n会令夜鬼助奇崛，更与游丝争短长。\n游丝忽从天际落，洗眼熟视无毫芒。\n痴儿着意吹不起，春风无力难飞扬。\n草虽号圣亦可到，此品入神谁復强。\n使君怜我颇知好，五十六珠投夜光。\n溪藤捣纸滑胜玉，古锦缝嚢牢秘藏。\n要遣张颠与醉素，不敢与公分雁行。",
        "dynasty": "宋",
        "collection_info": null
    },
    {
        "title": "读司马长卿传",
        "author": "周紫芝",
        "content": "扬雄新着草元书，却笑相如赋子虚。\n借使曲终方奏雅，比君符命復何如。",
        "dynasty": "宋",
        "collection_info": null
    },
    {
        "title": "病起节物可惊效柳子厚",
        "author": "周紫芝",
        "content": "病起忽数日，杖策周吾庐。\n桃花手新栽，小红今欲舒。\n萱草未出土，苗叶将扶疏。\n物变乃如此，光景难踟蹰。\n退自观我生，今形復何如。\n梦前黑垂髫，梦后霜入鬚。\n安得万丈绳，縳此窗间驹。\n先生可笑人，为生本田。\n晚污琳馆粟，俾代南山锄。\n皇恩浩如海，臣报终难虚。\n老力虽不足，闲日幸有余。\n愿炷金鼎鑪，日诵琅函书。\n跪祝望天门，圣寿如居诸。",
        "dynasty": "宋",
        "collection_info": null
    },
    {
        "title": "纸帐二首  其一",
        "author": "周紫芝",
        "content": "雪帐垂空万事休，醉来高枕竹猫头。\n不知金谷园中障，输与侬家几百筹。",
        "dynasty": "宋",
        "collection_info": null
    },
    {
        "title": "纸帐二首  其二",
        "author": "周紫芝",
        "content": "荆王翠羽衾中梦，太尉销金帐裏歌。\n若以道人银色界，虽无欢笑亦无魔。",
        "dynasty": "宋",
        "collection_info": null
    },
    {
        "title": "秦观文生日诗三十韵",
        "author": "周紫芝",
        "content": "宝祚开苍箓，炎精表赤符。\n干坤归圣统，廊庙得真儒。\n事借帷筹定，颠从漏刻扶。\n兵销九节度，仪肃五单于。\n意与神明会，功知传记无。\n公师隆化道，嗣相恊神谟。\n世业垂余庆，天心究永图。\n貂冠亲日月，玉座接都俞。\n自可均调鼎，犹谦谢秉枢。\n槐庭何日见，绣衮几时纡。\n大府连甍栋，翔鸾踵步趋。\n侏离将入贺，象寄尽交孚。\n光耀三台宿，喧腾百雉都。\n传呼鳯尾诺，导从火城驱。\n隔坐恩由占，同朝礼固殊。\n位虽仍亚保，望久在中区。\n艺籍明经殿，文星照石渠。\n诸生咨典故，列辟奉规摹。\n往岁方平难，斯民稍避胡。\n大臣俱宿德，四海尽夷涂。\n効已知无敌，天应信不诬。\n他年各安堵，此日记垂弧。\n云篆祈千载，霞浆赐百壶。\n中人传诏旨，东阁拥金朱。\n旧物归龙榜，欢声彻海隅。\n一门天为喜，万里物皆苏。\n寒士勤推毂，和春入朽株。\n恩尝蒙草木，才不补唐虞。\n只有祈年颂，持为报德珠。\n苐惭床下拜，云峤隔江湖。",
        "dynasty": "宋",
        "collection_info": null
    },
    {
        "title": "题陈大卿三径堂",
        "author": "周紫芝",
        "content": "一身和影共婆娑，看尽人间两鬓皤。\n要好只销长闭戸，便开三径已为多。",
        "dynasty": "宋",
        "collection_info": null
    },
    {
        "title": "晓晴",
        "author": "周紫芝",
        "content": "曈昽晓色上帘旌，吹尽江头滴雨声。\n百岁一生常苦恼，三春几日好晴明。\n从他落絮随人去，但趁青山放脚行。\n尚有诗肠新鼓吹，满携樽酒听黄莺。",
        "dynasty": "宋",
        "collection_info": null
    },
    {
        "title": "杨得臣见和晓晴长句用韵奉酬  其一",
        "author": "周紫芝",
        "content": "西风猎猎转红旌，吹尽春霖点滴声。\n晓送楚云归陇去，夜看淮烧隔江明。\n舞狂恨我无长袖，句好从君得短行。\n拟为新晴歌一曲，谁将此调付莺莺。",
        "dynasty": "宋",
        "collection_info": null
    },
    {
        "title": "杨得臣见和晓晴长句用韵奉酬  其二",
        "author": "周紫芝",
        "content": "诗翁老去得双旌，惯听清涟夜雨声。\n水到浔阳心独喜，云开庐阜眼先明。\n落花已是春三月，飞盖犹堪酒数行。\n寄语草元窗下客，忍令辜负晓啼莺。",
        "dynasty": "宋",
        "collection_info": null
    },
    {
        "title": "杨得臣见和晓晴长句用韵奉酬  其三",
        "author": "周紫芝",
        "content": "归心何事等摇旌，叔起能诗近有声。\n岂料从游如梦寐，不知风雨过清明。\n拍浮我自堪娯老，矍铄谁应更请行。\n此去定交君见许，为歌伐木赋鸣莺。",
        "dynasty": "宋",
        "collection_info": null
    },
    {
        "title": "杨得臣见和晓晴长句用韵奉酬  其四",
        "author": "周紫芝",
        "content": "上最初无善可旌，归来和雨听江声。\n自怜老眼昏花甚，乞得晴窗夕照明。\n莲叶繫舟惊水满，鱼须拄頬看云行。\n君能着屐时相过，犹有残春一雨莺。",
        "dynasty": "宋",
        "collection_info": null
    },
    {
        "title": "杨得臣见和晓晴长句用韵奉酬  其五",
        "author": "周紫芝",
        "content": "何处笼街引旆旌，老翁高卧听鸡声。\n看花强起寻韦曲，谒帝空思入大明。\n有兴时弹流水调，无情懒赋丽人行。\n青春别我谁为伴，只有能歌绿树莺。",
        "dynasty": "宋",
        "collection_info": null
    },
    {
        "title": "杨得臣见和晓晴长句用韵奉酬  其六",
        "author": "周紫芝",
        "content": "随缘南北似风旌，饱听波涛处处声。\n今日园花风裏尽，到时江月雪中明。\n虽无格磔鈎辀语，尚有媻姗勃窣行。\n谁饯东君沸歌管，琵琶絃上啭春莺。",
        "dynasty": "宋",
        "collection_info": null
    },
    {
        "title": "奉酬晁强伯见和晓晴长句",
        "author": "周紫芝",
        "content": "元佑文华掲綵旌，金沙别乘有家声。\n天教云彩归何处，诗共晴光欲鬬明。\n已阁山前山后雨，尚堪水北水南行。\n不应文石班中客，肯伴韦郎赋晓莺。",
        "dynasty": "宋",
        "collection_info": null
    },
    {
        "title": "奉酬晁元采三和前韵",
        "author": "周紫芝",
        "content": "见贤殊未驻干旌，叩戸先闻剥啄声。\n春去鸟啼千树暗，雨余花落一窗明。\n新诗已得前人法，病足惟追逸骥行。\n何日长安君得意，着鞭闲听上林莺。",
        "dynasty": "宋",
        "collection_info": null
    },
    {
        "title": "曹度坚待制罢帅成都归江南以川中唐人六十家诗见遗作长句为谢",
        "author": "周紫芝",
        "content": "三月瞿塘峻江水，万里归来蜀都帅。\n尽收五十四州书，画舸连樯当歌吹。\n有唐文士几千人，文不逮汉诗则异。\n开元天宝光熖长，长庆元和殿唐季。\n化入宝奁脂泽中，亦有风满有能事。\n六十余家三百年，天遣遗风未全坠。\n青衫昔日同舍郎，老傍人间百无意。\n将焚笔砚技辄痒，未说风骚心復醉。\n公堂许我能篇章，遗以斯文慰憔悴。\n徒令后学羞捧心，谁与前贤共联辔。\n为公隐几抱残编，聊伴青奴问朝霁。",
        "dynasty": "宋",
        "collection_info": null
    },
    {
        "title": "雨中读韩致光诗偶池上鹿葱盛开因效其体  其一",
        "author": "周紫芝",
        "content": "曲栏干外水平阶，池上朱扉绕翠苔。\n燕子飞来人不到，鹿葱花在雨中开。",
        "dynasty": "宋",
        "collection_info": null
    },
    {
        "title": "雨中读韩致光诗偶池上鹿葱盛开因效其体  其二",
        "author": "周紫芝",
        "content": "雕尽朱颜白尽头，种花本为欲忘忧。\n谁知花上风和雨，添得周郎一段愁。",
        "dynasty": "宋",
        "collection_info": null
    },
    {
        "title": "天申节日谒告不赴赞祝拟王仲初  其一",
        "author": "周紫芝",
        "content": "小臣拜祝奉千秋，敕赐宫花忆满头。\n今日江边揩病眼，五云常望帝王州。",
        "dynasty": "宋",
        "collection_info": null
    },
    {
        "title": "天申节日谒告不赴赞祝拟王仲初  其二",
        "author": "周紫芝",
        "content": "吾皇一出万方春，自合倾心祝至尊。\n乞得养痾闲地禄，此生尺寸是君恩。",
        "dynasty": "宋",
        "collection_info": null
    },
    {
        "title": "题画蛱蝶小扇",
        "author": "周紫芝",
        "content": "花裏飞来粉翅疏，香罗扇上得形模。\n只缘容易无人爱，但说滕王蛱蝶图。",
        "dynasty": "宋",
        "collection_info": null
    },
    {
        "title": "题小扇",
        "author": "周紫芝",
        "content": "小扇题诗墨色新，碧纱囊剪藕丝匀。\n月团常在纤纤手，不用流苏拂暗尘。",
        "dynasty": "宋",
        "collection_info": null
    },
    {
        "title": "池莲初着数花",
        "author": "周紫芝",
        "content": "数枝临水见纤娥，新采红蓝染袜罗。\n传语薫风莫吹去，且容留眼看微波。",
        "dynasty": "宋",
        "collection_info": null
    },
    {
        "title": "富水军治有巨泽往岁荷花满湖郡守岁取荷叶可贸百千一日曝之湖滨大风吹卷飞数十里顷刻俱尽又采叶者颇以为苦沥膏油以毒之逮仆至阅两岁无一花今年结茅于此穴小池植数十根而花已可观因感前事遂书之",
        "author": "周紫芝",
        "content": "湖边老守湖是家，湖光十里蒙寒沙。\n我来不见花如锦，但闻荷叶飞天涯。\n小池今无十许步，晚雨亦开三数花。\n人生乐事无多少，可意应须随分了。",
        "dynasty": "宋",
        "collection_info": null
    },
    {
        "title": "题吕伸友寓安堂",
        "author": "周紫芝",
        "content": "事非昨梦本来空，正在黄粱一熟中。\n到处随缘是安乐，人生何地有穷通。\n飞衣不对东风舞，霜叶空怜醉面红。\n只恐他年终未免，传家重说小申公。",
        "dynasty": "宋",
        "collection_info": null
    },
    {
        "title": "剪松毛小栅以诗落成",
        "author": "周紫芝",
        "content": "东堂坐甑遭炊蒸，西檐烈日方腾腾。\n炎官张伞火渐炽，乌豕渡河云不兴。\n五官大夫有遗种，十八公自分云仍。\n羲和挥戈不可却，郢匠剪毛归作棚。\n南风飒瑟出余韵，怒龙奋迅苍髯昇。\n香来鼻观过一雨，便恐冰麝终难胜。\n天公割此一席地，付与老翁来曲肱。\n何时快着短齿屐，信手自把南山藤。\n卧听松风满山雨，去作水边岩下僧。",
        "dynasty": "宋",
        "collection_info": null
    },
    {
        "title": "五月二十四日晚雨忽晴浴罢独卧池亭云峰奇峭既夕方散",
        "author": "周紫芝",
        "content": "长虹截天雨初断，孤日翻光上银汉。\n忽从海底出三山，就中蓬莱正奇观。\n黄金涂阙射日光，白玉飞栏入天半。\n青童舞女各媻姗，手执云幢影凌乱。\n想得神清洞府君，应榜春皇侍香案。\n群飞白鹤徒尔为，化作苍狗何劳看。\n神仙出没不久长，碧落天宫岂容玩。\n荆王晓梦只须臾，神女乘鸾逐云散。\n人间幻化无不尔，空復欷歔一长嘆。\n老人假寐忽举头，但见明星光有烂。",
        "dynasty": "宋",
        "collection_info": null
    },
    {
        "title": "五月悯雨颇闻饥民弄兵于严衢两州间三十韵",
        "author": "周紫芝",
        "content": "长天望油云，槁黍待甘霔。\n一雨有丰凶，死生分旦暮。\n颇闻两州民，岩谷多啸聚。\n有司幸眼前，白对急追捕。\n斯民如婴儿，慈母仰调护。\n岂容使之饥，而反贻以怒。\n救饥当未然，为食须早具。\n不雨三月余，开口久待哺。\n岳牧事遨游，傲聣曾莫顾。\n遂令出偏师，往往勤远虑。\n人亦甚畏死，阶乱岂无故。\n汉有大司农，为国最知务。\n谁知部使者，出纳反坚固。\n输金买朝粮，仅得鸟一嗉。\n尚尔吝弗予，民隐独何愬。\n几何不为盗，悔过苦无路。\n富儿家多金，封财亦良裕。\n积金谋子钱，切骨被疽蠧。\n闭粜不肯售，叩门如蚁附。\n忿气生一时，万死有不惧。\n政坐守宰痴，申令苦不素。\n有时出万斛，官为復常赋。\n大或旌义闾，小或赐朝酺。\n民情非木石，岂不遵劝谕。\n岁事小不登，彛伦坐成斁。\n无良二千石，万事成缪误。\n况乃六月师，金甲困暴露。\n天道有报施，人情均好恶。\n会当明诛赏，典刑正王度。\n庶几令远氓，因此出沈痼。",
        "dynasty": "宋",
        "collection_info": null
    },
    {
        "title": "祁居之见过仆出未归明日作二诗为谢  其一",
        "author": "周紫芝",
        "content": "家近平湖草树青，几年于此寄高情。\n有时亦为衰翁出，谁道庞公不入城。",
        "dynasty": "宋",
        "collection_info": null
    },
    {
        "title": "祁居之见过仆出未归明日作二诗为谢  其二",
        "author": "周紫芝",
        "content": "不见前贤畏后生，一闻君语为心倾。\n何时却约高轩过，重听门人说老成。",
        "dynasty": "宋",
        "collection_info": null
    },
    {
        "title": "雨后极凉简竹坡四君子",
        "author": "周紫芝",
        "content": "江城夏六月，大旱草木黄。\n稽首文殊师，驾言天池阳。\n为乞一斗水，普救千里伤。\n微云生宝髻，法雨遍大荒。\n霈为一尺霖，化作三日凉。\n老人不耐暑，内热煎中肠。\n吹以碧落风，灌以丹露浆。\n我有方丈室，彩榜名妙香。\n呼我四君子，聊与之徜徉。\n朝凭共乌几，夜宿同方床。\n永结无情欢，此乐殊未央。\n荣瘁不改观，死生知有常。\n岂不贤俗子，与世随低昂。\n翻手覆手间，此道宁久长。\n愿我四玉友，永言不相忘。",
        "dynasty": "宋",
        "collection_info": null
    },
    {
        "title": "七夕",
        "author": "周紫芝",
        "content": "七夕相逢说牛女，晋魏以来传乐府。\n金冠玉帔照灵河，不见此身闻此语。\n何如当日两神仙，空中一别五千年。\n五龙驾车各异色，万里乘云来九天。\n麻姑女子十八九，青丝作髻爪为手。\n擗麟荐酒进行厨，撒米成沙只回肘。\n为言东海将扬尘，蓬莱水浅无升斗。\n蔡经得道心尚凡，背痒自速方平鞭。\n上界真仙足官府，牛女之说真茫然。\n綵楼对月谁家倩，更就天孙乞针线。\n何不苦学麻姑仙，养取红颜如玉烂。",
        "dynasty": "宋",
        "collection_info": null
    },
    {
        "title": "仆所居盖濓溪先生之故基也有井清甘而寒先生尝以比谷帘今为路人所汲余尝为作亭号濂溪泉而为之铭今未暇也",
        "author": "周紫芝",
        "content": "山下清泉古甃寒，百年谁为发幽潜。\n可怜昔日供茶鼎，曾与先生当谷帘。",
        "dynasty": "宋",
        "collection_info": null
    },
    {
        "title": "梦行西湖梅花下  其一",
        "author": "周紫芝",
        "content": "久把西湖作故乡，至今清梦到湖傍。\n分明昨夜经行处，一色梅花十里香。",
        "dynasty": "宋",
        "collection_info": null
    },
    {
        "title": "梦行西湖梅花下  其二",
        "author": "周紫芝",
        "content": "春云收尽忽斜阳，梦裏梅花带雨香。\n却上小舟谁是伴，回头只有棹船郎。",
        "dynasty": "宋",
        "collection_info": null
    },
    {
        "title": "食芡有感二首  其一",
        "author": "周紫芝",
        "content": "鸡头子熟客新尝，流落空嗟各异乡。\n红线绿荷香裏梦，十年灯火记钱塘。",
        "dynasty": "宋",
        "collection_info": null
    },
    {
        "title": "食芡有感二首  其二",
        "author": "周紫芝",
        "content": "翻香引睡一胡床，剥芡寻诗度日长。\n若得长闲了无事，人生如此亦何妨。",
        "dynasty": "宋",
        "collection_info": null
    },
    {
        "title": "书祁居之家小阁",
        "author": "周紫芝",
        "content": "李渤筑长堤，三千五百尺。\n为我绝平湖，遂识柴桑宅。\n高人淡无营，小室自生白。\n倚壁横两床，并坐可四客。\n时闻苍蝇馆，不厌蜗牛馘。\n谁知湖尾山，抱负萦水石。\n繁阴庇芳姿，收拾在几席。\n天地本高明，胸次有寛窄。\n固应世外境，颇与俗眼隔。\n我欲为君留，雨意良霂霢。\n对眠分小窗，夜语要剧会。\n须臾携被来，更待风雨夕。",
        "dynasty": "宋",
        "collection_info": null
    },
    {
        "title": "次韵都倅题赵菘老竹涧听雨亭",
        "author": "周紫芝",
        "content": "西来倦客厌飘零，一见宗枝眼为青。\n世事绝知尘外少，雨声更在竹间听。\n铿如曲奏江边瑟，清伴风鸣塔上铃。\n想得荆州都别驾，诗成幽梦晓初醒。",
        "dynasty": "宋",
        "collection_info": null
    },
    {
        "title": "晓雨用都倅韵",
        "author": "周紫芝",
        "content": "乱敲檐瓦晓初零，声入孤灯影半青。\n枕上有诗因雨得，窗间无客对床听。\n翠光洗出山千迭，金色添成菊万铃。\n收取新凉归酒盏，莫将双眼为愁醒。",
        "dynasty": "宋",
        "collection_info": null
    },
    {
        "title": "夜雨再用都倅韵",
        "author": "周紫芝",
        "content": "半世常愁夜雨零，断肠无復鬓丝青。\n又将船舰舟中梦，移入梧桐叶上听。\n凉吹渐欣归枕簟，好诗那更似鸾铃。\n欲知多少江湖兴，病眼无眠彻晓醒。",
        "dynasty": "宋",
        "collection_info": null
    },
    {
        "title": "夜闻骤雨枕上二首  其一",
        "author": "周紫芝",
        "content": "星斗阑干云翳销，黄昏犹未有微飈。\n谁将枕上三更雨，捲作钱塘八月潮。",
        "dynasty": "宋",
        "collection_info": null
    },
    {
        "title": "夜闻骤雨枕上二首  其二",
        "author": "周紫芝",
        "content": "山南未作小徘徊，坐想奔流万壑雷。\n三峡桥边风雨样，先将此谶入诗来。",
        "dynasty": "宋",
        "collection_info": null
    },
    {
        "title": "季夏极暑正昼草木俱萎独吾坡上数君子玉立苍然傲睨自得岂杜少陵所谓修竹不受暑者乎",
        "author": "周紫芝",
        "content": "烈日当正昼，长天无一云。\n草木失颜色，葳蕤困烧焚。\n阳春始用事，庶类争芳芬。\n小草最无名，罗生费锄耘。\n凡花颇矜持，随风弄余熏。\n一朝值炎酷，尔辈徒纷纷。\n苍苍不改操，惟我坡上君。\n修茎粲碧玉，茂植歌屯云。\n有如独醒人，不受曲蘖醺。\n如彼至人者，自与世俗分。\n入火且不热，况乃逢朝昕。\n小人柔弱姿，难与君子群。",
        "dynasty": "宋",
        "collection_info": null
    },
    {
        "title": "送吴甥归秣陵",
        "author": "周紫芝",
        "content": "人生良苦不自知，三折肱乃成良医。\n老夫年少不知此，请为甥也今言之。\n平时颇喜诗有味，晚乃竟坐寒无衣。\n人言诗成本无用，小技止可持自怡。\n一闻斯言寝不寐，尽欲弃去无孑遗。\n人皆见之唾不顾，汝乃掇拾归何为。\n前年行都子访我，值我偶得南州麾。\n汝之老母我伯姊，何为弃养行相随。\n极知饥寒子良苦，况乃窀穸归无期。\n翁今儿孙渐满屋，子六八女肩相差。\n归嚢羞涩止有此，世事乃尔真成痴。\n渭阳老将如病骥，肉瘦到骨那能肥。\n枯萁成豆不足较，甥也幸有骅骝姿。\n丈夫岂合长贫贱，慎勿琐细含酸悲。\n天寒霜劲路如掌，矫首一望秋风嘶。",
        "dynasty": "宋",
        "collection_info": null
    },
    {
        "title": "小儿栞归自宛陵喜甚成诗三十韵",
        "author": "周紫芝",
        "content": "吾家自曾高，善积岂一日。\n尔祖工辞章，论议抱经术。\n我亦学弓冶，少小弄文笔。\n汝兄今有儿，束髮行授室。\n义方稍加训，书种恐未失。\n汝亦千里驹，似有趻踔质。\n顷为国子弟，两战一败黜。\n犹復胜端舒，不识六与七。\n胡为久别离，嘉月六换律。\n去时春气温，飞燕如点漆。\n只今秋风高，露草鸣蟋蟀。\n老眼望千里，怀抱难尽述。\n有时坐如痴，经月髮不栉。\n酒酸或忘饮，客至亦懒出。\n汝书江南来，归计似可必。\n翁也望汝怀，疑有后皇橘。\n奴婢喜欲颠，精糳治黍秫。\n辛勤酿斗酒，待汝解忧栗。\n访旧说乡闾，呼儿共梨栗。\n念汝童稚时，顷刻不去膝。\n况今待汝来，时序恐凛凓。\n竹舆听咿哑，云岭走崒嵂。\n吾无千金产，遗汝使汝逸。\n惟有骩骳文，待汝成卷帙。\n二事倘可了，余亦遑暇恤。\n是时新堂成，小室颇温密。\n夜席照寒灯，红炉共呫哔。\n皇天既休老，谢事即移疾。\n汝当着归鞭，快马追健驿。",
        "dynasty": "宋",
        "collection_info": null
    },
    {
        "title": "次韵郭元寿泊舟琵琶亭下夜闻吹箫",
        "author": "周紫芝",
        "content": "舟在琵琶旧日亭，玉箫更弄月微明。\n湓江故事新歌曲，便是香山此夜情。",
        "dynasty": "宋",
        "collection_info": null
    },
    {
        "title": "次韵元寿见赠",
        "author": "周紫芝",
        "content": "画檐横着小阑干，看尽西来最好山。\n带雨楚江依约处，隔烟淮树有无间。\n已烦造物分幽趣，合就余年了燕闲。\n借使眼前无此妙，可能不似鸟知还。",
        "dynasty": "宋",
        "collection_info": null
    },
    {
        "title": "送元寿归华亭",
        "author": "周紫芝",
        "content": "念昔得左鱼，相逢各萍梗。\n我方事米盐，君亦厌簿领。\n岂曰吾无徒，其实但弔影。\n殷勤共杯酌，邂逅得俄顷。\n坐中老于菟，神色甚凶犷。\n一躯垂豕腹，两眼张牛猛。\n酒行殊未阑，幽事颇遭梗。\n人生聚散多，快意復难逞。\n只今几何时，我居已深屏。\n君亦乘归舟，久别劳问省。\n长言出新诗，小酌共昼永。\n平生发硎刃，妙割无肯綮。\n岂容金九傍，卧着函牛鼎。\n庙堂重汲引，尽取无短绠。\n会当从隗始，岂復杂哙等。\n愿君飞尺书，早发慰晚景。\n功名要激昂，人事勿暖冷。\n为我谢黄郎，无路勤造请。\n熟醉倘有味，高卧不须醒。\n仍烦织筠笯，丹砂寄圆顶。",
        "dynasty": "宋",
        "collection_info": null
    },
    {
        "title": "都倅寿诗二首  其一",
        "author": "周紫芝",
        "content": "读尽人间未见书，几曾回眼到园蔬。\n文章笔下飞云锦，今古胸中着石渠。\n万事要询胡伯始，九重应问马相如。\n明年我欲为公寿，想得追锋已赐车。",
        "dynasty": "宋",
        "collection_info": null
    },
    {
        "title": "都倅寿诗二首  其二",
        "author": "周紫芝",
        "content": "文石班中侍从联，如公真合在甘泉。\n何由魏阙催归诏，未到荆州去路边。\n分外寡求应是福，静中有寿不须仙。\n满斟玉色长生酒，烂醉庐峰五老前。",
        "dynasty": "宋",
        "collection_info": null
    },
    {
        "title": "晚眺",
        "author": "周紫芝",
        "content": "望极应千里，人家自一村。\n客帆何处落，邻碓隔烟闻。\n山自秋来瘦，江从雨后浑。\n平生幽独意，为客却销魂。",
        "dynasty": "宋",
        "collection_info": null
    },
    {
        "title": "九江木犀甚富而香亦奇绝江东所无也",
        "author": "周紫芝",
        "content": "自从春去忆疏梅，直到秋来数木犀。\n不隔幽香微雨细，偏宜小树夕阳低。\n无诗可说难言态，有酒应须着意携。\n家在东江苦无此，莫嫌为客在江西。",
        "dynasty": "宋",
        "collection_info": null
    },
    {
        "title": "再赋木犀",
        "author": "周紫芝",
        "content": "新诗几欲赋幽姿，才浅真惭秃角犀。\n未可便教金粟尽，直须看到玉蟾低。\n风吹香去天谁管，花趁人来我自携。\n不对此郎时一醉，空令墓上掲征西。",
        "dynasty": "宋",
        "collection_info": null
    },
    {
        "title": "再赋木犀",
        "author": "周紫芝",
        "content": "寻香剪得耐寒枝，不羡腰围宝带犀。\n塘桂自应同臭味，岩花未可较高低。\n秋风易老空成恨，佳客无人莫漫携。\n挽取芳条供燕坐，绝胜骑马号安西。",
        "dynasty": "宋",
        "collection_info": null
    },
    {
        "title": "谢祁居之惠桃竹杖",
        "author": "周紫芝",
        "content": "老翁年少白如玉，初学裹头双鬓绿。\n一心走觅梨与栗，两脚登山健如鹿。\n中年脚力惊早衰，腾踔安得如儿时。\n挟弓持满走避贼，尚与箭锋争疾迟。\n如今老矣那忍说，七十上身头似雪。\n年来脚力何所似，钝如罢牛跛如鼈。\n先生强欲相扶持，赠我江心桃竹枝。\n竹夫人痴不解语，木上座肯行相随。\n况乃柴焰如削鐡，四十九层排玉节。\n天公与我山作堂，木落霜空秋九月。\n与君共看南山云，安可一日无此君。",
        "dynasty": "宋",
        "collection_info": null
    },
    {
        "title": "十月十七日大风约客登虎渡亭观浪人言今日下水风不可往也戏作此篇",
        "author": "周紫芝",
        "content": "长江水自光摇空，阳侯欲与风争雄。\n涛头不受水犀弩，鲸波欲卷冯夷宫。\n径须便入虎溪口，净洗平吞云梦胸。\n人言上水得风浪，下水得风终少功。\n平生万事尽难偶，政要东风渠不东。\n江边一嘆良细事，而亦龃龉烦天公。\n儿时望事到白首，事不如意十八九。\n不如快饮风流泉，夜看青山衔北斗。",
        "dynasty": "宋",
        "collection_info": null
    },
    {
        "title": "送杨师醇赴竟陵法官",
        "author": "周紫芝",
        "content": "平昔交游未易论，世间谁復似君真。\n五花判事元无意，三尺从官政为贫。\n酒贱颇宜呼客饮，诗成莫忘寄书频。\n使君若向新堂老，今是开山第一人。",
        "dynasty": "宋",
        "collection_info": null
    },
    {
        "title": "次韵杨师古留别",
        "author": "周紫芝",
        "content": "寄食客乡远，谁人肯见过。\n江山来往数，兰玉弟兄多。\n可恨浇愁酒，能摧转棹波。\n几时书到眼，此别意如何。",
        "dynasty": "宋",
        "collection_info": null
    },
    {
        "title": "晚思",
        "author": "周紫芝",
        "content": "滩沙露尾江水干，江洪束峡江流湍。\n千山落木风转急，万里飞鸿天更寒。\n暮云政拥苍玉玦，落日忽下丹砂盘。\n他乡久客去未得，悠然东望心悲酸。",
        "dynasty": "宋",
        "collection_info": null
    },
    {
        "title": "二妙堂望九十九峰雪",
        "author": "周紫芝",
        "content": "北风卷地天漫漫，长空下舞十翔鸾。\n天公吹絮作飞雪，大匠琢玉成群山。\n群山南来西北折，走如连环断如玦。\n接天朝同一色云，映水夜伴中宵月。\n谁知三千大千界，有此九十九峰雪。\n人间未见固难名，天上有之那可说。\n老夫才尽晚益缪，笔力应无此雄杰。\n徐煕着色岂可画，大年小景不足悦。\n谁当貌此一段奇，留与高堂洗炎热。",
        "dynasty": "宋",
        "collection_info": null
    },
    {
        "title": "雪后步至江亭",
        "author": "周紫芝",
        "content": "老人携家无窟穴，晚得一邱藏曲折。\n今朝日出天色佳，拄杖来看山顶雪。\n青山迭迭几十峰，桃竹班班三百节。\n山晴颜色看转好，老健脚力殊未竭。\n出门暮色尚余霞，步到江亭已生月。\n归来附火却关门，茶熟诗成意良悦。\n客有劝我勿作诗，奈此江山两奇绝。\n扪鬚仰面看屋梁，心自知之口无说。\n天将此段付诗人，世间那有闲风月。",
        "dynasty": "宋",
        "collection_info": null
    },
    {
        "title": "时宰生日诗五首  其一",
        "author": "周紫芝",
        "content": "皇天产万彚，琐碎不足名。\n青黄百草中，幻作芝九茎。\n恶鸟不敢语，紫鳯丹霄鸣。\n尤物倘或出，四海称隆平。\n太史上图牒，后夔奏韺䪫。\n岂知人中瑞，千载乃一生。\n神高下苍箓，昴宿扶汉氓。\n天亦甚爱惜，殷勤遗黎茕。\n圣主答天意，一酌尊老成。\n愿公于斯年，拥佩朝玉京。",
        "dynasty": "宋",
        "collection_info": null
    },
    {
        "title": "时宰生日诗五首  其二",
        "author": "周紫芝",
        "content": "历世由羲轩，百相标简牍。\n操术难具论，大抵一言足。\n所尚必仁恩，所禁在杀戮。\n皋陶期无刑，四海自肃穆。\n敷德益所赞，坐使有苖服。\n西都郅支功，萧相不肯录。\n有唐未开边，宋璟乃当轴。\n向来多谬悠，纷纷空食肉。\n一言俞玉音，万竈休野宿。\n不战乃为功，休兵岂无福。",
        "dynasty": "宋",
        "collection_info": null
    },
    {
        "title": "时宰生日诗五首  其三",
        "author": "周紫芝",
        "content": "维国有六职，论道先三公。\n巍峨独姬旦，焜耀传无穷。\n子房号贤杰，妙算无遗踪。\n谓可为帝师，授书圯上翁。\n周公迓太平，道与时适隆。\n张侯策虽奇，未解销兵戎。\n太师回狂澜，仅在谈笑中。\n德业与智谋，谁能与公同。\n畴人亦何知，但说前无功。\n谁知公一德，自与天潜通。",
        "dynasty": "宋",
        "collection_info": null
    },
    {
        "title": "时宰生日诗五首  其四",
        "author": "周紫芝",
        "content": "种木当培根，疏流必深源。\n尝闻活万夫，报在子与孙。\n只今父子懿，同拱羲皇尊。\n文方班马富，业与皋夔伦。\n奕奕两貂蝉，煌煌一朱门。\n圣道家所传，兰树俱有闻。\n韦氏守一经，事业不足论。\n金张夸富贵，盛德无遗芬。\n父师固难量，有功在元元。\n为公祝遐寿，千载同风云。",
        "dynasty": "宋",
        "collection_info": null
    },
    {
        "title": "时宰生日诗五首  其五",
        "author": "周紫芝",
        "content": "鲁人用真儒，齐田归郓讙。\n当时号圣相，晏语甚眧焕。\n往者遭承平，燕安嗟久玩。\n三纲既已解，四海兵几半。\n天戈不忍挥，胡骑忽云散。\n功高陋古今，事易止朝旦。\n方知今相圣，难復与鲁辨。\n世罕班马流，无言可称赞。\n愿公守成勋，宝历庆千万。\n芜词不足录，至意良可献。",
        "dynasty": "宋",
        "collection_info": null
    },
    {
        "title": "客有以仆託病谢客者甲戌除夜作",
        "author": "周紫芝",
        "content": "梦中七十四番春，谢客明年懒见人。\n已是天公怜我老，苦无官长怕谁嗔。\n腊随残漏声俱尽，鬓共疏梅色鬬新。\n招取云山来一笑，竹坡犹有此闲身。",
        "dynasty": "宋",
        "collection_info": null
    },
    {
        "title": "祁居之作亭山间名之以宜谓四时之皆宜也其后寓安有亭未名居之使榜以似宜寓安虽从之而其诗乃有未必输公之语气似未平也寓安欲余赋诗因为解纷且以见二公相忘之意",
        "author": "周紫芝",
        "content": "先生有亭宜四时，乃使寓安名似宜。\n寓安口诺心未肯，更欲老翁聊决疑。\n老翁百事尽称好，一生和罗常作椎。\n况是宜亭颇静秀，闻说似宜尤復奇。\n两山相望俱不恶，二老较胜知何为。\n会当扶病蹑双屐，携酒君家为君醉。\n不知春事已过眼，但见此亭俱可意。\n且对青山食蛤蜊，一笑谁能知许事。",
        "dynasty": "宋",
        "collection_info": null
    },
    {
        "title": "晚霁效韦苏州",
        "author": "周紫芝",
        "content": "重雾翳晓日，相持决阴晴。\n须臾忽战胜，日杲中天明。\n积雪压竹腰，欲举如垂旌。\n冰凌既融液，意气还峥嵘。\n花木手新植，未可分死生。\n庶几僵仆根，可与微阳争。\n况乃田亩间，春事亦渐营。\n新绿染麰麦，余甘归竹萌。\n饱食遂可料，聊助春山行。\n一晴亦细可，繫我忧喜情。\n我诗不浪作，有诗君勿轻。",
        "dynasty": "宋",
        "collection_info": null
    },
    {
        "title": "寄题章汉直中虚堂",
        "author": "周紫芝",
        "content": "谷以虚而应，乐以虚而出。\n妇姑时勃蹊，作室坐自窒。\n天地犹槖籥，用固不能屈。\n学而不见道，方寸等暗室。\n谁知道集虚，通一万事毕。\n推此以游世，于道乃其一。\n异哉子章子，妙悟造理窟。\n何止学美身，虚静了不汩。\n愿君师心斋，守此能勿失。\n室以虚生白，水以止鑑物。\n此意似太漫，未免遭骂诎。\n我亦取斯言，聊用自湔拂。",
        "dynasty": "宋",
        "collection_info": null
    },
    {
        "title": "徽宗皇帝挽词二首  其一",
        "author": "周紫芝",
        "content": "治格兴王日，功垂定鼎年。\n重新周制度，尽有汉山川。\n宝墨星辰烂，皇猷典诰传。\n小臣回老眼，垂泣望云天。",
        "dynasty": "宋",
        "collection_info": null
    },
    {
        "title": "徽宗皇帝挽词二首  其二",
        "author": "周紫芝",
        "content": "主器归储嗣，神尧意独高。\n帝方游赤水，人已抱乌号。\n万国瞻双阙，三山戴巨鳌。\n思陵风雨夜，松柏漫萧骚。",
        "dynasty": "宋",
        "collection_info": null
    },
    {
        "title": "吴师鲁挽词",
        "author": "周紫芝",
        "content": "少日词华豹一斑，暮年白髮老青山。\n谁知笔下三都赋，不及人间五两纶。\n麟阁未输前日恨，鹿门长享百年安。\n他时隐逸书佳传，名在宗元季孟间。",
        "dynasty": "宋",
        "collection_info": null
    },
    {
        "title": "王夫人挽词",
        "author": "周紫芝",
        "content": "藁砧高义赫穷阎，内子宜家恊鳯占。\n茶乳未容收浄供，蛛丝早已上香奁。\n坐中有客思分髻，林下无人解拟盐。\n他日诸郎尽台阁，会刊佳传贲幽潜。",
        "dynasty": "宋",
        "collection_info": null
    },
    {
        "title": "徐夫人挽词",
        "author": "周紫芝",
        "content": "蚤岁孀居妇职修，凛然霜桧与争秋。\n木兰女解听金柝，共伯妻能赋柏舟。\n鸾诰一封身未享，木奴千树子先侯。\n可怜黄壤埋琼玉，十里虞歌满路愁。",
        "dynasty": "宋",
        "collection_info": null
    },
    {
        "title": "郝至之挽词",
        "author": "周紫芝",
        "content": "不见平生郝骩山，满襟青泪只澘然。\n少时插架空千轴，老去看嚢止一钱。\n挈榼暗思携酒处，跨驴谁画作诗肩。\n当时刻鹄终成鹜，唾面应须使自亁。",
        "dynasty": "宋",
        "collection_info": null
    },
    {
        "title": "哭刘元素  其一",
        "author": "周紫芝",
        "content": "前度刘郎迹已尘，交亲零落倍伤神。\n桃花句好人何在，忍看风摇燕麦春。",
        "dynasty": "宋",
        "collection_info": null
    },
    {
        "title": "哭刘元素  其二",
        "author": "周紫芝",
        "content": "日饮无何自醉醒，平生种种是真诚。\n不须私作门人谥，君亦从来苦畏名。",
        "dynasty": "宋",
        "collection_info": null
    },
    {
        "title": "哭刘元素  其三",
        "author": "周紫芝",
        "content": "中郎已老元无子，灵运为僧只在家。\n斗酒隻鸡吾欲哭，不知谁为作侯芭。",
        "dynasty": "宋",
        "collection_info": null
    },
    {
        "title": "刘元亢挽词",
        "author": "周紫芝",
        "content": "交游半作白头新，不见刘郎谁与亲。\n东野命穷官止尉，少陵才健笔如神。\n皇天可是无公道，举世何由有若人。\n醉裏广文渠不识，可怜官长错相嗔。",
        "dynasty": "宋",
        "collection_info": null
    },
    {
        "title": "悼友篇",
        "author": "周紫芝",
        "content": "建炎三年冬，胡骑方南驱。\n王师一败绩，列戍如惊乌。\n贼将招叛亡，操戈横道隅。\n坐令江乡地，化作盗贼区。\n平生金兰友，之子真吾徒。\n避地出三物，夷险两不渝。\n岂谓仓惶间，遂有生死殊。\n始时群盗来，未识安所趋。\n但闻戞金革，门外争喧呼。\n扪萝得微径，密雪方纷敷。\n子时索我急，出门衝贼涂。\n迟子久不至，得报日已晡。\n夫妇俱见执，担簦入军俘。\n纍纍五儿女，饮泣声呱呱。\n小雏从物故，踉跄走大雏。\n长女留军中，继释二小姝。\n藉草已信宿，脱死许可图。\n贼意欲解縳，小试聊踌躇。\n时方羽书至，招谕陈嘉谟。\n渠姦立授辞，抗论苦未俞。\n命子使草檄，操笔徒嗟吁。\n谓言不事贼，高目扪髯鬚。\n丈夫贱苟活，请就斧钺诛。\n袒裼蒙殊死，肥白惊瓠壶。\n其妻始就擒，抱子俱沉濡。\n牵挽负残息，冻凌生罗襦。\n时方燎湿薪，四座围诸孤。\n可怜玉雪姿，不受蛇豕污。\n须臾有健卒，提刀血糢糊。\n声言杀藁砧，忧愤搅郁纡。\n抚掌发浩嘆，陨越不復苏。\n夫义妇亦烈，此事知久无。\n自古肉食者，未必非姦谀。\n生无骨骾资，含死余金珠。\n石麟高嵳峨，丰碑树龟趺。\n生无征战功，祁连巧规摹。\n谁知草棘中，高义属竖儒。\n蔡琰既两聘，生子留单于。\n晚岁遭阿暪，爱惜存微躯。\n蔚宗作佳传，浪与烈女俱。\n世无采诗官，盛事恐湮芜。\n子死不足惜，会当逢董狐。",
        "dynasty": "宋",
        "collection_info": null
    },
    {
        "title": "詹伯尹挽词二首  其一",
        "author": "周紫芝",
        "content": "詹郎胸次有奇兵，几为楼兰欲请缨。\n四海眼高空燕雀，百年身老困鲵鲸。\n跕鸢不用伤遗恨，苍狗何尝有定名。\n勋业转头浑似梦，却将五字作长城。",
        "dynasty": "宋",
        "collection_info": null
    },
    {
        "title": "詹伯尹挽词二首  其二",
        "author": "周紫芝",
        "content": "平生危论剧倾河，应合飞腾上谏坡。\n富贵腥羶真梦耳，死生名节奈君何。\n欲求佳传无千斛，但把青魂付九歌。\n斗酒淋漓浇宿草，西风老泪不胜多。",
        "dynasty": "宋",
        "collection_info": null
    },
    {
        "title": "吴夫人挽词  其一",
        "author": "周紫芝",
        "content": "懿德闺房重，高名远近称。\n流年忽成梦，素节尚如冰。\n法悟无生忍，襌参最上乘。\n应怜女博士，空近读书灯。",
        "dynasty": "宋",
        "collection_info": null
    },
    {
        "title": "吴夫人挽词  其二",
        "author": "周紫芝",
        "content": "素幔秋风急，烟峰晓日残。\n香沈金兽在，镜掩玉台寒。\n恩已霑封诰，人空委佩兰。\n他年作佳传，谁为考幽刊。",
        "dynasty": "宋",
        "collection_info": null
    },
    {
        "title": "李卿挽词",
        "author": "周紫芝",
        "content": "东汉埋轮手，开元御府卿。\n名因射策早，恩许故家荣。\n竟失鹓行旧，空乘马鬛旌。\n他时双骥子，万里是归程。",
        "dynasty": "宋",
        "collection_info": null
    },
    {
        "title": "桐川太守母夫人挽词",
        "author": "周紫芝",
        "content": "夫人无復拥鱼轩，旅榇归来倍黯然。\n皂盖朱轓今有子，布裙椎髻旧推贤。\n余哀尽入虞殡曲，盛事当随列女篇。\n忽掩幽墟可无恨，诰封生享更高年。",
        "dynasty": "宋",
        "collection_info": null
    },
    {
        "title": "哭吴与行二绝  其一",
        "author": "周紫芝",
        "content": "李广平生竟不侯，功名看得鬓霜秋。\n学无西洛时难偶，人似南金价未酬。",
        "dynasty": "宋",
        "collection_info": null
    },
    {
        "title": "哭吴与行二绝  其二",
        "author": "周紫芝",
        "content": "投笔文场日未西，春蚕食饱速于飞。\n充庭不是无前列，从此元江九肋稀。",
        "dynasty": "宋",
        "collection_info": null
    },
    {
        "title": "闻侯元进死  其一",
        "author": "周紫芝",
        "content": "薄宦时难得，余生老易分。\n人言侯叔起，诗学鲍参军。\n未补胸中线，空修地下文。\n欲寻高密语，应怕虎狼羣。",
        "dynasty": "宋",
        "collection_info": null
    },
    {
        "title": "闻侯元进死  其二",
        "author": "周紫芝",
        "content": "君在漳溪病，相逢特地欢。\n句新诗屡出，谈剧酒频寒。\n梦作三春别，人成隔世看。\n无由弔尘几，只有涕阑干。",
        "dynasty": "宋",
        "collection_info": null
    },
    {
        "title": "悼舒永丰",
        "author": "周紫芝",
        "content": "舒侯九秋鹰，未奋老拳翼。\n平生流辈中，肯数程不识。\n庾公开幕府，少作九江客。\n风檐挂虚楼，夜月浮大白。\n饮气吞江流，高谈倾坐席。\n一朝胡尘暗，孤垒困剧贼。\n艨艟浮江下，云雾蔽天赤。\n坐中嘬炙儿，相视无人色。\n手持白羽扇，奋身追危壁。\n坐解两家难，稍稍无勍敌。\n身几落虎口，名不挂赏籍。\n鸟去良弓藏，论功止投石。\n岁晚犹折腰，得邑亦甚僻。\n似闻山中人，尽饱太邱德。\n官谤殊未眀，此责讵可塞。\n乃復令斯人，含恨入窀穸。\n风亭分客袂，仅作秋夏隔。\n夺我玉面郎，江湖坐愁寂。\n抚棺欲三号，何由反乡国。",
        "dynasty": "宋",
        "collection_info": null
    },
    {
        "title": "元具茨不起道州之疾哭之以诗",
        "author": "周紫芝",
        "content": "一别鲁山三岁余，西来消息未全疏。\n白头忍雪舂陵涕，醉墨纔干庐阜书。\n晚路得州真似斗，平生弹铗竟无鱼。\n漫郎犹有新书在，千古风流不负渠。",
        "dynasty": "宋",
        "collection_info": null
    },
    {
        "title": "沈贵池挽词",
        "author": "周紫芝",
        "content": "泽宫当日喜逢君，鸡鹜初惊鹤在羣。\n果见亷平清似水，不嫌名宦薄于云。\n一区未买江边宅，三尺谁浇陇上坟。\n自古达人俱泯灭，固应知有沈休文。",
        "dynasty": "宋",
        "collection_info": null
    },
    {
        "title": "李使君挽词三首  其一",
        "author": "周紫芝",
        "content": "治剧知公老更优，何尝箕敛急征求。\n谁言粟自关中漕，但见钱从地上流。\n已报南来三日政，为寛北顾一时忧。\n皇天自古无公道，不遣刘郎到白头。",
        "dynasty": "宋",
        "collection_info": null
    },
    {
        "title": "李使君挽词三首  其二",
        "author": "周紫芝",
        "content": "溪头万杵响春雷，谈笑争看雉堞开。\n鼛鼓不须催昼急，丽谯疑復自天来。\n一樽谁酹风前酒，万柳空垂雪后栽。\n鲁史书城三十六，不殚民力独公才。",
        "dynasty": "宋",
        "collection_info": null
    },
    {
        "title": "李使君挽词三首  其三",
        "author": "周紫芝",
        "content": "使君投老益精明，三换鱼符寄一城。\n汉相未曾除郡守，蜀祠空復拜诸生。\n他年宿草人谁弔，当日清泉我作铭。\n万里巴江消息断，不堪斜日上寒旌。",
        "dynasty": "宋",
        "collection_info": null
    },
    {
        "title": "蔡氏夫人挽词",
        "author": "周紫芝",
        "content": "中郎文采照当年，妇德尤称女弟贤。\n长夜忽成三尺壠，异恩来自九重天。\n名留仙籍谁能见，事载铭诗世谩传。\n想得伯鸾怀旧恨，摩挲归榇一澘然。",
        "dynasty": "宋",
        "collection_info": null
    },
    {
        "title": "方桐川挽词",
        "author": "周紫芝",
        "content": "善人沦没意如何，细说平生恨转多。\n此日飞腾只兰省，当时准拟上銮坡。\n十年犹记燕姬舞，一曲今悲鬼伯歌。\n欲问哭君多少泪，未能注海亦倾河。",
        "dynasty": "宋",
        "collection_info": null
    },
    {
        "title": "周修武挽词",
        "author": "周紫芝",
        "content": "懒随车马着冠裳，便筑华堂作醉乡。\n遮眼不知山几迭，供闲自有木千章。\n平生阴德应无数，他日高门未可量。\n我亦元无谀墓手，斯文聊付起家郎。",
        "dynasty": "宋",
        "collection_info": null
    },
    {
        "title": "弔孙云老",
        "author": "周紫芝",
        "content": "孙郎涉世似虚舟，一醉从前万事休。\n千佛经中无姓字，八仙歌裏见风流。\n清诗便与重泉隔，客泪空添晚岁愁。\n陇上只今多宿草，为君何地筑糟邱。",
        "dynasty": "宋",
        "collection_info": null
    },
    {
        "title": "哭二罗",
        "author": "周紫芝",
        "content": "平生交友怀三益，晚岁悲酸弔二罗。\n地下忽埋双白璧，人间真是一南柯。\n篇章零落知谁管，人物风流竟若何。\n未有隻鸡浇斗酒，空令老泪作倾河。",
        "dynasty": "宋",
        "collection_info": null
    },
    {
        "title": "弔陈相之侍郎",
        "author": "周紫芝",
        "content": "畴昔相逢十载余，已惊白雪鬓疏疏。\n长鸣本是空群马，入社犹为漏网鱼。\n醉到湖边谁共酒，别来江上苦无书。\n风流文采今何在，只有倾河泪满裾。",
        "dynasty": "宋",
        "collection_info": null
    },
    {
        "title": "九道江中弔赵温叔",
        "author": "周紫芝",
        "content": "昔饮江南酒，刘郎鬓未华。\n无依怜晚岁，死贼痛全家。\n梦隔泉台久，魂归故国賖。\n与谁山下路，同折冻梅花。",
        "dynasty": "宋",
        "collection_info": null
    },
    {
        "title": "大宋中兴颂",
        "author": "周紫芝",
        "content": "缅维圣宋，昔在中叶。\n四方多虞，万里喋血。\n大臣持谋，兴师肆伐。\n将臣持兵，日献戎捷。\n皇帝曰吁，黩武无烈。\n糜我赤子，膏我斧钺。\n孰与休师，一戟不折。\n因垒而降，舞干而悦。\n闭我玉关，归师解甲。\n犂我春田，销兵铸鐡。\n使命交通，相望不绝。\n爱惜两朝，前师圣说。\n昭陵之仁，嘉佑之业。\n念昔兴师，堂陛卼臲。\n发言盈庭，更訿元薎。\n佩剑彼此，孰予孰决。\n庙谋一定，群议沮折。\n袖手何言，瞠目巻舌。\n草木苍苍，始有芽蘖。\n尽育恢胎，咸归坱圠。\n灞上棘门，环卫拱列。\n罔敢擅师，始制君节。\n万夫属鞬，拜舞君阙。\n乃命叔孙，诹日绵蕝。\n蒐讲阙遗，悉究悉设。\n皇帝孝思，上与天合。\n冀获一真，如响必答。\n翠舆南旋，红鸾秉翣。\n长乐钟闻，皇情允惬。\n我歌思齐，舆情激越。\n皇帝之祀，咸秩罔缺。\n合祭于郊，爰胾茧栗。\n苍璧前陈，大裘始挈。\n我歌思文，以告丰洁。\n大庆御朝，王春正月。\n禹会涂山，万玉交戛。\n汉朝诸侯，图籍是阅。\n兵戈澒洞，士气销詟。\n俎豆不陈，军旅是急。\n大起廱泮，儒士鼓箧。\n韦带缟衣，骈冠累屧。\n论秀蒸髦，尾尾岌岌。\n农流于兵，病不生活。\n茫茫千塍，蒿藜是没。\n皇帝慨然，亲耕陇畷。\n耕根之车，飞檐䡾䡾。\n宣和之轨，明道之辙。\n圣心恳到，三推未辍。\n父老曰嘻，归告我邑。\n俾尔秔稌，屯云积雪。\n凡此大功，具载史牒。\n用告神明，以报夔契。\n帝坐法宫，礼备乐阕。\n兽舞鳯鸣，八音不夺。\n皇威所覃，雷动风发。\n南面垂衣，大壮帝室。\n曰皋曰雉，鼛鼔弗及。\n苍龙之阙，上摩星日。\n万目顾瞻，葱葱郁郁。\n澎澎海潮，吴会来集。\n天子万年，风翔喜溢。\n孰磨苍崖，孰秉史笔。\n天子曰都，是任良弼。\n圣有至言，维德之一。\n是用作歌，以告万国。",
        "dynasty": "宋",
        "collection_info": null
    },
    {
        "title": "天申节乐语口号",
        "author": "周紫芝",
        "content": "建章宫殿拥祥烟，遥望需云锡御筵。\n上帝自应知舜孝，万方宜共祝尧年。\n苍龙阙转曈昽日，瑞兽香闻咫尺天。\n湛露恩深何以报，愿将虎拜答周宣。",
        "dynasty": "宋",
        "collection_info": null
    },
    {
        "title": "周朝议宣新第致语口号",
        "author": "周紫芝",
        "content": "风光浑占一溪中，青谷新开甲第雄。\n凉榭切云先得月，朱楼凌水欲横空。\n连甍万瓦琉璃碧，照坐千钟琥珀红。\n要看仍云乘驷马，使君眉寿似乔松。",
        "dynasty": "宋",
        "collection_info": null
    },
    {
        "title": "上元燕宾客致语口号",
        "author": "周紫芝",
        "content": "使君才气本无双，暂拥州麾殿大邦。\n千骑出城闻画角，万灯衔壁看银釭。\n夜天星满光浮汉，秋水花红锦照江。\n莫向华堂辞一醉，君正怀旧忆竒龎。",
        "dynasty": "宋",
        "collection_info": null
    },
    {
        "title": "燕太守汪内相致语口号",
        "author": "周紫芝",
        "content": "谁持尺一下明光，新易泉南旧印章。\n禁殿何时出颇牧，人间又喜见龚黄。\n攀辕父老今犹在，骑竹儿童喜欲狂。\n只恐政成归更速，便纡华衮望清光。",
        "dynasty": "宋",
        "collection_info": null
    },
    {
        "title": "燕吴奉使致语口号",
        "author": "周紫芝",
        "content": "清诏名髙下紫宸，异方初喜见王人。\n二年辇毂辞家逺，万里岷峨入眼新。\n使者登车争揽辔，君王问俗颇忧民。\n翰林劝酒非无意，知向明光作侍臣。",
        "dynasty": "宋",
        "collection_info": null
    },
    {
        "title": "二妙堂落成家集致语口号",
        "author": "周紫芝",
        "content": "居士归来已白头，数椽聊喜枕江流。\n百年梦幻何时了，二妙江山一日收。\n鼓吹自从诗裏得，光阴都在醉中休。\n蟹螯霜后偏宜酒，苏幕歌成可共讴。",
        "dynasty": "宋",
        "collection_info": null
    },
    {
        "title": "松林道人施绣观音",
        "author": "周紫芝",
        "content": "菩萨变化如虚空，云何得此虚空相。\n我观无碍大慈悲，无刹不现如水月。\n八万四千母陁臂，能援世间一切众。\n八万四千清净眼，能照五浊诸有情。\n是故神通不思议，而欲妄以色相求。\n譬如狂人逐四方，四方无尽力无竭。\n况以丹青绘缯綵，更復刺绣为仪形。\n丝毫缣素相假合，妙技巧借金十奴。\n若人捐弃钋与丝，亦无五色可资藉。\n瞑目黙相不可得，毕竟无有是菩萨。\n吾愿世人舍色相，当时未有钋丝时。\n蓬莱观妙本无心，以粗即妙作是念。\n松林无心受此施，以施居士作礼言。\n我当还亦以此施，此施有尽法无穷。\n普愿世间诸佛子，凡瞻此相悉欢喜。\n若见菩萨非菩萨，即知是我非是妄。\n妄见除灭无復然，吾与佛子等无二。",
        "dynasty": "宋",
        "collection_info": null
    },
    {
        "title": "梦礼僧伽大士",
        "author": "周紫芝",
        "content": "我观诸佛子，皆以妄自冥。\n不知有无想，一切俱是妄。\n认有以为实，夫岂识无有。\n如人具诸欲，耳目与鼻舌。\n百体俱动作，动作皆有相。\n耳欲以听声，有耳言可闻。\n絃匏与笙箫，皆具诸宫羽。\n虽然始一奏，有耳悉皆闻。\n众生于是时，知声不知耳。\n众音始一阕，寂静无有声。\n倾耳而听之，无一可闻者。\n众生于是时，知耳不知声。\n至于目视色，亦復如耳根。\n知色为有形，乃以色为有。\n宁知本无色，何况于目睫。\n乃至鼻闻臭，口舌所啖食。\n百体诸毛髮，意有所为者。\n行步与坐卧，喘息及呼吸。\n方其有为时，无一不为有。\n诸为悉皆空，了无有一存。\n心惟昨所为，恍惚如梦事。\n我昔礼菩萨，是为真见者。\n譬如闻众声，认声为有响。\n比其不及礼，菩萨那得见。\n譬如众声灭，初不闻余音。\n始缘以妄情，乃復有见否。\n亦如今所梦，见否理不殊。\n大士笑不言，吾亦无所说。\n有如舍利佛，黙黙对天女。\n稽首作偈言，犹以言为痛。\n云何两无言，而入不二门。\n我与诸佛子，究竟得成道。",
        "dynasty": "宋",
        "collection_info": null
    },
    {
        "title": "宗演师金书妙法莲经",
        "author": "周紫芝",
        "content": "稽首无上尊，为世大慈父。\n为悯一切众，流浪诸苦海。\n滋无碍辨才，广为众生说。\n譬如大火宅，随念得清凉。\n又令诸穷子，获此大宝珠。\n是真秘密藏，故名妙法华。\n非思量分别，而以得解悟。\n虽诸大菩萨，有所不能知。\n况于声闻众，岂復闻妙义。\n如来广开示，一一令悟入。\n众生悉皆晓，而况于声闻。\n我佛出现世，了此一大缘。\n当如佛所说，是最为第一。\n今此大比邱，舍所甚爱者。\n百炼真黄金，销铄为书写。\n具诸大宝贝，更以为庄严。\n偷儿甚魁侩，如飞天药叉。\n诸所经过处，悉为尸陁林。\n大火所藏灭，毫髮无遗余。\n龙天诸善神，悉力来加护。\n究竟不得坏，我今同讚叹。\n普告诸佛子，凡所见闻者。\n信心自坚固，各各普授持。",
        "dynasty": "宋",
        "collection_info": null
    },
    {
        "title": "金刚般若波罗密经",
        "author": "周紫芝",
        "content": "佛以甚深微妙法，广为一切众生说。\n有能悉发菩提心，究竟得成无上道。\n彼有受持读诵者，其福不可更称量。\n七宝满尔河沙数，以用布施得福徳。\n而比福徳犹为多，况吾大慈大愿师，常悯众生堕恶道。\n假此持经功徳海，能免世间一切苦。\n有大长者号宰官，书写读诵不少懈。\n旃檀香及薝卜花，供养恭敬常作礼。\n忽遇黑风吹船舫，将随那刹诸鬼国。\n仓惶取是受持经，投诸江流没巨浪。\n须臾风定夜色霁，达旦悉得大快乐。\n平明篙师有妇妻，忽言汲水得巨轴。\n金书贝叶与巾绣，无一毫毛有坏相。\n有如金刚不坏身，经大水聚性不灭。\n拾尘数刼有时尽，而是功徳终无穷。\n众生信心不坚固，未甞闻此殊胜事。\n用是稽首无上尊，愿我诸佛常加护。",
        "dynasty": "宋",
        "collection_info": null
    },
    {
        "title": "戏作小诗用少陵事",
        "author": "周紫芝",
        "content": "百尺寒松老干枯，韦郎笔妙古今无。\n何如莫扫鹅溪绢，留取天吴紫凤图。",
        "dynasty": "宋",
        "collection_info": null
    },
    {
        "title": "湖州",
        "author": "周紫芝",
        "content": "霅溪景物见歌诗，只有当年杜紫微。\n沽酒店穿斜巷出，采莲船傍后门归。\n翠沾城郭山千点，清蘸楼台水一围。",
        "dynasty": "宋",
        "collection_info": null
    },
    {
        "title": "句  其一",
        "author": "周紫芝",
        "content": "枕簟绿阴花谢后，轩窗清景月明时。",
        "dynasty": "宋",
        "collection_info": null
    },
    {
        "title": "句  其二",
        "author": "周紫芝",
        "content": "浪花丛裏看蟂矶。",
        "dynasty": "宋",
        "collection_info": null
    },
    {
        "title": "句  其三",
        "author": "周紫芝",
        "content": "秋声归草木，寒色到衣裘。",
        "dynasty": "宋",
        "collection_info": null
    },
    {
        "title": "句  其四",
        "author": "周紫芝",
        "content": "江南树树黄垂蜜。",
        "dynasty": "宋",
        "collection_info": null
    },
    {
        "title": "附录 元佑元年己巳正月三十日同太史薄达夫来游概作六咏又作长篇以广其意景尔",
        "author": "周紫芝",
        "content": "灵岩胜概魁宁川，欲往还心几踰年。\n今朝乘兴得清赏，须知亦是同夤缘。\n驱车初抵石门路，恍疑共到蓬莱天。\n旁连高延立玉壁，下广迤逦铺琼田。\n俄从一径造佛剎，楼阁深耸凌云烟。\n山僧指我遍幽历，崄巇不惮跻山颠。\n明心深邃光通穿，朝阳晴晖火欲然。\n涟漪澄澈渚寒泉，碧云紫雾争华鲜。\n夕阳林麓禽啾喧，尝闻昔有瞿硎仙。\n我今不见心悬悬，广寒宫阙名空传。\n日暮欲去还留连，嗟予事夺须回旋。\n不得共宿高谈禅，邮亭耿耿夜不眠。\n拥衾操笔成长篇，封题远寄风骚贤。\n辞语芜陋不足道，爝火妄记星光躔。",
        "dynasty": "宋",
        "collection_info": null
    },
    {
        "title": "元忠作胡人下程图",
        "author": "周紫芝",
        "content": "单于猎罢卧锦红，解鞍休骑荒碛中。\n苍驹騧骆六十匹，隐谷映坡分尾騣。\n九驼五牛羊颇倍，沙草晚牧生寒风。\n贵贱小大只五百，执作意态皆不同。\n二鹰在臂二鹰架，骏犬当对能争功。\n毡庐鼎列帐幕拥，鼔角未吹惊塞鸿。\n上山髙髙置烽燧，毛嚢贮获闲刀弓。\n水泉在侧挹其上，长河杳杳流无穷。\n素纨六幅笔何巧，胡环尽妙谁能通。\n今日都城有别识，别识共许刘元忠。",
        "dynasty": "宋",
        "collection_info": null
    },
    {
        "title": "和菊花",
        "author": "朱胜非",
        "content": "纷纷桃李春，过眼成枯萎。\n晚荣方耐久，造物岂吾欺。",
        "dynasty": "宋",
        "collection_info": null
    },
    {
        "title": "和同省秋省宿",
        "author": "朱胜非",
        "content": "老火未甘退，稚金方力征。\n炎凉分胜负，顷刻变阴晴。",
        "dynasty": "宋",
        "collection_info": null
    },
    {
        "title": "浦溪",
        "author": "朱胜非",
        "content": "郴岭最高处，桐轩临水开。\n晚晴东北望，直见鬰孤台。",
        "dynasty": "宋",
        "collection_info": null
    },
    {
        "title": "天圣寺古桧",
        "author": "朱胜非",
        "content": "雷霆起蛰虬，夭矫势欲上。\n忽然化此木，尚作拏云状。\n婆娑枝干垂，生涩纽结壮。\n图经不能记，父老那可访。\n晋杉定侪类，蜀柏岂辈行。\n栎梦何足神，槐语固已妄。\n自无斧斤忧，未始疑大匠。",
        "dynasty": "宋",
        "collection_info": null
    },
    {
        "title": "泸渡",
        "author": "朱胜非",
        "content": "曾到泸溪渡，山青石壁粗。\n云藏天宝塔，水遶率岩湖。\n日暖鱼增价，风和酒易沽。\n鱼船交过往，商旅及成都。",
        "dynasty": "宋",
        "collection_info": null
    },
    {
        "title": "石通洞  其一",
        "author": "朱胜非",
        "content": "涪翁诗名存宇宙，李杜摧锋君殿后。\n山川草木经品题，千古佳名长不朽。\n中年微累黔中□，石通曾运羲□□。",
        "dynasty": "宋",
        "collection_info": null
    },
    {
        "title": "石通洞  其二",
        "author": "朱胜非",
        "content": "咫尺天湖号堵坪，先贤曾此劝农耕。\n若教一日归豪右，敢向黄公庙下行。",
        "dynasty": "宋",
        "collection_info": null
    },
    {
        "title": "句  其一",
        "author": "朱胜非",
        "content": "始意钟陵参马祖，却寻橘井访苏仙。",
        "dynasty": "宋",
        "collection_info": null
    },
    {
        "title": "句  其二",
        "author": "朱胜非",
        "content": "地藏堂中坐，天鹅岭下行。",
        "dynasty": "宋",
        "collection_info": null
    },
    {
        "title": "游北岩",
        "author": "王庶",
        "content": "衰病飘零心久灰，扁舟舣棹北岩隈。\n江连白帝浮空下，山背青城出剑来。\n三户亡秦期可必，八公助顺势将回。\n老臣愿献中兴颂，汉武周宣何远□。",
        "dynasty": "宋",
        "collection_info": null
    },
    {
        "title": "山中见桃花李花",
        "author": "吴激",
        "content": "锦里春风徧海棠，别时无计奈红芳。\n山中桃李浑疑晚，犹有残红断客肠。",
        "dynasty": "宋",
        "collection_info": null
    },
    {
        "title": "长安怀古",
        "author": "吴激",
        "content": "佳气犹能想欝葱，云间双湾峙苍龙。\n春风十里灞陵树，晓月一声长乐钟。\n小苑花开红漠漠，曲江波涨碧溶溶。\n眼前迭嶂青如画，借问南山共几峰。",
        "dynasty": "宋",
        "collection_info": null
    },
    {
        "title": "宿湖城簿厅",
        "author": "吴激",
        "content": "日迟风暖燕飞飞，古柳高槐面翠微。\n卷上疏帘无一事，满池春水照蔷薇。",
        "dynasty": "宋",
        "collection_info": null
    },
    {
        "title": "穷巷",
        "author": "吴激",
        "content": "穷巷无来辙，贫家有旧醅。\n窗明怜雪在，睡美觉春回。\n菜甲方齐拆，梅花亦半开。\n茅檐鸣好鸟，节物莫相催。",
        "dynasty": "宋",
        "collection_info": null
    },
    {
        "title": "偶成二首  其一",
        "author": "吴激",
        "content": "一番瘦笋羽林枪，松架阴阴尽日凉。\n绕屋云烟无定态，连山草木有真香。",
        "dynasty": "宋",
        "collection_info": null
    },
    {
        "title": "偶成二首  其二",
        "author": "吴激",
        "content": "蟹汤兔盏斗旗枪，风雨山中枕簟凉。\n学道穷年何所得，只工扫地与焚香。",
        "dynasty": "宋",
        "collection_info": null
    },
    {
        "title": "病后寄开甫",
        "author": "吴激",
        "content": "暗蛩咽幽响，隙月漏微光。\n溪上风雨过，翛然有余凉。\n病瘦鹤骨立，低垂不能翔。\n怀我中山兄，开经焚道香。\n猿啸耿清夜，钟鸣悠夕阳。\n商秋早晚至，梦寐松楸苍。",
        "dynasty": "宋",
        "collection_info": null
    },
    {
        "title": "过南湖偶成",
        "author": "吴激",
        "content": "杏山松桧紫坡陀，湖面无风亦自波。\n绿鬓朱颜嗟老矣，落花啼鸟奈春何。\n诗人未必皆憔悴，世事从来有折磨。\n列坐流觞能几日，知谁对酒爱新鹅。",
        "dynasty": "宋",
        "collection_info": null
    },
    {
        "title": "夜泛涡河龙潭",
        "author": "吴激",
        "content": "轻舟弄素月，静夜横清涡。\n天风毛髮乱，疏星灿明河。\n图经记父老，冥寞年岁多。\n渊沈三千丈，湛碧寒无波。\n微流带文藻，绝岸无柔莎。\n炯如帝鸿镜，可鉴不可磨。\n中蟠至神物，役使羣蛟鼍。\n蜿蜿头角古，劲鬛谁敢劘。\n深宫照珠贝，颇费蚌与螺。\n何时葛陂竹，化作陶公梭。",
        "dynasty": "宋",
        "collection_info": null
    },
    {
        "title": "秋兴",
        "author": "吴激",
        "content": "后园杂树入云高，万里长风夜怒号。\n忆向钱塘江上寺，松窗竹阁瞰秋涛。",
        "dynasty": "宋",
        "collection_info": null
    },
    {
        "title": "晚春言怀寄燕中知旧",
        "author": "吴激",
        "content": "闲云洩洩日晖晖，林斧溪舂响翠微。\n天气乍晴花满树，人家久住燕双飞。\n邻村社后容借酒，客舍新来未绽衣。\n遥忆东郊亭畔柳，归时相见亦依依。",
        "dynasty": "宋",
        "collection_info": null
    },
    {
        "title": "岁莫江南四忆  其一",
        "author": "吴激",
        "content": "瘦梅如玉人，一笑江南春。\n照水影如许，怕寒粧未匀。\n花中有仙骨，物外见天真。\n驿使无消息，忆君清涙频。",
        "dynasty": "宋",
        "collection_info": null
    },
    {
        "title": "岁莫江南四忆  其二",
        "author": "吴激",
        "content": "天南家万里，江上橘千头。\n梦绕阊门迥，霜飞震泽秋。\n秋深宜映屋，香远解随舟。\n怀袖何时献，庭闱底处愁。",
        "dynasty": "宋",
        "collection_info": null
    },
    {
        "title": "岁莫江南四忆  其三",
        "author": "吴激",
        "content": "吴淞潮水平，月上小舟横。\n旋斫四腮鲙，未输千里羮。\n捣虀香不厌，照箸雪无声。\n几见秋风起，空悲白髪生。",
        "dynasty": "宋",
        "collection_info": null
    },
    {
        "title": "岁莫江南四忆  其四",
        "author": "吴激",
        "content": "平生把螯手，遮日负垂竿。\n浩渺渚田熟，青荧渔火寒。\n忆看霜菊艶，不放酒杯干。\n比老垂涎处，糟脐箇箇团。",
        "dynasty": "宋",
        "collection_info": null
    },
    {
        "title": "述怀",
        "author": "吴激",
        "content": "旅食空弹铗，归休合挂冠。\n烟尘榆塞远，风雨麦秋寒。\n巢燕长如客，鸣蛙不属官。\n柴门江涨到，落日下渔竿。",
        "dynasty": "宋",
        "collection_info": null
    },
    {
        "title": "喜晴和张鲁瞻",
        "author": "吴激",
        "content": "原野怳新沐，丰隆宁世情。\n鸟归林霭暝，楼射涧虹明。\n春草牛羊远，人家机杼鸣。\n惨舒长有命，谁復问阴晴。",
        "dynasty": "宋",
        "collection_info": null
    },
    {
        "title": "国公女生日席上命赋",
        "author": "吴激",
        "content": "雪射瑶阶月，春回玉女扉。\n云中三秀草，石上六铢衣。\n酒熟鹅儿色，身轻燕子飞。\n客槎还泛斗，谁解卜搘机。",
        "dynasty": "宋",
        "collection_info": null
    },
    {
        "title": "秋夜",
        "author": "吴激",
        "content": "岂有涓埃补盛明，强扶衰病厕豪英。\n夜窗灯火青相对，晓镜髭鬚白几茎。\n年去年来还似梦，江南江北若为情。\n石田茅舍君家近，借与林泉送此生。",
        "dynasty": "宋",
        "collection_info": null
    },
    {
        "title": "招赵资深拾遗",
        "author": "吴激",
        "content": "别久貌逾壮，道同心更亲。\n移居近韦杜，相对邈参辰。\n雪少似饶客，鸟喧知得春。\n归期淹几日，莫厌马蹄频。",
        "dynasty": "宋",
        "collection_info": null
    },
    {
        "title": "同儿曹赋芦花",
        "author": "吴激",
        "content": "天接苍苍渚，江涵袅袅花。\n秋声风似雨，夜色月如沙。\n泽国几千里，渔村三两家。\n翻思杏园路，鞭袅帽檐斜。",
        "dynasty": "宋",
        "collection_info": null
    },
    {
        "title": "张戡北骑",
        "author": "吴激",
        "content": "张生鞍马客幽都，却笑灵光笔法粗。\n祗今白首风沙裏，忆向江南见画图。",
        "dynasty": "宋",
        "collection_info": null
    },
    {
        "title": "早春",
        "author": "吴激",
        "content": "寂寂重寂寂，出门春草齐。\n晚芳犹着树，江涨欲平溪。\n山暝有时雨，村深何处鸡。\n远山缘底恨，故作傍人低。",
        "dynasty": "宋",
        "collection_info": null
    },
    {
        "title": "鸡林书事",
        "author": "吴激",
        "content": "箕子朝鲜僻，蓬丘弱水寛。\n儒风通百粤，旧史记三韩。\n邑聚从衡接，民居质朴安。\n犹存古笾豆，兼用汉衣冠。\n兔颖家工缚，鲑腥俗嗜餐。\n骑兵腰玉具，府卫挟金丸。\n长袖鸢窥肉，都场狖挂竿。\n琴中蔡氏弄，指下祝家弹。\n主礼分庭抗，宾筵百拜难。\n渍橙粇酿旨，滋桂鹿修干。\n泼墨松如栉，隤墙石似丹。\n地偏先日出，天迫众山攒。\n鹏翼云帆远，羊肠石磴盘。\n由来异文轨，休讶变暄寒。\n事可资谈柄，谁能记笔端。\n聊将诗貌取，归作画图看。",
        "dynasty": "宋",
        "collection_info": null
    },
    {
        "title": "题宗之家初序潇湘图",
        "author": "吴激",
        "content": "江南春水碧于酒，客子往来船是家。\n忽见画图疑是梦，而今鞍马老风沙。",
        "dynasty": "宋",
        "collection_info": null
    },
    {
        "title": "句  其一",
        "author": "吴激",
        "content": "春风蜀栈青山尽，晓日秦川绿树平。",
        "dynasty": "宋",
        "collection_info": null
    },
    {
        "title": "句  其二",
        "author": "吴激",
        "content": "烟拂柳梢留淡白，云蒸山腹出深青。",
        "dynasty": "宋",
        "collection_info": null
    },
    {
        "title": "句  其三",
        "author": "吴激",
        "content": "山侵平野高低树，水接晴空上下星。",
        "dynasty": "宋",
        "collection_info": null
    },
    {
        "title": "句  其四",
        "author": "吴激",
        "content": "玉座烟霞春寂寂，石坛星斗夜苍苍。",
        "dynasty": "宋",
        "collection_info": null
    },
    {
        "title": "句  其五",
        "author": "吴激",
        "content": "手版西山聊復尔，角巾东第定何时。",
        "dynasty": "宋",
        "collection_info": null
    },
    {
        "title": "句  其六",
        "author": "吴激",
        "content": "竹院鸣钟疑物外，画桥流水似江南。",
        "dynasty": "宋",
        "collection_info": null
    },
    {
        "title": "句  其七",
        "author": "吴激",
        "content": "数树残花喜春在，一声啼鸟觉山深。",
        "dynasty": "宋",
        "collection_info": null
    },
    {
        "title": "句  其八",
        "author": "吴激",
        "content": "玉雪自知尘不涴，丹青难写酒微醺。",
        "dynasty": "宋",
        "collection_info": null
    },
    {
        "title": "句  其九",
        "author": "吴激",
        "content": "四海苍生谢安石，一言宣室贾长沙。",
        "dynasty": "宋",
        "collection_info": null
    },
    {
        "title": "句  其一○",
        "author": "吴激",
        "content": "海东绝域皇华使，天上仙官碧落卿。",
        "dynasty": "宋",
        "collection_info": null
    },
    {
        "title": "句  其一一",
        "author": "吴激",
        "content": "江湖欹枕梦，风雪打窗时。",
        "dynasty": "宋",
        "collection_info": null
    },
    {
        "title": "昨传旨劳军彰明蒙文孺智仲皆惠佳句道中先次文孺韵奉寄併以谢智仲",
        "author": "师骥",
        "content": "圣主宽仁念小臣，江湖未许去垂纶。\n眷言剑阁出车远，用锡枫宸湛露春。\n燕豆恩光浮四坐，旌旗喜气动三辰。\n顾余滥辱皇华命，更获从容遇故人。",
        "dynasty": "宋",
        "collection_info": null
    },
    {
        "title": "竹西怀古",
        "author": "李易",
        "content": "淮南昔繁丽，富庶天下称。\n管弦十万户，夜夜闻喧腾。\n不徒竹西寺，歌吹相豪矜。\n一朝烽火急，廛市为沟塍。\n风月无欢场，睥睨皆射堋。\n荒荒野月白，照地如寒冰。\n自从画江守，岁岁输金缯。\n萧条闾井间，水旱又频仍。\n我来经故里，日暮此一登。\n隋唐倐己往，遗迹几废兴。\n江山极苍莽，望之涕沾膺。",
        "dynasty": "宋",
        "collection_info": null
    },
    {
        "title": "居剡寄郑天和",
        "author": "李易",
        "content": "金庭洞在桐栢山，山高一万八千丈。\n中有神仙不死区，郁郁黄云覆其上。\n透岩流壑绕四旁，面势参差皆意向。\n鸡登天姥有时闻，鹤在沃洲何待放。\n彩衣大胜宫锦袍，白髮奉亲仍敬养。\n异才争出辅清朝，爽气自惊游碧障。\n古来无位有重名，吾家谪仙陆鲁望。\n平生愿到犹不谐，矧復区区走俗状。\n桃源康乐旧乡存，路接风烟甘远往。\n渡江正谓九华丹，石笋飞泉归指掌。\n鸾翔鹄浴传异时，列岫方池闲想像。\n剡溪随处可卜居，乘兴扁舟正相访。",
        "dynasty": "宋",
        "collection_info": null
    },
    {
        "title": "三悬潭",
        "author": "李易",
        "content": "鹿山今是贵门山，尽室携扶万壑间。\n流水相随真自悟，遥岑一望若为攀。\n风翻竹坞清如洗，月过松扉静不关。\n潭底卧龙烦一起，正须霖雨济尘寰。",
        "dynasty": "宋",
        "collection_info": null
    },
    {
        "title": "题剡山所见",
        "author": "李易",
        "content": "剡中无数野蔷薇，黄云烂漫相因依。\n玉杯浅琢承坠露，金钟倒挂摇晨晖。\n斑竹笋行三亩地，红药花开一尺围。\n豆角尝新小麦秀，来禽长向樱桃肥。\n歌舌随风柳外啭，翠花带水烟中飞。\n鱼跳破浪奋赤鬛，鹤唳投松翻缟衣。\n乡关万里久无梦，岩壑四年今息机。\n叮咛杜宇往江北，为唤故人令早归。",
        "dynasty": "宋",
        "collection_info": null
    },
    {
        "title": "卜居独秀山",
        "author": "李易",
        "content": "访戴溪长近若耶，金庭雪对赤城霞。\n沼从鹄举添萧索，峰似鸾翔解嘆嗟。\n每爱林间百种蝶，难忘竹外四时花。\n剡川图上他年指，独秀山前是我家。",
        "dynasty": "宋",
        "collection_info": null
    },
    {
        "title": "贵门卜筑",
        "author": "李易",
        "content": "乱后亦择居，筮山山輙许。\n居民百余家，喜甚手欲舞。\n云久闻公名，此幸殆天与。\n感兹郑重意，时节共鸡黍。\n剡川非沃野，地僻民更窭。\n趁时务撷茗，余力工捣楮。\n寡妇念遗秉，洿池怜数罟。\n我欲教耦耕，尽力循南亩。\n桃杏种连山，深居可长处。\n东邻有节士，酒酣乃发语。\n公昔起布衣，高谊掩前古。\n亲擢类平津，决见逢真主。\n两宫伫六飞，万乘思一举。\n交侵正倔强，蠭起益旁午。\n浩然公独归，偶出宁有补。\n默塞復何言，长嘆汗如雨。",
        "dynasty": "宋",
        "collection_info": null
    },
    {
        "title": "剡溪幽居",
        "author": "李易",
        "content": "胜绝剡溪边，巢枝度半年。\n燕回衔落絮，鱼涌接飞泉。\n丹鼎山头气，茶炉竹外烟。\n幽居己成趣，佳句若为传。",
        "dynasty": "宋",
        "collection_info": null
    },
    {
        "title": "咏吐绶鸟",
        "author": "李易",
        "content": "昔人仙去断丹梯，憔悴深山吐绶鸡。\n百转和鸣非我事，漫将锦服擅幽栖。",
        "dynasty": "宋",
        "collection_info": null
    },
    {
        "title": "仙人洞",
        "author": "李易",
        "content": "云巘分佳茗，风潭矗怪松。\n书疑黄石授，税可紫芝供。\n抵玉那惊鹊，探珠欲近龙。\n晚来听近雨，乞水濯尘容。",
        "dynasty": "宋",
        "collection_info": null
    },
    {
        "title": "罗汉石",
        "author": "李易",
        "content": "铁骑侵淮海，龙潭碧始通。\n云生倚宝刹，月出见珠宫。\n泻涧水喷薄，依岩树鬰葱。\n神交难独擅，吾党契元同。",
        "dynasty": "宋",
        "collection_info": null
    },
    {
        "title": "珠溪",
        "author": "李易",
        "content": "玉龙劈山开，南骛肆奔猛。\n风荡雪蒙蒙，月流光炯炯。\n壮气动贵门，前驱入蛟井。\n万籁息中消，一区临绝境。\n奔雷有余音，垂磬得深省。\n白云何所闻，就宿孤峰顶。",
        "dynasty": "宋",
        "collection_info": null
    },
    {
        "title": "浴鹄沼",
        "author": "李易",
        "content": "鹄沼开新鑑，纤尘莫遗遮。\n翠光争水鸟，红影湛山花。\n天外时分明，林端更蔚霞。\n高飞留旧迹，八付谪仙家。",
        "dynasty": "宋",
        "collection_info": null
    },
    {
        "title": "发军营坞",
        "author": "李易",
        "content": "褰裳涉流水，倚水送归云。\n海角春潜到，山腰路忽分。\n伏龙应厌睡，飞电骇论文。\n鹳雀知机早，翻然不待羣。",
        "dynasty": "宋",
        "collection_info": null
    },
    {
        "title": "题驿壁",
        "author": "黄烨",
        "content": "帝驾陷尘沙，孤臣誓靡他。\n丹心期报主，白髮不知家。",
        "dynasty": "宋",
        "collection_info": null
    },
    {
        "title": "句",
        "author": "赵野",
        "content": "复道密通繁衍宅，诸王谁似郓王贤。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其一",
        "author": "杨景",
        "content": "旌旗风暖扬春晖，的皪寒光照铁衣。\n壮士衔枚听传令，边鸿敢傍阵云飞。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其二",
        "author": "杨景",
        "content": "奏罢清笳听凯歌，行启细柳拂雕戈。\n征人尽道从军乐，城上黄云喜气多。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其三",
        "author": "杨景",
        "content": "天兵十万拥貔貅，紫塞年年大有秋。\n不是颉羌求款附，为君唾手取灵州。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其四",
        "author": "杨景",
        "content": "正塞从来豫虏谋，好将忠赤报衙头。\n速修朝觐趋丹凤，乞汝河西十二州。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其五",
        "author": "杨景",
        "content": "王畿诸将戍沙场，亦有家书寄雁行。\n不说边庭征战苦，侍郎恩意似汾阳。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其六",
        "author": "杨景",
        "content": "丈丈蛇矛锦甲新，虬鬚虎头汉将军。\n弯弓盘马当牙帐，双发鸣髇入塞云。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其七",
        "author": "杨景",
        "content": "控弦十万汉蕃兵，行鼓分屯细柳营。\n白面元戎心似铁，不教羌骑近长城。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其八",
        "author": "杨景",
        "content": "崆峒猛士射鵰还，三石雕弓月样弯。\n为问辕门何似勇，划骑生马注南山。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其九",
        "author": "杨景",
        "content": "招马红旗绣浪开，战鼙百面打春雷。\n南山万仞阴崖险，似箭红尘一溜来。",
        "dynasty": "宋",
        "collection_info": null
    },
    {
        "title": "政和二年三月廿四日鄜延帅府大阅即席呈献帅座贾公凯歌  其一○",
        "author": "杨景",
        "content": "宿麦斜桑满塞垣，弯已经不復射游魂。\n华戎说罢干戈事，万岁山呼荷至尊。",
        "dynasty": "宋",
        "collection_info": null
    },
    {
        "title": "和唐刺史崔公壁间二绝  其一",
        "author": "张述",
        "content": "年□筋力觉潜衰，自楚踰年復此移。\n偶见旧题追古昔，只应风月似当时。",
        "dynasty": "宋",
        "collection_info": null
    },
    {
        "title": "和唐刺史崔公壁间二绝  其二",
        "author": "张述",
        "content": "春花凝露草凝烟，讼简民淳屡有年。\n每念旧山归未得，何妨于此醉林泉。",
        "dynasty": "宋",
        "collection_info": null
    },
    {
        "title": "偶成",
        "author": "张述",
        "content": "星星双鬓已惊秋，尚窃州符只自羞。\n官冗更无丞掾委，谁哀老子得遨游。",
        "dynasty": "宋",
        "collection_info": null
    },
    {
        "title": "读许太史祭黄长睿文",
        "author": "翁挺",
        "content": "秘书丹旐返，旅殡尚丹阳。\n海路三山远，江流万古长。\n交情惟太史，传业冀诸郎。\n谁与铭泉壤，临文泪数行。",
        "dynasty": "宋",
        "collection_info": null
    },
    {
        "title": "送刘羲仲检讨归南康",
        "author": "翁挺",
        "content": "先生来东都，貌如林间鹤。\n闻名今见之，信难尘中着。\n诸儒纷藏宝，人进已反却。\n眇然千载事，独与復商略。\n斯人昔俊豪，世故熟斟酌。\n冥栖二十年，不为幽禅着。\n秋风有所思，木落庐山脚。\n岂为菰莼念，亦负溪友约。\n清霜动车轮，不復生四角。\n想见胸府间，天地泻寥廓。\n平生杜陵老，妙处倚山阁。\n岁晚或相从，应分半岩壑。",
        "dynasty": "宋",
        "collection_info": null
    },
    {
        "title": "晚坐碧云坞二首  其一",
        "author": "翁挺",
        "content": "夕阳黯将沉，缺月迟未吐。\n满眼玻璃堆，翻疑梦中覩。",
        "dynasty": "宋",
        "collection_info": null
    },
    {
        "title": "晚坐碧云坞二首  其二",
        "author": "翁挺",
        "content": "玉树秋益明，骊珠夜方吐。\n绕槛碧云收，尘踪故难覩。",
        "dynasty": "宋",
        "collection_info": null
    },
    {
        "title": "早桂",
        "author": "翁挺",
        "content": "山深风露易凄清，树老于人若有情。\n万里好秋寻不见，一花香处便分明。",
        "dynasty": "宋",
        "collection_info": null
    },
    {
        "title": "送僧",
        "author": "释法具",
        "content": "滩声嘈嘈杂雨声，舍北舍南春水平。\n拄杖穿花出门去，五湖风浪白鸥轻。",
        "dynasty": "宋",
        "collection_info": null
    },
    {
        "title": "送翁士特",
        "author": "释法具",
        "content": "朝入羊肠暮鹿头，十三官驿是荆州。\n具车秣马晓将发，寒烛烧残语未休。",
        "dynasty": "宋",
        "collection_info": null
    },
    {
        "title": "竹轩二首  其一",
        "author": "释法具",
        "content": "老竹排檐谁手种，山日未斜寒翠重。\n六月散髪叶底眠，冷雨斜风频入梦。",
        "dynasty": "宋",
        "collection_info": null
    },
    {
        "title": "竹轩二首  其二",
        "author": "释法具",
        "content": "冬凋峰木雪缟庐，落眼青青却笑渠。\n花时吹笋排林上，吴州还见竹溪图。",
        "dynasty": "宋",
        "collection_info": null
    },
    {
        "title": "和子苍三马图",
        "author": "释法具",
        "content": "从来画马称神妙，至今只说江都王。\n将军曹霸实季仲，沙苑丞相犹诸郎。\n龙眠居士善画马，独与二子遥相望。\n两马骈立真骕骦，一马脱去仍腾骧。\n浣花老人今已亡，呜呼五马谁平章。\n饱知画肉亦画骨，妙处不减黄无双。",
        "dynasty": "宋",
        "collection_info": null
    },
    {
        "title": "春日",
        "author": "释法具",
        "content": "烧灯过了客思家，独立衡门数暝鸦。\n燕子未归梅落尽，小窗明月属梨花。",
        "dynasty": "宋",
        "collection_info": null
    },
    {
        "title": "题烟篷",
        "author": "释法具",
        "content": "曹植波澜阔，曾为若士游。\n江湖流满眼，天地入扁舟。\n散髪邀明月，停杯问白鸥。\n他年归紫禁，梦亦绕沧洲。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "释法具",
        "content": "鹤鸣九皋秋夜永，纸帐芙蕖卧灯影。\n九州之外更九州，谁解摩心发深省。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "释法具",
        "content": "看了青灯梦不成，东风捲雪落寒声。\n半生客裏无穷恨，告诉梅花说到明。",
        "dynasty": "宋",
        "collection_info": null
    },
    {
        "title": "游华顶峰",
        "author": "释法具",
        "content": "行尽一径龙蛇蟠，病身忽上青云端。\n天公岂念客来远，偶吹一阵松风寒。\n摩挲老眼坐嘆息，信有物表非人寰。\n去天尺五步可到，云梦八九吞何难。\n微阳远映众山绿，景气摇动如波澜。\n青萝吐花叶袅袅，浅水落石声潺潺。\n盘空巨石碧如削，暗澹老树苍烟漫。\n檐牙卓地殿影出，蜗涎上阶夜雨残。\n昔人遗迹不復见，但见满目围苍峦。\n悬知此地可送老，黄叶满庭风闭关。\n玉京五城信不远，神仙绶短谁能攀。\n妄庸柳泌真可笑，安用采药乘朱轓。",
        "dynasty": "宋",
        "collection_info": null
    },
    {
        "title": "送僧之天台",
        "author": "释法具",
        "content": "意在天台住过春，雪崖流水断桥分。\n今因送子入青嶂，老梦荒荒落冷云。",
        "dynasty": "宋",
        "collection_info": null
    },
    {
        "title": "登道场山",
        "author": "释法具",
        "content": "野吹竹色寒，下有古涧道。\n牧儿放棰眠，牛马龁风草。",
        "dynasty": "宋",
        "collection_info": null
    },
    {
        "title": "新兴",
        "author": "释法具",
        "content": "老子爱江水，江面开竹门。\n江流竹影薄，子细见前村。",
        "dynasty": "宋",
        "collection_info": null
    },
    {
        "title": "客中会友",
        "author": "释法具",
        "content": "愁中有句可消除，客裏无人问所须。\n竹屋青灯雨声冷，白头相对话江湖。",
        "dynasty": "宋",
        "collection_info": null
    },
    {
        "title": "东山",
        "author": "释法具",
        "content": "窗中远看眉黛绿，尽是当年歌吹愁。\n鸟语夕阳人不见，蔷薇花暗小江流。",
        "dynasty": "宋",
        "collection_info": null
    },
    {
        "title": "月夜游钱塘江",
        "author": "释法具",
        "content": "小舟为我载月色，白沙翠竹光相射。\n自从李白下金陵，四百年无此豪逸。",
        "dynasty": "宋",
        "collection_info": null
    },
    {
        "title": "题华盖仙山院默斋",
        "author": "释法具",
        "content": "道人挂口苍烟裏，万象无声忽转雷。\n老去不知尘世事，东风又上屋头梅。",
        "dynasty": "宋",
        "collection_info": null
    },
    {
        "title": "句",
        "author": "呼延韩仲",
        "content": "况此春欲暮，风温脱花鬚。",
        "dynasty": "宋",
        "collection_info": null
    },
    {
        "title": "句",
        "author": "葛道人",
        "content": "百啭已休莺哺子，三眠初罢柳飞花。",
        "dynasty": "宋",
        "collection_info": null
    },
    {
        "title": "柳眼",
        "author": "刘博文",
        "content": "青眼相看君可知，精神浑在艷阳时。\n只因嫁得东君后，两泪相看是别离。",
        "dynasty": "宋",
        "collection_info": null
    },
    {
        "title": "程之徒",
        "author": "李正民",
        "content": "堂堂王夫子，实为乡曲英。\n十年游太学，冬雪而秋萤。\n南宫掇异等，四海驰儁声。\n未展霄汉志，忧患遽所丁。\n自言程之徒，高论何峥嵘。\n彬彬媚学子，鼓箧称诸生。\n何必骛时文，但贵存其诚。\n道义苟内充，爵禄必尔缨。\n吾师昔如斯，草泽膺弓旌。\n劝讲迩英阁，探颐多研精。\n祝李乐其说，谈辨惟纵横。\n仲子颇守常，归来自穷经。\n一日贤诏下，折桂何芳馨。\n先生遂荐之，横经阖闾城。\n又欲荐祝子，可方古岩耕。\n宜从布衣起，知足平搀抢。\n贵公问其人，科举颇所更。\n答言彼材豪，不肯循度程。\n贵公闻之笑，何以取官荣。\n推毂既未效，鼓枻归洞庭。\n先生跻禁从，仲子亦飞腾。\n召对趋九陛，一言帝心倾。\n亟命迁京秩，训词人所惊。\n庶可共学者，品题自师评。\n李子独不偶，沿流出舒荆。\n游谒公卿间，落寞无所成。\n迩来贫且病，屏迹居四明。\n自言已膏肓，无以保性灵。\n我嗟师友义，此道久凋零。\n寄言后学者，中庸当力行。",
        "dynasty": "宋",
        "collection_info": null
    },
    {
        "title": "寄彦章内翰",
        "author": "李正民",
        "content": "少希端木赐，遇事多臆度。\n老矣智虑衰，所见颇疏略。\n都将几许铁，铸成一大错。\n归来自悔咎，俛仰怀愧怍。\n经营水云居，逝将老寂寞。\n为欠草堂资，此计殊牢落。\n欣闻故人近，铁瓮罗戟槊。\n坐览江山胜，守彼北门籥。\n尝观万卷书，素号精且博。\n尔雅偶未熟，遂中蟛蜞恶。\n那知谢太傅，雅志在丘壑。\n䆉稏连百顷，场圃正收穫。\n黄花已经霜，余英犹烁烁。\n仍携缥缈人，有酒可酙酌。\n老拙失所望，宛如鱼在涸。\n鬼笑伯龙贫，人忧颜氏乐。\n海濒富虾菜，尚有骄藜藿。\n妄意苕霅间，数亩躬耕凿。\n相望幸不远，鄙吝资发药。\n扁舟泛烟波，乘兴聊一噱。",
        "dynasty": "宋",
        "collection_info": null
    },
    {
        "title": "枯木叹",
        "author": "李正民",
        "content": "海隅有乔木，枝叶多离披。\n庇荫数亩地，郁郁凌云霓。\n岁久渐生蠹，蠹盛木乃衰。\n朝蠹食其叶，暮蠹食其枝。\n蠹虫日滋长，食饱肌肉肥。\n众叶渐零落，枝榦亦枯萎。\n僵仆大道侧，但存干死皮。\n羣蠹尽羽化，鼓舞四散飞。\n蠹各得其所，此木谁怜之。\n吾嗟守株叟，抱膝空伤悲。",
        "dynasty": "宋",
        "collection_info": null
    },
    {
        "title": "和元叔秋怀",
        "author": "李正民",
        "content": "陇头飞浮云，山色时隐蔽。\n曦驭转层霄，渐减炎歊炽。\n商飇折蒲苇，清露泣兰蕙。\n梁燕话归期，塞鸿怀远志。\n畸人感物化，阅世如梦寐。\n滴阶闻雨声，嚼蜡忘世味。\n故园久离阻，浩荡起归意。\n髙咏秋兴篇，安仁有佳思。\n自怜守幽独，壮怀日憔悴。\n聊撷秋菊英，衔杯玩浮世。",
        "dynasty": "宋",
        "collection_info": null
    },
    {
        "title": "送闻人伯封",
        "author": "李正民",
        "content": "应奉见车工，杨愔逢选士。\n古人记半面，落落纔一二。\n羡君眸子明，洞彻无纤翳。\n小吏曛黑来，匆匆便能识。\n忆昔到君家，经史肆论议。\n简编讨遗忘，指擿须臾至。\n别来五六年，学问益纯粹。\n荐名上天阍，嚢锥见锋鋭。\n少年好奇伟，万卷欲尽记。\n春官方用赋，所尚在词艺。\n前人存矩矱，雕篆有深意。\n寒窗务探讨，讵可轻小技。\n穷理尽性学，推论良有自。\n士方骛场屋，未能臻极挚。\n山中有老儒，发药祛其蔽。\n潜心造妙理，离合见同异。\n我怀伯业能，嗜学忘肉味。\n摩笈得异书，事理了无滞。\n况子气方豪，青萍尝一试。\n孜孜其勉旃，青霄将自致。",
        "dynasty": "宋",
        "collection_info": null
    },
    {
        "title": "春日城东送韩玉汝赴两浙转运以池塘生春草园柳变鸣禽为韵分得生字",
        "author": "李正民",
        "content": "野岸涨流水，名园纷杂英。\n旭景冠盖集，清谈尊酒倾。\n重此台省秀，驾言江海行。\n已喜怀抱粹，况推材实精。\n众许极髙远，时方藉经营。\n讵止富中廪，固将泽东氓。\n还当本朝用，不待芳岁更。\n功名自兹始，勿嘆华髪生。",
        "dynasty": "宋",
        "collection_info": null
    },
    {
        "title": "寄题史伯鱼读书堂",
        "author": "李正民",
        "content": "臧室翻经何太漫，邺侯万轴新堪玩。\n长大谁如伯业勤，昼眠多似边韶慢。\n斯堂扁榜号读书，读之百过乐有余。\n焚膏继晷自克己，彬彬学子颜之徒。\n念我壮年游天禄，万卷尽观如不足。\n羽陵蠹简拂蟫鱼，太一青藜曾照烛。\n辛勤白髪但尝胆，燕坐茅斋犹泛览。\n年来老眼渐昏眵，每展青编憎墨淡。",
        "dynasty": "宋",
        "collection_info": null
    },
    {
        "title": "今岁梅花春中犹未开因思三衢冬月之盛作长句",
        "author": "李正民",
        "content": "前年柯山芳意早，肯使寒梅例枯槁。\n溪边几树发偏繁，墙角数枝看更好。\n玉颜冒雪不奈寒，香心怯雨尤相恼。\n南枝烂漫北枝催，空惜飘零缀芳草。\n朅来海角风景迟，经冬不见端可疑。\n红蕚涉春纔似染，青苞映日未全披。\n千山隔兮万山阻，想见瑶英讵如许。\n一枝谁与寄相思，回首旧游心独苦。",
        "dynasty": "宋",
        "collection_info": null
    },
    {
        "title": "息交行",
        "author": "李正民",
        "content": "君不见子列御寇居郑圃，四十余年人莫睹。\n外游不若务内观，食豨如人忘尔汝。\n又不见玉川先生洛城裏，闭关不出岁踰纪。\n狂吟大句语惊人，劝之请谒辄掩耳。\n古来贤达贵安闲，岂务奔走尘埃前。\n深居简出悔吝少，治心养气精神全。\n我念奇穷自平昔，险阻艰难多所历。\n十年京洛困虀盐，五载江湖负覊靮。\n比沭天恩处闲散，琳宫赋禄容家食。\n老僧参罢返林泉，病马力疲栖皂枥。\n扫除一室空復空，收还魂魄安其躬。\n衣冠深藏罢应接，杜门却扫闲奴僮。\n放怀书史得真乐，坐忘乃与希微通。\n不须疑我何为尔，亦有文字如长虹。",
        "dynasty": "宋",
        "collection_info": null
    },
    {
        "title": "余君赠我以茶仆答以酒",
        "author": "李正民",
        "content": "投我以建溪北焙之新茶，报君以乌程若下之醇酒。\n茶称瑞草世所珍，酒为美禄天之有。\n碾碎龙团乳满瓯，倾来竹叶香盈卣。\n涤烦疗热气味长，消忧破闷醺酣久。\n君不见竟陵陆羽号狂生，细烟小鼎亲煎烹。\n扁舟短棹江湖上，茶炉钓具常随行。\n又不见沛国刘伶称达士，捧罂衔杯忘世累。\n无思无虑乐陶陶，席地幕天聊快意。\n欲醉则饮酒，欲醒则烹茶。\n酒狂但酩酊，茶癖无咨嗟。\n古今二者皆灵物，荡涤肺腑无纷华。\n清风明月雅相得，君心自此思无邪。",
        "dynasty": "宋",
        "collection_info": null
    },
    {
        "title": "览新达诗卷有感",
        "author": "李正民",
        "content": "昔人作诗例苦穷，今人作诗乃得通。\n何意崩腾永嘉末，復见正始之遗风。\n杜陵太白困覉旅，孟郊贾岛亦不逢。\n圣俞不得一校理，子美谪死吴山东。\n升沈富贵何足道，名声显赫摩苍穹。\n新编起予为太息，万事得失畴能同。",
        "dynasty": "宋",
        "collection_info": null
    },
    {
        "title": "寄邦求拟南食作",
        "author": "李正民",
        "content": "不到浙乡辜负口，昔人有语真可取。\n我住柯山三四年，厌饫蕨薇几噎呕。\n扁舟乘流来檇李，极目江湖几千里。\n白鱼市上烂如银，紫蠏簖头多似蚁。\n舒鳬帖帖堕水面，亦有麕麞来近县。\n黄閒射雉出林中，田鼠化鹑毛彩绚。\n况復海物错难名，蝤蛑轮囷似斗升。\n纷纷虾蛤不足数，淡菜蚶蛎资多腥。\n僻居海岸久寂寞，寒拥红炉聊独酌。\n芼之橙桂荐玉盘，不比屠门空大嚼。\n我念孙卿久滞留，欲致数品无传邮。\n烹羊炰羔自不恶，更有负郭新良畴。",
        "dynasty": "宋",
        "collection_info": null
    },
    {
        "title": "寄尹叔",
        "author": "李正民",
        "content": "太湖三万六千顷，中有长桥堕虹影。\n茅屋渔舟数百家，谯门打鼓官为令。\n往来舟楫何纷纷，拜揖将迎皆要人。\n自从兵兴急供亿，千枪万槊如鱼鳞。\n又有强宗并大姓，索课催租惟所命。\n忽然平地起风波，造谤兴谗喧众听。\n岁前官家欲移跸，苇席茅茨千百室。\n科敷比户与僧坊，髙下等差皆普及。\n一时应办姑求备，啧有烦言长官罪。\n差官密切来体量，三尺深文想难避。\n君不见海盐令尹祝夫子，去年蒙恩当百里。\n催科急迫不忍言，鞭挞黎民非所喜。\n一朝解印谢疲民，至今豪强犹切齿。\n国讐未雪兵未休，安得斯民无疮痏。\n但愿中兴功业成，尽锁剑戟充耘耔。",
        "dynasty": "宋",
        "collection_info": null
    },
    {
        "title": "寄祝舜俞",
        "author": "李正民",
        "content": "彭泽县令五斗米，陶潜轻之辞百里。\n蜀道崄崎九折坂，王阳畏之能自免。\n君今行事古人同，要作闲官兴非浅。\n胡为穷腊远覉游，路指太末干贤侯。\n风霜皴肤雪扑面，舟几折橹车摧辀。\n归来赠我双鲤鱼，尺素中藏一幅书。\n具言劳苦自悔责，乃知世事非良图。\n苕溪春回波泛绿，况有淲田可耕斸。\n我今亦欲赋归与，便约临流结茅屋。",
        "dynasty": "宋",
        "collection_info": null
    },
    {
        "title": "早春次韵  其一",
        "author": "李正民",
        "content": "春色方薫草，南来未见莺。\n身闲聊适野，志弱敢论兵。\n落落松筠质，欣欣桃柳情。\n不妨联骑出，蛮榼亦携行。",
        "dynasty": "宋",
        "collection_info": null
    },
    {
        "title": "早春次韵  其二",
        "author": "李正民",
        "content": "平原齐吐麦，幽谷未迁莺。\n王者虽无战，元戎盍治兵。\n山川羁客恨，桃李故园情。\n何处花先发，篮舆取次行。",
        "dynasty": "宋",
        "collection_info": null
    },
    {
        "title": "早春次韵  其三",
        "author": "李正民",
        "content": "乍暖先催柳，余寒尚蛰莺。\n淮壖严斥堠，江国偃戎兵。\n得句重寻律，衔杯旧有情。\n经营赖耆哲，闲客且闲行。",
        "dynasty": "宋",
        "collection_info": null
    },
    {
        "title": "早春次韵  其四",
        "author": "李正民",
        "content": "佳人思燕燕，公子眷莺莺。\n酒户如悬磬，诗坛未息兵。\n林花还自发，巢鹊岂无情。\n好泛清溪曲，扁舟尽日行。",
        "dynasty": "宋",
        "collection_info": null
    },
    {
        "title": "早春次韵  其五",
        "author": "李正民",
        "content": "画梁将宿燕，杨柳欲藏莺。\n贤杰筹前箸，寰区望洗兵。\n悬鹑空自愧，磨楯敢言情。\n闻说山西将，扬威正启行。",
        "dynasty": "宋",
        "collection_info": null
    },
    {
        "title": "少游",
        "author": "李正民",
        "content": "少游词艺域，文阵欲横行。\n徐庶髙朋友，王家好弟兄。\n鸾龙观笔落，珠玉斗诗成。\n老境犹思旧，忘言看后生。",
        "dynasty": "宋",
        "collection_info": null
    },
    {
        "title": "夜坐",
        "author": "李正民",
        "content": "乡井千余里，江湖一病身。\n新年逢甲子，清夜守庚申。\n冷落炉中火，溟蒙榻上尘。\n永怀愁不寐，惟听漏声频。",
        "dynasty": "宋",
        "collection_info": null
    },
    {
        "title": "久雨不解次韵  其一",
        "author": "李正民",
        "content": "雪后仍霖雨，闲中积旅愁。\n雷车声忽转，云阵湿难收。\n坐久频摇膝，诗成苦掉头。\n静观身世事，泛泛一虚舟。",
        "dynasty": "宋",
        "collection_info": null
    },
    {
        "title": "久雨不解次韵  其二",
        "author": "李正民",
        "content": "易觉东阳瘦，难祛庾信愁。\n雪寒残更积，雨惯落还收。\n妄欲附骥尾，终难料虎头。\n五湖波浪阔，归泛钓鱼舟。",
        "dynasty": "宋",
        "collection_info": null
    },
    {
        "title": "久雨不解次韵  其三",
        "author": "李正民",
        "content": "春事寒应晚，旅人闲转愁。\n空阶宵更滴，远霭晓难收。\n嗜好藏龟殻，行年问虎头。\n孙郎多智策，箭重却回舟。",
        "dynasty": "宋",
        "collection_info": null
    },
    {
        "title": "久雨不解次韵  其四",
        "author": "李正民",
        "content": "阎闾苦贫病，皂隶亦饥愁。\n入夜声尤急，连山势未收。\n无言闲麈尾，有意念刀头。\n独酌难成醉，空干瑶玉舟。",
        "dynasty": "宋",
        "collection_info": null
    },
    {
        "title": "建昌寄纸被",
        "author": "李正民",
        "content": "捣楮为衾被，旴江远寄将。\n夜寒如挟纩，晨起讶凝霜。\n雅称维摩室，增辉杜老堂。\n心平可髙卧，蝴蝶梦飞扬。",
        "dynasty": "宋",
        "collection_info": null
    },
    {
        "title": "得平叔信",
        "author": "李正民",
        "content": "越绝覉游久，相思断旅魂。\n漂零鸿雁序，憔悴鹡鸰原。\n解绶辞岩邑，全家寄屿村。\n何时能过我，诗律细重论。",
        "dynasty": "宋",
        "collection_info": null
    },
    {
        "title": "杂诗  其一",
        "author": "李正民",
        "content": "海岸收残雨，西风放晚晴。\n霜林红未脱，寒草绿犹生。\n老觉光阴速，闲观世累轻。\n端忧多暇日，憔悴庾兰成。",
        "dynasty": "宋",
        "collection_info": null
    },
    {
        "title": "杂诗  其二",
        "author": "李正民",
        "content": "乔木丘园古，疏篱舍屋深。\n路随山脚转，岸近海潮侵。\n樵叟欣相遇，禅房许独寻。\n杖藜聊纵步，乘兴欲投簪。",
        "dynasty": "宋",
        "collection_info": null
    },
    {
        "title": "杂诗  其三",
        "author": "李正民",
        "content": "衰病惊残岁，生涯类转蓬。\n滔滔懒回首，默默但观空。\n山映归云白，窗留落照红。\n地偏人迹绝，厖卧短篱东。",
        "dynasty": "宋",
        "collection_info": null
    },
    {
        "title": "杂诗  其四",
        "author": "李正民",
        "content": "放旷人间世，栖迟一草堂。\n神交传远信，渔父许同行。\n黄菊犹霑雨，丹枫未陨霜。\n午余幽梦断，清磬出禅房。",
        "dynasty": "宋",
        "collection_info": null
    },
    {
        "title": "杂诗  其五",
        "author": "李正民",
        "content": "岸帻茅檐下，西郊转夕曛。\n暮鵶低接翅，寒鹊闹鸣羣。\n有炭胜东野，无毡类广文。\n虚名三十载，外物漫浮云。",
        "dynasty": "宋",
        "collection_info": null
    },
    {
        "title": "杂诗  其六",
        "author": "李正民",
        "content": "野岸营茅屋，修篁出短篱。\n纸窗迎暖日，石砚结冰凘。\n种菊陶元亮，栽松杜拾遗。\n田园已芜没，飘泊竟何之。",
        "dynasty": "宋",
        "collection_info": null
    },
    {
        "title": "杂诗  其七",
        "author": "李正民",
        "content": "九醖闻新熟，三杯且自娱。\n已能开杜室，宁復论兵厨。\n浮蚁盈春瓮，流霞注鲁壶。\n醉来聊欲寐，不觉日还晡。",
        "dynasty": "宋",
        "collection_info": null
    },
    {
        "title": "杂诗  其八",
        "author": "李正民",
        "content": "通宵风雨急，瓮牖晓光催。\n冷枕惊残梦，寒炉聚宿灰。\n作文无处卖，觅句有时来。\n疏懒忘巾栉，柴门且未开。",
        "dynasty": "宋",
        "collection_info": null
    },
    {
        "title": "杂诗  其九",
        "author": "李正民",
        "content": "岁晏多风雨，寒云晓更浓。\n晚菘长乍翦，香稻细新舂。\n路远思行客，年荒嘆老农。\n秖园人不到，惟听饭时钟。",
        "dynasty": "宋",
        "collection_info": null
    },
    {
        "title": "杂诗  其一○",
        "author": "李正民",
        "content": "汲汲谋三径，区区卜一廛。\n艰难归旧隐，荏苒嘆流年。\n欲设维摩榻，重寻子敬毡。\n飘零来海角，华髪已盈颠。",
        "dynasty": "宋",
        "collection_info": null
    },
    {
        "title": "杂诗  其一一",
        "author": "李正民",
        "content": "久雨浑无节，重云凝不收。\n朔风吹瓮牖，寒色透貂裘。\n幸不妨农务，何堪助客愁。\n拥炉消短晷，闭户但商讴。",
        "dynasty": "宋",
        "collection_info": null
    },
    {
        "title": "春雪次韵  其一",
        "author": "李正民",
        "content": "寒风初淅沥，密雪遽霏微。\n冷敌鹅黄酒，轻沾驼褐衣。\n未教新柳展，且伴落梅飞。\n惟有翟廷尉，门前鸟雀稀。",
        "dynasty": "宋",
        "collection_info": null
    },
    {
        "title": "春雪次韵  其二",
        "author": "李正民",
        "content": "花犹吹六出，气已应三微。\n路破公车履，祥呈光禄衣。\n乍疑鷴失素，稍怪鹭于飞。\n盘瓠空惊走，南方此瑞稀。",
        "dynasty": "宋",
        "collection_info": null
    },
    {
        "title": "再次春雪韵  其一",
        "author": "李正民",
        "content": "旬浃寒弥急，阳春暖尚微。\n西华愁葛帔，渔父点蓑衣。\n京洛残堪望，龙山度正飞。\n麟经书大雪，此瑞古今稀。",
        "dynasty": "宋",
        "collection_info": null
    },
    {
        "title": "再次春雪韵  其二",
        "author": "李正民",
        "content": "万壑铺平练，千岩锁翠微。\n车能翻缟带，尘不化缁衣。\n撼树桄榔满，张图蛱蝶飞。\n敲门传诗卷，此曲郢中稀。",
        "dynasty": "宋",
        "collection_info": null
    },
    {
        "title": "挽刘刑部  其一",
        "author": "李正民",
        "content": "西汉于张手，传家旧得名。\n金科惟尚恕，棘寺每持平。\n丹笔流余庆，朱轓蔼政声。\n他年门下客，接武位秋卿。",
        "dynasty": "宋",
        "collection_info": null
    },
    {
        "title": "挽刘刑部  其二",
        "author": "李正民",
        "content": "避地辞髙密，侨居寓武原。\n放怀乐棋酒，余力治田园。\n方茂三松寿，俄成万日墦。\n九原箫鼓咽，难驻已招魂。",
        "dynasty": "宋",
        "collection_info": null
    },
    {
        "title": "挽曾公衮宝文  其一",
        "author": "李正民",
        "content": "靖国开皇极，先公秉化钧。\n谢庭知有子，孙閤遂延宾。\n烜赫萧周上，苍黄屈贾邻。\n欲明当日事，正论墨犹新。",
        "dynasty": "宋",
        "collection_info": null
    },
    {
        "title": "挽曾公衮宝文  其二",
        "author": "李正民",
        "content": "际会光华旦，传家各有人。\n荣名今已矣，陈迹重悲辛。\n曷报生刍礼，难留玉树春。\n隼旟空望断，清泪落衣巾。",
        "dynasty": "宋",
        "collection_info": null
    },
    {
        "title": "挽沈伯华",
        "author": "李正民",
        "content": "望出东阳裔，蝉联济美材。\n海邦歌政化，泽国早归来。\n甲第朱门掩，佳城白日开。\n松风九原陌，薤露有余哀。",
        "dynasty": "宋",
        "collection_info": null
    },
    {
        "title": "挽刘朝请  其一",
        "author": "李正民",
        "content": "世德流芳远，身兼五福全。\n华堂优几杖，蜡屐访林泉。\n白髪光阴永，青云嗣子贤。\n佳城开吉兆，松柏已苍然。",
        "dynasty": "宋",
        "collection_info": null
    },
    {
        "title": "挽刘朝请  其二",
        "author": "李正民",
        "content": "眉寿人生贵，题舆善政闻。\n中心如止水，外物等浮云。\n方乐千钟养，俄成万日坟。\n欲知流庆远，霅水自沄沄。",
        "dynasty": "宋",
        "collection_info": null
    },
    {
        "title": "挽广川先生",
        "author": "李正民",
        "content": "万卷胸中富，千年笔下新。\n广川扬素业，延阁想芳尘。\n晚陟螭坳峻，俄留鳯沼津。\n遗书应满箧，不愧泣麒麟。",
        "dynasty": "宋",
        "collection_info": null
    },
    {
        "title": "挽钟处士",
        "author": "李正民",
        "content": "日昊身犹健，居闲道更优。\n庭栽兰九畹，户种橘千头。\n惠施曾无倦，阴功祗自修。\n荀裴门户壮，他日振余休。",
        "dynasty": "宋",
        "collection_info": null
    },
    {
        "title": "挽綦内翰  其一",
        "author": "李正民",
        "content": "扈跸来江表，同时掌掖垣。\n鲸波连画鹢，鹿野对清樽。\n涉世行藏异，论交道义敦。\n遽成生死隔，回首泪潺湲。",
        "dynasty": "宋",
        "collection_info": null
    },
    {
        "title": "挽綦内翰  其二",
        "author": "李正民",
        "content": "鳌禁凝严地，雍容侍北扉。\n花砖朝直晚，莲烛夜分归。\n玉节恩虽异，金瓯事已非。\n飘零旧僚友，华髪老渔矶。",
        "dynasty": "宋",
        "collection_info": null
    },
    {
        "title": "挽綦内翰  其三",
        "author": "李正民",
        "content": "东土游观乐，西亭风景悲。\n漫余曾蹑屐，空覆旧传巵。\n髙密山川隔，丹邱草木滋。\n凄凉谢道藴，泣对白纱帷。",
        "dynasty": "宋",
        "collection_info": null
    },
    {
        "title": "挽鲁奉议  其一",
        "author": "李正民",
        "content": "华胄流芳远，平湖世载昌。\n鲤庭遵善教，龟组贲恩章。\n劳佚身兼适，悲欢念两忘。\n平生修凈业，归路指西方。",
        "dynasty": "宋",
        "collection_info": null
    },
    {
        "title": "挽鲁奉议  其二",
        "author": "李正民",
        "content": "盛大身攸致，勤劳力克堪。\n仁心兼五福，庆泽在诸男。\n经罢翻灵运，人知弔老聃。\n百年嗟已矣，终始自无惭。",
        "dynasty": "宋",
        "collection_info": null
    },
    {
        "title": "挽胡茂老枢密  其一",
        "author": "李正民",
        "content": "盛际符千载，中朝第一人。\n鳯池鸣委佩，朱邸奉重轮。\n右府谋猷密，殊邻意气伸。\n佐时遗事业，谁为勒苍珉。",
        "dynasty": "宋",
        "collection_info": null
    },
    {
        "title": "挽胡茂老枢密  其二",
        "author": "李正民",
        "content": "人物熙朝盛，琼林夐出羣。\n髙名题鴈塔，平步上青云。\n未应三壬兆，先修万日坟。\n丹台应有籍，脱屐谢尘氛。",
        "dynasty": "宋",
        "collection_info": null
    },
    {
        "title": "挽胡茂老枢密  其三",
        "author": "李正民",
        "content": "昔日蓬山会，平居笑语亲。\n薄材陪贾马，髙义继雷陈。\n南国居方卜，东山道益振。\n遽嗟埋玉恨，清泪洒衣巾。",
        "dynasty": "宋",
        "collection_info": null
    },
    {
        "title": "挽董舍人",
        "author": "李正民",
        "content": "华髪年方永，祠廷力未愆。\n谁云牖下死，疑是醉中仙。\n骥子持门户，鱼轩泣几筵。\n浮生真瞬息，谁与问青天。",
        "dynasty": "宋",
        "collection_info": null
    },
    {
        "title": "挽齐安郡夫人",
        "author": "李正民",
        "content": "懿范闺房秀，齐姜素望优。\n广川名益盛，内壸德弥修。\n寿量方难老，生涯遽若浮。\n延平双剑逝，遗恨在营丘。",
        "dynasty": "宋",
        "collection_info": null
    },
    {
        "title": "元日示邦求",
        "author": "李正民",
        "content": "济时材术本无庸，长大犹存伯业功。\n骐骥已消千里志，鶢鶋聊避广川风。\n论都正恐讥伧父，置酒深惭及寓公。\n早晚共谋归去计，烟波䆉稏五湖东。",
        "dynasty": "宋",
        "collection_info": null
    },
    {
        "title": "示艾若讷",
        "author": "李正民",
        "content": "文章自昔为难事，词赋于今岂易工。\n入室升堂方尽善，取青配白漫称雄。\n师资未省逢勍敌，衡鑑应宜探古风。\n顾我平生章句学，强谈文律愧空空。",
        "dynasty": "宋",
        "collection_info": null
    },
    {
        "title": "寄汪彦章内翰",
        "author": "李正民",
        "content": "文华风采压时流，惠政春温着六州。\n纔向卞山归旧隐，忽寻湘水泛扁舟。\n愚溪胜践今亲见，清境西偏几客游。\n皋壌山林皆可乐，不须重作畔牢愁。",
        "dynasty": "宋",
        "collection_info": null
    },
    {
        "title": "寄彦章内翰",
        "author": "李正民",
        "content": "翰林名德冠銮坡，暂解尘缨逸兴多。\n敢谓交游同阮谢，不妨诗句敌阴何。\n耳根到处闻犍斗，心地闲来契羯磨。\n此去苕溪三百里，扁舟终拟泛烟波。",
        "dynasty": "宋",
        "collection_info": null
    },
    {
        "title": "访祝舜俞新居",
        "author": "李正民",
        "content": "平湖渺渺浸城阴，窈窕垂杨一径深。\n千万买邻真得计，六年种竹已成林。\n棋枰胜负消长日，琴韵清幽见古心。\n萍泛蓬飞本无繫，新亭何必苦霑襟。",
        "dynasty": "宋",
        "collection_info": null
    },
    {
        "title": "送尹叔倅濠梁",
        "author": "李正民",
        "content": "淮邦井邑苦萧条，尚可观鱼访古濠。\n志士揽衣辞旧隐，余民拭目看垂櫜。\n清传阖境持杯水，器赏名贤解佩刀。\n无復髙阳旧闾里，为寻故宅薙蓬蒿。",
        "dynasty": "宋",
        "collection_info": null
    },
    {
        "title": "赠刘无虞侍郎",
        "author": "李正民",
        "content": "粉户为郎赞冢卿，十年先后典铨衡。\n要津讵可驰髙足，大器于今见晚成。\n相对樽前叹华髪，宁于纸上校虚名。\n万钉宝带知非称，欲买良田待退耕。",
        "dynasty": "宋",
        "collection_info": null
    },
    {
        "title": "闻吕丞相还朝  其一",
        "author": "李正民",
        "content": "粉户为郎两见春，当时曾识济川人。\n留侯再践功名地，白也今为放逐臣。\n自笑鳬鸿飞渤澥，却惭冠剑拂埃尘。\n数奇自是平生事，终始须期入大钧。",
        "dynasty": "宋",
        "collection_info": null
    },
    {
        "title": "闻吕丞相还朝  其二",
        "author": "李正民",
        "content": "赤子潢池久弄兵，暂辞台席抗蜺旌。\n屏风隔坐方调燮，棨戟前驱遽远征。\n淮蔡巳瞻裴相节，秦川犹列武侯营。\n策勋未用膺光宠，待復中原致太平。",
        "dynasty": "宋",
        "collection_info": null
    },
    {
        "title": "送尹叔之行朝",
        "author": "李正民",
        "content": "三年制锦在江吴，游刃恢恢地有余。\n贾谊已膺前席问，嵇康新有绝交书。\n田间雨过禾收早，庭下风来叶落初。\n此去青云前路穏，未应搔首赋归与。",
        "dynasty": "宋",
        "collection_info": null
    },
    {
        "title": "题海月亭",
        "author": "李正民",
        "content": "新亭注目极无边，脱屣尘寰思杳然。\n万顷秋涛翻浩渺，一轮夜月对虚圆。\n光连银汉疑无地，望断蓬莱别有天。\n赤水枣花君莫问，新诗赓唱似朱絃。",
        "dynasty": "宋",
        "collection_info": null
    },
    {
        "title": "章季万送示其祖内制次元叔韵诗",
        "author": "李正民",
        "content": "运际熙丰政日新，近臣摛藻掞天门。\n当年翰墨文章妙，晚岁经纶德业尊。\n纪事丰碑推大手，忧民温诏尽嘉言。\n大门接武登鳌禁，犹喜交游到子孙。",
        "dynasty": "宋",
        "collection_info": null
    },
    {
        "title": "简刘卿任待制",
        "author": "李正民",
        "content": "暑雨霖霪朱夏寒，登门暂着鵔鸃冠。\n管絃岂解陪张禹，葱菜真宜待井丹。\n五技已穷甘退处，一钱不直嘆衰残。\n明朝鼓枻辞公去，却向沧浪把钓竿。",
        "dynasty": "宋",
        "collection_info": null
    },
    {
        "title": "书事",
        "author": "李正民",
        "content": "懒拙山林合退藏，客情岁晚倍凄凉。\n梅飘苔藓香初歇，雪积檐沟色尚粧。\n旧历细看能几日，新诗屡和断来章。\n何如认取安心法，坐对炉熏一穗长。",
        "dynasty": "宋",
        "collection_info": null
    },
    {
        "title": "示侄淇",
        "author": "李正民",
        "content": "分符江左力难支，窃食琳宫得禄迟。\n淮上故园生杞棘，江边大将列旌旗。\n未知疏傅挥金日，正是公孙脱粟时。\n为报阿咸休怅望，十年穷巷困朝饥。",
        "dynasty": "宋",
        "collection_info": null
    },
    {
        "title": "送刘子材四明幕官",
        "author": "李正民",
        "content": "雉堞连云左海傍，曾攀鲸背到扶桑。\n蒙衝声教通韩国，梵刹光明记育王。\n地接天台仙圣宅，山藏奎画妙圆章。\n时清幕府多余暇，薄采江珧荐豆觞。",
        "dynasty": "宋",
        "collection_info": null
    },
    {
        "title": "徐元美甲第新修同诸公赋诗",
        "author": "李正民",
        "content": "大厦沈沈结绮栊，诛茅新就化人宫。\n春台乱落桃花雨，北牖遥披柳叶风。\n遁迹娱游同梓泽，卜居穷僻似萧公。\n人生适意方为乐，何必箪瓢叹屡空。",
        "dynasty": "宋",
        "collection_info": null
    },
    {
        "title": "再赋戏元美",
        "author": "李正民",
        "content": "绵绵千载亢华宗，大栋髙甍闢广宫。\n柳径乍穿迷去路，桃蹊初过面春风。\n闲居不羡潘常侍，投辖当如陈孟公。\n竹外梅花犹可折，莫教碧玉髻鬟空。",
        "dynasty": "宋",
        "collection_info": null
    },
    {
        "title": "秀士诗",
        "author": "李正民",
        "content": "一叶扁舟一席风，梦回已听景阳钟。\n夺袍有意趋文阵，鼓箧无言拙笔锋。\n好把犂锄傍东郭，难陪衿佩集西雝。\n只缘未富三冬学，饮墨何须见愠容。",
        "dynasty": "宋",
        "collection_info": null
    },
    {
        "title": "退老堂",
        "author": "李正民",
        "content": "将相勋名纪太常，旌旄聊驻水云乡。\n栽培草木平泉里，放浪琴书绿野堂。\n身健未应亲几杖，公归正欲望轩裳。\n东山谢傅风流在，盛事齐称左海傍。",
        "dynasty": "宋",
        "collection_info": null
    },
    {
        "title": "野步",
        "author": "李正民",
        "content": "步屧寻春日正暄，杖藜徐步小桥边。\n身如柳惠人皆识，名比韩康世漫传。\n雪压寒梅枝袅袅，烟笼修竹翠娟娟。\n途穷兴尽空回首，却见招提独岿然。",
        "dynasty": "宋",
        "collection_info": null
    },
    {
        "title": "食蛤蜊",
        "author": "李正民",
        "content": "泊水沈沙族类丰，外缄顽殻力难攻。\n虽云眉目亏天巧，谁使琼瑶美内充。\n海畔屡曾逢野士，坐间那復识王融。\n一樽风味思倾倒，赖有芳鲜可荐公。",
        "dynasty": "宋",
        "collection_info": null
    },
    {
        "title": "次韵邦求少监  其一",
        "author": "李正民",
        "content": "投老穷途乃叫阍，再栖琳馆奉高真。\n自怜奇蹇生华髪，岂有声名继昔人。\n梨枣栽培功未半，林泉卜筑兴方新。\n看公穏步星辰去，何必乘槎更问津。",
        "dynasty": "宋",
        "collection_info": null
    },
    {
        "title": "次韵邦求少监  其二",
        "author": "李正民",
        "content": "历落嵚崎寓海滨，放怀林壑任吾真。\n恩垂雨露沾枯枿，义重金兰有故人。\n玉笋班联年尚少，筠筒诗律意尤新。\n三阳交泰逢亨运，策足须登要路津。",
        "dynasty": "宋",
        "collection_info": null
    },
    {
        "title": "和元叔冬至大风",
        "author": "李正民",
        "content": "风掀篱落尽欹倾，夜半铜壶冻已生。\n塞鴈衝寒云路杳，林乌啼晓梦魂惊。\n贫探龙颔嗟无策，愁望鸰原祗搅情。\n拟学髙斋枯淡叟，不妨姓字且双行。",
        "dynasty": "宋",
        "collection_info": null
    },
    {
        "title": "海邑少交游相见者以为言故作此诗",
        "author": "李正民",
        "content": "结友观光少壮年，一时英俊与周旋。\n曳裾璧水三千士，接武瀛洲十八贤。\n夜对短檠愁不寐，朝飡苜蓿叹无钱。\n如今只欲藏形影，槁木寒灰学坐禅。",
        "dynasty": "宋",
        "collection_info": null
    },
    {
        "title": "寄霅上故人",
        "author": "李正民",
        "content": "交流苕霅转城闉，尚想汀洲咏白苹。\n择胜已居莲社界，归耕恰及杏花春。\n雕胡映盌抄云子，鲙缕堆盘破玉鳞。\n鲑菜腥咸何足道，未应回首海之滨。",
        "dynasty": "宋",
        "collection_info": null
    },
    {
        "title": "挽陈志行寺正",
        "author": "李正民",
        "content": "昔日陵阳接俊游，松萝崇好重绸缪。\n青衿共处披黄卷，黑髪相看到白头。\n苕水卜邻方有志，青山埋玉竟难留。\n飘零更觉亲朋少，东望新阡涕泪流。",
        "dynasty": "宋",
        "collection_info": null
    },
    {
        "title": "简邦求宗博",
        "author": "李正民",
        "content": "荆州清德畏人知，况值中原战鼓鼙。\n公自南来无薏苡，我从东渡乏朱提。\n珍台鹤禄惭非称，别乘瓜期奈久稽。\n明日重阳菊花好，且拚痛饮醉如泥。",
        "dynasty": "宋",
        "collection_info": null
    },
    {
        "title": "寄艾若讷",
        "author": "李正民",
        "content": "宅相凋零久不振，喜君文采日清新。\n弹琴密令能官业，献颂王褒迈等伦。\n岂有青松蟠涧谷，待看騄骥绝风尘。\n诸儒方讲升平事，策足须登要路津。",
        "dynasty": "宋",
        "collection_info": null
    },
    {
        "title": "寄闻人茂德  其一",
        "author": "李正民",
        "content": "诗人比兴隐而彰，三百余篇妙义藏。\n已识鸱鸮为巧妇，仍知杕杜是甘棠。\n书生未省离城阙，物理何从见否臧。\n闭户先生学不厌，更同许郭辨毫芒。",
        "dynasty": "宋",
        "collection_info": null
    },
    {
        "title": "寄闻人茂德  其二",
        "author": "李正民",
        "content": "未捐辛苦读书灯，老矣犹怀伯业能。\n齐国吹竽吾独否，荆山泣玉恨难胜。\n满籝自足传儿子，堆案何劳谢友朋。\n已注虫鱼穷窈眇，却游溟海看鵾鹏。",
        "dynasty": "宋",
        "collection_info": null
    },
    {
        "title": "寄元叔",
        "author": "李正民",
        "content": "涉世崎岖三十年，栖迟琳馆祝尧天。\n桔橰不用身谋拙，梨枣先栽气守全。\n何幸童乌新忝命，应容老鹤渐归田。\n嚢金未足营三径，搔首东风一慨然。",
        "dynasty": "宋",
        "collection_info": null
    },
    {
        "title": "寄李成德舍人",
        "author": "李正民",
        "content": "蓬瀛当日接英游，俛仰星霜十见秋。\n红药青苔叨并命，西山南浦动离愁。\n宁论圆观情犹在，且喜维摩病少休。\n欲就书堂访髙隐，便疑猿鹤不相留。",
        "dynasty": "宋",
        "collection_info": null
    },
    {
        "title": "买舟之苕溪",
        "author": "李正民",
        "content": "二年宴坐縠溪滨，廷尉门前鸟雀驯。\n问舍求田将欲老，畜鸡种黍孰为隣。\n曾遭太仆兴谗口，粗胜漳江抱病身。\n暂泛扁舟苕霅去，鳜鲈聊醉五湖春。",
        "dynasty": "宋",
        "collection_info": null
    },
    {
        "title": "自苕溪回棹",
        "author": "李正民",
        "content": "扁舟东下霅溪滨，拟伴渔翁整钓缗。\n黄纸红旗惭许国，落花流水送残春。\n拏舟处处争行乐，修禊年年要及辰。\n怅望故园桃李月，东风吹泪漫霑巾。",
        "dynasty": "宋",
        "collection_info": null
    },
    {
        "title": "颐庆堂为徐氏赋",
        "author": "李正民",
        "content": "朱方玉几邈千龄，落落云孙尚典刑。\n跂翼翚飞新栋宇，笔精墨妙旧丹青。\n十旬醸酒宜为颂，七水煎茶必有经。\n积善故知颐庆远，诜诜兰玉长阶庭。",
        "dynasty": "宋",
        "collection_info": null
    },
    {
        "title": "哭友人诗  其一",
        "author": "李正民",
        "content": "流落生涯集百忧，十年抱病甬东州。\n忽惊白璧埋黄壤，漫说朱衣驾赤虬。\n髙论难投众人耳，壮心空逐逝川流。\n死生暌隔伤千里，泪洒丛兰泣素秋。",
        "dynasty": "宋",
        "collection_info": null
    },
    {
        "title": "哭友人诗  其二",
        "author": "李正民",
        "content": "王谢门中鸾鳯翔，少年奇志已昂藏。\n空余诗律知谁敌，欲继家声失所望。\n作赋曾惊祢衡俊，行歌不见接舆狂。\n临终一念归空寂，讵肯修文学卜商。",
        "dynasty": "宋",
        "collection_info": null
    },
    {
        "title": "追忆大观丁亥年自新安侍下入宣城学路中作",
        "author": "李正民",
        "content": "朝云黯黯结秋阴，迭迭层峦雾霭深。\n农叟尽愁苗欲稿，行人翻恐雨成霖。\n四方奔走男儿事，千里凄凉倦客心。\n稍喜西风破残暑，又携书剑度遥岑。",
        "dynasty": "宋",
        "collection_info": null
    },
    {
        "title": "县学",
        "author": "李正民",
        "content": "碧瓦鳞鳞接近郊，青青衿佩得同袍。\n欣闻庠序儒风盛，不见桑榆太白髙。\n鲁国已观沂上舞，汉朝应货蜀中刀。\n献酬济济昇平事，泮水从今有弁髦。",
        "dynasty": "宋",
        "collection_info": null
    },
    {
        "title": "送敏申赴勅局",
        "author": "李正民",
        "content": "弟兄接武上天关，行色差池一岁间。\n献纳已看腾碧落，编摩宁久曳青班。\n雨蒸梅暑兰舟穏，纲解秋茶赤笔闲。\n病鹤乘轩嗟老矣，毰毸短羽恋云山。",
        "dynasty": "宋",
        "collection_info": null
    },
    {
        "title": "先畴戏简尹叔",
        "author": "李正民",
        "content": "檇李城东雀墓边，先畴芜没仅名传。\n南来书契今无有，岁远比隣屡变迁。\n剪叶旧疆几并沃，钓璜遗业久输田。\n莫言鸡肋难料理，犹胜区区贷子钱。",
        "dynasty": "宋",
        "collection_info": null
    },
    {
        "title": "辞髙安之行",
        "author": "李正民",
        "content": "投林倦翼漫差池，揣分量材祗自知。\n郁郁安能久居此，栖栖若是欲何为。\n文轩华毂非余望，白髪苍颜嘆我衰。\n闻说风波犹未靖，难于江海把旌麾。",
        "dynasty": "宋",
        "collection_info": null
    },
    {
        "title": "尹叔若讷和边字韵因再寄  其一",
        "author": "李正民",
        "content": "遁迹东游沧海边，全家到处寄邮传。\n江淮李监人多厌，甲乙商墟利则迁。\n遣兴千钟犹有酒，思归一马尚无田。\n买山拟作诛茅计，难学巢由不用钱。",
        "dynasty": "宋",
        "collection_info": null
    },
    {
        "title": "尹叔若讷和边字韵因再寄  其二",
        "author": "李正民",
        "content": "将相驱驰正事边，风声喜自道途传。\n鲰生岂解求三捷，荣路如何望九迁。\n励志陶公朝运甓，决疑平子赋归田。\n谁人肯为将军地，自笑都无直一钱。",
        "dynasty": "宋",
        "collection_info": null
    },
    {
        "title": "寄曹明甫",
        "author": "李正民",
        "content": "忆昔宣城接俊游，回头三十六清秋。\n少年志气青霄近，老境飘零白髪羞。\n可嘆飞光如电往，自怜外物等云浮。\n何时相对一樽酒，与子同消万斛愁。",
        "dynasty": "宋",
        "collection_info": null
    },
    {
        "title": "寄艾若讷",
        "author": "李正民",
        "content": "拟寻荒僻事田园，窃食祠庭愧国恩。\n休论鹤长鳬甚短，且看齿落舌犹存。\n陶潜昔去因多忤，房管今知欠不言。\n欲问大钧吾岂敢，喙长三尺亦须吞。",
        "dynasty": "宋",
        "collection_info": null
    },
    {
        "title": "寄孙邦求",
        "author": "李正民",
        "content": "少年英气已峥嵘，泮水曾传御史名。\n白简自宜绳列位，皂嚢终不负家声。\n且随郡守寻春去，未向班心布武行。\n知有弹冠贡公喜，休嗟华髪镜中生。",
        "dynasty": "宋",
        "collection_info": null
    },
    {
        "title": "寄张子安  其一",
        "author": "李正民",
        "content": "縠水分襟十五秋，此身萍梗任飘浮。\n久栖孤馆为真隐，未访名山作胜游。\n醉裏周郎曾度曲，闲中庾信祗添愁。\n西风起我江湖兴，拟把兰桡上钓舟。",
        "dynasty": "宋",
        "collection_info": null
    },
    {
        "title": "寄张子安  其二",
        "author": "李正民",
        "content": "来往三吴二十年，星星华髪已盈颠。\n未开松菊陶潜径，且泛江湖范蠡船。\n黄石不逢宁论富，丹砂可就试求仙。\n乘闲欲访张公子，共说昇平一慨然。",
        "dynasty": "宋",
        "collection_info": null
    },
    {
        "title": "寄元叔",
        "author": "李正民",
        "content": "湖海飘零畏甲兵，敢将笔墨论功名。\n好官未忆羊元保，万户难侯李北平。\n智短云霄曾踠足，老来农圃合谋生。\n王维荐弟虽无愧，尚恐诸公厌祢衡。",
        "dynasty": "宋",
        "collection_info": null
    },
    {
        "title": "再寄曹明甫",
        "author": "李正民",
        "content": "忆昔陵阳寓学时，登山临水共追随。\n并游志气青云近，投老光阴白髪垂。\n顾我家无阿堵物，喜君门有宁馨儿。\n仍闻岁晚聊栖棘，愿访茅斋杜拾遗。",
        "dynasty": "宋",
        "collection_info": null
    },
    {
        "title": "和叔食黄雀有诗求叶公书次韵",
        "author": "李正民",
        "content": "惊禽投案庇微躯，尚见头颅万里余。\n敢谓苞苴犹到我，偶因棠棣得逢渠。\n身闲幸饱公孙粟，地散难移薛相书。\n闻道舍人已倾盖，承明何必恋吾庐。",
        "dynasty": "宋",
        "collection_info": null
    },
    {
        "title": "邦求假仆制槀示诗褒拂次韵为谢",
        "author": "李正民",
        "content": "漫试词科久缀文，误升禁掖掌丝纶。\n判花旧职怀先德，留草私家愧古人。\n珍宝未能逃拙涩，诏书何以变温纯。\n相如多病辞源涸，紫槖同君再拂尘。",
        "dynasty": "宋",
        "collection_info": null
    },
    {
        "title": "与客往天宁素饭以惠山水煎茶",
        "author": "李正民",
        "content": "精舍閒游结胜缘，老来宁復嗜腥羶。\n共分摩诘众香饭，仍试华山第二泉。\n石鼎煎来甘有味，乳花浮处色尤鲜。\n几年泻卤伤牙颊，吮潄华池便欲仙。",
        "dynasty": "宋",
        "collection_info": null
    },
    {
        "title": "闻人余庆见和因再赋",
        "author": "李正民",
        "content": "世路功名懒着鞭，閒中乘兴便逃禅。\n檀栾林裏禽初啭，阿耨池边柳正妍。\n未怕俗情嗤北阮，只愁神物戏南泉。\n我来不为寻春色，试举开遮问竺干。",
        "dynasty": "宋",
        "collection_info": null
    },
    {
        "title": "次韵许希文",
        "author": "李正民",
        "content": "少年豪气压词场，晚喜松筠耐雪霜。\n但见貂裘嗟季子，焉知素髪老潘郎。\n黄公垆畔山河邈，陶令门前草木长。\n邂逅正当戎马际，共惊飘泊在他乡。",
        "dynasty": "宋",
        "collection_info": null
    },
    {
        "title": "次韵王廷老",
        "author": "李正民",
        "content": "珥笔风謡萃此州，二年坐啸政非优。\n樽前自愧孔文举，竹下欣逢王子猷。\n九琐洞天空怅望，一麾江海漫淹留。\n归心拟借南风便，万里沧波一叶舟。",
        "dynasty": "宋",
        "collection_info": null
    },
    {
        "title": "徐大谏道漳南与舍弟倡和次韵  其一",
        "author": "李正民",
        "content": "天涯流落髩丝生，喜见英豪一坐倾。\n云霭微茫分岛屿，风涛歘忽变阴晴。\n幸逢胜饯开樽俎，必有嘉言补圣明。\n忧国济时公自任，十年寰海困戈兵。",
        "dynasty": "宋",
        "collection_info": null
    },
    {
        "title": "徐大谏道漳南与舍弟倡和次韵  其二",
        "author": "李正民",
        "content": "谢公今起为苍生，樽酒相看只细倾。\n戏綵鲤庭窥丽藻，披云鲸海属新晴。\n感时华髪萧萧改，致主丹心皎皎明。\n从此灵台应偃伯，共知堂上有奇兵。",
        "dynasty": "宋",
        "collection_info": null
    },
    {
        "title": "次韵德卲见寄",
        "author": "李正民",
        "content": "三年持槖侍君轩，误剖麟符去日边。\n暂解尘缨寻紫府，愧无棠荫在螺川。\n羲之诏郡难为政，邴曼辞官不待年。\n等是飘零江海客，祗应同病自相怜。",
        "dynasty": "宋",
        "collection_info": null
    },
    {
        "title": "次韵邦求宗博",
        "author": "李正民",
        "content": "番禺薏苡旧传名，公酌贪泉志愈清。\n绛帐有经谈训诂，淮壖无地可归耕。\n鸿飞久困孙内史，龙具宁悲王仲卿。\n琳馆素飱公自愧，秋风萧飒二毛生。",
        "dynasty": "宋",
        "collection_info": null
    },
    {
        "title": "次元叔韵",
        "author": "李正民",
        "content": "吴越飘零一叶轻，战场暂息虎狼争。\n身闲自适琴书乐，耳冷宁闻宠辱惊。\n繫表对谈通妙义，禅源默契涤凡情。\n他年更遂茅齐约，重使云间见弟兄。",
        "dynasty": "宋",
        "collection_info": null
    },
    {
        "title": "次平叔韵",
        "author": "李正民",
        "content": "草长江南送暮春，谁怜羁羽及沈鳞。\n放怀自适渔樵乐，会面欣逢手足亲。\n齿髪渐凋嗟晚景，田园粗葺作闲人。\n材髙莫嘆时相负，会见诸公宠荐频。",
        "dynasty": "宋",
        "collection_info": null
    },
    {
        "title": "和同院蜡梅  其一",
        "author": "李正民",
        "content": "曾笑江妃粉面光，化工端为拂娇黄。\n蜜脾旋滴明如剪，宫额新涂暗有香。\n应与巩梅分气味，不同陶菊斗轻狂。\n捧心谁识西施病，临鑑深颦未试粧。",
        "dynasty": "宋",
        "collection_info": null
    },
    {
        "title": "和同院蜡梅  其二",
        "author": "李正民",
        "content": "岭梅开过已飘扬，独出奇姿浅淡黄。\n綘蕚巧粘花蘂蜜，缃罗轻熨水沉香。\n光摇烛跋连宵赏，色映鹅儿殢酒狂。\n只恐寿阳公主怪，蛾眉画了不成粧。",
        "dynasty": "宋",
        "collection_info": null
    },
    {
        "title": "和同院蜡梅  其三",
        "author": "李正民",
        "content": "瘦骨纤肌出众芳，嘉名聊占蜜脾黄。\n秦酥乱点寒生粟，春酒初开冻发香。\n事异代薪矜屋润，巧同刻鳯伴儿狂。\n十年不见春风面，依旧轻轻薄薄粧。",
        "dynasty": "宋",
        "collection_info": null
    },
    {
        "title": "再赋",
        "author": "李正民",
        "content": "不杂寒枝冰雪光，蜜脾初点一分黄。\n裁时巧借韩湘手，到处浓薫荀令香。\n东阁敛藏羞太白，游蜂邂逅恍如狂。\n艶阳时节閒桃李，任学风流时世粧。",
        "dynasty": "宋",
        "collection_info": null
    },
    {
        "title": "东海生欲以酒见遗而郡禁方严仆每饮又少作诗谢之",
        "author": "李正民",
        "content": "霜凝鸳瓦晓纤纤，静拥寒炉火屡添。\n白堕春醪空有意，青州从事邈难瞻。\n幸逢朱博杯盘少，况值曹公禁令严。\n瓶汲甘泉聊漱齿，鸱夷应笑若清廉。",
        "dynasty": "宋",
        "collection_info": null
    },
    {
        "title": "览镜",
        "author": "李正民",
        "content": "览镜空惊鬓髪凋，暮年踪迹逐渔樵。\n如无似有梅天雨，暂去还来海浦潮。\n栗里忘忧惟浊酒，锦城排闷且长謡。\n草堂日晏犹髙枕，不怕当关苦见招。",
        "dynasty": "宋",
        "collection_info": null
    },
    {
        "title": "客有以茶易竹次韵",
        "author": "李正民",
        "content": "琅玕黝璧两清虚，不比山阴鹅换书。\n花乳试烹应有味，龙孙新种未嫌疏。\n轻身通气宜君饮，冒雪停霜称我居。\n斜曲短长休更问，森罗万象已如如。",
        "dynasty": "宋",
        "collection_info": null
    },
    {
        "title": "再和换竹",
        "author": "李正民",
        "content": "此君风度不可无，禅老方翻贝叶书。\n试遣酪奴相问讯，为邀青士看扶疏。\n芳香雅称松江水，苍翠还宜长者居。\n明月清风随处是，去来有分意何如。",
        "dynasty": "宋",
        "collection_info": null
    },
    {
        "title": "和同院梅花  其一",
        "author": "李正民",
        "content": "岁残万木冻如痴，聚窟飘香起玉肌。\n韵胜自依山谷裏，肤清偏称月明时。\n且看雪后微微折，只怕风前细细吹。\n蓬岛瑶池空入梦，不将清兴属芳枝。",
        "dynasty": "宋",
        "collection_info": null
    },
    {
        "title": "和同院梅花  其二",
        "author": "李正民",
        "content": "孤标无物可相宜，浅浅娇黄点素肌。\n曾向扬州动诗兴，不劳杜宇啭芳时。\n髙情已与云为友，冷艶仍愁雪共吹。\n自笑刚肠如铁石，难陪徐庾赋南枝。",
        "dynasty": "宋",
        "collection_info": null
    },
    {
        "title": "和同院梅花  其三",
        "author": "李正民",
        "content": "清真淡薄正相宜，肯使赪容透玉肌。\n自倚怀冰难受染，何妨凌雪独先时。\n烟迷远树依稀见，风度迴塘取次吹。\n闻说江南春信早，凭君折取最繁枝。",
        "dynasty": "宋",
        "collection_info": null
    },
    {
        "title": "和舒伯源梅花韵  其一",
        "author": "李正民",
        "content": "极目凄迷杳霭间，羣芳敛迹自知难。\n半穿篱落涂黄浅，静对溪流照影寒。\n月地云阶偏适意，雪车冰柱苦相干。\n莫随羌笛风前舞，却怕青青逼齿酸。",
        "dynasty": "宋",
        "collection_info": null
    },
    {
        "title": "和舒伯源梅花韵  其二",
        "author": "李正民",
        "content": "羣芳谁与斗时宜，淡拂铅华不着肌。\n爱静悄无蜂蝶影，耐寒孤映雪霜时。\n珑璁喜见银蟾满，零落愁聼画角吹。\n几许妍词传不尽，只夸半树与横枝。",
        "dynasty": "宋",
        "collection_info": null
    },
    {
        "title": "和舒伯源梅花韵  其三",
        "author": "李正民",
        "content": "叶落千林景最宜，天教姑射露冰肌。\n轻明素粉初匀后，浅淡娇黄半吐时。\n青女有情来慰藉，姮娥着意借嘘吹。\n不须驿使传消息，看尽南枝与北枝。",
        "dynasty": "宋",
        "collection_info": null
    },
    {
        "title": "和舒伯源梅花韵  其四",
        "author": "李正民",
        "content": "檐卜花开鹫岭西，何如江国见纤肌。\n自矜六出非凡格，独占三冬最晚时。\n刻玉漫劳夸智巧，镂冰那復耐风吹。\n短墻深院凄凉甚，竹外攲斜一两枝。",
        "dynasty": "宋",
        "collection_info": null
    },
    {
        "title": "和舒伯源梅花韵  其五",
        "author": "李正民",
        "content": "一种幽香取次宜，耻同桃杏献琼肌。\n为嫌脂粉污真色，谁道冰容不入时。\n寒透芳心能底痩，风欺弱质等閒吹。\n清樽何惜花前醉，莫待飘零空折枝。",
        "dynasty": "宋",
        "collection_info": null
    },
    {
        "title": "春游",
        "author": "李正民",
        "content": "草薫风暖气潜催，桃李商量次第开。\n纂纂何须歌枣下，熙熙聊復上春台。\n田园粗足终归去，轩冕无心任傥来。\n尽道人生行乐尔，勿辞频覆掌中杯。",
        "dynasty": "宋",
        "collection_info": null
    },
    {
        "title": "观德邵诗卷",
        "author": "李正民",
        "content": "天涯几点四明山，万里沧溟去路难。\n春晚池塘空梦草，老来尘土倦弹冠。\n文雄自可收三捷，诗好那能博一官。\n秋赋已闻丹诏下，九霄寥廓看鹏抟。",
        "dynasty": "宋",
        "collection_info": null
    },
    {
        "title": "次韵同院晚春  其一",
        "author": "李正民",
        "content": "病思愁肠叵奈何，新诗无復苦磋磨。\n欣闻郢客阳春曲，罢唱吴侬小海歌。\n幽径雨余芳草绿，小园风静落花多。\n融樽正好酬佳景，休叹朋簪不我过。",
        "dynasty": "宋",
        "collection_info": null
    },
    {
        "title": "次韵同院晚春  其二",
        "author": "李正民",
        "content": "华年衮衮似江波，更被閒愁暗折磨。\n懒逐西园飞皂盖，却寻严濑聼新歌。\n春光不为干戈减，花发长嗟风雨多。\n已束轻装增别恨，竹林髙会阻经过。",
        "dynasty": "宋",
        "collection_info": null
    },
    {
        "title": "寄和叔  其一",
        "author": "李正民",
        "content": "双鱼来自縠溪端，手把缄书子细看。\n授业马融褰綘帐，怀归王粲倚危栏。\n且凭黄耳传消息，未办青蚨济急难。\n七十从心今已过，保兹遐福愿加餐。",
        "dynasty": "宋",
        "collection_info": null
    },
    {
        "title": "寄和叔  其二",
        "author": "李正民",
        "content": "飘泊柯山二十春，琴书索莫困埃尘。\n忆攀杨柳当年别，愁见桃花几度新。\n公业有田犹告乏，渊明解绶便忧贫。\n浮生种种皆为累，况是羁栖一旅人。",
        "dynasty": "宋",
        "collection_info": null
    },
    {
        "title": "寄尹叔  其一",
        "author": "李正民",
        "content": "来往三吴几度春，星星华髪镜中新。\n厌餐柯岭冷毛羜，急趁松江雉尾莼。\n东海且垂任子钓，西风尚畏庾公尘。\n二千石禄惭非称，未作隳官谢病人。",
        "dynasty": "宋",
        "collection_info": null
    },
    {
        "title": "寄尹叔  其二",
        "author": "李正民",
        "content": "为人疏懒自天真，从宦区区本为贫。\n尚恨有情难学道，正缘无事不随人。\n腥咸连日逢河伯，击拍终宵困黍民。\n乐静爱閒吾得计，何须更问要涂津。",
        "dynasty": "宋",
        "collection_info": null
    },
    {
        "title": "寄毕少董",
        "author": "李正民",
        "content": "求金未有张车子，梦草聊同谢客儿。\n万里辛勤形骨痩，十年流落髩毛衰。\n蓬蒿绕舍春归后，苜蓿堆盘日上时。\n极目五湖烟水阔，扁舟重理钓鱼丝。",
        "dynasty": "宋",
        "collection_info": null
    },
    {
        "title": "寄元叔",
        "author": "李正民",
        "content": "十束三钟未苦贫，端居终岁谢尘氛。\n春回苒苒生芳草，日暮悠悠对碧云。\n往事已嗟存土梗，乘时争欲辨莸薫。\n伤心极目空千里，膓断稽山正忆君。",
        "dynasty": "宋",
        "collection_info": null
    },
    {
        "title": "寄和叔  其一",
        "author": "李正民",
        "content": "君书于我不能忘，我亦思君苦断膓。\n女嫁儿婚方扰扰，宦情文意愈茫茫。\n病来颇厌杯中绿，老去时添鬓畔霜。\n一夜西风破残暑，蛩吟四壁倍凄凉。",
        "dynasty": "宋",
        "collection_info": null
    },
    {
        "title": "寄和叔  其二",
        "author": "李正民",
        "content": "阮公痛哭到途穷，碧海相望西与东。\n流落真同土木偶，奔驰方类马牛风。\n乌衣旧会嗟难继，黄耳家书杳不通。\n桂树连蜷猿啸苦，王孙何久滞山中。",
        "dynasty": "宋",
        "collection_info": null
    },
    {
        "title": "寄和叔  其三",
        "author": "李正民",
        "content": "木落山髙断旅魂，可堪云水隔烟村。\n分甘赖有东屯稻，託赠初无西瀼园。\n淮上纷纭鼙鼓震，海隅络绎羽书奔。\n何时却得同樽酒，弟劝兄酬笑语喧。",
        "dynasty": "宋",
        "collection_info": null
    },
    {
        "title": "寄和叔  其四",
        "author": "李正民",
        "content": "半生粗粝嗣先芬，肯向朝晡造业因。\n夜鲤晨鳬那竞爽，露葵霜薤自称珍。\n烝豚未辨王武子，豆粥犹惭石季伦。\n惟有清髙井居士，葱虀麦饭久酸辛。",
        "dynasty": "宋",
        "collection_info": null
    },
    {
        "title": "再领宫祠",
        "author": "李正民",
        "content": "流落天涯任转蓬，三千窃禄愧无功。\n身游乌帽黄尘外，名在丹台紫府中。\n赖有俸钱优白傅，且教閒处着司空。\n挥毫拟就归田赋，检点山资苦未丰。",
        "dynasty": "宋",
        "collection_info": null
    },
    {
        "title": "刘卿任尝新茶于佛舍元叔弟赋诗次韵  其一",
        "author": "李正民",
        "content": "禁籞初尝瑞草新，侯邦仍得贵余珍。\n筠篮带雾分佳品，禅榻扬烟集众宾。\n花乳清泠仙掌露，云腴浮泛建溪春。\n草堂睡起传佳句，愧我难陪清路尘。",
        "dynasty": "宋",
        "collection_info": null
    },
    {
        "title": "刘卿任尝新茶于佛舍元叔弟赋诗次韵  其二",
        "author": "李正民",
        "content": "北苑春芽斗后先，斵成圭璧任方圆。\n泉轻火活汤宜嫩，乳聚云浮色更鲜。\n一种风流香味别，几苞辐辏贵豪偏。\n华堂饮散纤纤捧，气爽神清作地仙。",
        "dynasty": "宋",
        "collection_info": null
    },
    {
        "title": "怀旧",
        "author": "李正民",
        "content": "遁迹渔盐远市朝，回廊落叶响萧萧。\n云迷岭岫天将雪，草没汀洲海上潮。\n欲寄新诗人杳杳，重寻旧会恨迢迢。\n暮年更欠刘龚语，门翳蓬蒿转寂寥。",
        "dynasty": "宋",
        "collection_info": null
    },
    {
        "title": "泉守汪兄内翰惠荔子蕉干",
        "author": "李正民",
        "content": "远使担簦到草堂，泉州太守未相忘。\n素书岂但寒暄问，篚实仍分果蓏香。\n荔子尚滋闽岭露，蕉干犹带粤林霜。\n自怜辽鹤归飞倦，咀嚼偏知气味长。",
        "dynasty": "宋",
        "collection_info": null
    },
    {
        "title": "和叔来谒李守值其在告作诗戏之",
        "author": "李正民",
        "content": "赤袍画戟拥朱门，铃阁晨扃正谢宾。\n京兆欲行犹案事，杜陵投老尚论亲。\n蕙帷鹤怨空寒夜，名纸毛生踏路尘。\n南郡髙风非託疾，未应吐哺愧前人。",
        "dynasty": "宋",
        "collection_info": null
    },
    {
        "title": "送元叔守建昌  其一",
        "author": "李正民",
        "content": "论都献赋动凝旒，谁料材髙却滞留。\n芸阁九乌刊蠹简，霜台一鹗在清秋。\n中年未得文章力，俭岁空怀儿女忧。\n游刃小邦真易尔，且将歌吹荐觥筹。",
        "dynasty": "宋",
        "collection_info": null
    },
    {
        "title": "送元叔守建昌  其二",
        "author": "李正民",
        "content": "少时占毕共辛勤，晚岁飘零寂寞滨。\n未分尘埃蒙琬琰，岂容蹭蹬老麒麟。\n文因饱学多多辨，诗为穷愁日日新。\n五十专城虽不晚，汉廷诏令要词臣。",
        "dynasty": "宋",
        "collection_info": null
    },
    {
        "title": "寄宣守内翰汪彦章",
        "author": "李正民",
        "content": "中朝旧德号儒宗，鳯阁鸾台揖下风。\n梦寐升沉十年事，岁寒情分两人同。\n竹篱茅舍穷愁我，红旆油幢富贵公。\n应有澄江如练白，愿凭尺素寄冥鸿。",
        "dynasty": "宋",
        "collection_info": null
    },
    {
        "title": "邦求示诗述其昆弟鼎臣宝臣守平江因以和之",
        "author": "李正民",
        "content": "玉昆金友播先芬，两骥腾骧踵后尘。\n琼笈继翻羣玉府，麟符更镇五湖春。\n政成比屋冰霜肃，庆衍髙门雨露新。\n棠棣不须刊善颂，家风称述有安仁。",
        "dynasty": "宋",
        "collection_info": null
    },
    {
        "title": "纳凉诗",
        "author": "李正民",
        "content": "铄石流金正此时，乍收羲驭霁余威。\n屋头艶艶蟾蜍满，草际荧荧熠耀飞。\n沉李浮瓜聊自适，披襟散髪欲忘归。\n只愁玉漏频催转，坐使清凉与愿违。",
        "dynasty": "宋",
        "collection_info": null
    },
    {
        "title": "寓居",
        "author": "李正民",
        "content": "昔年南渡苦奔波，天幸惊禽脱网罗。\n结绶怀黄真忝窃，求田问舍已蹉跎。\n烂柯山下樵苏贱，檇李城边鱼蠏多。\n萍泛蓬飘终未靖，作劳聊復强悲歌。",
        "dynasty": "宋",
        "collection_info": null
    },
    {
        "title": "投老",
        "author": "李正民",
        "content": "投老疏慵分弃捐，潜心终日玩韦编。\n欲临南浦开三径，更就东皋卜一廛。\n得意故人多厚禄，入流旧吏亦登仙。\n閒来且泛秦溪水，笑把兰桡上钓船。",
        "dynasty": "宋",
        "collection_info": null
    },
    {
        "title": "次韵汪汝直同年",
        "author": "李正民",
        "content": "紫陌同寻上苑春，升沉荣谢事难论。\n时危重叹青毡失，老去空惊白髪新。\n共待声名继裴马，更崇风义比雷陈。\n自惭持橐终无补，拟乞麾符寂寞滨。",
        "dynasty": "宋",
        "collection_info": null
    },
    {
        "title": "大暑呈彦章内翰",
        "author": "李正民",
        "content": "亭午炎曦转毂迟，好风时復问雄雌。\n难为褦襶造门客，正是村原渇雨时。\n玉醴注荷湾象鼻，金杯贮水渍龙皮。\n琳宫散吏宁论此，幸免文书苦见治。",
        "dynasty": "宋",
        "collection_info": null
    },
    {
        "title": "题蒙园",
        "author": "李正民",
        "content": "翛然风景可怡情，采菊东篱晓露零。\n天上早联卿士月，云间今见少微星。\n映门杨柳丝垂地，对岸芙蓉锦作屏。\n拟结茅茨相近住，往来二老可忘形。",
        "dynasty": "宋",
        "collection_info": null
    },
    {
        "title": "闻元叔移居姚江",
        "author": "李正民",
        "content": "涨海连天古县幽，浮家泛宅竟何求。\n红旗黄纸俱无预，白璧明珠岂易投。\n世路久谙聊尔尔，宦情将老亦悠悠。\n不须更说黄粱梦，二顷良田早自谋。",
        "dynasty": "宋",
        "collection_info": null
    },
    {
        "title": "次韵叶舍人  其一",
        "author": "李正民",
        "content": "宣室君王欲受釐，斯民将见少休期。\n閒中把卷空遮眼，乱后操心甚累棋。\n邮置未传殷浩信，筠筒先寄乐天诗。\n壶中日月公应惜，拚醉樽前十様眉。",
        "dynasty": "宋",
        "collection_info": null
    },
    {
        "title": "次韵叶舍人  其二",
        "author": "李正民",
        "content": "艰难险阻寄余生，重奏埙篪耳屡倾。\n静对竹阴谈近事，频看山色验初晴。\n老来渐觉忧婚嫁，禄厚宁无耻圣明。\n稍喜幽燕通使者，叔孙当使郢投兵。",
        "dynasty": "宋",
        "collection_info": null
    },
    {
        "title": "次韵叶舍人  其三",
        "author": "李正民",
        "content": "螭坳执笔侍清光，天阁峨峨耸百常。\n便合挥毫演纶綍，何劳琢句斗琳琅。\n峰峦对户千重碧，䆉稏连云六月凉。\n鳯阁鸾台有虚位，未容诸葛卧南阳。",
        "dynasty": "宋",
        "collection_info": null
    },
    {
        "title": "卜居",
        "author": "李正民",
        "content": "吴越飘零已十年，侵寻绿髪变华颠。\n身閒且运陶公甓，力弱难先祖逖鞭。\n兵火广陵无旧业，沟渠檇李有新田。\n此怀应被元龙笑，更傍苕溪卜一廛。",
        "dynasty": "宋",
        "collection_info": null
    },
    {
        "title": "别邦求",
        "author": "李正民",
        "content": "流落天涯见友生，笑谈宛似旧宣城。\n春愁黯黯浑无奈，别恨绵绵谁与平。\n胶漆久要前日契，风霜不改故人情。\n三年留滞覉怀恶，且向云间跨海鲸。",
        "dynasty": "宋",
        "collection_info": null
    },
    {
        "title": "将之海盐留别和叔  其一",
        "author": "李正民",
        "content": "閒官赢得自由身，且逐渔盐沧海滨。\n老去心情尤惜别，乱余宗党喜相亲。\n向平儿女催婚嫁，陶令田园翳棘榛。\n扰扰浮生须有后，不应迢递为鲈莼。",
        "dynasty": "宋",
        "collection_info": null
    },
    {
        "title": "将之海盐留别和叔  其二",
        "author": "李正民",
        "content": "国恩未报作閒人，犹愧尘踪待玉宸。\n松菊就荒徒引领，山川信美独伤神。\n杜陵衰老终辞蜀，王粲登临苦忆秦。\n行止非人难预料，他年重上縠溪津。",
        "dynasty": "宋",
        "collection_info": null
    },
    {
        "title": "将之海盐留别和叔  其三",
        "author": "李正民",
        "content": "烟尘仓猝到淮东，仅亢衰宗扰扰中。\n浩气不为忧患折，直辞宁与诡随同。\n西清自愧名浮实，河润深惭惠未丰。\n白髪相看真惜别，祗凭一溉养衰翁。",
        "dynasty": "宋",
        "collection_info": null
    },
    {
        "title": "连雨薪舫不至",
        "author": "李正民",
        "content": "大隐堂中岸角巾，尚叨微禄不忧贫。\n未论方朔一嚢粟，正乏支离十束薪。\n泽国烟波偏苦雨，梅天蒸润更兼旬。\n扁舟会泛江湖去，鸥鸟相随作散人。",
        "dynasty": "宋",
        "collection_info": null
    },
    {
        "title": "髙安得请  其一",
        "author": "李正民",
        "content": "免涉风波千里行，江西道院久榛荆。\n早知季子非忘故，自笑樊生不习兵。\n禄赋百朋恩未报，门开三径计难成。\n老来渐觉无多累，遯世终期学向平。",
        "dynasty": "宋",
        "collection_info": null
    },
    {
        "title": "髙安得请  其二",
        "author": "李正民",
        "content": "九霄飞下白云章，宠假琳宫许退藏。\n梦得固难之播水，汲生安敢薄淮阳。\n宁随鷄鹜同争食，自喜芝兰保独芳。\n苕霅西山犹好在，扁舟从此钓沧浪。",
        "dynasty": "宋",
        "collection_info": null
    },
    {
        "title": "戏德邵",
        "author": "李正民",
        "content": "漫说灵犀一点通，人生谁肯困途穷。\n远同汉代东方朔，近比江西黄仲熊。\n休戴南金双德胜，幸逢膏泽屡年丰。\n薄田正可捐鷄肋，义士于今少古鸿。",
        "dynasty": "宋",
        "collection_info": null
    },
    {
        "title": "戏和叔",
        "author": "李正民",
        "content": "耆年多病心未老，异县久羁家益穷。\n贻书乞米朝不饱，作赋教子文尤工。\n春风不消两鬓雪，酒力尚借双腮红。\n归来羣芳已零落，苦恨鶗鴂鸣匆匆。",
        "dynasty": "宋",
        "collection_info": null
    },
    {
        "title": "人日和同院  其一",
        "author": "李正民",
        "content": "层冰积雪已经旬，霁色初欣日在人。\n一岁暗添身渐老，百篇赓和笔如神。\n金花柏叶聊图醉，车柳舟刍漫逐贫。\n苦恨郊原芳意晚，预期联骑去寻春。",
        "dynasty": "宋",
        "collection_info": null
    },
    {
        "title": "人日和同院  其二",
        "author": "李正民",
        "content": "跳丸日月走虚空，又见曦轮参尾中。\n冰雪侵凌伤暖律，芳菲排办待和风。\n家无儋石犹能乐，腹有诗书未是穷。\n酒后笑谈无畔岸，更将妙道问鸿蒙。",
        "dynasty": "宋",
        "collection_info": null
    },
    {
        "title": "人日和同院  其三",
        "author": "李正民",
        "content": "玉烛初更品物新，又观剪綵镂金人。\n休嗟岁岁年年貌，且送奇奇怪怪神。\n酒有十千元自富，食兼三九未全贫。\n王孙诗笔能鏖战，夜遣偏师敌富春。",
        "dynasty": "宋",
        "collection_info": null
    },
    {
        "title": "人日和同院  其四",
        "author": "李正民",
        "content": "一三五七变而通，端月骎骎气已中。\n花胜菜羮新节物，柳条桃蕚旧春风。\n诗成杜老曾悲雪，文就韩公向讳穷。\n我有乡名实不足，已将贫富任空蒙。",
        "dynasty": "宋",
        "collection_info": null
    },
    {
        "title": "赠章生",
        "author": "李正民",
        "content": "廷尉归来解组缨，门前罗雀自飞鸣。\n已悲楚相为廉吏，更愧相如擅长名。\n十部贻书宁有补，五浆先馈岂无惊。\n朝廷不晚颁贤诏，伫看鹏抟万里程。",
        "dynasty": "宋",
        "collection_info": null
    },
    {
        "title": "寄德邵  其一",
        "author": "李正民",
        "content": "蹑屩担簦又徙居，未能慷慨赋归与。\n浯溪难继中兴颂，西塞重寻渔父书。\n故国山川怀望切，在廷知旧记怜疏。\n不须更论升沉事，钟釡年年粟有余。",
        "dynasty": "宋",
        "collection_info": null
    },
    {
        "title": "寄德邵  其二",
        "author": "李正民",
        "content": "闻说王门久曳裾，余皇曾奉数行书。\n柯山倥偬难为客，海岸萧条且屏居。\n侯喜不应操耒具，井丹宁肯食葱菹。\n扁舟过我非难事，百结心旌待子舒。",
        "dynasty": "宋",
        "collection_info": null
    },
    {
        "title": "寄元叔因呈知府内翰",
        "author": "李正民",
        "content": "闻说移居向越州，三生风月旧曾游。\n秦碑古字应难读，禹穴余书尚可求。\n海蠏江珧荐醽醁，林苞野蕨助肴羞。\n遥知屡下陈蕃榻，顾我飘零阻献酬。",
        "dynasty": "宋",
        "collection_info": null
    },
    {
        "title": "寄元叔  其一",
        "author": "李正民",
        "content": "十年出处略相同，名在丹台第几重。\n欲富未能求五牸，为贫聊且受三钟。\n寒灰復焰惭安国，穷鬼何知笑伯龙。\n泛宅浮家苕霅上，一觞一咏可从容。",
        "dynasty": "宋",
        "collection_info": null
    },
    {
        "title": "寄元叔  其二",
        "author": "李正民",
        "content": "海上欣逢梅柳新，旅怀悽惨倍伤春。\n飘浮正类河中木，聚散还同陌上尘。\n终拟文章为世用，未应富贵后时人。\n登临况有新诗句，满箧珠玑岂患贫。",
        "dynasty": "宋",
        "collection_info": null
    },
    {
        "title": "寄元叔  其三",
        "author": "李正民",
        "content": "十日寒云不肯晴，黑貂裘敝客心惊。\n旗亭雪湿难沽酒，炀竈烟消类戛羮。\n学辩痴龙真末技，文摛彩鳯亦虚名。\n山居自足三冬用，老大何嫌秉烛明。",
        "dynasty": "宋",
        "collection_info": null
    },
    {
        "title": "和元叔再至分水韵",
        "author": "李正民",
        "content": "倦翼卑飞忆故林，弟兄隔阔倍伤心。\n神州翻作豺狼窟，天堑犹防马棰侵。\n何幸鸰原同急难，宁将茅茹论升沉。\n不须更语刘玄德，始觉元龙用意深。",
        "dynasty": "宋",
        "collection_info": null
    },
    {
        "title": "自嘲",
        "author": "李正民",
        "content": "寥落覊栖向海隅，终年局促卧蜗庐。\n闲如白傅不饮酒，穷似虞卿懒着书。\n永夜悲凉聼蟋蟀，几回圆缺看蟾蜍。\n扶摇何日乘风去，独跨鲸鱼上碧虚。",
        "dynasty": "宋",
        "collection_info": null
    },
    {
        "title": "和元叔闻德邵省下之作",
        "author": "李正民",
        "content": "文塲决胜事何如，神助曾无合浦珠。\n正论久知传木铎，哇音宁使混錞釪。\n土风未改犹思楚，射御今应復教吴。\n白雪调髙难继和，埙篪歌咏古相须。",
        "dynasty": "宋",
        "collection_info": null
    },
    {
        "title": "和孙邦求  其一",
        "author": "李正民",
        "content": "笔砚情亲二十年，相逢直欲尽君欢。\n短檠况味同春梦，老鹤精神耐岁寒。\n闭户每欣闻杖履，衔杯屡笑倒巾冠。\n墻头梅蕚休嗟晚，为恐骚人思渐阑。",
        "dynasty": "宋",
        "collection_info": null
    },
    {
        "title": "和孙邦求  其二",
        "author": "李正民",
        "content": "回首宣城一梦间，黄公垆畔记前欢。\n故交十载穷空谷，得路三人到广寒。\n韩愈应须拜东野，钟仪未必困南冠。\n平津晚佩黄金印，穏步青云兴始阑。",
        "dynasty": "宋",
        "collection_info": null
    },
    {
        "title": "和孙邦求  其三",
        "author": "李正民",
        "content": "投老侵寻两鬓斑，十年情绪几悲欢。\n深倾玉醑何辞醉，养就金丹不畏寒。\n鹤驭且芸昆阆草，鸾台曾着鵔鸃冠。\n少时豪气消磨尽，赖有诗情偶未阑。",
        "dynasty": "宋",
        "collection_info": null
    },
    {
        "title": "和孙邦求  其四",
        "author": "李正民",
        "content": "结友何殊杵臼间，旧游重话发清欢。\n西江候月愁宵永，南郭寻梅耐岁寒。\n老笔尚凌游猎赋，刚肠宜戴触邪冠。\n鹗书屡上初无补，宣室咨询待夜阑。",
        "dynasty": "宋",
        "collection_info": null
    },
    {
        "title": "和孙邦求  其五",
        "author": "李正民",
        "content": "流落天涯强自寛，清樽相对漫追欢。\n难求美玉能回暖，岂有良金解辟寒。\n放旷尚惭垂贝带，招徕安敢望皮冠。\n野梅官柳聊行乐，坐见峥嵘岁已阑。",
        "dynasty": "宋",
        "collection_info": null
    },
    {
        "title": "再和邦求一首",
        "author": "李正民",
        "content": "曾缀枫宸供奉班，异乡飘泊若为欢。\n翟公罗雀交情见，郑老无毡客坐寒。\n稍喜羽书清紫塞，欲从鞍马愧儒冠。\n箧中未有归田赋，敢谓临波意便阑。",
        "dynasty": "宋",
        "collection_info": null
    },
    {
        "title": "和平叔见寄",
        "author": "李正民",
        "content": "手折梅花驿使传，在原鸰翼尚翩翩。\n老来庾信多愁思，归去陶潜只醉眠。\n穷巷悄无车马迹，安心久解祖师禅。\n梦回云海遥千里，春草池塘忆惠连。",
        "dynasty": "宋",
        "collection_info": null
    },
    {
        "title": "和邦求见寄",
        "author": "李正民",
        "content": "坐看霜霰送穷冬，流落天涯类断蓬。\n词翰难陪杜陵老，沧浪聊访紫溪翁。\n想寻芳草门庭在，忆对梅花笑语同。\n海腊腥咸难致远，漫凭黄耳附书筒。",
        "dynasty": "宋",
        "collection_info": null
    },
    {
        "title": "和德邵",
        "author": "李正民",
        "content": "文传台阁播声名，我老何庸作重轻。\n束缊莫能还逐妇，亡羊因使叹无兄。\n初期荐牍青冥上，忽泛扁舟沧海行。\n病已好同游甫里，虹桥风月待秋清。",
        "dynasty": "宋",
        "collection_info": null
    },
    {
        "title": "和尹叔见寄  其一",
        "author": "李正民",
        "content": "海滨遯迹拟求安，老矣尤谙世路难。\n地远巳辞龟钮印，身閒仍带鹿皮冠。\n少陵宴坐惟观壁，彭泽知非欲去官。\n鹏鷃逍遥皆自适，勿疑控地笑扶抟。",
        "dynasty": "宋",
        "collection_info": null
    },
    {
        "title": "和尹叔见寄  其二",
        "author": "李正民",
        "content": "心似行云忆故山，干戈满地欲归难。\n愁肠索寞频浇酒，病骨支离懒正冠。\n郑太田多犹乏食，阮公钱入便辞官。\n久知身世皆如梦，万事何须苦控抟。",
        "dynasty": "宋",
        "collection_info": null
    },
    {
        "title": "和平叔  其一",
        "author": "李正民",
        "content": "旧结茅茨阅十春，忆曾扪蝨话酸辛。\n当年巳讶霜髭老，今日何辞酒盏频。\n得儁东床人似玉，颂功槐府笔挥银。\n从今稳步青云上，聊慰投閒物外人。",
        "dynasty": "宋",
        "collection_info": null
    },
    {
        "title": "和平叔  其二",
        "author": "李正民",
        "content": "红日新添一线催，竹炉纸阁聚寒灰。\n雨滋长亩纔抽麦，雪渍南枝欲放梅。\n岁月峥嵘嗟老矣，弟兄漂泊思悠哉。\n扁舟过我消离恨，肯使云帆取次回。",
        "dynasty": "宋",
        "collection_info": null
    },
    {
        "title": "和平叔  其三",
        "author": "李正民",
        "content": "岁晚栖栖作远游，足音真可慰穷愁。\n身閒文史聊覃思，老去田园亦强谋。\n旋拨浊醪篘冻酒，何嫌粝食办晨羞。\n新篇起我超然兴，苦恨轻装不少留。",
        "dynasty": "宋",
        "collection_info": null
    },
    {
        "title": "示鹿苑如老",
        "author": "李正民",
        "content": "隐约平林夕照红，杖藜松径叩莲宫。\n有言未必输摩诘，得句何妨示己公。\n自静其心心合道，无情于境境成空。\n谁知觌面相看处，洞水西流信已通。",
        "dynasty": "宋",
        "collection_info": null
    },
    {
        "title": "立春  其一",
        "author": "李正民",
        "content": "余闰推迁岁已新，青阳不待月加寅。\n朔风卷雪寒催腊，和气消冰早变春。\n细饼堆盘随旧俗，磔牛当路乐村民。\n流光衮衮催人老，心地閒来只任真。",
        "dynasty": "宋",
        "collection_info": null
    },
    {
        "title": "立春  其二",
        "author": "李正民",
        "content": "七始初华国令新，芸芸品彙达于寅。\n葭灰潜动先占候，柳眼偷开早报春。\n曾见花枝沾近侍，且颁寛诏泽编民。\n镜中鬓髪萧萧改，却羡松筠自葆真。",
        "dynasty": "宋",
        "collection_info": null
    },
    {
        "title": "次韵邢丞立春",
        "author": "李正民",
        "content": "一望东郊草色匀，暄然和气物皆春。\n发生青陆权舆始，恢復皇州送喜频。\n胜镂金花人渐老，盘堆生菜味尤新。\n赓歌共睹中兴日，击壤难酬尧舜仁。",
        "dynasty": "宋",
        "collection_info": null
    },
    {
        "title": "书花蕚集后",
        "author": "李正民",
        "content": "二李诗名播浙东，二车豪迈气争雄。\n霜台健笔凌骚雅，鳯沼余波入古风。\n赋就崧髙辞并美，集编华蕚句皆工。\n庞眉书客遗音在，白玉楼成事已空。",
        "dynasty": "宋",
        "collection_info": null
    },
    {
        "title": "快阁",
        "author": "李正民",
        "content": "万里长江势若倾，登临仍值雨初晴。\n前山依约云方敛，远树参差晚更明。\n禅榻静寻僧舍宿，扁舟閒傍钓矶横。\n时危满目伤心事，谁把留犁再歃盟。",
        "dynasty": "宋",
        "collection_info": null
    },
    {
        "title": "中秋对月",
        "author": "李正民",
        "content": "流年苒苒又秋中，对酒何须念固穷。\n飒飒西风破残暑，迢迢银汉泻长空。\n一轮已见今宵满，千里宁知此意同。\n名姓旧闻题斧扆，重看通籍大明宫。",
        "dynasty": "宋",
        "collection_info": null
    },
    {
        "title": "行县福清憇庐山院竹轩用壁间韵",
        "author": "李正民",
        "content": "伏雨阑风倦暑途，傍檐疏竹暂清虚。\n蓝田颇畏赵卿日，裹饭频经干竺居。\n过岭黄云收䆉稏，隔溪烟瞑点舂鉏。\n山川信美怀吾土，何必临川更羡鱼。",
        "dynasty": "宋",
        "collection_info": null
    },
    {
        "title": "风雨",
        "author": "李正民",
        "content": "凄凄风雨卷重茅，幽径荒凉杞菊凋。\n媚学仅能延赵子，言诗何遽失参寥。\n人情狙诈真难测，愁绪牛毛未易消。\n静闭柴门谁与晤，惟堪痛饮读离骚。",
        "dynasty": "宋",
        "collection_info": null
    },
    {
        "title": "括苍泛舟",
        "author": "李正民",
        "content": "一溪春水碧潺湲，舟泝奔滩激浪喧。\n雨洗陇苗何限绿，日催林杏不胜繁。\n峰峦环合疑无路，草木蒙茸忽见村。\n自叹经年久为客，静聼啼鸟更消魂。",
        "dynasty": "宋",
        "collection_info": null
    },
    {
        "title": "邦求置酒赏梅",
        "author": "李正民",
        "content": "短篱深院独开迟，似恐芳心别有期。\n细雨班班珠溅泪，苦寒戚戚玉消肌。\n数枝屋角争先见，万点墻阴烂漫披。\n冷艶清香能几许，虚堂犹得荐瑶巵。",
        "dynasty": "宋",
        "collection_info": null
    },
    {
        "title": "再赋",
        "author": "李正民",
        "content": "破腊开花苦恨迟，雪中辜负赏心期。\n铅黄犹见涂娇额，獭髓应难补病肌。\n泪滴玉容空寂寞，粧成半面已离披。\n莫教点缀苍苔地，要对残芳釂屈巵。",
        "dynasty": "宋",
        "collection_info": null
    },
    {
        "title": "赋雪  其一",
        "author": "李正民",
        "content": "六花撩乱似飞蓬，落处宁分室与宫。\n墨突不黔非减爨，秦乌变白罢盘风。\n华颠欺我三千丈，劲气输他十八公。\n待得烛龙衔耀至，冰消云卷静归空。",
        "dynasty": "宋",
        "collection_info": null
    },
    {
        "title": "赋雪  其二",
        "author": "李正民",
        "content": "深巷髙眠路不通，谁知车骑谒王宫。\n威凌布被秋宵雨，色比麻衣曹国风。\n乱撃鴈陂思李将，闲披鹤氅忆王公。\n凄凉惟有诗人苦，忍冻孤吟四壁空。",
        "dynasty": "宋",
        "collection_info": null
    },
    {
        "title": "和赵表之大监对雪  其一",
        "author": "李正民",
        "content": "韬霞掩日冷云同，恍惚身游银色宫。\n善巧作花轻堕砌，强名解舞漫随风。\n四郊普覆沾丰泽，万室平分荷至公。\n兴减有时无着相，观空是色色还空。",
        "dynasty": "宋",
        "collection_info": null
    },
    {
        "title": "和赵表之大监对雪  其二",
        "author": "李正民",
        "content": "瑶花飞舞下洪蒙，冷落茶烟古佛宫。\n剪水装花俱是幻，开帘入隙总因风。\n门无行迹知袁令，坐拥重裘属卫公。\n遥想凈名禅榻上，蒙头端坐万缘空。",
        "dynasty": "宋",
        "collection_info": null
    },
    {
        "title": "再赋  其一",
        "author": "李正民",
        "content": "寒威逗晓入帘栊，乱雨天花帝释宫。\n皜皜易污休拥篲，纷纷何似祗从风。\n能文谁復延枚叟，乘兴真宜访戴公。\n老去映书无眼力，夜阑惟喜月当空。",
        "dynasty": "宋",
        "collection_info": null
    },
    {
        "title": "再赋  其二",
        "author": "李正民",
        "content": "霭霭云衢凝不通，人间化出玉华宫。\n汗漫光转方舆地，淅沥声随广莫风。\n飞絮比轻知酷似，寒梅妬洁谅非公。\n已占三白为嘉瑞，愁杀贫家甔石空。",
        "dynasty": "宋",
        "collection_info": null
    },
    {
        "title": "对雪",
        "author": "李正民",
        "content": "朔风千里冻寒云，三白呈祥副所闻。\n洒处萧萧仍淅淅，风来霭霭復雰雰。\n糢糊碧瓦俱同色，挺特疏梅自出羣。\n忽忆去年诗酒会，邹枚司马尽能文。",
        "dynasty": "宋",
        "collection_info": null
    },
    {
        "title": "舟中值雪",
        "author": "李正民",
        "content": "百里清波一苇航，茅檐灯火照渔梁。\n寒吹褐袂风头急，夜洒篷窗雪片扬。\n乘兴去寻戴安道，异书思见蔡中郎。\n胸怀礧碨须倾倒，樽酒相看气味长。",
        "dynasty": "宋",
        "collection_info": null
    },
    {
        "title": "酬德邵",
        "author": "李正民",
        "content": "三年绝域寄孤身，啮雪吞旃踵昔人。\n琴奏南音惟念楚，鸡鸣中夜忽离秦。\n重来泽国寻渔父，免向沙埸逐鴈臣。\n好在五湖波浪阔，解缨濯尽塞垣尘。",
        "dynasty": "宋",
        "collection_info": null
    },
    {
        "title": "送李及甫侍郎知筠州",
        "author": "李正民",
        "content": "珥笔风声播上流，旧闻道院颇优游。\n好将省闼弥纶手，聊寄朝廷共理忧。\n阖境鈎锄知少盗，他时襦袴会腾讴。\n自惭为郡无佳政，且作卢敖汗漫游。",
        "dynasty": "宋",
        "collection_info": null
    },
    {
        "title": "送明仲舍人知邵州",
        "author": "李正民",
        "content": "凛然气节压冰霜，经岁朝绅惹御香。\n吾道难行惊俗眼，斯文将堕振頽纲。\n他年致主千秋鑑，此日荣亲太守章。\n父子相仍居两省，莱衣归奉冻醪觞。",
        "dynasty": "宋",
        "collection_info": null
    },
    {
        "title": "奉和元叔锡服",
        "author": "李正民",
        "content": "荣路回翔莫叹迟，郊居连岁捧泥芝。\n虎符已被新章绶，茜绂犹循旧品仪。\n应佩宝瓶三日宠，却同显祖四明时。\n一门丰泽知难报，就日倾心比露葵。",
        "dynasty": "宋",
        "collection_info": null
    },
    {
        "title": "寄和叔",
        "author": "李正民",
        "content": "踪迹飘然寄海隅，往来宁復论亲疏。\n风烟冷落渔樵市，钟磬萧条释梵居。\n卜筑拟为常侍赋，干时休奉子公书。\n泰亨乃见能连茹，剥极安知不得舆。\n蹭蹬且同栖枥马，噞喁真类失波鱼。\n男儿所患无能尔，穷达终应有命与。\n战伐干戈诛猰貐，急难兄弟困雝渠。\n敢忘越石思枭虏，终学陶潜自荷锄。\n婢膝奴颜焉敢比，蜡言栀貌亦羞予。\n嵇康岂肯为尸祝，杨意何能荐子虚。\n流落丹心徒许国，衰迟华髪渐盈梳。\n勿惊岁晚多怀感，处顺安排乐有余。",
        "dynasty": "宋",
        "collection_info": null
    },
    {
        "title": "送艾若讷赴青田  其一",
        "author": "李正民",
        "content": "骖鸾驾鹤上青田，万壑千岩古洞天。\n堂上絃歌真吏隐，不愁淮浦有风传。",
        "dynasty": "宋",
        "collection_info": null
    },
    {
        "title": "送艾若讷赴青田  其二",
        "author": "李正民",
        "content": "春光欲动草芊芊，水绿山青上濑船。\n若使周公但茅屋，雪袍宁醉楚江边。",
        "dynasty": "宋",
        "collection_info": null
    },
    {
        "title": "元叔易去假服戏作",
        "author": "李正民",
        "content": "几岁飘零领外祠，新衔不带假银绯。\n寻鱼不管娇痴女，措大从来自绿衣。",
        "dynasty": "宋",
        "collection_info": null
    },
    {
        "title": "题大安驿诗大安驿距信州分水岭二十五里壁间有鲍娘题诗云鸡声哽入江南路柳暗莺残别是春因题  其一",
        "author": "李正民",
        "content": "平生未省历瓯闽，迭巘层峰困旅人。\n珍重鲍娘诗句好，江南别是一家春。",
        "dynasty": "宋",
        "collection_info": null
    },
    {
        "title": "题大安驿诗大安驿距信州分水岭二十五里壁间有鲍娘题诗云鸡声哽入江南路柳暗莺残别是春因题  其二",
        "author": "李正民",
        "content": "两州水向岭头分，入眼溪山处处新。\n春色故应无彼此，江南未必胜瓯闽。",
        "dynasty": "宋",
        "collection_info": null
    },
    {
        "title": "讼牒",
        "author": "李正民",
        "content": "决遣惭非朱子元，纷纷讼牒拥輶轩。\n自嗟虚忝皇华使，材拙将何广上恩。",
        "dynasty": "宋",
        "collection_info": null
    },
    {
        "title": "余杭泛舟",
        "author": "李正民",
        "content": "滮田苒苒新苗出，烟陇翛翛宿麦黄。\n正是春晴蠺月好，家家织妇采柔桑。",
        "dynasty": "宋",
        "collection_info": null
    },
    {
        "title": "校旧书",
        "author": "李正民",
        "content": "尘垢纷纷漫扫除，可怜干死蠹书鱼。\n何须更待青藜照，只合斋心读误书。",
        "dynasty": "宋",
        "collection_info": null
    },
    {
        "title": "赵表之创葺禅寂之室以名求诗  其一",
        "author": "李正民",
        "content": "谁知至宝秘冥山，费尽聪明觅转艰。\n漫说化城为止息，我今已得髻珠还。",
        "dynasty": "宋",
        "collection_info": null
    },
    {
        "title": "赵表之创葺禅寂之室以名求诗  其二",
        "author": "李正民",
        "content": "徧覆包容等太空，干坤都在范围中。\n须知一点灵台地，妙湛圆明未易穷。",
        "dynasty": "宋",
        "collection_info": null
    },
    {
        "title": "呈赵表之大监为祥符藏基也",
        "author": "李正民",
        "content": "凡圣同居亦偶然，谁知龙藏结良缘。\n闻公旧有谈天口，为借深潭五百年。",
        "dynasty": "宋",
        "collection_info": null
    },
    {
        "title": "木鱼",
        "author": "李正民",
        "content": "华鲸祗为催晨粥，想像沧波夜不冥。\n香饭已闻钟鼓响，何须呼唤若丁宁。",
        "dynasty": "宋",
        "collection_info": null
    },
    {
        "title": "书河东李骧事",
        "author": "李正民",
        "content": "君既择臣臣择君，胡为委贽事愚人。\n李生若是真王佐，岂向偏方遽杀身。",
        "dynasty": "宋",
        "collection_info": null
    },
    {
        "title": "题鹿苑寺一撃轩  其一",
        "author": "李正民",
        "content": "本来无物可修治，一击当年何所知。\n拱手问师都不语，等閒拈起布毛吹。",
        "dynasty": "宋",
        "collection_info": null
    },
    {
        "title": "题鹿苑寺一撃轩  其二",
        "author": "李正民",
        "content": "列戟排鎗几百竿，森森直节逼人寒。\n从初一击心方悟，筛月吟风尽可观。",
        "dynasty": "宋",
        "collection_info": null
    },
    {
        "title": "题羊裘轩诗",
        "author": "李正民",
        "content": "世祖驰驱復汉家，故人髙卧老烟霞。\n至今只说羊裘好，拜衮谁思邓仲华。",
        "dynasty": "宋",
        "collection_info": null
    },
    {
        "title": "题丞厅清节轩诗",
        "author": "李正民",
        "content": "新种修篁翠叶稠，凛然清节坐惊秋。\n官曹咸类崔斯立，风味仍同王子猷。\n暂却鹭鹓仍退食，鸾凰此日小迟留。\n吟哦自是公家事，我亦身閒愧食浮。",
        "dynasty": "宋",
        "collection_info": null
    },
    {
        "title": "扈从航海",
        "author": "李正民",
        "content": "云涛雪浪蹙天浮，隐隐征帆去未休。\n蛟蜃伏藏舟楫穏，将军何用说防秋。",
        "dynasty": "宋",
        "collection_info": null
    },
    {
        "title": "友人来诗有纸价髙之句次韵",
        "author": "李正民",
        "content": "文章小技等秋毫，鄙作空令笔史劳。\n闻道东家方给札，柯籐谷楮两相髙。",
        "dynasty": "宋",
        "collection_info": null
    },
    {
        "title": "观近报",
        "author": "李正民",
        "content": "眼看时事又更新，尚对黄花笑逐臣。\n鳬鴈去来缘底事，功名真復付何人。",
        "dynasty": "宋",
        "collection_info": null
    },
    {
        "title": "因客话有感",
        "author": "李正民",
        "content": "女子争桑事至微，两国暴骨实堪悲。\n太行孟门岂崭绝，坐觉人情尤崄巇。",
        "dynasty": "宋",
        "collection_info": null
    },
    {
        "title": "破贼凯歌八章  其一",
        "author": "李正民",
        "content": "两宫北狩未能归，岁岁愁看塞鴈飞。\n马上勤劳天子诏，莫教霜霰拂龙衣。",
        "dynasty": "宋",
        "collection_info": null
    },
    {
        "title": "破贼凯歌八章  其二",
        "author": "李正民",
        "content": "淮南千里少遗民，万顷膏腴变棘榛。\n闢地营田真上策，稻粱已见满仓囷。",
        "dynasty": "宋",
        "collection_info": null
    },
    {
        "title": "破贼凯歌八章  其三",
        "author": "李正民",
        "content": "万幕如云振鼓鼙，角声呜咽马惊嘶。\n亚夫持重惟坚壁，应为桑榆太白低。",
        "dynasty": "宋",
        "collection_info": null
    },
    {
        "title": "破贼凯歌八章  其四",
        "author": "李正民",
        "content": "闻道淮西遏贼锋，捷书半夜到行宫。\n投戈尽是三齐士，不用鲸鲵志武功。",
        "dynasty": "宋",
        "collection_info": null
    },
    {
        "title": "破贼凯歌八章  其五",
        "author": "李正民",
        "content": "签军五万立降旗，虏将仓皇去莫追。\n已出寿春三百里，将军旋旆整归师。",
        "dynasty": "宋",
        "collection_info": null
    },
    {
        "title": "破贼凯歌八章  其六",
        "author": "李正民",
        "content": "君王圣武自临戎，诸将欢呼战必躬。\n不是江头旗鼓出，退师安得却成功。",
        "dynasty": "宋",
        "collection_info": null
    },
    {
        "title": "破贼凯歌八章  其七",
        "author": "李正民",
        "content": "再岁吴门赋出车，庙堂谋断两相符。\n中兴功业休嗟晚，收復关河是壮图。",
        "dynasty": "宋",
        "collection_info": null
    },
    {
        "title": "破贼凯歌八章  其八",
        "author": "李正民",
        "content": "皇朝德泽浸寰瀛，僞虏乘时敢抗衡。\n南北生民皆赤子，自然不战屈人兵。",
        "dynasty": "宋",
        "collection_info": null
    },
    {
        "title": "至嘉禾",
        "author": "李正民",
        "content": "溪山缭绕踰千里，水陆驰驱阅五州。\n不是江鲈胜肥羜，此身那肯便东游。",
        "dynasty": "宋",
        "collection_info": null
    },
    {
        "title": "覧史  其一",
        "author": "李正民",
        "content": "塞侯微巧为求名，司马巧宦至九卿。\n汲黯戆直安仁拙，千载悠悠谁重轻。",
        "dynasty": "宋",
        "collection_info": null
    },
    {
        "title": "覧史  其二",
        "author": "李正民",
        "content": "廷尉结袜名愈重，力士脱靴谗遽臻。\n君子小人所怀异，择地而行乃保身。",
        "dynasty": "宋",
        "collection_info": null
    },
    {
        "title": "覧史  其三",
        "author": "李正民",
        "content": "司马万事只称好，司空老矣三宜休。\n处世何庸夸蹇蹇，济时无术早抽头。",
        "dynasty": "宋",
        "collection_info": null
    },
    {
        "title": "觅松江水",
        "author": "李正民",
        "content": "啄腐吞腥聊当肉，消烦止渇必资茶。\n凭君为汲松江水，活火煎来泛乳花。",
        "dynasty": "宋",
        "collection_info": null
    },
    {
        "title": "郑相家遇盗侨年以贫诉于朝得倅泉州",
        "author": "李正民",
        "content": "当衢甲第起青烟，曾见升平富贵年。\n一旦凄凉人事改，不劳优孟戏君前。",
        "dynasty": "宋",
        "collection_info": null
    },
    {
        "title": "移桃栽晚发",
        "author": "李正民",
        "content": "绿叶盈条巧剪裁，余花犹有两三开。\n新来试手移桃李，待向茅堂取次栽。",
        "dynasty": "宋",
        "collection_info": null
    },
    {
        "title": "大姓输钱诗",
        "author": "李正民",
        "content": "大姓输钱欲赡军，州符县帖闹如云。\n于今却羡钟山老，用尽经纶得二分。",
        "dynasty": "宋",
        "collection_info": null
    },
    {
        "title": "兰溪怀和叔",
        "author": "李正民",
        "content": "山遥水阔方通婺，笋嫩鱼肥已胜衢。\n寄语长潭隐君子，别来薇蕨味何殊。",
        "dynasty": "宋",
        "collection_info": null
    },
    {
        "title": "慈云老人",
        "author": "李正民",
        "content": "白足苍颜老行全，曾随逐客海南边。\n愿将一滴曹溪水，救取城中劫火然。",
        "dynasty": "宋",
        "collection_info": null
    },
    {
        "title": "瓶花",
        "author": "李正民",
        "content": "折得寒梅全未开，铜瓶贮水养根荄。\n临鸾竞洗晨粧面，疑是春风入户来。",
        "dynasty": "宋",
        "collection_info": null
    },
    {
        "title": "夜半",
        "author": "李正民",
        "content": "虚堂卧听雨如倾，却讶蟾光透牖明。\n起唤仆人犹未醒，楼头挝鼓报三更。",
        "dynasty": "宋",
        "collection_info": null
    },
    {
        "title": "南归  其一",
        "author": "李正民",
        "content": "沦身绝域久睽孤，投老归来鬓髪疏。\n不但髙人能笑我，此生安敢食鲈鱼。",
        "dynasty": "宋",
        "collection_info": null
    },
    {
        "title": "南归  其二",
        "author": "李正民",
        "content": "三年海上牧羊羣，已分沙埸寄旅魂。\n满面尘埃人不识，相看惟觉语音存。",
        "dynasty": "宋",
        "collection_info": null
    },
    {
        "title": "南归  其三",
        "author": "李正民",
        "content": "风霜不改旧茅茨，自悔轻身触祸机。\n丈室本来无一物，犹存禅榻待翁归。",
        "dynasty": "宋",
        "collection_info": null
    },
    {
        "title": "南归  其四",
        "author": "李正民",
        "content": "黄童白叟喜相迎，底事吴侬亦有情。\n绝域归来真异事，幸逢西北罢戈兵。",
        "dynasty": "宋",
        "collection_info": null
    },
    {
        "title": "南归  其五",
        "author": "李正民",
        "content": "萧萧草木映疏篱，猿鹤相看似见疑。\n大雅保身还自愧，不须更诵北山移。",
        "dynasty": "宋",
        "collection_info": null
    },
    {
        "title": "南归  其六",
        "author": "李正民",
        "content": "南北飘零三十秋，乱离重到旧扬州。\n田园芜没身空老，却羡如今马少游。",
        "dynasty": "宋",
        "collection_info": null
    },
    {
        "title": "南归  其七",
        "author": "李正民",
        "content": "投老耽书未肯休，世间万绪判悠悠。\n草堂盖罢浑无事，犹待翻修五鳯楼。",
        "dynasty": "宋",
        "collection_info": null
    },
    {
        "title": "福廷村",
        "author": "李正民",
        "content": "云海茫茫天一涯，田园芜没竟何归。\n福廷自可求灵药，夜月虚传掩少微。\n莫讶长鬚寻不得，只缘双鲤别来稀。\n三间茅屋何时办，白髮相看傍钓矶。",
        "dynasty": "宋",
        "collection_info": null
    },
    {
        "title": "大宋中兴雅",
        "author": "李正民",
        "content": "炎正中微，泰极而否。\n边陲云扰，中原糜沸。\n靖康之元，逼我京师。\n金汤弛备，兵缠紫微。\n天方佑宋，帝在济阳。\n貔貅十万，左右陈行。\n旌旗蔽野，戈鋋彗云。\n八神警跸，七萃骏奔。\n移师商丘，亿兆乐推。\n讴歌狱讼，竭蹶咸归。\n爰登宝位，爰绍丕基。\n兢兢业业，一日万机。\n既巡淮甸，乃莅浙江。\n遣使聘问，原隰相望。\n两宫未復，夙夜靡遑。\n经之营之，十有余年。\n戊午之秋，使车来旋。\n谓彼邻国，远达温言。\n欲讲盟好，厥志已坚。\n使在淮浦，众言盈庭。\n如蜩如螗，如沸如羹。\n更唱迭和，万口狺狺。\n帝若不闻，默与神谋。\n圣志先定，惟相是诹。\n轺车戾止，和好是求。\n復我河南，旧县与州。\n疆界方交，左贤被罪。\n谋臣既歼，信誓中悔。\n古贤继之，矜其勇鸷。\n氛尘冥冥，侵我淮泗。\n帝赫斯怒，张我皇威。\n乃敕六将，建尔鼓旗。\n追奔逐北，于淮之湄。\n师入陈许，亦反濉涣。\n两都震惧，人心冰泮。\n元戎駃马，往告于金。\n羣情愕眙，罔敢来侵。\n皇天悔祸，殊邻革心。\n按兵于境，旧盟是寻。\n锡以金帛，稛载方舟。\n皇华络绎，典礼具修。\n载书孔明，戎车遄迈。\n质于鬼神，万世永赖。\n龙楯来归，兆庶雨泣。\n圣心孺慕，哀恫罔极。\n百神毕会，缵禹之迹。\n永佑后昆，山川叶吉。\n长乐就养，袆衣褕翟。\n万寿称觞，怡心顺色。\n晨羞既进，夕膳载加。\n天子之孝，修于邦家。\n归马散牛，句戈束矢。\n大将释师，军政咸理。\n淮滨之民，夜眠晏起。\n秉尔耒耜，或耘或宣，惟仲山甫。\n爱莫助之，民鲜克举。\n我宋之隆，君臣会通。\n咸有一德，协于尹躬。\n中兴之功，熏灼夷夏。\n臣作是诗，以继周雅。",
        "dynasty": "宋",
        "collection_info": null
    },
    {
        "title": "中兴",
        "author": "李正民",
        "content": "中兴功业竟如何，决胜终疑算未多。\n使者出疆思陆贾，君王当馈忆廉颇。\n深思社稷堪流涕，闻说风尘合枕戈。\n自嘆书生无远略，五湖烟浪整渔蓑。",
        "dynasty": "宋",
        "collection_info": null
    },
    {
        "title": "送汪彦章之宜兴",
        "author": "李正民",
        "content": "春江渺渺草芊芊，晓色晴岚映客船。\n结绶相先真偶尔，盍簪易失故依然。\n获麟笔削闲中断，吐凤文词海外传。\n行李同途不同发，消魂回首各风烟。",
        "dynasty": "宋",
        "collection_info": null
    },
    {
        "title": "句  其一",
        "author": "李正民",
        "content": "黄树性坚正，枝叶已刚愿。\n三十六旬久，增生才方寸。\n今何成修林，左右映霞蔓。\n良材岂一二，所期在不钝。",
        "dynasty": "宋",
        "collection_info": null
    },
    {
        "title": "句  其二",
        "author": "李正民",
        "content": "令人却忆漫浪翁。",
        "dynasty": "宋",
        "collection_info": null
    },
    {
        "title": "句  其一",
        "author": "方维",
        "content": "青胆雄于金斗大，赤心坚比铁山高。",
        "dynasty": "宋",
        "collection_info": null
    },
    {
        "title": "句  其二",
        "author": "方维",
        "content": "身在江城抑何暮，心游魏阙不崇朝。",
        "dynasty": "宋",
        "collection_info": null
    },
    {
        "title": "句  其三",
        "author": "方维",
        "content": "垣墉角占楼台近，城郭心藏洞府深。",
        "dynasty": "宋",
        "collection_info": null
    },
    {
        "title": "晚醉口占",
        "author": "谭知柔",
        "content": "晚醉扶筇过竹村，数家残雪想法篱根。\n风前有恨梅千点，沙上无人月一痕。",
        "dynasty": "宋",
        "collection_info": null
    },
    {
        "title": "绝句  其一",
        "author": "谭知柔",
        "content": "麦陇风来翠浪浮，霏微小雨似深秋。\n野亭终日捲帘坐，清樾对啼黄栗留。",
        "dynasty": "宋",
        "collection_info": null
    },
    {
        "title": "绝句  其二",
        "author": "谭知柔",
        "content": "漫郎无处觅归田，江北江南水拍天。\n斗搂十年尘土梦，秋风吹上钓鱼船。",
        "dynasty": "宋",
        "collection_info": null
    },
    {
        "title": "绝句",
        "author": "谭知柔",
        "content": "低昂绿树春骄我，偃蹇青山气压人。\n远山故作低眉恨，好鸟能为缓颊声。",
        "dynasty": "宋",
        "collection_info": null
    },
    {
        "title": "练湖春霁",
        "author": "谭知柔",
        "content": "春入池塘绿涨初，蒲根水暖戏鸥鳬。\n杂花开处自深浅，细雨漾空如有无。\n风外钟声闻远寺，柳间帆影出平湖。\n冥搜竟日耽佳句，不负宗生来画图。",
        "dynasty": "宋",
        "collection_info": null
    },
    {
        "title": "存目",
        "author": "谭知柔",
        "content": "诗题：印纍纍首句：印纍纍，绶若若。",
        "dynasty": "宋",
        "collection_info": null
    },
    {
        "title": "五洩山",
        "author": "郭亢",
        "content": "不到兹山三十年，重来风物自依然。\n两源秋色排千嶂，五级泉声落半天。\n绝唱尚传闲老句，幽栖犹想默诗禅。\n回头迥与尘寰隔，何必蓬莱始是仙。",
        "dynasty": "宋",
        "collection_info": null
    },
    {
        "title": "和榴皮题壁韵  其一",
        "author": "郭椿年",
        "content": "回仙画像留东壁，薜荔团圞拱尺余。\n昔日丹青今是否，断编何处觅全书。",
        "dynasty": "宋",
        "collection_info": null
    },
    {
        "title": "和榴皮题壁韵  其二",
        "author": "郭椿年",
        "content": "欲知古寺传神处，便是东庵饮酒余。\n谁道逍遥蓬岛客，最能提唱竺干书。",
        "dynasty": "宋",
        "collection_info": null
    },
    {
        "title": "和榴皮题壁韵  其三",
        "author": "郭椿年",
        "content": "百岁光阴殊迅速，满堂金玉谩讴吟赢余。\n岂无白日昇天事，未有阴功紫府书。",
        "dynasty": "宋",
        "collection_info": null
    },
    {
        "title": "题王司理持平堂",
        "author": "王俊",
        "content": "淑问皋陶晞在泮，奉公不挠幕中参。\n仰思弼教刑明五，深念求情法以三。\n虞诩为卿宜有自，于公比德盖无惭。\n圄空草茂庭柯绿，行咏甘棠踵召南。",
        "dynasty": "宋",
        "collection_info": null
    },
    {
        "title": "依韵和董弥大郎中祷雨诗",
        "author": "王俊",
        "content": "雷嗔旱魃藴烦冤，海底驱龙碧浪翻。\n飞上九天作霖雨，端知昭格佑宸轩。",
        "dynasty": "宋",
        "collection_info": null
    },
    {
        "title": "林塘双头莲  其一",
        "author": "雷孚",
        "content": "绿柄亭亭拆两枝，开花成实亦如之。\n诗翁想像浑无事，疑是昌宗总角时。",
        "dynasty": "宋",
        "collection_info": null
    },
    {
        "title": "林塘双头莲  其二",
        "author": "雷孚",
        "content": "一干双花一扑红，秾花雕尽两心同。\n红成珠实心犹苦，疑是英皇怨舞宫。",
        "dynasty": "宋",
        "collection_info": null
    },
    {
        "title": "游鲤湖",
        "author": "张𨊠",
        "content": "暝云竹径湿苍苔，岩顶珠宫绝点埃。\n涧水远分山色断，林猿时带笛声来。\n唐朝百载惟诗在，汉事千年若梦回。\n湖鲤犹传灵异迹，无人不道是天台。",
        "dynasty": "宋",
        "collection_info": null
    },
    {
        "title": "晓望  其一",
        "author": "卢奎",
        "content": "武陵都会俗豪奢，井邑云连几万家。\n东望李洲余橘实，西迎秦洞出桃花。\n宦游稔识衣冠盛，罢去犹怜道路赊。\n十九年来人事改，暮山依旧锁烟霞。",
        "dynasty": "宋",
        "collection_info": null
    },
    {
        "title": "晓望  其二",
        "author": "卢奎",
        "content": "郡枕寒江卧虎形，池饶千里势宽平。\n曾劳秦楚雄吞併，几误孙刘力战争。\n尚忆笙歌游绿野，岂期牛马牧芜城。\n夕阳杖策闲登赏，怀古观今一怆情。",
        "dynasty": "宋",
        "collection_info": null
    },
    {
        "title": "晓望  其三",
        "author": "卢奎",
        "content": "郭外临沅一水长，朝宗东下合潇湘。\n昔观竞渡皆游舸，今听鸣鼙尽战航。\n自古胜妖无过德，到头兼弱亦因强。\n看看一洗腥羶尽，千里还闻有芷香。",
        "dynasty": "宋",
        "collection_info": null
    },
    {
        "title": "自咏",
        "author": "任忠厚",
        "content": "有个官人靡恃己，着领蓝袍罔谈彼。\n面上带些天地玄，眼中更有陈权委。",
        "dynasty": "宋",
        "collection_info": null
    },
    {
        "title": "万岁山",
        "author": "吴致尧",
        "content": "赤藤可扶险，青藜堪照书。\n老师竟何为，暮齿随安车。",
        "dynasty": "宋",
        "collection_info": null
    },
    {
        "title": "五盖山",
        "author": "吴致尧",
        "content": "紫盖修连延，五峰似随轩。\n何如惠我民，飞雪遍冈原。",
        "dynasty": "宋",
        "collection_info": null
    },
    {
        "title": "圣寿寺",
        "author": "冯安上",
        "content": "特起孤峰耸白云，又环双涧隔红尘。\n枯崖有字唐元杰，古庙无碑舜二臣。\n草木怪灵千种药，山川浓秀四时春。\n邦人竞效封人颂，寺额金书圣寿新。",
        "dynasty": "宋",
        "collection_info": null
    },
    {
        "title": "凌烟嶂",
        "author": "冯安上",
        "content": "南山山下多佳石，过眼欣逢诗党龄得。\n最怜小嶂隔窗前，透出烟光露秋碧。",
        "dynasty": "宋",
        "collection_info": null
    },
    {
        "title": "石门",
        "author": "洪壮",
        "content": "锁断山川秀，包藏云雾深。\n只留禅客在，不许俗尘侵。",
        "dynasty": "宋",
        "collection_info": null
    },
    {
        "title": "半月池",
        "author": "洪壮",
        "content": "凿破苍苔地，湾湾月半边。\n既能清到底，何必十分圆。",
        "dynasty": "宋",
        "collection_info": null
    },
    {
        "title": "拥秀堂",
        "author": "洪壮",
        "content": "松带飞雪暮，檐支落日闲。\n重岩看不厌，绝胜五台山。",
        "dynasty": "宋",
        "collection_info": null
    },
    {
        "title": "应制咏菊",
        "author": "黄宣",
        "content": "可讶东篱菊，能知节候芳。\n细枝青玉润，繁叶碎金香。\n爽气浮朝露，浓姿带夜霜。\n泛杯传寿酒，应共乐时康。",
        "dynasty": "宋",
        "collection_info": null
    },
    {
        "title": "括苍洞",
        "author": "林晨",
        "content": "落日泉声咽梵宫，依檐山色翠摩空。\n刘晨去后门长启，时见桃花满地红。",
        "dynasty": "宋",
        "collection_info": null
    },
    {
        "title": "止斋即事",
        "author": "娄寅亮",
        "content": "居与仙岩邻，未悉仙岩路。\n片棹偶相及，山僧频礼数。\n指点觅余迹，行行道其故。\n是为梅雨潭，排空成瀑布。\n常生六月寒，輶轩每相顾。\n嗟哉往来者，宁不忝尸素。",
        "dynasty": "宋",
        "collection_info": null
    },
    {
        "title": "讲易",
        "author": "丘程",
        "content": "易理分明在画中，谁知易道画难穷。\n不知画意空笺注，何异丹青欲画风。",
        "dynasty": "宋",
        "collection_info": null
    },
    {
        "title": "题大慈寺",
        "author": "陆焕",
        "content": "天下纷纷吹战尘，我来佛陇悟修身。\n依然猿鹤如相识，知是山中几世人。",
        "dynasty": "宋",
        "collection_info": null
    },
    {
        "title": "句  其一",
        "author": "欧阳焘",
        "content": "冰井有泓闲潄玉，火山无焰谩生烟。",
        "dynasty": "宋",
        "collection_info": null
    },
    {
        "title": "句  其二",
        "author": "欧阳焘",
        "content": "恭公遗治传耆旧，元结雄文载简编。",
        "dynasty": "宋",
        "collection_info": null
    },
    {
        "title": "辞官",
        "author": "余嗣",
        "content": "试把人间比梦间，也须回首旧家山。\n人生待足何时足，未老偷闲却是闲。",
        "dynasty": "宋",
        "collection_info": null
    },
    {
        "title": "南龛山",
        "author": "郑之才",
        "content": "一本修柟出万蓬，挺生绵邈尚谁穷。\n胡为壮烈思严老，雅爱甘棠学召公。\n惟德自应存庇荫，企贤那不念英雄。\n要知遗躅传无尽，时听龛崖度远风。",
        "dynasty": "宋",
        "collection_info": null
    },
    {
        "title": "句",
        "author": "杨友",
        "content": "可怜鳞细闲惊跃，误把新蟾作钓鈎。",
        "dynasty": "宋",
        "collection_info": null
    },
    {
        "title": "重游超化寺",
        "author": "黄觐",
        "content": "西山背水古招提，经岁重来觅旧堤。\n槭槭鼓秋黄叶下，阴阴结雨黑云低。\n平生恐负林泉约，明日还愁步履迷。\n睡足一瓯汤饼满，更休作礼问曹溪。",
        "dynasty": "宋",
        "collection_info": null
    },
    {
        "title": "句",
        "author": "政和太学生",
        "content": "博陵公子真文虎，占断儒官第二人。",
        "dynasty": "宋",
        "collection_info": null
    },
    {
        "title": "句",
        "author": "范溶",
        "content": "兰汀六雁图。",
        "dynasty": "宋",
        "collection_info": null
    },
    {
        "title": "草堂",
        "author": "黄檥",
        "content": "径入小庭迂，登登岂按图。\n主人缘雅趣，有客爱规模。\n鸥与邻翁狎，船从稚子呼。\n何当迎接汝，有梦隔江湖。",
        "dynasty": "宋",
        "collection_info": null
    },
    {
        "title": "送士特兄下第之衡湘",
        "author": "李纲",
        "content": "都城三月春暮时，通津两岸杨花飞。\n送君结束适南楚，使我叹息生长悲。\n男儿功名致须早，夫子声誉久已驰。\n文章黼黻虽自许，时运龃龉将安施。\n霜蹄暂蹶未为失，云翮髙举终非迟。\n人生且求适意处，天命会有不否期。\n潇湘千里渺烟浪，浮家早逐秋鸿归。\n娥英事实素难考，来时为读黄陵碑。",
        "dynasty": "宋",
        "collection_info": null
    },
    {
        "title": "子房",
        "author": "李纲",
        "content": "汉楚存亡谈笑中，子房初不有其功。\n闭门辟谷思轻举，肯叹淮阴犬与弓。",
        "dynasty": "宋",
        "collection_info": null
    },
    {
        "title": "读楚元王传",
        "author": "李纲",
        "content": "设醴当年为穆生，偶忘微礼便辞荣。\n固知申白无先见，衣赭髠钳始自惊。",
        "dynasty": "宋",
        "collection_info": null
    },
    {
        "title": "谒告迎奉闻亲闱有醴泉之除不胜庆抃作诗寄叔易季言二弟",
        "author": "李纲",
        "content": "薄宦便甘旨，两载官南徐。\n江山富佳致，足以为亲娱。\n昆弟尽在傍，承颜懽有余。\n宁知驿书召，结束趋征途。\n旅食寓京华，梦想怀庭除。\n宸恩赐清燕，天语闻都俞。\n兰省幸备员，匪才惭冒居。\n思亲动归兴，谒告之东吴。\n晓出通津门，轻舠泛汴渠。\n莺花已烂熳，榆柳正扶疏。\n去去指苕霅，行行远神都。\n中途闻吉语，动色观除书。\n天子隆孝治，朝廷优老儒。\n犬马志欲养，获此伸区区。\n丘山恩施重，蝼蚁轻捐躯。\n寓书东飞鸿，早早达吾庐。\n季也在亲侧，援琴方舞雩。\n聆音想慰怿，具驾无踟蹰。\n会言亦近止，期以薫风初。",
        "dynasty": "宋",
        "collection_info": null
    },
    {
        "title": "奉酬胡俊明博士见寄",
        "author": "李纲",
        "content": "载笔螭坳侍九天，谪来山泽作臞仙。\n鸣冈敢并喈喈鳯，感气聊同嘒嘒蝉。\n引义每惭爰叔直，着鞭常恐祖生先。\n庭闱一去三千里，自叹飘零曷日还。",
        "dynasty": "宋",
        "collection_info": null
    },
    {
        "title": "用前韵留别诸弟",
        "author": "李纲",
        "content": "久陪鸳鹭日朝天，却爱江湖作散仙。\n但有园林种松菊，便胜冠冕着貂蝉。\n棣华春早相辉映，鴈序风高自后先。\n暂此睽离休怅望，为荒三径徯予还。",
        "dynasty": "宋",
        "collection_info": null
    },
    {
        "title": "同叔易季言游虎丘寺邂逅何得之",
        "author": "李纲",
        "content": "理棹适闽粤，虎丘聊舣航。\n霜林正摇落，翠柏森成行。\n入门蹑磴道，乔木间疏篁。\n秦帝试剑石，破瓜分路傍。\n生公雨花台，说法今不亡。\n苍藓衣峭壁，枯荷响迴塘。\n遂游剑池上，毛髮森以张。\n沈沈下无底，疑有虬龙藏。\n镌削露天巧，胚胎劳混茫。\n清奇俨图画，秘怪叵测量。\n薜荔迭秀色，枇杷吐幽香。\n行行造梵宇，金碧相荧煌。\n危脊耸古殿，长腰曼修廊。\n凭虚架云阁，凿险通禅房。\n开轩俯吴会，蜂窠缭池隍。\n风烟寄远目，心逐征鸿翔。\n列岫霭遥碧，平湖湛孤光。\n追寻殊未倦，策杖登崇冈。\n幽独诗句苦，阖庐丘冢荒。\n五圣瞻象设，羽泉酌甘芳。\n西庵何闲寂，修竹自苍苍。\n脱履足生茧，解衣汗如浆。\n却携二三子，置酒白云堂。\n念旧已悽恻，感时增慨慷。\n况我方远涉，狷介怀刚肠。\n一杯且相属，世事都茫茫。\n冠冕志已冷，山林兴偏长。\n逝将脱羁束，超然傲羲皇。\n斯游信清绝，去去何时忘。",
        "dynasty": "宋",
        "collection_info": null
    },
    {
        "title": "吴江五首  其一",
        "author": "李纲",
        "content": "重过松江忆旧游，依然风景照行舟。\n危桥跨水虹垂影，髙阁凭虚蜃吐楼。\n渺渺衝烟归钓艇，轻轻点浪舞沙鸥。\n暮天横笛江村起，激烈能令逐客愁。",
        "dynasty": "宋",
        "collection_info": null
    },
    {
        "title": "吴江五首  其二",
        "author": "李纲",
        "content": "木落水寒天气清，江湖合处一桥横。\n波涛万顷琉璃滑，栏槛千寻螮蝀明。\n茶竈笔床随陆子，莼羮鲈鲙忆张生。\n他时若我归来后，定向江头事钓耕。",
        "dynasty": "宋",
        "collection_info": null
    },
    {
        "title": "吴江五首  其三",
        "author": "李纲",
        "content": "返照澄波彻底明，江边弭棹若为情。\n风烟漠漠无今古，舟檝纷纷尽利名。\n潮落片帆归浦屿，云寒一鴈过江城。\n孤臣放逐三千里，此去龙津尚几程。",
        "dynasty": "宋",
        "collection_info": null
    },
    {
        "title": "吴江五首  其四",
        "author": "李纲",
        "content": "繫缆江头日脚沈，鲈肥酒美只孤斟。\n长桥千步风涛稳，横笛一声烟水深。\n契阔离亲宁素愿，迂愚报国祗丹心。\n远游自是男儿事，更把离骚细细寻。",
        "dynasty": "宋",
        "collection_info": null
    },
    {
        "title": "吴江五首  其五",
        "author": "李纲",
        "content": "鲈乡宜旷望，烟霭起层阴。\n讴轧橹声急，苍茫江色深。\n归潮寒入浦，宿鸟暝投林。\n谁识登临意，愁来遽不禁。",
        "dynasty": "宋",
        "collection_info": null
    },
    {
        "title": "过吴江阻风游宁境寺",
        "author": "李纲",
        "content": "扁舟渡松江，惨淡天色恶。\n胜游得禅房，旷望倚虚阁。\n轩楹俯巨浸，云水互参错。\n长风驾惊浪，飞雪相喷薄。\n未应神龙怒，端有蛟鼍作。\n片帆天际来，飘忽如陨箨。\n波涛浩无涯，撑突殊不愕。\n奈何操我舟，惴栗缆添索。\n蜚廉也世情，逐客正落寞。\n深夜始归眠，蓬窗听鸣铎。",
        "dynasty": "宋",
        "collection_info": null
    },
    {
        "title": "松江第四桥",
        "author": "李纲",
        "content": "松江第四桥，风雨不可过。\n下有百尺蛟，蜿蜒枕桥卧。\n窟宅据要津，口腹长饥饿。\n毎凭波涛势，能作舟檝祸。\n安得佽飞手，坐使神姦破。\n往来水无虞，时鼓清江柁。",
        "dynasty": "宋",
        "collection_info": null
    },
    {
        "title": "操舟",
        "author": "李纲",
        "content": "吴儿便操舟，衣服皆楚制。\n出没波涛中，端如履平地。\n江湖渺千里，鼓柁等游戏。\n临深讵保身，涉险惟射利。\n天风难与期，飘骤出非意。\n倾覆瞬息间，永为鱼鼈饵。\n愿言戒畏涂，巧手不可恃。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "李纲",
        "content": "邑犬惊行客，林乌啼晓霜。\n山村云冉冉，泽国水茫茫。\n移棹轻舟稳，鈎帘野兴长。\n谁知因谪宦，得到云水乡。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "李纲",
        "content": "肃肃歳华暮，霏霏烟霭深。\n轻冰依浅渚，寒日映疏林。\n故邑怀亲日，扁舟去国心。\n凝眸无限景，愁绝不成吟。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "李纲",
        "content": "片帆随鸟翼，离恨满江乡。\n风细云衣薄，日斜波影光。\n牧童寒哨笛，渔艇静鸣榔。\n景物正清绝，桑榆还夕阳。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "李纲",
        "content": "暮天来远色，行客尚贪行。\n棹急浪花碎，月髙云缕轻。\n巢乌栖更起，渔火暗还明。\n独寝不成梦，夜寒闻鴈声。",
        "dynasty": "宋",
        "collection_info": null
    },
    {
        "title": "韩贾",
        "author": "李纲",
        "content": "退之守潮阳，戚嗟见章表。\n贾生傅长沙，自广託鵩鸟。\n拘达言虽殊，均为未能了。\n今我谪龙津，管库素所晓。\n粗令职事办，便觉溪山好。\n燕坐一室间，妄念悉除扫。\n岂復计穷通，端亦忘寿夭。\n回观古人心，颇叹二子小。",
        "dynasty": "宋",
        "collection_info": null
    },
    {
        "title": "田家四首  其一",
        "author": "李纲",
        "content": "江村烟水远，茅屋两三家。\n断岸垂衰柳，疏篁隐细沙。\n田畴剩秔稻，网罟足鱼虾。\n不识宦游味，见人还叹嗟。",
        "dynasty": "宋",
        "collection_info": null
    },
    {
        "title": "田家四首  其二",
        "author": "李纲",
        "content": "场圃事方毕，稻粱成已勤。\n儿童自逐逐，鸡犬亦欣欣。\n啼鸟霜林暮，卧牛烟草昏。\n田夫乐歳稔，斗酒共醺醺。",
        "dynasty": "宋",
        "collection_info": null
    },
    {
        "title": "田家四首  其三",
        "author": "李纲",
        "content": "柴门临小浦，竹径遶幽荘。\n雨剪葵韮滑，夜舂秔稻香。\n年丰饱妻子，日夕下牛羊。\n谁识田家乐，拂衣归兴长。",
        "dynasty": "宋",
        "collection_info": null
    },
    {
        "title": "田家四首  其四",
        "author": "李纲",
        "content": "谁谓田家苦，田家乐甚真。\n鷄豚燕同社，箫鼓祭瘟神。\n髙廪方有岁，西畴行復春。\n但令租赋足，终老得相亲。",
        "dynasty": "宋",
        "collection_info": null
    },
    {
        "title": "嘉禾道中遇夏侯子阳",
        "author": "李纲",
        "content": "京华契阔已再冬，扁舟野岸欣相逢。\n天寒水远飞霜风，谈笑坐觉迴春容。\n年踰七十两颊红，真气上泝泥丸宫。\n剖符南海窥祝融，欲求丹砂访葛洪。\n问予执笔侍九重，胡为谪堕溪山中。\n迂愚久合亲耕农，君恩未报徒忡忡。\n飘零孤迹随断蓬，他日相忆看云鸿。",
        "dynasty": "宋",
        "collection_info": null
    },
    {
        "title": "初到临平见山二首  其一",
        "author": "李纲",
        "content": "我见青山若故人，峰峦照眼自相亲。\n只应今日爱山意，便是他时傲世因。\n点缀白云春缥渺，萦迴绿水晚奫沦。\n君恩若许归田里，定卜山间老此身。",
        "dynasty": "宋",
        "collection_info": null
    },
    {
        "title": "初到临平见山二首  其二",
        "author": "李纲",
        "content": "孤舟渺渺两山间，终日鈎帘只看山。\n落日半衔霞未散，疏林远暝乌初还。\n悽凉离恨谁能寄，浩荡诗愁自莫删。\n赖有青山可人意，与君相对且开颜。",
        "dynasty": "宋",
        "collection_info": null
    },
    {
        "title": "小雨",
        "author": "李纲",
        "content": "小雨晚初急，暝云深不收。\n霏霏暗烟树，索索响篷舟。\n山色增远翠，渔蓑生暮愁。\n凄凉苏季子，寒觅敝貂裘。",
        "dynasty": "宋",
        "collection_info": null
    },
    {
        "title": "将次钱塘",
        "author": "李纲",
        "content": "岁晚飘零日，舟行杳霭间。\n江乡多雾雨，风物近湖山。\n独鹤徊翔久，飞云自在閒。\n远游殊未已，萧飒鬓毛斑。",
        "dynasty": "宋",
        "collection_info": null
    },
    {
        "title": "灵隐宫",
        "author": "李纲",
        "content": "我昔曾游飞来峰，白猿昼挂峰上松。\n晔然灵光如彩虹，钟磬自响金仙宫。\n宦游漂泊西復东，虽欲再到无由从。\n帝居钧天陋瀛蓬，螭坳载笔侍重瞳。\n逆鳞聊试摩神龙，谪堕剑浦山重重。\n征鞍来此寻旧踪，恍如梦落烟霞中。\n朱楼宝殿飞玲珑，寒泉幽石欣相逢。\n门前池馆虚含风，一洗尘虑清心胸。\n明朝南去随征鸿，惆怅胜游回首空。",
        "dynasty": "宋",
        "collection_info": null
    },
    {
        "title": "望潮",
        "author": "李纲",
        "content": "樟亭一望浙江潮，震地凌空气象骄。\n十万军声来海峤，三千银界混烟霄。\n素车白马纵横骛，翔鹭飞鸥散漫飘。\n好是波平风稳后，一帆千里不崇朝。",
        "dynasty": "宋",
        "collection_info": null
    },
    {
        "title": "自哂",
        "author": "李纲",
        "content": "自哂何为者，南游亦偶然。\n未登离垢地，端有散花天。\n遇境聊为戏，安心不离禅。\n幽怀谁与共，深炷一炉烟。",
        "dynasty": "宋",
        "collection_info": null
    },
    {
        "title": "张南仲置酒心渊堂值雨",
        "author": "李纲",
        "content": "自别西湖日置怀，却因谪宦得重来。\n云深不见孤山寺，风急难乘摇碧斋。\n未放幽情穷水石，且将离恨泥樽罍。\n胜游须徧山南北，何日晴天为一开。",
        "dynasty": "宋",
        "collection_info": null
    },
    {
        "title": "北望",
        "author": "李纲",
        "content": "迢迢休北望，汨汨正南迁。\n出处岂无意，阨穷那问天。\n销愁凭酒醆，遣兴赖诗篇。\n诗酒吾家事，从今号谪仙。",
        "dynasty": "宋",
        "collection_info": null
    },
    {
        "title": "长至",
        "author": "李纲",
        "content": "黄钟之宫萌一阳，万彙滋发犹潜藏。\n书云讵復别祥异，揆景渐可知舒长。\n闭关不行着易象，客子倦游悲故乡。\n周南太史长太息，禋祀无因陪祼将。",
        "dynasty": "宋",
        "collection_info": null
    },
    {
        "title": "渡浙江",
        "author": "李纲",
        "content": "理棹适桐江，随潮过鱼浦。\n山寒雪犹积，江迥月初吐。\n御气凌烟霄，乘槎渡星渚。\n空蒙老龙吟，髣髴翠蛟舞。\n境清人自愁，夜静气尤古。\n独坐不成眠，霜晴听津鼓。",
        "dynasty": "宋",
        "collection_info": null
    },
    {
        "title": "桐江行赠江致一少府",
        "author": "李纲",
        "content": "放浪江湖乃吾乐，羁束轩冕非所荣。\n谪官去为剑浦吏，鼓柁遂作桐江行。\n舣舟浙岸候潮至，百越微茫烟水外。\n波横天际海倒流，喷雪惊雷声震地。\n须臾风软潮已平，片帆去逐飞鸿轻。\n棹讴四起日西落，暮天杳杳惟参横。\n江山苍苍负残雪，江水茫茫浸寒月。\n谁云逐客苦悽凉，今我斯游最奇绝。\n清晨弭棹桐君庐，溪光山色世所无。\n故人见我一笑粲，杀鸡为黍聊相娱。\n嗟予仕宦等游戏，断梗飘蓬本无蔕。\n但令景物供吟哦，出处穷通何足计。\n此行幽讨殊未阑，满目迭迭皆云山。\n鹭飞鱼跃石齿齿，今夜且宿严陵滩。",
        "dynasty": "宋",
        "collection_info": null
    },
    {
        "title": "觉度寺",
        "author": "李纲",
        "content": "夕发富春渚，朝次桐君庐。\n桐君采药地，今作僧家居。\n石磴上窈窕，林芿下扶疏。\n山根二江合，清波见游鱼。\n霜晴响钟磬，日落归樵渔。\n客从何方来，弭棹聊踟蹰。\n清景难久驻，怅然还问途。",
        "dynasty": "宋",
        "collection_info": null
    },
    {
        "title": "严陵滩下作二首  其一",
        "author": "李纲",
        "content": "世祖龙飞万国朝，故人依旧隐蓬蒿。\n羊裘肯换貂冠贵，钓石终齐鳯阙髙。\n共宿客星亲帝座，贻书直气压时豪。\n东京臣子多名节，皆自先生铸此曹。",
        "dynasty": "宋",
        "collection_info": null
    },
    {
        "title": "严陵滩下作二首  其二",
        "author": "李纲",
        "content": "帝座髙悬汉客星，樵渔今亦想英声。\n钓台直下三千尺，谁谓先生只钓名。",
        "dynasty": "宋",
        "collection_info": null
    },
    {
        "title": "兰溪访吴圣与不遇",
        "author": "李纲",
        "content": "夕次兰溪县，溪山照眼明。\n云端双塔耸，烟际一桥横。\n久旅易悽感，旧游如隔生。\n故人寻不值，飘泊若为情。",
        "dynasty": "宋",
        "collection_info": null
    },
    {
        "title": "陆行",
        "author": "李纲",
        "content": "水落石出溪难行，舍舟束装趋路程。\n徒御諠呶乌雀噪，衣冠瓌伟儿童惊。\n天寒野迥怯霜露，日暮途远伤蓬萍。\n我生胡为浪自苦，浊酒且向灯前倾。",
        "dynasty": "宋",
        "collection_info": null
    },
    {
        "title": "水硙",
        "author": "李纲",
        "content": "凿木为机运不休，溪边迭石駃溪流。\n但知随水能旋转，肯道舂粮不自由。\n轮辐讵为君子器，机关端与小人谋。\n方知抱瓮汉阴老，混沌何须是假修。",
        "dynasty": "宋",
        "collection_info": null
    },
    {
        "title": "戏为吴语",
        "author": "李纲",
        "content": "莫问侬家作底愁，细思今古事悠悠。\n只因读得数行字，便觉分为一世忧。\n问舍求田须更以，济时泽物且能休。\n梁溪幸有閒泉石，正好归来作故侯。",
        "dynasty": "宋",
        "collection_info": null
    },
    {
        "title": "绝句",
        "author": "李纲",
        "content": "殷侯左降惟书字，陆相南迁不着书。\n今我新诗三百首，坐令二子觉区区。",
        "dynasty": "宋",
        "collection_info": null
    },
    {
        "title": "次退之蓝关韵",
        "author": "李纲",
        "content": "奏疏螭坳上九天，谪官剑浦路三千。\n披陈肝胆成微志，跋涉山川赖壮年。\n缅邈寄书黄犬后，凄凉陟岵白云前。\n君恩欲报知无所，清梦时时到日边。",
        "dynasty": "宋",
        "collection_info": null
    },
    {
        "title": "三衢道中",
        "author": "李纲",
        "content": "行色虚无裏，人声烟霭间。\n浪纹来縠水，地势逼柯山。\n浅濑通舟涩，飞桥跨石弯。\n风髙云冉冉，滩急水潺潺。\n野迥松篁秀，境幽鸡犬閒。\n轻装因路险，隐耳觉言蛮。\n村酿酤来薄，溪鳞买得悭。\n浦晴鸣鴈浴，林暝舞鸦还。\n寺僻殿阁古，堂虚苔藓斑。\n僧房清夜宿，幽梦到乡关。",
        "dynasty": "宋",
        "collection_info": null
    },
    {
        "title": "杂兴三首  其一",
        "author": "李纲",
        "content": "日出霜晴鸟雀呼，束装还復戒征途。\n黄牛傍岸将孤犊，花鸭浮溪引众雏。\n桥断水寒寻野艇，路迷山曲问田夫。\n远游看尽溪山景，待向龙津书作图。",
        "dynasty": "宋",
        "collection_info": null
    },
    {
        "title": "杂兴三首  其二",
        "author": "李纲",
        "content": "岁晚南迁殊未央，晓寒霜霰湿征裳。\n烟笼山彩远增翠，风皱溪澜细漾光。\n岭雪未销宫頞粉，野梅初发御鑪香。\n谁怜飘泊螭坳史，曾向钧天侍紫皇。",
        "dynasty": "宋",
        "collection_info": null
    },
    {
        "title": "杂兴三首  其三",
        "author": "李纲",
        "content": "尽日篮舆山水中，毎逢佳处慰飘蓬。\n拂云古木阴阴日，夹岸修篁细细风。\n远岫长溪千里碧，断霞残照半天红。\n殊方景物随时好，却恨登临无与同。",
        "dynasty": "宋",
        "collection_info": null
    },
    {
        "title": "戏成绝句三首  其一",
        "author": "李纲",
        "content": "山色黛眉远，溪声玉佩珊。\n溪山怜逐客，故为结清欢。",
        "dynasty": "宋",
        "collection_info": null
    },
    {
        "title": "戏成绝句三首  其二",
        "author": "李纲",
        "content": "粼粼溪底石，五色粲坚圆。\n安得女娲手，錬之将补天。",
        "dynasty": "宋",
        "collection_info": null
    },
    {
        "title": "戏成绝句三首  其三",
        "author": "李纲",
        "content": "小艇渡行旅，往来终日操。\n但令人利涉，宁復计劬劳。",
        "dynasty": "宋",
        "collection_info": null
    },
    {
        "title": "偶题",
        "author": "李纲",
        "content": "日照溪光碧起鳞，溪头鴈鹜自成羣。\n可怜独鹤归何处，万里相随一片云。",
        "dynasty": "宋",
        "collection_info": null
    },
    {
        "title": "玉山道中五首  其一",
        "author": "李纲",
        "content": "悠悠征骑渡溪岩，跋涉艰难分所甘。\n泉石几时归水北，风烟今夕过江南。\n日轮杳杳衔青嶂，天影茫茫浸碧潭。\n猿鸟不知迁客恨，云间啼叫满松柟。",
        "dynasty": "宋",
        "collection_info": null
    },
    {
        "title": "玉山道中五首  其二",
        "author": "李纲",
        "content": "石路凝霜白，山村落月纤。\n溪头一桥小，烟外数峰尖。\n髙亩层成级，寒沙软胜盐。\n江南风景好，无那旅愁添。",
        "dynasty": "宋",
        "collection_info": null
    },
    {
        "title": "玉山道中五首  其三",
        "author": "李纲",
        "content": "乍入江南境，登临慰所怀。\n山林自平远，水石巧萦迴。\n风暖鸟声媚，日斜云影开。\n故人千里别，欲寄一枝梅。",
        "dynasty": "宋",
        "collection_info": null
    },
    {
        "title": "玉山道中五首  其四",
        "author": "李纲",
        "content": "石藓红依日，岩松翠耐霜。\n入溪看岫色，和月认梅香。\n岁暮旅情恶，夜寒灯影光。\n劳生真一梦，回首意茫茫。",
        "dynasty": "宋",
        "collection_info": null
    },
    {
        "title": "玉山道中五首  其五",
        "author": "李纲",
        "content": "行李远瀫水，禅扉依玉山。\n烟岚数峰秀，云水一溪弯。\n小市晚犹合，疏钟寒自还。\n旧游如昨日，屈指十年间。",
        "dynasty": "宋",
        "collection_info": null
    },
    {
        "title": "望龟峰",
        "author": "李纲",
        "content": "何日清江使，来为碧落趺。\n凝眸望霄汉，曳尾谢泥涂。\n霜晓疑曝甲，云横如负图。\n前知傥可仗，吾欲问玄夫。",
        "dynasty": "宋",
        "collection_info": null
    },
    {
        "title": "述怀",
        "author": "李纲",
        "content": "早游文翰圃，误齿缙绅涂。\n兰省为郎久，霜台奋舌孤。\n荷知诚特达，励志敢踌躇。\n屡赐枫宸对，亲蒙御笔除。\n月卿论鉅礼，柱史进寒儒。\n黼座当阳日，螭坳载笔初。\n明堂颁政事，路寝集簪裾。\n绣案横雕槛，天香夹御鑪。\n翠华来宝辇，清跸警嵩呼。\n法驾临真馆，芳尘从属车。\n重瞳瞻日月，粹色仰琼瑜。\n侍立亲龙衮，书言粲帝谟。\n视朝崇政罢，劝讲迩英余。\n丽日明金殿，轻风响佩琚。\n漏声寒淅沥，槐影绿扶疏。\n紫槖陪时彦，黄扉寓直庐。\n仙游疑阆苑，清梦岂华胥。\n遇事肯怀禄，衔恩宁惜躯。\n惟惭涉道浅，岂恨与时迂。\n犬马知爱主，龟蛇思报珠。\n未终青史志，一奏皂囊书。\n谁谓爰丝直，端同汲黯愚。\n谪官来剑浦，幞被出神都。\n感激心独苦，飘零岁已徂。\n悽悽念终养，冉冉叹征途。\n四海尽蒙泽，孤臣方向隅。\n愿迴天上照，一起辙中枯。",
        "dynasty": "宋",
        "collection_info": null
    },
    {
        "title": "短歌",
        "author": "李纲",
        "content": "周家柱史本吾祖，唐室谪仙尤所许。\n垂世空余道德经，傲时且以诗酒名。\n我今去作龙津客，学道吟诗真自适。\n也胜骑马听朝鸡，晴压尘埃雨压泥。",
        "dynasty": "宋",
        "collection_info": null
    },
    {
        "title": "遣兴  其一",
        "author": "李纲",
        "content": "游戏清都不记年，谪来犹作地行仙。\n龙墀叩额真率尔，石马繫门非偶然。\n野寺山庄随意宿，溪鱼村酿不论钱。\n男儿本有四方志，出处安时休问天。",
        "dynasty": "宋",
        "collection_info": null
    },
    {
        "title": "遣兴  其二",
        "author": "李纲",
        "content": "衝涉修途仆已疲，今宵聊復宿沙溪。\n心怀浙右家无耗，身在江南路欲迷。\n孤鹜断霞晴杳杳，暝烟荒草晚悽悽。\n登临谁会悠然意，寒日无言又向西。",
        "dynasty": "宋",
        "collection_info": null
    },
    {
        "title": "遣兴  其三",
        "author": "李纲",
        "content": "风景正髙洁，岁律忽峥嵘。\n岸竹森如束，山田漫已耕。\n溪寒幽石出，岫远暮云横。\n试问螭头吏，谁令向此行。",
        "dynasty": "宋",
        "collection_info": null
    },
    {
        "title": "江南六咏  其一",
        "author": "李纲",
        "content": "江南山，秀色晴光杳霭间。\n一带平凝愁翠黛，数峰孤绝耸烟鬟。",
        "dynasty": "宋",
        "collection_info": null
    },
    {
        "title": "江南六咏  其二",
        "author": "李纲",
        "content": "江南云，片片飞来湘水滨。\n愁绝苍梧鼓瑟女，怅望阳台行雨神。",
        "dynasty": "宋",
        "collection_info": null
    },
    {
        "title": "江南六咏  其三",
        "author": "李纲",
        "content": "江南月，依然照我伤离别。\n故人千里共清光，玉臂云鬟香未歇。",
        "dynasty": "宋",
        "collection_info": null
    },
    {
        "title": "江南六咏  其四",
        "author": "李纲",
        "content": "江南竹，霜霰岁寒依旧绿。\n谁向溪边飬箨龙，滴露摇风一林玉。",
        "dynasty": "宋",
        "collection_info": null
    },
    {
        "title": "江南六咏  其五",
        "author": "李纲",
        "content": "江南梅，昨夜溪头玉雪开。\n赠远欲传千里恨，和烟为折一枝来。",
        "dynasty": "宋",
        "collection_info": null
    },
    {
        "title": "江南六咏  其六",
        "author": "李纲",
        "content": "江南客，鬓髮苍浪不堪摘。\n明时迁逐念前非，一夜愁吟霜月白。",
        "dynasty": "宋",
        "collection_info": null
    },
    {
        "title": "宿信州景德寺禅月堂",
        "author": "李纲",
        "content": "野寺虚堂倚翠微，云山极目望中疑。\n溪寒连舰栏干直，日暮髙楼鼓角悲。\n倒景星河光破碎，乱萤灯火影参差。\n贯休髣髴英灵在，应笑登临强赋诗。",
        "dynasty": "宋",
        "collection_info": null
    },
    {
        "title": "岩石村店有石泉梅橘幽雅可爱",
        "author": "李纲",
        "content": "岩下鸣泉淅沥飞，谁知山店亦幽奇。\n已过野橘分金日，未见寒梅喷雪时。\n旋洗云秔炊白玉，自挑霜菔缕青丝。\n慇懃赋咏留岩石，他日重来觅旧诗。",
        "dynasty": "宋",
        "collection_info": null
    },
    {
        "title": "上饶道中杂咏三首  其一",
        "author": "李纲",
        "content": "半世区区何所求，南来岂为稻粱谋。\n烟岚远近浓还淡，石濑萦迴咽更流。\n云外鈎辀听处好，溪头略彴渡时幽。\n何须更论他年事，且把风光慰旅愁。",
        "dynasty": "宋",
        "collection_info": null
    },
    {
        "title": "上饶道中杂咏三首  其二",
        "author": "李纲",
        "content": "鬓毛萧飒寸余冠，蒙犯风霜却岁寒。\n但使孤忠能感激，岂辞远谪备艰难。\n苍苍云木留深景，渺渺深溪泻暮湍。\n独坐苦吟山寺冷，照人孤月正团栾。",
        "dynasty": "宋",
        "collection_info": null
    },
    {
        "title": "上饶道中杂咏三首  其三",
        "author": "李纲",
        "content": "漠漠烟村一笛风，溪山都在夕阳中。\n遥看天色暮云碧，渐见山头野烧红。\n闽岭风烟知已近，浙江书问恨难通。\n暝投山寺凭虚阁，隐耳犹听响暮钟。",
        "dynasty": "宋",
        "collection_info": null
    },
    {
        "title": "过鹅湖留赠昌长老二首  其一",
        "author": "李纲",
        "content": "云山深处到鹅湖，万木森森一径纡。\n日落风髙钟倍响，烟寒林暝鸟相呼。\n宗风振起人能继，祖道流传德不孤。\n须信山林真隐地，纷纷朝市更何如。",
        "dynasty": "宋",
        "collection_info": null
    },
    {
        "title": "过鹅湖留赠昌长老二首  其二",
        "author": "李纲",
        "content": "谪宦去为剑浦吏，税驾且作鹅湖游。\n沈沈梵宇殿阁古，寂寂胜地林泉幽。\n祖师道场谁继嗣，妙峰德云真比丘。\n夜寒灯下接软语，却恨行客难淹留。",
        "dynasty": "宋",
        "collection_info": null
    },
    {
        "title": "昌老询予来历以诗答之",
        "author": "李纲",
        "content": "休问西来意，吾行日向南。\n悽悽达磨懴，历历善财参。\n旧事已不忆，新交宁易谈。\n维摩本无语，非是学三缄。",
        "dynasty": "宋",
        "collection_info": null
    },
    {
        "title": "题石井慈济泉二首  其一",
        "author": "李纲",
        "content": "谁将石洞当泉池，余溜溅溅落水陂。\n山骨凿开苍玛瑙，云腴凝贮碧琉璃。\n龟浮水面寒光动，竹舞岩端翠影垂。\n泉石幽奇天下少，秘藏休使北人知。",
        "dynasty": "宋",
        "collection_info": null
    },
    {
        "title": "题石井慈济泉二首  其二",
        "author": "李纲",
        "content": "岩石嵌空湛碧泉，酌甘鑑静意萧然。\n幽深端有神龙穴，虚迥疑藏古洞天。\n云影漾波光璀璀，石渠飞溜响涓涓。\n会须掬取岩中水，洒作膏霖徧八埏。",
        "dynasty": "宋",
        "collection_info": null
    },
    {
        "title": "铅山道中",
        "author": "李纲",
        "content": "行李踰江峤，风烟接武夷。\n地灵嘉木秀，天阔暝云垂。\n泉石日相乐，雪霜寒自迟。\n寄声山下士，扫壁待题诗。",
        "dynasty": "宋",
        "collection_info": null
    },
    {
        "title": "小溪",
        "author": "李纲",
        "content": "脉脉寒溪彻底明，临流聊復濯吾缨。\n风微静爱琉璃色，竹密遥闻环佩声。\n漾月下摇金潋滟，涵虚不动镜澄泓。\n自怜逐客难淹泊，不为溪山景太清。",
        "dynasty": "宋",
        "collection_info": null
    },
    {
        "title": "过紫溪值雪",
        "author": "李纲",
        "content": "明时报国敢怀安，远谪方知行路难。\n云隔江乡来鴈寂，雪飞闽岭敝貂寒。\n韩诗解道蓝关恨，贾赋聊凭鵩鸟寛。\n谁念紫皇香案吏，飘零已觉鬓毛干。",
        "dynasty": "宋",
        "collection_info": null
    },
    {
        "title": "雪中过分水岭六首  其一",
        "author": "李纲",
        "content": "寒云漠漠雪霏霏，正是行人度岭时。\n密洒峰峦开玉府，乱粧林木发琼枝。\n步髙渐入烟霄路，望远都迷涧壑姿。\n回首江乡何处是，断蓬飘梗不胜悲。",
        "dynasty": "宋",
        "collection_info": null
    },
    {
        "title": "雪中过分水岭六首  其二",
        "author": "李纲",
        "content": "闽山髙处却无风，密雪飞云堕晓空。\n去路似从银色界，此身疑到广寒宫。\n落梅飘絮来琼树，涌浪崩云迭玉峰。\n景色幽奇无似雪，平生观雪此为雄。",
        "dynasty": "宋",
        "collection_info": null
    },
    {
        "title": "雪中过分水岭六首  其三",
        "author": "李纲",
        "content": "蔼蔼层阴送雪来，乱山深处白皑皑。\n积岩错认蓝田玉，着树全疑庾岭梅。\n光射九霄来夜月，冷凝千嶂蛰春雷。\n武夷路近须晴霁，为卷风云一饷开。",
        "dynasty": "宋",
        "collection_info": null
    },
    {
        "title": "雪中过分水岭六首  其四",
        "author": "李纲",
        "content": "一夜同云凝不开，晓寒整辔马虺尵。\n千岩万壑萦纡处，密雪迴风散漫来。\n愁裏溪声琴的历，望中山色玉崔嵬。\n溪山得雪尤奇绝，模写无工恨不才。",
        "dynasty": "宋",
        "collection_info": null
    },
    {
        "title": "雪中过分水岭六首  其五",
        "author": "李纲",
        "content": "瑶妃游戏水晶房，故剪冰花试晓粧。\n坐见初平岩畔石，化为元放陇头羊。\n培堆积玉寒光莹，顷刻开梅冷艶香。\n好是碧天云散后，野蟾来助一轮光。",
        "dynasty": "宋",
        "collection_info": null
    },
    {
        "title": "雪中过分水岭六首  其六",
        "author": "李纲",
        "content": "玉龙耕种素芝田，误入飞琼小洞天。\n璧月珠星争璀璨，瑶环瑜珥鬬婵娟。\n水晶宫阙云腴滑，白玉楼台雾彩鲜。\n骨冷魂清难久驻，恍然昆阆梦游仙。",
        "dynasty": "宋",
        "collection_info": null
    },
    {
        "title": "次大安驿雪霁",
        "author": "李纲",
        "content": "雪霁烟村风满林，暮天垂影碧沉沉。\n一轮明月光相射，千里白云寒更深。\n寂寞樽盈陶令酒，飘零泪满仲宣襟。\n灯残夜永不成寐，庄舄悽然自越吟。",
        "dynasty": "宋",
        "collection_info": null
    },
    {
        "title": "山家",
        "author": "李纲",
        "content": "青山掩映野人家，翠竹苍松一径斜。\n夜对月鈎沉浅浦，晓看鸟篆印平沙。\n溪头驯畜多宜鹜，园裏灵苗可种茶。\n占尽溪山幽胜处，自将风物向人夸。",
        "dynasty": "宋",
        "collection_info": null
    },
    {
        "title": "将次武夷",
        "author": "李纲",
        "content": "行行路近武夷山，秀气蜿蜒百里间。\n苍石插天云缥缈，碧溪通壑水弯环。\n神仙恍惚谁能识，洞府深沉自不关。\n我向湖中如得路，便应脱屣谢尘寰。",
        "dynasty": "宋",
        "collection_info": null
    },
    {
        "title": "崇安宰见示武夷山图记",
        "author": "李纲",
        "content": "征轩欲作武夷游，先借图经次第求。\n须信神仙真窟宅，故令峰岫巧雕锼。\n四时花木千岩秀，一水波澜九曲流。\n明日泛舟山下去，按图细细问踪由。",
        "dynasty": "宋",
        "collection_info": null
    },
    {
        "title": "自入闽境值雪默祷武夷君游山日雪霁有感",
        "author": "李纲",
        "content": "鄙陋安能到古人，寸心潜格武夷君。\n誓辞叱散蛮溪雾，诗句驱开衡岳云。\n忠谠自应惭吏部，精诚何敢并将军。\n氛霾卷尽留残雪，粧点峰峦意更勤。",
        "dynasty": "宋",
        "collection_info": null
    },
    {
        "title": "趋真亭",
        "author": "李纲",
        "content": "烟霞深处一亭閒，石磴萦纡紫翠间。\n但觉峰峦劳顾揖，不知身到武夷山。",
        "dynasty": "宋",
        "collection_info": null
    },
    {
        "title": "游仙溪",
        "author": "李纲",
        "content": "一溪九曲贯羣峰，演漾轻舠浅碧中。\n杳如误入武陵去，落花流水山重重。",
        "dynasty": "宋",
        "collection_info": null
    },
    {
        "title": "武夷山",
        "author": "李纲",
        "content": "百里云山碧玉林，雕锼融结见天心。\n幔亭会散笙箫远，天柱风髙烟雾深。\n画鹤独留青嶂表，林花常发紫岩阴。\n梦魂清切先曾到，故使飘零特特临。",
        "dynasty": "宋",
        "collection_info": null
    },
    {
        "title": "幔亭峰",
        "author": "李纲",
        "content": "燕罢虹桥绝世氛，曾孙谁见武夷君。\n更无裀幕空中举，时有笙竽静处闻。\n猿鸟夜啼千嶂月，松篁寒锁一溪云。\n洞天杳杳知何处，翠石苍崖日欲曛。",
        "dynasty": "宋",
        "collection_info": null
    },
    {
        "title": "天柱峰",
        "author": "李纲",
        "content": "巉巉千丈插烟空，始见天南一柱峰。\n绝顶雾开擎日月，半岩云暝噫雷风。\n俯临万壑林芿秀，髙压羣山气象雄。\n谁道共工曾触折，断鳌端是女娲功。",
        "dynasty": "宋",
        "collection_info": null
    },
    {
        "title": "洞天穴",
        "author": "李纲",
        "content": "沈沈幽穴閟云烟，玉宇琼楼锁洞天。\n自向壶中飞日月，更于物外起山川。\n刘公隐后今谁继，张湛仙来不记年。\n紫府若容幽客到，诛茅欲卜隐屏前。",
        "dynasty": "宋",
        "collection_info": null
    },
    {
        "title": "三姑石",
        "author": "李纲",
        "content": "风舞芳林鬓脚垂，朝云行雨湿仙衣。\n不知当日缘何事，化石山头更不归。",
        "dynasty": "宋",
        "collection_info": null
    },
    {
        "title": "换骨岩",
        "author": "李纲",
        "content": "玄化升真十六天，灵仙蝉脱翠岩前。\n金坚玉润留余骨，密锁烟霞几百年。",
        "dynasty": "宋",
        "collection_info": null
    },
    {
        "title": "龙潭",
        "author": "李纲",
        "content": "百丈清潭合两溪，澄波莹滑碧琉璃。\n神龙端向潭中睡，何事能容网罟垂。",
        "dynasty": "宋",
        "collection_info": null
    },
    {
        "title": "狮子峰",
        "author": "李纲",
        "content": "奇石腾拏竹树苍，奋髯矫首据崇冈。\n山深怪底无豺虎，端畏溪头百兽王。",
        "dynasty": "宋",
        "collection_info": null
    },
    {
        "title": "观音岩",
        "author": "李纲",
        "content": "铢衣珠珞宝花冠，宴坐翛然山水间。\n应为武夷泉石好，不殊海岸补陀山。",
        "dynasty": "宋",
        "collection_info": null
    },
    {
        "title": "兜担石",
        "author": "李纲",
        "content": "仙人戏睹翠蛾眉，空有花余照夕晖。\n云月娟娟风袅袅，尚疑玉质在帘帏。",
        "dynasty": "宋",
        "collection_info": null
    },
    {
        "title": "三女石",
        "author": "李纲",
        "content": "粲粲三英傍碧溪，玉肌云鬓晓参差。\n想因巫峡行云日，记得湘江解佩时。",
        "dynasty": "宋",
        "collection_info": null
    },
    {
        "title": "学堂岩",
        "author": "李纲",
        "content": "仙官读彻蕊珠篇，几案岩中自寂然。\n昆阆图书藏策府，谁言孤陋解成仙。",
        "dynasty": "宋",
        "collection_info": null
    },
    {
        "title": "船场岩",
        "author": "李纲",
        "content": "仙艇何年插翠微，云篷烟棹尚依依。\n凌虚欲鼓天边柁，唤取双龙背负飞。",
        "dynasty": "宋",
        "collection_info": null
    },
    {
        "title": "鸡窠岩",
        "author": "李纲",
        "content": "磔磔天鸡啼晓烟，仙家风景镇芳妍。\n自从彩翼飞仙后，只有遗栖寄岭巅。",
        "dynasty": "宋",
        "collection_info": null
    },
    {
        "title": "大小藏岩",
        "author": "李纲",
        "content": "玉棺插徧两岩傍，石罅开如小洞房。\n炼就阳魂归紫府，空余灵骨此中藏。",
        "dynasty": "宋",
        "collection_info": null
    },
    {
        "title": "仙迹石",
        "author": "李纲",
        "content": "当年天姥戏溪边，二石遗踪膝宛然。\n却笑茂陵缑氏迹，只凭方士口中传。",
        "dynasty": "宋",
        "collection_info": null
    },
    {
        "title": "大小二廪石",
        "author": "李纲",
        "content": "仙家何事亦赢粮，廪石团团峙道傍。\n应驾斑龙耕紫石，深储芝玉廪中藏。",
        "dynasty": "宋",
        "collection_info": null
    },
    {
        "title": "钟模石",
        "author": "李纲",
        "content": "谁铸三钟栾乳形，不须笋簴自能鸣。\n仙君欲奏宾云曲，只感清霜便发声。",
        "dynasty": "宋",
        "collection_info": null
    },
    {
        "title": "鼓楼岩",
        "author": "李纲",
        "content": "洞天击鼓集羣仙，石作髙楼锁翠烟。\n万籁不鸣霜月晓，冬冬犹听鼓声传。",
        "dynasty": "宋",
        "collection_info": null
    },
    {
        "title": "丹竈",
        "author": "李纲",
        "content": "金鼎丹成透碧天，尚留丹竈在层巅。\n一丸五色光腾夜，乞取从教作散仙。",
        "dynasty": "宋",
        "collection_info": null
    },
    {
        "title": "仙掌",
        "author": "李纲",
        "content": "玉指纤纤烟霭中，挥云映日掌微红。\n只疑华岳留踪后，更向闽山映碧峰。",
        "dynasty": "宋",
        "collection_info": null
    },
    {
        "title": "三层峰",
        "author": "李纲",
        "content": "三层灵峰气象豪，喷云洩雨不崇朝。\n悬崖峭壁无人到，只恐峰头是碧霄。",
        "dynasty": "宋",
        "collection_info": null
    },
    {
        "title": "画鹤",
        "author": "李纲",
        "content": "谁画千年老令威，丹青今古照清辉。\n玄裳朱顶苍崖畔，岂忆冲天万里飞。",
        "dynasty": "宋",
        "collection_info": null
    },
    {
        "title": "大隐屏",
        "author": "李纲",
        "content": "髙峰崛起翠微屏，何事呼为大隐名。\n自是市朝人不到，非关洞户锁峥嵘。",
        "dynasty": "宋",
        "collection_info": null
    },
    {
        "title": "禅庵岩",
        "author": "李纲",
        "content": "虎啸猿啼月满天，山僧宴坐正安禅。\n不知隻履归何处，尚有庵岩名字传。",
        "dynasty": "宋",
        "collection_info": null
    },
    {
        "title": "仙机岩",
        "author": "李纲",
        "content": "云去仙机杼轴空，报章何日已成功。\n天孙织就烟霞锦，吹落溪山夕照中。",
        "dynasty": "宋",
        "collection_info": null
    },
    {
        "title": "魏王峰",
        "author": "李纲",
        "content": "危峰孤峭与天通，犹有当时羽化踪。\n仙驭自随鸾鹤远，玉楼金锁白云封。",
        "dynasty": "宋",
        "collection_info": null
    },
    {
        "title": "虎啸岩",
        "author": "李纲",
        "content": "昔年雕虎啸幽岩，千里清风皱碧潭。\n虎去岩空风自远，一林花雨落毵毵。",
        "dynasty": "宋",
        "collection_info": null
    },
    {
        "title": "钓台石",
        "author": "李纲",
        "content": "钓石峨峨枕碧溪，仙人于此亦垂丝。\n想当月白风清夜，正是寒鱼食饵时。",
        "dynasty": "宋",
        "collection_info": null
    },
    {
        "title": "试剑石",
        "author": "李纲",
        "content": "炼气为金铸剑成，且将顽石试青萍。\n光铓郁郁冲牛斗，斩尽妖魔若发铏。",
        "dynasty": "宋",
        "collection_info": null
    },
    {
        "title": "折笋岩",
        "author": "李纲",
        "content": "玉府锵锵玉笋林，谁将移种翠岩阴。\n斓斑犹带当时箨，照水笼烟几百寻。",
        "dynasty": "宋",
        "collection_info": null
    },
    {
        "title": "仙接石",
        "author": "李纲",
        "content": "天风吹折碧琅玕，神化茫茫接岂难。\n鳯髓鸾胶天上有，世人休作等闲看。",
        "dynasty": "宋",
        "collection_info": null
    },
    {
        "title": "柴岭",
        "author": "李纲",
        "content": "林花不逐岁寒凋，半岭烟光媚远霄。\n须信仙家风景好，四时峰岫紫岧嶤。",
        "dynasty": "宋",
        "collection_info": null
    },
    {
        "title": "车钱峰",
        "author": "李纲",
        "content": "尘缘洗尽便神仙，泉石幽奇即洞天。\n我欲云崖结茅屋，侍从天姥借车钱。",
        "dynasty": "宋",
        "collection_info": null
    },
    {
        "title": "毛竹洞",
        "author": "李纲",
        "content": "洞生毛竹绿猗猗，枝干扶疏满洞垂。\n传是羣仙游息地，蔽藏不许世人知。",
        "dynasty": "宋",
        "collection_info": null
    },
    {
        "title": "睎真馆",
        "author": "李纲",
        "content": "小溪诘屈巧萦迴，行到睎真景更奇。\n路转山回疑不见，此中凝望却参差。",
        "dynasty": "宋",
        "collection_info": null
    },
    {
        "title": "仙橘",
        "author": "李纲",
        "content": "岩畔阴森橘树垂，青青亦有歳寒姿。\n我来恨在秋风后，不见霜包结实时。",
        "dynasty": "宋",
        "collection_info": null
    },
    {
        "title": "仙竹",
        "author": "李纲",
        "content": "阴崖翠竹自檀栾，痩节疏枝特地寒。\n虽未化龙归洞府，正宜和月扫天坛。",
        "dynasty": "宋",
        "collection_info": null
    },
    {
        "title": "泛舟至睎真馆遇雪  其一",
        "author": "李纲",
        "content": "云散天开一饷中，依前飞雪落层空。\n琼花巧缀岩端树，玉屑飘随洞裏风。\n溪浅且游仙掌石，云深不见幔亭峰。\n斯游清绝平生少，图画方知未是工。",
        "dynasty": "宋",
        "collection_info": null
    },
    {
        "title": "泛舟至睎真馆遇雪  其二",
        "author": "李纲",
        "content": "行到清溪六曲头，森然峰岫照人幽。\n雪花拂水轻轻舞，石濑依岩浅浅流。\n不尽清光常在目，未穷幽兴且回舟。\n追寻欲徧神仙窟，须向他时卜再游。",
        "dynasty": "宋",
        "collection_info": null
    },
    {
        "title": "访李道士  其一",
        "author": "李纲",
        "content": "青山中有一道士，独卧烟霞昼掩扉。\n踏雪叩关知意重，拥炉相与话真机。",
        "dynasty": "宋",
        "collection_info": null
    },
    {
        "title": "访李道士  其二",
        "author": "李纲",
        "content": "诛茅独占溪一曲，时有白云来伴宿。\n自言身在此山中，暮暮朝朝看不足。",
        "dynasty": "宋",
        "collection_info": null
    },
    {
        "title": "纪旧梦",
        "author": "李纲",
        "content": "清梦先曾到武夷，玉峰积雪倍幽奇。\n小舟游罢寻归路，恰似翛然梦觉时。",
        "dynasty": "宋",
        "collection_info": null
    },
    {
        "title": "宿栖真馆夜雪大作诘旦遂行",
        "author": "李纲",
        "content": "一夜武夷三尺雪，岩壑无声闻竹折。\n云峰烟岫望都迷，玉树瑶林寒更发。\n山中道士毛骨奇，劝我留宿山前斋。\n轻装冒雪非得已，仙赏更待他年来。",
        "dynasty": "宋",
        "collection_info": null
    },
    {
        "title": "题栖真馆三十六韵",
        "author": "李纲",
        "content": "武夷古洞天，奇峰三十六。\n一溪贯羣山，清浅萦九曲。\n溪边列岩岫，倒影浸寒绿。\n翩如鸾鳯翔，矫若虬龙蹙。\n楼观耸岧嶤，屏帏互重复。\n蜕仙骨遗金，游女肌削玉。\n鷄栖层岩巅，船插断崖腹。\n学馆存几案，仙机余杼轴。\n蓝光莹澄潭，虹影挂飞瀑。\n翠竹荫天池，苍苔封石屋。\n绘禽顶长丹，遗迹指如掬。\n峨峨天柱峰，幔亭连翠麓。\n传闻武夷君，尝此会仙俗。\n飞桥几千丈，绝顶亘山足。\n障以翠云屏，藉以紫霞褥。\n瑶樽倾沆瀣，玉豆脯麟鹿。\n仙妃奏宾云，金鼓间丝竹。\n酒酣歌夕晖，叹息光景促。\n曾孙谁復在，往事空遗躅。\n至今风月夜，笙箫响虚谷。\n地灵饶泉石，山润秀草木。\n坐使七闽人，荫此仙灵福。\n嗟予真散材，性爱山水酷。\n仙经与地志，名字久已熟。\n薄宦方区区，仙赏宜碌碌。\n神游先梦寐，幽觌寄图录。\n宁知因谪宦，乃得厌所欲。\n沿泝穷幽深，应接劳耳目。\n开襟豁怀抱，壮观慰幽独。\n却邀白云归，伴此岩下宿。\n夜寒梦魂清，晓发轻装速。\n仙游须再来，何当谢羁束。",
        "dynasty": "宋",
        "collection_info": null
    },
    {
        "title": "赠舅氏吴子和",
        "author": "李纲",
        "content": "契阔从来叹歳阴，幸因谪宦款清襟。\n犯颜逆耳事已往，问舍求田意转深。\n岂有声名惊海宇，且忻山水共登临。\n渭阳情重知何赠，玉佩琼琚称我心。",
        "dynasty": "宋",
        "collection_info": null
    },
    {
        "title": "自建阳泛舟至建安",
        "author": "李纲",
        "content": "一叶轻舠漾碧流，却怜舟子解操舟。\n急滩乱石疑难渡，短檝轻桡反自由。\n去国飘零同泛梗，凌波超忽逐飞鸥。\n建溪百里纔终日，过尽千岩万壑幽。",
        "dynasty": "宋",
        "collection_info": null
    },
    {
        "title": "建溪再得雪乡人以为宜茶",
        "author": "李纲",
        "content": "闽岭今冬雪再华，清寒芳润最宜茶。\n泛瓯欲斗千金价，着树先开六出花。\n圭璧自须呈瑞质，旗枪未肯放灵芽。\n传闻龙饼先春贡，已到钧天玉帝家。",
        "dynasty": "宋",
        "collection_info": null
    },
    {
        "title": "天宁老齐珏录庆余师开堂疏见示",
        "author": "李纲",
        "content": "一别闽山三十年，重来相见两依然。\n烦师录示当时语，犹喜曹溪一派传。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "李纲",
        "content": "寒梅昨夜洩春光，标格依然压众芳。\n褭褭露枝团玉白，轻轻烟蕊簇金黄。\n瑶妃谪堕溪村寂，雪片飘残月径香。\n却笑汉宫争宠女，竞将娇额学新粧。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "李纲",
        "content": "数枝玉雪小溪滨，先得阳和一点春。\n冷艷幽姿难与并，暗香疏影孰为邻。\n广平不害心如铁，和靖须知句有神。\n亦对寒芳动诗兴，却嫌标格太凊真。",
        "dynasty": "宋",
        "collection_info": null
    },
    {
        "title": "剑浦道中二首  其一",
        "author": "李纲",
        "content": "宿雾霏霏隐翠岚，傍溪幽石自巉岩。\n樵歌递响来危径，渔网连舟集小潭。\n野渡无人閒寂寂，林花着雨落毵毵。\n谁知逐客凄凉意，歳宴南迁剑浦南。",
        "dynasty": "宋",
        "collection_info": null
    },
    {
        "title": "剑浦道中二首  其二",
        "author": "李纲",
        "content": "此去平津路匪遥，岭云溪雨自萧萧。\n山深泻涧泉长响，地暖凌寒草不凋。\n放逐却教穷水石，登临因得狎渔樵。\n谁怜泽畔人憔悴，更把骚辞赋大招。",
        "dynasty": "宋",
        "collection_info": null
    },
    {
        "title": "自建安陆行至剑浦",
        "author": "李纲",
        "content": "闻道延平黯淡滩，舟行至此惨愁颜。\n千金素佩垂堂戒，九折宁辞去路艰。\n涉险虽知凭信义，藏幽须信足神姦。\n劳生自取那惆恨，只羡飞云自在閒。",
        "dynasty": "宋",
        "collection_info": null
    },
    {
        "title": "剑潭",
        "author": "李纲",
        "content": "当时神剑埋丰城，郁郁光气衝斗星。\n千年古狱斸幽扃，下得至宝双青萍。\n雌雄不知谁与名，拭以异土聊发铏。\n龙文星彩愈晶荧，正昼无影魑魅惊。\n雄飞霄汉随雷霆，雌跃渊水归延平。\n没人下瞰风涛生，天矫化作虬龙形。\n茂先博识非无凭，神物终合信有征。\n沈沈潭影含虚明，宝气久秘必復呈。\n会当探取搜元精，佩服坐能驱百灵。\n姦谀膏血纷羶腥，与尔相携游太清。",
        "dynasty": "宋",
        "collection_info": null
    },
    {
        "title": "双溪阁",
        "author": "李纲",
        "content": "凌虚髙阁枕双溪，四出飞檐鸟翼齐。\n山锁烟光青合匝，水分丁字碧凄迷。\n蟠虬旧化张公剑，翥鳯今留鲁国题。\n放逐因能穷胜赏，登临那惜醉如泥。",
        "dynasty": "宋",
        "collection_info": null
    },
    {
        "title": "沙阳",
        "author": "李纲",
        "content": "沙阳虽僻左，风土冠闽城。\n谁知乱山裏，有此膏壤平。\n邑屋号华丽，溪山倍澄明。\n七峰转月色，十里无滩声。\n民俗素康阜，士夫多俊英。\n食饶鱼稻美，荫有松竹清。\n筦库职易办，尘劳念尤轻。\n萧然飘泊迹，忘此羁旅情。\n忽忽歳改律，欣欣木向荣。\n何当脱拘縳，春亩得躬耕。",
        "dynasty": "宋",
        "collection_info": null
    },
    {
        "title": "平津晚望",
        "author": "李纲",
        "content": "春入沙阳花满林，七峰倒影碧沈沈。\n饥鸢掠水盘旋久，戏鸭浮溪演漾深。\n风景只添流落恨，烟光遥锁别离心。\n浙西三月无消息，始信家书抵万金。",
        "dynasty": "宋",
        "collection_info": null
    },
    {
        "title": "余扺沙阳之夕民居延火几爇官局因念以论水得罪復以火惊殊可笑叹戏成此诗",
        "author": "李纲",
        "content": "囊封论水谪天涯，纔到沙阳火復随。\n本为玄冥遭放逐，却因回禄更惊疑。\n生辰端是穷申未，学易何曾悟坎离。\n烂额焦头那足惜，只愁蓬迹久飘移。",
        "dynasty": "宋",
        "collection_info": null
    },
    {
        "title": "除夜",
        "author": "李纲",
        "content": "年来三百六十日，忽忽过尽唯今宵。\n天涯远谪罪未解，家问久缺心无聊。\n强倾浊酒慰愁独，坐对寒灯尤寂寥。\n钟鸣漏尽不成寐，世事又属明年朝。",
        "dynasty": "宋",
        "collection_info": null
    },
    {
        "title": "元日",
        "author": "李纲",
        "content": "去年元日朝明堂，对立玉皇香案傍。\n今年元日谪沙阳，独在天涯家一方。\n君恩未报已飘泊，亲老欲养徒彷徨。\n东风回首帝乡远，白云望断吴天长。",
        "dynasty": "宋",
        "collection_info": null
    },
    {
        "title": "立春日",
        "author": "李纲",
        "content": "春风吹到海南边，气候浑如二月天。\n幡胜戴来聊应节，鼓箫鸣处已祈田。\n花梢柳眼争明媚，溪色山光愈翠鲜。\n生菜春盘谁与送，玉人纤手自婵娟。",
        "dynasty": "宋",
        "collection_info": null
    },
    {
        "title": "春词二十首  其一",
        "author": "李纲",
        "content": "一树梨花傍小轩，结根幽寂更芳妍。\n东君有意怜流落，故遣瑶姿堕目前。",
        "dynasty": "宋",
        "collection_info": null
    },
    {
        "title": "春词二十首  其二",
        "author": "李纲",
        "content": "晚来急雨作轻寒，只恐梨花落点残。\n唤起小童窗外看，玉妃何事泪栏干。",
        "dynasty": "宋",
        "collection_info": null
    },
    {
        "title": "春词二十首  其三",
        "author": "李纲",
        "content": "花开好鸟晓关关，惊觉幽窗小梦残。\n宿酒未醒慵起早，透帘红日上三竿。",
        "dynasty": "宋",
        "collection_info": null
    },
    {
        "title": "春词二十首  其四",
        "author": "李纲",
        "content": "萧萧槛外翠琅玕，瘦节疏枝特地寒。\n谁谓幽居太寥闲，此君长此结清欢。",
        "dynasty": "宋",
        "collection_info": null
    },
    {
        "title": "春词二十首  其五",
        "author": "李纲",
        "content": "春光淡荡一番新，花气氛氲恼杀人。\n只恐花飞春又老，须将酩酊对芳辰。",
        "dynasty": "宋",
        "collection_info": null
    },
    {
        "title": "春词二十首  其六",
        "author": "李纲",
        "content": "清晨开卷坐幽窗，深注炉烟一缕香。\n汲水养花颜色好，向人端似炫新粧。",
        "dynasty": "宋",
        "collection_info": null
    },
    {
        "title": "春词二十首  其七",
        "author": "李纲",
        "content": "春日迟迟午睡浓，梦魂飞过浙江东。\n无端花底间关舌，唤起搔头两鬓蓬。",
        "dynasty": "宋",
        "collection_info": null
    },
    {
        "title": "春词二十首  其八",
        "author": "李纲",
        "content": "寂寂春林杜宇啼，劝人只道不如归。\n我今归思何须劝，借尔翩翻两翅飞。",
        "dynasty": "宋",
        "collection_info": null
    },
    {
        "title": "春词二十首  其九",
        "author": "李纲",
        "content": "春色困人浑似酒，花枝照眼恰如人。\n东君若解怜愁客，莫使花飞减却春。",
        "dynasty": "宋",
        "collection_info": null
    },
    {
        "title": "春词二十首  其一○",
        "author": "李纲",
        "content": "漠漠轻烟度短墙，春寒料峭怯罗裳。\n惜春只怕多风雨，云影披离漏日光。",
        "dynasty": "宋",
        "collection_info": null
    },
    {
        "title": "春词二十首  其一一",
        "author": "李纲",
        "content": "幽禽百啭舌如簧，院宇深深花木香。\n飘泊伤春惟泥酒，不知林外已斜阳。",
        "dynasty": "宋",
        "collection_info": null
    },
    {
        "title": "春词二十首  其一二",
        "author": "李纲",
        "content": "谁使鸣禽自在啼，感春端似惜芳时。\n一枝暂寄休饶舌，静处须防挟弹儿。",
        "dynasty": "宋",
        "collection_info": null
    },
    {
        "title": "春词二十首  其一三",
        "author": "李纲",
        "content": "春来南国蔼韶光，百卉嫣然竞早芳。\n语燕啼莺将婉娈，游蜂舞蝶已颠狂。",
        "dynasty": "宋",
        "collection_info": null
    },
    {
        "title": "春词二十首  其一四",
        "author": "李纲",
        "content": "青鸟飞来动槛花，翠衿绀趾咔交加。\n向人自解传消息，疑是来从阿母家。",
        "dynasty": "宋",
        "collection_info": null
    },
    {
        "title": "春词二十首  其一五",
        "author": "李纲",
        "content": "微月笼云黯淡明，忽闻索索雨来声。\n可怜窗外梨花老，一夜飘残雪片轻。",
        "dynasty": "宋",
        "collection_info": null
    },
    {
        "title": "春词二十首  其一六",
        "author": "李纲",
        "content": "聒聒鸣鸠唤雨来，萧萧寒响滴空阶。\n不知逐客伤春恨，多少残英点翠苔。",
        "dynasty": "宋",
        "collection_info": null
    },
    {
        "title": "春词二十首  其一七",
        "author": "李纲",
        "content": "飘风骤雨饷时间，堕蕊飞花满地殷。\n自是羣芳将结实，非关风雨故摧残。",
        "dynasty": "宋",
        "collection_info": null
    },
    {
        "title": "春词二十首  其一八",
        "author": "李纲",
        "content": "桃花零落逐风飞，地上红多枝上稀。\n春色陡然归艷杏，梢头还欲衒芳菲。",
        "dynasty": "宋",
        "collection_info": null
    },
    {
        "title": "春词二十首  其一九",
        "author": "李纲",
        "content": "南方春早花亦早，烂熳开尽枝头红。\n记得上林当此际，游人殊未探芳丛。",
        "dynasty": "宋",
        "collection_info": null
    },
    {
        "title": "春词二十首  其二○",
        "author": "李纲",
        "content": "一年春事遽如许，千里旅愁何似生。\n浊酒饮余惟五合，残书读尽忽三更。",
        "dynasty": "宋",
        "collection_info": null
    },
    {
        "title": "用韵赋梅花三首  其一",
        "author": "李纲",
        "content": "寒梅几树开前村，靓粧绰约归仙魂。\n横斜影落石溪浅，皓洁色洗烟岚昏。\n幽香暗动松竹径，清格自羞桃李园。\n穷冬万里霜雪积，独得一点阳和温。\n冰姿最宜夜月白，玉彩更炫朝霞暾。\n明妃失意去朔漠，阿娇无宠扃长门。\n芳容寂寂谁復顾，雅意耿耿今何言。\n天涯相对且相乐，为尔吸尽黄金樽。",
        "dynasty": "宋",
        "collection_info": null
    },
    {
        "title": "用韵赋梅花三首  其二",
        "author": "李纲",
        "content": "草木冻死山中村，惟有梅花能返魂。\n孤根不怕雪霜苦，冷艷似笑风云昏。\n披芳独占歳寒地，擢秀肯待春风园。\n溪边寒影自的的，月裏皓色还温温。\n飘零疏雨夕烟瞑，厌浥清露晨光暾。\n玉妃游戏隘昆阆，缟衣飞出瑶台门。\n幽姿耿介不可狎，欲问所以难为言。\n嗅花嚼蕊更奇绝，侑我一醉玻璃罇。",
        "dynasty": "宋",
        "collection_info": null
    },
    {
        "title": "用韵赋梅花三首  其三",
        "author": "李纲",
        "content": "云山缥缈烟水村，嫣然顾我惊离魂。\n凝情不语自脉脉，旅愁易感方昏昏。\n我家梁溪富泉石，雪裏数株开北园。\n天涯相见一笑粲，玉色不减当时温。\n为君清夜不成寐，月落已见东方暾。\n会栽千树徧绿野，岂羡五柳垂衡门。\n临风三嗅长太息，欲辩此意还忘言。\n何当归去老三径，携幼入室酒盈樽。",
        "dynasty": "宋",
        "collection_info": null
    },
    {
        "title": "再赋一首",
        "author": "李纲",
        "content": "十年不踏江南村，想像梅花劳梦魂。\n岂惟捧心笑西子，只恐举步迷东昏。\n繁英恍讶羣玉府，堕蕊悄愁金谷园。\n冰肌自饮晨露白，粉质不浴骊汤温。\n我行闽岭喜入眼，皓彩照耀咸池暾。\n烟凝云惨更愁绝，积雪欲堆袁安门。\n天香国艷世无匹，何用苦死教能言。\n吹残楼角真可惜，莫厌秉烛临芳樽。",
        "dynasty": "宋",
        "collection_info": null
    },
    {
        "title": "吴慎微邓志宏同游陈氏园",
        "author": "李纲",
        "content": "我本惜春人，常恐春色老。\n沙阳渺天南，春到一何早。\n羣芳忽烂漫，自觉被春恼。\n招邀适名园，景物得幽讨。\n灿灿桃李妍，娟娟松竹好。\n虚室自含风，迴塘已生草。\n酌酒对芳菲，论文慰怀抱。\n瓌奇窥李杜，寒色笑郊岛。\n软语既温温，髙谈方浩浩。\n二子若骅骝，轻车驾长道。\n而我正飘蓬，摧残已枯槁。\n家在天一涯，情若风中翿。\n幸然得相从，豁我忧心捣。\n青春能几时，落花看又扫。\n宁辞金罍空，坐使玉山倒。\n世事可两忘，悠悠信苍昊。",
        "dynasty": "宋",
        "collection_info": null
    },
    {
        "title": "邓纯彦家兰盛开见借一本  其一",
        "author": "李纲",
        "content": "谁道幽兰是国香，山林僻处更芬芳。\n从今借得佳人佩，伴我春堂昼梦长。",
        "dynasty": "宋",
        "collection_info": null
    },
    {
        "title": "邓纯彦家兰盛开见借一本  其二",
        "author": "李纲",
        "content": "特地闻时却不香，暗中芬馥度微芳。\n寂然鼻观圆通处，深院无人春昼长。",
        "dynasty": "宋",
        "collection_info": null
    },
    {
        "title": "邓纯彦家兰盛开见借一本  其三",
        "author": "李纲",
        "content": "喷了清香开了花，却归盆槛付公家。\n来春花发香尤好，预借幽根茁露芽。",
        "dynasty": "宋",
        "collection_info": null
    },
    {
        "title": "邓纯彦家兰盛开见借一本  其四",
        "author": "李纲",
        "content": "纤纤碧叶浅黄花，暗淡香飘物外家。\n培壅莫教摧露下，春风岁岁长灵芽。",
        "dynasty": "宋",
        "collection_info": null
    },
    {
        "title": "次韵陈介然幽兰翠柏之作 幽兰 其一",
        "author": "李纲",
        "content": "幽兰出深林，得上君子堂。\n置之顾盼地，蔼蔼振余光。\n春风茁其芽，暗淡飘天香。\n刈防岂无用，授梦方荐祥。\n纫佩美屈子，披风快襄王。\n秋髙白露下，摧折增感伤。\n愿与菊同瘁，羞随莸并长。\n收根归旧林，肯改无人芳。",
        "dynasty": "宋",
        "collection_info": null
    },
    {
        "title": "次韵陈介然幽兰翠柏之作 幽兰 其二",
        "author": "李纲",
        "content": "温风茁幽兰，采掇置中堂。\n孤根亦何有，借此轩墀光。\n耿耿不自惜，凄微泛余香。\n萧然山林姿，讵是邦家祥。\n譬犹美芹子，乃以荐君王。\n弃置固其宜，零落谁復伤。\n赋诗慰寂寞，念子故意长。\n愿言同心人，去去扬清芳。",
        "dynasty": "宋",
        "collection_info": null
    },
    {
        "title": "次韵陈介然幽兰翠柏之作 翠柏 其一",
        "author": "李纲",
        "content": "翠柏方岁寒，独立羣木外。\n不为众所知，此理实难会。\n惜哉结根浅，未使极髙大。\n天风动虬枝，萧瑟起清籁。\n傥无斤斧残，会拂千丈黛。\n空余霄汉志，不逐雪霜改。\n委弃老空山，浩荡付玄宰。",
        "dynasty": "宋",
        "collection_info": null
    },
    {
        "title": "次韵陈介然幽兰翠柏之作 翠柏 其二",
        "author": "李纲",
        "content": "崇冈有翠柏，擢榦烟霭外。\n託非不得地，据此羣山会。\n青青歳寒姿，自许百围大。\n舞月散清影，号风振虚籁。\n谁云根如石，已见色参黛。\n幽人挺髙怀，顾我颜不改。\n知音自昔难，多财为尔宰。",
        "dynasty": "宋",
        "collection_info": null
    },
    {
        "title": "次韵邓志宏梅花",
        "author": "李纲",
        "content": "空山极望皆黄苇，欲挽天河聊一洗。\n溪边的皪见梅花，冷蘂疏枝澹烟水。\n安得健步移我堂，清夜桂魄来孤光。\n人寰尘土飞不到，鼻观寂寂闻天香。\n吾衰文思久不起，见子新诗端可喜。\n落英坐使笑天桃，结实定知非苦李。\n年来踪迹堕空蒙，与子追随邈未穷。\n琢磨妙句觑天巧，为我一振诗家风。",
        "dynasty": "宋",
        "collection_info": null
    },
    {
        "title": "上元日二首  其一",
        "author": "李纲",
        "content": "去年玉辇侍端门，灯满鳌山讶晓暾。\n寂寞沙阳山水裏，也将膏火照黄昏。",
        "dynasty": "宋",
        "collection_info": null
    },
    {
        "title": "上元日二首  其二",
        "author": "李纲",
        "content": "应为飘零有故侯，竞将灯火簇溪楼。\n田夫野妇盈衢巷，怪我还能与共游。",
        "dynasty": "宋",
        "collection_info": null
    },
    {
        "title": "墨戏六首 拳蠧",
        "author": "李纲",
        "content": "屈折金石瘦，偃蹙虬龙怒。\n萧然少生意，端为根中蠧。",
        "dynasty": "宋",
        "collection_info": null
    },
    {
        "title": "墨戏六首 枯折",
        "author": "李纲",
        "content": "歳晚风号寒，琅玕半吹折。\n虽残栖鳯枝，终抱凌霄节。",
        "dynasty": "宋",
        "collection_info": null
    },
    {
        "title": "墨戏六首 宿枝",
        "author": "李纲",
        "content": "疏筠轻带粉，老叶饱经霜。\n试问枝头实，何年集鳯凰。",
        "dynasty": "宋",
        "collection_info": null
    },
    {
        "title": "墨戏六首 新叶",
        "author": "李纲",
        "content": "解箨能几日，成阴不待春。\n天然为谁笑，风露一枝新。",
        "dynasty": "宋",
        "collection_info": null
    },
    {
        "title": "墨戏六首 引根",
        "author": "李纲",
        "content": "土润引新萌，虬鞭独处行。\n此君人不厌，何惜满林生。",
        "dynasty": "宋",
        "collection_info": null
    },
    {
        "title": "墨戏六首 迸笋",
        "author": "李纲",
        "content": "养就箨龙儿，斓斑角未齐。\n斧斤休纵手，会看拂云霓。",
        "dynasty": "宋",
        "collection_info": null
    },
    {
        "title": "六竹外尚有偃风顶雨二本留故家志宏欲之而未得戏作绝句附卷末庶几异日悉归志宏也",
        "author": "李纲",
        "content": "六様根茎妙入神，两枝风雨更清新。\n此君族类须收拾，莫使飘零叹失身。",
        "dynasty": "宋",
        "collection_info": null
    },
    {
        "title": "再用陈园韵示邓志宏",
        "author": "李纲",
        "content": "青松更雪霜，始见枝干老。\n挺然节操士，安用致身早。\n吾衰习禅观，颇觉得无恼。\n每于文字间，未免尚穷讨。\n遇物空吟哦，愧乏句语好。\n有时肆狂言，自哂太草草。\n儒生舍翰墨，无与寄幽抱。\n富贵非所愿，神仙渺云岛。\n宁知万卷中，养此一气浩。\n子若汗血驹，振辔千里道。\n我如铩翮鸿，毛羽半摧槁。\n适然相值遇，岂异宛丘翿。\n新诗迭唱酬，险韵类虚捣。\n文章虽末技，尘语贵除扫。\n勉哉扛鼎力，迴此狂澜倒。\n此外復何为，穷通付旻昊。",
        "dynasty": "宋",
        "collection_info": null
    },
    {
        "title": "惜花",
        "author": "李纲",
        "content": "瓶水养花花已老，零落春风寒不扫。\n从教几案积残红，尚有余香慰衰槁。",
        "dynasty": "宋",
        "collection_info": null
    },
    {
        "title": "乘兴游邓季明园池邀志宏同会再赋陈园韵",
        "author": "李纲",
        "content": "幽人筑小圃，自乐不知老。\n闻名虽已熟，相见苦不早。\n忘怀倾盖间，什我羁旅恼。\n春风入芳林，乘兴聊一讨。\n嘉葩寒未开，美木晴更好。\n飘零桃与杏，残红委烟草。\n急令招小阮，谈笑款清抱。\n披襟步方池，散策穷远岛。\n翛然适我情，忘此归志浩。\n人生暂寄身，宠辱何足道。\n舐痔得车多，未可骄黄槁。\n一杯且相属，起舞不须翿。\n文楸响玉子，更试兵家捣。\n羸形乍泉涨，猛势惊电扫。\n应怜客素痴，屡劝罚觥倒。\n归待月华生，清光满春昊。",
        "dynasty": "宋",
        "collection_info": null
    },
    {
        "title": "招陈几叟小饮",
        "author": "李纲",
        "content": "开樽欲约玉川子，致鲤先遣长鬚奴。\n春时海燕光涎涎，风暖城乌尾毕逋。\n幸有异书并古字，可无白饭与青刍。\n虚堂隐几共谈笑，应信今吾非故吾。",
        "dynasty": "宋",
        "collection_info": null
    },
    {
        "title": "志宏以墨戏见遗并贶古风次韵答之且归其画",
        "author": "李纲",
        "content": "老坡墨戏吾最许，雨叶风枝无点上。\n幽怀寄此管城颖，妙质森然会稽楮。\n要须胸次竹先成，故使落笔前无古。\n披图但爱凌云姿，作赞愧乏惊人语。\n嗟予迂阔与世疏，酷嗜栽培如老圃。\n筑园会与种千竿，开国便胜封万户。\n遗予此画意已勤，夺人之好道所御。\n封题依旧送书房，得画何如得竹愈。",
        "dynasty": "宋",
        "collection_info": null
    },
    {
        "title": "再用奴字韵呈几叟",
        "author": "李纲",
        "content": "平生志尚在丘壑，肯学卫霍追匈奴。\n绵上之田方欲隐，草堂之灵休谢逋。\n富贵于人何翅梦，理义悦我真如刍。\n晚交夫子谈道妙，应笑连叔惊肩吾。",
        "dynasty": "宋",
        "collection_info": null
    },
    {
        "title": "以墨戏归志宏復有诗来次韵答之",
        "author": "李纲",
        "content": "玉局老仙人共许，秀骨于今已黄土。\n人间无復见文章，空余戏墨归囊楮。\n子能藏蓄真好事，便可秘惜传千古。\n试将短句赞幽姿，却对此君难下语。\n年来懒惰百事废，欲把锄犂逐农圃。\n会栽修竹满园池，为引清风到庭户。\n子诗往復句益奇，发我狂吟那可御。\n超然对竹更吟诗，此病未知谁得愈。",
        "dynasty": "宋",
        "collection_info": null
    },
    {
        "title": "再次韵",
        "author": "李纲",
        "content": "落笔萧森遽如许，墨为根茎纸为土。\n眉山作此共言好，譬犹字法称虞褚。\n世人画竹不画意，谩舍丹青欲侔古。\n胸中干叶本天成，心手应时那可语。\n此君于我定有缘，每念移根栽小圃。\n开图忽见数株新，却怪龙孙入吾户。\n年来几欲断吟哦，照眼还成自难御。\n发缄又復读佳篇，诗癖遥知犹未愈。",
        "dynasty": "宋",
        "collection_info": null
    },
    {
        "title": "志宏復有诗来再赋两篇为报念其往復之无已也故寓意卒章以止之  其一",
        "author": "李纲",
        "content": "平生爱竹端自许，欲种千竿满吾土。\n岂知好物不须多，只费东坡数番楮。\n酒酣弄笔写寒姿，一洗丹青空万古。\n我今观画已萧然，矧对吟风如共语。\n渊明荒径便抛官，仲子辞官归灌圃。\n终年端坐饱太仓，更欲此君长傍户。\n亦知两者固难兼，无那幽怀终不御。\n纵教富贵欲何为，不若归来栽竹愈。",
        "dynasty": "宋",
        "collection_info": null
    },
    {
        "title": "志宏復有诗来再赋两篇为报念其往復之无已也故寓意卒章以止之  其二",
        "author": "李纲",
        "content": "数君妙质来何许，生气森森如得土。\n依然对此未忘情，亦欲怀之恨无楮。\n宿枝新叶自清妍，蠧拳枯折尤奇古。\n已将金玉照双眸，更得珠玑编好语。\n男儿学古贵根源，余力游兹文翰圃。\n沈思六艺见同归，纵览百家知异户。\n浩然养气塞天渊，沛若江河知孰御。\n却怜雕斵愁肺肝，但莫苦吟当自愈。",
        "dynasty": "宋",
        "collection_info": null
    },
    {
        "title": "读李白集用奴字韵",
        "author": "李纲",
        "content": "谪仙英豪盖一世，醉使力士如使奴。\n当时左右悉谀佞，惊怪恇怯应逃逋。\n我生端在千载后，祭公只用一束刍。\n遗编凛凛有生气，玩味无斁谁如吾。",
        "dynasty": "宋",
        "collection_info": null
    },
    {
        "title": "春雨",
        "author": "李纲",
        "content": "春晚雨声碎，天深云影低。\n萧萧度远岫，脉脉涨前溪。\n芳润归花蕾，清寒作燕泥。\n池塘梦生草，碧色已凄迷。",
        "dynasty": "宋",
        "collection_info": null
    },
    {
        "title": "春意",
        "author": "李纲",
        "content": "春鸟窥绿窗，踏落庭前花。\n美人为之笑，鬓脚风中斜。\n不惜花踏残，只愁鸟惊去。\n姹娅背人飞，林深无觅处。",
        "dynasty": "宋",
        "collection_info": null
    },
    {
        "title": "平津閤晚雨",
        "author": "李纲",
        "content": "暮雨带风急，春云乱眼低。\n凄凉倚虚閤，湍激瞰回溪。\n烟远桃花浪，山寒锦障泥。\n江乡何处是，天阔望中迷。",
        "dynasty": "宋",
        "collection_info": null
    },
    {
        "title": "春昼书怀",
        "author": "李纲",
        "content": "春院沈沈昼掩关，坐看云起面前山。\n静中图史尤多味，身外功名已厚颜。\n匣砚细磨鸲鹆眼，茶瓯深泛鹧鸪斑。\n簿书粗了无余事，更有何人似我閒。",
        "dynasty": "宋",
        "collection_info": null
    },
    {
        "title": "春雪  其一",
        "author": "李纲",
        "content": "怪底春来暖太深，忽惊雪片堕层阴。\n廉纤带雨初犹薄，散漫随风遽不禁。\n光炫峰峦皆玉色，寒侵花木欲灰心。\n沙阳逐客家何在，拥鼻凄凉但越吟。",
        "dynasty": "宋",
        "collection_info": null
    },
    {
        "title": "春雪  其二",
        "author": "李纲",
        "content": "东君也解惜芳容，故把冰花密密封。\n索索响寒窗外竹，亭亭戴白岭头松。\n只惊满眼飘风絮，不觉濒溪卧玉龙。\n身在天涯归未得，浇愁直欲倒千钟。",
        "dynasty": "宋",
        "collection_info": null
    },
    {
        "title": "食笋蕨",
        "author": "李纲",
        "content": "太官饱食厌羶腥，却喜沙阳有竹萌。\n山蕨迩来尤脆美，一杯聊试煮坡羮。",
        "dynasty": "宋",
        "collection_info": null
    },
    {
        "title": "学草书",
        "author": "李纲",
        "content": "平生行事见真书，草圣空惭点画疏。\n今日试临寒食帖，却疑羲献不难如。",
        "dynasty": "宋",
        "collection_info": null
    },
    {
        "title": "次韵志宏见示春雪长句",
        "author": "李纲",
        "content": "百花烂漫如冶容，颇讶陡然春色浓。\n那知忽作三尺雪，草木洗尽羣芳空。\n六英飘舞片片好，谁与刻削嗟神工。\n溪山恍在玉壶裏，楼观飞出瑶台中。\n却怜极目皆皓素，不復零落伤残红。\n幽人栩栩应梦蝶，落絮漠漠方黏蜂。\n虚堂兀坐清入骨，欲期汗漫游鸿蒙。\n剡溪访戴久寂寞，安得一御泠然风。\n年来端恐诗道穷，幸予佳句时争锋。\n客愁已剧更赋雪，半夜吟苦天地白。",
        "dynasty": "宋",
        "collection_info": null
    },
    {
        "title": "雪霁",
        "author": "李纲",
        "content": "梦残钟鼓报新晴，虚幌遥看晓日昇。\n云外崔嵬犹负雪，石间清浅欲销冰。\n春归花草蜂寻侣，巢寄檐楹燕语朋。\n貂敝不禁寒料峭，客愁惟藉酒凭陵。",
        "dynasty": "宋",
        "collection_info": null
    },
    {
        "title": "次韵陆敦礼留题皇华驿二首  其一",
        "author": "李纲",
        "content": "貂裘端恐敝缁尘，勇向明时乞得身。\n却拥紫荷来握节，遥知白鹿已随轮。\n棣华辉映蕃宣地，篇什流传放逐人。\n只恐晋江难久驻，为将直道福生民。",
        "dynasty": "宋",
        "collection_info": null
    },
    {
        "title": "次韵陆敦礼留题皇华驿二首  其二",
        "author": "李纲",
        "content": "宫漏初残唱晓鷄，周庐同守禁城扉。\n龙墀密簉鹓鸾羽，玉殿先瞻日月衣。\n青琐笑谈情已厚，皂囊章奏意何稀。\n拥旄昼绣方如意，也念飘零未得归。",
        "dynasty": "宋",
        "collection_info": null
    },
    {
        "title": "溪涨  其一",
        "author": "李纲",
        "content": "中宵骤雨驾惊雷，逗晓盘涡毂浪来。\n端恐溪神似河伯，望洋向若始知咍。",
        "dynasty": "宋",
        "collection_info": null
    },
    {
        "title": "溪涨  其二",
        "author": "李纲",
        "content": "雨过浑流涨晓溪，茫茫烟水拍春堤。\n凄凉柱史凭虚阁，犹忆都城水自西。",
        "dynasty": "宋",
        "collection_info": null
    },
    {
        "title": "志宏以牡丹酴醿见遗戏呼牡丹为道州长且许时饷酴醿作二诗以报之 牡丹",
        "author": "李纲",
        "content": "我昔驱车游洛阳，正值名圃开花王。\n嫣然万本斗妍媚，雕槛绰约罗红粧。\n风枝似响湘浦佩，露苞如浴骊山汤。\n乍惊照眼国色好，更觉扑鼻春风香。\n鞓红檀点玉版白，细叶次第舒幽房。\n玉奴纤指尚余捻，鹤翎坐恐随风翔。\n就中品格最奇特，共许魏紫并姚黄。\n千金不惜买一醉，少年浑欲花底狂。\n归来试作牡丹谱，未服秉笔惟欧阳。\n自从游宦多感伤，况此远谪闽山傍。\n谛观世味如嚼蜡，惜花未免犹膏肓。\n亦知春色到庭户，不见此花如未尝。\n子于何处得一本，赠我意厚诚难忘。\n戏言剑浦此为最，聊试呼作道州长。\n化工雕刻无厚薄，地气培植非其乡。\n虽云单叶不入品，无那富艷踰羣芳。\n愿言爱惜勿嘲诮，且醉玉斝酬韶光。",
        "dynasty": "宋",
        "collection_info": null
    },
    {
        "title": "志宏以牡丹酴醿见遗戏呼牡丹为道州长且许时饷酴醿作二诗以报之 酴醿",
        "author": "李纲",
        "content": "残阴未许春光洩，喷作沙阳三尺雪。\n摧伤花卉尽枯槎，惟有酴醿寒更茁。\n幽人早起傍园林，独喜枝头琼蘂缀。\n应怜逐客正凄凉，折赠殷勤慰愁绝。\n清香馥郁坐中飘，汲水养之殊未歇。\n和烟带露愈芬芳，更许幽丛时为撷。\n愁霖连日作轻寒，寂寂禅扉方昼闭。\n春风骀荡好幽寻，安得连拳挂雌霓。",
        "dynasty": "宋",
        "collection_info": null
    },
    {
        "title": "志宏见和再次前韵 牡丹",
        "author": "李纲",
        "content": "半夜疏钟来景阳，美人梳洗随君王。\n天然意态已倾国，何用苦死催严粧。\n朱颜半酡宁着酒，玉肤自滑非临汤。\n铅华固美岂真色，兰麝虽馥非天香。\n我观牡丹正如此，勾栏横槛为雕房。\n乍惊神女峡中见，只恐弄玉云间翔。\n檀心点点晕深紫，金蘂簇簇摇金黄。\n坐令杂花为婢妾，解使蜂蝶成颠狂。\n临风袅袅更妍好，浑如舞袖踏春阳。\n芳根最是洛中盛，安得千本栽砌傍。\n惜花惟怕春色老，此癖谁与鍼其肓。\n沙阳春晚始一见，如有异味争先尝。\n蜡封剪处持送我，念子此意何时忘。\n禅关兀坐无与语，迟迟昼景方舒长。\n对花把酒不知醉，醒后还復悲殊乡。\n佳篇酬和慰落寞，清丽欲与花争芳。\n吟哦愈苦诗愈好，去去惜此窗前光。",
        "dynasty": "宋",
        "collection_info": null
    },
    {
        "title": "志宏见和再次前韵 酴醿",
        "author": "李纲",
        "content": "寒过春光还漏洩，酴醿架上花如雪。\n轻盈皓色讶梅开，芬馥清香胜兰茁。\n龙鬚初引翠蔓长，玉质全看素英缀。\n结成幽洞自深沈，荫此芳醪更奇绝。\n铜瓶只浸两三枝，香在根尘都不歇。\n幽人赠我意已勤，却愧终朝烦采撷。\n子美惟愁花欲飞，渊明自爱门常闭。\n寻芳须趁春未残，更喜晴天垂彩霓。",
        "dynasty": "宋",
        "collection_info": null
    },
    {
        "title": "次韵招志宏见过",
        "author": "李纲",
        "content": "旰起禅房只杜门，忽思嘉客共论文。\n连山雾雨密难解，隐耳雷霆惊乍闻。\n我向图书端作蠧，子今胸抱欲吞云。\n春堂谈笑能相就，为把沈烟细细焚。",
        "dynasty": "宋",
        "collection_info": null
    },
    {
        "title": "再赋酴醿赠志宏",
        "author": "李纲",
        "content": "春入酴醿如愤洩，翻空万点枝头雪。\n浓花嫩蘂满柔柯，应笑蓬葭春亦茁。\n东君端的衒工夫，故把琼酥巧粧缀。\n含风触处便氛氲，带月看时更清绝。\n幽香移入小斋中，独比余花最难歇。\n子应怜我惜春光，刺手鈎衣几番撷。\n却嗟草木本无情，亦解随时自开闭。\n对花一醉更翻书，醉裏犹能读为霓。",
        "dynasty": "宋",
        "collection_info": null
    },
    {
        "title": "题陈氏隐圃佚老堂二十韵",
        "author": "李纲",
        "content": "处世如大梦，悟者能有几。\n钟鸣漏已尽，躭着不知止。\n贤哉颍川公，纔老即谢事。\n悬车筑园池，归作隐君子。\n大块方逸我，顺之聊復尔。\n燕居二十年，坐进端为此。\n委形虽物化，妙湛本无死。\n我来恨不及，犹喜识其嗣。\n鬓眉皓已霜，眸子炯如水。\n头着白纶巾，萧散真晋士。\n传家有髙风，何必拾青紫。\n衡门久不开，荒径为我洗。\n相携步方塘，春渌涨清泚。\n修篁间苍松，新槐杂嘉卉。\n断桥堆露箨，危架引烟蘂。\n荫庭桂团团，迭涧石齿齿。\n萧森无俗姿，旷远含古意。\n慰我放逐情，翛然百忧弭。\n缅怀前人风，安得九原起。\n相过不厌频，追随从此始。",
        "dynasty": "宋",
        "collection_info": null
    },
    {
        "title": "余赋佚老堂志宏见和復用前韵成一篇呈兴宗",
        "author": "李纲",
        "content": "人生期百年，得老亦无几。\n超然髙世士，急流贵勇止。\n挂冠神武门，不与王侯事。\n驱车返田庐，出关随父子。\n宁知千载后，夫子亦云尔。\n虚堂号佚老，游息长在此。\n心閒齐物我，漏尽谢生死。\n遗德蔼清芬，承家有贤嗣。\n行年踰六十，遇物如止水。\n岂惟诗家流，端是林下士。\n闭关园日涉，不种红与紫。\n满庭松桂香，月露浩如洗。\n风篁自萧萧，池溜方泚泚。\n知我却叩门，锄榛出芳卉。\n杞菊初长苗，棠梨半含蘂。\n清谈款襟抱，忘此德与齿。\n境幽人復佳，发我斐然意。\n作诗挂楹间，拙恶何时弭。\n邓侯亦可人，佳句实予起。\n抱膝更长吟，芜音惭四始。",
        "dynasty": "宋",
        "collection_info": null
    },
    {
        "title": "寒食五首  其一",
        "author": "李纲",
        "content": "往歳遇寒食，亲宾相与娱。\n飘零客异土，对之浑若无。\n岂不念佳节，寸心愁欲枯。\n花间有好乌，劝我提葫芦。\n一醉聊自适，醉梦归东吴。",
        "dynasty": "宋",
        "collection_info": null
    },
    {
        "title": "寒食五首  其二",
        "author": "李纲",
        "content": "异县遇寒食，怅然怀我家。\n千里遥相望，各在天一涯。\n佳节无与同，冉冉悲年华。\n鸣禽花底聒，舞燕风中斜。\n物情各自遂，羁束诚可嗟。",
        "dynasty": "宋",
        "collection_info": null
    },
    {
        "title": "寒食五首  其三",
        "author": "李纲",
        "content": "天涯遇寒食，嘉节无与对。\n独酌一杯酒，慷慨使心痗。\n来者或可追，既往那復悔。\n翛然畎亩心，敢忘犬马爱。\n之推自欲隐，去去何所怼。",
        "dynasty": "宋",
        "collection_info": null
    },
    {
        "title": "寒食五首  其四",
        "author": "李纲",
        "content": "嘉节遇寒食，春阴犹作寒。\n闽人不知重，浑作等閒看。\n饧粥不復煮，青枫谁与鑚。\n开窗延霁景，修竹正团栾。\n翠眉双侍女，对此一樽残。",
        "dynasty": "宋",
        "collection_info": null
    },
    {
        "title": "寒食五首  其五",
        "author": "李纲",
        "content": "逐客已凄凉，矧復值寒食。\n花深日迟迟，院静春寂寂。\n雨余山吐青，日落霞扫赤。\n浙江渺何在，三月无消息。\n弃置勿復陈，吾心乃如石。",
        "dynasty": "宋",
        "collection_info": null
    },
    {
        "title": "清明日",
        "author": "李纲",
        "content": "忆昔叨尘寓帝京，春光淡荡值清明。\n赐来新火传红蜡，煮就香糜和白饧。\n游女踏青寻苑草，戏童引线送风筝。\n沙阳寂寞都无此，卧看山云听水声。",
        "dynasty": "宋",
        "collection_info": null
    },
    {
        "title": "上巳日",
        "author": "李纲",
        "content": "暮春祓禊集簪裾，锡燕昆明咏乐胥。\n宝马骁腾随鼓吹，綵舟曼衍戏龙鱼。\n闽山放逐家何在，帝里风光乐自如。\n嘉节只添迁客恨，寛恩何日赋归欤。",
        "dynasty": "宋",
        "collection_info": null
    },
    {
        "title": "晏起",
        "author": "李纲",
        "content": "清明已过初短宵，春气困人如浊醪。\n院深人静不知晓，虚堂一枕方陶陶。\n觉来红日髙三丈，竹影扶疏风叶响。\n披衣散髮久逍遥，髣髴枕痕犹颊上。\n却思昔簉鹓鹭班，每听朝鸡长惨颜。\n戴星侵月未为苦，衝风冒雨长艰难。\n何如谪堕溪山裏，钟鼓不闻春睡美。\n先生梦觉本来齐，更与睡乡重作纪。",
        "dynasty": "宋",
        "collection_info": null
    },
    {
        "title": "戒酒",
        "author": "李纲",
        "content": "吾初不解饮，涓滴莫下嚥。\n自从游宦来，稍稍颇称善。\n譬犹怯懦士，习惯亦能战。\n作气欲吞敌，贾勇乃求殿。\n迂愚撄重衅，飘泊旅异县。\n怀家路迢迢，惜春花片片。\n浇愁欲千钟，燕客卑九献。\n浩如鲸吸川，无那壶浮箭。\n欢然偶过量，浅狭诚易见。\n噎呕九藏翻，昏瞀两目眩。\n宿酲味尤恶，累日不欲膳。\n吾生如浮沤，急景若奔电。\n学道贵清虚，为文欲精錬。\n胡为事杯杓，无乃废笔砚。\n先生一石醉，待诏三升恋。\n枕曲与藉糟，自污何足羡。\n从今梁溪翁，无復醉乡愿。",
        "dynasty": "宋",
        "collection_info": null
    },
    {
        "title": "岩桂",
        "author": "李纲",
        "content": "闽山气候真不常，浪蘂浮花浑欲狂。\n团团岩桂着春雨，擢秀不待秋风凉。\n微舒嫩叶玉剪碧，巧缀碎颗金排黄。\n木如犀理自坚緻，喷作十里旃檀香。\n沙阳满眼皆此树，安得白露零清商。\n芳根端可伴真隐，他日移植梁溪傍。",
        "dynasty": "宋",
        "collection_info": null
    },
    {
        "title": "志宏送岩桂并惠长篇求予赋诗次韵答之",
        "author": "李纲",
        "content": "我来闽岭值春月，坐见园林花竞茁。\n殷红枝上破燕脂，嫩白稍头开玉雪。\n平生苦吟缘爱奇，对花岂忍都无诗。\n愧将拙句写天巧，但把浊酒酬春晖。\n适来岩桂花尤好，乱缀黄英向青昊。\n非时似欲斗羣芳，草木无情亦相恼。\n栟榈送花来觅句，端恐梁溪得归去。\n谪官且作九年期，家在天涯那復顾。\n何时万里吹秋风，清香伴此金芙蓉。\n临风一醉百忧散，看子挥毫如彩虹。",
        "dynasty": "宋",
        "collection_info": null
    },
    {
        "title": "春暮平津晚望",
        "author": "李纲",
        "content": "风迴雨霁已春残，景色苍茫杳霭间。\n芳草渡头看绿树，白云飞处见青山。\n莺啼燕语愁肠断，亲老家遥泪点斑。\n却笑腐儒何所用，征商偷得半时閒。",
        "dynasty": "宋",
        "collection_info": null
    },
    {
        "title": "寄诸弟",
        "author": "李纲",
        "content": "自取飘零不復云，索居终日念离羣。\n送书未见来黄耳，陟岵惟知望白云。\n素髮偏亲乌鸟急，青春诸季棣华分。\n天涯只有思家切，须使音声不辍闻。",
        "dynasty": "宋",
        "collection_info": null
    },
    {
        "title": "寄内",
        "author": "李纲",
        "content": "南迁道远不相携，锦字还嗟雁到迟。\n玉臂云鬟同夜月，绣屏金鸭独香帷。\n诸儿应解勤修习，稚女遥怜弄喔咿。\n何日得归同隐志，孟光举案定齐眉。",
        "dynasty": "宋",
        "collection_info": null
    },
    {
        "title": "夜坐三绝句  其一",
        "author": "李纲",
        "content": "春夜沈沈气倍清，残编读彻忽三更。\n金釭挑尽空搔首，又听檐间雨滴声。",
        "dynasty": "宋",
        "collection_info": null
    },
    {
        "title": "夜坐三绝句  其二",
        "author": "李纲",
        "content": "平生最喜夜看书，人静心閒乐有余。\n识尽古人兴废事，何如一枕梦华胥。",
        "dynasty": "宋",
        "collection_info": null
    },
    {
        "title": "夜坐三绝句  其三",
        "author": "李纲",
        "content": "中宵风雨透窗纱，独坐无聊却念家。\n三月浙江无信息，寒灯何事结成花。",
        "dynasty": "宋",
        "collection_info": null
    },
    {
        "title": "夜坐观斗",
        "author": "李纲",
        "content": "帝车运转天沈沈，杓携龙角魁枕参。\n斡旋造化岂终极，斟酌元气分阳阴。\n物随南北自生死，时繫俯仰成古今。\n摄提大角顺所指，其余万象徒森森。\n舜观玑衡齐七政，致治不独薫风琴。\n后来方士诚幻怪，罡步禬禳难究寻。\n闽山春月多雾雨，夜霁天影髙而深。\n七星错落挂北户，芒寒色正方照临。\n我来瞻仰但再拜，颇见天地照回心。\n酒浆不挹西柄揭，讵敢更作诗人箴。",
        "dynasty": "宋",
        "collection_info": null
    },
    {
        "title": "志宏送千叶莺粟走笔代简",
        "author": "李纲",
        "content": "世传莺粟如纸花，品目不为人所嘉。\n那知亦解吐繁艷，深红浅白凌朝霞。\n一窠千叶类芍药，传种本自何人家。\n栟榈乞得不敢惜，长须走送声呀呀。\n杜门宴坐观内典，方丈寂寂如毗耶。\n散花侍女一笑粲，居士默然惟啜茶。",
        "dynasty": "宋",
        "collection_info": null
    },
    {
        "title": "季明之子登第戏成小诗并纪岩桂之异",
        "author": "李纲",
        "content": "怪底春山桂开早，仙籍浮香远相告。\n固知钟爱在贤郎，谁谓笔根无显报。\n亲宾来贺如云奔，车马煌煌于氏门。\n七杯燕客吾未与，应欲特开东阁樽。",
        "dynasty": "宋",
        "collection_info": null
    },
    {
        "title": "再赋志宏千叶莺粟",
        "author": "李纲",
        "content": "春深百草争开花，天香国色世共嘉。\n谁令莺粟亦妍好，濯濯似举风中霞。\n一畦同种偶千叶，巧思端属东君家。\n年来居士已忘物，对花聊復一笑呀。\n色空本是不二法，何用自生分别耶。\n更思崖蜜煑牛乳，甘滑满瓯全胜茶。",
        "dynasty": "宋",
        "collection_info": null
    },
    {
        "title": "罗畴老同游栖云院瞻礼新藏",
        "author": "李纲",
        "content": "宝峰古丛林，深寂云所栖。\n中有大宝藏，涌海蟠蛟螭。\n庄严极精丽，金碧光陆离。\n诸天渺宫殿，地轴森铁围。\n雷音出妙响，震破羣生疑。\n天人所瞻仰，神物应护持。\n吾闻金仙氏，变化难思惟。\n毫端见宝刹，芥子藏须弥。\n能于一尘裏，法轮常转移。\n谁将创物智，设此妙圆机。\n佛语菩萨语，收拾靡有遗。\n八万四千偈，转一弹指时。\n功多用力少，权实相因依。\n伟哉象教力，天造非人为。\n无量大居士，精进心不疲。\n夙植众德本，爰得真依归。\n咄嗟檀施开，成此一段奇。\n相携结胜缘，洗我既往非。\n获闻第一义，刮眼资金箆。\n超然脱尘垢，清凈真摩尼。",
        "dynasty": "宋",
        "collection_info": null
    },
    {
        "title": "闻七弟叔易登科",
        "author": "李纲",
        "content": "吾家世儒业，教子惟一经。\n迩来四十载，父子三成名。\n忆昔尘忝初，非才厕羣英。\n胪传被殊渥，姓氏落寰瀛。\n天子亲识擢，屡对云龙庭。\n玉音每褒谕，必及吾亲宁。\n同朝大明宫，搢绅以为荣。\n君恩太山重，欲报鸿毛轻。\n迂愚得放逐，不復嘆飘零。\n尔今又登第，相去纔九龄。\n勤劳酬素志，烜赫振家声。\n箕裘端不坠，义方益芬馨。\n季弟亦乡选，来年试春卿。\n云鸿继高举，桂苑同飞鸣。\n子壮可起家，予衰欲归耕。\n勉哉修远业，正值时休明。",
        "dynasty": "宋",
        "collection_info": null
    },
    {
        "title": "戏成短歌从志宏求芍药",
        "author": "李纲",
        "content": "东风不隔沙阳僻，嫩蘂浓花自春色。\n栟榈也是可怜人，每送梁溪慰愁寂。\n迩来芍药已盛开，供花未到吾须觅。\n赋梅岂害广平刚，乞酰更觉微生直。\n为将烂熳数枝红，伴我淋漓一丸墨。",
        "dynasty": "宋",
        "collection_info": null
    },
    {
        "title": "志宏供芍药且以诗来再赋前韵",
        "author": "李纲",
        "content": "谁道心闲缘地僻，梦裏何尝有空色。\n小窗一枕觉来时，燕语莺啼春寂寂。\n忽思春尽芍药开，赋诗试与幽人觅。\n短篇纔去花已来，却愧诗词太狂直。\n嫣然数朵玉楼春，何似江南穪落墨。",
        "dynasty": "宋",
        "collection_info": null
    },
    {
        "title": "次韵罗丈留宝峰长老之作",
        "author": "李纲",
        "content": "至行孤高金不坚，犀颅鹤骨自巉然。\n宝峰即是如如体，何用归休更觅禅。",
        "dynasty": "宋",
        "collection_info": null
    },
    {
        "title": "罗畴老所藏李伯时画马图二首 蕃马",
        "author": "李纲",
        "content": "边人牧马如牧羊，羣族散置初无伤。\n妙哉龙眠笔有眼，作此冀北才而臧。\n素纨盈尺十二匹，骨相毛物皆非常。\n青骢紫燕五色满，骍骐骝骆骃骊黄。\n旁行侧睨復迴顾，矫首奋鬛嘶风霜。\n背驰正立尽变态，意气磊落如腾骧。\n想当盘礴初运思，工与造物争毫芒。\n此中念虑讵可熟，至言发药诚难忘。\n从此绝笔不画马，但写妙相依圆光。\n斯人于今又黄土，斯画可宝宜珍藏。",
        "dynasty": "宋",
        "collection_info": null
    },
    {
        "title": "罗畴老所藏李伯时画马图二首 御马",
        "author": "李纲",
        "content": "房星之精下天驷，产此骐驎奉天子。\n龙媒徕自大宛城，汗血生从渥洼水。\n那知妙手居合淝，笔端能出神俊姿。\n顾视清高气深穏，志意俶傥精权奇。\n兰筋秀骨连钱直，细毛萧捎丰颊臆。\n金鞿络首牵奚官，自中伏波铜马式。\n一疋驻立一疋行，坐看千载风云生。\n鸾旗在前属车后，虽有绝足何由呈。",
        "dynasty": "宋",
        "collection_info": null
    },
    {
        "title": "从志宏求芭蕉",
        "author": "李纲",
        "content": "小圃初宜夏，灵蕉日日新。\n轻风摇鳯尾，疏雨湿青巾。\n结荫留嘉客，移根许散人。\n轩中拙居士，默对欲观身。",
        "dynasty": "宋",
        "collection_info": null
    },
    {
        "title": "松架",
        "author": "李纲",
        "content": "羁旅随缘即道场，采松结架障斜阳。\n摧残自带青青色，森爽犹传细细香。\n佛氏解将华作界，骚人爱把药为房。\n我游法藏酬初志，宜得苍官助荫凉。",
        "dynasty": "宋",
        "collection_info": null
    },
    {
        "title": "再赋芭蕉",
        "author": "李纲",
        "content": "带雨移根润，惊雷展卷新。\n清阴浸白氎，碧色照乌巾。\n戒酒杯翻叶，挥风扇傍人。\n幽姿随处好，休问不坚身。",
        "dynasty": "宋",
        "collection_info": null
    },
    {
        "title": "次韵志宏赠丹霞师",
        "author": "李纲",
        "content": "倾盖相逢亦有缘，那堪心契更同年。\n六根凈处三生现，一点通时万法全。\n莲社子能知旧侣，香山我亦学癯仙。\n丹霞妙悟思良觌，千偈澜翻看涌泉。",
        "dynasty": "宋",
        "collection_info": null
    },
    {
        "title": "葺西轩已毕工奉呈志宏成彦",
        "author": "李纲",
        "content": "华藏千函得纵观，庄严聊使道场安。\n巧遮斜日青松架，旋植新花红药栏。\n弹指宝楼开处速，游心法界到时寛。\n含容万象犹余地，须作毘卢丈室看。",
        "dynasty": "宋",
        "collection_info": null
    },
    {
        "title": "次韵畴老赠丹霞三篇并寄丹霞以代简书 送次丹霞归瑞光岩韵 其一",
        "author": "李纲",
        "content": "太虚元湛寂，妙用起云雷。\n若解明如镜，何须冷似灰。",
        "dynasty": "宋",
        "collection_info": null
    },
    {
        "title": "次韵畴老赠丹霞三篇并寄丹霞以代简书 送次丹霞归瑞光岩韵 其二",
        "author": "李纲",
        "content": "不能汲水机圆，自笑翻羮手捩。\n愿从明眼高人，为看三生宝地。",
        "dynasty": "宋",
        "collection_info": null
    },
    {
        "title": "次韵畴老赠丹霞三篇并寄丹霞以代简书 次自警示丹霞韵",
        "author": "李纲",
        "content": "佛法如沧溟，深广初无底。\n欲以蠡测之，望洋颡已泚。\n我生乃虚幻，瀛渤一沤起。\n安得具眼人，为发无生理。\n丹霞古禅伯，一派曹溪水。\n出岫或云行，遇坎亦渊止。\n谛观古文诗，相识佳句裏。\n闻风欲见之，踊跃不能已。\n丰岩距平津，飞锡片时耳。\n愿将雪澡心，试听风生齿。",
        "dynasty": "宋",
        "collection_info": null
    },
    {
        "title": "移花",
        "author": "李纲",
        "content": "幽人怜我葺幽轩，为植名花满槛前。\n须信人穷天未厌，炎晖变作养花天。",
        "dynasty": "宋",
        "collection_info": null
    },
    {
        "title": "志宏送石菖蒲乃菖阳也作此诗以戏之",
        "author": "李纲",
        "content": "石上菖蒲何所拟，虬然连络龙蛇尾。\n寸余九节痩根茎，能辅五臓坚髪齿。\n清泉白石养案间，璀璨芬芳诚可喜。\n子于何处得此本，叶大根粗恐非是。\n乞隣岂误进菖阳，遗我还将比芹子。\n物虽非是意已勤，且置盆中浸寒水。",
        "dynasty": "宋",
        "collection_info": null
    },
    {
        "title": "兴宗许借盆荷以诗索之",
        "author": "李纲",
        "content": "隐圃清和夏景初，小盆荷芰已扶疏。\n借公瓦沼开花种，伴我松轩晏坐余。\n断取当如妙喜国，庄严且作化人居。\n秋风幻出芙蕖后，来去须观本一如。",
        "dynasty": "宋",
        "collection_info": null
    },
    {
        "title": "志宏见和西轩诗再赋前韵",
        "author": "李纲",
        "content": "休将内外别游观，一处安时在处安。\n画虎若成那类狗，牧羊已熟不须栏。\n芥瓶历历光明现，华藏重重境界寛。\n笑指庭前花树子，为言欲作么生看。",
        "dynasty": "宋",
        "collection_info": null
    },
    {
        "title": "次符读书城南韵",
        "author": "李纲",
        "content": "騄骥有骏足，调御始服舆。\n天资已髙迈，淬砺资羣书。\n敏学復好问，端由方寸虚。\n超然适正道，克慎在厥初。\n百家见异户，六艺知同闾。\n愽观而妙柬，奥义将灿如。\n纤缴下云鹄，沈鈎出渊鱼。\n精思理难遯，笃志道匪疏。\n溉根食其实，浚源导成渠。\n反已类学射，求心犹放猪。\n精英谢糟粕，光景走蟾蜍。\n寸阴宝尺璧，旨味胜浮蛆。\n是中苟得趣，何适不可居。\n问言何以然，得之在学欤。\n譬犹大农家，丰年多蓄储。\n人皆升斗窘，已独仓箱余。\n自饱以及众，愽施诚乐且。\n文章乃余事，笔墨为耕锄。\n当为丹山鳯，勿作黔中驴。\n本末固有序，未菑那得畬。\n致身霄汉上，登降白玉除。\n朱云既折槛，辛毘亦牵裾。\n爱君当以诚，危言岂邀誉。\n自古富贵者，磨灭同丘墟。\n何如任直道，用舍随卷舒。\n不能乃自弃，君子其疾诸。\n愿言力学人，去去无踌躇。",
        "dynasty": "宋",
        "collection_info": null
    },
    {
        "title": "志宏供笋以诗报之",
        "author": "李纲",
        "content": "琅玕为竹铁为鞭，长就新萌本类拳。\n味旨不须甜说蜜，肤腴更觉软胜绵。\n锦䙀与脱重重缚，玉版来参的的禅。\n知子供予端有意，欲教蔬食学神仙。",
        "dynasty": "宋",
        "collection_info": null
    },
    {
        "title": "早起",
        "author": "李纲",
        "content": "平时懒惰只随缘，日照堂东尚栩然。\n华藏欲游须勇猛，繐帷虽好莫留连。\n收将枕上黄粱梦，印取心中大觉仙。\n从此寓轩须早作，魔军未破可安眠。",
        "dynasty": "宋",
        "collection_info": null
    },
    {
        "title": "黄道夫惠纸",
        "author": "李纲",
        "content": "文房嘉楮制敲冰，遗我千番得未曾。\n敢比蛮笺修五鳯，愿将绮语讚三乘。\n金花乍觉毫端滑，玉版尤宜墨点凝。\n只恐多言空费纸，更将文弔剡溪藤。",
        "dynasty": "宋",
        "collection_info": null
    },
    {
        "title": "吴亲寄甆枕香垆颇佳以诗答之 甆枕",
        "author": "李纲",
        "content": "远投瓦枕比琼瑜，方暑清凉惬慢肤。\n莹滑色侵蕲竹簟，玲珑光照愽山垆。\n便便何必书为笥，栩栩方将蝶梦吾。\n枕上片时聊适志，黄粱未熟到东吴。",
        "dynasty": "宋",
        "collection_info": null
    },
    {
        "title": "吴亲寄甆枕香垆颇佳以诗答之 甆垆",
        "author": "李纲",
        "content": "华藏初游愿力坚，宝垆已现佛陀前。\n神通何似维摩诘，熏习聊同白乐天。\n沈水香焚烟缕细，卷云花透月轮圆。\n愧烦远示将何用，聊伴虚堂晏坐禅。",
        "dynasty": "宋",
        "collection_info": null
    },
    {
        "title": "邓成彦供茉莉以诗答之",
        "author": "李纲",
        "content": "芳花遗我比琼瑰，惭愧幽人自壅培。\n名字曾于佛书见，色香今入寓轩来。\n旋妆雕槛修清供，更促繁英使早开。\n须信庄严资众力，道场化作雨华台。",
        "dynasty": "宋",
        "collection_info": null
    },
    {
        "title": "平津阁望雨",
        "author": "李纲",
        "content": "平津景物晚依依，正是梅黄麦秀时。\n云气遮山来骤雨，水痕侵石涨湍溪。\n蒹葭带渚披离叶，松柏连山鼓舞枝。\n迁客不堪流落恨，凭髙北望意凄洏。",
        "dynasty": "宋",
        "collection_info": null
    },
    {
        "title": "次韵题乐全庵赠邓季明",
        "author": "李纲",
        "content": "寓形天壌间，自适乃其至。\n放怀得山林，肯逐市朝醉。\n举世竞纷华，谁识静中意。\n澄清谢泥滓，淘汰见精粹。\n游心无何乡，养此浩然气。\n猗欤乐全翁，于世寡所嗜。\n筑庵以自居，方丈含大地。\n请问庵中人，其乐何由全。\n万物备我身，不以人灭天。\n南亩丰可饱，北窗凉可眠。\n尚友古之人，圣贤存简编。\n有时自种植，百卉争芳妍。\n宾来聊一醉，醉中亦逃禅。\n鷄鹜自扰扰，独鹤方云骞。\n嗟予幸相见，一见即忘年。\n但愧闻道晚，敢怀着鞭先。\n何当归梁溪，耒耜买一鄽。\n卜居学夫子，相望两萧然。",
        "dynasty": "宋",
        "collection_info": null
    },
    {
        "title": "次韵题棣华堂",
        "author": "李纲",
        "content": "沙阳地僻有幽人，三乐高怀自壮辰。\n雏鳯已闻栖郄桂，棣华更祝寿庄椿。\n家余美醸时觞客，手植名花日赏春。\n借问市朝耽恋者，何如云水自由身。",
        "dynasty": "宋",
        "collection_info": null
    },
    {
        "title": "陈兴宗供茉莉",
        "author": "李纲",
        "content": "幽人萧散省诸缘，也解栽花满槛前。\n羞把天姿争媚景，故将清格占炎天。\n毗耶遣化来香积，隐圃移根入寓轩。\n多谢庄严修妙供，愿熏芬馥散无边。",
        "dynasty": "宋",
        "collection_info": null
    },
    {
        "title": "季明惠含笑花其香满室以诗报之",
        "author": "李纲",
        "content": "奇葩为我摘芳条，一笑嫣然特地娇。\n花露玉颜诚巧倩，叶堆云鬓愈妖娆。\n韬藏妙质踰三月，喷洩清香在一朝。\n更把綵丝纒绿萼，肯教芳馥片时销。",
        "dynasty": "宋",
        "collection_info": null
    },
    {
        "title": "萤火",
        "author": "李纲",
        "content": "雨过禅房夜气清，湿萤无数自宵行。\n光穿竹树来还去，影照池塘灭復明。\n飞学流星疑有意，岀因腐草本无情。\n暂时熠耀休凭夜，敢傍长空晓日征。",
        "dynasty": "宋",
        "collection_info": null
    },
    {
        "title": "泛碧斋诗",
        "author": "李纲",
        "content": "画斋初泛碧溪浔，十里津平迭翠岑。\n拍岸烟波梅雨细，连天芳草岭云深。\n愧烦断取西湖景，暂慰倾思北阙心。\n好是清霄山吐月，水光天影共沈沈。",
        "dynasty": "宋",
        "collection_info": null
    },
    {
        "title": "次韵志宏见赠拙轩",
        "author": "李纲",
        "content": "梁溪之拙天下绝，六年出入黄金阙。\n太官珍膳厌羶肥，谪堕沙阳甘笋蕨。\n胸中空洞何所有，羞逐缁尘事奔走。\n鹪鹩本是栖一枝，鲋鱼何用求升斗。\n翻羮触讳拙谁如，悻悻还惭浅丈夫。\n小轩燕处聊自榜，方丈迥觉含空虚。\n簿书粗了多暇日，坐看日光摇霁隙。\n百年销没向此中，金玉满堂何所益。\n不如便作逍遥人，富贵于我如浮云。\n欲知内外孰轻重，何翅鸿毛与万钧。\n平生习气未能已，更续春秋修旧史。\n马迁忍耻託空文，欲洗前非徒费水。\n虞卿归隐亦着书，笔墨自可为欢娱。\n心闲意到时一扫，何用寸寸参釐铢。\n扩然无事还面壁，禅悦为床法为食。\n月光照破客尘空，那有丝毫挂欣戚。\n栟榈好学今所无，返从拙者来问途。\n拙翁已拙更何说，万里清风一轮月。",
        "dynasty": "宋",
        "collection_info": null
    },
    {
        "title": "题吏隐轩",
        "author": "李纲",
        "content": "纷纷吏事何时已，随扫随生畏首尾。\n那知动静不相关，安用杜门并洗耳。\n曾侯作轩治丞事，鴈鹜成行亦衣紫。\n偷閒扫溉哦其间，壁记当须倩韩子。\n榜之吏隐名者谁，梁溪拙翁前柱史。\n萧然一室自可人，况有明窗兼凈几。\n隐中涵养得佳趣，致远自应从兄起。\n王良伯乐世岂无，騕褭骅骝日千里。",
        "dynasty": "宋",
        "collection_info": null
    },
    {
        "title": "寄陆敦礼二首",
        "author": "李纲",
        "content": "晋河太守况如何，日对溪山醉绮罗。\n肯念旧僚今逐客，强倾浊酒只悲歌。\n闻说长桥跨海涯，碧天影浸白虹垂。\n自嗟羁束无因到，乞取君谟大字碑。",
        "dynasty": "宋",
        "collection_info": null
    },
    {
        "title": "闻仲辅弟自陈便亲得南康军逍遥观",
        "author": "李纲",
        "content": "宦游方壮已抽身，始验从来懒是真。\n未看昂霄摩远翮，且将戏綵慰偏亲。\n我当放逐离羣日，尔作逍遥自在人。\n恩贷何时听从便，庐山同作远公宾。",
        "dynasty": "宋",
        "collection_info": null
    },
    {
        "title": "重午",
        "author": "李纲",
        "content": "谁将佳节号天中，阳极阴生五自重。\n角黍但能娱幼稚，綵丝那得制蛟龙。\n千年沉汨英灵在，万里浮菖习俗同。\n逐客有家归未得，满怀离恨寄南风。",
        "dynasty": "宋",
        "collection_info": null
    },
    {
        "title": "志宏遗枯梅产芝",
        "author": "李纲",
        "content": "子家积庆芝自生，紫云为叶金为茎。\n世间美瑞子不有，分以遗我鸿毛轻。\n煌煌秀色照轩槛，犹带雨露凄芳馨。\n当留几案永为好，他日煮食驱三彭。",
        "dynasty": "宋",
        "collection_info": null
    },
    {
        "title": "读四家诗选四首 子美",
        "author": "李纲",
        "content": "杜陵老布衣，饥走半天下。\n作诗千万篇，一一干教化。\n是时唐室卑，四海事戎马。\n爱君忧国心，愤发几悲咤。\n孤忠无与施，但以佳句写。\n风骚到屈宋，丽则凌鲍谢。\n笔端笼万物，天地入陶冶。\n岂徒号诗史，诚足继风雅。\n使居孔氏门，宁復称赐也。\n残膏与剩馥，霑足沽丐者。\n呜呼诗人师，万世谁为亚。",
        "dynasty": "宋",
        "collection_info": null
    },
    {
        "title": "读四家诗选四首 永叔",
        "author": "李纲",
        "content": "庐陵间世才，妙手归大匠。\n文章振古风，独立无与两。\n诗篇尤藻丽，句法含万象。\n平夷谢雕镌，醇厚如醖醸。\n温温廊庙姿，不作穷愁相。\n平生蹈难危，利口困谗谤。\n终焉自光明，学者共师仰。\n每诗必言归，耕钓箕颍上。\n但欲风波息，岂是事高尚。\n收身及未老，六一聊隐放。\n九原如可作，非公復谁嚮。",
        "dynasty": "宋",
        "collection_info": null
    },
    {
        "title": "读四家诗选四首 退之",
        "author": "李纲",
        "content": "昌黎文章伯，乃是圣人耦。\n传道自孟轲，渊源极师友。\n雄词障百川，伟论挂众口。\n余事付诗篇，雅健古无有。\n尤工用险韵，妥贴等妍丑。\n毅然倔强姿，挥此摩天手。\n立朝着大节，去作潮阳守。\n驱扫云雾开，约束鲛鰐走。\n位虽不称德，妙誉垂不朽。\n譬犹观泰山，羣岭皆培塿。\n又如众星中，错落仰北斗。\n籍湜何足云，齐名岂其柳。",
        "dynasty": "宋",
        "collection_info": null
    },
    {
        "title": "读四家诗选四首 太白",
        "author": "李纲",
        "content": "谪仙乃天人，薄游人间世。\n词章号俊逸，迈往有英气。\n明皇重其名，召见如绮季。\n万乘尚僚友，公卿何介蔕。\n脱靴使将军，故自非因醉。\n乞身归旧隐，来去同一戏。\n沈吟紫芝歌，缅邈青霞志。\n笑着宫锦袍，江山聊傲睨。\n肯从永王璘，此事不须洗。\n垂天赋大鹏，端为真隐子。\n神游八极表，捉月初不死。",
        "dynasty": "宋",
        "collection_info": null
    },
    {
        "title": "夜坐观书",
        "author": "李纲",
        "content": "铜漏丁丁杂雨声，夜凉兀坐已三更。\n十年奔走成何事，依旧韦编对短檠。",
        "dynasty": "宋",
        "collection_info": null
    },
    {
        "title": "读李长吉诗",
        "author": "李纲",
        "content": "长吉工乐府，字字皆雕锼。\n骑驴适野外，五藏应为愁。\n得句乃足成，还有理致不。\n呕心古锦囊，绝笔白玉楼。\n遗篇止如此，叹息空搔头。",
        "dynasty": "宋",
        "collection_info": null
    },
    {
        "title": "读孟郊诗",
        "author": "李纲",
        "content": "我读东野诗，因知东野心。\n穷愁不出门，戚戚较古今。\n肠饥復号寒，冻折西床琴。\n寒苦吟亦苦，天光为沈阴。\n退之乃诗豪，法度严已森。\n雄健日千里，光铓长万寻。\n乃独喜东野，譬犹冠待簪。\n韩豪如春风，百卉开芳林。\n郊穷如秋露，候虫寒自吟。\n韩如锵金石，中作韶濩音。\n郊如击土鼓，淡薄意亦深。\n学韩如可乐，学郊愁日侵。\n因歌遂成谣，聊以为诗箴。",
        "dynasty": "宋",
        "collection_info": null
    },
    {
        "title": "足成梦中",
        "author": "李纲",
        "content": "本来佛法无多子，正觉菩提弹指超。\n谁信曹溪一滴水，流归法海作全潮。",
        "dynasty": "宋",
        "collection_info": null
    },
    {
        "title": "纸笔墨尽戏成",
        "author": "李纲",
        "content": "我生飘泊苦西东，四子相逐半世中。\n越楮如云随散灭，绛玄终日困磨礲。\n秃怜毛颖频遭斥，静爱陶泓解困穷。\n一笑寓轩无所有，本来文字相皆空。",
        "dynasty": "宋",
        "collection_info": null
    },
    {
        "title": "梅雨",
        "author": "李纲",
        "content": "小麦青青梅正黄，连山雾雨湿溪乡。\n轻丝袅袅摇空界，重滴涓涓响暮廊。\n结集郁蒸来海峤，驱排愁恨到禅房。\n寓轩居士心如铁，默坐惟闻茉莉香。",
        "dynasty": "宋",
        "collection_info": null
    },
    {
        "title": "初见荷花",
        "author": "李纲",
        "content": "雨过芙蕖满曲塘，端疑翠盖拥新粧。\n风翻圆碧田田叶，露浥深红苒苒香。\n根出淤泥成妙凈，气侵虚阁愈清凉。\n开花不待秋风起，景物依然类浙乡。",
        "dynasty": "宋",
        "collection_info": null
    },
    {
        "title": "志宏以家所生新芝遗予并以诗来次韵报之",
        "author": "李纲",
        "content": "紫芝多产白玉峰，服食益寿增明聪。\n人间采茹未易得，怅望古曲来悲风。\n那知远谪见奇物，子家端是庆所钟。\n煌煌三秀岂难并，玉榦云叶方成丛。\n嘉祥美瑞不自惜，掇以遗我诚由中。\n甘芳胜菌滑胜乳，能杀三尸驱九虫。\n童颜瞭视驻可久，堕髪落齿生应重。\n嗟予迂疏与世阔，得食此物谁之功。\n商山傥可追四皓，淮南安用寻八公。\n骖鸾控鹤吾未暇，千里白云聊与同。",
        "dynasty": "宋",
        "collection_info": null
    },
    {
        "title": "畴老修撰所藏华岳衡岳图 华岳",
        "author": "李纲",
        "content": "往年跨马观羌戌，道历太华西临雍。\n伟哉造化巧凝结，元气孕此金芙蓉。\n平原陡起三万仞，峻屏却略罗秋空。\n巍然雄尊镇西极，众山班列如朝宗。\n天池潋滟喷山顶，泻作瀑布飞长虹。\n亭亭僊掌摩碧落，晓日照耀五指红。\n巨灵赑屃运神力，导河擘华留其踪。\n烟寒风远张超谷，霞駮雾开毛女峰。\n希夷故隐今尚在，白云依旧时东封。\n回头一别二十载，不意见之图画中。\n生绡六幅挂清昼，隐耳飒飒闻松风。\n山中草木旧相识，恍如梦到云台宫。\n神游绝巘窥玉井，欲取莲藕根株通。\n好奇何必似韩子，悬崖侧足悲途穷。\n从公传此岳真相，永结清好无时终。",
        "dynasty": "宋",
        "collection_info": null
    },
    {
        "title": "畴老修撰所藏华岳衡岳图 衡岳",
        "author": "李纲",
        "content": "五岳分奠如循环，作镇南服惟衡山。\n炎方荒绝亘沧海，天付雄柄司神姦。\n祝融腾掷倚霄汉，羣峰逦迤犹堂坛。\n赞襄一气洩云雨，蟠据千里来荆蛮。\n屹然天地物最鉅，造化凝结良艰难。\n恭闻兹岳魏夫人，羽驾白日游山樊。\n翛翛云气变异色，笙竽声杂环佩珊。\n神仙恍惚未易测，落花流水空潺潺。\n退之倔强古亦少，故取窜谪窥孱颜。\n精神默祷若有应，驱扫氛翳开烟鬟。\n乃知正直神所与，露奇呈巧初不悭。\n嗟予平生好山水，欲以两足穷跻攀。\n恨兹覊束未能往，幽觌眇然图画间。\n何当身逐鴈同到，已觉心与云俱閒。\n轩辕弥明傥未死，相与游戏超尘寰。",
        "dynasty": "宋",
        "collection_info": null
    },
    {
        "title": "与邑官会凝翠阁",
        "author": "李纲",
        "content": "屹然高阁虚且通，溪山增秀来薫风。\n皆云闽境似此少，岂但为最沙阳中。\n栋楹显敞制度巧，饰以黝白非青红。\n七峰倒景蘸层碧，十里平津流向东。\n连山松桧郁葱蒨，一溪烟雨寒冥蒙。\n沈沈月彩照清夜，漠漠云影摇苍穹。\n眼光到处色皆翠，凝结至今劳化工。\n几年落寞顾眄地，拈出始知观覧雄。\n开筵置酒共临赏，正暑景物生秋容。\n画船笳吹助清咽，津岸击鼓声逢逢。\n世间万事非偶尔，成此一段传无穷。\n我归三子子归我，毕竟假合谁之功。\n人生会合自可乐，且须吸尽玻瓈钟。\n他时追忆如梦寐，一笑胜游回首空。",
        "dynasty": "宋",
        "collection_info": null
    },
    {
        "title": "偶题二首  其一",
        "author": "李纲",
        "content": "金僊实语教观空，老氏微言戒知足。\n生前能着几两屐，安用胡椒八百斛。\n此身犹自是蘧庐，身外何须宝金玉。\n一衣一食便有余，从此梁溪须窒欲。",
        "dynasty": "宋",
        "collection_info": null
    },
    {
        "title": "偶题二首  其二",
        "author": "李纲",
        "content": "退之呵佛乃知佛，王莽崇儒岂信儒。\n救弊自须烦诋毁，即真安用假诗书。",
        "dynasty": "宋",
        "collection_info": null
    },
    {
        "title": "寄吴元中给事",
        "author": "李纲",
        "content": "千里同风一念间，琳宫筦库等为閒。\n高怀自遂全三乐，懵学于今见一斑。\n顾我望云惟陟岵，羡公戏彩日承颜。\n何时恩许归终飬，因得扁舟事往还。",
        "dynasty": "宋",
        "collection_info": null
    },
    {
        "title": "寄顾子美提举",
        "author": "李纲",
        "content": "闻说年来亦失官，高怀应作等閒看。\n傥来本自非吾有，既往何须更返观。\n问舍梁溪欣共里，寄声闽岭慰南冠。\n请公学取安心法，一点安时在处安。",
        "dynasty": "宋",
        "collection_info": null
    },
    {
        "title": "绝句",
        "author": "李纲",
        "content": "断云飞雨过溪来，檐溜萧萧泻暮阶。\n一饷清凉驱热恼，可怜襟抱向谁开。",
        "dynasty": "宋",
        "collection_info": null
    },
    {
        "title": "次韵罗修撰古风",
        "author": "李纲",
        "content": "衡岳临清湘，欲往吾无航。\n侧身长太息，心逐鴈南翔。\n洪河擘太华，欲往吾无马。\n何当御风游，挥手与世谢。\n公家藏二图，尤物伴閒暇。\n那知造化工，寓此粉墨假。\n一见慰我心，试使画工写。\n峥嵘峻极姿，惨澹生笔下。\n旧游得窥寻，真赏寄持把。\n轻云出层峰，飞瀑落高罅。\n川原蔼林芿，山崦露台榭。\n幽讨穷双眸，驻立劳两骻。\n图成挂虚堂，秋色忽改夏。\n清风扫凉朝，明月炚深夜。\n恍然疑断取，无乃资幻化。\n作诗聊谢公，更辱报章洒。\n清新鄙元白，风流追屈贾。\n气象岳争雄，讽玩手忘舍。\n观图更得诗，端如饱脍炙。\n什袭藏箧中，光铓照林野。",
        "dynasty": "宋",
        "collection_info": null
    },
    {
        "title": "罗修撰宠示龙兴老碑刻",
        "author": "李纲",
        "content": "龙兴道与右文亲，眼照沙阳肯许人。\n师唱宗风非鼓笛，公谈实相託冠巾。\n已曾见了何须再，特地拈来却未真。\n公案分明在碑刻，不烦师子更频呻。",
        "dynasty": "宋",
        "collection_info": null
    },
    {
        "title": "五月三日夜坐达旦谩成",
        "author": "李纲",
        "content": "凉风振野星河翻，煌煌启明夜将阑。\n孤灯照我不成寝，兀坐更将图史翻。\n蠧穿编简眼昏瞀，雕琢肺肾声嘶酸。\n胡为疲极浪自苦，中有至乐难为言。\n窥寻古意偶有得，何翅九奏闻钧天。\n拨书就枕还自笑，聊此游戏终吾年。",
        "dynasty": "宋",
        "collection_info": null
    },
    {
        "title": "季明送南中花木",
        "author": "李纲",
        "content": "悟道方知色即空，乐全深得种花功。\n愿从真隐师为圃，敢意芳根与乐丛。\n陶令欲归三径老，海神更借一帆风。\n梁溪异日凭栏处，把酒看花定忆公。",
        "dynasty": "宋",
        "collection_info": null
    },
    {
        "title": "苦热行",
        "author": "李纲",
        "content": "南方苦暑殊中州，金遇火伏相拘囚。\n飞鸢跕跕草木愁，疑在鑪冶遭蒸烰。\n六龙中天停厥辀，火云突兀烧高丘。\n炎风如焚汗翻油，祝融嘘呵不肯休。\n赤脚踏冰邈难求，返视絺绤犹狐裘。\n行人病暍喘车牛，虽处广厦非所庥。\n我欲登彼白玉楼，侧身西望心悠悠。\n何当万里来清秋，其帝少昊神蓐收。\n飒然风露洗我忧，凉生暑退火西流。\n四时代谢如环周，及兹又作徂年谋。\n人生寒暑为寇雠，何异疟疠脂髓摉。\n有力负走藏壑舟，朱颜绿髪安可留。\n以静胜躁聊优游，何必远期汗漫游。",
        "dynasty": "宋",
        "collection_info": null
    },
    {
        "title": "次韵志宏戏兴宗耳疾之作",
        "author": "李纲",
        "content": "有病自当医，无垢何须洗。\n六解一亦亡，动容皆中礼。\n谛观新卷叶，成此清凈耳。\n悟道得圆通，教体真在此。\n虚含十方界，遐迩初无里。\n铿然助发机，妙响非外宄。\n天人种种声，和会归一已。\n奈何物蔽之，问药安可止。\n通以智慧刀，濯以功德水。\n是病速须除，慎勿听邓子。",
        "dynasty": "宋",
        "collection_info": null
    },
    {
        "title": "夜坐闻笛",
        "author": "李纲",
        "content": "栉栉银云点太清，一天风露月华明。\n数声何处吹横笛，引起离家去国情。",
        "dynasty": "宋",
        "collection_info": null
    },
    {
        "title": "同罗畴老邓季明燕凝翠阁泛碧斋",
        "author": "李纲",
        "content": "法界惟心在处安，胜游须信得时难。\n云峰远并山峰碧，天影深摇溪影寒。\n去国不知流落恨，亲仁且尽笑谈欢。\n夜凉风露生舟楫，皓月遥升白玉盘。",
        "dynasty": "宋",
        "collection_info": null
    },
    {
        "title": "六月十八日同陈兴宗邓成彦志宏早会凝翠阁晚游泛碧斋",
        "author": "李纲",
        "content": "高阁凝虚翠，虚斋泛碧川。\n七峰连秀色，万户锁晴烟。\n风物悲游子，登临集众贤。\n伊蒲修净供，香雾缭芳筵。\n嗜酒陶元亮，狂吟白乐天。\n嫩菱披紫角，新荔擘红圆。\n文字真清饮，溪山结胜缘。\n画桥横螮蝀，绣岭卧蜿蜒。\n落日生气霭，移舟信泝沿。\n星河光耿耿，风露气涓涓。\n山吐三更月，人游半夜船。\n乱萤行熠耀，宿鹭立联拳。\n尽兴忘归棹，衔杯约倒莲。\n乘槎疑犯汉，御气欲登僊。\n但有诗千首，何妨谪九年。\n深惭二三子，陪我亦萧然。",
        "dynasty": "宋",
        "collection_info": null
    },
    {
        "title": "十六日泛舟",
        "author": "李纲",
        "content": "小雨破残暑，移舟佳致多。\n烟岚远增翠，云水暮相和。\n散绮霞依日，摇金月委波。\n胜游非易得，不饮欲如何。",
        "dynasty": "宋",
        "collection_info": null
    },
    {
        "title": "七峰诗序 朝阳峰",
        "author": "李纲",
        "content": "先得朝阳一段红，何年鸣鳯集梧桐。\n归舟行到湾环处，知是沙溪第一峰。",
        "dynasty": "宋",
        "collection_info": null
    },
    {
        "title": "七峰诗序 碧云峰",
        "author": "李纲",
        "content": "落日衔山隐半轮，桑榆残照起游氛。\n佳人怅望何时见，万里平凝合碧云。",
        "dynasty": "宋",
        "collection_info": null
    },
    {
        "title": "七峰诗序 妙高峰",
        "author": "李纲",
        "content": "迭嶪层峦枕碧流，七峰此地最奇幽。\n登临若会妙高意，便识德云真比丘。",
        "dynasty": "宋",
        "collection_info": null
    },
    {
        "title": "七峰诗序 真隐峰",
        "author": "李纲",
        "content": "杳霭青松映白云，地灵境寂好栖神。\n结庐占尽溪山景，安得超然真隐人。",
        "dynasty": "宋",
        "collection_info": null
    },
    {
        "title": "七峰诗序 桂华峰",
        "author": "李纲",
        "content": "桂华岁岁吐秋风，香满溪城十里中。\n怪底士夫多折得，移根初自广寒宫。",
        "dynasty": "宋",
        "collection_info": null
    },
    {
        "title": "七峰诗序 凝翠东峰",
        "author": "李纲",
        "content": "两峰凝翠对飞檐，缺处青岑出远尖。\n暮雨朝云时点缀，何须画栋与珠帘。",
        "dynasty": "宋",
        "collection_info": null
    },
    {
        "title": "七峰诗序 凝翠西峰",
        "author": "李纲",
        "content": "翠峰高阁两相宜，独倚阑干注目时。\n休问江山非故国，且将爽气慰梁溪。",
        "dynasty": "宋",
        "collection_info": null
    },
    {
        "title": "七峰诗序 太史溪",
        "author": "李纲",
        "content": "平溪渌静见游鱼，十里无声若画图。\n但道曾经太史爱，不须污染目为愚。",
        "dynasty": "宋",
        "collection_info": null
    },
    {
        "title": "次韵志宏泛碧斋会连饮三罚爵",
        "author": "李纲",
        "content": "占得溪山作散僊，更欣佳客许邀延。\n醉红岂解胜文字，举白还能乐圣贤。\n序饮我方追柳子，赋诗子已过刘颠。\n乱云细细无情致，不放银蟾上碧天。",
        "dynasty": "宋",
        "collection_info": null
    },
    {
        "title": "次韵志宏见示  其一",
        "author": "李纲",
        "content": "胡马依风亦北嘶，云鸿随候且南飞。\n奏刀久爱庖丁善，鼓瑟聊同曾点希。\n举世浑如蚁穴梦，何人解契箭锋机。\n我观法界皆真宅，不必吾家始是归。",
        "dynasty": "宋",
        "collection_info": null
    },
    {
        "title": "次韵志宏见示  其二",
        "author": "李纲",
        "content": "谪从天上堕人寰，惟有清风夜款关。\n皓月一轮窥笔砚，白云千里映溪山。\n我因拙误无方治，子以才鸣有意攀。\n须信全齐千驷景，未如陋巷一瓢颜。",
        "dynasty": "宋",
        "collection_info": null
    },
    {
        "title": "次韵湖阴曲",
        "author": "李纲",
        "content": "绣鞍玉勒黄金鞭，跃马直入无玉钱。\n绕营三匝人不识，天风翻动旌旗鲜。\n贼臣昼寝苍黄起，梦裏阳乌光照水。\n追风铁骑去非迟，真主那从贼中死。\n宝鞭传玩日凄凄，行远不闻天马嘶。\n千金安用试虎口，将帅何如思鼓鞞。\n西南大星寒有铓，画衣绣衮垂平章。\n九重宫殿锁春色，岂如万里秦城长。",
        "dynasty": "宋",
        "collection_info": null
    },
    {
        "title": "次韵东坡四时词四首  其一",
        "author": "李纲",
        "content": "玉栏花发惟愁落，风捲柳绵穿绣幕。\n绕池烟草碧成茵，夹竹露桃红破萼。\n美人半醉软香肌，不语凭栏知恨谁。\n莫把春愁自销损，且唱樽前金缕衣。",
        "dynasty": "宋",
        "collection_info": null
    },
    {
        "title": "次韵东坡四时词四首  其二",
        "author": "李纲",
        "content": "深院沉沉清昼永，画屏玉枕冰肌冷。\n辘轳惊起宝钗横，香篆浮烟帘幕静。\n翠眉不为捧心颦，鬓乱粧残约略匀。\n情似杨花无定处，可怜金谷堕楼人。",
        "dynasty": "宋",
        "collection_info": null
    },
    {
        "title": "次韵东坡四时词四首  其三",
        "author": "李纲",
        "content": "梧桐叶脱苔滋绿，绮窗寂寂风敲竹。\n笑将红扇扑流萤，戏剪碧荷装宝屋。\n深沉玉宇夜长扃，风露凄凉可一庭。\n步月清霄携手处，谁家笛作断肠声。",
        "dynasty": "宋",
        "collection_info": null
    },
    {
        "title": "次韵东坡四时词四首  其四",
        "author": "李纲",
        "content": "参横叶落阑干角，夜气侵人觉衣薄。\n香醪只怕玉樽空，残灯旋剔金釭落。\n梦回酒醒听啼鵶，起看霜晴日衬霞。\n笑道红梅夜来发，临阶自摘一枝花。",
        "dynasty": "宋",
        "collection_info": null
    },
    {
        "title": "将游栟榈二首  其一",
        "author": "李纲",
        "content": "栟榈百里远沙溪，水石称为小武夷。\n千古碧潭涵夜月，两涯翠巘拂朝霓。\n猿猱饮涧联修臂，椶木连云擢老枝。\n天下幽奇多僻远，只疑造物恶人知。",
        "dynasty": "宋",
        "collection_info": null
    },
    {
        "title": "将游栟榈二首  其二",
        "author": "李纲",
        "content": "栟榈闻说自栟榈，且往观之盍问途。\n我向烟霞已成癖，子于水石更能娱。\n古来胜地因人重，他日清游载酒俱。\n会把丹青传画取，归来与对武夷图。",
        "dynasty": "宋",
        "collection_info": null
    },
    {
        "title": "荔枝词集句",
        "author": "李纲",
        "content": "开元天子万事足，惟惜当年光景促。\n昭阳殿裏第一人，十幅红绡围夜玉。\n梦中同蹑鳯凰翎，归作霓裳羽衣曲。\n沉香亭北倚阑干，缓歌慢舞凝丝竹。\n迴眸一笑百媚生，尽日君王看不足。\n崩腾献荔枝，百马死山谷。\n一骑红尘妃子笑，婕妤传诏才人索。\n綘纱嚢裏水精丸，不是人间香味色。\n渔阳鼙鼓动地来，血污游魂归不得。\n明眸皓齿今何在，金盘玉筯无消息。\n汉主山河锦绣中，三十六宫土花碧。\n不见玉颜空死处，泪痕血点垂胸臆。\n片段荔枝筐，此心炯炯君应识。",
        "dynasty": "宋",
        "collection_info": null
    },
    {
        "title": "畴老见示荔枝绝句次韵",
        "author": "李纲",
        "content": "炎月南闽丹荔子，绛绡微皱裹明珠。\n金盘数颗已堪赏，何况莆阳十万株。",
        "dynasty": "宋",
        "collection_info": null
    },
    {
        "title": "陈兴宗和示耳聋诗颇佳再次其韵",
        "author": "李纲",
        "content": "天公有眸子，犹把明河洗。\n况我聪与明，听乐而视礼。\n是心有天游，神用寄双耳。\n良哉观世音，圆通端自此。\n世人竭耳力，所听不踰里。\n闻性含虚空，物蔽乃为宄。\n区区假药医，不若求诸己。\n虚室既生白，吉祥自止止。\n潇洒隐圃翁，灵台湛如水。\n须识本来人，莫认贼为子。",
        "dynasty": "宋",
        "collection_info": null
    },
    {
        "title": "尝新橄榄二绝句  其一",
        "author": "李纲",
        "content": "岂无崖蜜十分甜，竞爱清严解变甘。\n堪笑区区弃捐者，半途迴味始知惭。",
        "dynasty": "宋",
        "collection_info": null
    },
    {
        "title": "尝新橄榄二绝句  其二",
        "author": "李纲",
        "content": "蠲痾毒药宁便舌，逆耳忠言却利行。\n世上但能珍橄榄，那知言药更甘清。",
        "dynasty": "宋",
        "collection_info": null
    },
    {
        "title": "种荔枝核有感",
        "author": "李纲",
        "content": "荔子欲传种，他年养老饕。\n试将千颗植，已喜寸萌高。\n岂耐雪霜苦，空惭浇灌劳。\n何殊茂陵客，藏核种蟠桃。",
        "dynasty": "宋",
        "collection_info": null
    },
    {
        "title": "松架敝以新枝易之",
        "author": "李纲",
        "content": "日曛雨濯半飘零，旋采虬枝荫广庭。\n风动细香还泛泛，露滋新叶更青青。\n虽惭剪伐劳斤斧，犹胜烧燃竞爝萤。\n凉夜苍龙尚吟啸，坐看明月入重扃。",
        "dynasty": "宋",
        "collection_info": null
    },
    {
        "title": "偶作",
        "author": "李纲",
        "content": "休问梁溪何所为，应缘日用且随时。\n朝看藏典聊遮眼，夜阅韦编未觉疲。\n独酌飘零一杯酒，狂吟敏捷百篇诗。\n困来打睡饥来饭，游戏神通谁得知。",
        "dynasty": "宋",
        "collection_info": null
    },
    {
        "title": "晚虹",
        "author": "李纲",
        "content": "小雨初收杳霭中，日华照作美人虹。\n五重绚彩萦层汉，数幅轻绡扬远风。\n饮涧未应占美恶，干阳何必问雌雄。\n桑榆暮色苍然至，隐隐犹拖半段红。",
        "dynasty": "宋",
        "collection_info": null
    },
    {
        "title": "白鹭",
        "author": "李纲",
        "content": "白鹭孤飞映碧峰，皎如片雪落轻风。\n徊翔意态虽容与，心在清波寸鬛中。",
        "dynasty": "宋",
        "collection_info": null
    },
    {
        "title": "以蜜渍荔枝寄远",
        "author": "李纲",
        "content": "远谪南闽食荔枝，始知图记不予欺。\n欲将千颗封题去，无那三朝色味移。\n蜜渍仅能存典则，日干愈更失珍奇。\n欲知妙质为何似，甘露明珠绛縠皮。",
        "dynasty": "宋",
        "collection_info": null
    },
    {
        "title": "石轮鱼",
        "author": "李纲",
        "content": "广寒宫阙夜不锁，蟾蜍飞下清溪涯。\n爬沙厥状虽可怪，脆美一脔亦莫加。\n颇笑退之嘲蛤蚧，还同子厚甘虾蟆。\n晚凉雨霁小池满，两部鼓吹空哇哇。",
        "dynasty": "宋",
        "collection_info": null
    },
    {
        "title": "次韵丹霞宗本长老见寄古风",
        "author": "李纲",
        "content": "帝居郁沉沉，梧桐植朝阳。\n愧将鷰雀翼，参彼鹓鸾行。\n含香待黼座，秉笔立明光。\n谁知汲黯戅，忽作朱云狂。\n幞被出都门，濯缨走沧浪。\n饱闻瑞光岩，道席久振芳。\n识高行復苦，皎月照严霜。\n醍醐有妙味，薝卜无余香。\n愿闻第一义，洗我浩刼茫。\n闭关不肯出，未许窥高墻。\n徒将非舌语，远寄烦宣扬。\n秋风动樵水，何日思褰裳。",
        "dynasty": "宋",
        "collection_info": null
    },
    {
        "title": "次韵丹霞录示罗畴老唱和诗四首 和古风",
        "author": "李纲",
        "content": "快哉善知识，能以种种喻。\n我今亦乐说，渐修与顿悟。\n顿如草木芽，荄核已完具。\n又如大明镜，色像悉陈露。\n渐如鸡哺雏，羽翼劳覆护。\n又如苗成实，非一朝夕故。\n邈然孤峰顶，邂逅适相遇。\n历历亲见之，非是梦而寤。\n却来共谈说，妙契那復遻。\n精勤假修习，即得无生趣。\n清净摩尼珠，初无尘垢污。\n圆成一滴水，岂殊千里霔。\n妙药须对治，能起膏肓痼。\n欲观皎日轮，当去漫天雾。\n铁轮顶上旋，不復有惊怖。\n劫火洞燃时，自有安身处。\n了兹一大事，余外復何顾。\n庭前柏树子，古庙香炉去。\n孤云与独鹤，何往不可寓。\n返观生死海，便是湼槃路。\n普化示全身，达磨携隻屦。\n证道坐菩提，降魔成露布。\n乃知费千谈，不若行一步。\n丹霞真道人，愿力极坚固。\n眼从慧中得，法乃佛亲付。\n疋马与单枪，纵横自驰骛。\n愿见缘未合，临风增景慕。\n何以写予怀，继此龙津句。",
        "dynasty": "宋",
        "collection_info": null
    },
    {
        "title": "次韵丹霞录示罗畴老唱和诗四首 和太华庵闻牡丹芍药花香",
        "author": "李纲",
        "content": "嘉卉多生佛氏宫，一经鼻观便圆通。\n妙香来处非和合，岂在根尘吸染中。",
        "dynasty": "宋",
        "collection_info": null
    },
    {
        "title": "次韵丹霞录示罗畴老唱和诗四首 和舫斋观鱼",
        "author": "李纲",
        "content": "鳞鬛从容戏碧漪，拈槌击拂更无疑。\n闻经听法都休说，自是鱼中有导师。",
        "dynasty": "宋",
        "collection_info": null
    },
    {
        "title": "次韵丹霞录示罗畴老唱和诗四首 和小庵晏坐",
        "author": "李纲",
        "content": "一缕铜鑪沉水烟，庵中晏坐孰为禅。\n灵山法会何曾散，莲社高风尚宛然。",
        "dynasty": "宋",
        "collection_info": null
    },
    {
        "title": "题丹霞晏坐轩",
        "author": "李纲",
        "content": "白云深处开虚室，晏坐非禅亦非律。\n须观任四威仪中，皆悉具六波罗密。\n超然处处坐道场，善哉步步能踏实。\n我今此义亦妄言，请师往问维摩诘。",
        "dynasty": "宋",
        "collection_info": null
    },
    {
        "title": "次韵江滋秀才见寄",
        "author": "李纲",
        "content": "拙直从知慕古风，吾衰不復梦周公。\n心如葵叶虽终日，身逐溪流且向东。\n华藏千函游佛界，黄粱一枕悟仙翁。\n何当放浪尘埃外，回首沧洲兴未穷。",
        "dynasty": "宋",
        "collection_info": null
    },
    {
        "title": "罗畴老录示和丹霞绝句五首次韵  其一",
        "author": "李纲",
        "content": "丹霞只在笑谈中，明月清风万里同。\n欲识德云真面目，却须行到妙高峰。",
        "dynasty": "宋",
        "collection_info": null
    },
    {
        "title": "罗畴老录示和丹霞绝句五首次韵  其二",
        "author": "李纲",
        "content": "非佛非心须在我，即心即佛亦从渠。\n本来心佛都无有，幻化聊将示四衢。",
        "dynasty": "宋",
        "collection_info": null
    },
    {
        "title": "罗畴老录示和丹霞绝句五首次韵  其三",
        "author": "李纲",
        "content": "扬眉下喝亦皆空，此性初无瞽与聋。\n若信见闻非耳目，瞽聋却解振宗风。",
        "dynasty": "宋",
        "collection_info": null
    },
    {
        "title": "罗畴老录示和丹霞绝句五首次韵  其四",
        "author": "李纲",
        "content": "晃耀灵光真有体，从横妙用本无踪。\n须弥芥子非虚语，事理从来本自融。",
        "dynasty": "宋",
        "collection_info": null
    },
    {
        "title": "罗畴老录示和丹霞绝句五首次韵  其五",
        "author": "李纲",
        "content": "片云出岫当何在，独鹤摩空自识回。\n若会去来无二相，丹霞应肯下岩来。",
        "dynasty": "宋",
        "collection_info": null
    },
    {
        "title": "次韵种果绝句",
        "author": "李纲",
        "content": "分枝擢干倐花开，长养初从寸许栽。\n欲识菩提能结果，灵根端自箇中来。",
        "dynasty": "宋",
        "collection_info": null
    },
    {
        "title": "寄题丹霞雨花轩",
        "author": "李纲",
        "content": "小轩幽邃敞岩峦，密雨飞来更可观。\n瀑布千寻落峰顶，喷珠万点散檐端。\n休言幻化成空果，且喜炎蒸作昼寒。\n轩内生公常说法，天花乱坠响珊珊。",
        "dynasty": "宋",
        "collection_info": null
    },
    {
        "title": "次韵志宏见示山居二首  其一",
        "author": "李纲",
        "content": "千仞青山一草堂，萧然远去利名场。\n夜凉愈觉风月好，雨过惟闻松桂香。\n野寺春朝喧鸟雀，田家日夕下牛羊。\n因公录示山居作，使我归休意转忙。",
        "dynasty": "宋",
        "collection_info": null
    },
    {
        "title": "次韵志宏见示山居二首  其二",
        "author": "李纲",
        "content": "知章本是四明狂，珥笔聊依日月光。\n谪宦未从南亩乐，傲时自爱北窗凉。\n溪山胜处陪诗社，文字空中见法王。\n何必更求难老术，得閒身世自舒长。",
        "dynasty": "宋",
        "collection_info": null
    },
    {
        "title": "七夕  其一",
        "author": "李纲",
        "content": "银河清浅界烟霄，欲渡何须乌鹊桥。\n今我去家千里远，却怜牛女会今宵。",
        "dynasty": "宋",
        "collection_info": null
    },
    {
        "title": "七夕  其二",
        "author": "李纲",
        "content": "云潢斜界耿秋空，灵匹相过此夕中。\n璀璨珠星连璧月，凄凉玉露坠金风。\n三秋景物随时好，万里瓜花习俗同。\n乞巧未能从柳子，送穷聊欲效韩公。",
        "dynasty": "宋",
        "collection_info": null
    },
    {
        "title": "十三夜有小偷迨晓而获志宏戏以诗来次其韵",
        "author": "李纲",
        "content": "夜半偷儿亦可怜，乘虚欲负壑中船。\n银杯羽化方搜箧，绣被风飘遽返毡。\n妄意室中真有道，夺从虎口岂徒然。\n贪夫一笑心为咎，举体空能发爱涎。",
        "dynasty": "宋",
        "collection_info": null
    },
    {
        "title": "垓下",
        "author": "李纲",
        "content": "鸿沟已画天下分，汉王未肯空迴军。\n诸侯大会壁垓下，戈甲耀日如屯云。\n夜闻四面楚歌起，天命人心知去已。\n拔山盖世霸图空，却嘆当时骓不逝。\n帐中美人身姓虞，悲歌起饮聊踟蹰。\n数行泪下竟别去，仓皇不得同驰驱。\n明眸皓齿为黄土，草木含愁照今古。\n依然听曲自低昂，岂忆平生离别苦。",
        "dynasty": "宋",
        "collection_info": null
    },
    {
        "title": "秋日",
        "author": "李纲",
        "content": "人言一叶已知秋，万叶凋零愈更愁。\n蝉噪风林朝嘒嘒，虫吟露草夜啾啾。\n溪山信美非吾土，诗酒多情解客忧。\n极目江乡何处是，月华依旧照西楼。",
        "dynasty": "宋",
        "collection_info": null
    },
    {
        "title": "次韵和李太白感秋",
        "author": "李纲",
        "content": "秋风从西来，敲我庭下竹。\n夜凉月窥樽，清光如可掬。\n风月岂故人，万里慰愁独。\n披衣从之游，更欲邀共宿。\n泠然洗我心，耿耿安用卜。\n三十八年非，庶以不远復。\n俯仰天地间，平生皆可覆。\n一醉梦还家，黄粱犹未熟。",
        "dynasty": "宋",
        "collection_info": null
    },
    {
        "title": "秋暑戏题",
        "author": "李纲",
        "content": "少昊行秋尚炽然，祝融何事苦侵权。\n欲呼屏翳来清道，却恨羲和懒着鞭。\n盐米相仍无日了，图书拨置且閒眠。\n箇中自有清凉地，不在中间及两边。",
        "dynasty": "宋",
        "collection_info": null
    },
    {
        "title": "七月二十四日泛舟",
        "author": "李纲",
        "content": "秋暑殊未已，泛舟成胜游。\n日斜云影乱，风逈水光浮。\n鹭起暮山碧，蝉吟髙木幽。\n销愁图一醉，醉眼更多愁。",
        "dynasty": "宋",
        "collection_info": null
    },
    {
        "title": "次韵志宏秋晓见示古风二首  其一",
        "author": "李纲",
        "content": "庭户晓萧骚，寒声起疏苇。\n凄然惊客梦，秋色浩如水。\n南方苦炎热，羁旅困泥滓。\n及兹风露凉，又復悲宋子。\n散策东篱下，佳菊有新蘂。\n美人渺何在，明月共千里。\n缁尘敝紫貂，锦字寄黄耳。\n欲赋秋风辞，烟云愁落纸。",
        "dynasty": "宋",
        "collection_info": null
    },
    {
        "title": "次韵志宏秋晓见示古风二首  其二",
        "author": "李纲",
        "content": "苦热喜新凉，萧萧响黄苇。\n雨余山吐辉，沙没溪涨水。\n天髙气澄明，太清无秽滓。\n泠然欲御风，一访赤城子。\n笑读香霞篇，时餐金蛾蘂。\n逝将游蓬瀛，弱水三万里。\n咄嗟无羽翰，相望徒劳耳。\n不如且赋诗，虵蚓动盈纸。",
        "dynasty": "宋",
        "collection_info": null
    },
    {
        "title": "秋雨",
        "author": "李纲",
        "content": "飒然风雨作新凉，卧听檐声气韵长。\n驱扫炎蒸逐流火，招邀秋月到虚堂。\n日边梦断甘飘泊，泽国音稀堕渺茫。\n犹喜北窗灯可近，简编为释九迴肠。",
        "dynasty": "宋",
        "collection_info": null
    },
    {
        "title": "读韩偓诗并记有感  其一",
        "author": "李纲",
        "content": "唐室昔不竞，天纲遂陵迟。\n阉竖擅朝政，姦雄肆觎窥。\n天子遭迫胁，翠盖蒙尘飞。\n矢石集黄屋，四郊皆鼓鼙。\n羣凶虽殄灭，国命亦已移。\n韩子司翰苑，实被昭宗知。\n忠言虽屡贡，颠厦诚难支。\n谪官旅南土，召復不敢归。\n当时白马驿，从横卿相尸。\n投之浊流中，至今耆旧悲。\n夫子乃幸免，祸福良难期。\n假道寓沙阳，空门知所依。\n虽踰二百载，犹传赠僧诗。\n邑令真好事，作记刊丰碑。\n文辞虽浅陋，事实颇可追。\n读之三嘆息，弔古情悽洏。\n寄声藏去者，擅有将奚为。",
        "dynasty": "宋",
        "collection_info": null
    },
    {
        "title": "读韩偓诗并记有感  其二",
        "author": "李纲",
        "content": "词臣谪去堕天南，诗墨从来榜寺檐。\n好事不须收拾去，世间遗集有香奁。",
        "dynasty": "宋",
        "collection_info": null
    },
    {
        "title": "志宏復示秋意五篇次韵和之  其一",
        "author": "李纲",
        "content": "秋风到枕前，策策鸣窗苇。\n起看山吐月，残夜楼明水。\n皎月与我心，清净两无滓。\n玉露滴烟霄，飘然杂桂子。\n姮娥应笑人，仳离放红蘂。\n乘风游广寒，三十亿万里。\n宫阙不胜寒，九奏感人耳。\n不如且世间，浩歌书着纸。",
        "dynasty": "宋",
        "collection_info": null
    },
    {
        "title": "志宏復示秋意五篇次韵和之  其二",
        "author": "李纲",
        "content": "秋色一夜改，白露漙苍苇。\n冠屦变凄清，如濯沧浪水。\n慢肤素多汗，执热结成滓。\n振衣得新凉，俨若侍君子。\n起观庭中花，露叶耿烟蘂。\n景物但可人，溪山即吾里。\n浮生驹过隙，百年一瞬耳。\n惟有古圣贤，髙名在毫纸。",
        "dynasty": "宋",
        "collection_info": null
    },
    {
        "title": "志宏復示秋意五篇次韵和之  其三",
        "author": "李纲",
        "content": "秋风振迴溪，宿鹭起汀苇。\n孤飞一片雪，寒影落烟水。\n羽毛可为仪，皓洁绝埃滓。\n心迹两翛然，邈若佳公子。\n却栖碧山岑，瑶树发琼蘂。\n岂知黄鹄心，一举眇千里。\n翔集太液池，彼此皆戏耳。\n丹青虽善画，为我拂水纸。",
        "dynasty": "宋",
        "collection_info": null
    },
    {
        "title": "志宏復示秋意五篇次韵和之  其四",
        "author": "李纲",
        "content": "秋风入虚堂，凄微带烟苇。\n堂中拙居士，湛然如止水。\n默坐观是心，自觉无纤滓。\n不知读何经，但说舍利子。\n心清闻妙香，天花散芳蘂。\n含容河沙界，方寸知几里。\n神光常在目，妙响不离耳。\n处处获圆通，谁云钻故纸。",
        "dynasty": "宋",
        "collection_info": null
    },
    {
        "title": "志宏復示秋意五篇次韵和之  其五",
        "author": "李纲",
        "content": "秋兴殊未极，秋溪可杭苇。\n顺流欲东行，一观沧溟水。\n洗我万古愁，胸中莹无滓。\n又欲归梁溪，候门有稚子。\n携幼酒盈樽，泛此东篱蘂。\n躬耕復着书，茗饮追甫里。\n听子场屋声，入我山林耳。\n文字惊世人，一日传万纸。",
        "dynasty": "宋",
        "collection_info": null
    },
    {
        "title": "题寓轩",
        "author": "李纲",
        "content": "秋到寓轩殊不恶，满庭爽气有余清。\n架松着雨须髯奋，盆沼因风鳞甲生。\n葵向日光金盏侧，荷翻露颗玉盘倾。\n焚香默坐无人会，自觉诸缘次第轻。",
        "dynasty": "宋",
        "collection_info": null
    },
    {
        "title": "江月五首  其一",
        "author": "李纲",
        "content": "一更山吐月，金篆缭轻澜。\n清光满四海，独向沙阳看。\n桂魄缘空逈，云峰醮影寒。\n姮娥谩愁思，相对漏声残。",
        "dynasty": "宋",
        "collection_info": null
    },
    {
        "title": "江月五首  其二",
        "author": "李纲",
        "content": "二更山吐月，风露霭清夜。\n待月泛兰舟，停桡碧峰下。\n樽罍兴未穷，枕簟凉可藉。\n言携二三子，弔古相与话。",
        "dynasty": "宋",
        "collection_info": null
    },
    {
        "title": "江月五首  其三",
        "author": "李纲",
        "content": "三更山吐月，羁客方独起。\n起游溪上阁，胜景乃如此。\n露满七峰松，烟笼一川水。\n奔走尘埃间，顾未之知耳。",
        "dynasty": "宋",
        "collection_info": null
    },
    {
        "title": "江月五首  其四",
        "author": "李纲",
        "content": "四更山吐月，夜静月尤明。\n玉梳挂碧落，银汉自从横。\n寥泬羣动息，溪中有舟行。\n吾家渺何在，极目望江城。",
        "dynasty": "宋",
        "collection_info": null
    },
    {
        "title": "江月五首  其五",
        "author": "李纲",
        "content": "五更山吐月，禅室正清幽。\n星河光破碎，钟鼓起髙楼。\n展转不成梦，冷落还悲秋。\n五咏继蘓子，谁为商声讴。",
        "dynasty": "宋",
        "collection_info": null
    },
    {
        "title": "玉局有眉子石砚歌予来沙阳独携一圆砚乃眉子石也戏次其韵",
        "author": "李纲",
        "content": "美人多恨颦双眉，眼波秋水增清奇。\n天然此石巧相似，儒生作砚声酸嘶。\n横云惨淡远山碧，犹带深闺画时色。\n金坚玉润月轮圆，笑杀世间铜雀渴。\n十年提挈随拙翁，相携谪堕溪山中。\n窗明几净日相对，风露夜永灯光红。\n毛颖陈玄用功处，髪秃肌销留不住。\n与君长此结幽欢，我自多言子无语。",
        "dynasty": "宋",
        "collection_info": null
    },
    {
        "title": "次韵虢国夫人夜游图",
        "author": "李纲",
        "content": "金鞍玉勒连钱骢，车如流水马如龙。\n遗簪堕珥碎珠翠，蜜炬夜入蓬莱宫。\n曲江宫殿春蒲柳，玉盘犀筯传纤手。\n坐中绰约尽天人，锦茵云幕清无尘。\n赐名大国动光彩，马嵬回首空啼痕。\n我欲题诗弔千古，丧国亡家皆此路。\n嫣然一笑倾人城，皓齿明眸真女虎。",
        "dynasty": "宋",
        "collection_info": null
    },
    {
        "title": "次韵俞祖仁寒翠亭翠字韵",
        "author": "李纲",
        "content": "爱奇走山林，蜡屐穷幽閟。\n萧然岩壑趣，乃在经行内。\n缅怀谪仙人，名湖自张谓。\n至今郎官湖，邈与岘山对。\n我游古兰若，殿阁烟霞外。\n眷兹道傍亭，胜境久翳昩。\n洗开松竹林，寒色霭苍翠。\n戏题榜间名，笔墨聊自恣。\n时方春雨余，涧水正横溃。\n泉声落亭前，散作珠点碎。\n景物岂殊昔，因之不遐弃。\n佳哉二三子，诗酒作文会。\n留连不忍去，吟哦薄昏晦。\n我咏诗中言，端有亭上味。",
        "dynasty": "宋",
        "collection_info": null
    },
    {
        "title": "次韵志宏见示寒翠亭之作",
        "author": "李纲",
        "content": "虚亭枕山麓，万籁如笙箫。\n佳哉松竹林，飒然风露秋。\n我题亭上名，过客为少留。\n所嗟结构小，未称山光浮。\n缅怀琅琊亭，醉翁昔曾游。\n今我聊復尔，一洗胸中愁。\n数子真好事，佳句相与捜。\n会当同胜会，及此月如鈎。",
        "dynasty": "宋",
        "collection_info": null
    },
    {
        "title": "题陈公叙舫斋",
        "author": "李纲",
        "content": "一心寓百骸，是身已虚舟。\n寄形天壌间，大块日夜浮。\n矧兹数椽屋，结构溪山幽。\n假以舫为名，谛观有异不。\n行藏本一体，渊止同川流。\n萧然斋中人，悟此復何求。\n但闻泉石美，景物方清秋。\n安得造其上，一与龟鱼游。",
        "dynasty": "宋",
        "collection_info": null
    },
    {
        "title": "邓成彦以寒字韵长句来次韵答之",
        "author": "李纲",
        "content": "蓬莱东隔沧溟寛，我欲游之恨无翰。\n崆峒西峙冰雪积，崛起万仞良难攀。\n不如随寓忻所惬，放逐爱此沙阳山。\n苍松拂云雨溜溜，古涧凿石泉潺潺。\n远峰三迭碧玛瑙，修竹个个青琅玕。\n烟霞缥缈巧粧缀，极目秀色如可餐。\n就中此亭更幽绝，泠然爽气洗我肝。\n命名题字聊一戏，坐觉景物增清寒。\n子为胜游真得侣，纤月正挂青云端。\n诗篇雕琢愁肺肾，笔力渐阔生波澜。\n当观佳致本来有，拈出便作一倍看。\n百壶何必事狂饮，一斗自足资幽欢。\n夜乘小艇鼓归棹，平溪十里初不关。\n更须风露稍凄冷，相约同自亭中还。",
        "dynasty": "宋",
        "collection_info": null
    },
    {
        "title": "和志宏见示亭字韵",
        "author": "李纲",
        "content": "今日苦不乐，驾言适林垧。\n散策寻远寺，披襟坐虚亭。\n云木上窈窕，涧泉泄清泠。\n千山自岑寂，一目皆葱青。\n嗟我得数子，不復嘆飘零。\n扫虑味禅悦，茹蔬谢荤腥。\n时为亭上游，散髪缓我形。\n騄骥行振足，倦鸟思归翎。\n何当返梁溪，教子名添丁。\n林泉益自得，华髪从星星。",
        "dynasty": "宋",
        "collection_info": null
    },
    {
        "title": "秋虫",
        "author": "李纲",
        "content": "白霜降百草，候虫寒自吟。\n不知抱何恨，唧唧无停音。\n歘尔惊客梦，悽然感离心。\n覉臣肠欲断，岂事雍门琴。",
        "dynasty": "宋",
        "collection_info": null
    },
    {
        "title": "中秋望月次玉局翁韵二首  其一",
        "author": "李纲",
        "content": "明月如玉盘，飞上青霄东。\n徘徊斗牛间，照我禅室中。\n爽气霭亭户，清光透帘栊。\n我虽不解饮，敢辞玉樽空。\n举酒对明月，起舞聊相从。\n身世两翛然，如游广寒宫。\n夜久风露冷，草根吟候虫。\n咽咽不能已，岂自鸣其穷。\n天涯多雾雨，好景诚难逢。\n哦诗不成寝，颇类鱼噞喁。",
        "dynasty": "宋",
        "collection_info": null
    },
    {
        "title": "中秋望月次玉局翁韵二首  其二",
        "author": "李纲",
        "content": "皎皎月华白，寥寥秋气清。\n念我方远客，步月亭中行。\n风露感我心，凄然入重扃。\n谁家弄横笛，巧作断肠声。\n独酌一壶酒，对此千里明。\n人生但自适，何必四者并。\n醉眼视万物，扰扰如浮萍。\n得丧何须道，譬犹阴与晴。\n节义太山重，富贵鸿毛轻。\n我心与明月，照见万古情。",
        "dynasty": "宋",
        "collection_info": null
    },
    {
        "title": "又次韵中秋长句",
        "author": "李纲",
        "content": "凉风吹空明月高，清光万里见秋毫。\n银云栉栉方解駮，河汉掩映如波涛。\n须臾扫尽无多子，天影悠悠碧于水。\n冰轮正午久停鞭，羣动寂然声不起。\n谛观此月真跳丸，山河倒影犹蛇蟠。\n桂华耿耿巳澄洁，秋气凛凛增清寒。\n前年望月都城汴，只恐中霄风雨变。\n一杯相属有情亲，侧耳歌楼闻鼓板。\n今年望月沙阳山，照我心如铁石坚。\n美人千里共明月，遥想闺中只独看。\n空庭步月更幽好，白露漙漙湿烟草。\n开编况对古圣贤，发愤忘忧不知老。\n男儿本自甘贱贫，富贵名传能几人。\n题诗对月到日出，锦嚢何似庞眉客。",
        "dynasty": "宋",
        "collection_info": null
    },
    {
        "title": "和陶渊明归田园六首  其一",
        "author": "李纲",
        "content": "我家梁溪傍，门对九龙山。\n山中有幽趣，游息可忘年。\n陆子泉最甘，次之即龙渊。\n余波作梁溪，可溉万顷田。\n公垂读书堂，古屋尚数间。\n我欲隐山下，诛茅占其前。\n疏泉凿池沼，植竹来云烟。\n纵目望震泽，策杖登山巅。\n神游八极表，心迹两超然。\n更结莲社侣，远追竹林贤。",
        "dynasty": "宋",
        "collection_info": null
    },
    {
        "title": "和陶渊明归田园六首  其二",
        "author": "李纲",
        "content": "秋风动梁溪，何日理归鞅。\n放逐正拘囚，寤寐劳梦想。\n新诗聊慰今，旧事那追往。\n缅怀故山居，杞菊苗应长。\n挂冠神武门，便欲学疏广。\n躬耕南亩云，实报无卤莽。",
        "dynasty": "宋",
        "collection_info": null
    },
    {
        "title": "和陶渊明归田园六首  其三",
        "author": "李纲",
        "content": "落叶不可数，枝间绿将稀。\n节物一如此，感叹何时归。\n庭闱眇千里，箧藏老莱衣。\n从兹就閒旷，勿使吾心违。",
        "dynasty": "宋",
        "collection_info": null
    },
    {
        "title": "和陶渊明归田园六首  其四",
        "author": "李纲",
        "content": "寂灭乃可乐，纷华何足娱。\n百年会有尽，富贵同邱墟。\n不如早抽身，卜此山林居。\n手植松与桂，青青三万株。\n幅巾坐其下，萧散谁如吾。\n衣食粗饱暖，身在即有余。\n归依金仙氏，妙契端不虚。\n借问名利者，还有此乐无。",
        "dynasty": "宋",
        "collection_info": null
    },
    {
        "title": "和陶渊明归田园六首  其五",
        "author": "李纲",
        "content": "膝横五弦琴，试鼓南风曲。\n寄傲北窗下，便觉此生足。\n开怀酒一壶，寓意棋一局。\n既使风扫门，还将月为烛。",
        "dynasty": "宋",
        "collection_info": null
    },
    {
        "title": "和陶渊明归田园六首  其六",
        "author": "李纲",
        "content": "贫者无置锥，富者连阡陌。\n嗟予亦何幸，伏腊粗能适。\n但使岁事丰，便足给朝夕。\n人生几何时，倐如驹过隙。\n惟当适我心，安能供物役。\n着书聊寄怀，底之或可绩。\n吾身虽不遇，吾言期有益。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一",
        "author": "李纲",
        "content": "是心本纯白，利害俶扰之。\n陶然到醉乡，还此未扰时。\n古人重酒德，妙意端在兹。\n嗟予数杯量，径醉不復疑。\n既得醉中趣，安用杯常持。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其二",
        "author": "李纲",
        "content": "醉中忘万物，一视渊与山。\n坠车神不惊，庄周非寓言。\n是乡岂华胥，逸乐不记年。\n谁能造其域，勿为薄俗传。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其三",
        "author": "李纲",
        "content": "世俗愈浇薄，惟酒陶真情。\n如何遯世士，更以酒自名。\n嗟我方远谪，慷慨念平生。\n酌此一壶酒，宠辱那復惊。\n醉中露天机，往往以诗鸣。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其四",
        "author": "李纲",
        "content": "骏足有远步，逸翮无卑飞。\n羁絷因罗网，惨澹终年悲。\n得酒且欢喜，醉乡真所依。\n路稳良易到，时和可忘归。\n不復梦周公，甚矣吾其衰。\n惟当饮醇酎，此志慎勿违。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其五",
        "author": "李纲",
        "content": "独酌有真趣，何须歌管喧。\n既醉谢羁束，不知冠屦偏。\n扶挟烦侍女，頽然倾玉山。\n方游无何乡，命驾殊未还。\n醒来念前乐，欲辩诚难言。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其六",
        "author": "李纲",
        "content": "异论相矛盾，儒墨竟谁是。\n仲尼虽大圣，宁免叔孙毁。\n得酒当痛饮，忘形相汝尔。\n采芝白云中，愿学园与绮。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其七",
        "author": "李纲",
        "content": "风露飒秋色，东篱菊有英。\n泛此忘忧物，寛我羁旅情。\n故人饷佳醖，樽空还自倾。\n云外鸿雁度，堂中蟋蟀鸣。\n忽忽岁将暮，聊復乐此生。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其八",
        "author": "李纲",
        "content": "我本田野人，萧然岩壑姿。\n麋鹿喜丰草，鹪鹩安一枝。\n误学霸王略，肯吐陈平奇。\n世故乃如此，拙谋何所为。\n宾至且饮酒，吾身岂长羁。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其九",
        "author": "李纲",
        "content": "嘉葩含团香，气至辄自开。\n置之白玉堂，可慰君子怀。\n少有高世心，壮年此志乖。\n君门植梧桐，参彼鸾鳯栖。\n谋身一何拙，堕此百尺泥。\n却笑东方生，取容事诙谐。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一○",
        "author": "李纲",
        "content": "四方有定位，醉中初不迷。\n立志既尔尔，岂復中道迴。\n珥笔螭殿坳，谪官鲸海隅。\n庭闱在千里，山川阻修途。\n梦中欣得还，亦復劳驰驱。\n觉后谋一醉，三杯即有余。\n何当听从便，返我梁溪居。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一一",
        "author": "李纲",
        "content": "三径渊明居，一区子云宅。\n吾生诚易足，处静期息迹。\n负郭千亩田，种秫当八百。\n酿为瓮盎春，悠然举大白。\n于世復何求，安用长太息。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一二",
        "author": "李纲",
        "content": "饮酒资红裠，其乐未为至。\n欢然文字饮，兴逸不知醉。\n放怀溪山间，雅饮亦其次。\n裸裎岂是达，温克乃足贵。\n醉乡谁不到，未必能知味。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一三",
        "author": "李纲",
        "content": "樽俎为舟车，游此醉乡境。\n但愿未死前，常醉不用醒。\n醒来寓翰墨，万事劳总领。\n譬犹锥处囊，脱出终露颖。\n虎豹岂犬羊，文章自彪炳。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一四",
        "author": "李纲",
        "content": "吾年行四十，意气非少时。\n世故茫不识，惟好古人词。\n篇章自娱悦，适意良在兹。\n此外付之拙，直道不復疑。\n黄卷千万言，圣贤岂吾欺。\n世事皆分定，饮酒姑安之。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一五",
        "author": "李纲",
        "content": "萌心皆拙谋，游世用直道。\n乐天吾何忧，发愤不知老。\n惟有杯中物，可以慰枯槁。\n三杯颊生红，便觉颜色好。\n曲生端可友，金玉非吾宝。\n醉中亦慨然，志节还表表。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一六",
        "author": "李纲",
        "content": "少年学神仙，日诵琼笈经。\n交梨与火枣，丹鼎期必成。\n呼吸存夜气，宴坐至五更。\n岂知糟曲中，醉乡即黄庭。\n玉池滟生肥，天鼓常自鸣。\n酩酊欲仙去，超然离世情。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一七",
        "author": "李纲",
        "content": "霜林陨寒叶，淅淅随西风。\n拙翁感节物，颓然坐轩中。\n独酌一樽酒，不知穷与通。\n栖鸟忽惊去，子岂曾伤弓。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一八",
        "author": "李纲",
        "content": "人以谪而穷，我因谪而得。\n博考圣贤书，独立愈不惑。\n世道迭污隆，时命有通塞。\n驾言游醉乡，疑是华胥国。\n漠然无是非，于此可以默。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其一九",
        "author": "李纲",
        "content": "结髪观国光，壮年跻膴仕。\n怀恩重泰山，欲报轻小己。\n幸立不讳朝，缄默诚可耻。\n晨趋玉陛前，暮谪闽山裏。\n飘零若萍梗，此志谁復纪。\n行藏岂异途，川流与渊止。\n不如饮美酒，世态何足恃。",
        "dynasty": "宋",
        "collection_info": null
    },
    {
        "title": "次韵和渊明饮酒诗二十首  其二○",
        "author": "李纲",
        "content": "举世人事僞，惟酒存天真。\n饮多不如少，饮醨不如醇。\n借问何以然，每醉意每新。\n笑指黄金罍，是中可逃秦。\n糠粃铸尧舜，万世同埃尘。\n二豪侍坐侧，议论徒慇懃。\n我读古人书，独与渊明亲。\n北窗傲羲皇，桃源将问津。\n膝横无弦琴，头着漉酒巾。\n我醉君且去，为已非为人。",
        "dynasty": "宋",
        "collection_info": null
    },
    {
        "title": "桃源行",
        "author": "李纲",
        "content": "武陵溪水流潺潺，渔舟鼓枻迷泝沿。\n溪穷路尽恍何处，桃花烂漫蒸川原。\n花间邑屋自连接，云外鸡犬声相喧。\n衣裳不同俎豆古，见客惊怪争来前。\n杀鸡为黍持劝客，借问世上今何年。\n自从秦乱避徭役，子孙居此因蝉联。\n不知汉祖以剑起，况復魏晋称戈鋋。\n慇懃留客不肯住，落花流水空依然。\n渊明作记真好事，世人粉饰言神仙。\n我观闽境多如此，峻溪绝岭难攀缘。\n其间往往有居者，自富水竹饶田园。\n耄倪不復识官府，岂惮黠吏催租钱。\n养生送死良自得，终岁饱食仍安眠。\n何须更论神仙事，只此便是桃花源。",
        "dynasty": "宋",
        "collection_info": null
    },
    {
        "title": "隐圃岩桂盛开兴宗屡以为供赋长篇以谢其意并简志宏",
        "author": "李纲",
        "content": "沙阳岩桂虽云多，不若隐圃为骈罗。\n结根盘据极高大，荫庭一亩纔数科。\n青葱翠盖俯轩槛，夭矫苍虬交枝柯。\n森森密叶碧如玉，扑扑细蘂黄于鹅。\n风传剩馥尚酷烈，月散清影长婆娑。\n幽香岂止到十里，妙质端恐移金波。\n不随春景斗姸媚，直与秋色争清和。\n芳鲜似欲伴佳菊，冷落更觉怜衰荷。\n幽人爱此自培植，林下不知双鬓皤。\n为予折赠诚有意，欲遣鼻观通禅那。\n吾衰万事付之懒，不饮奈此秋光何。\n径须造诣谋一醉，莫待花落霑庭莎。\n妙香吸引入肺腑，吐作佳句同吟哦。",
        "dynasty": "宋",
        "collection_info": null
    },
    {
        "title": "四花四首 芙蓉",
        "author": "李纲",
        "content": "浥露披风浩莫收，嫣然秀色照清秋。\n佳人日暮来何处，翠袖红粧相对愁。",
        "dynasty": "宋",
        "collection_info": null
    },
    {
        "title": "四花四首 金灯",
        "author": "李纲",
        "content": "叶卷须虬朵朵圆，化工如解刻雕然。\n金灯玉柱归天上，何事生来小槛前。",
        "dynasty": "宋",
        "collection_info": null
    },
    {
        "title": "四花四首 红蕉",
        "author": "李纲",
        "content": "但见风来摇翠尾，那知露下濯红英。\n色空须信元同体，谁把丹青与染成。",
        "dynasty": "宋",
        "collection_info": null
    },
    {
        "title": "四花四首 鸡冠",
        "author": "李纲",
        "content": "花蘂成冠巧学鸡，刻雕谁谓染胭脂。\n晓来得雨犹鲜好，却似昂然欲斗时。",
        "dynasty": "宋",
        "collection_info": null
    },
    {
        "title": "从邓季明求菊花",
        "author": "李纲",
        "content": "乐全治幽圃，种花如种田。\n秋来菊有花，亦復争芳姸。\n璀璨碧玉蕾，散作黄金钱。\n风静香自远，露寒色争鲜。\n乃知万物性，皆欲全其天。\n九日忽已近，渊明思悠然。\n愿移东篱下，植此西轩前。\n我有一壶酒，泛之可延年。\n不嫌盘筯薄，同作饮中仙。",
        "dynasty": "宋",
        "collection_info": null
    },
    {
        "title": "灯花",
        "author": "李纲",
        "content": "禅室方清夜，寒灯自结花。\n那知人有喜，且慰客思家。\n琐碎星铓密，红圆玉粒斜。\n为传千里信，安穏到天涯。",
        "dynasty": "宋",
        "collection_info": null
    },
    {
        "title": "秋日有感",
        "author": "李纲",
        "content": "秋水澹澄澈，秋山郁嵳峨。\n我游溪山亭，山空水增波。\n感此物华暮，风林摇落多。\n惟有青青松，独立不改柯。\n乔然傲霜霰，岁晏将如何。",
        "dynasty": "宋",
        "collection_info": null
    },
    {
        "title": "秋思十首  其一",
        "author": "李纲",
        "content": "朝来秋色高，西山有爽气。\n开轩远相望，自得静中意。\n那知宋玉悲，肯洒杨朱泪。\n逍遥天地间，俯仰可无愧。",
        "dynasty": "宋",
        "collection_info": null
    },
    {
        "title": "秋思十首  其二",
        "author": "李纲",
        "content": "夜永秋气凉，泠然入窗牖。\n照眼一编书，开怀一壶酒。\n念身幸无恨，齿髪犹未朽。\n富贵如浮云，于我亦何有。",
        "dynasty": "宋",
        "collection_info": null
    },
    {
        "title": "秋思十首  其三",
        "author": "李纲",
        "content": "南方秋节晚，九月始凄清。\n草木忽摇落，坐使客心惊。\n橐籥无暂息，机缄殊不停。\n未能超物外，慷慨念平生。",
        "dynasty": "宋",
        "collection_info": null
    },
    {
        "title": "秋思十首  其四",
        "author": "李纲",
        "content": "露下秋草衰，蒹葭亦苍苍。\n森然岩中桂，十里飘天香。\n深林静杳冥，无人自芬芳。\n采掇满禅室，闲中气味长。",
        "dynasty": "宋",
        "collection_info": null
    },
    {
        "title": "秋思十首  其五",
        "author": "李纲",
        "content": "秋云澹无依，皛皛映寒日。\n卷舒谁使之，聚散在倐忽。\n出岫本无心，行空宁有质。\n功成归何方，妙用藏于密。",
        "dynasty": "宋",
        "collection_info": null
    },
    {
        "title": "秋思十首  其六",
        "author": "李纲",
        "content": "秋风晚萧索，凄然遂成林。\n百谷欲成实，见此造物心。\n清凉入户牖，天光为沈阴。\n禅房有羁客，抱膝正长吟。",
        "dynasty": "宋",
        "collection_info": null
    },
    {
        "title": "秋思十首  其七",
        "author": "李纲",
        "content": "秋风动禾黍，泛泛凄芳馨。\n散策步田野，欣此百谷成。\n林下父老醉，云间鸡犬声。\n丰年诚可乐，安得遂吾生。",
        "dynasty": "宋",
        "collection_info": null
    },
    {
        "title": "秋思十首  其八",
        "author": "李纲",
        "content": "秋月照我心，清光奈愁何。\n回薄万古恨，月愁应更多。\n独饮不成醉，遡月空长歌。\n安得一丸药，高奔伴姮娥。",
        "dynasty": "宋",
        "collection_info": null
    },
    {
        "title": "秋思十首  其九",
        "author": "李纲",
        "content": "古后有明训，霜降休百工。\n草木日摇落，蟋蟀鸣堂中。\n岂不感时节，念此岁復穷。\n劳生真一梦，飘泊随西东。",
        "dynasty": "宋",
        "collection_info": null
    },
    {
        "title": "秋思十首  其一○",
        "author": "李纲",
        "content": "百卉秋具腓，先陨惟梧桐。\n岂无贞洁者，独立青霜中。\n艷艷篱下菊，青青岭头松。\n与君为德友，相好永无穷。",
        "dynasty": "宋",
        "collection_info": null
    },
    {
        "title": "邓成彦病以诗来问所以治病者作诗答之",
        "author": "李纲",
        "content": "四大假合初不真，筋脉纒络相依因。\n□□□□类芭蕉，须叟变灭如浮云。\n风寒暑湿起众疾，痛楚展转劳吟呻。\n医工对治巧用药，分别佐使甘酸辛。\n须知病者谁受病，其中必有不病人。\n于斯荐取自调伏，沈痾消散如埃尘。\n本来面目只一体，安用更分精与神。\n欲识其中不病者，即是毗卢清净身。",
        "dynasty": "宋",
        "collection_info": null
    },
    {
        "title": "兴宗志宏见和岩桂长篇再赋前韵奉呈",
        "author": "李纲",
        "content": "月中有桂光更多，扶疏一轮枝干罗。\n天风飘下广寒子，岂与凡种同其科。\n四时不改碧玉叶，满庭自擢青铜柯。\n森然众木共培植，无异野鹤羣鸡鹅。\n秋来隐圃风露冷，喷花看蘂尤婆娑。\n圃中自有隐君子，心与世远恬无波。\n对花度此九秋色，不以物外伤天和。\n西隣栟榈更好古，妙年欲制芰与荷。\n连墻请谒不知倦，宜尔鬓髪忘其皤。\n天生逸才当有用，委弃寂寞理则那。\n吾衰尚有惜花意，零落奈此馨香何。\n却思梁溪有小圃，只恐松竹荒寒莎。\n未能归去老三径，且把诗句从公哦。",
        "dynasty": "宋",
        "collection_info": null
    },
    {
        "title": "九日",
        "author": "李纲",
        "content": "常年九日必题诗，况此飘零海一涯。\n黄菊未开青蓓蕾，白醪聊吸碧玻瓈。\n登山但极孤云目，整帽还羞短髪箆。\n弟妺奉亲倾寿斝，茱萸徧插定吾思。",
        "dynasty": "宋",
        "collection_info": null
    },
    {
        "title": "菊花开日即重阳二首  其一",
        "author": "李纲",
        "content": "南方气候殊，佳月即中秋。\n昨者月既望，萧萧风雨愁。\n安得一轮玉，清光满溪楼。\n酌酒自起舞，与之相献酬。",
        "dynasty": "宋",
        "collection_info": null
    },
    {
        "title": "菊花开日即重阳二首  其二",
        "author": "李纲",
        "content": "南方气候殊，有菊即重阳。\n九日今已近，青蘂未可尝。\n安得黄金花，泛此白玉觞。\n会当烂漫开，为插满头香。",
        "dynasty": "宋",
        "collection_info": null
    },
    {
        "title": "次韵杜子美九日蓝田崔氏庄",
        "author": "李纲",
        "content": "远谪须知怀抱寛，节逢九日亦追欢。\n手挼青蘂看浮醆，蜡剪黄花戏插冠。\n淅淅斜风飞败叶，萧萧细雨作轻寒。\n天涯只是思亲切，更把家书再四看。",
        "dynasty": "宋",
        "collection_info": null
    },
    {
        "title": "和陶渊明采菊东篱下二首  其一",
        "author": "李纲",
        "content": "九日但孤坐，悄然无世喧。\n菊花殊未开，始知气候偏。\n开轩寓远目，相对惟青山。\n昏鸦已接翅，独鹤何时还。\n且尽杯中物，此外无足言。",
        "dynasty": "宋",
        "collection_info": null
    },
    {
        "title": "和陶渊明采菊东篱下二首  其二",
        "author": "李纲",
        "content": "小雨湿丛菊，何当喷金英。\n嚼蘂亦可人，萧然慰我情。\n羁旅念家远，浊酒还独倾。\n云表雁初过，草根虫自鸣。\n岁晏将如何，一醉豁平生。",
        "dynasty": "宋",
        "collection_info": null
    },
    {
        "title": "寓轩用竹为窗隔以御西风戏成小诗纪其事示志宏",
        "author": "李纲",
        "content": "昔我自帝所，远谪来沙阳。\n由春以涉夏，及此秋气凉。\n节物日凄紧，白露结为霜。\n行当入室处，聊復葺我堂。\n伐竹制窗牖，朴素无青黄。\n西风屏寒色，短日来孤光。\n草木已零落，但闻菊蘂香。\n超然适燕处，便足傲羲皇。\n释氏戒恋着，一宿寄枯桑。\n今我日必葺，于道无乃荒。\n彼以着故戒，无着何所妨。\n譬犹梦中境，离着可两忘。\n傥能达此理，随寓皆道场。",
        "dynasty": "宋",
        "collection_info": null
    },
    {
        "title": "传画美人戏成",
        "author": "李纲",
        "content": "美人颜色娇如花，鬒髪光翳朝阳鵶。\n玉钗斜插翠眉蹙，岂亦有恨来天涯。\n画工善画无穷意，故把双眸翦秋水。\n丹青幻出亦动人，况復嫣然能启齿。\n年来居士心如灰，草户金锤击不开。\n纵教天女来相试，虚烦云雨下阳台。",
        "dynasty": "宋",
        "collection_info": null
    },
    {
        "title": "传画忠义图",
        "author": "李纲",
        "content": "君臣以道合，言出心莫逆。\n膏泽下于民，美化施无极。\n中世此道衰，言如水投石。\n义士以死争，直谏或有益。\n折槛制留今，断鞅事存昔。\n当车血污轮，伏蒲涕霑席。\n昭然贯日诚，屹尔迴天力。\n谁将丹青手，图此忠义迹。\n传之置坐隅，能使懦夫激。\n斯人不復见，壮哉古遗直。",
        "dynasty": "宋",
        "collection_info": null
    },
    {
        "title": "四皓",
        "author": "李纲",
        "content": "皓髪庞眉四老翁，商山采尽紫芝丛。\n安刘毕竟成何事，空堕留侯巧计中。",
        "dynasty": "宋",
        "collection_info": null
    },
    {
        "title": "高祖",
        "author": "李纲",
        "content": "落魄刘郎仗众谋，无心将将却成优。\n谁言大度能容物，旧怨还封羮颉侯。",
        "dynasty": "宋",
        "collection_info": null
    },
    {
        "title": "得家信报淮南飞蝗渡江入浙岁事殊可忧感而赋诗",
        "author": "李纲",
        "content": "闻说飞蝗起自淮，势如风雨渡江来。\n我家岁事何须虑，只恐人言不是灾。",
        "dynasty": "宋",
        "collection_info": null
    },
    {
        "title": "九月十四夜月蚀",
        "author": "李纲",
        "content": "碧落遥升白玉盆，云何中夜黯然昏。\n初疑半被微云掩，浸恐全无巨吻吞。\n惨淡乍看蟾魄出，扶疏更喜桂华存。\n妖蟆磔死犹余罪，此外羣星尽可原。",
        "dynasty": "宋",
        "collection_info": null
    },
    {
        "title": "读刘向传",
        "author": "李纲",
        "content": "昼观书传夜观星，感愤陈辞出至诚。\n梓柱指明王氏切，优柔不断岂能行。",
        "dynasty": "宋",
        "collection_info": null
    },
    {
        "title": "题李伯时画老子岀关图",
        "author": "李纲",
        "content": "请说常无众妙门，当时关尹意何勤。\n青牛西去连沙漠，紫气东来见瑞氛。\n妙法不离三十辐，至言都在五千文。\n世人不解宗慈俭，只欲长生蹑白云。",
        "dynasty": "宋",
        "collection_info": null
    },
    {
        "title": "题入定僧持法师画像",
        "author": "李纲",
        "content": "形若龙蛇千岁蛰，神如日月四时新。\n岂知鸡足山中客，元属莲华社裏人。\n岭上祖师提隻履，烟中普化露全身。\n拘拘守定干皮袋，毕竟如何始是真。",
        "dynasty": "宋",
        "collection_info": null
    },
    {
        "title": "题富郑公画像",
        "author": "李纲",
        "content": "天骄自昔难羁縻，凭陵中夏侵北垂。\n秦城万里堑山谷，汉女远嫁为阏氏。\n赫然武帝事征伐，天下骚动士马疲。\n古来制御无上策，本朝镇抚诚得宜。\n祖宗守边有良将，胡骑远遯不敢窥。\n澶渊之役起仓卒，当时众议何其危。\n莱公庭争乃亲讨，貔虎百万从六飞。\n弩机暗发虏酋殒，震怖屈膝祈完归。\n欢盟从此到今日，生灵休息诚赖之。\n中间桀骜邀岁赐，悬河之辩亦莫支。\n笃生郑公为民社，一言剖决遂不疑。\n莱郑之功实终始，配入太庙铭鼎彝。\n我生后公不及识，再拜图像涕泗洟。\n安得如公之人在廊庙，坐使德泽渐烝黎。",
        "dynasty": "宋",
        "collection_info": null
    },
    {
        "title": "明妃曲",
        "author": "李纲",
        "content": "昭君自恃颜如花，肯赂画史丹青加。\n十年望幸不得见，一日远嫁来天涯。\n辞宫脉脉洒红泪，出塞漠漠惊黄沙。\n宁辞玉质配夷虏，但恨拙谋羞汉家。\n穹庐腥羶厌酥酪，曲调幽怨传琵琶。\n汉宫美女不知数，骨委黄土纷如麻。\n当时失意虽可恨，犹得千古诗人夸。",
        "dynasty": "宋",
        "collection_info": null
    },
    {
        "title": "九月十五日夜同陈兴宗邓志宏登凝翠阁观月",
        "author": "李纲",
        "content": "溪阁临虚面势寛，凉天佳月共追欢。\n渔舟忽动水光碎，桂魄未髙山影寒。\n色染林峦烟漠漠，气侵笑语露漫漫。\n须知此景人间少，更泛兰桨远处看。",
        "dynasty": "宋",
        "collection_info": null
    },
    {
        "title": "是夜復乘泛碧斋至北溪口观新桥与兴宗志宏分题予得泛字",
        "author": "李纲",
        "content": "秋髙气倍清，夜静舟初泛。\n露华浩如洗，月色寒可鉴。\n林峦与邑屋，左右入轩槛。\n晶荧星影摇，崷崒山光蘸。\n风微烟羃羃，溪远波湛湛。\n端疑客乘槎，坐使云河犯。\n观梁且停桡，恋月愁繫缆。\n景幽费摹写，思妙造古淡。\n吾方久于此，胜赏岂云暂。\n愿同二三子，险韵时得探。",
        "dynasty": "宋",
        "collection_info": null
    },
    {
        "title": "志宏得碧字以诗来次其韵",
        "author": "李纲",
        "content": "明月照清溪，影落千寻碧。\n轻风皱微澜，荡漾摇金色。\n相携理桂檝，及此万籁寂。\n天空露气寒，栖鸟正缩瑟。\n何人起秋思，数弄月中笛。\n坐使迁客情，悽然感去国。\n清游得英俊，胜赏饱泉石。\n岂殊在吾家，亲戚欬于侧。\n赋诗各言怀，险韵对勍敌。\n归来气未衰，开匣看三尺。",
        "dynasty": "宋",
        "collection_info": null
    },
    {
        "title": "兴宗得斋字以诗来次其韵",
        "author": "李纲",
        "content": "佳月霭秋色，翛然感予怀。\n言携二三友，泛此溪中斋。\n风露生万里，屋木凭两涯。\n凄微烟雾合，芬馥天香来。\n恍若度云汉，奔月游瑶台。\n灏气集肺腑，洒濯无纤埃。\n沉沉夜寥閴，迴舟兴悠哉。\n澄波静如练，何异浮江淮。\n但恨景物美，实难赋咏才。\n斯文当共勉，天意属吾侪。",
        "dynasty": "宋",
        "collection_info": null
    },
    {
        "title": "凝翠晚望五绝句  其一",
        "author": "李纲",
        "content": "白苹红蓼满汀洲，淅淅西风古渡头。\n寒日无情又西下，清溪不语水东流。",
        "dynasty": "宋",
        "collection_info": null
    },
    {
        "title": "凝翠晚望五绝句  其二",
        "author": "李纲",
        "content": "桂香泛泛满秋风，十里沙溪一望中。\n景物随时慰牢落，羁臣那解感飘蓬。",
        "dynasty": "宋",
        "collection_info": null
    },
    {
        "title": "凝翠晚望五绝句  其三",
        "author": "李纲",
        "content": "日轮隐隐落西山，尚有残阳木杪间。\n暮暮朝朝成底事，可怜飞鸟自知还。",
        "dynasty": "宋",
        "collection_info": null
    },
    {
        "title": "凝翠晚望五绝句  其四",
        "author": "李纲",
        "content": "林中轻素起寒烟，两两飞鸥傍钓船。\n心在江湖归未得，晚来幽独更悽然。",
        "dynasty": "宋",
        "collection_info": null
    },
    {
        "title": "凝翠晚望五绝句  其五",
        "author": "李纲",
        "content": "白云点破乱山青，影落寒溪晚更明。\n谁谓天涯无鴈到，雝雝初听两三声。",
        "dynasty": "宋",
        "collection_info": null
    },
    {
        "title": "秋意二首  其一",
        "author": "李纲",
        "content": "萧萧南浦白云秋，枫叶芦花相对愁。\n何必更穷千里目，乱山凝碧满溪楼。",
        "dynasty": "宋",
        "collection_info": null
    },
    {
        "title": "秋意二首  其二",
        "author": "李纲",
        "content": "清霜夜落梧楸树，脱叶惊风陨如雨。\n一番扫尽一番新，策杖闲将黄叶数。",
        "dynasty": "宋",
        "collection_info": null
    },
    {
        "title": "和唐人张为秋醉歌",
        "author": "李纲",
        "content": "秋风愈凄紧，感此梁溪翁。\n烟水出砂石，风霜脱梧桐。\n岁晏无与欢，步屧携苍笻。\n俯视槛中菊，仰瞻峰顶松。\n有酒聊自适，旋滴真珠红。\n长鲸吸百川，坐使玉樽空。\n念古壮气激，怀家归兴浓。\n陶然不知醉，如堕烟雾中。\n醉魂眇安往，梦渡江水东。\n髣髴生六翮，飘忽腾双龙。\n醒来无所见，溪冷山重重。\n纱窗透残月，瓦枕来疏钟。\n起视夜将阑，星河粲玲珑。\n乘风欲轻举，骨肉疑都融。\n却思向来醉，岂离方寸地。\n长醉不用醒，萧然谢名利。",
        "dynasty": "宋",
        "collection_info": null
    },
    {
        "title": "读陆龟蒙散人歌三復而悲之赋诗以卒其志",
        "author": "李纲",
        "content": "江湖散人气节奇，布衣韦带霜鬓垂。\n有田甫里多水潦，阖门百指长号饥。\n躬耕粗足输赋税，时赴嘉客同襟期。\n西风笠泽起秋色，菰蒲初熟鲈鳜肥。\n扁舟乘兴不知晚，笔床茶竈常相随。\n着书丛杂自编录，巧怪不择文与诗。\n那能枉道窃爵禄，但欲乱世全妻儿。\n胸中岂无佐时略，却笑诸郎殊不知。\n当年富贵尽磨灭，惟有夫子传于斯。\n三髙名配范与李，散人虽散元非痴。",
        "dynasty": "宋",
        "collection_info": null
    },
    {
        "title": "岩桂再开尤盛汲水飬之其香满室堕蘂几案间灿然可爱嗅玩因为赋小诗",
        "author": "李纲",
        "content": "桂华十里凌霜空，再开愈觉秋光浓。\n幽人赠我不知数，芬馥飘满禅房中。\n蔌蔌风枝堕烟蘂，璀灿金英霑案几。\n不须扫去任飘零，从使清香在毫纸。",
        "dynasty": "宋",
        "collection_info": null
    },
    {
        "title": "游栖云寺",
        "author": "李纲",
        "content": "清晓戒徒御，出郊为胜游。\n霜林半摇落，肃穆天地秋。\n散策陟峻岭，凭髙瞰清流。\n禅居得兰若，迥觉林泉优。\n露草凄更碧，风松郁相缪。\n山空钟磬响，地胜池台幽。\n竹色森不改，桂香泱漭浮。\n经行岂莲社，景物如虎丘。\n流水人寂寂，归云晚悠悠。\n惜哉光景促，妙赏难淹留。\n却步出山径，犹迴恋山眸。\n登临兴未尽，更理溪中舟。",
        "dynasty": "宋",
        "collection_info": null
    },
    {
        "title": "自西津乘泛碧斋归邑小雨",
        "author": "李纲",
        "content": "乱山深处翠光浮，山寺归来泛彩舟。\n十里峰峦凝翠霭，一溪烟雨洒清秋。\n渔灯照水明还暗，野桂飘香散不收。\n只向画中求好景，不知身在画中游。",
        "dynasty": "宋",
        "collection_info": null
    },
    {
        "title": "是日闻报御笔许牵復有感",
        "author": "李纲",
        "content": "闻有佳音自日边，羁臣感极却悽然。\n矜愚本自加三宥，作赋休云谪九年。\n戏膝但能纡彩服，侍香那復望青毡。\n恩隆天地当何报，击壤为甿老一鄽。",
        "dynasty": "宋",
        "collection_info": null
    },
    {
        "title": "画荔枝图",
        "author": "李纲",
        "content": "南闽荔枝名四方，非因谪官那得尝。\n丁香为核玉为叶，绛绡为殻冰为瓤。\n烱如明珠出老蚌，灿如艷女披红裳。\n膜凝云母本来薄，液贮甘露初不浆。\n剖擎颇讶水晶滑，咀嚼但觉琼瑶香。\n贡余虽幸得一饱，无那品目多难详。\n丹青巧为拂绢素，数种磊落皆其良。\n牛心最大蚶殻褊，虎皮斑駮龙牙长。\n火山早依炎气熟，中元晚待秋风凉。\n色奇更变江家绿，味旨尤称十八娘。\n葡萄结实极繁盛，硫黄着子何芬芳。\n若将牡丹与比并，好把陈紫同姚黄。\n虽云香味不可画，悦目自足垂虚堂。\n饫餐更得画归去，须信远谪元非狂。",
        "dynasty": "宋",
        "collection_info": null
    },
    {
        "title": "丛菊数日来颇有开意戏题",
        "author": "李纲",
        "content": "爱菊如渊明，凭栏惜花晏。\n朝来有开意，嫩蘂肥欲绽。\n愿承玉露漙，一吐金英粲。\n临风嗅馨香，为尔发三叹。",
        "dynasty": "宋",
        "collection_info": null
    },
    {
        "title": "得了翁书并寄石芝云其味初淡中苦已而发甘鲜有此味者感而赋诗",
        "author": "李纲",
        "content": "海日气射苍崖根，石上生枝干藓文。\n构梯采掇资好事，中有至味难为言。\n岂惟食淡兼攻苦，嚼蜡茹荼多欲吐。\n清甘徐发齿颊间，潄以寒泉如饮乳。\n幽人赠我意已深，一掬可比千黄金。\n世间此味知者鲜，往往既吐还追寻。\n我欲持之献君子，自古至言多逆耳。\n愿于苦处辨忠良，若待迴甘真晚矣。",
        "dynasty": "宋",
        "collection_info": null
    },
    {
        "title": "次韵和归去来集字十首  其一",
        "author": "李纲",
        "content": "少负丘壑志，误婴轩冕荣。\n刚肠难隐忍，懒性倦将迎。\n学佛欣自得，谪官知物轻。\n悠悠势利子，千古见交情。",
        "dynasty": "宋",
        "collection_info": null
    },
    {
        "title": "次韵和归去来集字十首  其二",
        "author": "李纲",
        "content": "壮志已衰落，頺然成懦夫。\n编须休虎穴，曳尾且龟涂。\n松菊犹可理，田园将欲芜。\n亲朋悦情话，浊酒在觞壶。",
        "dynasty": "宋",
        "collection_info": null
    },
    {
        "title": "次韵和归去来集字十首  其三",
        "author": "李纲",
        "content": "轩冕岂足恋，田园诚可欢。\n村村自花柳，物物寄游观。\n旧事不復忆，吾生良易安。\n南窗审容膝，归去学鲵桓。",
        "dynasty": "宋",
        "collection_info": null
    },
    {
        "title": "次韵和归去来集字十首  其四",
        "author": "李纲",
        "content": "闻说诏初下，预知归有期。\n趣装行去矣，俟命且安之。\n出处宛如梦，去来惟有诗。\n为传千里信，先报棣华知。",
        "dynasty": "宋",
        "collection_info": null
    },
    {
        "title": "次韵和归去来集字十首  其五",
        "author": "李纲",
        "content": "旷荡推新泽，迂疏念昔非。\n休为贾生赋，且治老莱衣。\n报国抚长剑，怀亲歌式微。\n凭髙望吴越，千里白云飞。",
        "dynasty": "宋",
        "collection_info": null
    },
    {
        "title": "次韵和归去来集字十首  其六",
        "author": "李纲",
        "content": "寤寐在亲所，得归欣载奔。\n綵衣犹在笥，素髪已垂门。\n遣兴诗千首，忘忧酒一罇。\n归欤理三径，松菊故应存。",
        "dynasty": "宋",
        "collection_info": null
    },
    {
        "title": "次韵和归去来集字十首  其七",
        "author": "李纲",
        "content": "归去復归去，溪山满眼前。\n公垂余旧馆，鸿渐有甘泉。\n结宇依青嶂，开池浸碧天。\n余波到山下，更漑万家田。",
        "dynasty": "宋",
        "collection_info": null
    },
    {
        "title": "次韵和归去来集字十首  其八",
        "author": "李纲",
        "content": "薄责思已厚，听归初不留。\n昔来聊坎止，今去亦川流。\n图史自可乐，亲朋相与游。\n罇中常有酒，此外復何求。",
        "dynasty": "宋",
        "collection_info": null
    },
    {
        "title": "次韵和归去来集字十首  其九",
        "author": "李纲",
        "content": "旧隐北山北，结庐犹可寻。\n曾传种松法，当遂采芝心。\n有酒且觞客，无絃何用琴。\n一生几量屐，慎勿废登临。",
        "dynasty": "宋",
        "collection_info": null
    },
    {
        "title": "次韵和归去来集字十首  其一○",
        "author": "李纲",
        "content": "处世若大梦，吾生感行休。\n何须縳轩冕，且復傲林丘。\n云木千岩秀，烟波万壑流。\n忘机齐物我，鱼鸟与君游。",
        "dynasty": "宋",
        "collection_info": null
    },
    {
        "title": "送罗惇诗赴举",
        "author": "李纲",
        "content": "计偕西去不容迟，暂聚还分与愿违。\n丹桂一枝应俯拾，青云万里看横飞。\n我方谪宦陪鸠杖，子欲成名戏綵衣。\n努力争先龙虎榜，发挥家学慰庭闱。",
        "dynasty": "宋",
        "collection_info": null
    },
    {
        "title": "从人于柳木得芝一本面径尺余体圆而欹正类荷叶惜其生于僻远不得与奏牍为赋此诗",
        "author": "李纲",
        "content": "草木何为亦发祥，灵芝三秀向沙阳。\n成丛已茁枯梅上，盈尺还生卧柳傍。\n叶若圆荷方泻露，色如紫椹更飘香。\n惜哉地去长安远，不使公卿草贺章。",
        "dynasty": "宋",
        "collection_info": null
    },
    {
        "title": "将去沙阳留别邓季明诸公",
        "author": "李纲",
        "content": "一载沙阳信有缘，寛恩许去却依然。\n碧斋翠阁已如梦，明月清风长自妍。\n溪上客舟横一叶，箧中诗卷剩千篇。\n诸公别后应思我，茗饮时时到寓轩。",
        "dynasty": "宋",
        "collection_info": null
    },
    {
        "title": "畴老修撰见示七峰吟因成七言十韵律诗以叙别",
        "author": "李纲",
        "content": "谪堕闽山款栋闳，日亲髙义慰平生。\n忘年许结看经社，乘兴时参在野旌。\n三径髙怀穷水石，七峰佳气入轩楹。\n舫斋谈笑龟鱼惯，翠阁吟哦卷轴成。\n方幸游从陪杖屦，敢将踪迹叹蓬萍。\n寛恩宥罪千钧重，小艇浮溪一叶轻。\n北阙未应容接武，东皋从此遂躬耕。\n宁亲幸惬区区志，去德还深恋恋情。\n般若光中无聚散，毗卢海裏任从横。\n愿公更展垂天翼，拭目鹏抟九万程。",
        "dynasty": "宋",
        "collection_info": null
    },
    {
        "title": "自沙阳乘泛碧斋至洛阳口",
        "author": "李纲",
        "content": "罪大昔来谪，恩寛今许归。\n碧斋还泛泛，翠阁已依依。\n箫鼓转山曲，旌旗摇夕晖。\n余霞方散乱，倦鸟亦归飞。\n颇悟邯郸梦，还寻莱子衣。\n耄倪嗟得去，朋友惜相违。\n讵有甘棠爱，徒知蘧玉非。\n劳生成底事，归老钓鱼矶。",
        "dynasty": "宋",
        "collection_info": null
    },
    {
        "title": "留题双溪阁书呈南剑守谢少卿",
        "author": "李纲",
        "content": "华构何年玉斧修，规摹宏丽属贤侯。\n治成不废登临乐，望远宜穷水石幽。\n千里烟云瞻北阙，四时风景冠南州。\n山如蟠踞成龙虎，剑有雌雄射斗牛。\n天倚笔峰排玉笋，仙留篆石浸银鈎。\n二川俯瞰丁为字，万室傍连蜃结楼。\n罇俎幸容陪胜赏，笙歌更觉助清游。\n朝云暮雨滕王阁，明月清风白鹭洲。\n梦草惠连留句法，游山安石继风流。\n尚能执笔从公赋，却恨归鞍不可留。",
        "dynasty": "宋",
        "collection_info": null
    },
    {
        "title": "黄道夫约游南山无名庵谒包法师",
        "author": "李纲",
        "content": "碧山盘屈白云凝，竹径通幽水石清。\n门对演仙千古在，道人何事学无名。",
        "dynasty": "宋",
        "collection_info": null
    },
    {
        "title": "奉酬陈之元教授见赠次韵",
        "author": "李纲",
        "content": "谪官因得穷林泉，陶写聊復资诗篇。\n青岑迭迭山满眼，碧波湛湛溪涵天。\n南连海峤饶雾雨，北望吴越凄风烟。\n感怀触目还得句，但可娱戏那敢传。\n譬犹候虫与时鸟，自鸣自已真偶然。\n岂知飘落广文耳，饰以妙语烦雕镌。\n与公平生未相识，一见倾心谁与易。\n沙阳百里阻游从，注目寒空暮云碧。\n朅来邂逅慰所思，况得新诗飞霹雳。\n我今归去隐梁溪，远迹江湖飬愚直。\n看公白日上青霄，九万扶摇不劳力。",
        "dynasty": "宋",
        "collection_info": null
    },
    {
        "title": "谢德夫约游开平寺",
        "author": "李纲",
        "content": "出郭山村僻，寻真殿阁幽。\n双溪余赏兴，五马故来游。\n钟梵含古思，林泉销客愁。\n归欤碧云合，罗绮满兰舟。",
        "dynasty": "宋",
        "collection_info": null
    },
    {
        "title": "谢守送别至黯淡寺",
        "author": "李纲",
        "content": "送远劳为黯淡行，西风斜日袅双旌。\n舟如一叶波涛舞，滩作半天风雨声。\n修竹拂云青蓊郁，圆峰对阁翠峥嵘。\n如公髙义今人少，行客空余恋德情。",
        "dynasty": "宋",
        "collection_info": null
    },
    {
        "title": "长滩驿次韵陆惇礼留题二绝句  其一",
        "author": "李纲",
        "content": "文彩飘飖青琐郎，朝班同望赭袍光。\n岭云深处观题句，使我幡然念帝乡。",
        "dynasty": "宋",
        "collection_info": null
    },
    {
        "title": "长滩驿次韵陆惇礼留题二绝句  其二",
        "author": "李纲",
        "content": "当年狂直叩龙墀，谪堕闽山省旧非。\n须信寛恩若天地，纔周岁律已容归。",
        "dynasty": "宋",
        "collection_info": null
    },
    {
        "title": "题黄亭驿",
        "author": "李纲",
        "content": "云山一带碧崔嵬，迎我南迁又北迴。\n岁籥纔周两经历，此行端为武夷来。",
        "dynasty": "宋",
        "collection_info": null
    },
    {
        "title": "武夷行",
        "author": "李纲",
        "content": "忆昨退朝门下省，槐影扶疏清昼永。\n琐窗一枕梦仙山，觉来毛骨犹清冷。\n谪官道出武夷山，风景翛然似梦间。\n碧溪九曲山万迭，况值密雪妆烟鬟。\n寛恩今日容归去，笑指洞天寻旧路。\n霜晴日暖白云深，遥望幔亭天一柱。\n羽人导我游仙溪，翠壁苍崖晚更奇。\n浩歌快饮纵迴棹，星月耿耿风凄凄。\n晓来换骨岩中看，玉润金坚余片片。\n三姝骈立映彤霞，二水交流萦素练。\n征鞍欲去更从容，仙境灵迹岂易逢。\n他日追思不可到，梦魂还过七闽中。",
        "dynasty": "宋",
        "collection_info": null
    },
    {
        "title": "泛游仙溪",
        "author": "李纲",
        "content": "去年游仙满溪雪，今年游仙一船月。\n武夷已擅天下奇，雪月相辉更幽绝。\n前生定在此山中，缘熟重游六六峰。\n惭愧真仙借光景，恨无道骨与仙风。",
        "dynasty": "宋",
        "collection_info": null
    },
    {
        "title": "别武夷途中偶成寄观妙法师",
        "author": "李纲",
        "content": "道妙观来物物通，武夷仙境幸相逢。\n溪流玉雪三三曲，山锁云霞六六峰。\n去路归鞍方眷恋，淡烟疏雨正蒙茸。\n羡师日在神仙窟，迴首岩峦紫翠重。",
        "dynasty": "宋",
        "collection_info": null
    },
    {
        "title": "寄题观妙师阁皂山旧隐观云轩",
        "author": "李纲",
        "content": "独构幽轩福地阴，飞云对面起青岑。\n但知映日能成色，谁信崇朝解作霖。\n苒苒行云宁有迹，霏霏出岫本无心。\n道人默坐观舒卷，至理应符妙意深。",
        "dynasty": "宋",
        "collection_info": null
    },
    {
        "title": "崇安令朱邈公达送示武夷图因成绝句",
        "author": "李纲",
        "content": "秀气蜿蜒作武夷，岩峦窈窕白云飞。\n再游未尽平生兴，六幅生绡画得归。",
        "dynasty": "宋",
        "collection_info": null
    },
    {
        "title": "自分水岭过江南",
        "author": "李纲",
        "content": "行尽闽山万屈盘，江南形势陡然寛。\n山平水远望不尽，木落草枯霜始寒。\n醉裏讴吟聊自适，梦中往復本非难。\n谁言春信年年早，笑指江梅试折看。",
        "dynasty": "宋",
        "collection_info": null
    },
    {
        "title": "铅山约髙无咎同游石井",
        "author": "李纲",
        "content": "岩洞嵌空凿翠崖，一泓云液贮琼瑰。\n幽人须信耽泉石，茗饮相招特特来。",
        "dynasty": "宋",
        "collection_info": null
    },
    {
        "title": "自铅山迂路至吴园",
        "author": "李纲",
        "content": "迂路入江南，寒烟锁翠岚。\n清晨游石井，薄暮宿了岩。\n月冷不成梦，鸡号还整骖。\n吴园纔数舍，去去指龙潭。",
        "dynasty": "宋",
        "collection_info": null
    },
    {
        "title": "吴园",
        "author": "李纲",
        "content": "当时亲迎到吴园，屈指重来十七年。\n身世恍然如一梦，从今归去老林泉。",
        "dynasty": "宋",
        "collection_info": null
    },
    {
        "title": "留题月岩",
        "author": "李纲",
        "content": "广寒宫殿寄幽岩，忌满非缘玉斧戡。\n皓魄半轮横道左，清光千古照江南。\n阴精凝结元无质，神化肧胎岂易探。\n好是月华生碧落，扶疏桂影远相参。",
        "dynasty": "宋",
        "collection_info": null
    },
    {
        "title": "宿黄藤驿",
        "author": "李纲",
        "content": "古驿号黄藤，休鞍夜已灯。\n溪寒水清浅，山瘦石棱层。\n豪客路方阻，岁寒阴始凝。\n开怀惟仗酒，独酌醉瞢腾。",
        "dynasty": "宋",
        "collection_info": null
    },
    {
        "title": "弋阳道中",
        "author": "李纲",
        "content": "南去北来皆岁暮，流年苒苒过光阴。\n江南须信风烟好，浙右方虞寇盗深。\n云外山深横笔格，月中滩响迭琴心。\n卧龙三顾今寥落，抱膝空为梁甫吟。",
        "dynasty": "宋",
        "collection_info": null
    },
    {
        "title": "望龟峰",
        "author": "李纲",
        "content": "饶阳景物犹武夷，岩石崛起多瓌奇。\n此峰厥状更诡异，举首曳尾如灵龟。\n穹隆曝甲正霜晓，蹒跚引气当晴晖。\n故知造化巧凝结，欲问所以良难推。\n我疑龙伯钓溟渤，六鳌连引背负归。\n中途遗一尚赑屃，直欲赴海冠峨巍。\n又疑清江使河伯，波涛相失留于斯。\n化为巨石峙千古，虽欲钻灼无由施。\n茫茫神怪不可诘，但使风景增清辉。\n我来闽岭厌山水，见此还復伸双眉。\n颇嗟行役不果到，侧身西望生长悲。",
        "dynasty": "宋",
        "collection_info": null
    },
    {
        "title": "鸣山驿次韵蔡君谟续梦作",
        "author": "李纲",
        "content": "一梦神游紫府天，觉来身寄驿亭眠。\n何须怅望吹箫女，独跨青鸾入翠烟。",
        "dynasty": "宋",
        "collection_info": null
    },
    {
        "title": "宿安仁云锦堂",
        "author": "李纲",
        "content": "一宿溪边云锦堂，烟村浮动野梅香。\n沙平水澹近江浦，天阔山遥多夕阳。\n北陆寒凝风眇眇，东吴音断意茫茫。\n片言无补空来往，赢得萧条两鬓霜。",
        "dynasty": "宋",
        "collection_info": null
    },
    {
        "title": "余干",
        "author": "李纲",
        "content": "岁寒迂路过江乡，叹息飞蓬堕渺茫。\n云锦洞深烟水远，琵琶洲转暮滩长。\n田园归去荒三径，金鼓传闻震一方。\n极目东吴何处是，断霞轻霭落残阳。",
        "dynasty": "宋",
        "collection_info": null
    },
    {
        "title": "晚行",
        "author": "李纲",
        "content": "岁杪旅怀恶，驱车残照中。\n暮云千里碧，落日半轮红。\n掠水起行鴈，隔林闻远钟。\n休鞍僧舍闲，皓月又生东。",
        "dynasty": "宋",
        "collection_info": null
    },
    {
        "title": "题安国寺翠玉亭呈平老",
        "author": "李纲",
        "content": "兰若何年种碧瑜，凌霄髙节笑楸梧。\n渭川谩说三千亩，杜牧宜夸十万夫。\n月舞清阴金影碎，风敲幽韵玉音敷。\n烦师长飬休斤斧，试问江南有此无。",
        "dynasty": "宋",
        "collection_info": null
    },
    {
        "title": "题仁义驿岁寒堂范文正公所植六松",
        "author": "李纲",
        "content": "江驿森森六本松，蜿蜒枝干走虬龙。\n烟滋鳞甲苍颜老，云惹须髯美荫浓。\n独立雪霜君子操，曾因风雨大夫封。\n不栽桃李追时好，叹息前贤意可宗。",
        "dynasty": "宋",
        "collection_info": null
    },
    {
        "title": "闻浙东方寇大作道路不通迂路由江南以归有感二首  其一",
        "author": "李纲",
        "content": "理装适吴会，避寇由江滨。\n宁知治安世，乃作途穷人。\n风涛岂不险，舟檝尚可因。\n失身入畏涂，难以理义陈。\n平生笑子美，逃乱走踆踆。\n如今翻自笑，亦须谋此身。\n此身何足惜，上有髙年亲。\n骨肉几百口，干戈已相邻。\n以我此日心，知彼无辜伦。\n安得济川舟，载之适通津。\n徙置安乐土，不知战鬪尘。\n已矣可奈何，愿为太平民。",
        "dynasty": "宋",
        "collection_info": null
    },
    {
        "title": "闻浙东方寇大作道路不通迂路由江南以归有感二首  其二",
        "author": "李纲",
        "content": "东南久无备，盗贼起不虞。\n掲竿与荷锄，皆是耕田夫。\n谁为捕逐者，得官缘苞苴。\n不读一行字，况復知孙吴。\n厥初既轻敌，屡北輙睢旴。\n屯兵非不多，一扫不復余。\n虎兕出于柙，是谁之过欤。\n凶焰陵郡县，良民遭戮屠。\n坐令腹心地，化为豺豕区。\n除恶当务早，滋蔓良难图。\n王师何日出，努力观庙谟。",
        "dynasty": "宋",
        "collection_info": null
    },
    {
        "title": "童子驿见梅花  其一",
        "author": "李纲",
        "content": "天滑云腴凝不流，岁寒迂骑过南洲。\n黄昏孤馆沈吟处，赖有江梅慰客愁。",
        "dynasty": "宋",
        "collection_info": null
    },
    {
        "title": "童子驿见梅花  其二",
        "author": "李纲",
        "content": "江南为客见江梅，似为行人特特开。\n数点枝头凝玉雪，隔窗和月送香来。",
        "dynasty": "宋",
        "collection_info": null
    },
    {
        "title": "偶题  其一",
        "author": "李纲",
        "content": "霜风响枯林，旷野惨寒色。\n川路阻且长，客子方远适。\n东吴眇何在，仰羡归飞翼。\n惟有溪边梅，犹能慰愁寂。",
        "dynasty": "宋",
        "collection_info": null
    },
    {
        "title": "偶题  其二",
        "author": "李纲",
        "content": "水落潮干人取途，西风索索响黄芦。\n沙头惊起数行鴈，恰似旧藏芦鴈图。",
        "dynasty": "宋",
        "collection_info": null
    },
    {
        "title": "题建德县开化寺",
        "author": "李纲",
        "content": "路遶江南烟水村，梅花的皪正销魂。\n峰峦影裏过山邑，鼙鼓声中念故园。\n残腊未曾看雪舞，劲风何事扫云屯。\n拙翁自笑平生拙，欲叩天阍更一言。",
        "dynasty": "宋",
        "collection_info": null
    },
    {
        "title": "题紫岩驿",
        "author": "李纲",
        "content": "稚年曾向此途行，半世重来若泛萍。\n山径车声欣路坦，江村市合厌鱼腥。\n连天霜草萧萧白，蟠岭云松郁郁青。\n久旅怀家归尚远，暮烟残照宿邮亭。",
        "dynasty": "宋",
        "collection_info": null
    },
    {
        "title": "赠池守张闳道",
        "author": "李纲",
        "content": "绣衣执法出霜台，邂逅还如特特来。\n华省旧曾陪笑语，清溪今復接罇罍。\n喜公笔有江山气，顾我心如世味灰。\n天下苍生待经济，坐看蟠蛰起春雷。",
        "dynasty": "宋",
        "collection_info": null
    },
    {
        "title": "同天宁聪老游齐山次杜牧之韵",
        "author": "李纲",
        "content": "东风初起白云飞，禅客相邀步翠微。\n童稚旧游如梦到，江山今幸假途归。\n岩峦窈窕笼轻霭，鸥鹭翩翻舞夕晖。\n归觐庭闱询往事，箧中先整老莱衣。",
        "dynasty": "宋",
        "collection_info": null
    },
    {
        "title": "题弄水亭",
        "author": "李纲",
        "content": "萧条秋浦景如秋，谁信猿声使客愁。\n烟树森森连远峤，水田漠漠集飞鸥。\n髙楼吹角增离恨，古驿停骖忆旧游。\n亦欲题诗江祖石，谪仙遗迹最风流。",
        "dynasty": "宋",
        "collection_info": null
    },
    {
        "title": "自池口登舟",
        "author": "李纲",
        "content": "水落溪干不可舟，春潮理棹浅沙头。\n多风烟浪鳞鳞起，欲雪江云苒苒浮。\n涉险物情终共畏，临流归兴浩难收。\n波神借我风帆便，鼓柁清江汗漫游。",
        "dynasty": "宋",
        "collection_info": null
    },
    {
        "title": "江行十首  其一",
        "author": "李纲",
        "content": "理棹适江干，初欣眼界寛。\n日蒸江气白，风约橹声寒。\n蒋诩谋新径，钟仪只旧冠。\n浮云休蔽日，直北是长安。",
        "dynasty": "宋",
        "collection_info": null
    },
    {
        "title": "江行十首  其二",
        "author": "李纲",
        "content": "春江彻底清，沙尾见潮生。\n朝气嘘成雾，南风战作晴。\n岸移看树远，船稳信波平。\n览尽江山胜，还悲万古情。",
        "dynasty": "宋",
        "collection_info": null
    },
    {
        "title": "江行十首  其三",
        "author": "李纲",
        "content": "渺渺春江稳，融融午睡腴。\n梦回双橹急，望极片帆孤。\n皱水风还逆，维舟日欲晡。\n云中有行鴈，苒苒下平芜。",
        "dynasty": "宋",
        "collection_info": null
    },
    {
        "title": "江行十首  其四",
        "author": "李纲",
        "content": "春光摇画鹢，江影浸长天。\n浪势随潮急，涡痕逐橹圆。\n避风依岛屿，防寇问人烟。\n深念还愁绝，髙歌且醉眠。",
        "dynasty": "宋",
        "collection_info": null
    },
    {
        "title": "江行十首  其五",
        "author": "李纲",
        "content": "江阔水云暮，风髙舟檝停。\n落帆归别浦，宿鴈集迴汀。\n霜苇萧萧白，烟岚朵朵青。\n夜来江色静，寒浴一天星。",
        "dynasty": "宋",
        "collection_info": null
    },
    {
        "title": "江行十首  其六",
        "author": "李纲",
        "content": "朝来问风信，五两向南飞。\n旅泊添春恨，舟行与愿违。\n瓶梅空的的，岸柳已依依。\n寂寞江南路，那知自此归。",
        "dynasty": "宋",
        "collection_info": null
    },
    {
        "title": "江行十首  其七",
        "author": "李纲",
        "content": "春江望不极，惨淡起层阴。\n烟雨蒙蒙湿，云涛渺渺深。\n怀家千里意，报国一生心。\n叹息知音少，空为梁甫吟。",
        "dynasty": "宋",
        "collection_info": null
    },
    {
        "title": "江行十首  其八",
        "author": "李纲",
        "content": "晚泊铜陵口，烟村八九家。\n岸沙崩浪响，江雨带风斜。\n泛泛浮波鴈，捎捎接翅鵶。\n无情东注水，对尔叹年华。",
        "dynasty": "宋",
        "collection_info": null
    },
    {
        "title": "江行十首  其九",
        "author": "李纲",
        "content": "杳杳楚天阔，悠悠江浦清。\n便风帆腹满，顺水橹腰轻。\n烟澹山逾碧，云髙雨易晴。\n无心问渔父，浊酒慰平生。",
        "dynasty": "宋",
        "collection_info": null
    },
    {
        "title": "江行十首  其一○",
        "author": "李纲",
        "content": "春到江波绿，潮来浦溆深。\n晓风看五两，家信抵千金。\n笑读谪仙句，病为庄舄吟。\n世途游历徧，归去老山林。",
        "dynasty": "宋",
        "collection_info": null
    },
    {
        "title": "游五松山观李太白祠堂",
        "author": "李纲",
        "content": "大江东南流，鼓柁江水上。\n薄游五松山，获见谪仙像。\n呜呼天宝间，治乱如反掌。\n兵戈暗中原，豪杰多长往。\n谪仙当此时，逸气隘天壤。\n脱身来江东，缥渺青霞赏。\n作诗几千篇，醉笔笼万象。\n迄今有遗祠，识者共瞻仰。\n嗟予岂后裔，愚拙谁復尚。\n珥笔玉殿螭，谪官闽岭瘴。\n荷恩许生还，冒险理归桨。\n于焉觌仙风，足以慰遐想。\n愿言继清芬，何由揖英爽。",
        "dynasty": "宋",
        "collection_info": null
    },
    {
        "title": "舟中读书有感",
        "author": "李纲",
        "content": "渺渺波涛淅淅风，此身忽在大江东。\n浮家泛宅云烟裏，思古伤今图史中。\n盗贼从来能伺衅，治安自昔戒除戎。\n我今惟愿兵戈息，归作梁溪老钓翁。",
        "dynasty": "宋",
        "collection_info": null
    },
    {
        "title": "铜陵阻风",
        "author": "李纲",
        "content": "春色到江渚，梅花正断魂。\n风波留远棹，烟雨湿寒村。\n鴈过传遗响，潮来没旧痕。\n凄凉一樽酒，愁绝与谁论。",
        "dynasty": "宋",
        "collection_info": null
    },
    {
        "title": "题护法寺瑛老默堂",
        "author": "李纲",
        "content": "维摩丈室何年设，满目江山自风月。\n道中试露默中机，千偈澜翻本无说。",
        "dynasty": "宋",
        "collection_info": null
    },
    {
        "title": "次韵和瑛老颂",
        "author": "李纲",
        "content": "默堂前对五松山，敌面机锋一瞬间。\n禅客相逢休拟议，草鞋价直欲谁还。",
        "dynasty": "宋",
        "collection_info": null
    },
    {
        "title": "自铜陵行四十里风復作泊江北岸地名散潭属淮南  其一",
        "author": "李纲",
        "content": "襟带江淮一望间，夕阳舣棹散潭湾。\n波涛汹涌暮天阔，鸥鹭飘飖渔艇閒。\n风壮又还依北渚，云深不復见南山。\n淛河千里何时到，过去飞鸿不可攀。",
        "dynasty": "宋",
        "collection_info": null
    },
    {
        "title": "自铜陵行四十里风復作泊江北岸地名散潭属淮南  其二",
        "author": "李纲",
        "content": "镜中渐觉鬓丝多，半世劳生可奈何。\n极望不来青足鸟，满江更起白头波。\n扬帆贾客风前笛，撒网渔人月下歌。\n自断此生甘寂寞，毗耶归作老维摩。",
        "dynasty": "宋",
        "collection_info": null
    },
    {
        "title": "自铜陵行四十里风復作泊江北岸地名散潭属淮南  其三",
        "author": "李纲",
        "content": "平生性酷爱江山，今日江山满目前。\n明月清风人寂寂，淡烟轻霭露涓涓。\n波声撼岸连淮壤，鴈阵惊寒入楚天。\n慨念往来成底事，一杯浊酒且安眠。",
        "dynasty": "宋",
        "collection_info": null
    },
    {
        "title": "春睡  其一",
        "author": "李纲",
        "content": "半生游宦鬓毛霜，依旧图书对晓窗。\n卯酒一杯春日暖，卧听鸣橹下清江。",
        "dynasty": "宋",
        "collection_info": null
    },
    {
        "title": "春睡  其二",
        "author": "李纲",
        "content": "居士终朝只念归，日行百里尚嫌迟。\n小窗春梦分明到，叹息啼乌唤觉时。",
        "dynasty": "宋",
        "collection_info": null
    },
    {
        "title": "夜泊繁昌",
        "author": "李纲",
        "content": "繫缆繁昌口，清江夜渺然。\n寒星随浪闪，孤月向人圆。\n汉渚乘槎客，云川控鲤仙。\n何须论往事，且泛碧波船。",
        "dynasty": "宋",
        "collection_info": null
    },
    {
        "title": "试九华朱觐墨",
        "author": "李纲",
        "content": "九华山顶老松烟，名重初因玉局仙。\n様古法精珪并制，胶清煤馥玉同坚。\n试将毛颖轻轻染，须遣陶泓细细研。\n居士年来无恋着，惟于三子欲逃禅。",
        "dynasty": "宋",
        "collection_info": null
    },
    {
        "title": "未至芜湖四十里阻风",
        "author": "李纲",
        "content": "一夜寒云凝不开，北风吹雨带潮来。\n涛翻天末银山涌，浪打沙头霹雳摧。\n心在浙西音断绝，身留江左意徘徊。\n无聊独酌开怀抱，赖有窗间数点梅。",
        "dynasty": "宋",
        "collection_info": null
    },
    {
        "title": "草宰执书论方寇事戏成",
        "author": "李纲",
        "content": "江浙巨盗起，东南皆震惊。\n王师殊未出，赤子若为情。\n试赠绕朝策，愿飞燕将城。\n非因肉食鄙，只欲庙谟成。\n汲黯復妄发，终军思请行。\n怀亲寸心急，报国一身轻。\n曹刿亦问战，申胥还乞兵。\n羣公佐天子，努力剪鲵鲸。",
        "dynasty": "宋",
        "collection_info": null
    },
    {
        "title": "上元舟中有感",
        "author": "李纲",
        "content": "前年扈清跸，玉辇临端门。\n鳌山綵构耸，露台歌吹喧。\n去年谪沙阳，旅泊亦游观。\n士女隘衢巷，灯火满溪山。\n今年过江南，舣舟烟水湾。\n风髙不可进，极目云涛翻。\n蜜炬照独酌，红炉凌夜寒。\n感事心欲折，强歌声无欢。\n坐看江边月，飞上青云端。\n清光不改旧，对我还团栾。",
        "dynasty": "宋",
        "collection_info": null
    },
    {
        "title": "夜坐  其一",
        "author": "李纲",
        "content": "春夜沈沈灯影明，卷书兀坐忽三更。\n不知船外风多少，但听满江波浪声。",
        "dynasty": "宋",
        "collection_info": null
    },
    {
        "title": "夜坐  其二",
        "author": "李纲",
        "content": "波涛漠漠雨纷纷，夜泊江南烟水村。\n慨念平生都不寝，可怜心事向谁论。",
        "dynasty": "宋",
        "collection_info": null
    },
    {
        "title": "至芜湖闻贼陷钱塘復为官军所得有感  其一",
        "author": "李纲",
        "content": "督府繁华一扫空，须知狂寇计非庸。\n庙堂若为苍生计，早筑高坛拜卧龙。",
        "dynasty": "宋",
        "collection_info": null
    },
    {
        "title": "至芜湖闻贼陷钱塘復为官军所得有感  其二",
        "author": "李纲",
        "content": "巨盗乘虚起浙东，猖狂如在笑谈中。\n钱塘犹喜官军復，破贼须从此立功。",
        "dynasty": "宋",
        "collection_info": null
    },
    {
        "title": "自芜湖江行至采石  其一",
        "author": "李纲",
        "content": "万顷春江彻底清，天风不动镜泓澄。\n画船安稳摇空翠，疑在琉璃地上行。",
        "dynasty": "宋",
        "collection_info": null
    },
    {
        "title": "自芜湖江行至采石  其二",
        "author": "李纲",
        "content": "江水春来绿似蓝，临流髙石翠巉岩。\n波恬舟稳已堪喜，况是清风借一帆。",
        "dynasty": "宋",
        "collection_info": null
    },
    {
        "title": "阻风泊慈湖夹焚香默祷有长鱼跃波而江豚出没舟人大惊抵暮风便因命解舟乘月泛禁江一夕至金陵盖数百里作二绝以纪其事  其一",
        "author": "李纲",
        "content": "江豚出没白波中，十丈神鱼跃晚空。\n知是阳侯怜我拙，故教来助一帆风。",
        "dynasty": "宋",
        "collection_info": null
    },
    {
        "title": "阻风泊慈湖夹焚香默祷有长鱼跃波而江豚出没舟人大惊抵暮风便因命解舟乘月泛禁江一夕至金陵盖数百里作二绝以纪其事  其二",
        "author": "李纲",
        "content": "露气漫漫欲结霜，扁舟夜下秣陵江。\n烟波如席月如昼，快意倒尽黄金缸。",
        "dynasty": "宋",
        "collection_info": null
    },
    {
        "title": "同李似之游蒋山",
        "author": "李纲",
        "content": "北风阻行舟，驾言游蒋山。\n相携得良友，谈笑穷跻攀。\n松林静杳冥，殿阁罗烟鬟。\n宝公骨已冷，白塔孤云间。\n乘高望长空，极目波涛翻。\n东南正戎马，戈甲照江干。\n与子适相遇，偷此半日闲。\n怀古六朝远，道旧一笑欢。\n忆昨赐对初，接武玉殿班。\n螭坳珥史笔，毎惭追继难。\n迂疏与世违，谪官堕瓯蛮。\n寛恩幸脱去，假道来江关。\n邂逅两萍梗，飘泊惊风旛。\n迴首顾淛河，不知涕泗澘。\n着鞭愿努力，世路方多艰。",
        "dynasty": "宋",
        "collection_info": null
    },
    {
        "title": "颂示勤老",
        "author": "李纲",
        "content": "平生闻说蒋山勤，今日相逢过所闻。\n还似泉公唤居士，一声吹散满天云。",
        "dynasty": "宋",
        "collection_info": null
    },
    {
        "title": "次韵奉酬李似之见赠",
        "author": "李纲",
        "content": "吾宗才气世无双，用与时行舍亦藏。\n殿陛同瞻龙衮绣，螭坳继染御炉香。\n紫荷持槖将清禁，贝叶翻经见宝坊。\n仄席正思经济手，伫观趣召侍颙昂。",
        "dynasty": "宋",
        "collection_info": null
    },
    {
        "title": "金陵怀古四首  其一",
        "author": "李纲",
        "content": "六代兵戈王气销，山围故国自周遭。\n豪华散灭城池古，人物摧残丘冢髙。\n阜转蟠龙翔宝塔，洲分白鹭涌云涛。\n悠悠世事都如梦，且对金樽把蟹螯。",
        "dynasty": "宋",
        "collection_info": null
    },
    {
        "title": "金陵怀古四首  其二",
        "author": "李纲",
        "content": "六代繁华三百年，我来弔古一悽然。\n景阳钟断鸡空唱，玉树歌沈月自圆。\n潮没旧痕生晚浦，柳摇新色媚晴天。\n髙楼上尽穷双目，千里江山遶槛前。",
        "dynasty": "宋",
        "collection_info": null
    },
    {
        "title": "金陵怀古四首  其三",
        "author": "李纲",
        "content": "六代兴亡江上城，倦游还向此中行。\n龙蟠虎踞空形势，并废台荒为战争。\n云气霏霏春雨急，烟波渺渺暮潮平。\n商人不识前朝恨，短笛还为激烈声。",
        "dynasty": "宋",
        "collection_info": null
    },
    {
        "title": "金陵怀古四首  其四",
        "author": "李纲",
        "content": "六代当年恨最长，兵戈陵灭故城荒。\n非关霸气多消歇，自是人谋未允臧。\n王谢风流今寂寞，江山形胜亦凄凉。\n我来正值兴戎马，慨念东南更惨伤。",
        "dynasty": "宋",
        "collection_info": null
    },
    {
        "title": "登钟山谒宝公塔",
        "author": "李纲",
        "content": "宝公真至人，鸟爪金色身。\n杖携刀尺拂，语隐齐梁陈。\n我登钟山顶，白塔髙嶙峋。\n再拜礼双足，聊结香火因。",
        "dynasty": "宋",
        "collection_info": null
    },
    {
        "title": "题定林院",
        "author": "李纲",
        "content": "行过钟山到定林，青松一径白云深。\n三间古屋昭文馆，那有沉迷富贵心。",
        "dynasty": "宋",
        "collection_info": null
    },
    {
        "title": "题八功德水",
        "author": "李纲",
        "content": "石作方池紫翠崖，湛然定水贮琼瑰。\n何须功德标为八，万行圆成自此来。",
        "dynasty": "宋",
        "collection_info": null
    },
    {
        "title": "题偃秀轩",
        "author": "李纲",
        "content": "青葱秀色一轩中，俯瞰梁朝万本松。\n顶蹙风云疑偃盖，枝蟉雨露若蟠龙。\n四时郁郁宁雕叶，千载亭亭不改容。\n却笑宗人生岱岳，佞秦先得大夫封。",
        "dynasty": "宋",
        "collection_info": null
    },
    {
        "title": "得家信报避寇海陵",
        "author": "李纲",
        "content": "怪底灯花夜夜红，朝来家问始相通。\n田园已在危疑际，骨肉幸安飘泊中。\n子美无家寻弟妹，渊明有酒引儿童。\n我今已胜少陵老，稚子候门淮水东。",
        "dynasty": "宋",
        "collection_info": null
    },
    {
        "title": "自金陵江行未至长芦阻风  其一",
        "author": "李纲",
        "content": "倐忽风云接地阴，扁舟繫缆暮江浔。\n波涛何必深为阻，万里归来一寸心。",
        "dynasty": "宋",
        "collection_info": null
    },
    {
        "title": "自金陵江行未至长芦阻风  其二",
        "author": "李纲",
        "content": "七日风不止，归心何似生。\n烟添暮山色，风撼满江声。\n淮楚已非远，波涛殊未平。\n坐看云解駮，犹喜晚来晴。",
        "dynasty": "宋",
        "collection_info": null
    },
    {
        "title": "过长芦",
        "author": "李纲",
        "content": "达磨当时一苇杭，栖栖暗度白沙江。\n不知双履归何处，吸尽西江属老庞。",
        "dynasty": "宋",
        "collection_info": null
    },
    {
        "title": "游长芦见众僧已披剃",
        "author": "李纲",
        "content": "圆顶方袍復旧仪，欣欣便觉众情熙。\n可怜尽堕狙翁术，暮四朝三元不知。",
        "dynasty": "宋",
        "collection_info": null
    },
    {
        "title": "次韵和渊明形影神三首 形赠影",
        "author": "李纲",
        "content": "大块已载我，何如未生时。\n气变芒芴间，七窍谁凿之。\n百骸与九藏，假合以成兹。\n与子非故交，从我如相期。\n屈伸及动止，契合初不思。\n常恐随物化，念此情凄洏。\n我生梦幻中，变灭不復疑。\n安得永相保，听我悲来辞。",
        "dynasty": "宋",
        "collection_info": null
    },
    {
        "title": "次韵和渊明形影神三首 影答",
        "author": "李纲",
        "content": "纡余非我妍，濩落非我拙。\n与子两相依，生来无间绝。\n俯仰随顾指，岂是事容悦。\n因光长周旋，处阴暂暌别。\n况復同物化，子坏我亦灭。\n冥冥长夜台，念之五情热。\n愿子衞生经，无使精脑竭。\n千载永相从，彭殇孰优劣。",
        "dynasty": "宋",
        "collection_info": null
    },
    {
        "title": "次韵和渊明形影神三首 神释",
        "author": "李纲",
        "content": "人生若大梦，积微以成着。\n少壮得老死，一念即非故。\n二子异金石，松萝暂依附。\n胡为羡久生，切切儿女语。\n有形会当灭，是影无实处。\n惟我谢客尘，妙湛乃常住。\n不入造化机，岂堕阴阳数。\n迴光试反照，凡圣悉皆具。\n不减亦不增，谁毁復谁誉。\n超然外死生，卓尔无来去。\n周行万物表，独立初不惧。\n二子非吾徒，安用多忧虑。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其一",
        "author": "李纲",
        "content": "达人有大观，曲士多自束。\n忘真供物役，终岁惟仆仆。\n所以梁溪翁，归来蓺松菊。\n寒泉友龟鱼，丰草侣麋鹿。\n清风为扫门，明月相照烛。\n世故悉弃捐，吾方乐于独。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其二",
        "author": "李纲",
        "content": "亭亭南山松，下荫千里道。\n结根既得地，秀色亦何好。\n岁寒霜霰苦，独立君子操。\n如何慷慨士，百虑绕中抱。\n寸心多感伤，摇摇若旌纛。\n逝将归江湖，更拜散人号。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其三",
        "author": "李纲",
        "content": "乌鹊故巢心，鸿鴈稻梁谋。\n梁溪十亩园，岁晚营菟裘。\n自我去泉石，岁律纔一周。\n安知巨盗起，千里来蜂蟊。\n老稚适淮东，旅泊如寄邮。\n已矣復何言，吾生感行休。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其四",
        "author": "李纲",
        "content": "鼓鼙思将帅，戡乱属豪杰。\n吾儒贵全才，冠履仍佩玦。\n憬彼乘间盗，萌蘖傲霜雪。\n锄恶当务本，使众宜以悦。\n一扫巢穴空，毋俾蚁猬结。\n安得李临淮，念此五情热。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其五",
        "author": "李纲",
        "content": "禅悦知道腴，寂乐忘世喧。\n自从游宦来，常恐岁月捐。\n愿从善知识，超然同晤言。\n心清闻妙香，不必炉中烟。\n竹实自鸾鳯，腐鼠从乌鸢。\n典籍亦可弃，鱼兔非蹄筌。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其六",
        "author": "李纲",
        "content": "取饭遣化人，散花有天女。\n维摩一方丈，安用室百堵。\n况我麋鹿姿，本非冠冕伍。\n脱身归梁溪，蓑笠钓烟雨。\n结交有风月，扫念无寒暑。\n巨盗傥削平，此志良自许。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其七",
        "author": "李纲",
        "content": "两曜真跳丸，百年如转轴。\n富贵能几何，飘若云过目。\n惟有金仙书，可以静中读。\n冷暖初自知，运用要当熟。\n仲尼贵毋我，老氏欲为腹。\n悟真奚必多，半偈亦云足。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其八",
        "author": "李纲",
        "content": "我行大江滨，举头见钟山。\n清风自南来，长啸宇宙寛。\n邂逅适相遇，取友平生端。\n恋恋故人意，怜此范叔寒。\n世路方多虞，期子慎所安。\n他时来访我，陋巷一瓢颜。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其九",
        "author": "李纲",
        "content": "朝市不可留，山林有佳趣。\n结庐无人境，散策时远步。\n手携葛翁杖，足蹑祖师屦。\n一笑浮世空，欻若草头露。\n幻身粗饱暖，此外復何虑。\n休问东陵瓜，且种梁溪芋。",
        "dynasty": "宋",
        "collection_info": null
    },
    {
        "title": "次韵李似之秋居杂咏十首  其一○",
        "author": "李纲",
        "content": "浮云不成雨，晶晶行晴昼。\n朝蔽扶桑暾，夜掩长河宿。\n迴颷一扫除，戢戢见远岫。\n青天与白日，四顾喜瞻构。\n愿乘六气辩，抚手磨宇宙。\n冷然御风行，平昔笑御寇。",
        "dynasty": "宋",
        "collection_info": null
    },
    {
        "title": "阻风舟中有感",
        "author": "李纲",
        "content": "扁舟泊枉渚，邈在大江南。\n风云斗未息，波涛战方酣。\n闭关坐明窗，开卷穷幽探。\n气寒觉火冷，志苦思蘖甘。\n深炷一炉香，默默聊自参。\n半世徒扰扰，忙如未茧蚕。\n又若伏枥马，未脱辔与衔。\n逝将归山林，瓶锡寄一岩。\n愿从祖师六，不学黄庭三。\n得此无所得，超然离圣凡。",
        "dynasty": "宋",
        "collection_info": null
    },
    {
        "title": "喜雨",
        "author": "李纲",
        "content": "北风吹云云不开，蒙蒙细雨和烟来。\n舟行虽阻亦可喜，润泽及物诚佳哉。\n我辞闽岭遵江渚，百日皆晴未尝雨。\n江淮旱暵已踰年，牟麦焦枯但黄土。\n漕渠千里不復通，况復巨寇兴兵戎。\n从兹一雨百事散，愿化灾疹为康丰。",
        "dynasty": "宋",
        "collection_info": null
    },
    {
        "title": "双鳬",
        "author": "李纲",
        "content": "云涛万顷连天雨，波上双鳬自容与。\n风髙江阔烟水寒，日暮相将何处去。",
        "dynasty": "宋",
        "collection_info": null
    },
    {
        "title": "雪",
        "author": "李纲",
        "content": "小雨晚成雪，冻云凝不开。\n响窗初索索，积岸渐皑皑。\n色与涛头并，寒资酒力排。\n平生看图画，今日画中来。",
        "dynasty": "宋",
        "collection_info": null
    },
    {
        "title": "江上值雪戏成短歌",
        "author": "李纲",
        "content": "我来自南今几月，万里不曾看点雪。\n舣舟江南烟水湾，雪作春风更奇绝。\n冻云漠漠愁锁空，初闻冰霰响窗蓬。\n鲛人泣下玉盘碎，珠玑乱落层霄中。\n须臾雪片大如指，密洒江干浩无际。\n白帝从以万玉妃，婀娜旗常堕雪水。\n迴风飘舞转交加，坐看汀洲铺玉沙。\n已惊绿柳早飞絮，更讶黄芦还带花。\n沙头鳬鴈自俦侣，天暝云寒去何处。\n渔翁独立钓清江，披得一蓑非好句。\n梁溪居士初归来，对此超然慰所怀。\n家在淮东阻行色，晴天且为片时开。",
        "dynasty": "宋",
        "collection_info": null
    },
    {
        "title": "舟次仪真",
        "author": "李纲",
        "content": "昔年试吏得江城，一纪重来若隔生。\n惆怅旧游谁可语，南园春色却多情。",
        "dynasty": "宋",
        "collection_info": null
    },
    {
        "title": "次韵王尧明游北寺",
        "author": "李纲",
        "content": "小雨湿残花，迴风振芳草。\n胜游宜及时，嘉此春物好。\n萧然二三子，散策穷杳眇。\n招提枕郊头，殿阁出林表。\n中有王屋泉，一酌百虑澡。\n踟蹰古城隅，幽径通翠篠。\n嗟予阻追陪，正坐尘事绕。\n衣冠方北渡，亲故幸非少。\n客情终念归，回首云缥缈。\n遥怜松菊荒，仰羡鹳鹤矫。\n园田诚可乐，鼙鼓尚惊扰。\n何当终素心，永叹忧用老。",
        "dynasty": "宋",
        "collection_info": null
    },
    {
        "title": "次韵王尧明三绝句  其一",
        "author": "李纲",
        "content": "春风初入牡丹枝，国色天香艷姣姬。\n堪笑谪仙犹半醉，清泉沃面与题诗。",
        "dynasty": "宋",
        "collection_info": null
    },
    {
        "title": "次韵王尧明三绝句  其二",
        "author": "李纲",
        "content": "康时致主接英游，姚宋开元第一流。\n憔悴三闾空泽畔，离骚终日念灵修。",
        "dynasty": "宋",
        "collection_info": null
    },
    {
        "title": "次韵王尧明三绝句  其三",
        "author": "李纲",
        "content": "郑衞曲终纔雅奏，词人赋咏本多夸。\n未能句语全无颣，犹贵琼瑜不掩瑕。",
        "dynasty": "宋",
        "collection_info": null
    },
    {
        "title": "次韵茂载海陵寓居有感三首  其一",
        "author": "李纲",
        "content": "羣盗休凭险，天弧正指狼。\n犬羊徒跋扈，貔虎极精强。\n寓目江山异，伤心花草香。\n淛河那得此，回首一彷徨。",
        "dynasty": "宋",
        "collection_info": null
    },
    {
        "title": "次韵茂载海陵寓居有感三首  其二",
        "author": "李纲",
        "content": "江城飘泊久，幽径绿寒莎。\n叹息青春暮，悲伤白髪多。\n苍生端若此，狂寇竟如何。\n更起乘桴兴，沧洲万里波。",
        "dynasty": "宋",
        "collection_info": null
    },
    {
        "title": "次韵茂载海陵寓居有感三首  其三",
        "author": "李纲",
        "content": "不谓繁华地，还飞战斗尘。\n浇愁空泥酒，极目更伤春。\n怀古翻书帙，论情託友人。\n谁深医国术，吾欲问甘辛。",
        "dynasty": "宋",
        "collection_info": null
    },
    {
        "title": "次韵王尧明喜雨古风",
        "author": "李纲",
        "content": "神化茫茫端莫测，不雨踰时忽盈尺。\n谁云幽默志难通，一念周圆诚已格。\n井枯河竭欲飞尘，麦秀渐渐实半娠。\n翠虬潜伏杳无处，遗蝗出地方鳞鳞。\n观音妙智悲慈主，为洒杨枝作甘雨。\n应怜祷禬罄勤渠，致遣神人梦中语。\n雨旸之数虽有时，迟速亦可精神移。\n世间万法尽心造，报若影响宁难期。\n不知今夕復何夕，千里风云来阵墨。\n驱雷掣电雨建瓴，似赴前期初不忒。\n威神自在谁復如，噀酒投髗术已疏。\n有秋颇足慰民望，可喜更须烦史书。\n衣冠北渡连墻堵，旅食经时念终窭。\n已欣霖雨起蟠龙，更庆天兵擒猛虎。\n迩来世事不挂心，惟有忧国思犹深。\n安得年丰羣盗息，归助击壤尧民音。",
        "dynasty": "宋",
        "collection_info": null
    },
    {
        "title": "送虞季然赴八宝丞",
        "author": "李纲",
        "content": "流落归来旅海涯，相从几集鳯凰池。\n暂欣捉麈共谈笑，还惜整骖言别离。\n为禄未能忘敛板，扫厅应不废哦诗。\n如公岂是徒劳者，勉继前修结主知。",
        "dynasty": "宋",
        "collection_info": null
    },
    {
        "title": "次韵和曾徽言登北禅寺塔",
        "author": "李纲",
        "content": "佛教入中土，贝多凡几翻。\n摩腾导其流，僧伽鼓其澜。\n乃建窣堵波，髙标屹参天。\n划如五彩虹，上与青霄干。\n兹塔更奇古，层檐俯通川。\n江山递隐见，万象森迴环。\n公子抱远韵，登临眇风烟。\n仰穿龙蛇穴，旁瞰日月悬。\n茫茫悉细碎，寓目疑无全。\n归来吐妙句，字字劳精甄。\n嗟我方屏处，胜游阻清缘。\n幸窥慈恩作，如见众宝山。\n宗风久寂寞，纻絮何其寒。\n安得师子吼，震此龙象筵。\n关弓挟白羽，櫜鞬相周旋。\n当分宝塔坐，一瞬三万年。",
        "dynasty": "宋",
        "collection_info": null
    },
    {
        "title": "次韵徽言招饮绝句",
        "author": "李纲",
        "content": "压架酴醿翠蔓柔，经春芬馥未全收。\n主人邀客醉花下，共喜王师破蔡州。",
        "dynasty": "宋",
        "collection_info": null
    },
    {
        "title": "读陈子直短歌三復而悲之次其韵",
        "author": "李纲",
        "content": "君不见韩昌黎，文章二百年。\n又不见杜陵老，风月三千首。\n号寒啼饥四壁空，谩有篇章在人口。\n书生生事良易足，深林一枝河满腹。\n但令藜苋可充膓，便把离骚静中读。\n儒冠误身诚可怜，陈侯半世身犹邅。\n斗酒初乏青铜钱，忍饥哦诗空可传。\n富儿菽粟泥沙掷，不必登朝家万石。\n水陆毕陈方丈食，锦绣还将被墻壁。\n但资口腹为身谋，问以诗书初不识。\n天公赋予真相百，彼富吾仁如黑白。\n乡党宁无急义人，谁哀王孙与进食。\n尝思漂母饭淮阴，何用区区论报德。",
        "dynasty": "宋",
        "collection_info": null
    },
    {
        "title": "次韵王尧明四旱诗 河运",
        "author": "李纲",
        "content": "漕渠如坦途，泛此往来宅。\n疏川谁之功，乘木本诸益。\n常疑侔沧溟，巨钓可龙伯。\n那知旱暵甚，有此困涸阨。\n岂无车班班，莫胜仓箱积。\n譬犹一鹗飞，孰与鸷累百。\n汲江劳瓮盎，祷雨费珪璧。\n端为鱼鼈忧，无乃云雷斁。\n安得千里波，篙师发棹歌。\n愿借壮士手，为乃挽天河。",
        "dynasty": "宋",
        "collection_info": null
    },
    {
        "title": "次韵王尧明四旱诗 井汲",
        "author": "李纲",
        "content": "我居梁溪傍，密迩陆子泉。\n漂流旅海陵，又欲买一廛。\n愿言酌甘芳，为涤腥与羶。\n居然值岁旱，此志无由全。\n百井尽枯涸，简编匪虚传。\n夜汲费烛炬，晓趋骈足肩。\n一壶信千金，一饮或万钱。\n逝将向井拜，飞泉为溅溅。\n泓澄古镜色，吸引星光圆。\n洋洋疗众渇，不竭如巨川。\n井收遂勿幕，瓶盆送迴旋。\n饮水自可乐，安用井底眠。",
        "dynasty": "宋",
        "collection_info": null
    },
    {
        "title": "次韵王尧明四旱诗 酺祭",
        "author": "李纲",
        "content": "闵旱意不乐，驾言游近垧。\n田父纷在野，祭酺方乞灵。\n借问何以然，东皋产蝗螟。\n主张有神物，薄礼羞微馨。\n神歆庶灾熄，敢爱酒满瓴。\n导我试往观，戢戢初插翎。\n剪穗齐若刀，抱秆牢如钉。\n异哉天壤间，孕此妖孽形。\n羣族既蕃衍，气类屯臊腥。\n仲尼所不堪，纪异垂麟经。\n畀火见周雅，捕瘗闻唐庭。\n人力自足胜，何须诘冥冥。\n聪明实依人，正直神所听。\n区区觞豆间，厥德安足铭。\n谁能起云师，霈雨驱疾霆。\n一洗羽孽息，寥落如晨星。",
        "dynasty": "宋",
        "collection_info": null
    },
    {
        "title": "次韵王尧明四旱诗 雩祷",
        "author": "李纲",
        "content": "雩祭法已古，东方见苍龙。\n厥后兹礼废，但祷释梵宫。\n淮堧值岁旱，川涸山欲童。",
        "dynasty": "宋",
        "collection_info": null
    },
    {
        "title": "次韵和虞公明察院赋所藏李成山水",
        "author": "李纲",
        "content": "画史古多有，李生独宝传。\n譬犹古人书，墨妙称诚悬。\n尤物世难蓄，变化登云天。\n流落人间者，遗迹犹绵绵。\n此本更奇绝，髙深自山渊。\n想当槃礴时，舐笔应如椽。\n楼观抱空曲，林芿霭层巅。\n屹然岩石姿，润比金玉坚。\n倐忽变寒暑，霏微起云烟。\n髙堂寓远目，如堕嵩华前。\n迴观旧所藏，一一可弃捐。\n乃知盖代手，笔力能旋干。\n众工画山水，意匠劳雕镌。\n惟兹得简易，大巧初天全。\n鉴裁有精识，丹青孰争先。\n何须嫫姆丑，始辨西施妍。\n嗟我性迂拙，漂流方隐鄽。\n幸从长者游，坐使伊郁宣。\n啸咏图史间，髙台谢牵挛。\n新诗与妙画，更使穷钻研。\n愧乏色丝句，为续金声篇。\n端思画中趣，秪欲休林泉。",
        "dynasty": "宋",
        "collection_info": null
    },
    {
        "title": "再次前韵",
        "author": "李纲",
        "content": "妙手不可遇，心匠良难传。\n于中营丘生，名若日月悬。\n胸次有衡霍，笔端合其天。\n坐令众画史，缩手嗟材绵。\n公于何处得，藏此图书渊。\n昼赏不知厌，夜观烛如椽。\n我昔游七闽，足踏羣山巅。\n最爱演仙峰，石色润且坚。\n楼台与粧缀，轻素拖晴烟。\n朅来见兹画，恍若復造前。\n为技一至此，丹青诚可捐。\n譬犹绘神骏，不必锦连干。\n阳岭郁葱蒨，阴崖极镕镌。\n人禽与屋木，种种法象全。\n往者邈难追，后来谁復先。\n新诗为发挥，与画争清研。\n宝剑藏古岳，贤士隐里鄽。\n一朝遇鉴赏，晔若五采宣。\n顾我涉道浅，游世困絷挛。\n惟有古人心，刻意思精研。\n兹画不可取，但诵瑶琼篇。\n何须画中看，吾方老云泉。",
        "dynasty": "宋",
        "collection_info": null
    },
    {
        "title": "次韵曾徽言桂浆",
        "author": "李纲",
        "content": "金椀擎来碧玉浆，端令袢暑吸飞霜。\n何须社瓮曲蘖法，自带广寒风露香。\n清入肺肝殊有韵，甘余齿颊固难忘。\n七瓯已胜卢仝茗，似得仙人石髓尝。",
        "dynasty": "宋",
        "collection_info": null
    },
    {
        "title": "读王尧明赠诸弟和陶诗次韵为别",
        "author": "李纲",
        "content": "鹪巢安一枝，鹏运图南溟。\n巨细自有适，坐见万物情。\n昔别东都门，我方堕蛮荆。\n岂知復会合，浊酒叙平生。\n念子抱器业，出值时清明。\n骞腾发素藴，当使王化平。\n而我志丘壑，肃肃正遐征。\n窃比渊明归，逝同沮溺耕。\n脱屣谢轩冕，超然无所萦。\n出处良异趣，勉哉垂世名。",
        "dynasty": "宋",
        "collection_info": null
    },
    {
        "title": "虞公明出示序观音诗事并颂次韵",
        "author": "李纲",
        "content": "闻思大士真奇绝，俱妙形神侔玉雪。\n譬如水月自清凉，能与世间除恼热。\n自从证悟今几刼，定慧慈威初不灭。\n解脱曾因无尽宣，圆通更假文殊说。\n森然宝臂清净目，八万四千犹一吷。\n依怗羣生愿力坚，宴坐谛观尘世阅。\n先生往时堕宪网，泽雉在樊鹰在绁。\n默相虔诚赖觉慈，灼知情实蒙圣哲。\n踰年海上得归来，冒险岂殊探虎穴。\n精刚何翅金百炼，忠荩端同水万折。\n观音在处皆现前，不必图绘劳携挈。\n此方教体在音闻，悟入此门良不拙。\n更将妙语赞悲心，功德须知莫如舌。",
        "dynasty": "宋",
        "collection_info": null
    },
    {
        "title": "赠虞公明察院",
        "author": "李纲",
        "content": "岧嶤古城隅，下为凤凰池。\n凤去不復返，池水空涟漪。\n傍有幽人庐，松竹森四围。\n结构极爽垲，借问居者谁。\n先生闻道久，昨自海上归。\n食枣大如瓜，定曾见安期。\n不知修何术，能夺造化机。\n金鼎灿含葩，玉池滟生肥。\n颠倒出龙虎，腾降分坎离。\n行年五十余，气貎如婴儿。\n余暇付图史，不废酒与诗。\n髙堂会宾友，落笔风雨驰。\n戏事聊復尔，一笑初何为。\n悬知广成子，千岁形不衰。\n顾我抱迂拙，与世真相违。\n徒欲睎骥騄，曾未窥藩篱。\n寓居迩函丈，数造董公帷。\n愿闻众妙门，成此一段奇。\n胡为久闭拒，客至輙围棋。\n归隐志已定，后会知何时。\n铭心誓相学，发药幸教之。\n他年倘有得，同驾云中螭。",
        "dynasty": "宋",
        "collection_info": null
    },
    {
        "title": "读钱申伯与仲弟唱和次韵见意",
        "author": "李纲",
        "content": "未忘世故似梅仙，謦欬那离狗马间。\n肯信片言功若药，坐使四海安如山。\n从来疗疾应须艾，宁有艾丸如许大。\n扁鹊先知今岂无，和缓髙谈良有在。\n钱郎志气绝可人，不减风流温太真。\n新诗欲嗣汲黯直，陋巷更甘原宪贫。\n我有故园依北阜，松菊归来知好否。\n着鞭愿子勉为先，我已摧颓瞠若后。",
        "dynasty": "宋",
        "collection_info": null
    },
    {
        "title": "往復诗多用佛语再次前韵示仲辅",
        "author": "李纲",
        "content": "远涉异域求金仙，岂知不离方寸间。\n此门悟入真捷径，安用困苦栖穷山。\n凭君试灼一炷艾，能已千痾宁四大。\n病根若悟本来空，是则名为观自在。\n平生见尽学道人，舍妄求真不识真。\n指端明月休错认，衣裏宝珠元不贫。\n巍巍荡荡如山阜，长与君俱君见否。\n仁者自生分别心，断际何尝有前后。",
        "dynasty": "宋",
        "collection_info": null
    },
    {
        "title": "题李茂举拥书堂",
        "author": "李纲",
        "content": "小堂深稳据西偏，插架牙籖灿属联。\n万卷新如手未触，五经嘲解腹空便。\n子同蒋诩开三径，我学扬雄老一廛。\n归去梁溪谋筑室，隔江相望两翛然。",
        "dynasty": "宋",
        "collection_info": null
    },
    {
        "title": "次韵徽言见赠",
        "author": "李纲",
        "content": "白首穷一经，此道何尝东。\n陋质误识擢，珥笔宸庭枫。\n胸中何所见，耿耿惟孤忠。\n谪官乃自取，宠辱久矣同。\n朅来旅江城，胜游幸从公。\n款暱讌笑欢，顾忘身世穷。\n十年倦游意，一笑回首空。\n尚余爱君心，梦绕明光宫。\n夫子抱髙趣，才气凛以雄。\n挥毫写妙语，烨若五彩虹。\n宁淹江海上，行簉鹓鹭中。\n放怀且玉友，不用酟郫筒。",
        "dynasty": "宋",
        "collection_info": null
    },
    {
        "title": "尧明以五诗賮行辞意激昂钦玩无已輙用第五首次韵为报聊发一笑",
        "author": "李纲",
        "content": "吹台一罇酒，平昔接英游。\n棘闱澹墨榜，曾见成名秋。\n焉知江海上，乃復同唱酬。\n子如清庙器，端俟识者收。\n又如御厨珍，可用三公羞。\n髙志凛冰雪，妙语锵琳球。\n三年未飞鸣，一举宜无俦。\n我已谢世网，逝将老一丘。\n愿子勉自爱，食肉鄙虎头。\n名节乃难立，富贵良易求。",
        "dynasty": "宋",
        "collection_info": null
    },
    {
        "title": "自海陵泛江归梁溪作",
        "author": "李纲",
        "content": "清江湛湛波不兴，澄江际天如镜平。\n火云突兀耸峰岫，倒影万丈摇空明。\n扁舟归逐落潮急，聒耳但闻双橹声。\n乃知长江无六月，水气自与风兼清。\n去年狂寇起歙睦，江浙惨澹妖气凝。\n百年涵养极繁盛，一日荡析屯臊腥。\n衣冠北渡旅淮甸，扶老携幼纷从横。\n王师出讨盛貔虎，凶渠授首封鲵鲸。\n迨兹浙右稍安定，鼓拖復作东南征。\n家山在望已可喜，僮仆候我应欢迎。\n平畴戢戢稻秧绿，峻岭霭霭松林青。\n田园有趣良足乐，轩冕无味非所荣。\n苍生倘有安堵望，笑傲自可终余龄。\n只今余孽尚充斥，努力庙筭宜哀矜。\n裹包兵革不復用，坐使四海还康宁。",
        "dynasty": "宋",
        "collection_info": null
    },
    {
        "title": "次韵上元宰胡俊明蒋山勤老唱和古风",
        "author": "李纲",
        "content": "竺教流传入中土，以相求之无自可。\n达磨西来直指心，拟议之间已蹉过。\n皮髓谁分深浅机，祖祢翻贻子孙祸。\n钟山禅老真可人，髙唱宗风震江左。\n学流云集欲何为，佛祖要须自心作。\n宰官倥偬牒讼间，偷暇相从还作么。\n也知襟抱素相亲，更把篇章迭酬和。\n词严义密读难晓，字顺文从识皆妥。\n应怜孤陋方杜门，亦欲追随良未果。\n故将佳句寄幽人，此意勤渠滋愧荷。\n谈空摩诘无一言，听法文殊非两箇。\n若将情解议真如，明眼人前应看破。\n世间万法互低昂，正若旋轮与推磨。\n随时俯仰乃善谋，就中拙者无过我。\n九折羊肠欲着鞭，万里沧溟思纵柁。\n只今行年四十余，已觉衰颓多坐卧。\n平生作具何所施，尽以付之一弄火。\n迴光返照默自参，妙湛本然无点涴。\n公方齿壮志气豪，正可立功同魏颗。\n胡为亦復味禅那，坐视轩裳如絷锁。\n莲社庄严清凈池，丈室含容髙广座。\n他时共结香火缘，心期耿耿当非颇。\n为余稽首问勤师，如师材德诚磊砢。\n钓龙罗凤大江滨，法器谁为语无堕。\n庭前倘有立雪人，我欲因风致三贺。",
        "dynasty": "宋",
        "collection_info": null
    },
    {
        "title": "寄许振叔显谟",
        "author": "李纲",
        "content": "我向江湖老此身，公犹拘絷作羁臣。\n兰宫笑语真一梦，泽国过从今几人。\n霜落洞庭橙橘熟，泉斟桑苎茗芽新。\n相望百里如千里，早晚归来共钓缗。",
        "dynasty": "宋",
        "collection_info": null
    },
    {
        "title": "次韵仲弟古意",
        "author": "李纲",
        "content": "棣萼相荣华，鸰原同急难。\n富贵何足羡，名节在所完。\n吾家诸弟昆，擢秀森琅玕。\n虽无金朱乐，顾有道义欢。\n故人岂不多，谁念范叔寒。\n卜筑九峰下，庇此拙且顽。\n山光入户牖，溪水清不湍。\n我屋虽无华，容膝审易安。\n田畴半莨莠，念兹岁方艰。\n虚室味图史，小圃蓻茝兰。\n萧然寂寞滨，庶保余龄閒。\n哲弟富才业，壮志思昭姦。\n勉哉振此道，吾方閒处看。",
        "dynasty": "宋",
        "collection_info": null
    },
    {
        "title": "次韵李似表县丞出示游西湖古风二首  其一",
        "author": "李纲",
        "content": "迂愚与世违，深渺方自屏。\n萧然岩壑心，不与余事并。\n澄湖武林西，风物非尘境。\n愿为境中人，此志久已定。\n卜居梁溪滨，日汲陆子井。\n幽梦绕湖山，妙趣神先领。\n浮家苕霅间，初不费驰骋。\n招携得佳友，髙咏笑匡鼎。\n富贵如浮云，功名真画饼。\n且尽季鹰杯，更饱卢仝茗。\n李侯东南来，胸次涵万顷。\n作诗纪幽寻，句法言可永。\n念子到山中，天地正悽冷。\n青鞋踏冰霜，共赏谁復肯。\n胜游子先之，吾亦行买艇。",
        "dynasty": "宋",
        "collection_info": null
    },
    {
        "title": "次韵李似表县丞出示游西湖古风二首  其二",
        "author": "李纲",
        "content": "李侯嗜学古，余事皆远屏。\n昂昂鸾鹄姿，岂与凡禽并。\n捧檄来南州，初识浙江境。\n寻盟款吾庐，不待日中定。\n从容叩所得，响答如汲井。\n时方罗俊乂，宁久淹簿领。\n清秋鵰鹗飞，大道骅骝骋。\n词章尤激昂，笔力可扛鼎。\n虚堂纵谈笑，霜月挂金饼。\n夜阑言愈微，至味嚼佳茗。\n古来会合难，岁月积俄顷。\n愿子谨所之，万里路方永。\n吾衰老閒旷，轩冕志已冷。\n栖迟丘壑间，此兴良自肯。\n他日来相遇，梁溪寻钓艇。",
        "dynasty": "宋",
        "collection_info": null
    },
    {
        "title": "似表復以诗来再次前韵并简似矩待制似之舍人",
        "author": "李纲",
        "content": "吾宗抱逸韵，试吏得南屏。\n扫厅日哦诗，俗士驾敢并。\n双溪与迭嶂，拄颊对佳境。\n诸昆奉板舆，晨夕严省定。\n仲氏近剖符，炼养窥丹井。\n叔兮久燕閒，禅要心独领。\n何人絷骐骥，逸足未髙骋。\n会当归本朝，宗社重九鼎。\n衰疲老山林，耕钓供饵饼。\n叩门欣得朋，草草具醪茗。\n追思会金陵，三载如食顷。\n契阔怀晤言，川途阻修永。\n临流送将归，岁晏风霜冷。\n寄声昆季间，卜隣谁定肯。\n天髙烟雾深，且纵江湖艇。",
        "dynasty": "宋",
        "collection_info": null
    },
    {
        "title": "寄池阳黄季岑士曹  其一",
        "author": "李纲",
        "content": "昔年多士萃南宫，曾见雄文晔彩虹。\n万里相期霄汉上，一官犹在大江东。\n新诗寄远句增丽，旧事追游梦已空。\n努力要津张此志，吾方寒钓五湖中。",
        "dynasty": "宋",
        "collection_info": null
    },
    {
        "title": "寄池阳黄季岑士曹  其二",
        "author": "李纲",
        "content": "稚年嬉戏曾游地，往岁飘零假道还。\n溪水寒生江祖石，洞云深接九华山。\n锦苔绿字几多在，石鷰白鸥相与閒。\n幕府诗人富家学，定留秀句满岩间。",
        "dynasty": "宋",
        "collection_info": null
    },
    {
        "title": "冬日登小阁有感呈子美提举奉议  其一",
        "author": "李纲",
        "content": "霜落风髙万里枯，孤鸿窅窅下平湖。\n行藏谁会倚栏意，啸咏聊为终老娱。\n寒日溪山相掩蔼，暮云楼阁半虚无。\n何人妙解丹青事，画作辋川烟霭图。",
        "dynasty": "宋",
        "collection_info": null
    },
    {
        "title": "冬日登小阁有感呈子美提举奉议  其二",
        "author": "李纲",
        "content": "遶舍松林寒不枯，烟霞深处见澄湖。\n萦青缭白知谁赏，把酒裁诗可自娱。\n剡曲幸非千里远，同云又復一冬无。\n会当半夜溪山白，乘兴真为访戴图。",
        "dynasty": "宋",
        "collection_info": null
    },
    {
        "title": "送邓志宏赴试南省",
        "author": "李纲",
        "content": "杜门忧患余，戚戚常鲜欢。\n故人千里来，一笑解我颜。\n念昔寓沙阳，溪山郁迴环。\n游从得良友，妙赏穷跻攀。\n别来几何时，岁月惊飞翻。\n索居无与游，衰病两鬓斑。\n子充观国宾，假道叩我关。\n草草具盘馔，把酒望西山。\n道旧访陈迹，相对如梦间。\n顾子若鸿鹄，整翮正髙骞。\n轩然四海心，岂惮行路难。\n努力取殊第，自致青云端。\n春风得意后，期子从兹还。",
        "dynasty": "宋",
        "collection_info": null
    },
    {
        "title": "次韵仲弟独游惠山古风",
        "author": "李纲",
        "content": "我家九峰下，跬步临胜境。\n循除环佩声，满庭松桂影。\n宦游阻幽寻，每若龟引颈。\n十年旅京华，万里走闽岭。\n归怀寄清梦，投檄期子请。\n向来兵火作，此地偶无警。\n余生集百忧，负郭耕二顷。\n新交浸已疏，旧学谋復整。\n功名一灰灺，毁誉两鼃黾。\n抱拙与世违，退缩甘远屏。\n杜关绝外游，但欲俗缘省。\n兹山乃故人，雅契相与永。\n登临富泉石，采掇足芹荇。\n下瓢酌甘芳，日汲谢瓶绠。\n胡为久不到，有愧稚川井。\n仲弟绝俗姿，好勇先我骋。\n新诗纪清赏，得句颇彪炳。\n艰难见鸰原，岁月侵晚景。\n相期老丘壑，不復叹土梗。\n梁溪寒可渔，蓑笠同舴艋。\n宁如六一翁，终日思汝颍。\n方兹筑吾庐，跧伏念前眚。\n面山开小阁，制度閴深靓。\n山气日夕佳，爽致当共领。\n夜久霜露寒，星月光冏冏。\n冷然欲御风，岂惮广寒冷。\n邻钟韵更幽，皓鹤唳方儆。\n深炷一炉烟，宴坐得三省。",
        "dynasty": "宋",
        "collection_info": null
    },
    {
        "title": "吴元中书言近不作诗以所着豳七月诗义见示因成三篇赠之  其一",
        "author": "李纲",
        "content": "旰起幽居尚闭关，忽传尺素破愁颜。\n迂疏似我宜深隐，才术如公岂暂闲。\n雅意未曾忘北阙，胜游今日且东山。\n十年迴首当时事，叹息人生似梦间。",
        "dynasty": "宋",
        "collection_info": null
    },
    {
        "title": "吴元中书言近不作诗以所着豳七月诗义见示因成三篇赠之  其二",
        "author": "李纲",
        "content": "底事年来不作诗，应缘思苦少人知。\n凌云健笔含毫日，照眼花枝得句时。\n陶冶性情端赖此，咏嘲风月漫多为。\n驿筒若许陪酬唱，朱字青笺復寄谁。",
        "dynasty": "宋",
        "collection_info": null
    },
    {
        "title": "吴元中书言近不作诗以所着豳七月诗义见示因成三篇赠之  其三",
        "author": "李纲",
        "content": "儒生乐事信同风，端抱前言当鼓钟。\n公正说诗笺七月，我方学易纬羣龙。\n艰难盛事原衣食，忧患余生问吉凶。\n去圣寥寥千载后，何时挥麈得从容。",
        "dynasty": "宋",
        "collection_info": null
    },
    {
        "title": "题伯时明皇蜀道图",
        "author": "李纲",
        "content": "君不见开元天宝同一主，治乱相翻如手举。\n掔盈欲恶虽一人，变易安危原近辅。\n姚宋已死九龄黜，谁使杨钊继林甫。\n宫中太真专宠私，塞外番酋成跋扈。\n祸胎养就不自知，漫向华清遗匕筯。\n渔阳突骑破潼关，百二山河震金鼓。\n翠华杳杳幸西南，赤县纷纷集夷虏。\n伤心坡下失红颜，堕泪铃中闻夜雨。\n山青江碧蜀道难，栈阁连空㒟相拄。\n旌旗惨淡云物愁，林木阴森猿鸟侣。\n戎装宫女亦善骑，皓齿明眸犹笑语。\n老髯奚官驱蹇驴，负橐赍粮岂供御。\n九重徼衞復谁勤，万里艰危真自取。\n至尊狼狈尚如此，叹息苍生困豺虎。\n千秋万岁不胜悲，玉辇金舆尽黄土。\n空令画手思入神，一写丹青戒今古。",
        "dynasty": "宋",
        "collection_info": null
    },
    {
        "title": "送韩茂遵解元赴试南省",
        "author": "李纲",
        "content": "忧患余生日杜关，幅巾青顾得开颜。\n虚堂把酒延佳月，小阁哦诗对远山。\n子学鲲鹏将海运，我同猿鹤且云闲。\n都城故旧还相问，为道衰頽鬓已斑。",
        "dynasty": "宋",
        "collection_info": null
    },
    {
        "title": "题邵平种瓜图",
        "author": "李纲",
        "content": "君不见伯成子髙让侯爵，在野终年自耕穫。\n下风趋问礼徒勤，俋俋田间事无落。\n又不见于陵仲子推相位，为人灌园刈葵藿。\n抱瓮区区同汉阴，不糁藜羮有余乐。\n古来贤达有如此，志趣未可常情度。\n力辞富贵居贱贫，凛若风霜陨轻箨。\n邵平本自侯东陵，秦破国除休一壑。\n当时汉祖疑鄼侯，置衞增封意非薄。\n众宾皆贺平独弔，一言转祸推先觉。\n以兹智略佐风云，復取故封何所怍。\n归来种瓜青门外，灌溉锄耘甘寂寞。\n长安之东壤尤美，翠蔓离离照城郭。\n秋阳正炽瓜正肥，解衣摘实如俛鹤。\n儿童随立形骨清，挈笠携筐助操作。\n遂令世美东陵瓜，身后髙名动寥廓。\n屠贩曾闻封绛灌，奴仆从来兴衞霍。\n髙鸟已尽良弓藏，更有韩彭辱囚缚。\n何如终老守瓜畦，自饱饱他真不恶。\n龙眠也是可怜人，画此端令事如昨。\n世间如画画如梦，聊为作歌资一噱。",
        "dynasty": "宋",
        "collection_info": null
    },
    {
        "title": "寄题外氏松源绍祖亭  其一",
        "author": "李纲",
        "content": "束剑艰危际，结庐閒旷滨。\n全家入青嶂，避地为黄巾。\n族系归图谱，风流蔼荐绅。\n云仍藉余泽，勿替德维新。",
        "dynasty": "宋",
        "collection_info": null
    },
    {
        "title": "寄题外氏松源绍祖亭  其二",
        "author": "李纲",
        "content": "外族云峰畔，新亭烟水滨。\n儿童旧游地，感慨易霑巾。\n竹裏锵鸣佩，山边缭素绅。\n何当俯轩槛，一览物华新。",
        "dynasty": "宋",
        "collection_info": null
    },
    {
        "title": "近以诗寄许振叔承林德祖见和復次前韵寄之",
        "author": "李纲",
        "content": "甫里先生早乞身，最怜流落汉庭臣。\n也知雅有绨袍意，故使同为莲社人。\n佳句传来油素湿，灵文翻处贝多新。\n更烦为指趋真路，旧国于今草木缗。",
        "dynasty": "宋",
        "collection_info": null
    },
    {
        "title": "次韵顾子美见示题曲江画像",
        "author": "李纲",
        "content": "天眷李唐能肖德，异人间出生其国。\n于中贞观开元间，譬若丰年多黍稷。\n曲江擢秀自妙龄，国器早被燕公识。\n文词赡蔚冠后来，大册髙文振鸿笔。\n孤生徒步起荒陬，职秉钧衡爵侯伯。\n一时推挽尽正人，谠议嘉谟咸可绩。\n能于偏校识胡情，此理未可常情亿。\n哥奴岂是郎官材，谁使岩廊久践历。\n眉宇津津挟兔鵰，醖藉居然困摧抑。\n正衙造膝访相臣，岂止伶官论安叱。\n天意方将启禄山，帝心那解疑仙客。\n房帷阴谋独上陈，三子未寃繄巨力。\n伟哉相业继姚宋，允矣威声落夷貊。\n千秋金鑑奉君王，仁者之言古遗直。\n咏燕论心讵免猜，赋扇陈情竟何意。\n黄钟毁弃瓦釜呜，凤去鸮鸱集槐棘。\n固知骨骾易婴鳞，坐使姦谀得乘隙。\n一麾出守来荆蛮，直道忘怀谢欣戚。\n诗篇冥助得江山，文史终年自怡怿。\n渔阳鼙鼓震长安，祸乱宁从一朝积。\n翠华西幸蒙尘飞，蜀道艰难会相忆。\n至言逆耳弃不收，遣祭徒劳长叹息。\n古来忠谠尽如此，端欲济时如谷帛。\n空令万世沧海南，崒兀髙名配韶石。\n于粲荔丹蕉叶黄，庙貎屹然兹血食。\n身亡道立復何求，失策自与当时惜。\n丹青谁为写清姿，风度严凝见颜色。\n顾侯好古如古人，此本云自韶阳得。\n笏囊无復使人持，奕奕蝉冠照虚壁。\n象设曾闻铁作胎，英灵尚想心犹赤。\n拜公遗像激懦衷，怅望天南瘴江碧。\n髙辞险语极揄扬，勉强追酬愧非敌。",
        "dynasty": "宋",
        "collection_info": null
    },
    {
        "title": "小阁晚望书怀一百韵示仲弟并简顾子美",
        "author": "李纲",
        "content": "岁晏羣阴积，天髙霰雪晴。\n西山来爽致，小阁湛虚明。\n曲槛驰孤照，微云点太清。\n泛观周宇宙，旷望出枝撑。\n九陇龙蛇伏，梁溪组练萦。\n翠烟浮近市，碧瓦丽髙甍。\n湖外千岩秀，林端一带平。\n松篁森荟蔚，楼观郁峥嵘。\n天末氛埃敛，坤倪物象呈。\n清风生户牖，秀色入轩楹。\n北极星辰拱，东皋雨露赢。\n寸怀舒远目，万感集孤情。\n忆昨陪螭殿，终年侍玉京。\n含毫青琐闼，通籍凤凰城。\n奬擢知恩重，临危觉死轻。\n囊书朝入奏，幞被夕徂征。\n去历溪山险，归虞盗贼惊。\n西江足波浪，南国满旃旌。\n迂路良非策，寻家不计程。\n天戈戡猰貐，庙略扫欃枪。\n芜没田园在，欢呼仆隶迎。\n乱离才甫定，患祸忽相婴。\n风木悲摧感，祥琴惨怆声。\n誓终坟墓守，望绝缙绅荣。\n卜筑诚长计，栖迟岂钓名。\n当为千载蛰，那作九皋鸣。\n示舌羞张子，轻身笑祢衡。\n盘桓且丘壑，腾踏自公卿。\n未具函关驾，聊从谷口耕。\n岁功方险恶，供给敢丰盈。\n瘠陇饶稂莠，彪池粃稻秔。\n何心谋肉食，充腹但藜羮。\n孤笑弹长铗，微吟就短檠。\n开编聊自慰，攻苦饱曾更。\n巵酒和糟粕，盘飱杂蚌蛏。\n恐须食翠柏，尚未斸黄精。\n腊破冰澌解，春迴草木萌。\n且休吟蟋蟀，行復听鸧鹒。\n献岁三朝始，初阳一气亨。\n小梅舒冻枿，疏柳茁枯茎。\n帘幕还飞燕，园林又转莺。\n试编居士屩，学种故侯寓。\n抱瓮浇芝朮，聮畦莳杜蘅。\n摘甘聊共剖，钓美得同烹。\n烟艇笭箵穏，云溪略彴横。\n行吟携古锦，坐隐寄文枰。\n据石从欹帽，临流可濯缨。\n閒中端有趣，身外更无营。\n古寺迴峦拥，细泉幽窦倾。\n带云斟晓杓，和月贮春罂。\n绕径摇金碎，循除响玉琤。\n由来穿蜡屐，未必羡葱珩。\n借问披衣惯，何如结佩綪。\n端知绶若若，不假铁铮铮。\n匠石宜遗栎，山川讵舍骍。\n甘为书裏蠧，惮作庙中牲。\n云鹄翰方铩，风鸢羽正翃。\n隐沦随绮皓，葅醢叹韩彭。\n坐逸真侥倖，时康孰使令。\n普天期一稔，率土庆羣氓。\n耒耜三农出，仓箱万宝成。\n余粮饱羸瘵，大屋芘嫠𡞦。\n稚耋皆含哺，潢池不弄兵。\n人咸安畎亩，吾亦乐柴荆。\n已与猿猱侣，犹怀犬马诚。\n忧心虽悄悄，执节信硁硁。\n老去将忘世，朋来且命觥。\n嘉宾期座满，陋巷或车轰。\n幽鸟会心近，良辰乐事并。\n黄粱葅露薤，白蠏芼霜橙。\n何苦三升恋，当为五斗酲。\n涧莼舒翠缕，林笋脱文䙀。\n池草铺新绿，亭花藉落英。\n醉眠方栩栩，儿泣任喤喤。\n庭树朝嘲雀，书帷夜话蜻。\n心清香篆缭，耳隐梵钟鎗。\n游宦从诸季，浮沉许拙兄。\n棣华知晔晔，伐木亦丁丁。\n操履资磨琢，论文贵讨评。\n杖藜扶跛倚，药剂发聋盲。\n绝倒心都醉，奔驰视只瞠。\n风流怀衞玠，敏捷忆袁宏。\n愿见摩天手，真成掷地玎。\n戈矛万人敌，脍炙五侯鲭。\n意妙操干舞，声希舍瑟铿。\n味深饴醴酪，调古奏韺䪫。\n文社谁襟袖，诗坛为主盟。\n中书仗毛颖，发墨赖陶泓。\n友直常希黯，言刚酷鄙枨。\n藏刀真善割，胶柱未能筝。\n数马须资策，驰车必式衡。\n传家惟义训，教子谢金籯。\n婚嫁何时毕，遨嬉莫我争。\n浮家苕水去，乘兴剡川行。\n吴殿悲游鹿，秦宫弔拱鼪。\n炉峰看瀑布，缑岭听吹笙。\n神岳登嵩华，仙洲指沃瀛。\n冲天思御鹤，跨海欲骑鲸。\n浩荡愁千古，翱翔抚八纮。\n会当期若士，髙揖笑浮生。",
        "dynasty": "宋",
        "collection_info": null
    },
    {
        "title": "唐植甫左司许出示所藏红丝砚輙成短歌奉呈并简顾子美",
        "author": "李纲",
        "content": "羲和整御升旸谷，赤云夹日如飞鹜。\n晶光下射东方山，石卵含丹孕岩腹。\n谁令巧匠凿山骨，截此頳坚一肪玉。\n琢为巨砚形制奇，中有彤云烂盈目。\n端溪美璞色马肝，黟歙珍胚纹雾縠。\n岂知至宝出嵎夷，散绮浮花彩尤缛。\n凤咮空闻名字佳，龙尾苦笑规模俗。\n谩夸眉子鬬婵娟，休认明眸类鸲鹆。\n顾眄幸蒙君子知，拂拭自远尘埃辱。\n火轮炫熀赤乌流，墨海奫沦玄兔浴。\n千金象管雕镂精，百炼松煤龙麝馥。\n怒猊渇骥纵奔拏，春蚓秋蛇相绾束。\n楮生便觉肌理妍，毛颖何尝免冠秃。\n公家三世擅直声，此砚提携资简牍。\n力侔天地掌中迴，胆落姦谀笔端戮。\n固宜秘玩不轻示，神物护持无輙黩。\n窗明几凈斋阁深，日暖风清霭松竹。\n试将墨妙写新诗，落笔烟云叹神速。\n矧公早年曾饵丹，龟鹤精神鬓毛绿。\n久卧商山茹紫芝，行度天门骑白鹿。\n猗兰玉树富阶庭，黄卷青缃剩编轴。\n愿言什袭遗云仍，大笔髙文永相续。",
        "dynasty": "宋",
        "collection_info": null
    },
    {
        "title": "次韵顾子美提举许雪中见过之作",
        "author": "李纲",
        "content": "残腊苦寒情味恶，万里风云欣雪作。\n夜积端愁坤轴倾，晓望却惊天界扩。\n玉龙鳞甲卧羣山，水海波澜凝巨壑。\n谢家儿女自多才，笑咏飞花度罗幕。\n金炉未觉兽炭温，锦帐犹讶貂裘薄。\n书生饥甚况復寒，坐听朱絃折临狱。\n松孤竹老念山林，甲冷戈寒悯沙漠。\n岂思龙尾贺千官，且迭琴心舞双鹤。\n瑶林玉树粲迴环，勿谓轩庭全冷落。\n拥门但作袁安卧，命驾谁思子猷乐。\n溪山如画真自知，金玉满堂端不博。\n烦公携具款我门，注目遥空登晚阁。\n冻吟犹作号寒声，此病欲医那有药。\n公家故自富香醪，我亦安能辞巨杓。\n醉看万事雪销凝，妙观圆成不须学。",
        "dynasty": "宋",
        "collection_info": null
    },
    {
        "title": "次韵邵子非见赠之作",
        "author": "李纲",
        "content": "持竿相与钓鲸鱼，叹息平生术已疏。\n嬉戏尚能追旧事，穷愁聊復着新书。\n昂霄耸壑公行尔，拂石眠云我自如。\n卜筑相望纔一水，未应岁晚恨离居。",
        "dynasty": "宋",
        "collection_info": null
    },
    {
        "title": "次韵子美寄彦章同游惠山之作",
        "author": "李纲",
        "content": "结庐寂无车马喧，雀罗可设深扃门。\n北窗一枕半成梦，剥啄叩户惊心魂。\n故人见过适我愿，相与携手游山樊。\n春风桃李已零落，孟夏草木行滋繁。\n下瓢共酌陆子井，策杖更步公垂园。\n山肴野蔌助清赏，此心非子将谁论。\n人生聚散如露电，访旧叹息无多存。\n区区得失何足较，瑟僴但期终不谖。\n嗟予夙昔志四海，远游欲学飞鸿轩。\n南征曾上帝子阁，暮雨朝云相吐吞。\n西山积翠多爽气，大江萦练方东奔。\n十年回首如梦到，旧事今復闻公言。\n迩来百念已灰冷，但愿痛饮穷朝昏。\n新交渐鲜俗缘久，省要更觉情怀敦。\n山中蕙帐不落寞，无復怨鹤啼惊猿。\n平生有意师老氏，以退为进卑为尊。\n致君泽物付公等，我乃送老溪前村。\n置之此事勿復道，且须吸尽黄金罇。",
        "dynasty": "宋",
        "collection_info": null
    },
    {
        "title": "蒋山佛果师为缘事来而此土方饥戏赋是诗以发一笑",
        "author": "李纲",
        "content": "钟山禅老天骨奇，丛林晏座如孤罴。\n诸方宗仰第一义，说法舌作霹雳飞。\n年来为众建广厦，胸中结构良峨巍。\n修梁巨栋资喜舍，瓶锡不惮东南驰。\n飞腾道俗走檀越，堆积金贝罗珠玑。\n此方旱潦异常岁，百里稚耋方流离。\n析薪鬻子给朝夕，阖境半作婴儿啼。\n坐看缘事莫措手，却欲反着僧伽梨。\n未闻兰若泣龙象，好把信施赒寒饥。\n向来收拾大宝聚，随手散尽真慈悲。\n惟师具眼得空观，稇载岂愁华槖归。\n吾言可听勿惆怅，无价宝珠元在衣。",
        "dynasty": "宋",
        "collection_info": null
    },
    {
        "title": "次韵叶少藴内翰丈霅川上买得弁山石林二首  其一",
        "author": "李纲",
        "content": "翰林风度世间无，炯若清冰置玉壶。\n暂向霅川谋小隐，未应鲁国舍真儒。\n平泉草木何须记，杜曲桑麻幸可图。\n我亦新霑散人号，浮家正欲老江湖。",
        "dynasty": "宋",
        "collection_info": null
    },
    {
        "title": "次韵叶少藴内翰丈霅川上买得弁山石林二首  其二",
        "author": "李纲",
        "content": "视草金銮不记年，却将心事付林泉。\n归居盘谷真良策，买得愚溪定夙缘。\n隔竹闻声鸣佩玉，挥毫落纸散云烟。\n欲夸水石无穷趣，故把新诗得得传。",
        "dynasty": "宋",
        "collection_info": null
    },
    {
        "title": "近约周仲居同游阳羡以私故不果见寄笱蕨因成此诗",
        "author": "李纲",
        "content": "胜游尚尔阻跻攀，自愧閒中亦未閒。\n多谢幽人分笋蕨，宛同春日到云山。\n洞天上下烟霞裏，溪水迴环图画间。\n暂过岂能穷妙赏，结庐终欲老疏顽。",
        "dynasty": "宋",
        "collection_info": null
    },
    {
        "title": "次韵顾子美见示久雨三首  其一",
        "author": "李纲",
        "content": "一春常苦雨，入夏尚悭晴。\n云物频舒卷，轩窗乍晦明。\n下田嗟涨溢，髙岸惜頽倾。\n蔓草无情思，芟除又发生。",
        "dynasty": "宋",
        "collection_info": null
    },
    {
        "title": "次韵顾子美见示久雨三首  其二",
        "author": "李纲",
        "content": "朝来疑欲霁，云气復如蒸。\n泥潦疲驰骤，晨昏错寝兴。\n及时初可喜，失节反堪憎。\n安得西山出，层楼共一登。",
        "dynasty": "宋",
        "collection_info": null
    },
    {
        "title": "次韵顾子美见示久雨三首  其三",
        "author": "李纲",
        "content": "中夏犹夹衣，泽国信殊候。\n连阴不復开，似欲无晴昼。\n涓涓檐间滴，駃駃渠中溜。\n苍生环堵完，遑恤吾庐漏。",
        "dynasty": "宋",
        "collection_info": null
    },
    {
        "title": "寄毛达可内翰并录送魏公别录  其一",
        "author": "李纲",
        "content": "縠水柯山藴秀奇，精忠深结冕旒知。\n玉堂视草久推重，金椀书名犹恨迟。\n廊庙未应忘泽物，江山且復助题诗。\n慇懃寄录韩公事，好为斯民更筑基。",
        "dynasty": "宋",
        "collection_info": null
    },
    {
        "title": "寄毛达可内翰并录送魏公别录  其二",
        "author": "李纲",
        "content": "迂愚聊復隐清时，幽事相关只自知。\n满地落花看鹤舞，一轩春雨对僧棋。\n闲中日月真销得，物外烟霞渐可期。\n坐致时康赖公等，不须深遯采商芝。",
        "dynasty": "宋",
        "collection_info": null
    },
    {
        "title": "莼菜",
        "author": "李纲",
        "content": "渺渺春湖水拍天，紫莼千里正聮绵。\n初抽荷蘂半含露，旋摘龙须尚带涎。\n盐豉欲调难并美，鲈鱼兼忆讵非贤。\n自怜不是知机士，饱食空能上钓船。",
        "dynasty": "宋",
        "collection_info": null
    },
    {
        "title": "送李泰发吏部赴官阳朔  其一",
        "author": "李纲",
        "content": "意气相期会面前，谪官邂逅两萧然。\n谁怜兰省鹓鸾友，去作桂林山水仙。\n直道事人宁免黜，拙谋于我欲争先。\n寛恩下逮宜非久，来买梁溪二顷田。",
        "dynasty": "宋",
        "collection_info": null
    },
    {
        "title": "送李泰发吏部赴官阳朔  其二",
        "author": "李纲",
        "content": "阳朔溪山冠百蛮，羡君远宦得跻攀。\n声名已落寰区内，忠信自行夷貊间。\n山作剑铓攒峻拔，水如罗带巧迴环。\n此生又作南征计，好把轻绡寄一斑。",
        "dynasty": "宋",
        "collection_info": null
    },
    {
        "title": "寄李泰发吏部",
        "author": "李纲",
        "content": "我生禀赋愚且屯，昔游帝所知何因。\n狂言妄发取谴废，屏迹分甘麋鹿羣。\n公于何许知姓字，迂趾访我梁溪滨。\n平生倾盖意气合，谈笑便觉襟怀亲。\n如公材识迈伦等，缓步自当居要津。\n胡为亦復作此态，出语輙已惊臣邻。\n扁舟归探会稽穴，单骑去指苍梧云。\n岭南风土不全恶，阳朔山水古所珍。\n郎官出宰乃故事，绝徼万里皆吾民。\n布宣德泽被蛮邑，犷俗可使风还淳。\n古来节士志沟壑，笑视生死同埃尘。\n甘心刀锯蹈鼎镬，狥国讵免危其身。\n圣朝寛大幸无比，窜谪未久多蒙恩。\n辕驹仗马恋刍豆，何用局促声长吞。\n堂堂基业甚宏远，岂使扶助无良臣。\n勉旃行矣伫旋旆，乘兴且访山阴人。",
        "dynasty": "宋",
        "collection_info": null
    },
    {
        "title": "同翁士特小饮中隐堂",
        "author": "李纲",
        "content": "三伏炎蒸画舸迴，蓬门聊復为君开。\n松篁荫翳罇中渌，杖履逍遥池上台。\n小雨乍随云影散，好风还逐月光来。\n虚堂夜久羣嚣息，枕簟相从亦快哉。",
        "dynasty": "宋",
        "collection_info": null
    },
    {
        "title": "士特见和復次前韵",
        "author": "李纲",
        "content": "丘园命驾未应迴，三径还同蒋诩开。\n盘谷初能容蕙帐，钧天无復梦瑶台。\n稚年尚忆嬉游处，老境相从归去来。\n幸有西山供醉眼，不妨吟望思悠哉。",
        "dynasty": "宋",
        "collection_info": null
    },
    {
        "title": "同士特游惠山再次前韵",
        "author": "李纲",
        "content": "九峰秀色照溪迴，古寺峥嵘殿阁开。\n潄玉泉声锵石洞，郁蓝天影抱琼台。\n亲宾情话真难得，岩壑幽寻岂易来。\n且復淹留同一醉，未应遄棹念归哉。",
        "dynasty": "宋",
        "collection_info": null
    },
    {
        "title": "题周孝侯庙",
        "author": "李纲",
        "content": "周侯高节冠千古，志气刚明乃如许。\n剑斩长桥戟尾蛟，刺杀南山雪毛虎。\n归来一听闾里言，折节宁辞远游苦。\n学成名立世共惊，狥国忘身乃其所。\n至今血食荆溪滨，庙貎崇深日箫鼓。\n我来再拜仰遗像，思古伤今怅谁语。\n君不见淮阴跨下已亡奇，哙等何羞与为伍。",
        "dynasty": "宋",
        "collection_info": null
    },
    {
        "title": "余乙巳春赴奉常召如京师五月四日至京口同似表叔易游北固甘露寺",
        "author": "李纲",
        "content": "招提殿阁郁嵳峨，占得江山气象多。\n一水下临萦素练，两山对峙迭青螺。\n乍欣心目到空阔，坐看风云相荡摩。\n景物自新人自老，旧游追忆奈愁何。",
        "dynasty": "宋",
        "collection_info": null
    },
    {
        "title": "雨中渡杨子江书怀呈似表叔易",
        "author": "李纲",
        "content": "波光澹澹橹声圆，风软潮平利涉川。\n浩渺云涛连海峤，空蒙烟雨湿楼船。\n江山雄伟冠天下，景物瓌奇绕目前。\n远蹟禹功须我辈，感时怀古一悽然。",
        "dynasty": "宋",
        "collection_info": null
    },
    {
        "title": "同似表叔易置酒平山堂",
        "author": "李纲",
        "content": "暂停征棹此从容，叹息前贤结构雄。\n心眼乍随天宇阔，笑谈不觉酒罇空。\n江光隐见轩楹裏，山色虚无烟雨中。\n种柳仙翁何处去，年年疏翠自春风。",
        "dynasty": "宋",
        "collection_info": null
    },
    {
        "title": "过召伯埭游斗野亭次司谏孙公韵",
        "author": "李纲",
        "content": "星斗照淮楚，绿野如砥平。\n兹亭结构小，景物有余清。\n我来值袢暑，霁雾褰高甍。\n登临得佳友，坐使怀抱倾。\n方塘杨柳合，极望菰蒲生。\n仰德思谢傅，弔古伤芜城。\n浊酒聊共酌，小鳞鲜可烹。\n抱拙卧江海，胡为復此行。\n区区萤爝光，何补日月明。\n稽古得车马，平生笑桓荣。",
        "dynasty": "宋",
        "collection_info": null
    },
    {
        "title": "途中书怀",
        "author": "李纲",
        "content": "去国飘零伴一星，误恩还许谒承眀。\n已甘松菊老三径，岂有材猷厕九卿。\n晚景故惭题柱客，壮怀多谢弃繻生。\n片帆自逐南风起，遇坎乘流且么行。",
        "dynasty": "宋",
        "collection_info": null
    },
    {
        "title": "新开河食鳜鱼戏成",
        "author": "李纲",
        "content": "平湖渺漫烟苍苍，菰蒲擢秀新荷香。\n渔舟演漾出深浦，舟中鲜鳜肥而臧。\n传呼就买不论价，得钱留鱼鱼眼光。\n细鳞哆口传鬐鬛，斓斑点黑微涂黄。\n巨盆汲水养余息，拨剌奋尾犹洋洋。\n付庖荐酒择困者，挥刀切玉芼桂姜。\n麯生风味已醖藉，得此更使不可忘。\n松江之鲈不足忆，银色讵数绵州鲂。\n惜哉行役难驻棹，一饱未许杯盘常。\n雨蓑烟笠乃吾事，安得独钓青茫茫。",
        "dynasty": "宋",
        "collection_info": null
    },
    {
        "title": "泗上瞻礼僧伽塔",
        "author": "李纲",
        "content": "汤汤淮泗滨，实为至人居。\n至人骨已冷，灵响初不渝。\n巍然窣堵波，金碧耀云衢。\n突兀三百尺，势欲凌霄虚。\n乃知天人师，宜有神明扶。\n忆昔岁乙未，奉亲由此途。\n开关瞻晬容，端相不可诬。\n清秋日当午，为现摩尼珠。\n蝉聮宝铎间，悬缀如流苏。\n万目共瞻睹，稚耋驩惊呼。\n重来念旧事，感叹涕澘如。\n再拜礼双足，如师真丈夫。",
        "dynasty": "宋",
        "collection_info": null
    },
    {
        "title": "汴上有感",
        "author": "李纲",
        "content": "不踏隋池今几日，重来空叹二毛侵。\n黄流浑浑帆樯影，绿岸森森榆柳阴。\n雨霁鸠鸣呼妇急，晓凉蝉噪感人深。\n区区往返何为者，谁识先贤用舍心。",
        "dynasty": "宋",
        "collection_info": null
    },
    {
        "title": "宝剑联句",
        "author": "李纲",
        "content": "造化鑪锤巧，山溪矿镤良。\n精金付欧冶，妙手铸干将。\n淬砺呈锋锷，飞腾辨耿光。\n青黄司火候，爪髪助祈禳。\n桃氏几时献，龙文难久藏。\n鳞皴识松理，乙屈认鱼肠。\n黯黯青蛇色，炎炎赤帝祥。\n提携起三尺，驾驭牧羣狼。\n弹铗悲冯子，夸镡悟赵王。\n神功归不试，利用运无旁。\n赠客千金直，方人百炼钢。\n还须玉具饰，何用蒯缑装。\n讵使妖腰喜，当容节士狂。\n纯卢非妩媚，巨阙太坚刚。\n郁勃衝牛斗，蛇蜒接混茫。\n畴能宝于越，俱议刻艅艎。\n抆拭资神土，珍藏閟宝房。\n斩蛟诚壮勇，剸象见铦铓。\n韩信归髙祖，朱云赐尚方。\n雄材元倚仗，佞胆已飞扬。\n浑脱公孙舞，缦胡庶士伤。\n吴鈎能曲折，蜀汉有文章。\n六赐恩何厚，三名怨未偿。\n先知吼蛟兕，摩钝凛冰霜。\n犬子尝思击，猿公莫敢当。\n翁归备文武，季路戒彊梁。\n疾视真何事，要盟或可臧。\n镵天隳彗孛，适野走彷徨。\n麾拂飞雷电，轩昂变雨旸。\n刺强同匕首，定乱岂长枪。\n叔向排当御，昭王畏拙倡。\n买牛今欲老，铸鏄岁方穰。\n徐国留吴札，鸿门蔽顶庄。\n拄颐真贵盛，击柱妄披猖。\n曜攒山妖见，秦兴水怪彰。\n万人犹可敌，一吷未应扬。\n不动惊公胜，为夸异伯阳。\n断匜犹未妙，穿屋始非常。\n止水涵晶莹，疏星点角芒。\n聊须为武备，何必事戎行。\n要并宗臣履，休同小盗裳。\n衝星怜杜子，斫地叹王郎。\n不假蒙须便，真成刃手创。\n新硎如可发，故物未应忘。\n黠虏称兵急，王师击鼓镗。\n氛埃期扫荡，心胆为开张。\n未斩楼兰级，那销黔首疮。\n几回开匣罢，但欲引杯长。\n聊復防身佩，毋为跃水亡。\n报君吾志毕，以尔倚扶桑。",
        "dynasty": "宋",
        "collection_info": null
    },
    {
        "title": "山药",
        "author": "李纲",
        "content": "山家为我斸青冥，养就仙芝指掌明。\n风味自应殊紫芋，功名初不减黄精。\n藤盘欲荐冰霜质，石鼎先闻风雨声。\n辟糓留侯正归去，淡然悠久见交情。",
        "dynasty": "宋",
        "collection_info": null
    },
    {
        "title": "煨芋",
        "author": "李纲",
        "content": "今夕何夕夜未央，天寒拥炉更漏长。\n缩肩环坐有饥色，呼童取芋灰为塘。\n蹲鸱得火良易熟，脱落皮毛如紫玉。\n迭煨迭进争相先，笑语颇喧知实腹。\n锦里先生亦不贫，家园收拾动千斤。\n凶年自可活妻子，美好不减岷江滨。\n邺侯昔游衡岳左，懒瓒食余贻半箇。\n我今归去隐家山，岂復从人觅残颗。\n臞儒奉养亦已微，一饱便吟煨芋诗。\n君不见齐公夜半意不嗛，易牙煎熬燔炙和调五味而进之。",
        "dynasty": "宋",
        "collection_info": null
    },
    {
        "title": "食蟹",
        "author": "李纲",
        "content": "秋风萧萧芦苇苍，野岸郭索纷成行。\n持矛被甲正雄健，意气正欲行无旁。\n朝魁执穗似有礼，拥剑敌虎何其强。\n野人篝火夜采拨，束缚赴鼎如驱羊。\n樽前风味若无敌，芼以橙橘尤芬芳。\n流膏斫雪快一饱，咀嚼海错皆寻常。\n丹枫夜落吴天霜，䆉稏欲熟千畦黄。\n梁溪白蟹正可钓，雏鸡浊酒肥且香。\n先生归去营口腹，老饕未许他人当。\n家山渐近意渐适，思归岂独鲈鱼乡。",
        "dynasty": "宋",
        "collection_info": null
    },
    {
        "title": "九月五日对菊小饮简申伯叔易",
        "author": "李纲",
        "content": "渊明爱此九日名，对菊无钱可留客。\n杜陵烂醉作生涯，青蘂空嗟未堪摘。\n我今鼓柁适长淮，坐见幽丛烂熳开。\n自从多病久不饮，又尔一洗黄金罍。\n东南节物诚已早，翠叶金花为谁好。\n三径荒芜尔尚存，未觉出山同小草。\n世间万事皆可忘，且须泛此酬秋光。\n平生最爱老坡语，菊花开日即重阳。",
        "dynasty": "宋",
        "collection_info": null
    },
    {
        "title": "小饮即事呈申伯",
        "author": "李纲",
        "content": "夜凉同咏古人诗，新月娟娟照酒巵。\n一醉且忻军寇退，扁舟似与菊花期。\n衔杯乐圣真吾事，泛宅浮家漫尔为。\n归去云山最深处，隔江千里幸相思。",
        "dynasty": "宋",
        "collection_info": null
    },
    {
        "title": "玉华宫用杜子美韵",
        "author": "李纲",
        "content": "阿房但遗基，铜爵亦飘瓦。\n兹宫制何朝，栋宇妙天下。\n溪山最清绝，画手不可写。\n于今黍离离，客过泪如洒。\n乃知营宫殿，徒以业力假。\n起灭犹浮沤，聚散齐一马。\n如何世间士，天运欲持把。\n此理贯古今，宜有知之者。",
        "dynasty": "宋",
        "collection_info": null
    },
    {
        "title": "九月八日渡淮",
        "author": "李纲",
        "content": "长淮渺渺烟苍苍，扁舟初脱隋渠黄。\n平生见此为开眼，况復乞身还故乡。\n嗟余涉世诚已拙，径步不虞机穽设。\n空余方寸炳如丹，北望此时心欲折。\n楚天清晓作轻寒，黄芦着霜声正干。\n川迴金碧隐窣堵，风远钟磬闻龟山。\n橹声呕轧归何处，笑指江皋寻旧路。\n松菊荒芜欲自鉏，盗贼颠翻非所惧。\n蟹螯菊蘂风味遒，且须为尽黄金舟。\n世间种种如梦电，此物能消万古愁。",
        "dynasty": "宋",
        "collection_info": null
    },
    {
        "title": "九日与申伯叔易小饮",
        "author": "李纲",
        "content": "上客相从称玉觞，楚天杳杳湛清光。\n紫茱黄菊有佳色，白蟹頳鳞聊共尝。\n自哂三朝为逐客，常于九日旅殊方。\n十年往返成何事，赢得萧萧满鬓霜。",
        "dynasty": "宋",
        "collection_info": null
    },
    {
        "title": "章华宫用张籍韵",
        "author": "李纲",
        "content": "楚王初建章华时，修梁巨栋如云垂。\n诸侯共落相长鬛，示汰往往逃而归。\n当年左史箴王阙，祈招之诗为之发。\n固宜便嬖意相当，肯使俊乂居周行。\n宫中门户如莲房，锦茵绣幕春风香。\n娥媌曼睩肌雪霜，侍燕承娱夜未央。\n金石间作侑玉觞，兕觥不復称公堂。\n志窥九鼎轻天王，翠被豹舄垂琼珰。\n干溪之辱岂其寿，峻宇雕墙湎于酒。",
        "dynasty": "宋",
        "collection_info": null
    },
    {
        "title": "次韵季弟善权阻雪古风",
        "author": "李纲",
        "content": "岁晏江南三尺雪，奕奕瀌瀌遂连月。\n意浓岂是天纲疏，势重便疑坤轴折。\n溪行小艇碎琼瑶，自胜缟带随车辙。\n暝投兰若寄僧房，更觉千岩鸟飞绝。\n忆昔宣和全盛年，嘉瑞应期来自天。\n千官朝贺未央裏，仰视龙尾垂蜿蜒。\n珠树莹煌青琐闼，玉花浮动苍龙阙。\n但将歌舞赏清妍，肯信山河会分裂。\n自从国步多艰难，胡骑长驱窥汉关。\n阴风惨淡随杀气，见雪翻使摧心颜。\n古来治理初无别，中国浸强胡浸灭。\n坐令和气变阳春，肉食于今未宜忽。\n迂愚放逐恩已寛，敢惮道远貂裘寒。\n空余炯炯寸心赤，中夜不寐忧千端。\n素髪飘萧头已满，百年光景行将半。\n未知梦幻此生中，几回看雪光凌乱。\n会当扫动豺狼穴，国耻乘时须一雪。\n酒酣拔剑斫地歌，心胆开张五情热。\n中兴之运我期皇，江汉更洒纍臣血。",
        "dynasty": "宋",
        "collection_info": null
    },
    {
        "title": "善权即事十首  其一",
        "author": "李纲",
        "content": "荆溪移棹雪漫漫，皓色连空眼界寛。\n练带萦迴迷罨画，玉屏崷崒失铜官。\n风飘珠蘂来玄圃，槎泛银潢到广寒。\n安得丹青似摩诘，生绡写作图画看。",
        "dynasty": "宋",
        "collection_info": null
    },
    {
        "title": "善权即事十首  其二",
        "author": "李纲",
        "content": "十日荆溪雪未晴，敲冰聊作善权行。\n最怜击碎琼瑶片，欲爱长闻环佩声。\n百仞岩端仙梵过，千株松下老僧迎。\n斯游自觉平生少，颇怪淹留景太清。",
        "dynasty": "宋",
        "collection_info": null
    },
    {
        "title": "善权即事十首  其三",
        "author": "李纲",
        "content": "雪着溪山澹復浓，行舟疑在玉壶中。\n云藏半岭深难见，冰塞长川邈未通。\n赖有僧房容假榻，未应尘迹叹飘蓬。\n劳生梦幻成何事，万古闲愁一笑空。",
        "dynasty": "宋",
        "collection_info": null
    },
    {
        "title": "善权即事十首  其四",
        "author": "李纲",
        "content": "山崦溪湾三四家，竹篱茅舍暮烟斜。\n仙村自种田田玉，梅径疑开处处花。\n近渚冰销迷浴鹭，远村烟暝数栖鸦。\n年年值雪长为客，对此悽然感岁华。",
        "dynasty": "宋",
        "collection_info": null
    },
    {
        "title": "善权即事十首  其五",
        "author": "李纲",
        "content": "小童又报雪花飞，深炷鑪烟欲起时。\n淅沥乍闻经竹叶，飘萧初看着松枝。\n南人共讶何曾见，北顾深颦有所思。\n牢落无言自搔首，却惊华髪顿成丝。",
        "dynasty": "宋",
        "collection_info": null
    },
    {
        "title": "善权即事十首  其六",
        "author": "李纲",
        "content": "一夜凝寒雪意浓，禅房睡美不闻钟。\n起看银色三千界，更忆瑶台十二重。\n戴白苍官尤觉好，折腰青士若为容。\n暮晴透出寒蟾色，为照溪头羣玉峰。",
        "dynasty": "宋",
        "collection_info": null
    },
    {
        "title": "善权即事十首  其七",
        "author": "李纲",
        "content": "连日风云匝地阴，玉花飞舞满烟岑。\n竹窗夜色碁方适，书幌朝寒酒倍斟。\n幸有髙人同胜赏，不妨佳处得幽寻。\n庭前暗积知多少，自策笻枝探浅深。",
        "dynasty": "宋",
        "collection_info": null
    },
    {
        "title": "善权即事十首  其八",
        "author": "李纲",
        "content": "山空鸟雀傍檐楹，景邃惟闻钟鼓声。\n懒瓒但知煨紫芋，少陵何处斸黄精。\n江南寇盗休无赖，塞北烟尘迄未平。\n太息浮生端值此，不如无念契无生。",
        "dynasty": "宋",
        "collection_info": null
    },
    {
        "title": "善权即事十首  其九",
        "author": "李纲",
        "content": "霁色初开雪未融，坐来风撼落长松。\n林芿趫捷缘饥鼠，洞壑深沉蛰老龙。\n致远未须金騕褭，凭髙且看玉芙蓉。\n丰年最有田家乐，雪屋何妨入夜舂。",
        "dynasty": "宋",
        "collection_info": null
    },
    {
        "title": "善权即事十首  其一○",
        "author": "李纲",
        "content": "朝来鸟雀报新晴，乍喜窗间日影明。\n糁径杨花浑寂寞，倚檐冰柱漫峥嵘。\n早梅向暖垂垂发，好鸟知时得得鸣。\n从此阳光渐舒畅，放回春色满江城。",
        "dynasty": "宋",
        "collection_info": null
    },
    {
        "title": "投金濑有感",
        "author": "李纲",
        "content": "楚王听谗诛五卿，招呼二子同就烹。\n子胥弯弓见使者，义不戴天非惜生。\n操瓢乞食困江表，曷尝一日忘郢城。\n溧水之阳遇真识，壶浆箪食欣相迎。\n当时追捕尚尔急，杀身灭口意岂轻。\n霸吴何止服句践，破楚遂以鞭荆平。\n倒行逆施道虽远，復仇摅愤圣所称。\n却来访旧欲报德，叹息玉质随流萍。\n投金浅濑亦何有，聊以寓意通精诚。\n哀穷进食类漂母，解剑挂墓同延陵。\n古人已矣不可见，空有史笔垂声名。",
        "dynasty": "宋",
        "collection_info": null
    },
    {
        "title": "题成士瑴所藏辋川雪图",
        "author": "李纲",
        "content": "朔风飞雪何漫漫，羣山大半埋云端。\n蓝田丘壑不易得，更把云雪粧林峦。\n茅斋竹屋架岩巘，轩楹面势随所安。\n素华淅沥洒空翠，逼耳似闻声正干。\n层崖冻冱石欲裂，飞瀑不碍双流湍。\n长松落落有生意，连臂下饮惟玄猿。\n椒园柳浪眇安在，髣髴犹认芙蓉沜。\n乘危跨蹇者谁子，竦肩缩袖何其寒。\n祇应诗句独有得，不减灞桥风雪间。\n幽人一去久寂寞，寒藤滋蔓谁能删。\n生绡数幅写绝景，空有图画今人看。",
        "dynasty": "宋",
        "collection_info": null
    },
    {
        "title": "次季弟韵赋梅花三首  其一",
        "author": "李纲",
        "content": "冷蘂疏枝烟水滨，江南此地又逢春。\n年年行路常为客，的的寒花解笑人。\n雪裏暗香来鼻观，风前髙格见天真。\n谁言对尔销愁得，一段清愁特地新。",
        "dynasty": "宋",
        "collection_info": null
    },
    {
        "title": "次季弟韵赋梅花三首  其二",
        "author": "李纲",
        "content": "年年青女久横陈，赖有江梅漏洩春。\n孤洁如亲隐君子，风流似对谪仙人。\n雅期兰蕙香非远，解笑松华色未真。\n开罢枝头着青实，故教桃李一番新。",
        "dynasty": "宋",
        "collection_info": null
    },
    {
        "title": "次季弟韵赋梅花三首  其三",
        "author": "李纲",
        "content": "羣芳冻死未招魂，谁使梅花独占春。\n愿折繁华凭驿使，为传幽思恼诗人。\n心驰魏阙惭商鼎，路入章江忆子真。\n莫道广平心似铁，赋辞得得与清新。",
        "dynasty": "宋",
        "collection_info": null
    },
    {
        "title": "宿黄柏村馆",
        "author": "李纲",
        "content": "客馆可人意，敢怀行路劳。\n轩窗面苍翠，棋酒助嬉遨。\n雨过竹声碎，风摇云影髙。\n人生随处适，何必赋离骚。",
        "dynasty": "宋",
        "collection_info": null
    },
    {
        "title": "寓宁国县圃中桃李杂花盛开感而赋诗  其一",
        "author": "李纲",
        "content": "春光不为干戈薄，花县纵观桃李开。\n可惜繁华劳剪刻，莫教风雨便残摧。\n溪山有意相辉映，蜂蝶多情自往来。\n应笑逐臣心似铁，客中扶病亦登台。",
        "dynasty": "宋",
        "collection_info": null
    },
    {
        "title": "寓宁国县圃中桃李杂花盛开感而赋诗  其二",
        "author": "李纲",
        "content": "乍雨乍晴三月节，半开半合百花枝。\n伤心春望不堪远，感事泪痕长欲垂。\n塞北但知随水草，江南何事插旌麾。\n上林无限莺花老，应怪来游凤辇迟。",
        "dynasty": "宋",
        "collection_info": null
    },
    {
        "title": "咏草",
        "author": "李纲",
        "content": "梦觉池塘碧草萋，风摇烟湿已菲菲。\n绵联山色不知远，惆怅王孙何日归。\n微质亦知烦雨露，寸心终欲报春晖。\n芳根纵腐犹能化，舞蝶流莺到处飞。",
        "dynasty": "宋",
        "collection_info": null
    },
    {
        "title": "休宁县驿舍初见杨花",
        "author": "李纲",
        "content": "山馆风光随分好，方塘碧长萋萋草。\n杨花摇荡入疏帘，又是一年春色老。",
        "dynasty": "宋",
        "collection_info": null
    },
    {
        "title": "黟歙道中士人献牡丹千叶面有盈尺者为赋此诗",
        "author": "李纲",
        "content": "平生爱花被花恼，每见牡丹常绝倒。\n自从丧乱减风情，两年不识花枝好。\n迩来谪堕烟雨中，行色日与春光浓。\n今夕何夕见粲者，颇类寿安千叶红。\n岂知黟歙深山裏，乃有此花端若此。\n不论玉板与鹤鸰，可亚姚黄并魏紫。\n嫣然见我如感伤，似诉处此非其乡。\n吾衰多病不解饮，对尔叹息空持觞。\n人言老境花如梦，献此慇懃情已重。\n蜡封瓶贮可多时，惆怅洛阳今不贡。",
        "dynasty": "宋",
        "collection_info": null
    },
    {
        "title": "自鄱阳泛江至星子",
        "author": "李纲",
        "content": "我行黟歙间，山陇如黏蚝。\n涧水互萦绕，路石何硗嶅。\n深谷四无景，峻岭干云霄。\n朝行岚气合，暮宿怪禽号。\n吾虽一险夷，无乃徒御劳。\n及兹夏潦涨，弭节俯江皋。\n试命具舟檝，聊以释烦嚣。\n巨浸与天永，东流日滔滔。\n来樯与去棹，倐忽驰千艘。\n进舟枕席间，舟子巧所操。\n江山递隐见，景物资游遨。\n颇同谪仙人，醉着宫锦袍。\n长啸倚柁楼，轩然咏离骚。\n心随八极远，身逐秋鸿髙。\n风帆擘巨浪，大橹驾云涛。\n百里须臾间，千里不崇朝。\n快哉可以贺，把酒持蟹螯。",
        "dynasty": "宋",
        "collection_info": null
    },
    {
        "title": "彭蠡",
        "author": "李纲",
        "content": "神禹治水江为最，逦迤逶蛇钟作汇。\n泓澄不独阳鸟居，浩荡端使羣川会。\n羣川已会江不湍，朝宗到海东南安。\n烟收云敛望不尽，眼界始知天宇寛。\n世传扬澜并左蠡，无风白浪如山起。\n我今谪官此中行，何事恬然风浪止。\n阳侯也自可怜生，不学世人皆世情。\n好风已借一帆便，霁色更增双眼明。\n晚来画舸鸣六橹，超忽千山如脱兔。\n波心突兀见星宫，云际峥嵘望庐阜。\n世间此景良不多，洞庭三峡真么么。\n共浮大白期一醉，对此不饮当如何。",
        "dynasty": "宋",
        "collection_info": null
    },
    {
        "title": "游落星寺",
        "author": "李纲",
        "content": "一气升沉谁所肇，陨星为石古不少。\n羣川会处渺无涯，坠此精坚镇江表。\n坐令释子开梵宫，栋宇规摹浮玉小。\n窈窕楼台四面通，汹涌波涛千柱㒟。\n我来端是好幽奇，一叶飘然陵漭渺。\n初疑牛女在银潢，更讶灵槎经毕昴。\n星房月殿夜沉沉，水色天容秋杳杳。\n恍如清梦到天门，欲驾颷轮憇蓬岛。\n尘世喧嚣那易得，幻境去来何日了。\n心閒境寂付幽人，衲被蒙头任昏晓。",
        "dynasty": "宋",
        "collection_info": null
    },
    {
        "title": "望庐山",
        "author": "李纲",
        "content": "多年不省庐山面，江上初从望中见。\n秀骨苍颜五老人，顾我欣然如素善。\n香炉峰顶紫烟浮，瀑布遥看银汉流。\n云舒霞卷互明灭，倐忽变态无停留。\n却疑清梦寻丘壑，风物何为宛如昨。\n纵令真是梦中看，梦未觉时良不恶。\n平生所愿今乃偿，寛着日月游山房。\n青鞋布袜久已办，百钱挂杖聊徜徉。",
        "dynasty": "宋",
        "collection_info": null
    },
    {
        "title": "韩德全以小舟相迓于落星寺下",
        "author": "李纲",
        "content": "故人一别两寒暑，鴈断鱼沉杳何所。\n那知迎我落星傍，一叶凌波听掀舞。\n胸中耿耿初自若，身世悠悠乃如许。\n且须酌酒浇肺肝，慎勿开口论今古。",
        "dynasty": "宋",
        "collection_info": null
    },
    {
        "title": "晚出南康游庐山",
        "author": "李纲",
        "content": "舍舟星子渚，遂作庐山游。\n空蒙杳霭间，十里松桂秋。\n草木吐香润，泉石交横流。\n乃知山中物，一一皆其尤。\n岚逼空翠湿，峰髙紫烟浮。\n心闲云出岭，眼浄龙还湫。\n月壑夜窈窕，风林晚飕飗。\n稍闻钟磬声，迥觉梵宇幽。\n平昔念清赏，孰云今乃酬。\n似非人间境，须向物外求。\n顾揖虽不暇，吟哦浩难收。\n聊将诗纪行，一洗他年愁。",
        "dynasty": "宋",
        "collection_info": null
    },
    {
        "title": "过玉涧道人草堂",
        "author": "李纲",
        "content": "道人妙弹琴，能作醉翁操。\n人亡琴亦亡，颇为识者悼。\n草堂玉涧边，芜没已秋草。\n繐帐鹤惊空，药杵香余捣。\n竹光浄如洗，桂子寒不扫。\n松风肃泠泠，犹想琴声好。",
        "dynasty": "宋",
        "collection_info": null
    },
    {
        "title": "五老峰",
        "author": "李纲",
        "content": "五峰秀出如五老，鬚髪苍然长美好。\n问之不肯道姓字，俨若子房从四皓。\n商山采芝亦已久，汉庭辟谷何其早。\n优游相与定储皇，携手江湖共幽讨。\n化为峰石寄山巅，下视尘寰真电扫。\n衣冠想像犹伟然，容貌至今初不槁。\n祗应明月见当时，间有白云来问道。\n逝将筑室近峰前，岁晚相依得相保。",
        "dynasty": "宋",
        "collection_info": null
    },
    {
        "title": "罗汉寺",
        "author": "李纲",
        "content": "梵宫台殿古，松桂碧参天。\n玉涧碎寒石，金池开小莲。\n循渠穷水脉，策杖到岩巅。\n渐入庐山境，从参五味禅。",
        "dynasty": "宋",
        "collection_info": null
    },
    {
        "title": "自罗汉院欲游寻真观雨作不果遂次栖贤闻寻真景物尤美留为异日不穷之赏赋诗纪之",
        "author": "李纲",
        "content": "羽人之宫邻五老，杖屦欣然事幽讨。\n那知一夜雨翻盆，山路难行愁滑倒。\n世间违意常八九，万事皆然宁自保。\n山灵岂是秘幽奇，欲结清欢故相恼。\n传闻景物冠庐山，小殿飞楼更精巧。\n古潭摇荡明月光，绿萝青松覆烟草。\n屏风九迭云锦张，古来诗句谪仙好。\n山中道士不出门，玉杵金丹手亲捣。\n我方放浪谢冠裳，未觉山林迹如扫。\n真游傥有不尽缘，容我他年来访道。",
        "dynasty": "宋",
        "collection_info": null
    },
    {
        "title": "栖云庵",
        "author": "李纲",
        "content": "禅老幽栖地，云峰尺五天。\n江湖萦缟带，世界廓青莲。\n说法三乘外，藏身万象巅。\n潜虬蟠不去，应听祖师禅。",
        "dynasty": "宋",
        "collection_info": null
    },
    {
        "title": "三峡桥",
        "author": "李纲",
        "content": "我昔曾作云安行，道逢除书还玉京。\n至今遗恨不一到，与听三峡流泉声。\n此来又谪武昌去，庐山当道欣所经。\n栖贤寺前小三峡，拭目便觉增双明。\n黄牛明月坐中见，瞿塘艷滪森相迎。\n山寒草木郁葱蒨，逼耳似闻猿狖鸣。\n悬崖乱石互迴转，震吼正坐不得平。\n珠跳云沸巧潨射，晴昼雨雹驱雷霆。\n壮哉造化融结此，故使水石相喧轰。\n妙音流出无尽藏，乃与衲子门庭争。\n飞桥赑屃跨虚碧，面对五老峰峥嵘。\n我来云物为开霁，当暑万壑松风生。\n提携更得二三子，杖履不辜丘壑情。\n垂瓶得水不敢潄，老坡旧约今寻盟。",
        "dynasty": "宋",
        "collection_info": null
    },
    {
        "title": "万杉寺散珠亭",
        "author": "李纲",
        "content": "一派飞泉落坐隅，跳波沸石散成珠。\n道人谛看空蒙际，颗颗圆明定有无。",
        "dynasty": "宋",
        "collection_info": null
    },
    {
        "title": "诸刹皆以石渠道水有至十余里者感之赋诗",
        "author": "李纲",
        "content": "庐阜秀江南，凝结尽云母。\n泉源乃云腴，甘冽固其所。\n悬为瀑布垂，蹙作龙鸾舞。\n交流涧谷中，厥味皆钟乳。\n僧坊有能事，致远劳汲取。\n凿石为通渠，计里不计步。\n回环绕山麓，髙下映檐庑。\n蜿蜿虹腰转，溜溜螭头吐。\n沛然饮濯余，灌溉及园圃。\n谁将创物智，作此济众祖。\n暂劳逸则永，心一力乃举。\n岂惟小物然，万事尽如许。\n吾道何其衰，寤寐慨思古。",
        "dynasty": "宋",
        "collection_info": null
    },
    {
        "title": "谷帘泉",
        "author": "李纲",
        "content": "甘泉多自名山出，世品谷帘为第一。\n淄渑之水不易辨，臆说讵敢评得失。\n庐山深处为谷帘，度岭穿云费时日。\n道人裹饭时一到，敲火烹茶资野逸。\n坐令仆隶致瓶罂，是非诚否良难诘。\n世间知味定何人，食蔗多谓甜于蜜。\n居然真僞相混殽，往往循名因去实。\n何似家山陆子泉，石缝迸出苍龙渊。\n山中空洞乳满腹，一派下作梁溪源。\n清甘着舌久不散，持以瀹茗增芳妍。\n华堂石甃与覆护，好事汲取肩相骈。\n有时置酒饮其上，醉涤肺腑尘烦蠲。\n缄题寄远无僞者，贵贱均饮初不偏。\n彼如幽人在空谷，此若佳客临风前。\n未须细较味优劣，且问所处谁为贤。",
        "dynasty": "宋",
        "collection_info": null
    },
    {
        "title": "余幼尝一到庐山再游已三十年矣感怀二首  其一",
        "author": "李纲",
        "content": "梦想庐山三十秋，却因谪宦得重游。\n禅林处处逢清赏，山路人人识故侯。\n绝岭半将云幕覆，飞泉长作玉虹流。\n平生丘壑真吾志，一洗胸中万斛愁。",
        "dynasty": "宋",
        "collection_info": null
    },
    {
        "title": "余幼尝一到庐山再游已三十年矣感怀二首  其二",
        "author": "李纲",
        "content": "香炉峰顶紫烟凝，三峡桥边雪浪惊。\n不为迂疏成远谪，岂能萧散箇中行。\n云霞映带松萝色，殿阁深严钟磬声。\n回首世缘真梦幻，故应长此寄浮生。",
        "dynasty": "宋",
        "collection_info": null
    },
    {
        "title": "开先寺漱玉亭",
        "author": "李纲",
        "content": "未游潄玉亭，先诵东坡诗。\n手持芙蕖跳下清泠中，疑非谪仙不能为此词。\n后翁三十年，我亦游于斯。\n飞桥已堙没，故迹多推移。\n空余髙岩与深谷，落日惨淡松风吹。\n白龙依旧出青峡，散沫下作清涟漪。\n古来陵谷会迁变，况乃景物资人为。\n云间滟滟吐寒月，清光不减翁当时。\n相望一世发孤笑，坐使万古生长悲。",
        "dynasty": "宋",
        "collection_info": null
    },
    {
        "title": "瀑布",
        "author": "李纲",
        "content": "我昔游太华，矫首望仙掌。\n瀑布如悬河，斗落五千丈。\n空蒙雨雹飞，澒洞岩壑响。\n及观庐山瀑，未觉快清赏。\n飞泉出山腰，半派隐层嶂。\n沈吟谪仙词，其或过所奬。\n传闻山之巅，峰岫列屏障。\n银河落九天，喷薄殊异状。\n倒挂三石梁，无乃在此上。\n逝将随羽人，裹足一同往。\n怀哉不可得，空积青霞想。",
        "dynasty": "宋",
        "collection_info": null
    },
    {
        "title": "简寂观",
        "author": "李纲",
        "content": "髙士不可见，云乡空旧居。\n烟岚飞瀑外，露石礼星余。\n松老未归鹤，沼深清见鱼。\n何人得丹诀，应有枕中书。",
        "dynasty": "宋",
        "collection_info": null
    },
    {
        "title": "归宗寺四咏  其一",
        "author": "李纲",
        "content": "孤峰秀拔翠嶤岧，峰顶虚无是紫霄。\n从此上宾朝帝所，直须穏跨玉龙腰。",
        "dynasty": "宋",
        "collection_info": null
    },
    {
        "title": "归宗寺四咏  其二",
        "author": "李纲",
        "content": "溪流宛转若翔鸾，翠色涵虚特地寒。\n底事舞余窥碧沼，袛应误作镜中看。",
        "dynasty": "宋",
        "collection_info": null
    },
    {
        "title": "归宗寺四咏  其三",
        "author": "李纲",
        "content": "右军真是墨中仙，到处成池岂尽然。\n祗有此间疑可信，白云书法至今传。",
        "dynasty": "宋",
        "collection_info": null
    },
    {
        "title": "归宗寺四咏  其四",
        "author": "李纲",
        "content": "光射苍岩石镜屏，我来一现岂无情。\n谁云显晦知时节，长伴空山寒月明。",
        "dynasty": "宋",
        "collection_info": null
    },
    {
        "title": "偶成",
        "author": "李纲",
        "content": "洞霄吏上紫霄峰，潄玉亭游玉局翁。\n人物风流何可并，山林趣舍略相同。\n是非论定千年后，身世尘劳一梦中。\n我是骑鲸谪仙裔，赤鯶相逐御清风。",
        "dynasty": "宋",
        "collection_info": null
    },
    {
        "title": "灵汤",
        "author": "李纲",
        "content": "石甃灵汤列道周，玉池金屋未相侔。\n涤尘时有幽人到，不与骊山共一流。",
        "dynasty": "宋",
        "collection_info": null
    },
    {
        "title": "客言庐山往年之盛今不逮远矣戏成此诗",
        "author": "李纲",
        "content": "福地禅林海内无，盛衰亦与世缘俱。\n祗应泉石不知老，长伴烟云得自娱。\n种杏仙家今寂寞，献花衲子亦干枯。\n我生颇恨来游晚，也胜不来空看图。",
        "dynasty": "宋",
        "collection_info": null
    },
    {
        "title": "圆通寺与觉老步月",
        "author": "李纲",
        "content": "石耳峰前松桧香，月华天影夜茫茫。\n道人试道依溪水，何似曹溪一派长。",
        "dynasty": "宋",
        "collection_info": null
    },
    {
        "title": "诸刹以水激硙磨殊可观为赋此诗",
        "author": "李纲",
        "content": "迭石壅寒派，湍流泻逥溪。\n谁将方便智，成此妙圆机。\n轮辐互髙下，波涛郁翻飞。\n磨牙递旋斡，硙杵纷昂低。\n玉粒已粲粲，琼花亦霏霏。\n虽存机械巧，利泽成慱施。\n试语汉阴老，使知浑沌非。\n惟当善用心，功与天地齐。",
        "dynasty": "宋",
        "collection_info": null
    },
    {
        "title": "子弟辈游天池余以病不果往",
        "author": "李纲",
        "content": "云山积翠倚穹苍，仙圣灵踪写上方。\n瑞像世传藏锦绣，神光人说似清凉。\n心安是处皆欢喜，眼正无时非吉祥。\n我病未能寻胜境，慇懃为爇一炉香。",
        "dynasty": "宋",
        "collection_info": null
    },
    {
        "title": "戏赠东林珪老",
        "author": "李纲",
        "content": "我游庐阜南山北，师住二林东院西。\n试问远公求作佛，何如陶令醉如泥。\n苦邀名山同莲社，笑送幽人过虎溪。\n千载风流久寥落，更烦拈出与提撕。",
        "dynasty": "宋",
        "collection_info": null
    },
    {
        "title": "西林寺",
        "author": "李纲",
        "content": "东林大禅苑，殿阁杰以雄。\n西林乃律居，僧房小玲珑。\n泉流庭庑间，宛转如鸾龙。\n花竹深窈窕，松萝郁青葱。\n纵观鲁公书，远揖峭直风。\n余碑虽峥嵘，一扫凡马空。\n安得数椽地，介居二林中。\n当有远公流，策杖时相从。",
        "dynasty": "宋",
        "collection_info": null
    },
    {
        "title": "道出庐阜偶值崧老右丞同游东西二林蒙示佳篇辄次来韵",
        "author": "李纲",
        "content": "迂疏又復谪南州，假道江山得胜游。\n杖履欣逢长者辙，笑谈同访远公流。\n风摇杉桧惊寒梦，烟锁峰岚绕翠楼。\n回首中原意萧瑟，此生飘泊任云浮。",
        "dynasty": "宋",
        "collection_info": null
    },
    {
        "title": "太平观道士植瑞香于檐庑间可爱颇恨不及其花时为赋小诗",
        "author": "李纲",
        "content": "道人心境闲，种花白云乡。\n交柯碧珊瑚，薿薿众叶光。\n弱质资灌溉，孤根怯清霜。\n治畦檐庑间，晏温借朝阳。\n我来恨太晚，不见花吐房。\n想像正开时，淡紫兼微黄。\n濯濯炫秀色，霏霏㒟天香。\n空余风露枝，璀璨绕逥廊。\n地灵草木润，长与兰蕙芳。\n明年花更好，矫首遥相望。",
        "dynasty": "宋",
        "collection_info": null
    },
    {
        "title": "白公草堂",
        "author": "李纲",
        "content": "乐天平生不可及，谪官乃作庐中集。\n香炉峰下结草堂，石屏纸帐随时给。\n维摩丈室亦何有，天女散花空结习。\n何须江上听琵琶，泫然泪滴青衫湿。",
        "dynasty": "宋",
        "collection_info": null
    },
    {
        "title": "琵琶亭",
        "author": "李纲",
        "content": "去年假道浔阳城，扁舟夜泊琵琶亭。\n却忆当时醉司马，送客江头秋月明。\n今年谪官又重到，扫地乃缘蜂寇经。\n轩楹回首已不见，况欲更闻絃索鸣。\n西风萧萧芦苇响，月色下照江波清。\n秪应风月长不老，坐阅尘世犹流萍。\n我生多病苦忧患，未能忘世那忘情。\n移船相近夜悄悄，侧听疑有檀槽声。",
        "dynasty": "宋",
        "collection_info": null
    },
    {
        "title": "过渊明故居",
        "author": "李纲",
        "content": "舍棹湓浦城，税驾柴桑里。\n缅怀靖节翁，衡宇兹避世。\n乞食虽甚贫，折腰肯为米。\n陶然傲羲皇，独得醉中意。\n三径不愿余，五斗聊自诔。\n优游晋宋间，俯仰无可愧。\n若人骨已朽，凛凛有生气。\n斜川尚环流，层城亦秀峙。\n如何髙世士，庙貌乃頽圮。\n谁将一觞酒，荐此菊与杞。\n朗咏归来辞，感嘆成坐起。",
        "dynasty": "宋",
        "collection_info": null
    },
    {
        "title": "德安食枇杷",
        "author": "李纲",
        "content": "故人饷卢橘，烟雨江上村。\n芳津流齿颊，核细肌丰温。\n谁为黄金弹，偏宜白玉樽。\n返源旋味处，寂寞自无言。",
        "dynasty": "宋",
        "collection_info": null
    },
    {
        "title": "云居勤老以书见邀不果往戏作此颂寄之",
        "author": "李纲",
        "content": "吾师脱浮玉，振锡来云居。\n江边波浪已远去，山顶风雷应晏如。\n我来问津师草草，咫尺云岑怅难到。\n师既拗折柱杖不出山，我亦把定缰绳不下道。\n试将此意示丛林，抚掌呵呵同绝倒。",
        "dynasty": "宋",
        "collection_info": null
    },
    {
        "title": "午暑憩潭田精舍老僧求询其曾游方否云以少尝一到分宁感而赋此",
        "author": "李纲",
        "content": "修江深寂处，兰若寄高邱。\n松竹有古意，云山无世愁。\n老僧头已白，邻邑幼曾游。\n自哂何为者，半生踰百州。",
        "dynasty": "宋",
        "collection_info": null
    },
    {
        "title": "闻子规",
        "author": "李纲",
        "content": "江南四月五月时，空山月夜啼子规。\n劝我不如归去好，我方远谪何时归。\n中原杳杳暗锋镝，纵使得归何所益。\n不如且住碧山中，为凭青鸟通消息。",
        "dynasty": "宋",
        "collection_info": null
    },
    {
        "title": "戏赋墨画梅花",
        "author": "李纲",
        "content": "道人画手真三昩，力挽春风与游戏。\n露枝烟蘂忽嫣然，自得工夫畦径外。\n由来黑白无定姿，浓淡间错相参差。\n炯如落月耿寒影，翳若宿雾含疏枝。\n羣芳种种徒繁缛，脱略丹青尤拔俗。\n妙质聊资陈氏煤，幽姿好伴文生竹。\n世呼墨竹为墨君，此花宜称墨夫人。\n铅华不御有余态，世间颜色皆非真。\n年来妙观齐空色，天花时露真消息。\n试烦幻出数千枝，不费梁溪一丸墨。",
        "dynasty": "宋",
        "collection_info": null
    },
    {
        "title": "兜率寺",
        "author": "李纲",
        "content": "随意寓禅房，小轩风露凉。\n山幽云傍户，林迥月窥床。\n竹色晓增翠，桂花秋欲香。\n无人知此意，天影碧茫茫。",
        "dynasty": "宋",
        "collection_info": null
    },
    {
        "title": "玉溪寺",
        "author": "李纲",
        "content": "玉溪何日寺，古佛亦尘埃。\n髙阁云初卷，小池莲半开。\n竹风清枕簟，松露滴莓苔。\n寂寞溪边路，幽人自往来。",
        "dynasty": "宋",
        "collection_info": null
    },
    {
        "title": "过苦竹岭二首  其一",
        "author": "李纲",
        "content": "绝岭横鸟道，江湖从此分。\n沈吟洞庭野，怅望具区云。\n去住本非我，别离空念羣。\n子归啼苦竹，肠断不堪闻。",
        "dynasty": "宋",
        "collection_info": null
    },
    {
        "title": "过苦竹岭二首  其二",
        "author": "李纲",
        "content": "今日江湖境，双眸岭上明。\n山光随地好，秋气逼人清。\n陇水初分处，云鸿欲别情。\n离羣古来有，嘆息未休兵。",
        "dynasty": "宋",
        "collection_info": null
    },
    {
        "title": "次通城送季言弟还锡山二首  其一",
        "author": "李纲",
        "content": "半载相从作远游，物华苒苒又新秋。\n江南山水共清赏，湖外风烟成独留。\n家远为传安稳信，时艰增重别离忧。\n渚宫此去无他地，怅望自登黄鹤楼。",
        "dynasty": "宋",
        "collection_info": null
    },
    {
        "title": "次通城送季言弟还锡山二首  其二",
        "author": "李纲",
        "content": "陆离长佩切云冠，泽畔行吟且纫兰。\n我已安心为逐客，子今何事亦抛官。\n江湖鸿鴈初寥落，风雪鹡鸰相急难。\n归去家山见诸季，为言努力且加餐。",
        "dynasty": "宋",
        "collection_info": null
    },
    {
        "title": "季言送余至湖外欲往无为挈其姊旅榇归锡山悯其勤赠此一绝",
        "author": "李纲",
        "content": "送我谪官迁姊殡，人生如汝亦劳哉。\n他时寄骨西江上，烦汝还须得得来。",
        "dynasty": "宋",
        "collection_info": null
    },
    {
        "title": "寄王周士绝句二首  其一",
        "author": "李纲",
        "content": "偶然一病便休官，万石岩中处已安。\n底事书来犹剩语，也知习气扫除难。",
        "dynasty": "宋",
        "collection_info": null
    },
    {
        "title": "寄王周士绝句二首  其二",
        "author": "李纲",
        "content": "年来百念冷于灰，梦到江湖又一回。\n从此故人音问近，洞庭秋色鴈初来。",
        "dynasty": "宋",
        "collection_info": null
    },
    {
        "title": "寓居通城僧舍东轩池莲盛开竹庵珪老有意见过戏赠此篇",
        "author": "李纲",
        "content": "道人庵外万竿竹，何似小池千叶莲。\n月白风清谁共此，心闲境寂两翛然。\n好抛筠粉娟娟凈，来看荷珠的的圆。\n飞锡傥能真过我，直须趁取晚霜前。",
        "dynasty": "宋",
        "collection_info": null
    },
    {
        "title": "张子公以圆鑑见寄作诗报之",
        "author": "李纲",
        "content": "我观大圆鑑，莹澈靡瑕垢。\n清光溢寒蟾，碧井窥古甃。\n冰池绝埃尘，玉璧无肉好。\n不知何年铸，款识杂篆籕。\n冷然照肝胆，况烛须眉秀。\n英英张公子，辍赠意独厚。\n使我正衣冠，更以别妍陋。\n嗟予罹百忧，半世困驰骤。\n苍浪齿髪衰，已觉成老丑。\n幸兹置寛闲，闭户念往咎。\n冠欹与佩落，颠倒散襟袖。\n平生遭谤谗，白黑坐分剖。\n逝将杜德机，渐可塞智窦。\n岂徒齐美恶，端欲一昏昼。\n鑑焉何所施，无乃虚授受。\n聊持戏凤匣，藏此蟠螭纽。\n精光秘不露，犹使魑魅走。\n讵逃鹦鹉形，时作蛟龙吼。\n君看方寸间，此物谁蔽覆。\n灵台湛虚明，广博含宇宙。\n纤毫莫凝结，万象悉笼囿。\n宁随古今移，不逐面目皱。\n人人各具足，一一谢雕镂。\n无尘安用拂，表裏自通透。\n诸佛亦何为，四智此为首。\n祖师持出游，法器久已就。\n那将清浄眼，更入烦恼蔀。\n随缘梦幻中，坐阅蛮触斗。\n本来妙明心，一念证无漏。\n持此还寄君，试问承当否。",
        "dynasty": "宋",
        "collection_info": null
    },
    {
        "title": "早起",
        "author": "李纲",
        "content": "秋晓凄然枕簟凉，小窗残月尚临床。\n追寻梦境烟云散，起傍荷花风露香。\n慨念关河心黯黯，谛观身世意茫茫。\n樽中有酒聊须醉，造物于人自叵量。",
        "dynasty": "宋",
        "collection_info": null
    },
    {
        "title": "有感",
        "author": "李纲",
        "content": "三年再谪堕江湖，何啻经行万里余。\n环绕真同循磨蚁，羁穷更类局辕驹。\n自怜许国心犹壮，却笑谋身术巳疏。\n二圣未还民未靖，尚思痛哭奏囊书。",
        "dynasty": "宋",
        "collection_info": null
    },
    {
        "title": "小塘",
        "author": "李纲",
        "content": "谁使精庐凿小塘，坐令天女试新粧。\n风摇翠盖珊珊响，露裛红衣冉冉香。\n棋罢雨声来绝巘，梦回月影上修廊。\n我生本自无根蔕，触处为家殊未央。",
        "dynasty": "宋",
        "collection_info": null
    },
    {
        "title": "飞云",
        "author": "李纲",
        "content": "飞云游碧虚，夭矫龙蛇势。\n因风态无穷，抱日色增丽。\n飘然欲安归，出岫非本意。\n为霖竟何成，跂望增叹喟。",
        "dynasty": "宋",
        "collection_info": null
    },
    {
        "title": "读留侯传有感",
        "author": "李纲",
        "content": "秦人失鹿解其纽，羣雄竞逐死谁手。\n天方注意隆准公，故使留侯作宾友。\n圯上老人亲授书，言从志合真其偶。\n捕取项籍如婴儿，指麾诸将犹猎狗。\n运筹决胜帷幄中，楚汉存亡良已久。\n谁言刘季田舍翁，秪听人言本无有。\n但能信用子房谋，何妨抱持戚姫日饮酒。",
        "dynasty": "宋",
        "collection_info": null
    },
    {
        "title": "东轩夜坐",
        "author": "李纲",
        "content": "苒苒流年催白头，此生那向此淹留。\n天髙露下物华肃，月澹风清僧宇幽。\n河底光芒萤照水，草间悲怨蚓吟秋。\n夜凉人闲家千里，别是羁臣一段愁。",
        "dynasty": "宋",
        "collection_info": null
    },
    {
        "title": "浴罢追和东坡韵",
        "author": "李纲",
        "content": "华髪短且稀，无事兰汤沐。\n及兹秋暑阑，头垢资一浴。\n平生冠裳汗，往咎不可復。\n聊将清泠泉，濯此空洞腹。\n荒山薪易采，巨斛水良足。\n融融气通肤，烂烂光溢目。\n枵然勺用瓢，何必池甃玉。\n呼童为爬背，自胜飞燕沃。\n振衣絺绤凉，晞汗风前竹。\n却来就绳床，一枕睡初熟。\n忘世安用愁，抛书且休读。\n梦中期汗漫，万里归一瞩。\n吾生真寄耳，来者亦何卜。\n沛然乘天游，无心且缘督。",
        "dynasty": "宋",
        "collection_info": null
    },
    {
        "title": "次韵谪居三适 旦起理髪",
        "author": "李纲",
        "content": "未能运河车，上泝泥丸宫。\n鬓髪忽已华，飒若冒雪松。\n清晨起自理，濯此万里风。\n萧萧栉齿快，淅淅气脉通。\n呼儿助千徧，缓手无怱怱。\n我生本疏懒，误堕轩冕中。\n野马就羁靮，何如雾生鬃。\n握髪谅未能，散髪聊与同。\n金丹变鬒色，缘合亦易逢。\n逝将弄云海，一访安期公。",
        "dynasty": "宋",
        "collection_info": null
    },
    {
        "title": "次韵谪居三适 午窗坐睡",
        "author": "李纲",
        "content": "涉世几灭顶，欲为多掣肘。\n功名如浮云，于我亦何有。\n惟兹华胥国，风土谙已久。\n坐中可断取，聊试维摩手。\n昏昏一卷书，兀兀三杯酒。\n飘然到其乡，自觉乐而寿。\n嗟我蒲柳姿，未老先已朽。\n何尝慕管萧，但欲师广受。\n未能脱羁束，洗濯愈瑕垢。\n已矣姑两忘，蘧蘧学庄叟。",
        "dynasty": "宋",
        "collection_info": null
    },
    {
        "title": "次韵谪居三适 夜卧濯足",
        "author": "李纲",
        "content": "养生贵养足，不假衾与裯。\n温温斗水间，可以解我忧。\n月露夜寂寂，风雨寒飕飕。\n呼童具盆汤，足若双蜺投。\n老来嗜坐卧，突兀鹰在鞴。\n有时起游行，恍讶烟云浮。\n自从饱涤濯，此病良已瘳。\n虚堂日千转，轻捷如沐猴。",
        "dynasty": "宋",
        "collection_info": null
    },
    {
        "title": "怀季言弟并简仲辅叔易",
        "author": "李纲",
        "content": "我昔谪沙溪，尔送至虎丘。\n相携观剑池，共坐苍崖陬。\n霜寒草木衰，肃肃天地秋。\n慷慨论世故，岂復知离愁。\n中间谪云安，尔病家山留。\n独与仲及叔，分携浙江头。\n潮声来海门，风雨助飕飕。\n银涛蹙天起，泛此一叶舟。\n及兹谪武昌，尔復从我游。\n回环溪壑间，渺若双沙鸥。\n长江快清旷，庐阜探奇幽。\n行尽江南山，始次湖外州。\n传闻浙郡兵，盗用官库矛。\n夜深赤白丸，杀吏起相雠。\n怀家动归心，触热遽还辀。\n作别今几时，此情浩难收。\n块处谁共语，把酒无与酬。\n凭髙欲望远，独上黄鹤楼。\n吴越天杳杳，风烟晚悠悠。\n顾嗟祢处士，坐困鹦鹉洲。\n胡虏气方横，盗贼起如蟊。\n中原腤锋镝，江汉屯貔貅。\n尔归议迁徙，已有定论不。\n黄屋尚飘泊，吾敢怀燕休。\n但愿復相见，一解无穷忧。\n泫然念苍生，岂为吾身谋。",
        "dynasty": "宋",
        "collection_info": null
    },
    {
        "title": "次韵张子公见寄二首  其一",
        "author": "李纲",
        "content": "处世何殊梦裏人，大千沙界几迴巡。\n万缘尽处方为我，一念生时已是尘。\n幻境是谁从出没，舌根何物辨甘辛。\n安心须到无心地，始契如来清浄身。",
        "dynasty": "宋",
        "collection_info": null
    },
    {
        "title": "次韵张子公见寄二首  其二",
        "author": "李纲",
        "content": "功名身外两悠悠，有意功名已可羞。\n与世浮沉非我意，观时进退岂人谋。\n不能为国闢百里，祗欲归耕老一畴。\n祸福死生皆默定，初非舍去亦非求。",
        "dynasty": "宋",
        "collection_info": null
    },
    {
        "title": "余久不饮酒雨过晚凉悠然独酌戏成此篇",
        "author": "李纲",
        "content": "崎嵚历落真可笑，飘泊流离初不羞。\n苍髯华髮老张镐，火色鸢肩穷马周。\n身长九尺安所用，命酒一斗聊销忧。\n醉中起舞颇自得，慷慨不知风雨秋。",
        "dynasty": "宋",
        "collection_info": null
    },
    {
        "title": "叶落",
        "author": "李纲",
        "content": "铿然一叶已惊秋，况復纷纷巧见投。\n振槁不禁风淅淅，催寒长共雨飕飕。\n洞庭波起初微脱，云梦霜髙浩不收。\n舞砌穿帷不须扫，萧骚从伴逐臣愁。",
        "dynasty": "宋",
        "collection_info": null
    },
    {
        "title": "去岁寓长沙游道林岳麓真天下绝景也今相去不远无因再游赋诗见意",
        "author": "李纲",
        "content": "衡山之陬湘水滨，道林岳麓天下少。\n蟠冈复岭相掩重，石磴松门递萦绕。\n经行多在烟霭间，台殿半开云木杪。\n衲僧宴坐禅寂余，朝磬暮钟清杳杳。\n凭髙旷望楚天阔，志气已逐飞鸿矫。\n橘洲枫浦指顾中，俯视更觉长沙小。\n风樯浪舶千艘屯，丹楼粉堞百雉缭。\n苍茫晓色散平川，点缀残霞映疏蓼。\n从来篇翰谁最优，沈宋杜韩争表表。\n古今尘迹散烟云，独有斯文传不了。\n隔年清赏回首空，斯欲再游真漭渺。\n苍梧九疑云漠漠，青草洞庭风袅袅。\n有时幽梦一到之，觉来枕席清秋晓。\n人间万事不由人，安得忘情逐猿鸟。",
        "dynasty": "宋",
        "collection_info": null
    },
    {
        "title": "五哀诗 楚三闾大夫屈原",
        "author": "李纲",
        "content": "楚怀听秦诳，身作咸阳鬼。\n当时屈原争，坐困椒兰毁。\n襄王復不悟，远作江南徙。\n行吟沅湘间，形槁颜色悴。\n着书称离骚，风雅齐厥理。\n鸱鸮况小人，鸾凤喻君子。\n眷眷不忘君，一篇三致意。\n纫兰采杜若，冠佩空自伟。\n举世混浊中，谁与同乐此。\n忠臣会遇难，千古共一轨。\n人情疏骾亮，物能使软美。\n存亡反覆间，悔及良晚矣。\n嗟嗟屈子心，芳洁畴与比。\n日月可争光，尘垢安能滓。\n聊从太史卜，肯逐渔父醉。\n甘葬鱼腹中，怀沙汨罗水。\n千秋身后名，芬馥同茝芷。\n夫岂椒兰徒，据势长不死。",
        "dynasty": "宋",
        "collection_info": null
    },
    {
        "title": "五哀诗 汉梁王太傅贾谊",
        "author": "李纲",
        "content": "贾生公辅器，弱冠游汉廷。\n髙论帝王略，妙极理乱情。\n出意对诏令，惊倒诸老生。\n从容画筹策，籍籍飞英声。\n是时汉初定，颇杂秦覇称。\n力还治古制，物物与正名。\n改朔易服色，庶几礼乐兴。\n仪章悉草具，舆议当公卿。\n岂知绛灌徒，谮毁如建瓴。\n天子疏不用，谪去长沙城。\n翩然渡湘水，投书弔屈平。\n弃鼎宝康瓠，铅刀钝青萍。\n微言岂悼屈，聊復以自评。\n长沙地卑湿，安得寿且宁。\n及观鵩鸟赋，颇觉生死轻。\n晚奉宣室对，夜半前席听。\n文帝岂易遇，所言略施行。\n虽不位卿相，儒者良已荣。\n梁王坠马死，泣涕亦伤生。\n受任乃如此，孤忠本精诚。\n奈何君臣义，浇薄返不明。\n缅怀古人心，使我气拂膺。",
        "dynasty": "宋",
        "collection_info": null
    },
    {
        "title": "五哀诗 汉处士祢衡",
        "author": "李纲",
        "content": "祢生抱逸韵，乃是古之狂。\n负才颇傲物，齿少气方刚。\n怀刺游许下，漫灭竟摧藏。\n肯从屠沽儿，借面与弔丧。\n伟哉孔文举，国宝借路傍。\n上书荐一鹗，欲使观翱翔。\n振翼云汉间，永垂虹蜺光。\n飞兔与腰褭，灭没不可望。\n观其慰辞荐，器识岂易量。\n平生轻魏祖，纵口成否臧。\n召令为鼓吏，阅试当改装。\n蹀{⻊习}初散步，掺挝作渔阳。\n声节既悲壮，容态随低昂。\n岑牟与单绞，裸袒易故裳。\n却来坐军门，画地声琅琅。\n曹瞒黠如鬼，嗜杀犹虎狼。\n缩手不敢动，送与刘及黄。\n娱宾赋鹦鹉，节奏陵笙簧。\n援笔不加点，粲然已成章。\n髙才竟为累，兰麝空余香。\n至今鹦鹉洲，葭苇秋苍苍。\n丑哉杀士名，千古不可忘。",
        "dynasty": "宋",
        "collection_info": null
    },
    {
        "title": "五哀诗 唐中书令禇遂良",
        "author": "李纲",
        "content": "贞观萃羣英，实为太平基。\n禇公初侍书，遂以骾亮知。\n諌疏屡献纳，对扬竭论思。\n翩如丹山凤，来为箫韶仪。\n飞鸟自依人，此言已堪嗤。\n更云谮刘洎，厥理尤足疑。\n贤者虽已矣，可以此心推。\n薫莸难共器，枭鸾不同栖。\n故令敬宗辈，污染成瑕疵。\n我观永徽间，武氏盗政机。\n祸端始床第，几使国祚移。\n当时河南公，力诤伏丹墀。\n顿首愿还笏，丐身田里归。\n义气动人主，回天初庶几。\n鄙哉英公绩，一言遂成非。\n坐令牝鷄晨，啄丧靡有遗。\n元勋顾命老，远窜湘江湄。\n茫然不復召，讵忆抱颈时。\n卑湿所不堪，须髪尽成丝。\n至今潭府帖，志士生长悲。",
        "dynasty": "宋",
        "collection_info": null
    },
    {
        "title": "唐工部员外郎杜甫",
        "author": "李纲",
        "content": "子美以诗鸣，今古无对手。\n当时谪仙人，长句颇先后。\n精深律切处，故自非其偶。\n而况郊岛徒，何敢窥户牖。\n有如登岱宗，众山皆培塿。\n又如观武库，剑戟靡不有。\n髙辞嫓丘坟，古意篆蝌蚪。\n苍苍雪中松，濯濯风前柳。\n云烟纷卷舒，雷电划奔走。\n澹然众态俱，沾丐随所取。\n平生忠义心，多向诗中剖。\n忧国与爱君，诵说不离口。\n饥寒窘衣食，容貌村野叟。\n自以稷契期，此理人胜不。\n中兴作谏臣，戎马方践蹂。\n上疏救房管，亦足知素守。\n一跌不復振，造物意岂苟。\n欲使穷吟哦，専志如蒙瞍。\n辛苦盗贼中，妻子或颠仆。\n布衾冷似铁，晨爨乏升斗。\n冒雪斸黄精，呼儿理鱼笱。\n萧条秦陇间，不废诗千首。\n依严遂入蜀，幕府备宾友。\n草堂浣花溪，颇復事南亩。\n乱离又飘泊，纍若丧家狗。\n云安曲米春，巫峡风土陋。\n扁舟下瞿唐，留滞湖湘久。\n家事竟何成，丹诀空繫肘。\n凄凉耒阳县，醉死竟坐酒。\n虽烦微之铭，不返鄠杜柩。\n谁将樽中渌，一酹泉下朽。\n诗篇垂琳琅，长作蛟龙吼。",
        "dynasty": "宋",
        "collection_info": null
    },
    {
        "title": "黄陵庙",
        "author": "李纲",
        "content": "湘妃庙貌枕江湄，不见当年鼓瑟时。\n玉佩风摇云冉冉，翠帷烟湿草离离。\n凄凉清泪留班竹，寂寞深林叫子规。\n断简遗编杳难考，无人为立退之碑。",
        "dynasty": "宋",
        "collection_info": null
    },
    {
        "title": "望九疑",
        "author": "李纲",
        "content": "洞庭渺漭芦苇秋，九疑联绵烟霭浮。\n重瞳一去不復返，苍梧云物空疑愁。\n两阶干羽久寂寞，千古夷夏相仇雠。\n安得垂衣转琴轸，薫风为解吾民忧。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其一",
        "author": "李纲",
        "content": "登楼窥洞庭，沧波渺无际。\n波间起飞龙，惨澹带云气。\n云雷倐变灭，天水共澄霁。\n矫首望君山，镜面青螺髻。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其二",
        "author": "李纲",
        "content": "地枕江湖阔，秋来多鬰蒸。\n山城少见日，雾雨长冥冥。\n今夕定何夕，月华风露清。\n于此兴不浅，栏干聊復凭。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其三",
        "author": "李纲",
        "content": "秋色到极浦，层空霭行云。\n长剑抚玉珥，欲降云中君。\n桂旗澹偃蹇，风驭何缤纷。\n淹留岂予愿，沐浴空兰薫。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其四",
        "author": "李纲",
        "content": "此身堕江湖，恍若在清梦。\n梦中亦何为，思古亦长恸。\n心驰关塞远，目与飞鸿送。\n贾客不知愁，凄然笛三弄。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其五",
        "author": "李纲",
        "content": "江湖渺无涯，怅然怀震泽。\n地分吴楚远，天共云水白。\n鲈鱼正堪脍，蟹螯亦可擘。\n何日归去来，秋风思迁客。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其六",
        "author": "李纲",
        "content": "西风木叶脱，洞庭水层波。\n苹芷满洲渚，有怀忧思多。\n眇眇帝子愁，欲降山之阿。\n兰蒸奠桂酒，浩唱闻九歌。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其七",
        "author": "李纲",
        "content": "湖光如镜平，风雨一摇荡。\n蜿蜒舞翠蛟，汹涌迭银浪。\n帆樯走阵马，势出霄汉上。\n吾生幸可惜，何事鱼腹葬。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其八",
        "author": "李纲",
        "content": "濯足洞庭波，秋髙翠增岳。\n美人渺何在，使我怀抱恶。\n悠悠江湖深，坐阻关山邈。\n采兰亦寄之，终朝不盈握。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其九",
        "author": "李纲",
        "content": "重湖望不极，秋色蔼残阳。\n洲渚云沙白，菰蒲霜叶黄。\n飞帆适沅澧，迴鴈过潇湘。\n楚客经行处，依然兰芷香。",
        "dynasty": "宋",
        "collection_info": null
    },
    {
        "title": "去岁道巴陵登岳阳楼以望洞庭真天下之壮观也因诵孟浩然气蒸云梦泽波撼岳阳城之句追古今绝唱用以为韵赋诗十篇  其一○",
        "author": "李纲",
        "content": "江湖秋日暮，远客若为情。\n宿舸沙边缆，征鸿云外声。\n星河摇倒景，鼓角起江城。\n去国同王粲，登临百感生。",
        "dynasty": "宋",
        "collection_info": null
    },
    {
        "title": "促织",
        "author": "李纲",
        "content": "促织哀吟不自劳，草根床下夜萧骚。\n我为逐客宜无寐，何事齁齁至日髙。",
        "dynasty": "宋",
        "collection_info": null
    },
    {
        "title": "秋风二首次子美韵  其一",
        "author": "李纲",
        "content": "秋风淅淅吹南山，胡骑凭陵窥汉关。\n金舆玉辇幸沙漠，两载于今犹未还。\n中原道路尽豺虎，择肉渐觉来荆蛮。\n运筹帷幄策安在，毋事推注移文间。",
        "dynasty": "宋",
        "collection_info": null
    },
    {
        "title": "秋风二首次子美韵  其二",
        "author": "李纲",
        "content": "秋风淅淅吹客衣，日光奄奄寖已微。\n自我行吟楚泽畔，三月不通家问稀。\n清霜冷落岁将暮，仆御借问何时归。\n我今萍梗任飘泊，怀土却悟从来非。",
        "dynasty": "宋",
        "collection_info": null
    },
    {
        "title": "次韵艾宣画四首 竹鹤",
        "author": "李纲",
        "content": "磊落胎仙谁最宜，此君节操凛霜威。\n琴心试与弹三迭，从看婆娑舞羽衣。",
        "dynasty": "宋",
        "collection_info": null
    },
    {
        "title": "次韵艾宣画四首 黄精鹿",
        "author": "李纲",
        "content": "黄精苗盛雪初融，迭迭峰峦紫翠重。\n岩前双鹿卧底事，秪应眷日长新茸。",
        "dynasty": "宋",
        "collection_info": null
    },
    {
        "title": "次韵艾宣画四首 杏花白鷼",
        "author": "李纲",
        "content": "春入羣芳此最妍，露枝烟蘂褭成团。\n不知闲客来何处，独傍花枝仔细看。",
        "dynasty": "宋",
        "collection_info": null
    },
    {
        "title": "次韵艾宣画四首 莲龟",
        "author": "李纲",
        "content": "红粧翠盖晓参差，水面浮游有戏龟。\n谁道千年解巢叶，也知曳尾已多时。",
        "dynasty": "宋",
        "collection_info": null
    },
    {
        "title": "西风行",
        "author": "李纲",
        "content": "西风陨髙梧，秋暑退残热。\n岂不欣微凉，寤叹惊急节。\n岁华聿云暮，露气繁霜结。\n干戈随凝阴，虏骑壮胜铁。\n边防久凋残，河洛据戎羯。\n中原无长城，何以限逸越。\n传闻今年春，关辅已蹀血。\n强兵健马区，乘间肆陵蔑。\n况兹柔脆乡，岂復劳龁啮。\n江汉非不深，天险为人设。\n要害无重兵，一苇自可绝。\n恬然不为备，庙筭岂有说。\n翠华果何从，大计宜早决。\n缅怀沙漠寒，矫首望汉月。\n杳无鸿鴈来，宁不野鼠掘。\n何时金凤辇，復返苍龙阙。\n羣生有安堵，国耻稍一雪。\n努力肉食谋，傍观心已折。",
        "dynasty": "宋",
        "collection_info": null
    },
    {
        "title": "画草虫八物 蚊",
        "author": "李纲",
        "content": "所志惟一饱，聚声如雷车。\n秋来腹长饥，扑扑喙作花。",
        "dynasty": "宋",
        "collection_info": null
    },
    {
        "title": "画草虫八物 蝇",
        "author": "李纲",
        "content": "情态真可憎，画成因误墨。\n薨薨乱鸡鸣，惨惨变白黑。",
        "dynasty": "宋",
        "collection_info": null
    },
    {
        "title": "画草虫八物 蜂",
        "author": "李纲",
        "content": "杪忽腰如壶，联绵窠若屋。\n毋轻怀袖间，防此虿尾毒。",
        "dynasty": "宋",
        "collection_info": null
    },
    {
        "title": "画草虫八物 蝶",
        "author": "李纲",
        "content": "粉翅摇春晖，翩翾自来往。\n勿贪花草香，触此饥蛛网。",
        "dynasty": "宋",
        "collection_info": null
    },
    {
        "title": "画草虫八物 螳螂",
        "author": "李纲",
        "content": "飘飘绿衣郎，怒臂欲当辙。\n君王求勇士，嘉尔能仗节。",
        "dynasty": "宋",
        "collection_info": null
    },
    {
        "title": "画草虫八物 蜻蜓",
        "author": "李纲",
        "content": "双睛碧珠莹，四翅青罗薄。\n但知逐飞蚊，不復顾黄雀。",
        "dynasty": "宋",
        "collection_info": null
    },
    {
        "title": "画草虫八物 蟪蛅",
        "author": "李纲",
        "content": "戚戚鸣岁暮，不知有春秋。\n肯信鲲与鹏，同作逍遥游。",
        "dynasty": "宋",
        "collection_info": null
    },
    {
        "title": "画草虫八物 络纬",
        "author": "李纲",
        "content": "露下草根冷，戞然长悲鸣。\n谁知两股间，能作无穷声。",
        "dynasty": "宋",
        "collection_info": null
    },
    {
        "title": "读二疏传",
        "author": "李纲",
        "content": "都门供张设祖道，冠盖如云声浩浩。\n送车百两知为谁，太傅少傅同归老。\n道傍观者为泣下，贤哉大夫能自保。\n酒酣礼毕辞决去，脱若林泉放鱼鸟。\n当时宣帝重法律，视遇公卿同隶皂。\n杨恽所坐秪语言，赵韩之诛亦草草。\n故令二傅动归心，未必筋骸果衰稿。\n父子相随出汉关，归来自觉故乡好。\n黄金散尽宴亲宾，日治酒殽供洒扫。\n肯将田宅遗子孙，清白传家最堪宝。\n寂寥千载想风流，知止不辱何其早。",
        "dynasty": "宋",
        "collection_info": null
    },
    {
        "title": "着迂论有感",
        "author": "李纲",
        "content": "长笑梁溪翁，平生有余拙。\n于今欲行古，无乃亦痴绝。\n施之廊庙间，放步足已跌。\n下帷更潜思，又復广陈说。\n从来坐言语，得谤今未歇。\n曾不少创惩，譊譊祇强聒。\n惟堪覆酱瓿，讵足议往辙。\n掉头谓不然，此理君未察。\n立言与行事，垂世初不别。\n身穷言乃彰，贻范有前哲。\n周文拘羑里，易象乃成列。\n仲尼道不行，褒贬代赏罚。\n屈原困椒兰，泽畔采薇蕨。\n离骚体风雅，光可争日月。\n虞卿罢赵相，梁魏颇屑屑。\n世亦传春秋，端为穷愁设。\n圣贤垂简编，往往因愤发。\n避谤不着书，陆子良已黠。\n区区祸福间，何足议宏达。\n泛览古人心，一一可坐阅。\n大略观规模，微情析毫髪。\n幽光发干将，潜慝戮饕餮。\n会有知我人，玩味为击节。\n安知千载后，观乐无季札。\n岂能继潜夫，粗可仿荀悦。\n子云方草玄，解嘲何可缺。",
        "dynasty": "宋",
        "collection_info": null
    },
    {
        "title": "建炎行",
        "author": "李纲",
        "content": "金寇初犯阙，太岁在丙午。\n殊恩擢枢廷，愧乏涓埃补。\n两河未奠枕，杖钺出宣抚。\n乞身缘谤谗，窜谪旅湘溆。\n明年丁未夏，被命尹天府。\n颇闻环京畿，四面尽豺虎。\n金汤虽可恃，忧在人不御。\n见危思致命，入援裒义旅。\n旌麾亘江湄，畏景触隆暑。\n忽传元帅檄，果有城破语。\n銮舆幸沙漠，妃后辞禁籞。\n皇孙与帝子，取索及稚乳。\n礼文包旗裳，乐器载笋簴。\n金缯罄公私，技巧到机杼。\n空余宗庙存，无復荐簋簠。\n凄凉苍龙阙，寂寞玉华庑。\n畴能供衘粟，谁与献肥羜。\n无从执羁靮，安得生翅羽。\n号恸绝復苏，洒泪作翻雨。\n继闻宣赦书，宝位居九五。\n神明有依归，率土尽呼舞。\n皆言汤武姿，勇智天所与。\n向来使贼营，英气詟骄虏。\n建牙出危城，帝命纉鸿绪。\n不然艰难中，何以脱猰貐。\n兹雠不戴天，兄弟及父母。\n尝胆思报吴，枕戈惩在莒。\n齐侯何足称，句践不须数。\n周汉获再兴，宣光定神武。\n愿言觐行在，玉色亲黻黼。\n丹诚遂披陈，秘策得宣吐。\n谋身虽拙计，许国心独苦。\n片言傥有合，丐骨归壠亩。\n飞帆过金陵，鼓柁适淮浦。\n遥传告大廷，命相比申甫。\n顾兹斗筲器，何以动尧禹。\n深惟特达知，感慨激肺腑。\n如何日月光，可以萤爝助。\n舍舟行汴堤，驱车赴延伫。\n伤心兵火余，民物亦凋痩。\n中使乘驲来，茶药宠赐予。\n拜恩丘山重，坐使瘵疠愈。\n行行近南都，戈甲震金鼓。\n将佐迎路傍，往往多旧部。\n冠盖如云屯，赐燕金果圃。\n谢免径造朝，泪落湿殿础。\n初称宗社危，天地同愤怒。\n次陈国多难，实启中兴主。\n末言樗散材，初不堪梁柱。\n鼎颠将覆餗，栋桡必倾宇。\n况兹扶颠危，正赖肱与股。\n大舜举皋陶，小白相仲父。\n耕莘与钓渭，端不乏伊吕。\n惟当愽询访，考慎作心膂。\n封章屡恳辞，帝曰莫如女。\n往作砺与舟，不復容伛偻。\n叩额宸扆前，臣敢论僞楚。\n易姓建大号，厥罪在砧斧。\n奈何坐庙堂，乃与臣等伍。\n更效老猎师，十事听裁处。\n天子亮精诚，一一皆可许。\n因陈御戎策，用此敢予侮。\n河外须救援，屏蔽资捍拒。\n问谁可驱策，因荐亮与所。\n京师当一到，九庙陈鼎俎。\n却为巡幸计，不可去中宇。\n南阳光武兴，形势亦险阻。\n西通关陜区，东与江淮距。\n三巴及岭海，宝货可运取。\n据要争权衡，黠虏谋必沮。\n募兵益貔貅，买马增牧圉。\n号令新帜旗，仗械饬干橹。\n军容久不振，整顿就规矩。\n潢池盗弄兵，羣恶相啸聚。\n偏师命剪除，快若猫捕鼠。\n余寇悉款降，分隶归籍簿。\n蒐裒将帅材，赏罚颇有序。\n经营年岁间，庶可事大举。\n灭敌还两宫，雪耻示千古。\n却隆太平基，不愧宗与祖。\n岂知肘腋间，乃有椒兰妬。\n含沙初射影，聚毒阴中蛊。\n规模欲破碎，谋议渐龃龉。\n固知骾峭姿，自不敌媚妩。\n恨无回天力，剔此木中蠧。\n安能破铜山，但志燃郿坞。\n时危敢尸禄，抗疏愿引去。\n涕泗对冕旒，非不恋轩宁。\n君臣以义合，无使赭舂杵。\n帝度不可留，乃听上印组。\n扁舟返东吴，却理梁溪橹。\n多言更萋菲，贝锦成罪罟。\n尚荷皇天慈，薄谴居鄂渚。\n我来雪霏霏，及此岁将暮。\n崎岖山谷间，避寇如避弩。\n行尽江南山，始踏湖北土。\n风烟愁浩荡，鸿鴈拆俦侣。\n沉吟白云飞，怅望黄鹤翥。\n晴川俯汉阳，葭菼满鹦鹉。\n家山渺安在，幽梦到别墅。\n三年再谪官，缭络万里路。\n浮游幻境中，尘迹叹仰俯。\n翠华尚蒙尘，吾敢念门户。\n但嗟机会失，事势契先误。\n今年寇益横，春夏蹂京辅。\n万骑略秦关，余毒被陈汝。\n五陵气葱葱，中原鬰膴膴。\n弃置不復论，弥望皆莽卤。\n旌旃满江淮，寇钞连齐鲁。\n六飞竟何从，秋晚尚江浒。\n何时包干戈，礼瑞奠璜琥。\n斯民安田畴，余谷栖廪庾。\n四方道路通，舟车走商贾。\n吁嗟乎苍天，乃尔艰国步。\n譬犹大厦倾，着力事撑柱。\n居然听頽覆，此身何所措。\n又如抱羸瘵，邪气久已痼。\n不能亲药石，乃復甘粔籹。\n膏肓骨髓间，性命若丝缕。\n安得和缓徒，举手为摩拊。\n驯致海宇康，苍生有环堵。",
        "dynasty": "宋",
        "collection_info": null
    },
    {
        "title": "中秋望月有感寄叔易季言并简仲辅弟",
        "author": "李纲",
        "content": "前年河内中秋月，玉帐初寒铁衣滑。\n羽书狎至不成眠，坐伴清光到明发。\n是时季弟在幕中，病隔纱窗共谈说。\n出师未捷身已危，继被宸章召还阙。\n去年中秋寓宋都，金针篆字看除书。\n夜同叔弟坐月下，仰望赤气环斗枢。\n经营两河初就绪，斥罢将帅良非图。\n陵晨廷争不可得，上还印绶归东吴。\n今年谪官旅湖外，又值中秋有佳气。\n纤云四卷天无河，月色满庭如泼水。\n缅怀诸季会合难，但与阿宗相劳慰。\n举杯邀月应笑人，处处相逢万余里。\n我生端遇国步艰，出入将相三年间。\n功名富贵亦何有，慨念四海悲汍澜。\n心驰沙漠关塞远，身堕江湖风露寒。\n不须更问世间事，但愿对月身常闲。",
        "dynasty": "宋",
        "collection_info": null
    },
    {
        "title": "张子公再得湖倅因书寄之",
        "author": "李纲",
        "content": "吴兴别去久飘蓬，清梦时游苕霅中。\n十里荷开生色画，四围波泛水晶宫。\n喜君再拥朱轓贰，顾我今成白髪翁。\n傥幸寛恩听归去，定须相访五湖东。",
        "dynasty": "宋",
        "collection_info": null
    },
    {
        "title": "胶山兰若幽胜予寓梁溪久而未之到闻翁士特携家居其间赋诗见意",
        "author": "李纲",
        "content": "闻道胶山寺，幽深过惠山。\n僧房穿窈窕，石溜落孱颜。\n地僻车马绝，山空松桂环。\n钟声清霭外，刹影白云间。\n旅泊君得计，飘流吾念还。\n时危暂安适，景胜且跻攀。\n耿耿寸心赤，萧萧双鬓斑。\n抢攘悯瓯越，寂寞堕荆蛮。\n风月三千首，轩裳五两纶。\n戎车伤浩荡，綵服羡斒斓。\n天地旌麾满，江湖鸥鹭闲。\n何时共樽酒，世路正多艰。",
        "dynasty": "宋",
        "collection_info": null
    },
    {
        "title": "依韵和提刑张太傅寄梅",
        "author": "范仲淹",
        "content": "数枝梅寄寂寥人，多谢韶华次第均。\n穰下此花留未发，待君同赏后池春。",
        "dynasty": "宋",
        "collection_info": null
    },
    {
        "title": "又和赏梅",
        "author": "范仲淹",
        "content": "故人为使富天才，相与抽毫赋早梅。\n气艷未劳横玉笛，风光先合倒金罍。\n陇头欲寄交情远，林下初逢病眼开。\n必若和羮有遗味，花王应亦命公台。",
        "dynasty": "宋",
        "collection_info": null
    },
    {
        "title": "依韵答王源叔忆百花洲见寄",
        "author": "范仲淹",
        "content": "芳洲名冠古南都，最惜尘埃一点无。\n楼阁春深来海鷰，池塘人静下仙鳬。\n花情柳意凭谁问，月彩波光岂易图。\n汉上山公发新咏，许昌何必诧申湖。",
        "dynasty": "宋",
        "collection_info": null
    },
    {
        "title": "献百花洲图上陈州晏相公",
        "author": "范仲淹",
        "content": "穰下胜游少，此洲聊入诗。\n百花争窈窕，一水自涟漪。\n洁白怜翘鹭，优游羡戏龟。\n阑干红屈曲，亭宇碧参差。\n倒影澄波底，横烟落照时。\n月明鱼竞跃，春静柳闲垂。\n万竹排霜仗，千荷卷翠旗。\n菊分潭上近，梅比汉南迟。\n岸鹊依人喜，汀鸥不我疑。\n綵丝穿石节，罗袜踏青期。\n素髪频来醉，沧浪减去思。\n步随芳草远，歌逐画船移。\n绘写求真赏，缄藏献已知。\n相君那肯爱，家有鳯皇池。",
        "dynasty": "宋",
        "collection_info": null
    },
    {
        "title": "依韵答青州富资政见寄",
        "author": "范仲淹",
        "content": "枢府当年日赞襄，隐然一柱在明堂。\n亲逢英主开前席，力与皇家正旧章。\n直道岂求安富贵，纯诚惟欲助清光。\n龚黄政事追千载，齐鲁风谣及万箱。\n伟望能令中国重，奇谋曾压北方强。\n故人待看调元后，乞取优游老洛阳。",
        "dynasty": "宋",
        "collection_info": null
    },
    {
        "title": "依韵答并州郑大资政见寄",
        "author": "范仲淹",
        "content": "制节重并汾，淹留又见春。\n年高成国老，道在乐天真。\n风韵应如旧，精明迥绝伦。\n致君心未展，宁是式微人。",
        "dynasty": "宋",
        "collection_info": null
    },
    {
        "title": "过陈州上晏相公",
        "author": "范仲淹",
        "content": "曩由清举玉宸知，今觉光荣冠一时。\n曾入黄扉陪国论，重求绛帐就师资。\n谈文讲道浑无倦，养浩存真绝不衰。\n独愧铸颜恩未报，捧觞为寿献声诗。",
        "dynasty": "宋",
        "collection_info": null
    },
    {
        "title": "和运使舍人观潮  其一",
        "author": "范仲淹",
        "content": "何处潮偏盛，钱唐无与俦。\n谁能问天意，独此见涛头。\n海浦吞来尽，江城打欲浮。\n势雄驱岛屿，声怒战貔貅。\n万迭云纔起，千寻练不收。\n长风方破浪，一气自横秋。\n高岸惊先裂，羣源怯倒流。\n腾凌大鲲化，浩荡六鳌游。\n北客观犹惧，吴儿弄弗忧。\n子胥忠义者，无覆巨川舟。",
        "dynasty": "宋",
        "collection_info": null
    },
    {
        "title": "和运使舍人观潮  其二",
        "author": "范仲淹",
        "content": "把酒问东溟，潮从何代生。\n宁非天吐纳，长逐月亏盈。\n暴怒中秋势，雄豪半夜声。\n堂堂云阵合，屹屹雪山行。\n海面雷霆聚，江心瀑布横。\n巨防连地震，羣檝望风迎。\n踊若蛟龙斗，奔如雨雹惊。\n来知千古信，迴见百川平。\n破浪功难敌，驱山力可并。\n伍胥神不泯，凭此发威名。",
        "dynasty": "宋",
        "collection_info": null
    },
    {
        "title": "依韵和苏州蒋密学",
        "author": "范仲淹",
        "content": "余杭偶得借麾来，山态云情病眼开。\n此乐无涯谁可共，诗仙今日在苏台。",
        "dynasty": "宋",
        "collection_info": null
    },
    {
        "title": "依韵和孙之翰对雪",
        "author": "范仲淹",
        "content": "江干往往腊不雪，今喜纷纷纔孟冬。\n乃知王泽寖及远，益明天意先在农。\n有年预可慰四海，大瑞且当闻九重。\n况此湖山满清思，与君交唱若为慵。",
        "dynasty": "宋",
        "collection_info": null
    },
    {
        "title": "依韵和并州郑宣徽见寄二首  其一",
        "author": "范仲淹",
        "content": "钱唐作守不为轻，况是全家住翠屏。\n名品久参卿士月，部封全属斗牛星。\n仁君未报头先白，故老相看眼倍青。\n最爱湖山清绝处，晚来云破雨初停。",
        "dynasty": "宋",
        "collection_info": null
    },
    {
        "title": "依韵和并州郑宣徽见寄二首  其二",
        "author": "范仲淹",
        "content": "西湖载客恣游从，湖上参差半佛宫。\n迴顾隙驹曾不息，沉思樽酒可教空。\n层台累榭皆清旷，万户千门尽郁葱。\n向此行春无限乐，却惭何道继文翁。",
        "dynasty": "宋",
        "collection_info": null
    },
    {
        "title": "依韵答蒋密学见寄",
        "author": "范仲淹",
        "content": "东南为守慰衰颜，忧事浑祛乐事还。\n鼓吹夜归湖上月，楼台晴望海中山。\n奋飞每羡冥鸿远，驰骋那惭老骥闲。\n此日共君方偃息，是非荣辱任循环。",
        "dynasty": "宋",
        "collection_info": null
    },
    {
        "title": "依韵和同年朱兵部王宾客交赠之什",
        "author": "范仲淹",
        "content": "鹤禁兰宫达了身，高居南阙重为邻。\n西园冠盖时时会，北海樽罍日日亲。\n共弃荣华抛世态，同归清静復天真。\n一如刘白东都下，更得裴公作主人。",
        "dynasty": "宋",
        "collection_info": null
    },
    {
        "title": "登表海楼",
        "author": "范仲淹",
        "content": "一带林峦秀復奇，每来凭槛即开眉。\n好山深会诗人意，留得夕阳无限时。",
        "dynasty": "宋",
        "collection_info": null
    },
    {
        "title": "石子涧二首  其一",
        "author": "范仲淹",
        "content": "凿开奇胜翠微间，车骑笙歌暮未还。\n彦国才如谢安石，他时即此是东山。",
        "dynasty": "宋",
        "collection_info": null
    },
    {
        "title": "石子涧二首  其二",
        "author": "范仲淹",
        "content": "飞泉落处满潭雷，一道苍然石壁开。\n故老相传应可信，此山云出雨须来。",
        "dynasty": "宋",
        "collection_info": null
    },
    {
        "title": "依韵答韩侍御",
        "author": "范仲淹",
        "content": "虽叨世契与邻藩，东道瞻风御史尊。\n郑馆昔时延下客，于家今日见高门。\n我居方面荣为惧，君向台端直且温。\n彼此中怀藴金石，不须销黯动离魂。",
        "dynasty": "宋",
        "collection_info": null
    },
    {
        "title": "谢柳太博惠鹤",
        "author": "范仲淹",
        "content": "新诗遗鹤指真经，对此仙标讵敢轻。\n万里华亭思去伴，千年辽海识归程。\n鸡羣与处曾非辱，鹏路将翔孰谓荣。\n独爱九皋嘹唳好，声声天地谓之清。",
        "dynasty": "宋",
        "collection_info": null
    },
    {
        "title": "知府孙学士见示和终南监宫太保道怀五首因以缀篇  其一",
        "author": "范仲淹",
        "content": "玉皇近侍请修真，赐得南山十里云。\n樽有圣贤聊自慰，鼎多龙虎復谁分。\n谢家山色朝晡见，陶隐松风寤寐闻。\n万物已齐无一事，独醒惟笑众醺醺。",
        "dynasty": "宋",
        "collection_info": null
    },
    {
        "title": "知府孙学士见示和终南监宫太保道怀五首因以缀篇  其二",
        "author": "范仲淹",
        "content": "要路抛来自寡尤，高怀卷去白云收。\n玉缘秘宝须藏密，兰为奇香却在幽。\n仙骨岂曾移静节，帝心终是竭嘉猷。\n红霞绿竹忘机地，未免天家下诏求。",
        "dynasty": "宋",
        "collection_info": null
    },
    {
        "title": "知府孙学士见示和终南监宫太保道怀五首因以缀篇  其三",
        "author": "范仲淹",
        "content": "汉陂高兴自飘飘，何必天台渡石桥。\n潭上药灵多饵菊，林间诗逸半书蕉。\n勤歌兰佩招逋隐，懒事尘缨逐宷僚。\n客有赤松盟约在，异时猿鹤不相辽。",
        "dynasty": "宋",
        "collection_info": null
    },
    {
        "title": "知府孙学士见示和终南监宫太保道怀五首因以缀篇  其四",
        "author": "范仲淹",
        "content": "瑶坛日月静中长，诗思时时逸谢塘。\n神枕自成仙岛梦，朝衣犹有御炉香。\n三元秘简侵星奏，五岭灵芽待雪甞。\n金阙九重留不住，高风何处是严光。",
        "dynasty": "宋",
        "collection_info": null
    },
    {
        "title": "知府孙学士见示和终南监宫太保道怀五首因以缀篇  其五",
        "author": "范仲淹",
        "content": "门外烟岚紫阁横，九衢风土更何情。\n篱边醉傲渊明饮，陇上歌随桀溺耕。\n三乐放怀千古重，万钟回首一毫轻。\n鹏鹪共适逍遥理，谁復人间问不平。",
        "dynasty": "宋",
        "collection_info": null
    },
    {
        "title": "赠方秀才",
        "author": "范仲淹",
        "content": "高尚继先君，岩居与俗分。\n有泉皆潄石，无地不生云。\n邻里多垂钓，儿孙半属文。\n幽兰在深处，终日自清芬。",
        "dynasty": "宋",
        "collection_info": null
    },
    {
        "title": "寄石学士",
        "author": "范仲淹",
        "content": "家有清白志，所宝甑中尘。\n休去无生涯，老来犹苦辛。\n一麾了婚嫁，万事蠧精神。\n与君尝大言，定作青山邻。\n蹭蹬未携手，得无羞故人。",
        "dynasty": "宋",
        "collection_info": null
    },
    {
        "title": "江楼寄希元上人",
        "author": "范仲淹",
        "content": "清言一以遥，默默江楼上。\n安得如白云，无心两相忘。",
        "dynasty": "宋",
        "collection_info": null
    },
    {
        "title": "酬和黄太博",
        "author": "范仲淹",
        "content": "古籍东南美，蔚蔚幙中议。\n懿行希圣贤，尚文粲游赐。\n伊余髮已秃，偶继立朝士。\n何以宣王政，甘为时所弃。\n酌以广州泉，不易伯夷志。\n直哉心如絃，安虑道边毙。\n窃尝力于古，秉笔庶几至。\n孰为末闻达，聊以道幽秘。\n夫君锵以名，尤为世之器。\n赠我百余言，升堂出而示。\n土木朽且陋，黼黻谬增贲。\n毌盐烦刻画，返朴吾所愧。\n华勋爱士心，蓬壶延才地。\n何人荐于子，当彼得言位。\n吐以胸中奇，落落金玉继。\n九虚高可游，凌厉垂天翅。\n吾将退而隐，尚得荣其视。",
        "dynasty": "宋",
        "collection_info": null
    },
    {
        "title": "滕子京以真箓相示因以赠之",
        "author": "范仲淹",
        "content": "泰山采芝人，吏隐清淮滨。\n金函秘宝箓，奉之如高真。\n谓子有仙志，兴言一相示。\n叩头鸣天鼔，玉书粲然异。\n白云引轻素，朱丝闻灵篇。\n题云天宝岁，传于任凤仙。\n兵火换九州，于兹三百年。\n非有灵物持，此书安得全。\n绿字起龙蛇，丹文挂星斗。\n六甲当奉行，百神乃奔走。\n密密天上语，忽忽人间有。\n与君置青山，解冠松桂间。\n服此上淸箓，上淸庶可攀。\n无为尘土中，草草凋朱颜。",
        "dynasty": "宋",
        "collection_info": null
    },
    {
        "title": "送徐登山人",
        "author": "范仲淹",
        "content": "重君爱诗书，孜孜不知老。\n白髮末理生，惟谈圣人道。\n爱君妙山水，所得是神气。\n尺素写林峦，邈有千里意。\n今日江南行，孤云无繋程。\n直指九华峰，去扫先君茔。\n却来华阳川，与我溪上盟。\n行歌紫芝秀，坐啸清风生。\n炼真变金骨，飘飘朝玉京。\n结成物外游，忘此天下情。",
        "dynasty": "宋",
        "collection_info": null
    },
    {
        "title": "匣剑",
        "author": "范仲淹",
        "content": "灵剑经年匣，决云谁为高。\n报人如有道，何忍问吹毛。",
        "dynasty": "宋",
        "collection_info": null
    },
    {
        "title": "南园",
        "author": "范仲淹",
        "content": "南园万树花，极目春芳丽。\n林下老成人，相招植松桂。",
        "dynasty": "宋",
        "collection_info": null
    },
    {
        "title": "行歌",
        "author": "范仲淹",
        "content": "行歌春满路，坐歌春满园。\n花前人自乐，桃李岂须言。",
        "dynasty": "宋",
        "collection_info": null
    },
    {
        "title": "明月",
        "author": "范仲淹",
        "content": "明月照前墀，朱絃奏流水。\n春风如未回，敢望无云起。",
        "dynasty": "宋",
        "collection_info": null
    },
    {
        "title": "南楼",
        "author": "范仲淹",
        "content": "南楼百尺余，淸夜微埃歇。\n天会诗人情，遗此高高月。",
        "dynasty": "宋",
        "collection_info": null
    },
    {
        "title": "送陈瓌秀才游金陵",
        "author": "范仲淹",
        "content": "君有江南行，为君歌以喜。\n龙盘山万曲，练静江千里。\n江山不可空，台星照吴中。\n古来王谢地，今有周召风。\n而间杨与郑，万丈光相映。\n煌煌聚宰府，金陵一何盛。\n此去知已贤，雅客情无边。\n白云起江树，明月逐江船。\n云月共徘徊，优哉如游仙。\n归来笑春风，白日登青天。",
        "dynasty": "宋",
        "collection_info": null
    },
    {
        "title": "送欧伯起",
        "author": "范仲淹",
        "content": "天与神交忽解携，一溪风月更同谁。\n自惭潇洒如猿鹤，却向周郎怨别离。",
        "dynasty": "宋",
        "collection_info": null
    },
    {
        "title": "九日",
        "author": "范仲淹",
        "content": "欲赋前贤九日诗，茱萸相斗一枝枝。\n可怜宋玉情无限，争似陶潜醉不知。\n绿鬓爱随风景变，黄华能与岁寒期。\n登高逈处狂多少，笑杀襄阳拍手儿。",
        "dynasty": "宋",
        "collection_info": null
    },
    {
        "title": "送虎丘长老",
        "author": "范仲淹",
        "content": "暂向天台参众真，虎丘风月远随身。\n琼台肯便长栖去，无限人间未度人。",
        "dynasty": "宋",
        "collection_info": null
    },
    {
        "title": "寄润州庞籍",
        "author": "范仲淹",
        "content": "北固高栖海气寒，使君应此凭阑干。\n春山雨后青无限，借与淮南洗眼看。",
        "dynasty": "宋",
        "collection_info": null
    },
    {
        "title": "送湛公归四明讲席",
        "author": "范仲淹",
        "content": "满面南风指四明，山长水曲不胜情。\n自言此去云林下，惟讲华严报太平。",
        "dynasty": "宋",
        "collection_info": null
    },
    {
        "title": "和庞醇之见寄",
        "author": "范仲淹",
        "content": "北楼千尺午犹寒，冉冉飞尘不可干。\n横望沧溟了无际，贵人休向畵图看。",
        "dynasty": "宋",
        "collection_info": null
    },
    {
        "title": "依韵和胡使君书事",
        "author": "范仲淹",
        "content": "都督再临横海镇，集仙遥辍内朝班。\n清风又振东南美，好梦多亲咫尺颜。\n坐啸楼台凌皓月，行春鼓吹入青山。\n太平天子尊耆旧，八十王祥未赐闲。",
        "dynasty": "宋",
        "collection_info": null
    },
    {
        "title": "赠吴秀才",
        "author": "范仲淹",
        "content": "万户侯家几叶孙，弟兄红斾独乌巾。\n携琴人入庐山去，谁信朱门有逸人。",
        "dynasty": "宋",
        "collection_info": null
    },
    {
        "title": "依韵和魏介之同游玉仙坛",
        "author": "范仲淹",
        "content": "云坛共上百神清，碧坞红霞相照明。\n幽草欲迷丹井处，乱峰依旧白云生。\n亭亭翠纛高杉矗，险险狂雷落石轰。\n待得九霄鸾鹤驭，玉书应改地仙名。",
        "dynasty": "宋",
        "collection_info": null
    },
    {
        "title": "依韵和介之未开菊",
        "author": "范仲淹",
        "content": "本非桃李色，佳节敢先开。\n席上无言晚，霜前幸未摧。\n芳心应有待，真赏直须催。\n愿上金樽寿，何伤蝶不来。",
        "dynasty": "宋",
        "collection_info": null
    },
    {
        "title": "依韵酬池州钱绮翁",
        "author": "范仲淹",
        "content": "天涯彼此勿冲冲，内乐何须位更崇。\n白髮监州身各健，青山遶郭景多同。\n日高窗外眠方起，月到樽前宴未终。\n况在江南佳丽地，重阳犹见牡丹红。",
        "dynasty": "宋",
        "collection_info": null
    },
    {
        "title": "寄题溪口广慈院",
        "author": "范仲淹",
        "content": "越中山水绝纤尘，溪口风光歩步新。\n若得会稽藏拙去，白云深处亦行春。",
        "dynasty": "宋",
        "collection_info": null
    },
    {
        "title": "钓台诗",
        "author": "范仲淹",
        "content": "汉包六合罔英豪，一箇冥鸿惜羽毛。\n世祖功臣三十六，云台争似钓台高。",
        "dynasty": "宋",
        "collection_info": null
    },
    {
        "title": "送饶州董博士",
        "author": "范仲淹",
        "content": "番国英豪富鲁儒，同时举送起乡闾。\n文章耻学扬雄赋，议论羞谈贾谊书。\n喜得明珠三十六，恨遗壮士二千余。\n送君直上青霄去，行看归乘驷马车。",
        "dynasty": "宋",
        "collection_info": null
    },
    {
        "title": "无题",
        "author": "范仲淹",
        "content": "十口相将泛巨川，来时暖熟去凄然。\n关津若要知名姓，定是孤儿寡妇船。",
        "dynasty": "宋",
        "collection_info": null
    },
    {
        "title": "无题",
        "author": "范仲淹",
        "content": "江南有美人，别后长相忆。\n何以慰相思，赠汝好颜色。",
        "dynasty": "宋",
        "collection_info": null
    },
    {
        "title": "剑联句",
        "author": "范仲淹",
        "content": "圣人作神兵，以定天下厄。\n蚩尤发灵机，干将构雄绩。\n槖籥天地开，鑪治阴阳闢。\n南帝输火精，西皇降金液。\n炎炎昆冈荧，汹汹洪河擘。\n雷霆助意气，日月沦精魄。\n神气不在大，错落就三尺。\n直淬灵溪泉，横磨太行石。\n雄雌威并立，昼夜光相射。\n提携风云生，指顾烟霞寂。\n坚刚正人心，耿介志士迹。\n初疑成夏鼎，魑魅世所适。\n又若引吴刀，犀象谓无隔。\n截波虬尾滑，脱浪鲸牙直。\n顽冰挂阴溜，皓月乘孤隙。\n河角起彗气，云罅露秋碧。\n晓镡星斗烂，夜匣飞龙宅。\n舞酣霰雪回，弹俊球琳击。\n鲜摇霅水光，腻刮湘山色。\n青蛟渴雨瘦，素虺蟠霜瘠。\n清音锵以鸣，寒姿坚且泽。\n鬼类丧影响，佞党摧肝肠。\n一旦会神武，四海屠凶逆。\n周王奉天讨，商郊千里赤。\n楚子扬军声，秦师万首白。\n祥辉冠吴楚，杀气横燕易。\n与君斩鳌足，八极停震虩。\n与君刜鹏翼，三辰增焕赫。\n莫使化猿翁，辱我为幻惑。\n莫使暴虎人，屈我执仇敌。\n尊严俟冠冕，左右舞干戚。\n功成不可留，延平空霹雳。",
        "dynasty": "宋",
        "collection_info": null
    },
    {
        "title": "鹤联句",
        "author": "范仲淹",
        "content": "上霄降灵气，钟此千年禽。\n幽闲靖节性，孤高伯夷心。\n颉颃紫霄垠，飘飖沧浪浔。\n岳湛有仙姿，钧韶无俗音。\n毛滋月华淡，顶粹霞光深。\n目流泉客泪，翅垂羽人襟。\n腾汉雪千丈，点溪霜半寻。\n纤喙砺青铁，修胫雕碧琳。\n岩栖干溪树，泽饮卑蹄涔。\n鸾皇自埙箎，燕雀徒商参。\n独翅耸琼枝，羣舞倾瑶林。\n病余霞云叚，梦回松吹吟。\n静嫌鹦鹉言，高笑鸳鸯淫。\n金精冷澄澈，玉格寒萧森。\n洁白不我恃，腥羶非所任。\n稻粱不得已，虮虱胡为侵。\n天池忆鹏游，云罗伤鳯沈。\n风流超缟素，雅淡绝规箴。\n相亲长道情，偶见销烦襟。\n西汉惜冯唐，华皓欲投簪。\n南朝仰卫玠，清羸疑不禁。\n端如方直臣，处羣良足钦。\n介如廉退士，惊秋犹在阴。\n几诮鹰隼鸷，覊鞴俄见临。\n还嗤鳬鹥贪，弋缴终就擒。\n乘轩乃一芥，空笼仍万金。\n片云伴遥影，冥冥越烟岑。\n长飈送逸响，亭亭出霜砧。\n蓬瀛忽往来，桑田成古今。\n愿下八佾庭，鼓舞熏风琴。",
        "dynasty": "宋",
        "collection_info": null
    },
    {
        "title": "寄乡人",
        "author": "范仲淹",
        "content": "长白一寒儒，登荣三纪余。\n百花春满地，二麦雨初车。\n鼓吹前迎道，烟霞指旧庐。\n乡人莫相羡，教子读诗书。",
        "dynasty": "宋",
        "collection_info": null
    },
    {
        "title": "咏蚊",
        "author": "范仲淹",
        "content": "饱去樱桃重，饥来柳絮轻。\n但知离此去，不用问前程。",
        "dynasty": "宋",
        "collection_info": null
    },
    {
        "title": "留题云门山雍熙院",
        "author": "范仲淹",
        "content": "一路入岚堆，还惊禹凿开。\n林无恶兽住，岩有好泉来。\n云阵藏雷去，山根到海回。\n莫辞登绝顶，南望即天台。",
        "dynasty": "宋",
        "collection_info": null
    },
    {
        "title": "落星寺",
        "author": "范仲淹",
        "content": "长江万里来，古寺中流起。\n何如天上星，汩汩波涛裏。",
        "dynasty": "宋",
        "collection_info": null
    },
    {
        "title": "风水洞",
        "author": "范仲淹",
        "content": "神仙一去几千年，自遣秦人不得还。\n春尽桃花无处觅，空余流水到人间。",
        "dynasty": "宋",
        "collection_info": null
    },
    {
        "title": "留题小隐山书室",
        "author": "范仲淹",
        "content": "小径小桃深，红光隐翠阴。\n是非不到耳，名利本无心。\n笋迸饶当户，云归半在林。\n何须听丝竹，山水有清音。",
        "dynasty": "宋",
        "collection_info": null
    },
    {
        "title": "桐庐方正父家藏书翰林画白芍药予来领郡事因获一见感嘆久之题二十八字景佑元年十月七日",
        "author": "范仲淹",
        "content": "治乱兴衰甚可嗟，徒怜水调诉荣华。\n开元盛事今何在，尚有霓裳寄此花。",
        "dynasty": "宋",
        "collection_info": null
    },
    {
        "title": "书酒家壁",
        "author": "范仲淹",
        "content": "当垆一曲竹枝歌，肠断江南奈尔何。\n游子未归春又老，夜来风雨落花多。",
        "dynasty": "宋",
        "collection_info": null
    },
    {
        "title": "春日游湖",
        "author": "范仲淹",
        "content": "湖边多少游湖者，半在断桥烟雨间。\n尽逐春风看歌舞，几人着眼到青山。",
        "dynasty": "宋",
        "collection_info": null
    },
    {
        "title": "答梅圣俞灵乌赋",
        "author": "范仲淹",
        "content": "危言迁谪向江湖，放意云山道岂孤。\n忠信平生心自许，吉凶何恤赋灵乌。",
        "dynasty": "宋",
        "collection_info": null
    },
    {
        "title": "书扇示门人",
        "author": "范仲淹",
        "content": "一派青山景色幽，前人田地后人收。\n后人收得休欢喜，还有收人在后头。",
        "dynasty": "宋",
        "collection_info": null
    },
    {
        "title": "句  其一",
        "author": "范仲淹",
        "content": "金山寺近尘埃绝，铁瓮城高气象雄。",
        "dynasty": "宋",
        "collection_info": null
    },
    {
        "title": "句  其二",
        "author": "范仲淹",
        "content": "唐世碑犹在，高丽鼓半穿。",
        "dynasty": "宋",
        "collection_info": null
    },
    {
        "title": "句  其三",
        "author": "范仲淹",
        "content": "劝君莫过南充路，恐被冯休笑一番。",
        "dynasty": "宋",
        "collection_info": null
    },
    {
        "title": "句  其四",
        "author": "范仲淹",
        "content": "当门巴字分流水，去路难歌转曲岩。",
        "dynasty": "宋",
        "collection_info": null
    },
    {
        "title": "次韵范公游云门",
        "author": "王冲",
        "content": "高蹑五云堆，平看万象开。\n樵风溪路远，华雨梵天来。\n剎倚三峰直，钟传万壑迴。\n叨陪上方燕，依约近中台。",
        "dynasty": "宋",
        "collection_info": null
    },
    {
        "title": "续寄一意",
        "author": "王冲",
        "content": "骀荡青郊祓禊辰，东池冠盖集嘉宾。\n逍遥共入华胥国，绰约谁逢洛浦神。\n展障露花长乐际，袍敧烟草曲江滨。\n遥知台旆行春暇，起作元钧辅弼人。",
        "dynasty": "宋",
        "collection_info": null
    },
    {
        "title": "闲居书事",
        "author": "唐异",
        "content": "幽居经宿雨，屐齿徧林塘。\n一境无过客，千山自夕阳。\n昼禽多独语，夏木有余凉。\n招隐诗慵寄，时清谁肯忘。",
        "dynasty": "宋",
        "collection_info": null
    },
    {
        "title": "塞上作",
        "author": "唐异",
        "content": "防秋人不到，万里绝妖氛。\n马牧降来地，鵰闲战后云。\n月依孤垒没，烧逐远荒分。\n未省为边客，宵笳懒欲闻。",
        "dynasty": "宋",
        "collection_info": null
    },
    {
        "title": "和范公希文怀庆朔堂",
        "author": "魏兼",
        "content": "使君去后堪思处，庆朔堂前独到来。\n桃李无言争不怨，满园红白为谁开。",
        "dynasty": "宋",
        "collection_info": null
    },
    {
        "title": "句",
        "author": "魏兼",
        "content": "茗泛绿云收北苑，稻炊红玉取西山。",
        "dynasty": "宋",
        "collection_info": null
    },
    {
        "title": "句",
        "author": "江上渔父",
        "content": "十年江上无人问，两手今朝一度叉。",
        "dynasty": "宋",
        "collection_info": null
    },
    {
        "title": "句",
        "author": "苏麟",
        "content": "近水楼台先得月，向阳花木易逢春。",
        "dynasty": "宋",
        "collection_info": null
    },
    {
        "title": "城阳祭祖",
        "author": "许元",
        "content": "仙翁醉卧南山头，吸月餐霞听鸟讴。\n丹沼只今留旧迹，云孙千载荐春秋。",
        "dynasty": "宋",
        "collection_info": null
    },
    {
        "title": "句",
        "author": "许元",
        "content": "芍药琼花应有恨，维扬新什独无名。",
        "dynasty": "宋",
        "collection_info": null
    },
    {
        "title": "小溪",
        "author": "释昙颖",
        "content": "小溪庄上掩柴扉，鸡犬无声月色微。\n一隻小舟临断岸，趁潮来此趁潮归。",
        "dynasty": "宋",
        "collection_info": null
    },
    {
        "title": "偈",
        "author": "释昙颖",
        "content": "秤锤井底忽然浮，老鼠多年变作牛。\n慧空见了拍手笑，三脚猢狲差异猴。",
        "dynasty": "宋",
        "collection_info": null
    },
    {
        "title": "游上雪窦",
        "author": "释昙颖",
        "content": "下雪窦游上雪窦，过云峰后望云峰。\n如趋仙府经三岛，似入天门彻九重。\n无日不飞丹洞鹤，有时忽起隐潭龙。\n只应奉诏西归去，此境何由得再逢。",
        "dynasty": "宋",
        "collection_info": null
    },
    {
        "title": "四明十题 雪窦山",
        "author": "释昙颖",
        "content": "重云不藏春，深窦常有雪。\n晓月号松猿，晴壁挂海霓。\n终恍无心人，区区佩环玦。",
        "dynasty": "宋",
        "collection_info": null
    },
    {
        "title": "四明十题 龙隐潭",
        "author": "释昙颖",
        "content": "老龙恋潭窟，不雨亦不云。\n吐涎出溪滑，吹腥隔林闻。\n疾雷驱未去，鱼鰲竞纷纷。",
        "dynasty": "宋",
        "collection_info": null
    },
    {
        "title": "四明十题 含珠林",
        "author": "释昙颖",
        "content": "山为骊龙盘，谷作骊龙顋。\n珠树存其间，谁采明月来。\n何须循海隅，笑蚌未成胎。",
        "dynasty": "宋",
        "collection_info": null
    },
    {
        "title": "四明十题 偃盖亭",
        "author": "释昙颖",
        "content": "既将茅覆檐，復有松为盖。\n五里入山时，憩此得寒籁。\n曾无康乐游，但见云衲会。",
        "dynasty": "宋",
        "collection_info": null
    },
    {
        "title": "四明十题 云外庵",
        "author": "释昙颖",
        "content": "山僧好寂静，入云恨不深。\n峰间一雨昏，林表孤灯沈。\n往来有猿狖，呼啸自成音。",
        "dynasty": "宋",
        "collection_info": null
    },
    {
        "title": "四明十题 石笋峰",
        "author": "释昙颖",
        "content": "巨石如龙孙，耸耸烟雾裏。\n明明落溪口，纳纳喧滩齿。\n何当助斋盂，菌蕃徒为美。",
        "dynasty": "宋",
        "collection_info": null
    },
    {
        "title": "四明十题 宴坐岩",
        "author": "释昙颖",
        "content": "心危身亦危，衽席尚颠坠。\n如何岩石上，来坐自安意。\n能喻死生间，无论寤与寐。",
        "dynasty": "宋",
        "collection_info": null
    },
    {
        "title": "四明十题 三层瀑",
        "author": "释昙颖",
        "content": "山头出飞瀑，落落鸣寒玉。\n再落至山腰，三落至山足。\n欲引煮春山，僧房架刳竹。",
        "dynasty": "宋",
        "collection_info": null
    },
    {
        "title": "四明十题 丹山洞",
        "author": "释昙颖",
        "content": "山无凤皇飞，洞有仙人迹。\n蝙蝠大如鸦，莓苔偏上屐。\n自惭无道骨，安问缘云客。",
        "dynasty": "宋",
        "collection_info": null
    },
    {
        "title": "四明十题 师子岩",
        "author": "释昙颖",
        "content": "岩形若狻猊，不能千里走。\n岂无鸟兽羣，与假风雷吼。\n寄谢栖息人，想像真妄有。",
        "dynasty": "宋",
        "collection_info": null
    },
    {
        "title": "句  其一",
        "author": "释昙颖",
        "content": "三世诸佛是奴婢，一大藏教是涕唾。",
        "dynasty": "宋",
        "collection_info": null
    },
    {
        "title": "句  其二",
        "author": "释昙颖",
        "content": "从归青嶂裏，不出白云来。",
        "dynasty": "宋",
        "collection_info": null
    },
    {
        "title": "句  其三",
        "author": "释昙颖",
        "content": "自从游紫陌，谁肯隐青山。",
        "dynasty": "宋",
        "collection_info": null
    },
    {
        "title": "句  其四",
        "author": "释昙颖",
        "content": "家裏已无回日信，路边空有望乡牌。",
        "dynasty": "宋",
        "collection_info": null
    },
    {
        "title": "句  其五",
        "author": "释昙颖",
        "content": "沧海尽教枯到底，青山直得碾为尘。",
        "dynasty": "宋",
        "collection_info": null
    },
    {
        "title": "句  其六",
        "author": "释昙颖",
        "content": "天地尚空秦日月，山河不见汉君臣。",
        "dynasty": "宋",
        "collection_info": null
    },
    {
        "title": "句  其七",
        "author": "释昙颖",
        "content": "莺啭千林花满地，客游三月草侵天。",
        "dynasty": "宋",
        "collection_info": null
    },
    {
        "title": "句  其八",
        "author": "释昙颖",
        "content": "深水取鱼长信命，不曾将酒祭江神。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "傅莹",
        "content": "结庐深山顶，遂怀安隐心。\n安隐如之何，道胜尘虑沈。\n青霞白云致，茂树修竹阴。\n翛然北山上，令人思重寻。",
        "dynasty": "宋",
        "collection_info": null
    },
    {
        "title": "句",
        "author": "景泰",
        "content": "径通花竹禅房寂，云卧衣裳昼梦闲。",
        "dynasty": "宋",
        "collection_info": null
    },
    {
        "title": "题阎立本北斋较书图",
        "author": "吕谔",
        "content": "由余入秦毁诗书，意在兵强黔首愚。\n弊极煨烬几无余，高齐风俗元自殊。\n岂料乃喜知卷舒，况復是正丛冠裾。\n公言所贬固不虚，我独谓其胜由余。",
        "dynasty": "宋",
        "collection_info": null
    },
    {
        "title": "句",
        "author": "郑立",
        "content": "南昌别墅湖光阔。",
        "dynasty": "宋",
        "collection_info": null
    },
    {
        "title": "句",
        "author": "朱显之",
        "content": "空寻晋客维舟岸，不见秦朝避世人。",
        "dynasty": "宋",
        "collection_info": null
    },
    {
        "title": "江行",
        "author": "释尚能",
        "content": "渺然寒水上，四望尽无涯。\n沙迹迎潮没，天形接海垂。\n坏衣汀霭湿，疏磬苇风吹。\n今夜犹船宿，还应与月期。",
        "dynasty": "宋",
        "collection_info": null
    },
    {
        "title": "送简长师陪黄史君归浙右",
        "author": "释尚能",
        "content": "相送随旌旆，离情亦万端。\n霜洲枫落尽，水馆月生寒。\n接话尝茶徧，联诗坐漏残。\n归期在岩屋，郡邸想留难。",
        "dynasty": "宋",
        "collection_info": null
    },
    {
        "title": "送本如上人归四明",
        "author": "释尚能",
        "content": "随缘离旧隐，秋后却思归。\n古寺山光满，重城海气围。\n道孤愁作客，年长重忘机。\n此去何人见，云根掩竹扉。",
        "dynasty": "宋",
        "collection_info": null
    },
    {
        "title": "送秀登上人",
        "author": "释尚能",
        "content": "又负空囊出，都城难久居。\n西风随雁急，寒柳向人疏。\n野宿灯分烧，船斋磬动鱼。\n如逢北来客，应寄社中书。",
        "dynasty": "宋",
        "collection_info": null
    },
    {
        "title": "京口僧院",
        "author": "释尚能",
        "content": "渺漠人烟外，禅居静趣多。\n山遥天接树，江阔日生波。\n鸣橹时邻响，征车旧绝过。\n清风数声磬，应不入渔歌。",
        "dynasty": "宋",
        "collection_info": null
    },
    {
        "title": "金山寓居",
        "author": "释尚能",
        "content": "风霜千里未归身，古迹迟留外俗羣。\n月到天心当剎见，涛分山脊在楼闻。\n倚吟老树栖沙鸟，寄卧虚岩贮海云。\n唯恐雪晴行兴动，迢迢楚路与吴分。",
        "dynasty": "宋",
        "collection_info": null
    },
    {
        "title": "五言四十字奉寄四明礼师道人",
        "author": "释尚能",
        "content": "昔年惭不识，今日羡仍频。\n造疏传他域，谈空聚远人。\n龛灯孤敌暗，庭柏瘦无春。\n渐老思山甚，相逢会有因。",
        "dynasty": "宋",
        "collection_info": null
    },
    {
        "title": "中秋旅怀",
        "author": "释尚能",
        "content": "所畜惟骚雅，兼之得固穷。\n望乡连北斗，听雨带西风。\n稼穑村坊远，烟波路径通。\n冥搜清绝句，恰似有神功。",
        "dynasty": "宋",
        "collection_info": null
    },
    {
        "title": "句  其一",
        "author": "释尚能",
        "content": "关河虎符重，殿阁兽樽闲。",
        "dynasty": "宋",
        "collection_info": null
    },
    {
        "title": "句  其二",
        "author": "释尚能",
        "content": "泣珠泉路通关市，种玉僊翁寄版图。",
        "dynasty": "宋",
        "collection_info": null
    },
    {
        "title": "句  其一",
        "author": "邵焕",
        "content": "船官风破浪，关吏鼓通晨。",
        "dynasty": "宋",
        "collection_info": null
    },
    {
        "title": "句  其二",
        "author": "邵焕",
        "content": "玉腕枕香腮，红莲藕上开。",
        "dynasty": "宋",
        "collection_info": null
    },
    {
        "title": "和范公希文怀庆朔堂",
        "author": "毕京",
        "content": "花木还依旧径栽，春园不惜为谁开。\n几多民俗熙熙乐，似到老聃台上来。",
        "dynasty": "宋",
        "collection_info": null
    },
    {
        "title": "风水洞",
        "author": "许元佑",
        "content": "野寺依山立，松桥避石斜。\n坏梁飞但是蚁，枯木挂青蛇。\n道路悲蓬转，功名惜鬓华。\n聊将洞中水，试洗眼前花。",
        "dynasty": "宋",
        "collection_info": null
    },
    {
        "title": "御沟柳",
        "author": "陈执中",
        "content": "一度春来一度新，翠光长得照龙津。\n君王自爱天然态，恨杀昭阳学舞人。",
        "dynasty": "宋",
        "collection_info": null
    },
    {
        "title": "题苍梧部",
        "author": "陈执中",
        "content": "莫讶南方景物疏，为君聊且话苍梧。\n地倾二面城池壮，江迸三流气色麄。\n山畜火光因政出，石藏牛影为仙呼。\n官厅传自唐丞相，民颂思从汉大夫。\n龙母庙堂神鬼集，鰐鱼池近介鳞趋。\n朝台望断归岐路，冰井频窥爽髪肤。\n脍美不堪全用鲤，果珍何忍命为奴。\n云归上国名终远，郡带□藩势未孤。\n铜鼓声浮翻霹雳，桄榔林静露真珠。\n溪平花槛饶桃李，疆压莺歌尽鹧鸪。\n三足吉祥文上载，独峰为盛事元无。\n封疆自觉随时广，饮食从分过岭殊。\n行伍戢威遵下武，儿童知学乐从儒。\n风轻别墅来渔唱，人到闲坊恋酒垆。\n服尚鲜华几两蜀，市相交易类全吴。\n营希贤帅偏栽柳，扇慕良规各制蒲。\n春耸门阑多列戟，雪从絃管舞双奴。\n只因谈笑评风俗，僭用诗谣和袴襦。\n万里无媒休促蹙，数年从宦弄斯须。\n却忧别后牵吟想，欲写幽期入画图。",
        "dynasty": "宋",
        "collection_info": null
    },
    {
        "title": "惠安县斋咏梅",
        "author": "陈执中",
        "content": "去年边上见梅花，醉眼淹留未到家。\n今日岭南攀折得，忽惊身又在天涯。",
        "dynasty": "宋",
        "collection_info": null
    },
    {
        "title": "赠陈执中",
        "author": "胡僧",
        "content": "虎目猿身形最贵，只因攀附即升高。\n知君今向端溪去，助子清风泛怒涛。",
        "dynasty": "宋",
        "collection_info": null
    },
    {
        "title": "句  其一",
        "author": "胡僧",
        "content": "何年饮着声闻酒，直到而今醉不醒。",
        "dynasty": "宋",
        "collection_info": null
    },
    {
        "title": "句  其二",
        "author": "胡僧",
        "content": "何事将军封万户，却教红粉去和戎。",
        "dynasty": "宋",
        "collection_info": null
    },
    {
        "title": "句  其一",
        "author": "掌禹锡",
        "content": "风定落花深一寸，日高啼鸟度千声。",
        "dynasty": "宋",
        "collection_info": null
    },
    {
        "title": "句  其二",
        "author": "掌禹锡",
        "content": "晓莺林外千声啭，芳草阶前一尺长。",
        "dynasty": "宋",
        "collection_info": null
    },
    {
        "title": "题西溪无相院",
        "author": "张先",
        "content": "积水涵虚上下清，几家门静岩痕平。\n浮萍破处见山影，小艇归时闻棹声。\n入郭僧寻尘裏去，过桥人似鑑中行。\n已凭暂雨添秋色，莫放修林碍月生。",
        "dynasty": "宋",
        "collection_info": null
    },
    {
        "title": "巢乌",
        "author": "张先",
        "content": "乌啼东南枝，危巢雏五六。\n心在安巢枝，一日千往復。\n脱网得羣食，入口不入腹。\n穷生俾反哺，岂能报成育。",
        "dynasty": "宋",
        "collection_info": null
    },
    {
        "title": "润州甘露寺",
        "author": "张先",
        "content": "丞相高斋半草莱，旧时风月满亭台。\n地从日月生时见，眼到江山尽处回。\n三国是非春梦断，六朝城阙野花开。\n心随潮水漫漫去，流徧烟邨半日来。",
        "dynasty": "宋",
        "collection_info": null
    },
    {
        "title": "吴江",
        "author": "张先",
        "content": "春后银鱼霜后鲈，远人曾到合思吴。\n欲图江色不上笔，静觅鸟声深在芦。\n落日未昏闻市散，青天都凈见山孤。\n桥南水涨虹垂影，清夜澄光照太湖。",
        "dynasty": "宋",
        "collection_info": null
    },
    {
        "title": "赠妓兜娘",
        "author": "张先",
        "content": "十载芳港澳台抚白苹，移舟弄水赏青春。\n当时自倚青春力，不信东风解误人。",
        "dynasty": "宋",
        "collection_info": null
    },
    {
        "title": "醉眠亭",
        "author": "张先",
        "content": "醉翁家有醉眠亭，为爱江堤乱草春。\n不听耳边啼鸟唤，任教风外杂花零。\n欲酣未必过此舍，乐甚应宜造大庭。\n五柳北窗知此趣，三闾南儗漫孤醒。",
        "dynasty": "宋",
        "collection_info": null
    },
    {
        "title": "醉眠亭",
        "author": "张先",
        "content": "松陵江畔客，筑室从何年。\n世俗徒纷纷，不知李子贤。\n在彼既不知，不如醉且眠。\n声名衮衮谁知命，醉非爱酒眠非病。\n长江浑浑无古今，羣山回合来相应。\n呼奴沽酒不可迟，买鱼斫脍烦老妻。\n何必纫绳繫飞兔，百年长短空自知。\n直将裈蝨视天地，冥冥支枕穷四时。\n九衢足尘土，朱门多是非。\n秋风老莼鲈，扁舟何日归。",
        "dynasty": "宋",
        "collection_info": null
    },
    {
        "title": "营妓张温卿黄子思爱姬宜哥皆葬宿州东过而题诗",
        "author": "张先",
        "content": "好物难留古亦嗟，人生无物不尘沙。\n何时宰树连双冢，结就人间并蒂花。",
        "dynasty": "宋",
        "collection_info": null
    },
    {
        "title": "和元居中风水洞上祖龙图韵",
        "author": "张先",
        "content": "水色风光近使君，浥尘轻雨逐车轮。\n暂来不宿宜无恨，多少行春不到人。",
        "dynasty": "宋",
        "collection_info": null
    },
    {
        "title": "酬周开祖示长调见索诗集",
        "author": "张先",
        "content": "辩玉当看破石诗，泥沙有宝即山辉。\n都廛往往无真璞，误使人评鼠腊归。",
        "dynasty": "宋",
        "collection_info": null
    },
    {
        "title": "次韵清明日西湖",
        "author": "张先",
        "content": "新火飞烟上柳梢，天供好景助诗豪。\n江湖一处逢嘉月，溟海同时得巨鳌。\n白水更随春雨长，青云不及画楼高。\n千桡插羽鼙声动，十里惊雷夺暮涛。",
        "dynasty": "宋",
        "collection_info": null
    },
    {
        "title": "次韵蔡君谟侍郎寒食西湖",
        "author": "张先",
        "content": "飞飞画檝绕花洲，霁雨浮花出岸流。\n谁广金明为水战，自来银汉有霓舟。\n行从使节春尤盛，住买吴山老未由。\n人迟归轩香接路，一分新月管絃楼。",
        "dynasty": "宋",
        "collection_info": null
    },
    {
        "title": "九月望日同君谟侍郎泛西湖夜饮",
        "author": "张先",
        "content": "清歌曲曲酒巡巡，一举金蕉五十分。\n山影与天都在水，风光为月不留云。\n节回路口千门待，乐过湖心四岸闻。\n莫笑闲官奉欢席，自来蒿艾近兰熏。",
        "dynasty": "宋",
        "collection_info": null
    },
    {
        "title": "酬发运马子山少卿惠与诗",
        "author": "张先",
        "content": "贡余应惜点为山，绝唱兼遗致政官。\n嵰地雪甜多不识，吴人未食齿先寒。",
        "dynasty": "宋",
        "collection_info": null
    },
    {
        "title": "子山再惠诗见和因又续成子山不以予不才两发章荐",
        "author": "张先",
        "content": "清卿恩德重鳌山，诗寄闲栖白首官。\n须信夜光谁可得，玉龙沉睡玉渊寒。",
        "dynasty": "宋",
        "collection_info": null
    },
    {
        "title": "冬日郡斋书事",
        "author": "张先",
        "content": "铃索声闲按牒稀，怯寒肌骨望春晖。\n凝云垂地雪欲下，高树无风叶自飞。\n水落浅沙鱼队聚，草枯幽陇鹿羣归。\n安人不信彤襜贵，上相还家是锦衣。",
        "dynasty": "宋",
        "collection_info": null
    },
    {
        "title": "失题",
        "author": "张先",
        "content": "花落春禽啼晚枝，有时香蒂点人衣。\n多情尽不如蝴蝶，欲起遗红贴地飞。",
        "dynasty": "宋",
        "collection_info": null
    },
    {
        "title": "李少卿宅除夜催妆",
        "author": "张先",
        "content": "裴李门头车马盛，斗杓临晓欲东迴。\n天真都说妆前好，春色偷从夜半来。\n园裏花枝灯树合，月中人影鑑奁开。\n诗家无自矜吟笔，不惜铅华不用催。",
        "dynasty": "宋",
        "collection_info": null
    },
    {
        "title": "飞石岩",
        "author": "张先",
        "content": "石破重岩万客疑，不堪攻玉不支机。\n长江风雨来无定，时学零陵燕子飞。",
        "dynasty": "宋",
        "collection_info": null
    },
    {
        "title": "漫天岭",
        "author": "张先",
        "content": "不独高明不可谩，仍知不似泰山安。\n五丁破道秦通蜀，却被行人脚下看。",
        "dynasty": "宋",
        "collection_info": null
    },
    {
        "title": "飞仙岭",
        "author": "张先",
        "content": "路接晓天人近月，真仙去后只云归。\n岭头旧曰上昇日，空有山禽自在飞。",
        "dynasty": "宋",
        "collection_info": null
    },
    {
        "title": "将赴南平宿龙门洞",
        "author": "张先",
        "content": "此心常欲老林丘，去意徘徊夜更留。\n万客只贪门外过，少人知有洞中游。\n春来犹见龙孙出，静裏微闻石乳流。\n涧水送花通阁底，寺钟催月落岩头。\n暂时清梦生危枕，明日浓尘拥敝辀。\n南是符阳北长举，所嗟不属古江州。",
        "dynasty": "宋",
        "collection_info": null
    },
    {
        "title": "吴兴元夕",
        "author": "张先",
        "content": "朱屋雕屏展，红筵绣箔遮。\n傍云灯作斗，近树綵成花。\n风月胜千夜，笙歌如一家。\n人丛妨过马，天色误啼鸦。\n铜漏春声换，银潢晓影斜。\n楼前山未缷，火气烘朝霞。",
        "dynasty": "宋",
        "collection_info": null
    },
    {
        "title": "韵和上先顿首",
        "author": "张先",
        "content": "池上飞桥亭外山，野禽偷静上鈎栏。\n晚花露重香偏细，春女衣轻体尚寒。\n曲水略殊今日事，南湖曾奉昔人欢。\n郡图可许增新致，几处模传画样看。",
        "dynasty": "宋",
        "collection_info": null
    },
    {
        "title": "射",
        "author": "张先",
        "content": "射艺功多暮未疲，欲将庭火继西晖。\n弦声应手裂竹响，旗影翻风戏鸟飞。\n竟日中支矜互胜，傍人如堵见终稀。\n不知双烛沙河上，谁得牛心一割归。",
        "dynasty": "宋",
        "collection_info": null
    },
    {
        "title": "句  其一",
        "author": "张先",
        "content": "愁似鳏鱼知夜永，懒同蝴蝶为春忙。",
        "dynasty": "宋",
        "collection_info": null
    },
    {
        "title": "句  其二",
        "author": "张先",
        "content": "霓舟忽舣鲈鱼乡，槎阁却凌云汉域。",
        "dynasty": "宋",
        "collection_info": null
    },
    {
        "title": "句  其三",
        "author": "张先",
        "content": "白怪鲈乡一旦成，分却松江半秋色。",
        "dynasty": "宋",
        "collection_info": null
    },
    {
        "title": "句  其四",
        "author": "张先",
        "content": "湖山隐后家空在，烟雨词亡草自青。",
        "dynasty": "宋",
        "collection_info": null
    },
    {
        "title": "春集东园赋得叶字",
        "author": "王举正",
        "content": "芳辰聊命驾，郊野赏心惬。\n亭幽路鬰纡，树密花重迭。\n暂纾朝绂劳，喜与朋簪接。\n谈麈逗松枝，宴赏澄竹叶。\n含和寄萧散，选胜穷登蹑。\n行乐且踌躇，此游非日涉。",
        "dynasty": "宋",
        "collection_info": null
    },
    {
        "title": "留题越州石氏山斋",
        "author": "晏殊",
        "content": "书仙十阁壮儒宫，灵越山川宝势雄。\n岫柏亚香侵几席，岩花迴影入帘栊。\n千秋碧锁东南竹，一水清含旦暮风。\n文酒雅宜频讌集，谢家兰玉有新丛。",
        "dynasty": "宋",
        "collection_info": null
    },
    {
        "title": "赠会稽道士",
        "author": "晏殊",
        "content": "藐姑容化现阴馆，句漏砂封六乙泥。\n五练夜穷青玉枕，七明晨采碧云梯。\n冠霞高扦浮丘袂，握体深藏鬼谷奚。\n知有山西驻龄药，何妨相赠一刀圭。",
        "dynasty": "宋",
        "collection_info": null
    },
    {
        "title": "忆越州  其一",
        "author": "晏殊",
        "content": "鑑湖清澈秦望高，涵虚逗碧供吟毫。\n当日醉眼倚空阔，三江七泽才容舠。",
        "dynasty": "宋",
        "collection_info": null
    },
    {
        "title": "忆越州  其二",
        "author": "晏殊",
        "content": "湖山杳渺不可状，登览幽求无所遗。\n高僧伴吟足清览，见尽白莲开落时。",
        "dynasty": "宋",
        "collection_info": null
    },
    {
        "title": "弔苏哥",
        "author": "晏殊",
        "content": "苏哥风味逼天真，恐是文君向上人。\n何日九原芳草绿，大家携酒哭青春。",
        "dynasty": "宋",
        "collection_info": null
    },
    {
        "title": "正月十八夜",
        "author": "晏殊",
        "content": "槿户茅斋雅自便，京华风味入新年。\n楼台冷落收灯夜，门巷萧条扫雪天。\n病酒不闻花外漏，放朝仍得日高眠。\n何妨静习闲中趣，欲问林僧结凈缘。",
        "dynasty": "宋",
        "collection_info": null
    },
    {
        "title": "寄远",
        "author": "晏殊",
        "content": "宝毂香轮不再逢，峡云巫雨杳无踪。\n梨花院落溶溶月，柳絮池塘淡淡风。\n几日寂寥伤酒后，一番萧索禁烟中。\n鱼书欲寄无由达，水远山长处处同。",
        "dynasty": "宋",
        "collection_info": null
    },
    {
        "title": "咏上竿伎",
        "author": "晏殊",
        "content": "百尺竿头褭褭身，足腾跟挂骇傍人。\n汉阴有叟君知否，抱瓮区区亦未贫。",
        "dynasty": "宋",
        "collection_info": null
    },
    {
        "title": "煮茶",
        "author": "晏殊",
        "content": "稽山新茗绿如烟，静挈都蓝煮惠泉。\n未向人间杀风景，更持醪醉花前。",
        "dynasty": "宋",
        "collection_info": null
    },
    {
        "title": "题太祖庙",
        "author": "晏殊",
        "content": "炎宋肇英主，初九方潜鳞。\n尝因蓍蔡占，地决天地屯。\n庚庚大横兆，謦咳如有闻。",
        "dynasty": "宋",
        "collection_info": null
    },
    {
        "title": "中书即事",
        "author": "晏殊",
        "content": "惨惨高槐落，凄凄余菊寒。\n粉墙多记墨，聊为拂尘看。",
        "dynasty": "宋",
        "collection_info": null
    },
    {
        "title": "和宋子京召还学士院  其一",
        "author": "晏殊",
        "content": "网索轩窻邃，銮坡羽卫重。\n鹢舟还下濑，星使出飞龙。\n赋待三英集，词须五吏供。\n会看边燧息，横霈紫泥封。",
        "dynasty": "宋",
        "collection_info": null
    },
    {
        "title": "和宋子京召还学士院  其二",
        "author": "晏殊",
        "content": "暮召三山峻，晨趋一节回。\n乍维青雀舫，还直右银台。\n陟降丹涂密，论思武帐开。\n欲谈当世务，元藉轶羣才。",
        "dynasty": "宋",
        "collection_info": null
    },
    {
        "title": "竹醉日",
        "author": "晏殊",
        "content": "苒苒渭滨族，萧萧尘外姿。\n如能乐封殖，何必醉中移。",
        "dynasty": "宋",
        "collection_info": null
    },
    {
        "title": "列子有力命王充论衡有命禄极言必定之致览之有感",
        "author": "晏殊",
        "content": "大钧播羣物，零茂归自然。\n默定既有初，不为智力迁。\n籞寇导其流，仲任派其源。\n智愚信自我，通塞当由天。\n宰世曰皋伊，迷邦有颜原。\n吾道诚一概，彼途钟百端。\n卷之入纤毫，舒之盈八埏。\n进退得其宜，夸荣非所先。\n朝闻可夕陨，吾奉圣师言。",
        "dynasty": "宋",
        "collection_info": null
    },
    {
        "title": "和王校勘中夏东园",
        "author": "晏殊",
        "content": "东园何所乐，所乐非尘事。\n野竹乱无行，幽花晚多思。\n闲窥鱼尾赤，暗辨蜂腰细。\n树影密遮林，籐梢狂罥袂。\n潘蔬足登膳，陶秫径取醉。\n幸获我汝交，都忘今昔世。\n欢言捧瑶佩，愿以疏麻继。",
        "dynasty": "宋",
        "collection_info": null
    },
    {
        "title": "初秋宿直",
        "author": "晏殊",
        "content": "绛河星斗夜阑干，禁署沈沈闭九关。\n上帝册书羣玉府，仙人宫阙巨鰲山。\n凉蟾影度秋阴薄，促漏声来夜唱闲。\n拥鼻吟多欲愁绝，严钟凄断树鸟还。",
        "dynasty": "宋",
        "collection_info": null
    },
    {
        "title": "安昌侯",
        "author": "晏殊",
        "content": "莲勺移家近七迁，鲁儒章句世相传。\n关中沃坏通泾渭，堂上繁声逐管絃。\n身服儒衣同蔡义，日将卮酒对彭宣。\n高坟丈五阳陵外，千古朱云气凛然。",
        "dynasty": "宋",
        "collection_info": null
    },
    {
        "title": "假中示判官张寺丞王校勘",
        "author": "晏殊",
        "content": "元巳清明例未开，小园幽径独徘徊。\n春寒不定斑斑雨，宿醉难禁滟滟杯。\n无可奈何花落去，似曾相识燕归来。\n游梁赋客多风味，莫惜青钱万选才。",
        "dynasty": "宋",
        "collection_info": null
    },
    {
        "title": "雪中",
        "author": "晏殊",
        "content": "平台千里渴商霖，内史忧民望最深。\n衣上六花非所好，亩间盈尺是吾心。",
        "dynasty": "宋",
        "collection_info": null
    },
    {
        "title": "盂兰盆",
        "author": "晏殊",
        "content": "红白薇英落，朱黄槿艷残。\n家人愁溽暑，计是望盂兰。",
        "dynasty": "宋",
        "collection_info": null
    },
    {
        "title": "古瓦砚诗  其一",
        "author": "晏殊",
        "content": "邺城宫殿久荒凉，缥瓦随波出禁墙。\n谁约藓文成古砚，放闲裁破碧鸳鸯。",
        "dynasty": "宋",
        "collection_info": null
    },
    {
        "title": "古瓦砚诗  其二",
        "author": "晏殊",
        "content": "已恣玉锋磨藓骨，更持蟾泪湿云根。\n欲知千载凄凉意，尚有昭阳夜雨痕。",
        "dynasty": "宋",
        "collection_info": null
    },
    {
        "title": "送董信州",
        "author": "晏殊",
        "content": "凤阙承丹诏，麟符得旧乡。\n雨中吴岫碧，村罅楚梅黄。\n使节江湖外，城楼翼轸旁。\n吾知召南树，从此接维桑。",
        "dynasty": "宋",
        "collection_info": null
    },
    {
        "title": "建茶",
        "author": "晏殊",
        "content": "北苑中春岫幌开，里民清晓驾肩来。\n丰隆已助新芽出，更作讙声动地催。",
        "dynasty": "宋",
        "collection_info": null
    },
    {
        "title": "禁苑",
        "author": "晏殊",
        "content": "风回玉宇箫声远，日下琼林佩影闲。\n待得年光遍天下，始教春色到人间。",
        "dynasty": "宋",
        "collection_info": null
    },
    {
        "title": "题巩县西门周襄王庙",
        "author": "晏殊",
        "content": "人来人去市朝变，山后山前烟雾凝。\n萦带二川河洛水，寂寥千古帝王陵。",
        "dynasty": "宋",
        "collection_info": null
    },
    {
        "title": "鹿葱花",
        "author": "晏殊",
        "content": "宫后扇开青雉尾，羽人衣剪赤霜文。\n农皇药录真无谓，不向萱丛辩纠纷。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "晏殊",
        "content": "海峤黄金剎，安禅不记秋。\n来膺臣宰召，归泛越人舟。\n达性融三界，随缘极四流。\n还持双股锡，拂藓坐岩幽。",
        "dynasty": "宋",
        "collection_info": null
    },
    {
        "title": "麻姑山",
        "author": "晏殊",
        "content": "昔年权暂领军城，静爱仙山咏过春。\n天下云车曾祖驾，城中鳌海几生尘。\n明知绿髪升真籍，堪笑苍颜预宪臣。\n我若粗成忠国事，赤松曾羡汉廷人。",
        "dynasty": "宋",
        "collection_info": null
    },
    {
        "title": "牡丹",
        "author": "晏殊",
        "content": "水昌宫殿接龙津，碧树阳春晓色新。\n朱户曲房能驻日，酥盘金胜自生春。",
        "dynasty": "宋",
        "collection_info": null
    },
    {
        "title": "迎春花",
        "author": "晏殊",
        "content": "浅艷侔莺羽，纤条结兔丝。\n偏凌早春发，应诮众芳迟。",
        "dynasty": "宋",
        "collection_info": null
    },
    {
        "title": "金灯花  其一",
        "author": "晏殊",
        "content": "煌煌五枝灯，下有玉蟠螭。\n汉宫已荆棘，此地生何为。\n既无膏火用，虚名徒自欺。",
        "dynasty": "宋",
        "collection_info": null
    },
    {
        "title": "金灯花  其二",
        "author": "晏殊",
        "content": "兰香爇处光犹浅，银烛烧时焰不馨。\n好向书生窗下种，免教辛苦更囊萤。",
        "dynasty": "宋",
        "collection_info": null
    },
    {
        "title": "石榴",
        "author": "晏殊",
        "content": "开从百花后，占断羣芳色。\n更作琴轸房，轻盈琐窗侧。",
        "dynasty": "宋",
        "collection_info": null
    },
    {
        "title": "草",
        "author": "晏殊",
        "content": "春尽江南茂草深，绕池萦树碧岑岑。\n长安官舍孤根地，一寸幽芳万里心。",
        "dynasty": "宋",
        "collection_info": null
    },
    {
        "title": "椿",
        "author": "晏殊",
        "content": "峨峨楚南树，杳杳含风韵。\n何用八千秋，腾凌诧朝菌。",
        "dynasty": "宋",
        "collection_info": null
    },
    {
        "title": "柳",
        "author": "晏殊",
        "content": "河柳擅佳名，青条发红穗。\n因愁百卉娇，强作芳菲意。",
        "dynasty": "宋",
        "collection_info": null
    },
    {
        "title": "金凤花",
        "author": "晏殊",
        "content": "九苞颜色春霞萃，丹穴威仪秀气殚。\n题品直须名最上，昂昂骧首倚朱栏。",
        "dynasty": "宋",
        "collection_info": null
    },
    {
        "title": "金柅园",
        "author": "晏殊",
        "content": "临川楼上柅园中，十五年前此会同。\n一曲清歌满樽酒，人生何处不相逢。",
        "dynasty": "宋",
        "collection_info": null
    },
    {
        "title": "上元",
        "author": "晏殊",
        "content": "金翠光中宝焰繁，山楼高下鼓声喧。\n两军伎女轻如鹘，百尺竿头电线翻。",
        "dynasty": "宋",
        "collection_info": null
    },
    {
        "title": "七夕",
        "author": "晏殊",
        "content": "云幕无多斗柄移，鹊慵乌慢得桥迟。\n若教精卫填河汉，一水还应有尽时。",
        "dynasty": "宋",
        "collection_info": null
    },
    {
        "title": "奉和真宗御制后苑杂花海棠",
        "author": "晏殊",
        "content": "太液波才绿，灵和絮未飘。\n霞文光启旦，珠琲密封条。\n积润涵仙露，浓英夺海绡。\n九阳资造化，天意属乔繇。",
        "dynasty": "宋",
        "collection_info": null
    },
    {
        "title": "海棠  其一",
        "author": "晏殊",
        "content": "轻盈千结乱樱丛，占得年芳近碧栊。\n逐处间匀高下萼，几番分破浅深红。\n烟晴始觉香缨绽，日极犹疑蜡蔕融。\n数夕朱栏未飘落，再三珍重石尤风。",
        "dynasty": "宋",
        "collection_info": null
    },
    {
        "title": "海棠  其二",
        "author": "晏殊",
        "content": "杳霭何惊目，鲜妍欲荡魂。\n向人无限思，当昼不胜繁。\n浩露晴方浥，游蜂暖更喧。\n只应春有意，留赠子山园。",
        "dynasty": "宋",
        "collection_info": null
    },
    {
        "title": "海棠  其三",
        "author": "晏殊",
        "content": "昔闻游客话芳菲，濯锦江头几万枝。\n纵使许昌诗笔健，可能终古绝妍辞。",
        "dynasty": "宋",
        "collection_info": null
    },
    {
        "title": "海棠  其四",
        "author": "晏殊",
        "content": "濯锦江头树，移根药砌中。\n只应春有意，偏与半粧红。",
        "dynasty": "宋",
        "collection_info": null
    },
    {
        "title": "和枢密侍郎因看海棠忆禁苑此花最盛",
        "author": "晏殊",
        "content": "青琐曾留眄，珍藂宛未移。\n幸分霖雨润，犹见艷阳姿。\n岸帻来朱槛，攀条忆绛蕤。\n能令人爱树，不独召南诗。",
        "dynasty": "宋",
        "collection_info": null
    },
    {
        "title": "奉和圣制元日  其一",
        "author": "晏殊",
        "content": "夏正标吉朔，尧历载初辰。\n柏叶清樽举，椒花绮颂陈。\n年芳随律盛，皇泽与时均。\n共有华封意，昇平亿兆民。",
        "dynasty": "宋",
        "collection_info": null
    },
    {
        "title": "奉和圣制元日  其二",
        "author": "晏殊",
        "content": "人正肇届时多祜，凤历惟新景载阳。\n双阙布和云气鬰，千门献寿玉声长。\n东风入律三边静，北斗回春万物芳。\n朝暇肃诚颁睿藻，搢绅交抃捧尧章。",
        "dynasty": "宋",
        "collection_info": null
    },
    {
        "title": "元日词 御阁 其一",
        "author": "晏殊",
        "content": "莺谷春风柳上归，禁闱芳树渐依依。\n尧年亿万如天远，万国欢心拱太微。",
        "dynasty": "宋",
        "collection_info": null
    },
    {
        "title": "元日词 御阁 其二",
        "author": "晏殊",
        "content": "屠苏醴酒盈金斝，鬰垒神符卫紫关。\n三境上真垂介福，绵绵洪算等南山。",
        "dynasty": "宋",
        "collection_info": null
    },
    {
        "title": "元日词 御阁 其三",
        "author": "晏殊",
        "content": "南国雕胡奉紫庭，九重楼阁瑞云生。\n丹毫玉策延洪算，八表欢娱四海清。",
        "dynasty": "宋",
        "collection_info": null
    },
    {
        "title": "元日词 御阁 其四",
        "author": "晏殊",
        "content": "习习条风拂曙来，清香犹绽雪中梅。\n屠苏酒绿鑪烟动，共献宜城万寿杯。",
        "dynasty": "宋",
        "collection_info": null
    },
    {
        "title": "元日词 内廷 其一",
        "author": "晏殊",
        "content": "玉殿初晨淑气和，璧池冰解水生波。\n龟台圣母增年历，万寿无疆积庆多。",
        "dynasty": "宋",
        "collection_info": null
    },
    {
        "title": "元日词 内廷 其二",
        "author": "晏殊",
        "content": "献寿椒花泛渌醪，迎祥朱户怙仙桃。\n彤庭玉殿鑪烟起，霭霭卿云瑞日高。",
        "dynasty": "宋",
        "collection_info": null
    },
    {
        "title": "元日词 内廷 其三",
        "author": "晏殊",
        "content": "池冰初解雪初消，十二重城晓日高。\n飒飒和风遶珠树，千年春色在蟠桃。",
        "dynasty": "宋",
        "collection_info": null
    },
    {
        "title": "元日词 内廷 其四",
        "author": "晏殊",
        "content": "三百六旬初一日，四时嘉序太平年。\n霓衣绛节修真箓，步武祥云奉九天。",
        "dynasty": "宋",
        "collection_info": null
    },
    {
        "title": "元日词 东宫阁 其一",
        "author": "晏殊",
        "content": "铜龙楼下早春归，三朔元辰在此时。\n椒柏暖风浮玉斝，两宫称庆奉皇慈。",
        "dynasty": "宋",
        "collection_info": null
    },
    {
        "title": "元日词 东宫阁 其二",
        "author": "晏殊",
        "content": "条风发动协初辰，玄圃瑶山景象新。\n千载百灵资介福，沧溟重润月重轮。",
        "dynasty": "宋",
        "collection_info": null
    },
    {
        "title": "癸酉岁元日中书致斋感事",
        "author": "晏殊",
        "content": "一叶春王拆瑞筇，八斋西省夕香浓。\n多年不宿金闺署，半夜再闻长乐钟。\n却展旧编探史汉，更惭高步接夔龙。\n十思三省无荒豫，千载亨辰岂易逢。",
        "dynasty": "宋",
        "collection_info": null
    },
    {
        "title": "壬午岁元日雪",
        "author": "晏殊",
        "content": "千门初曙彻星河，飒洒貂裘润玉珂。\n向兽樽前飞絮早，景阳钟后落梅多。\n无声暗重琼林彩，有意微藏璧沼波。\n三殿端辰得嘉瑞，不须庭燎夜如何。",
        "dynasty": "宋",
        "collection_info": null
    },
    {
        "title": "奉和圣制立春日  其一",
        "author": "晏殊",
        "content": "紫宙星回后，青郊斗建时。\n上林莺啭早，南亩雪消迟。\n云矞千祥集，风条万类滋。\n皇情同率土，黔首颂昌期。",
        "dynasty": "宋",
        "collection_info": null
    },
    {
        "title": "奉和圣制立春日  其二",
        "author": "晏殊",
        "content": "阴阳自协璇玑远，和煦潜随缇管升。\n十二紫关鱼籥启，九重晓阙绛烟凝。\n芳华稍变青门柳，寒冻微消北陆冰。\n宸藻下颁羲日丽，八纮民庶保年登。",
        "dynasty": "宋",
        "collection_info": null
    },
    {
        "title": "登和圣制新春",
        "author": "晏殊",
        "content": "斗柄东回六合春，尧天历象与时新。\n铜壶瑞气延疏漏，青辂祥风绕画轮。\n云裏楼台高鬰鬰，雨中原隰碧鳞鳞。\n千枝彩萼梅英吐，百尺金丝柳带匀。\n秉箓调元功有序，在璇观妙政惟醇。\n仰瞻魏阙宣和会，共识皇恩子万民。",
        "dynasty": "宋",
        "collection_info": null
    },
    {
        "title": "立春祀太乙  其一",
        "author": "晏殊",
        "content": "紫毛双节引青童，一片空歌韵晓风。\n太昊兹辰授春令，莺旗应在矞云中。",
        "dynasty": "宋",
        "collection_info": null
    },
    {
        "title": "立春祀太乙  其二",
        "author": "晏殊",
        "content": "华灯明灭羽衣攒，翠柳萧森矮桧寒。\n千步回廊绕金殿，水苍瑶佩响珊珊。",
        "dynasty": "宋",
        "collection_info": null
    },
    {
        "title": "立春日词 御阁 其一",
        "author": "晏殊",
        "content": "令月归余届早春，羲舒相望协元辰。\n初阳乍逐青旗动，圣寿长随凤历新。",
        "dynasty": "宋",
        "collection_info": null
    },
    {
        "title": "立春日词 御阁 其二",
        "author": "晏殊",
        "content": "三素云中晓望时，上真軿盖保参差。\n丹台自有长生籍，睿算方延亿万期。",
        "dynasty": "宋",
        "collection_info": null
    },
    {
        "title": "立春日词 御阁 其三",
        "author": "晏殊",
        "content": "青辂迎春习习来，天泉池上晓冰开。\n珠幡已报三阳候，柏叶将陈万寿杯。",
        "dynasty": "宋",
        "collection_info": null
    },
    {
        "title": "立春日词 御阁 其四",
        "author": "晏殊",
        "content": "綵幡双燕祝春宜，献寿迎祥重此时。\n腊雪未消宫树碧，早莺声在万年枝。",
        "dynasty": "宋",
        "collection_info": null
    },
    {
        "title": "立春日词 内廷 其一",
        "author": "晏殊",
        "content": "朱户未闻迎綵燕，东郊先报舞云翘。\n姜任盛德符青史，金屋千春奉圣朝。",
        "dynasty": "宋",
        "collection_info": null
    },
    {
        "title": "立春日词 内廷 其二",
        "author": "晏殊",
        "content": "柳燧青青淑气和，冰纹初解縠文波。\n淑风殿裏黄金屋，应候称觞万寿多。",
        "dynasty": "宋",
        "collection_info": null
    },
    {
        "title": "立春日词 内廷 其三",
        "author": "晏殊",
        "content": "纔闻太昊行新令，更祝元君望景兴。\n白玉龟台资寿历，千春鸿福此春初。",
        "dynasty": "宋",
        "collection_info": null
    },
    {
        "title": "立春日词 内廷 其四",
        "author": "晏殊",
        "content": "双金缕胜延嘉节，五綵为幡奉紫廷。\n春色渐浓人未觉，玉阶杨柳半青青。",
        "dynasty": "宋",
        "collection_info": null
    },
    {
        "title": "立春日词 东宫阁 其一",
        "author": "晏殊",
        "content": "青幡乍帖宜春字，翠旆初迎入律风。\n一有元良昭大庆，问安长在紫宸中。",
        "dynasty": "宋",
        "collection_info": null
    },
    {
        "title": "立春日词 东宫阁 其二",
        "author": "晏殊",
        "content": "碧燕幡长綵树新，寝门瑶佩庆初春。\n邦家累善钟储贰，皎皎重晖在璧轮。",
        "dynasty": "宋",
        "collection_info": null
    },
    {
        "title": "立春日词 东宫阁 其三",
        "author": "晏殊",
        "content": "鲛冰千片解华池，神水香醪满爵卮。\n旭日九门凝瑞露，东厢朝拜奉宸慈。",
        "dynasty": "宋",
        "collection_info": null
    },
    {
        "title": "奉和圣制上元夜",
        "author": "晏殊",
        "content": "兰灯照夕开南阙，星弁飞楼拱北辰。\n在镐正逢全盛日，祝尧皆是太平人。\n流风舞妙翻成字，积雪歌长迥遶尘。\n鸾鹊宝函颁睿什，明良赓载想同伦。",
        "dynasty": "宋",
        "collection_info": null
    },
    {
        "title": "扈从观灯",
        "author": "晏殊",
        "content": "诘旦雕舆下桂宫，盛时为乐与民同。\n三千世界笙歌裏，十二都城锦绣中。\n行漏不能分昼夜，游人无復辨西东。\n归来更坐嶕峣阙，万乐铮鏦密炬红。",
        "dynasty": "宋",
        "collection_info": null
    },
    {
        "title": "奉和圣制上元夜",
        "author": "晏殊",
        "content": "勾芒司节令，鹑火中星规。\n广陌消尘雾，重城集宴嬉。\n仙韶闻玉管，宝焰列琼枝。\n万国同嘉会，胥庭即此时。",
        "dynasty": "宋",
        "collection_info": null
    },
    {
        "title": "奉和圣制上元  其一",
        "author": "晏殊",
        "content": "协风阳律应，满砌荚蓂新。\n绛阙罗千卫，华灯曜百轮。\n悠悠未央夜，粲粲彼都人。\n万宇今无外，登台共乐春。",
        "dynasty": "宋",
        "collection_info": null
    },
    {
        "title": "奉和圣制上元  其二",
        "author": "晏殊",
        "content": "凤掖千门迥，金缸四照然。\n市阛通夜阙，歌肆与云连。\n迭鼓迷清漏，游车际晓天。\n泛膏仍洁祀，蚕麦伫登年。",
        "dynasty": "宋",
        "collection_info": null
    },
    {
        "title": "奉和圣制上元  其三",
        "author": "晏殊",
        "content": "鹑火告中时，皇州盛若兹。\n九阳同化洽，万彙得春熙。\n楼月将收晚，歌云度欲迟。\n布和周海域，翾蠕遂收宜。",
        "dynasty": "宋",
        "collection_info": null
    },
    {
        "title": "上元夕次韵答张谏议",
        "author": "晏殊",
        "content": "歌吹欢娱夕，衡门可属垣。\n九城寒漏彻，三市宝灯繁。\n酒想嵇山醉，诗惭谢乐翻。\n如容陪后乘，那避八驺喧。",
        "dynasty": "宋",
        "collection_info": null
    },
    {
        "title": "次韵和天章范待制上元从幸会灵观",
        "author": "晏殊",
        "content": "春莺欲满枝，荷櫜从游时。\n旭日生华盖，灵风入羽旗。\n酒含琱玉浅，香度博山迟。\n共识天颜近，都忘昼漏移。",
        "dynasty": "宋",
        "collection_info": null
    },
    {
        "title": "丁卯上元灯夕  其一",
        "author": "晏殊",
        "content": "九衢风静独无烟，宝马香车往復还。\n三十二天应降瑞，尽移星斗照人间。",
        "dynasty": "宋",
        "collection_info": null
    },
    {
        "title": "丁卯上元灯夕  其二",
        "author": "晏殊",
        "content": "百万人家户不扃，管絃灯烛沸重城。\n游车正满章台陌，为报天鸡莫浪鸣。",
        "dynasty": "宋",
        "collection_info": null
    },
    {
        "title": "正月十九日京邑上元收灯日",
        "author": "晏殊",
        "content": "星逐绮罗沉曙色，月随丝管下层台。\n千啼万毂无寻处，祇似华胥一梦迴。",
        "dynasty": "宋",
        "collection_info": null
    },
    {
        "title": "元夕",
        "author": "晏殊",
        "content": "星粲宝灯连九市，水流香毂渡千门。\n姮娥似有随人意，柳际花前月半昏。",
        "dynasty": "宋",
        "collection_info": null
    },
    {
        "title": "上元日诣昭应宫分献凝命殿以宪职不预班独归书事",
        "author": "晏殊",
        "content": "别殿香三炷，斜廊酒一杯。\n官闲非侍从，骑马却归来。",
        "dynasty": "宋",
        "collection_info": null
    },
    {
        "title": "奉和御制社日",
        "author": "晏殊",
        "content": "天官考历占元日，浃宇祈农协盛时。\n芟柞尚传周室颂，枌榆仍秩汉家祠。\n三农普遂耕耘乐，万象均承雨露滋。\n推策授人敷景化，穰穰喜贶亿年期。",
        "dynasty": "宋",
        "collection_info": null
    },
    {
        "title": "社日",
        "author": "晏殊",
        "content": "山郡多暇日，社时放吏归。\n坐阁独成闷，行塘阅清辉。\n春风动高柳，芳园掩夕扉。\n遥思里中会，心绪怅微微。",
        "dynasty": "宋",
        "collection_info": null
    },
    {
        "title": "寒食东城作",
        "author": "晏殊",
        "content": "王城五百车马繁，重帷黕幕纷郊原。\n游人得意惜光景，恣寻复树登高轩。\n平芜远水知何许，眼入迢迢空处所。\n梨花澹艷柳丝长，百计撩春作烟雨。\n歌哭声中半落晖，琱鞍绣毂尚迟归。\n荒田野草人间事，谁向伶玄泪满衣。",
        "dynasty": "宋",
        "collection_info": null
    },
    {
        "title": "寒食游王氏城东园林因寄王虞部",
        "author": "晏殊",
        "content": "谢墅林亭汴水滨，偶携佳客共寻春。\n看花纵拟思君子，对竹何曾问主人。\n促席正逢羲日缓，酡颜仍有郢醪醇。\n朝中九列无闲暇，愿作新诗赠季伦。",
        "dynasty": "宋",
        "collection_info": null
    },
    {
        "title": "次韵和参政陈给事寒食杜门感怀  其一",
        "author": "晏殊",
        "content": "班班疏雨欲晴天，迴避春风入醉眠。\n新火未来丝阁静，砌苔窗树两依然。",
        "dynasty": "宋",
        "collection_info": null
    },
    {
        "title": "次韵和参政陈给事寒食杜门感怀  其二",
        "author": "晏殊",
        "content": "谢堂新句入清歌，雨箔风帘疯狂燕过。\n未免芳辰嘆心赏，始知犹患陆才多。",
        "dynasty": "宋",
        "collection_info": null
    },
    {
        "title": "奉和圣制上巳日",
        "author": "晏殊",
        "content": "青阳三巳日，佳气九城中。\n洛饮传周俗，溱诗载郑风。\n停轮浮桂醑，解袂泛兰丛。\n选胜开慈宴，多欢组绶同。",
        "dynasty": "宋",
        "collection_info": null
    },
    {
        "title": "上巳赐宴琼林与二府诸公游水心憩于西轩  其一",
        "author": "晏殊",
        "content": "三月杨花飞似雪，内园桂树绿成阴。\n何妨写尽凭高意，十步虹桥彻水心。",
        "dynasty": "宋",
        "collection_info": null
    },
    {
        "title": "上巳赐宴琼林与二府诸公游水心憩于西轩  其二",
        "author": "晏殊",
        "content": "咽云箫鼓传声沸，临水楼台倒影多。\n吟绕曲栏无限思，绪风迟日满烟波。",
        "dynasty": "宋",
        "collection_info": null
    },
    {
        "title": "上巳琼林苑宴二府同游池上即事口占  其一",
        "author": "晏殊",
        "content": "殿后花枝白间红，楼前当道绿杨风。\n横飞綵槛波光外，倒写朱阑水影中。",
        "dynasty": "宋",
        "collection_info": null
    },
    {
        "title": "上巳琼林苑宴二府同游池上即事口占  其二",
        "author": "晏殊",
        "content": "曲榭迴廊手伎喧，綵楼朱舫鼓声繁。\n游人已着浓春去，不待歌长舞袖翻。",
        "dynasty": "宋",
        "collection_info": null
    },
    {
        "title": "上巳琼林苑宴二府同游池上即事口占  其三",
        "author": "晏殊",
        "content": "春留融冶日添长，万品无涯入醉乡。\n谁道人间泛仙境，水心楼殿半斜阳。",
        "dynasty": "宋",
        "collection_info": null
    },
    {
        "title": "端午词 御阁 其一",
        "author": "晏殊",
        "content": "沐浴兰汤在此辰，内园仙境物华新。\n轻丝五綵缠金缕，共祝尧年寿万春。",
        "dynasty": "宋",
        "collection_info": null
    },
    {
        "title": "端午词 御阁 其二",
        "author": "晏殊",
        "content": "初垂彩艾迎新节，復结香茅致百祥。\n就日望云皆善祝，圣人洪算与天长。",
        "dynasty": "宋",
        "collection_info": null
    },
    {
        "title": "端午词 御阁 其三",
        "author": "晏殊",
        "content": "献寿竞为长命缕，迎祥还佩赤灵符。\n端门漏永晨曦上，飒飒熏风遶帝梧。",
        "dynasty": "宋",
        "collection_info": null
    },
    {
        "title": "端午词 御阁 其四",
        "author": "晏殊",
        "content": "雕盘角黍竞时宜，组绣风华奉紫闱。\n每日乍昇丹禁晓，艾人晴影照金扉。",
        "dynasty": "宋",
        "collection_info": null
    },
    {
        "title": "端午词 内廷 其一",
        "author": "晏殊",
        "content": "百草鬬余欣令月，五丝萦后祝遐年。\n洞房风暖垂灵艾，神沼波深竞綵船。",
        "dynasty": "宋",
        "collection_info": null
    },
    {
        "title": "端午词 内廷 其二",
        "author": "晏殊",
        "content": "披风别殿地无尘，辟恶灵符自有神。\n九子粽香仙醴熟，共瞻宸极祝千春。",
        "dynasty": "宋",
        "collection_info": null
    },
    {
        "title": "端午词 内廷 其三",
        "author": "晏殊",
        "content": "由来佳节载南荆，一浴兰汤万虑清。\n仙苑此时收百药，炼丹飞石保长生。",
        "dynasty": "宋",
        "collection_info": null
    },
    {
        "title": "端午词 内廷 其四",
        "author": "晏殊",
        "content": "一一雕盘分楚粽，重重团扇画秦娥。\n宫闱百福逢嘉序，万户千门喜气多。",
        "dynasty": "宋",
        "collection_info": null
    },
    {
        "title": "端午词 昇王阁 其一",
        "author": "晏殊",
        "content": "朱邸沐兰逢令节，丹廷祝寿喜嘉辰。\n两宫荣养多延庆，百福潜随命缕新。",
        "dynasty": "宋",
        "collection_info": null
    },
    {
        "title": "端午词 昇王阁 其二",
        "author": "晏殊",
        "content": "织组文缯载旧仪，晨朝丹扆奉天慈。\n六斋清素来多福，岁岁今辰侍宴私。",
        "dynasty": "宋",
        "collection_info": null
    },
    {
        "title": "端午词 御阁 其一",
        "author": "晏殊",
        "content": "五綵丝长繫臂初，万年芳树影扶疏。\n岂劳方士标神篆，自有真灵卫帝居。",
        "dynasty": "宋",
        "collection_info": null
    },
    {
        "title": "端午词 御阁 其二",
        "author": "晏殊",
        "content": "九子粽新传楚俗，赤灵符验出仙方。\n汉宫尽祝如天寿，鹊尾鑪烟起瑞香。",
        "dynasty": "宋",
        "collection_info": null
    },
    {
        "title": "端午词 御阁 其三",
        "author": "晏殊",
        "content": "乍结香茅祈福寿，更缠金缕贡芳新。\n丹台素有延生箓，岁岁迎祥在此辰。",
        "dynasty": "宋",
        "collection_info": null
    },
    {
        "title": "端午词 御阁 其四",
        "author": "晏殊",
        "content": "仙家既有灵符术，越俗兼为竞渡游。\n三十六宫迟日永，绮窗朱户彩云浮。",
        "dynasty": "宋",
        "collection_info": null
    },
    {
        "title": "端午词 东宫阁 其一",
        "author": "晏殊",
        "content": "扬子江心铸鑑成，俗传兹日最标灵。\n宣猷视学通文史，问膳多欢奉帝廷。",
        "dynasty": "宋",
        "collection_info": null
    },
    {
        "title": "端午词 东宫阁 其二",
        "author": "晏殊",
        "content": "百药初收味最良，玉函仍启太清方。\n扇裁葵叶风频度，漏转金胥日更长。",
        "dynasty": "宋",
        "collection_info": null
    },
    {
        "title": "端午作",
        "author": "晏殊",
        "content": "汩渚沉沉不可追，楚人犹自弔湘累。\n灵均未免争琼糈，却道蛟龙畏色丝。",
        "dynasty": "宋",
        "collection_info": null
    },
    {
        "title": "七夕",
        "author": "晏殊",
        "content": "百子池深涨绿苔，九光灯迥绿浮埃。\n天孙宝驾何年驻，阿母飈轮此夜来。\n空外粉筵和露湿，静中珠幌彻明开。\n秋河不断长相望，岂独人间事可哀。",
        "dynasty": "宋",
        "collection_info": null
    },
    {
        "title": "社日戏题呈任副枢",
        "author": "晏殊",
        "content": "开樽幸有治聋醖，把叶能无送燕章。\n所惜近停司饮会，不如村叟醉秋光。",
        "dynasty": "宋",
        "collection_info": null
    },
    {
        "title": "丙寅中秋咏月",
        "author": "晏殊",
        "content": "玉籥秋初半，冰轮岁有期。\n苦吟含翰久，清宴下楼迟。\n雁怯波光动，蛩愁叶影危。\n烘帘频卷押，温酎旋凝澌。\n皎外蟾生滴，寒中桂有枝。\n星文藏熠耀，露彩见华滋。\n苑静疏萤湿，巢空惊鹤移。\n渐穿鸣瑟幌，偏鉴读书帷。\n蒙谷徒催晓，纤阿莫放亏。\n陈王收妙舞，疑待仲宣辞。",
        "dynasty": "宋",
        "collection_info": null
    },
    {
        "title": "次韵和王校勘中秋月",
        "author": "晏殊",
        "content": "广寒仙署惬心期，秋半梧台木叶稀。\n有客正吟星北共，何人重赋鹊南飞。\n光含绮席传三雅，影逗兰房撤九微。\n趋府逸才过鲍掾，不辞终夕赏清晖。",
        "dynasty": "宋",
        "collection_info": null
    },
    {
        "title": "中秋月",
        "author": "晏殊",
        "content": "三十六旬内，此时心赏并。\n中分九秋夜，占断百宵明。\n冷照兰闺澈，光含绮席清。\n谁知沧海曲，珠蚌最盈盈。",
        "dynasty": "宋",
        "collection_info": null
    },
    {
        "title": "中秋月  其一",
        "author": "晏殊",
        "content": "一轮霜影转庭梧，此夕羁人独向隅。\n未必素娥无怅恨，玉蟾清冷桂华孤。",
        "dynasty": "宋",
        "collection_info": null
    },
    {
        "title": "中秋月  其二",
        "author": "晏殊",
        "content": "天时与人意，龃龉旧无疑。\n坐久翻遗恨，光来已后期。\n行云凝黛色，见跋费金枝。\n况復输来夜，笙歌继夕曦。",
        "dynasty": "宋",
        "collection_info": null
    },
    {
        "title": "次韵和司空相公闰秋重九中书对菊",
        "author": "晏殊",
        "content": "两掖仪台峻，珍丛应序黄。\n积分迴令节，伏槛赏幽芳。\n昧谷重延律，仙州剩借霜。\n冒寒知薏苦，逾分得荃香。\n汉幄羣生遂，虞廷万事康。\n与人同所乐，留翫属澄觞。",
        "dynasty": "宋",
        "collection_info": null
    },
    {
        "title": "九日北郡登高见寄",
        "author": "晏殊",
        "content": "前日登高泛玉卮，击铜赓唱有新辞。\n如何偶作销魂别，又復重吟发报机菊诗。\n上苑盍簪延景刻，北都投辖盛官仪。\n烦君见想懽言者，可奈衡门绝贡綦。",
        "dynasty": "宋",
        "collection_info": null
    },
    {
        "title": "九日宴集和徐通判韵",
        "author": "晏殊",
        "content": "散插黄花两佩萸，粉饘蓬饵釂觞初。\n清歌咽后云生袂，妙舞翻时雪满裾。\n上客采香逢木密，佳人投钓得王余。\n秋光屈指犹三七，莫向宾朋绮宴疏。",
        "dynasty": "宋",
        "collection_info": null
    },
    {
        "title": "次韵和史馆吕相公九日偶成",
        "author": "晏殊",
        "content": "凤阙千门制不奢，上公精意在朝家。\n重阳蜜饵承班诏，西苑璆樽辍泛花。\n萧相未央功已半，汉皇宣室宴非赊。\n由来位极妨行乐，目断黄垆酒旆斜。",
        "dynasty": "宋",
        "collection_info": null
    },
    {
        "title": "八日菊",
        "author": "晏殊",
        "content": "瑞蓂才半折，金蕊已争妍。\n幸得重阳近，贪为一日先。\n登高谋宿约，泛酒试芳筵。\n诘旦寻余馥，明知赏爱偏。",
        "dynasty": "宋",
        "collection_info": null
    },
    {
        "title": "重阳夕内宿",
        "author": "晏殊",
        "content": "把菊醒陶酒，扬鞭入汉闱。\n聚蚊秋未息，独鸟暮先归。\n世有凉暄隔，人无今昨非。\n悠然倒冠佩，频梦北山薇。",
        "dynasty": "宋",
        "collection_info": null
    },
    {
        "title": "九月八日游涡",
        "author": "晏殊",
        "content": "黄花夹径疑无路，红叶临流巧胜春。\n前去重阳犹一日，不辞倾盖尽蚁醪醇。",
        "dynasty": "宋",
        "collection_info": null
    },
    {
        "title": "闰九月九日",
        "author": "晏殊",
        "content": "闰秋重九财政赤字佳辰，犹见黄花裛露新。\n更作登高亦何害，恨无彭泽苦吟人。",
        "dynasty": "宋",
        "collection_info": null
    },
    {
        "title": "和至日北园讌集",
        "author": "晏殊",
        "content": "清晓融风肃桂堂，郡寮多暇舞筵张。\n台高已验云容媚，日暖悬知刻漏成长。\n溪子弩寒千命中，兰英酒熟百传觞。\n官曹事集神都近，预拜需函庆一阳。",
        "dynasty": "宋",
        "collection_info": null
    },
    {
        "title": "奉和圣制冬至",
        "author": "晏殊",
        "content": "吉序冠三正，民时顺盛成。\n岁穰千亩实，气爽六符平。\n肆乐遵年律，迎长蔼颂声。\n云浓燕雁度，雪霁楚兰荣。\n异域梯航集，诸侯篚贡盈。\n尧仁敷万有，同此一阳生。",
        "dynasty": "宋",
        "collection_info": null
    },
    {
        "title": "奉和圣制除夜  其一",
        "author": "晏殊",
        "content": "秘掖楯轩严万户，庆宵躔次会三辰。\n丹闱难拿穆犹凝夕，佳气葱珑渐报春。\n调历自将穹厚永，圣辞常与岁时新。\n送寒旁磔迎和令，率土羣生仰昊旻。",
        "dynasty": "宋",
        "collection_info": null
    },
    {
        "title": "奉和圣制除夜  其二",
        "author": "晏殊",
        "content": "珠躔回碧落，绛燎烛青规。\n琐闼琼籤度，层台玉漏移。\n纳新皇泽普，顺节圣情怡。\n万宇长安陌，乡傩集此时。",
        "dynasty": "宋",
        "collection_info": null
    },
    {
        "title": "和三兄除夜",
        "author": "晏殊",
        "content": "星汉迴曾宇，埙箎集上都。\n夜寒凝爆燎，春气入屠苏。\n九陌传珂乘，千门促漏壶。\n此时开棣宴，仍在碧城隅。",
        "dynasty": "宋",
        "collection_info": null
    },
    {
        "title": "次韵和致仕陈相公除夜",
        "author": "晏殊",
        "content": "从来岁除咏，託讽情非一。\n公在维师年，久谐归政逸。\n辛盘具芳鬰，柏酒澄嘉栗。\n犹厌贺车烦，晨门效圭筚。",
        "dynasty": "宋",
        "collection_info": null
    },
    {
        "title": "春阴",
        "author": "晏殊",
        "content": "十二重环閟洞房，愔愔危树俯迴塘。\n风迷戏蜨闲无绪，露裛幽花冷自香。\n绮席醉吟销桂酌，玉台愁作涩银簧。\n梅青麦绿江城路，更与登高望楚乡。",
        "dynasty": "宋",
        "collection_info": null
    },
    {
        "title": "赋得秋雨",
        "author": "晏殊",
        "content": "点滴行云覆苑墙，飘萧微影度迴塘。\n秦声未觉朱絃润，楚梦先知薤叶凉。\n野水有波增澹碧，霜林无韵湿疏黄。\n萤稀燕寂高窗暮，正是西风玉漏长。",
        "dynasty": "宋",
        "collection_info": null
    },
    {
        "title": "送凌侍郎归乡",
        "author": "晏殊",
        "content": "江南藩郡古宣城，碧落神仙拥使旌。\n津吏戒船东下稳，悬僚负弩昼归荣。\n江山谢守高吟地，风月朱公故里情。\n曾预汉庭三独坐，府中谁敢伴飞觥。",
        "dynasty": "宋",
        "collection_info": null
    },
    {
        "title": "张太傅生日诗",
        "author": "晏殊",
        "content": "三陟槐庭二将坛，册书文武载勋贤。\n辞荣尚峻经邦秩，养素方临钓渭年。\n清会别开金谷墅，新吟多杂蕊珠篇。\n惊姜今日增华耀，海内簪绅共祝延。",
        "dynasty": "宋",
        "collection_info": null
    },
    {
        "title": "巢父井",
        "author": "晏殊",
        "content": "禀生值尧年，率性在庞厚。\n安巢一枝上，岂曰鹑居陋。\n颍波人洗耳，曾不污牛口。\n谅兹耕耒暇，凿饮隈林薮。\n含饴鼓其腹，帝力予何有。\n遂令千载外，此地存遗甃。\n泓然逼乔木，宛若栖嵵旧。\n乡人揭题榜，行旅谐瞻觏。\n我来观古蹟，愕立徘徊久。\n凄其望清风，不获见师友。\n愿言𣂏一勺，拭面洗心垢。\n翘勤慕高躅，感慨陈卮酒。\n思齐胡可望，庶以宽容瞀。\n夙驾恨长途，凭高重回首。",
        "dynasty": "宋",
        "collection_info": null
    },
    {
        "title": "转运度支得青州资政黄素书韩吏部伯夷颂许昌相以以诗跋尾遂为七言因而寄及谨用拙篇纪咏",
        "author": "晏殊",
        "content": "首阳垂范远，吏部属辞深。\n染翰着嘉尚，系言光德音。\n褒崇亘千𥜥，精妙极双金。\n题咏益珍秘，用昭贤彦心。",
        "dynasty": "宋",
        "collection_info": null
    },
    {
        "title": "次韵谢借观五老图",
        "author": "晏殊",
        "content": "道明回诏乐清闲，便向中朝脱冕冠。\n百日秉枢登相府，千年青史表旌标。\n泰运正隆嫌气热，干纲初整畏冰寒。\n逍遥唱和多高致，仪象霜风俾后看。",
        "dynasty": "宋",
        "collection_info": null
    },
    {
        "title": "赠李阳孙",
        "author": "晏殊",
        "content": "不忍与君别，怜君仁义人。\n三年官满后，依旧一家贫。",
        "dynasty": "宋",
        "collection_info": null
    },
    {
        "title": "棋盘石",
        "author": "晏殊",
        "content": "洞仙遗下石棋盘，人到壶天静处看。\n十九路谁弹黑界，几千年自带云寒。\n面平可足流星势，尘凈元无旧藓瘢。\n干雹声中闻子响，不知还许采樵观。",
        "dynasty": "宋",
        "collection_info": null
    },
    {
        "title": "崇因寺",
        "author": "晏殊",
        "content": "卷帘山色眼前见，入夜涛声枕上闻。\n苔径雨余堆落叶，石楼风静锁寒云。",
        "dynasty": "宋",
        "collection_info": null
    },
    {
        "title": "忆临川旧游",
        "author": "晏殊",
        "content": "仲子幽居杳蔼间，迴环十亩尽林峦。\n游鱼倒泝清泉急，乳雉惊飞夕烧干。\n繫马短亭乘草茁，携壶芳榭值梅酸。\n浮生莫道今如昨，曷月朋簪争此欢。",
        "dynasty": "宋",
        "collection_info": null
    },
    {
        "title": "题东湖涵虚阁",
        "author": "晏殊",
        "content": "水有支流树有孙，重重门巷挂朱轩。\n三君雅望标人杰，千里澄波隔世喧。\n西对户庭徐孺宅，北传钟梵给孤园。\n欲知嗣续无穷胜，两两荣归汉使轓。",
        "dynasty": "宋",
        "collection_info": null
    },
    {
        "title": "西垣榴花",
        "author": "晏殊",
        "content": "山木有甘实，托根清禁中。\n岁芳摇落尽，独自向炎风。",
        "dynasty": "宋",
        "collection_info": null
    },
    {
        "title": "送铅山周尉",
        "author": "晏殊",
        "content": "风烟古上饶，属邑寄山椒。\n仇览同栖棘，陶潜共折腰。\n安舆方就养，黄绶岂辞遥。\n善绩青箱业，兴廉有汉条。",
        "dynasty": "宋",
        "collection_info": null
    },
    {
        "title": "过华夫书屋",
        "author": "晏殊",
        "content": "西斋辉赫亘山隅，嘉致清风世莫如。\n乡党名流依绛帐，烟萝幽境似仙居。\n趋庭子弟皆攀桂，弹铗宾朋总食鱼。\n汗简传经亚邹鲁，粉牌留咏尽严徐。\n杯盘互动先生馔，门巷应停长者车。\n坟籍岂惟精四部，絃歌常见习三余。\n玳簪珠履延豪士，缥帙牙籤刊赐书。\n碧沼暮凉浮菡萏，纱窗秋静漏蟾蜍。\n闲庭潇洒移泉石，华表峥嵘冠里闾。\n我恨羁游在芸阁，不陪诸彦曳长裾。",
        "dynasty": "宋",
        "collection_info": null
    },
    {
        "title": "紫竹花",
        "author": "晏殊",
        "content": "长夏幽居景不穷，花开芳砌翠成丛。\n窗南高卧追凉际，时有微香逗晚风。",
        "dynasty": "宋",
        "collection_info": null
    },
    {
        "title": "送瞿生还拜亲",
        "author": "晏殊",
        "content": "门标杨氏阙，家有汉皇书。\n射策淹前志，鸣榔省旧居。\n仙山人罕到，幽境画难如。\n云窦开宾馆，芝田足岁储。\n修祠穷五际，为学慕三余。\n努力文明代，翘翘託乘车。",
        "dynasty": "宋",
        "collection_info": null
    },
    {
        "title": "白云庵",
        "author": "晏殊",
        "content": "草庵何似清风楼，更在空中最上头。\n眼界豁开无畛域，枯藤古木暮烟浮。",
        "dynasty": "宋",
        "collection_info": null
    },
    {
        "title": "句  其一",
        "author": "晏殊",
        "content": "何用粉墙高百尺，任教墙外俗人看。",
        "dynasty": "宋",
        "collection_info": null
    },
    {
        "title": "句  其二",
        "author": "晏殊",
        "content": "东阳诗骨瘦，南浦别魂销。",
        "dynasty": "宋",
        "collection_info": null
    },
    {
        "title": "句  其三",
        "author": "晏殊",
        "content": "篱边菊秀先生醉，桑下雏娇稚子仁。",
        "dynasty": "宋",
        "collection_info": null
    },
    {
        "title": "句  其四",
        "author": "晏殊",
        "content": "骚客登山知有助，秦源鸡犬更相闻。",
        "dynasty": "宋",
        "collection_info": null
    },
    {
        "title": "句  其五",
        "author": "晏殊",
        "content": "干斗气沈龙已化，置刍人去榻犹悬。",
        "dynasty": "宋",
        "collection_info": null
    },
    {
        "title": "句  其六",
        "author": "晏殊",
        "content": "若更迟开三二月，北人应作杏花看。",
        "dynasty": "宋",
        "collection_info": null
    },
    {
        "title": "句  其七",
        "author": "晏殊",
        "content": "一年为客未归去，笑杀城东桃李花。",
        "dynasty": "宋",
        "collection_info": null
    },
    {
        "title": "句  其八",
        "author": "晏殊",
        "content": "润毫均厚薄。",
        "dynasty": "宋",
        "collection_info": null
    },
    {
        "title": "句  其九",
        "author": "晏殊",
        "content": "一纸短书无寄处，数行征雁入南云。",
        "dynasty": "宋",
        "collection_info": null
    },
    {
        "title": "句  其一○",
        "author": "晏殊",
        "content": "江城嘉号木芙蓉，金蕊琼萼绽蓼风。",
        "dynasty": "宋",
        "collection_info": null
    },
    {
        "title": "句  其一一",
        "author": "晏殊",
        "content": "巧缀雕琼绽色丝，三千宫面宿胭脂。",
        "dynasty": "宋",
        "collection_info": null
    },
    {
        "title": "句  其一二",
        "author": "晏殊",
        "content": "绛英琼粒傲霜前，冷落池台亦自妍。",
        "dynasty": "宋",
        "collection_info": null
    },
    {
        "title": "句  其一三",
        "author": "晏殊",
        "content": "素花皎霜雪，红艷比瑶琼。",
        "dynasty": "宋",
        "collection_info": null
    },
    {
        "title": "句  其一四",
        "author": "晏殊",
        "content": "震邸陪经席，辰阶总化钧。",
        "dynasty": "宋",
        "collection_info": null
    },
    {
        "title": "句  其一五",
        "author": "晏殊",
        "content": "三州鼓浪维淮浦，千社分封接帝畿。",
        "dynasty": "宋",
        "collection_info": null
    },
    {
        "title": "句  其一六",
        "author": "晏殊",
        "content": "潜岭岧峣副祝融。",
        "dynasty": "宋",
        "collection_info": null
    },
    {
        "title": "句  其一七",
        "author": "晏殊",
        "content": "漫取忠臣比芳草，不知谗口起椒兰。",
        "dynasty": "宋",
        "collection_info": null
    },
    {
        "title": "句  其一八",
        "author": "晏殊",
        "content": "山留盘瓠迹，洞有秦人书。",
        "dynasty": "宋",
        "collection_info": null
    },
    {
        "title": "句  其一九",
        "author": "晏殊",
        "content": "闲思北海银宫畔，谁驾丹山白凤凰。",
        "dynasty": "宋",
        "collection_info": null
    },
    {
        "title": "句  其二○",
        "author": "晏殊",
        "content": "茧馆蚕初起，瑶箱燕未归。",
        "dynasty": "宋",
        "collection_info": null
    },
    {
        "title": "句  其二一",
        "author": "晏殊",
        "content": "争持白玉萼，共插翠云鬟。",
        "dynasty": "宋",
        "collection_info": null
    },
    {
        "title": "句  其二二",
        "author": "晏殊",
        "content": "素奈发时俱北虏，白榆开处欲争妍。",
        "dynasty": "宋",
        "collection_info": null
    },
    {
        "title": "句  其二三",
        "author": "晏殊",
        "content": "嘉名旧出新丰谷，美实今邻御宿园。",
        "dynasty": "宋",
        "collection_info": null
    },
    {
        "title": "句  其二四",
        "author": "晏殊",
        "content": "紫结茱萸实，浓熏菡萏香。",
        "dynasty": "宋",
        "collection_info": null
    },
    {
        "title": "句  其二五",
        "author": "晏殊",
        "content": "玉女雕琼萼，仙禽借菊衣。",
        "dynasty": "宋",
        "collection_info": null
    },
    {
        "title": "句  其二六",
        "author": "晏殊",
        "content": "祭毕崇坛冷玉球，月斜星澹思悠悠。",
        "dynasty": "宋",
        "collection_info": null
    },
    {
        "title": "句  其二七",
        "author": "晏殊",
        "content": "若更花解语，却解使人愁。",
        "dynasty": "宋",
        "collection_info": null
    },
    {
        "title": "句  其二八",
        "author": "晏殊",
        "content": "不闻幽艷接江蓠。",
        "dynasty": "宋",
        "collection_info": null
    },
    {
        "title": "句  其二九",
        "author": "晏殊",
        "content": "买得梧宫数亩秋，便追黄绮作朋俦。",
        "dynasty": "宋",
        "collection_info": null
    },
    {
        "title": "句  其三○",
        "author": "晏殊",
        "content": "狻猊对立香烟度，鸑鷟交飞组绣明。",
        "dynasty": "宋",
        "collection_info": null
    },
    {
        "title": "句  其三一",
        "author": "晏殊",
        "content": "并怀涡旧玩。",
        "dynasty": "宋",
        "collection_info": null
    },
    {
        "title": "句  其三二",
        "author": "晏殊",
        "content": "莫凭高楼伸远目。",
        "dynasty": "宋",
        "collection_info": null
    },
    {
        "title": "句  其三三",
        "author": "晏殊",
        "content": "更作丹花满烟叶，欲令佳客剩迟留。",
        "dynasty": "宋",
        "collection_info": null
    },
    {
        "title": "句  其三四",
        "author": "晏殊",
        "content": "楼台侧畔杨花过，帘幕中间燕子飞。",
        "dynasty": "宋",
        "collection_info": null
    },
    {
        "title": "句  其三五",
        "author": "晏殊",
        "content": "静寻啄木藏身处，闲看游丝到地时。",
        "dynasty": "宋",
        "collection_info": null
    },
    {
        "title": "句  其三六",
        "author": "晏殊",
        "content": "已定復摇春水色，似红如白野棠花。",
        "dynasty": "宋",
        "collection_info": null
    },
    {
        "title": "句  其三七",
        "author": "晏殊",
        "content": "春风任花落，流水放杯行。",
        "dynasty": "宋",
        "collection_info": null
    },
    {
        "title": "句  其三八",
        "author": "晏殊",
        "content": "甘泉柳苑秋风急，却为流萤下诏书。",
        "dynasty": "宋",
        "collection_info": null
    },
    {
        "title": "句  其三九",
        "author": "晏殊",
        "content": "万年枝上凝烟动，百子池边瑞日长。",
        "dynasty": "宋",
        "collection_info": null
    },
    {
        "title": "句  其四○",
        "author": "晏殊",
        "content": "君王特轸推沟念，诏截危竿横赐钱。",
        "dynasty": "宋",
        "collection_info": null
    },
    {
        "title": "句  其四一",
        "author": "晏殊",
        "content": "私书一纸离怀苦，望断波中六六鳞。",
        "dynasty": "宋",
        "collection_info": null
    },
    {
        "title": "句  其四二",
        "author": "晏殊",
        "content": "频瞻太一青蔾见，欲赋甘泉自凤来。",
        "dynasty": "宋",
        "collection_info": null
    },
    {
        "title": "句  其四三",
        "author": "晏殊",
        "content": "绿树新蝉第一声。",
        "dynasty": "宋",
        "collection_info": null
    },
    {
        "title": "句  其四四",
        "author": "晏殊",
        "content": "冷艷风中凝，浓香雪后多。",
        "dynasty": "宋",
        "collection_info": null
    },
    {
        "title": "句  其四五",
        "author": "晏殊",
        "content": "腊雪半含梅粉白，春风先着柳梢黄。",
        "dynasty": "宋",
        "collection_info": null
    },
    {
        "title": "句  其四六",
        "author": "晏殊",
        "content": "白草沙场多雁户，黄榆关迥绝狼烟。",
        "dynasty": "宋",
        "collection_info": null
    },
    {
        "title": "句  其四七",
        "author": "晏殊",
        "content": "未暇南浮海，何妨夜把螯。",
        "dynasty": "宋",
        "collection_info": null
    },
    {
        "title": "句  其四八",
        "author": "晏殊",
        "content": "蟹螯今在左，欲拍酒船浮。",
        "dynasty": "宋",
        "collection_info": null
    },
    {
        "title": "句  其四九",
        "author": "晏殊",
        "content": "春寒欲尽復未尽，二十四番花信风。",
        "dynasty": "宋",
        "collection_info": null
    },
    {
        "title": "句  其五○",
        "author": "晏殊",
        "content": "青帝回风初习习，黄人捧日故迟迟。",
        "dynasty": "宋",
        "collection_info": null
    },
    {
        "title": "句  其五一",
        "author": "晏殊",
        "content": "竹醉人还醉，蚕眠我亦眠。",
        "dynasty": "宋",
        "collection_info": null
    },
    {
        "title": "句  其五二",
        "author": "晏殊",
        "content": "主父仲舒容不得，未知宾阁是何人。",
        "dynasty": "宋",
        "collection_info": null
    },
    {
        "title": "句  其五三",
        "author": "晏殊",
        "content": "澹澹梳妆薄薄文。",
        "dynasty": "宋",
        "collection_info": null
    },
    {
        "title": "句  其五四",
        "author": "晏殊",
        "content": "遥想江南此时节，小梅黄熟子规啼。",
        "dynasty": "宋",
        "collection_info": null
    },
    {
        "title": "句  其五五",
        "author": "晏殊",
        "content": "衣上六花非所好，亩间盈尺是吾心。",
        "dynasty": "宋",
        "collection_info": null
    },
    {
        "title": "句  其五六",
        "author": "晏殊",
        "content": "二龙骖夏服，双鹤记尧年。",
        "dynasty": "宋",
        "collection_info": null
    },
    {
        "title": "句  其五七",
        "author": "晏殊",
        "content": "琼字金扉迥倚天，南齐七志罕遗逸，西汉九流咸粲然。",
        "dynasty": "宋",
        "collection_info": null
    },
    {
        "title": "句  其五八",
        "author": "晏殊",
        "content": "秦书未觉朱絃润，楚梦先知葅叶凉。",
        "dynasty": "宋",
        "collection_info": null
    },
    {
        "title": "存目  其一",
        "author": "晏殊",
        "content": "诗题：金凤花首句：忆绕竹栏喜自栽。",
        "dynasty": "宋",
        "collection_info": null
    },
    {
        "title": "存目  其二",
        "author": "晏殊",
        "content": "诗题：晚春首句：小白长红又满枝。",
        "dynasty": "宋",
        "collection_info": null
    },
    {
        "title": "存目  其三",
        "author": "晏殊",
        "content": "诗题：题琵琶亭首句：流光过眼如车毂。",
        "dynasty": "宋",
        "collection_info": null
    },
    {
        "title": "上元以修史促成书特免扈从因赋",
        "author": "宋绶",
        "content": "属书不得陪春豫，结客何妨事夜游。\n还胜南宫假宗伯，重扉深锁暗登楼。",
        "dynasty": "宋",
        "collection_info": null
    },
    {
        "title": "玉堂壁画",
        "author": "宋绶",
        "content": "忆昔唐家扃禁地，粉壁曲龙闻曩记。\n承明意象今顿还，永与銮坡为故事。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "宋绶",
        "content": "台岭分灯契上机，政庭传教及禅扉。\n供开蒲馔持盂至，梦忆霞标振策归。\n吟砚自澄晨磬彻，经窗闲掩夕香微。\n袍纹迥夺岩芝色，猊座人天喜重围。",
        "dynasty": "宋",
        "collection_info": null
    },
    {
        "title": "送何水部蒙出牧袁州",
        "author": "宋绶",
        "content": "梧楸初谢楚天凉，亲见腰间换印囊。\n渔浦雾浓沈迭鼓，湓江风急下危樯。\n帝城云表瞻龙首，故国星边认剑光。\n退食斋中多燕喜，暖泉春酿泛瑶觞。",
        "dynasty": "宋",
        "collection_info": null
    },
    {
        "title": "题义门胡氏华林书院",
        "author": "宋绶",
        "content": "六阙表门荣，华林地气灵。\n乌衣王氏族，玉树谢家庭。\n邹鲁多亟犬，荀陈更现在星。\n怡神虚室白，讲学夜灯青。\n篇籍巾箱满，弦歌里巷听。\n兰堂时合宴，槐市正谈经。\n丹井通仙穴，西山接翠屏。\n烟萝皆胜概，何日扣岩扃。",
        "dynasty": "宋",
        "collection_info": null
    },
    {
        "title": "句  其一",
        "author": "宋绶",
        "content": "神归梁小庙，礼袝汉余陵。",
        "dynasty": "宋",
        "collection_info": null
    },
    {
        "title": "句  其二",
        "author": "宋绶",
        "content": "四时常有烟棚合，三月犹无菜甲生。",
        "dynasty": "宋",
        "collection_info": null
    },
    {
        "title": "句  其三",
        "author": "宋绶",
        "content": "鹤料署文移，鮆场收赋算。",
        "dynasty": "宋",
        "collection_info": null
    },
    {
        "title": "句  其四",
        "author": "宋绶",
        "content": "奇材剑客当前队，丽赋骚人託后车。",
        "dynasty": "宋",
        "collection_info": null
    },
    {
        "title": "句  其五",
        "author": "宋绶",
        "content": "江涵帝子翚飞阁，山际真君鹤驭天。",
        "dynasty": "宋",
        "collection_info": null
    },
    {
        "title": "句  其六",
        "author": "宋绶",
        "content": "楚泽伤春怨鶗鴂，长安索米愧侏儒。",
        "dynasty": "宋",
        "collection_info": null
    },
    {
        "title": "句  其七",
        "author": "宋绶",
        "content": "云间乍阕仙韶曲，禁裏还过叡武楼。",
        "dynasty": "宋",
        "collection_info": null
    },
    {
        "title": "句  其八",
        "author": "宋绶",
        "content": "海国瓯乡浙水东，暂烦良守此凭熊。",
        "dynasty": "宋",
        "collection_info": null
    },
    {
        "title": "剑联句",
        "author": "滕宗谅",
        "content": "圣人作神兵，以定天下厄。\n蚩尤发灵机，干将构雄绩。\n槖籥天地开，鑪治阴阳闢。\n南帝输火精，西皇降金液。\n炎炎昆冈荧，汹汹洪河擘。\n雷霆助意气，日月沦精魄。\n神气不在大，错落就三尺。\n直淬灵溪泉，横磨太行石。\n雄雌威并立，昼夜光相射。\n提携风云生，指顾烟霞寂。\n坚刚正人心，耿介志士迹。\n初疑成夏鼎，魑魅世所适。\n又若引吴刀，犀象谓无隔。\n截波虬尾滑，脱浪鲸牙直。\n顽冰挂阴溜，皓月乘孤隙。\n河角起彗气，云罅露秋碧。\n晓镡星斗烂，夜匣飞龙宅。\n舞酣霰雪回，弹俊球琳击。\n鲜摇霅水光，腻刮湘山色。\n青蛟渴雨瘦，素虺蟠霜瘠。\n清音锵以鸣，寒姿坚且泽。\n鬼类丧影响，佞党摧肝肠。\n一旦会神武，四海屠凶逆。\n周王奉天讨，商郊千里赤。\n楚子扬军声，秦师万首白。\n祥辉冠吴楚，杀气横燕易。\n与君斩鳌足，八极停震虩。\n与君刜鹏翼，三辰增焕赫。\n莫使化猿翁，辱我为幻惑。\n莫使暴虎人，屈我执仇敌。\n尊严俟冠冕，左右舞干戚。\n功成不可留，延平空霹雳。",
        "dynasty": "宋",
        "collection_info": null
    },
    {
        "title": "鹤联句",
        "author": "滕宗谅",
        "content": "上霄降灵气，钟此千年禽。\n幽闲靖节性，孤高伯夷心。\n颉颃紫霄垠，飘飖沧浪浔。\n岳湛有仙姿，钧韶无俗音。\n毛滋月华淡，顶粹霞光深。\n目流泉客泪，翅垂羽人襟。\n腾汉雪千丈，点溪霜半寻。\n纤喙砺青铁，修胫雕碧琳。\n岩栖干溪树，泽饮卑蹄涔。\n鸾皇自埙箎，燕雀徒商参。\n独翅耸琼枝，羣舞倾瑶林。\n病余霞云叚，梦回松吹吟。\n静嫌鹦鹉言，高笑鸳鸯淫。\n金精冷澄澈，玉格寒萧森。\n洁白不我恃，腥羶非所任。\n稻粱不得已，虮虱胡为侵。\n天池忆鹏游，云罗伤鳯沈。\n风流超缟素，雅淡绝规箴。\n相亲长道情，偶见销烦襟。\n西汉惜冯唐，华皓欲投簪。\n南朝仰卫玠，清羸疑不禁。\n端如方直臣，处羣良足钦。\n介如廉退士，惊秋犹在阴。\n几诮鹰隼鸷，覊鞴俄见临。\n还嗤鳬鹥贪，弋缴终就擒。\n乘轩乃一芥，空笼仍万金。\n片云伴遥影，冥冥越烟岑。\n长飈送逸响，亭亭出霜砧。\n蓬瀛忽往来，桑田成古今。\n愿下八佾庭，鼓舞熏风琴。",
        "dynasty": "宋",
        "collection_info": null
    },
    {
        "title": "寄会稽范希文",
        "author": "滕宗谅",
        "content": "江山千里接仁封，都在东南秀气中。\n借问玉皇香案吏，蓬莱何似水晶宫。",
        "dynasty": "宋",
        "collection_info": null
    },
    {
        "title": "赠回道士",
        "author": "滕宗谅",
        "content": "华州回道士，来到岳阳城。\n别我游何处，秋空一剑横。",
        "dynasty": "宋",
        "collection_info": null
    },
    {
        "title": "翠光亭",
        "author": "滕宗谅",
        "content": "千古江山好树新，翠光亭上一伤春。\n碧波无尽愁无尽，留与今人復后人。",
        "dynasty": "宋",
        "collection_info": null
    },
    {
        "title": "石城寺",
        "author": "滕宗谅",
        "content": "山势如城绕楚宫，几人登赏我心同。\n溪云去作人间雨，涧水来生坐上风。",
        "dynasty": "宋",
        "collection_info": null
    },
    {
        "title": "游茅山",
        "author": "滕宗谅",
        "content": "句曲山中古洞天，金堂玉室地相连。\n方当蘧子知非日，已过茅君得道年。",
        "dynasty": "宋",
        "collection_info": null
    },
    {
        "title": "赠妓兜娘",
        "author": "滕宗谅",
        "content": "十载芳洲采白苹，移舟弄水赏青春。\n当时自倚青春力，不信东风解误人。",
        "dynasty": "宋",
        "collection_info": null
    },
    {
        "title": "月",
        "author": "滕宗谅",
        "content": "黄金双阙水晶宫，滟滟银潢贯碧空。\n一曲霓裳羽衣舞，桂花如露湿天风。",
        "dynasty": "宋",
        "collection_info": null
    },
    {
        "title": "白云楼",
        "author": "滕宗谅",
        "content": "白云楼危压晴霓，楼下波光数毛髪。\n雕甍刻桷出烟霞，万瓦参差鹏翼截。\n兰汀蕙浦入平芜，天远孤帆望中灭。\n屈平宋玉情不尽，千古依然在风月。\n漂零坐想十年旧，岁月飞驰争列缺。\n青云交友梦魂断，白首渔樵诚契阔。\n安居环堵袁安老，泣抱荆珍卞和刖。\n折杨虽俚亦知名，犹欲楼中赓白雪。",
        "dynasty": "宋",
        "collection_info": null
    },
    {
        "title": "句  其一",
        "author": "滕宗谅",
        "content": "洞户千年叫不开，白云在主自徘徊。",
        "dynasty": "宋",
        "collection_info": null
    },
    {
        "title": "句  其二",
        "author": "滕宗谅",
        "content": "弄水春溪上。",
        "dynasty": "宋",
        "collection_info": null
    },
    {
        "title": "句  其三",
        "author": "滕宗谅",
        "content": "肯伴白云休。",
        "dynasty": "宋",
        "collection_info": null
    },
    {
        "title": "句  其四",
        "author": "滕宗谅",
        "content": "笑语隔幽丛。",
        "dynasty": "宋",
        "collection_info": null
    },
    {
        "title": "山居书事",
        "author": "太上隐者",
        "content": "偶来松树下，高枕石头眠。\n山中无历日，寒尽不知年。",
        "dynasty": "宋",
        "collection_info": null
    },
    {
        "title": "临蜕遗诗  其一",
        "author": "晏颖",
        "content": "兄也错到底，犹夸将相才。\n世缘何日了，了却早归来。",
        "dynasty": "宋",
        "collection_info": null
    },
    {
        "title": "临蜕遗诗  其二",
        "author": "晏颖",
        "content": "江外三千里，人间十八年。\n此行谁復见，一鹤上辽天。",
        "dynasty": "宋",
        "collection_info": null
    },
    {
        "title": "东池",
        "author": "孙锡",
        "content": "一片沧州景，寒光湛碧流。\n有时双鲤跃，尽日采鸳浮。\n绿荇千丝密，红蕖万朵稠。\n琴尊约佳客，乘月泛归舟。",
        "dynasty": "宋",
        "collection_info": null
    },
    {
        "title": "句",
        "author": "孙锡",
        "content": "句溪虽可鉴，未若宛溪清。",
        "dynasty": "宋",
        "collection_info": null
    },
    {
        "title": "嘲苗振",
        "author": "王逵",
        "content": "伯起雄豪世莫偕，官高禄重富于财。\n田从汶上天生出，堂自明州地架来。\n十隻画船风破浪，两行红粉夜传杯。\n自怜憔悴东邻叟，草舍茅檐真可咍。",
        "dynasty": "宋",
        "collection_info": null
    },
    {
        "title": "钓台",
        "author": "王逵",
        "content": "一句能通万世情，若非高位即嘉声。\n如何自古留题者，不悟严光解钓名。",
        "dynasty": "宋",
        "collection_info": null
    },
    {
        "title": "万山寺",
        "author": "王逵",
        "content": "众状皆穷险，兹形独擅方。\n坦夷中砥砺，端正外青苍。\n上帝围棋局，炎君避暑床。\n回嗟太行路，更近利名场。",
        "dynasty": "宋",
        "collection_info": null
    },
    {
        "title": "冲虚宫",
        "author": "王逵",
        "content": "修炼曾君些，传闻固异常。\n坛留皂筴树，人去白云乡。\n龟得胎中息，神藏肘后方。\n辽东鹤未返，华表夜苍苍。",
        "dynasty": "宋",
        "collection_info": null
    },
    {
        "title": "上巳游东禅诗",
        "author": "王逵",
        "content": "紫陌破清晨，雕鞍映画轮。\n因修洛阳禊，重忆永和春。\n锦绣荀香度，楼台梵宇新。\n忙中得闲暇，来见解空人。",
        "dynasty": "宋",
        "collection_info": null
    },
    {
        "title": "中元燕百丈小楼诗",
        "author": "王逵",
        "content": "薛老峰南更近西，小楼高阁与云齐。\n中山酒熟中元节，归去从他醉似泥。",
        "dynasty": "宋",
        "collection_info": null
    },
    {
        "title": "鳌顶峰",
        "author": "王逵",
        "content": "眼看沧海近，身与白云高。\n迴影连三岛，盘根压六鳌。",
        "dynasty": "宋",
        "collection_info": null
    },
    {
        "title": "句",
        "author": "王逵",
        "content": "下临广陌三条阔，斜倚危楼百尺高。",
        "dynasty": "宋",
        "collection_info": null
    },
    {
        "title": "题南山刻石诗",
        "author": "许给",
        "content": "圣主崇儒本，文宣教愈□。\n严祠加整葺，贤守□遵依。\n将欲更□□，先来相翠微。\n小山开乱石，幽谷驻涵晖。\n泽火爻符合，雷天象庶几。\n□王仪凛凛，十哲貌颀颀。\n山溜侵廊滴，溪云拂瓦飞。\n晞阳鸥鹭岛，灯兔□鱼矶。\n元氏魂应爽，□□道转肥。\n静思登彼岱，深想浴乎沂。\n风□岩根竹，泉滋石□□。\n□秋留□貌，□会集褒衣。\n忠恕□□学，□□□□□。\n文辞政如是，吾欲□□归。",
        "dynasty": "宋",
        "collection_info": null
    },
    {
        "title": "游灵岩",
        "author": "刘异",
        "content": "药水标题不记年，奇花深洞旧通僊。\n山迴巨荫常遮日，境绝纤埃别是天。\n碧照东西江浩渺，绿迷高下竹婵娟。\n凭栏周览翛然静，金像香残一炷烟。",
        "dynasty": "宋",
        "collection_info": null
    },
    {
        "title": "清溪",
        "author": "萧贯",
        "content": "山开明月峡，水写武陵溪。\n地胜人堪隐，源深客自迷。",
        "dynasty": "宋",
        "collection_info": null
    },
    {
        "title": "齐山",
        "author": "萧贯",
        "content": "秋风秋浦断飞埃，路入齐山有梵台。\n黄菊绽时君始至，紫微去后我重来。",
        "dynasty": "宋",
        "collection_info": null
    },
    {
        "title": "句",
        "author": "萧贯",
        "content": "十二峣关隐空绿，兽猊呼焰椒壁馥。\n渴乌涓涓不相续，辘轳欲转霏红玉。\n百刻香残陨莲烛，九龙吐水漫寒浆。\n红绡佩鱼无左珰，两两趋走瞻扶桑。\n红萍半圭山波面，回首觚棱九霞绚。\n鸣鞘声从天上来，大剑高冠满前殿。",
        "dynasty": "宋",
        "collection_info": null
    },
    {
        "title": "偈",
        "author": "释方会",
        "content": "踏着秤锤硬似铁，痖子得梦向谁说。\n须弥顶上浪滔天，大洋海裏遭火爇。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释方会",
        "content": "杨歧一要，千圣同妙。\n布施大众，果然失照。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释方会",
        "content": "杨歧一句，急着眼觑。\n长连床上，拈匙把筯。",
        "dynasty": "宋",
        "collection_info": null
    },
    {
        "title": "偈",
        "author": "释方会",
        "content": "杨歧无旨的，种田博饭吃。\n说梦老瞿昙，何处觅踪迹。",
        "dynasty": "宋",
        "collection_info": null
    },
    {
        "title": "偈",
        "author": "释方会",
        "content": "薄福住杨歧，年来气力衰。\n寒风凋败叶，犹喜故人归。\n啰啰哩，拈上死柴头，且向无烟火。",
        "dynasty": "宋",
        "collection_info": null
    },
    {
        "title": "偈",
        "author": "释方会",
        "content": "杨歧乍住屋壁疏，满床尽布雪真珠。\n缩却项，暗嗟吁，翻忆古人树下居。",
        "dynasty": "宋",
        "collection_info": null
    },
    {
        "title": "偈",
        "author": "释方会",
        "content": "云盖是事不如，说禅似吞栗蒲。\n若向此处会得，佛法天地悬殊。",
        "dynasty": "宋",
        "collection_info": null
    },
    {
        "title": "偈",
        "author": "释方会",
        "content": "释迦老子着跌，偷笑云盖乱说。\n虽然世界坦平，也是将勤补拙。",
        "dynasty": "宋",
        "collection_info": null
    },
    {
        "title": "偈",
        "author": "释方会",
        "content": "雪，雪，处处光辉明皎洁。\n黄河冻锁绝纤流，赫日光中须迸裂。\n须迸裂，那咤顶上吃蒺藜，金刚脚下流出血。",
        "dynasty": "宋",
        "collection_info": null
    },
    {
        "title": "句  其一",
        "author": "释方会",
        "content": "渔翁未掷钓，跃鳞衝浪来。",
        "dynasty": "宋",
        "collection_info": null
    },
    {
        "title": "句  其二",
        "author": "释方会",
        "content": "剑为不平离宝匣，药因救病出金瓶。",
        "dynasty": "宋",
        "collection_info": null
    },
    {
        "title": "送余姚知县陈最寺丞",
        "author": "郑戬",
        "content": "美渥卿为佐，清谈县得才。\n人从日边别，舟渡鑑中来。\n食案资鲑禀，公田剩酒材。\n秋余一凭槛，江海遍楼台。",
        "dynasty": "宋",
        "collection_info": null
    },
    {
        "title": "句",
        "author": "郑戬",
        "content": "春到不择地，石傍花自开。",
        "dynasty": "宋",
        "collection_info": null
    },
    {
        "title": "瀑布泉",
        "author": "陈肃",
        "content": "山高激迅湍，清振林下响。\n飞雪溅千岩，白虹垂万丈。\n来此坐移时，森然毛髪爽。",
        "dynasty": "宋",
        "collection_info": null
    },
    {
        "title": "桃源洞",
        "author": "陈肃",
        "content": "轻烟绿满溪，夭桃红夹岸。\n春风吹百花，香逐春风散。\n花落与花开，年光不知换。",
        "dynasty": "宋",
        "collection_info": null
    },
    {
        "title": "半山亭",
        "author": "陈肃",
        "content": "蹑屐上高山，亭在半山侧。\n猿鸟戏层台，烟霞含秀色。\n復知名利心，到此堪俱息。",
        "dynasty": "宋",
        "collection_info": null
    },
    {
        "title": "投龙潭",
        "author": "陈肃",
        "content": "流瀑落深潭，迭响如惊雷。\n跳波夹乱石，突兀寒如堆。\n潭上片云起，千山风雨来。",
        "dynasty": "宋",
        "collection_info": null
    },
    {
        "title": "七星杉",
        "author": "陈肃",
        "content": "峭石七星杉，凌云势森耸。\n月照林影寒，风起龙势动。\n高低松桧枝，环如众星拱。",
        "dynasty": "宋",
        "collection_info": null
    },
    {
        "title": "蔡经宅",
        "author": "陈肃",
        "content": "岩扉生翠霭，石壁凌朱霞。\n草木状多怪，鸾鹤归如家。\n谁嫌狡狯心，满地投丹砂。",
        "dynasty": "宋",
        "collection_info": null
    },
    {
        "title": "碧莲池",
        "author": "陈肃",
        "content": "爱此东南池，澄湛通泉脉。\n昔日碧莲根，香英今变白。\n颜色本神仙，霞衣无定格。",
        "dynasty": "宋",
        "collection_info": null
    },
    {
        "title": "流水池",
        "author": "陈肃",
        "content": "积水环巨石，石面如砥平。\n当知达者心，来此浮杯觥。\n酒中有贤圣，常愿娱闲情。",
        "dynasty": "宋",
        "collection_info": null
    },
    {
        "title": "蜡烛",
        "author": "孙復",
        "content": "六龙西走入崦嵫，寂寂华堂漏转时。\n一寸丹心如见用，便为灰烬亦无辞。",
        "dynasty": "宋",
        "collection_info": null
    },
    {
        "title": "八月十四夜",
        "author": "孙復",
        "content": "银汉无声露暗垂，玉蟾初上欲圆时。\n清樽素瑟宜先赏，明夜阴晴不可知。",
        "dynasty": "宋",
        "collection_info": null
    },
    {
        "title": "论学",
        "author": "孙復",
        "content": "冥观天地何云为，茫茫万物争蕃滋。\n羽毛鳞介各异趣，披攘攫搏纷相随。\n人亦其间一物尔，饿食渴饮无休时。\n苟非道义充其腹，何异鸟兽安鬚眉。\n人生在学勤始至，不勤求至无由期。\n孟轲荀卿扬雄氏，当时未必皆生知。\n因其钻仰久不已，遂入圣域争先驰。\n既学便当穷远大，勿事声病淫哇辞。\n斯文下衰吁已久，勉思驾说扶颠危。\n击喑驱聋明大道，身与姬孔为藩篱。\n是非丰顇若不学，慎无空使精神疲。",
        "dynasty": "宋",
        "collection_info": null
    },
    {
        "title": "中秋夜不见月",
        "author": "孙復",
        "content": "长记去年中秋玩月出草堂，冰轮直可鑑毫芒。\n是时家酿又新熟，呼童开席罗清觞。\n纤埃不起零露下，对此陶陶乐未央。\n自顾时逢尧舜世，上下清明无秽荒。\n吁嗟今夕何不幸，正逢屏翳恣猖狂。\n浮云左右争拥蔽，爱而不见涕沾裳。\n嫦娥无语缩头何处坐，胡不开口走诉上帝旁。\n立召飞廉举其职，驱除拥蔽扬清光。\n莹然高照遥天外，免教万国如瞽空伥伥。",
        "dynasty": "宋",
        "collection_info": null
    },
    {
        "title": "中秋歌",
        "author": "孙復",
        "content": "明月一岁中，影圆十二回。\n如何今夕裏，争赏罗樽罍。\n既爱盈盈色，更上高高台。\n人心莫如此，试为君言哉。\n月者水之精，秋者金之气。\n金水性相生，五行分其事。\n则知天地间，相感各以类。\n水得金还盛，月因秋更清。\n气类使之然，人谁不有情。\n可怜别夜色，一一皆销声。\n自昔诗家流，吟皆不到此。\n徒能状光彩，岂解原终始。\n冥搜讵有得，燥吻真何以。\n请看退翁歌，其的能中矣。",
        "dynasty": "宋",
        "collection_info": null
    },
    {
        "title": "中秋月  其一",
        "author": "孙復",
        "content": "度度思真赏，幽期邈始还。\n金行分此夜，桂子落何山。\n座席清风裏，人家灏气间。\n饮怀与吟兴，彻曙两非闲。",
        "dynasty": "宋",
        "collection_info": null
    },
    {
        "title": "中秋月  其二",
        "author": "孙復",
        "content": "十二度圆皆好看，就中圆极在中秋。\n前峰独上还吟翫，高兴多于庾亮楼。",
        "dynasty": "宋",
        "collection_info": null
    },
    {
        "title": "又赋十五夜月",
        "author": "孙復",
        "content": "清赏年年恐失期，人人不觉望中衰。\n素娥须信多灵药，长见婵娟似旧时。",
        "dynasty": "宋",
        "collection_info": null
    },
    {
        "title": "题相思铺壁",
        "author": "令狐挺",
        "content": "谁把相思号此河，塞垣车往来多。\n只应自古征人泪，洒向空川作浪波。",
        "dynasty": "宋",
        "collection_info": null
    },
    {
        "title": "寄嘉兴守令狐挺",
        "author": "张瑴",
        "content": "羡君席上碧云句，吟尽江南烟雨村。\n岂惜笙歌连夜醉，且看风物逐春新。\n花开花落何时尽，闲是闲非愁杀人。\n何似阳台云畔曲，细声拂拂下梁尘。",
        "dynasty": "宋",
        "collection_info": null
    },
    {
        "title": "句  其一",
        "author": "葛宫",
        "content": "翩翻燕子朱门静，狼藉梨花小院闲。",
        "dynasty": "宋",
        "collection_info": null
    },
    {
        "title": "句  其二",
        "author": "葛宫",
        "content": "西楼月上帘帘静，后苑花开院院香。",
        "dynasty": "宋",
        "collection_info": null
    },
    {
        "title": "偈",
        "author": "释省回",
        "content": "南番人泛船，塞北人摇舻。\n波斯入大唐，须弥山作舞。",
        "dynasty": "宋",
        "collection_info": null
    },
    {
        "title": "辞众偈",
        "author": "释省回",
        "content": "九十二光阴，分明对众说。\n远洞散寒云，幽窗度残月。",
        "dynasty": "宋",
        "collection_info": null
    },
    {
        "title": "送张无梦归天台",
        "author": "王从益",
        "content": "风驭去难留，将期汗漫游。\n入辞丹陛晓，重卧赤城秋。\n枕畔红霞合，门前瀑布流。\n龙车款太帝，鹤信寄浮丘。\n醉引青鸾曲，闲披白鹿裘。\n夜来胡蝶梦，先已到瀛洲。",
        "dynasty": "宋",
        "collection_info": null
    },
    {
        "title": "和梅公仪留题重光寺罗汉院赠宪上人",
        "author": "王益",
        "content": "晓剃吟髭雪半零，海窗曾咒钵龙醒。\n蚤知西竺能持法，应笑南僧不会经。\n云气昼闲侵麈柄，藓痕春老上铜瓶。\n近来禅观都无语，手指余花满寺庭。",
        "dynasty": "宋",
        "collection_info": null
    },
    {
        "title": "和梅公仪新繁县显曜院",
        "author": "王益",
        "content": "梵宇萧条白日长，苦空谭麈接藤床。\n云章酷爱休诗丽，莲柄慵思远社香。\n石髪雨梳鸡苑寂，风梭春织鹫山凉。\n劫灰心火销平尽，又听钟声下讲堂。",
        "dynasty": "宋",
        "collection_info": null
    },
    {
        "title": "留题清凉院",
        "author": "王益",
        "content": "背倚青峰面枕溪，濡毫新向壁间题。\n善根不挠金莲合，凈界无尘水月齐。\n会启苾蒭真乐境，花开檐卜远香畦。\n因思祖塔尝游处，更在龙蟠虎踞西。",
        "dynasty": "宋",
        "collection_info": null
    },
    {
        "title": "灵谷",
        "author": "王益",
        "content": "灵谷神仙宅，言归肆目新。\n山光远如画，秋色老于人。\n世俗棋争劫，人心海变尘。\n功成思范蠡，湖上一闲身。",
        "dynasty": "宋",
        "collection_info": null
    },
    {
        "title": "新繁县东湖瑞莲歌",
        "author": "王益",
        "content": "火云烁尽天幕腥，水光弄碧凉无声。\n荷华千柄拂烟际，杰然秀干骈双英。\n天敕少昊偏滋荣，宵零仙露饶金茎。\n袅袅飘风起天末，绿华珰佩来琤琤。\n觥觞式宴资击赏，何人掞藻飞笔精。\n越国亭亭八百里，木兰泛咏称明媚。\n争如锦水派繁江，孤根擢翠葩分腻。\n紫清合曜流霞晖，楚台无梦朝云飞。\n韩虢佳人新侍宠，温泉宫裏赐霞衣。\n赫赫曦阳在东井，珍房萃作皇家庆。\n流火初晨復毓灵，连璧更疑唐杰盛。\n眇观熙政接元和，嘉谷重荣田野歌。\n高宗昔庆刘仁表，五色卿云世甚少。\n我今取喻进德流，优哉祥莲出池沼。\n草莱泥滓俱弃捐，致君事业殊商皓。\n归作皋夔稷卨臣，同心一德翊华勋。",
        "dynasty": "宋",
        "collection_info": null
    },
    {
        "title": "睢阳五老图",
        "author": "胡瑗",
        "content": "始同优烈晚同闲，五福俱全戴角冠。\n典午山河遵大道，调元宗社对穹桓。\n羌夷谁敢窥中夏，朝士猜疑畏岁寒。\n肱股赓歌遗韵在，惟吾后进祇膺看。",
        "dynasty": "宋",
        "collection_info": null
    },
    {
        "title": "石壁",
        "author": "胡瑗",
        "content": "李白好溪山，浩荡旌川游。\n题诗汪氏壁，声动桃花洲。\n英辞逸无继，尔来三百秋。\n汪公亦蕃衍，宗支冠南州。\n其间新建居，林泉最清幽。\n竹声满道院，山光入书楼。\n仙气既飘飘，儒风亦悠悠。\n子孙多俊异，词行咸精修。\n我来至石壁，赏之不能休。\n酣味碧溪水，苦饮黄金瓯。\n因羡汪君居，復思汪君投。\n遇景清兴发，浩与天云浮。\n斐章异绣段，洒翰非银鈎。\n庶与谪仙诗，千古同风流。",
        "dynasty": "宋",
        "collection_info": null
    },
    {
        "title": "投机偈",
        "author": "释义怀",
        "content": "一二三四五六七，万仞峰头独足立。\n骊龙颔下夺明珠，一言勘破维摩诘。",
        "dynasty": "宋",
        "collection_info": null
    },
    {
        "title": "偈",
        "author": "释义怀",
        "content": "须弥顶上，不扣金钟。\n毕钵岩中，无人聚会。\n山僧倒骑佛殿，诸人反着草鞋。\n朝游檀特，暮到罗浮。\n拄杖针筒，自家收取。",
        "dynasty": "宋",
        "collection_info": null
    },
    {
        "title": "偈",
        "author": "释义怀",
        "content": "蜀魄连宵叫，鵽鳭终夜啼。\n圆通门大启，何事隔云泥。",
        "dynasty": "宋",
        "collection_info": null
    },
    {
        "title": "偈",
        "author": "释义怀",
        "content": "红日照扶桑，寒雪封华岳。\n三更过铁围，拶折骊龙角。",
        "dynasty": "宋",
        "collection_info": null
    },
    {
        "title": "书屏句",
        "author": "释义怀",
        "content": "三分光阴二早过，灵台一点不揩磨。\n区区逐日贪生去，唤不回头怎奈何。",
        "dynasty": "宋",
        "collection_info": null
    },
    {
        "title": "句",
        "author": "释义怀",
        "content": "衣穿瘦骨露，屋破看星眠。",
        "dynasty": "宋",
        "collection_info": null
    },
    {
        "title": "寄冲退处士章詧",
        "author": "释真一子",
        "content": "未遂山中吟，时闻世上音。\n笑言失真诠，尘秽浊神襟。\n归植南园芝，驰他北溟金。\n千日勤耕耘，自然生瑶琳。",
        "dynasty": "宋",
        "collection_info": null
    },
    {
        "title": "颂",
        "author": "释德遵",
        "content": "索火之机实快哉，藏锋妙用少人猜。\n要会我师亲的旨，红炉火尽不添柴。",
        "dynasty": "宋",
        "collection_info": null
    },
    {
        "title": "偈",
        "author": "诸葛赓",
        "content": "上天下地极高深，幻化无踪何处寻。\n山静白云归洞口，水清明月落波心。",
        "dynasty": "宋",
        "collection_info": null
    },
    {
        "title": "乞休得旨谢恩",
        "author": "诸葛赓",
        "content": "三疏陈情始放归，萧萧白髪解朝衣。\n未营别业王官谷，先驾扁舟严子矶。\n视草龙螭犹眷恋，还家鸥鹭自光辉。\n老臣恩遇知何极，梦到天门觐紫薇。",
        "dynasty": "宋",
        "collection_info": null
    },
    {
        "title": "归休亭  其一",
        "author": "诸葛赓",
        "content": "小筑危亭聚石淙，清溪环绕不通江。\n栽成傲骨梅千树，呼出栖云鹤一双。\n垂钓艇乘新涨水，摊书光借夕阳窗。\n勋名事事皆堪避，只有诗情未肯降。",
        "dynasty": "宋",
        "collection_info": null
    },
    {
        "title": "归休亭  其二",
        "author": "诸葛赓",
        "content": "日影初升竹半篙，一天晴色读离骚。\n凭栏对客浮樽斝，隔水听人正桔槔。\n拂去梁尘饯乳燕，扫归松栗煮秋涛。\n柴门正对青青柳，浪说新诗欲拟陶。",
        "dynasty": "宋",
        "collection_info": null
    },
    {
        "title": "归休亭  其三",
        "author": "诸葛赓",
        "content": "水国微茫境不凡，箨冠萝带芰荷衫。\n云归洞口鹿常卧，叶落巢门鸟自衔。\n采药道人过峭壁，汲泉童子下层岩。\n名山书卷封题处，多少烟霞护玉函。",
        "dynasty": "宋",
        "collection_info": null
    },
    {
        "title": "秋日得王介甫书",
        "author": "诸葛赓",
        "content": "数亩池塘一小亭，从容书札户常扃。\n闲开松菊花三径，时贮参苓酒一瓶。\n望去春痕青到水，飞来鳬羽白连汀。\n是谁日落吹长啸，犹有行人不忍听。",
        "dynasty": "宋",
        "collection_info": null
    },
    {
        "title": "句  其一",
        "author": "成锐",
        "content": "綵槛应无分，春风不借恩。",
        "dynasty": "宋",
        "collection_info": null
    },
    {
        "title": "句  其二",
        "author": "成锐",
        "content": "馨香虽有艷，栽植未逢人。",
        "dynasty": "宋",
        "collection_info": null
    },
    {
        "title": "句  其三",
        "author": "成锐",
        "content": "凭高看渐远，更上最高楼。",
        "dynasty": "宋",
        "collection_info": null
    },
    {
        "title": "诗一首",
        "author": "王轸",
        "content": "南篇司马青衫湿，北句郎官白髪生。\n堪与江黄永传唱，离骚经外此歌声。",
        "dynasty": "宋",
        "collection_info": null
    },
    {
        "title": "越中怀古",
        "author": "魏庭坚",
        "content": "句无亭下驻骖騑，鑑水寒光照客衣。\n张翠鄂君舟上去，浣纱西子网中归。\n禹祠草树空春色，秦望风烟半夕晖。\n王谢胜游何处问，茂林修竹尚依依。",
        "dynasty": "宋",
        "collection_info": null
    },
    {
        "title": "诗一首",
        "author": "路坦",
        "content": "百里传呼号录公，三年得替普天同。\n惟君四载过常例，更有何人继后风。",
        "dynasty": "宋",
        "collection_info": null
    },
    {
        "title": "题真空阁",
        "author": "李熙辅",
        "content": "括苍山上云，山好云亦好。\n可怜山下僧，看云不知老。",
        "dynasty": "宋",
        "collection_info": null
    },
    {
        "title": "梅仙山丹井",
        "author": "曹文姬",
        "content": "鹤驭云骈去不还，乱云深处旧仙坛。\n凿开天外长生地，炼出人间不死丹。",
        "dynasty": "宋",
        "collection_info": null
    },
    {
        "title": "送春",
        "author": "曹文姬",
        "content": "仙家无夏亦无秋，红日清风满翠楼。\n况有碧霄归路稳，可能同驾五云游。",
        "dynasty": "宋",
        "collection_info": null
    },
    {
        "title": "诗一首",
        "author": "任生",
        "content": "玉皇殿前掌书仙，一染尘心谪九天。\n莫怪浓香熏骨腻，霞衣曾惹御炉烟。",
        "dynasty": "宋",
        "collection_info": null
    },
    {
        "title": "瀑布",
        "author": "石延年",
        "content": "飞势挂岳顶，无时向此倾。\n玉虹垂地色，银汉落天声。\n万丈寒云湿，千岩暑气清。\n沧浪何足羡，就此濯尘缨。",
        "dynasty": "宋",
        "collection_info": null
    },
    {
        "title": "咏春",
        "author": "石延年",
        "content": "一气回元运，恩含万物深。\n阴阳造端数，天地发生心。\n有信来还逝，无私古到今。\n和风激遗畅，南转入薫琴。",
        "dynasty": "宋",
        "collection_info": null
    },
    {
        "title": "曹太尉西征",
        "author": "石延年",
        "content": "仁者虽无敌，王师尚有征。\n独乘金廏马，都领鐡林兵。\n肃气关河暮，屯烟部落晴。\n旗光秋烧合，甲色夜江横。\n士喜击中鼓，虏疑闻后钲。\n无私乃时雨，不杀是天声。\n濯濯前谁拒，堂堂彼自倾。\n寒踰博望塞，春宴隗嚣城。\n外使戎心伏，旁资帝道平。\n公还如画像，为赞学班生。",
        "dynasty": "宋",
        "collection_info": null
    },
    {
        "title": "赠刘潜归陶丘",
        "author": "石延年",
        "content": "丈夫未大用，身与仁义闲。\n可宜更聚散，风尘摧厥颜。\n君今归柯泽，路出梁宋间。\n芒砀有吾庐，亲老待我还。\n羡子先谐愿，思亲头鬓斑。\n韶光苦不再，沟水长潺湲。",
        "dynasty": "宋",
        "collection_info": null
    },
    {
        "title": "又",
        "author": "石延年",
        "content": "春老有时回，人老不再少。\n草白有时荣，髮白不再好。\n人生不如春，髮生不如草。\n可堪送别春草前，青春未老人先老。",
        "dynasty": "宋",
        "collection_info": null
    },
    {
        "title": "金乡张氏园亭",
        "author": "石延年",
        "content": "亭馆连城敌谢家，四时园色鬬眀霞。\n窗迎西渭封侯竹，地接东陵隐士瓜。\n乐意相关禽对语，生香不断树交花。\n纵游会约无留事，醉待参横月落斜。",
        "dynasty": "宋",
        "collection_info": null
    },
    {
        "title": "秋夕北楼",
        "author": "石延年",
        "content": "秋霁露华清带水，月眀天色白连河。\n夜阑澄影星微动，瑟瑟层飔上下波。",
        "dynasty": "宋",
        "collection_info": null
    },
    {
        "title": "小桃",
        "author": "石延年",
        "content": "生色深红绶带长，宫帘闲在井阑香。\n母家昇上瑶池品，先得春风半面妆。",
        "dynasty": "宋",
        "collection_info": null
    },
    {
        "title": "咏小桃",
        "author": "石延年",
        "content": "本分桃花寒食前，小桃长是上春天。\n二乔二赵俱倾国，女弟娇强意自先。",
        "dynasty": "宋",
        "collection_info": null
    },
    {
        "title": "送人游杭",
        "author": "石延年",
        "content": "激激霜风吹墨貂，男儿醉别气飘飘。\n五湖载酒期吴客，六代成诗倍楚桥。\n水荇渐青含晚意，江云初白向春娇。\n前秋亦拟钱塘去，共看龙山八月潮。",
        "dynasty": "宋",
        "collection_info": null
    },
    {
        "title": "春日楼上",
        "author": "石延年",
        "content": "水树春烟重，庭花午影圆。\n人边无限地，鸟外有余天。",
        "dynasty": "宋",
        "collection_info": null
    },
    {
        "title": "春阴",
        "author": "石延年",
        "content": "寒食少天色，春风多柳花。\n倚楼心目乱，不觉见栖鸦。",
        "dynasty": "宋",
        "collection_info": null
    },
    {
        "title": "榴花",
        "author": "石延年",
        "content": "王母庭前亲见栽，张骞偷得下天来。\n谁家巧妇残针线，一撮生红熨不开。",
        "dynasty": "宋",
        "collection_info": null
    },
    {
        "title": "偶成",
        "author": "石延年",
        "content": "力振前文觉道孤，耻同流辈论荣枯。\n动非仁义何如静，得见机关不似无。\n孔孟也应轻管晏，皋夔未必失唐虞。\n侯王重问吾何有，且自低心混世儒。",
        "dynasty": "宋",
        "collection_info": null
    },
    {
        "title": "首阳",
        "author": "石延年",
        "content": "逊国同来访圣谟，适观争国誓师徒。\n耻生汤武干戈日，寜死唐虞揖让区。\n大义充身安是饿，清魂有所未应无。\n始终天地亡前后，名骨虽双此行孤。",
        "dynasty": "宋",
        "collection_info": null
    },
    {
        "title": "寄尹师鲁",
        "author": "石延年",
        "content": "十年一梦花空委，依旧河山损桃李。\n鴈声北去燕南飞，高楼日日春风裏。\n眉黛石州山对起，娇波泪落妆如洗。\n汾河不断天南流，天色无情淡如水。",
        "dynasty": "宋",
        "collection_info": null
    },
    {
        "title": "题赵平叔豹隐堂",
        "author": "石延年",
        "content": "熊非清渭逢何暮，龙卧南阳去不还。\n年少官游今郡守，蔚然惟在立谈间。",
        "dynasty": "宋",
        "collection_info": null
    },
    {
        "title": "登第后被黜戏作",
        "author": "石延年",
        "content": "无才且作三班借，请俸争如录事参。\n从此免称乡贡进，且须走马东西南。",
        "dynasty": "宋",
        "collection_info": null
    },
    {
        "title": "过内官孙可久别业赋赠",
        "author": "石延年",
        "content": "南北占河润，幽深在禁城。\n迭山知远意，辞俸买闲名。\n闭户断蛛网，折花移鸟声。\n谁人识高趣，朝野石渠生。",
        "dynasty": "宋",
        "collection_info": null
    },
    {
        "title": "古松",
        "author": "石延年",
        "content": "直气森森耻屈盘，铁衣生涩紫鳞干。\n影摇千尺龙蛇动，声撼半天风雨寒。\n苍藓静缘离石上，绿萝高附入云端。\n报言帝座抡才者，便作明堂一柱看。",
        "dynasty": "宋",
        "collection_info": null
    },
    {
        "title": "筹笔驿",
        "author": "石延年",
        "content": "汉室亏皇象，干坤未即寜。\n奸臣与逆子，摇岳復翻溟。\n权表分江域，曹袁鬬夏垌。\n虎奔咸逐逐，龙卧独冥冥。\n从众非无术，欺孤乃不经。\n惟思恢正道，直起復炎灵。\n管乐韬方略，关徐骇观听。\n一言俄逆至，三顾已忘形。\n南既清蛮土，东期赤魏庭。\n出师功自着，治国志谁铭。\n历劫兵如水，临秦策若瓴。\n举声将溃虏，横势欲逾泾。\n仲达耻巾帼，辛毗严壁扃。\n可烦亲细务，遽见堕长星。\n战地悲陵谷，来贤赏德刑。\n意中流水远，愁外旧山青。\n想像音徽在，侵寻毛骨醒。\n迟留慕英气，沉叹抚青萍。",
        "dynasty": "宋",
        "collection_info": null
    },
    {
        "title": "寄题上虞苏簿凝虚馆",
        "author": "石延年",
        "content": "越基擅岩壑，虚馆择其尤。\n丹甍煜孤飞，灵景邈四周。\n山高晴若阴，洞寒夏如秋。\n锦幄揽花发，玉环渠水流。\n闲卧真吏隐，乍登乃仙游。\n居之宜民思，毋为兹宇羞。",
        "dynasty": "宋",
        "collection_info": null
    },
    {
        "title": "红梅",
        "author": "石延年",
        "content": "梅好唯伤白，今红是绝奇。\n认桃无绿叶，辨杏有青枝。\n烘笑从人赠，酡颜任笛吹。\n未应娇意急，发赤怒春迟。",
        "dynasty": "宋",
        "collection_info": null
    },
    {
        "title": "文种墓",
        "author": "石延年",
        "content": "至忠惜甘死，越塞一坟孤。\n句践非王者，陶朱亦丈夫。\n碑经山烧断，树带海潮枯。\n泉下伍员辈，相逢相弔无。",
        "dynasty": "宋",
        "collection_info": null
    },
    {
        "title": "莺",
        "author": "石延年",
        "content": "何处传新咔，间关出建章。\n至清无奈玉，更巧莫如簧。\n谷口凄寒甚，花阴淑景长。\n上林栖处稳，慎勿近雕梁。",
        "dynasty": "宋",
        "collection_info": null
    },
    {
        "title": "灯花",
        "author": "石延年",
        "content": "迴鳞抱双蒂，倒凤吐丹荣。\n冰宇寒生晕，风疏动有声。\n烬垂金藕细，影透玉荷清。\n斗帐依东壁，谁人梦不成。",
        "dynasty": "宋",
        "collection_info": null
    },
    {
        "title": "润州狠石",
        "author": "石延年",
        "content": "水光浮柱础，天影带楼台。\n触石云孤起，吹潮雨四来。",
        "dynasty": "宋",
        "collection_info": null
    },
    {
        "title": "赠人",
        "author": "石延年",
        "content": "六符摇斗极，八座冠文章。\n规宪存中府，勋庸入太常。",
        "dynasty": "宋",
        "collection_info": null
    },
    {
        "title": "丛菊",
        "author": "石延年",
        "content": "风劲香逾远，天寒色更鲜。\n秋天买不断，无意学金钱。",
        "dynasty": "宋",
        "collection_info": null
    },
    {
        "title": "送郑十学士戬通理越州",
        "author": "石延年",
        "content": "宸命陪分竹，仙资贵珥彤。\n入辞中殿閟，出贰式廉雄。\n过楚前封近，还吴旧业空。\n江山復清思，莼脍起高风。\n海阔悲秦望，陵荒嘆禹功。\n楼澄鑑湖北，地险雪涛东。\n稽壑飞泉石，台基下桂丛。\n风流好吟醉，王谢有余宫。",
        "dynasty": "宋",
        "collection_info": null
    },
    {
        "title": "和枢密侍郎因看海棠忆禁苑此花最盛",
        "author": "石延年",
        "content": "君看海棠格，羣花品讵同。\n娇娆情自富，萧散艷非穷。\n蒨縠班吴苑，新罗碎蜀宫。\n锦窼杯裏影，绣段隟前烘。\n心乱香无数，茎柔动满丛。\n意分巫峡雨，腰繫汉台风。\n盛若霞藏日，鲜于血酒空。\n高低千点赤，深浅半开红。\n妆指朱纔布，膏唇檀更融。\n色娇无可压，体瘦不成丰。\n枝重轻浮外，苞疏密间中。\n难胜蜂不定，易入蝶能通。\n杜甫句何略，薛能诗未工。",
        "dynasty": "宋",
        "collection_info": null
    },
    {
        "title": "咏梅",
        "author": "石延年",
        "content": "柔梢繁白玉钿封，忍尽娇心恨几重。\n姑射真人冰作体，广寒仙女月为容。\n江南春信香犹在，楼上晨妆粉不供。\n可惜东风晴未暖，洛川流雪更无踪。",
        "dynasty": "宋",
        "collection_info": null
    },
    {
        "title": "送则师归越",
        "author": "石延年",
        "content": "归里悬心復苦形，生涯蓑笠伴铜瓶。\n鱼随洗钵衝遗粒，龙倚移舟识唪经。\n佛庙春游湖树暗，神涛晴渡越峰青。\n高才不独江山助，王谢风流旧有灵。",
        "dynasty": "宋",
        "collection_info": null
    },
    {
        "title": "南朝",
        "author": "石延年",
        "content": "南朝人物尽清贤，不是风流即放言。\n三百年间却堪笑，绝无人可定中原。",
        "dynasty": "宋",
        "collection_info": null
    },
    {
        "title": "真定怀古",
        "author": "石延年",
        "content": "光武经营业未兴，王郎兵革暂凭陵。\n须知后汉功臣力，不及滹沱一片冰。",
        "dynasty": "宋",
        "collection_info": null
    },
    {
        "title": "咏柳",
        "author": "石延年",
        "content": "天下风流无绿杨，一春生意别离乡。\n柔根恐是离肠结，未折长条先断肠。",
        "dynasty": "宋",
        "collection_info": null
    },
    {
        "title": "题萱花",
        "author": "石延年",
        "content": "移萱树之背，丹霞间金色。\n我有忧民心，对君忘不得。",
        "dynasty": "宋",
        "collection_info": null
    },
    {
        "title": "题蓼花",
        "author": "石延年",
        "content": "深浅霜前后，应同旧渚红。\n羣芳坐衰歇，日日舞秋风。",
        "dynasty": "宋",
        "collection_info": null
    },
    {
        "title": "思归乐",
        "author": "石延年",
        "content": "匹马驱驰事薄游，异乡触目动牵愁。\n春禽劝我归休去，争奈功名未放休。",
        "dynasty": "宋",
        "collection_info": null
    },
    {
        "title": "秋蝶",
        "author": "石延年",
        "content": "飞近素霜时灭没，去衔红叶共悠扬。\n花心何处无休歇，秋蝶双翎花树荒。",
        "dynasty": "宋",
        "collection_info": null
    },
    {
        "title": "七夕",
        "author": "石延年",
        "content": "云意不交天更阔，星光不动汉空流。\n素娥青女曾无匹，霜月亭亭各自愁。",
        "dynasty": "宋",
        "collection_info": null
    },
    {
        "title": "咏雪",
        "author": "石延年",
        "content": "台上魂消犹似蝶，楼中妆暖不成梅。\n乱初瑶水冰先释，试伴琼林萼并开。",
        "dynasty": "宋",
        "collection_info": null
    },
    {
        "title": "送穷",
        "author": "石延年",
        "content": "世人贪利意非均，交送穷愁与底人。\n穷鬼无归于我去，我心忧道不忧贫。",
        "dynasty": "宋",
        "collection_info": null
    },
    {
        "title": "拟赠郡守",
        "author": "石延年",
        "content": "龙节分江国，仙关闭海篷。\n酒船李翰苑，诗笔谢康公。\n去驿二千外，专城四十中。",
        "dynasty": "宋",
        "collection_info": null
    },
    {
        "title": "牡丹",
        "author": "石延年",
        "content": "春风晴昼起浮光，玉作肌肤罗作裳。\n独步世无吴苑艷，浑身天与汉宫香。\n一生多怨终羞语，未剪相思已断肠。",
        "dynasty": "宋",
        "collection_info": null
    },
    {
        "title": "莲花",
        "author": "石延年",
        "content": "含情默默向层漪，语语幽怀定未知。\n洛浦微波长映步，汉宫香水不濡肌。\n心通几点韬光藕，肠结千回託乱丝。",
        "dynasty": "宋",
        "collection_info": null
    },
    {
        "title": "下第集句",
        "author": "石延年",
        "content": "一生不得文章力，欲上青云未有因。\n圣主不劳千里召，嫦娥何惜一枝春。\n凤凰诏下虽沾命，豺虎丛中也立身。\n啼得血流无用处，朱衣骑马是何人。",
        "dynasty": "宋",
        "collection_info": null
    },
    {
        "title": "偶成",
        "author": "石延年",
        "content": "年去年来来去忙，为他人作嫁衣裳。\n仰天大笑出门去，独对春风舞一场。",
        "dynasty": "宋",
        "collection_info": null
    },
    {
        "title": "调二举子",
        "author": "石延年",
        "content": "司空怜汝汝须知，月下敲门更有谁。\n叵耐一双穷相眼，得便宜是落便宜。",
        "dynasty": "宋",
        "collection_info": null
    },
    {
        "title": "墨竹",
        "author": "石延年",
        "content": "昭阳雨过笼斜日，长信风来扫落花。\n无限春情与春恨，几条分在后妃家。",
        "dynasty": "宋",
        "collection_info": null
    },
    {
        "title": "牡丹",
        "author": "石延年",
        "content": "缥叶湘丛照碧栏，几春都未见殷鲜。\n栽培不得华腴地，岂是区东君用意偏。",
        "dynasty": "宋",
        "collection_info": null
    },
    {
        "title": "樱桃",
        "author": "石延年",
        "content": "蔗浆寒上器，羊酪冰中厨。\n细碎榴非匹，寻常荔可奴。\n还当生林下，笋食废朝餔。",
        "dynasty": "宋",
        "collection_info": null
    },
    {
        "title": "芦",
        "author": "石延年",
        "content": "瘦碧两三茎，萧萧雨又晴。\n江湖未归客，不忍听秋声。",
        "dynasty": "宋",
        "collection_info": null
    },
    {
        "title": "松二首  其一",
        "author": "石延年",
        "content": "菌生枝上雨，龙起穴中雷。\n怪影漫溪侧，寒根缠石回。",
        "dynasty": "宋",
        "collection_info": null
    },
    {
        "title": "松二首  其二",
        "author": "石延年",
        "content": "城郭人家岁寒木，桧柏森森映化屋。\n青松介僻不入城，野性特嫌尘土辱。",
        "dynasty": "宋",
        "collection_info": null
    },
    {
        "title": "竹",
        "author": "石延年",
        "content": "擢翠向人孤，潭潭省署虚。\n雨余秋更晚，风月共萧疏。",
        "dynasty": "宋",
        "collection_info": null
    },
    {
        "title": "韩希祖隐君武威",
        "author": "石延年",
        "content": "方瞳神已满，毋死变霜毛。\n道味山中澹，诗情事外高。\n醉狂玄鹤舞，闲卧白驴豪。\n吾素存微尚，他年亦尔曹。",
        "dynasty": "宋",
        "collection_info": null
    },
    {
        "title": "句  其一",
        "author": "石延年",
        "content": "月如无恨月长圆。",
        "dynasty": "宋",
        "collection_info": null
    },
    {
        "title": "句  其二",
        "author": "石延年",
        "content": "震出坤柔变，干成太极虚。",
        "dynasty": "宋",
        "collection_info": null
    },
    {
        "title": "句  其三",
        "author": "石延年",
        "content": "檐垂冰筯晴先滴，草屈金鈎绿未回。",
        "dynasty": "宋",
        "collection_info": null
    },
    {
        "title": "句  其四",
        "author": "石延年",
        "content": "蝶遗粉翼轻难拾，鹤坠霜毛散未抟。",
        "dynasty": "宋",
        "collection_info": null
    },
    {
        "title": "句  其五",
        "author": "石延年",
        "content": "多少楼台好风月，乐声香气更无空。",
        "dynasty": "宋",
        "collection_info": null
    },
    {
        "title": "句  其六",
        "author": "石延年",
        "content": "天醉笙歌外，风香罗绮余。",
        "dynasty": "宋",
        "collection_info": null
    },
    {
        "title": "句  其七",
        "author": "石延年",
        "content": "孔雀罗衫窄窄裁，珠襦微露凤头鞋。",
        "dynasty": "宋",
        "collection_info": null
    },
    {
        "title": "句  其八",
        "author": "石延年",
        "content": "孟郊天地窄，杨朱歧路多。",
        "dynasty": "宋",
        "collection_info": null
    },
    {
        "title": "句  其九",
        "author": "石延年",
        "content": "后庭兰蕙寒无色，虚阁图书夕有尘。",
        "dynasty": "宋",
        "collection_info": null
    },
    {
        "title": "句  其一○",
        "author": "石延年",
        "content": "月落松陵晓，风生笠泽秋。",
        "dynasty": "宋",
        "collection_info": null
    },
    {
        "title": "句  其一一",
        "author": "石延年",
        "content": "春菜红牙□，春盘黄雀花。",
        "dynasty": "宋",
        "collection_info": null
    },
    {
        "title": "句  其一二",
        "author": "石延年",
        "content": "台高地迥出天半，瞭见皇都十里春。",
        "dynasty": "宋",
        "collection_info": null
    },
    {
        "title": "句  其一三",
        "author": "石延年",
        "content": "行人晚更急，归鸟夕无行。",
        "dynasty": "宋",
        "collection_info": null
    },
    {
        "title": "句  其一四",
        "author": "石延年",
        "content": "天寒河影淡，山冻瀑声微。",
        "dynasty": "宋",
        "collection_info": null
    },
    {
        "title": "句  其一五",
        "author": "石延年",
        "content": "水尽天不尽，人在天尽头。",
        "dynasty": "宋",
        "collection_info": null
    },
    {
        "title": "句  其一六",
        "author": "石延年",
        "content": "弋下失溟鸿，网细遗巨鲲。",
        "dynasty": "宋",
        "collection_info": null
    },
    {
        "title": "句  其一七",
        "author": "石延年",
        "content": "中散向人疏懒甚，步兵因酒过差多。",
        "dynasty": "宋",
        "collection_info": null
    },
    {
        "title": "句  其一八",
        "author": "石延年",
        "content": "尽日携樽芳树下，何须佳醖得途林。",
        "dynasty": "宋",
        "collection_info": null
    },
    {
        "title": "句  其一九",
        "author": "石延年",
        "content": "叶嫩藏修节，苞遗出绀肤。",
        "dynasty": "宋",
        "collection_info": null
    },
    {
        "title": "句  其二○",
        "author": "石延年",
        "content": "旁迷绿虫挂，近识翠禽呼。",
        "dynasty": "宋",
        "collection_info": null
    },
    {
        "title": "句  其二一",
        "author": "石延年",
        "content": "蛇露根穿岭，龙眠影在潭。",
        "dynasty": "宋",
        "collection_info": null
    },
    {
        "title": "句  其二二",
        "author": "石延年",
        "content": "水活冰无日，枝柔树有春。",
        "dynasty": "宋",
        "collection_info": null
    },
    {
        "title": "句  其二三",
        "author": "石延年",
        "content": "海云含雨重，江树带蝉疏。",
        "dynasty": "宋",
        "collection_info": null
    },
    {
        "title": "句  其二四",
        "author": "石延年",
        "content": "平芜远更绿，斜日寒无辉。",
        "dynasty": "宋",
        "collection_info": null
    },
    {
        "title": "句  其二五",
        "author": "石延年",
        "content": "几为物象添诗僻。",
        "dynasty": "宋",
        "collection_info": null
    },
    {
        "title": "句  其二六",
        "author": "石延年",
        "content": "繁萼香琼乱，残英绛雪遗。",
        "dynasty": "宋",
        "collection_info": null
    },
    {
        "title": "句  其二七",
        "author": "石延年",
        "content": "更被阴晴长睡魔。",
        "dynasty": "宋",
        "collection_info": null
    },
    {
        "title": "句  其二八",
        "author": "石延年",
        "content": "苔矶清镜裏。",
        "dynasty": "宋",
        "collection_info": null
    },
    {
        "title": "句  其二九",
        "author": "石延年",
        "content": "林泉是四邻。",
        "dynasty": "宋",
        "collection_info": null
    },
    {
        "title": "句  其三○",
        "author": "石延年",
        "content": "小萼裁成绛腊匀。",
        "dynasty": "宋",
        "collection_info": null
    },
    {
        "title": "小隐园诗",
        "author": "谢绛",
        "content": "仆本尘外士，功名若毫一。\n因寻小园隐，忽见羣芳发。\n昔梦宛可记，灵契方兹达。\n会须挂朝缨，归弄岩前月。",
        "dynasty": "宋",
        "collection_info": null
    },
    {
        "title": "双松亭",
        "author": "谢绛",
        "content": "筑居喜物外，披径穷木末。\n层阜绕襟带，澄江见毫髪。\n芬芬山蜜熟，决决春泉活。\n林梢闪猿陨，石罅愸衔月。\n坐长百虑寂，望远孤兴发。\n何必较万殊，吾自师吾达。",
        "dynasty": "宋",
        "collection_info": null
    },
    {
        "title": "答梅圣俞问隐",
        "author": "谢绛",
        "content": "圣俞一幅书，间我小隐居。\n小隐讵有异，筑室数亩余。\n岩壑不峻崒，田园非美腴。\n所欲近丘墓，岁时来扫除。\n先人梦读史，尊道本圣徒。\n绝笔于此诗，子孙无忽诸。\n刻石置中堂，且使过者趋。\n题牓为服训，义取铭盘盂。\n后岭双松亭，径术何逶迂。\n下临富春渚，万象生有无。\n东偏作草舍，可以施琴壶。\n门前碧塘水，万本栽荷蕖。\n风来触香气，长着人衣裾。\n澄水泱泱流，黍稻可勿枯。\n柔桑及美果，种广莫记株。\n涧草不识名，野禽多异呼。\n坐此易岁晏，自与人世疏。\n在昔东陵侯，瓜壠犹亲锄。\n杨恽谢九列，种豆南山隅。\n余尝有此志，来者安敢诬。\n诛茅实张本，解组当后图。\n是时考槃赋，从我者骓欤。\n近来傅越石，趣尚若不殊。\n傥闻丘樊往，不顾升斗储。\n如君美才具，日月升云衢。\n安敢预招挽，粗自陈其愚。",
        "dynasty": "宋",
        "collection_info": null
    },
    {
        "title": "送余姚知县陈最寺丞  其一",
        "author": "谢绛",
        "content": "稍过山阴接甬东，正当两国画屏中。\n岩巓僧井通江水，门外商帆落海风。\n尽日挥弦无一事，平时推毂有诸公。\n此行绝胜人人羡，莫恨犹怀五两铜。",
        "dynasty": "宋",
        "collection_info": null
    },
    {
        "title": "送余姚知县陈最寺丞  其二",
        "author": "谢绛",
        "content": "愧君来款关，话别憩林间。\n不待风销暑，聊因酒发颜。\n沧洲即欲往，清躅暂容攀。\n居者羡行者，寄声思越山。",
        "dynasty": "宋",
        "collection_info": null
    },
    {
        "title": "联句",
        "author": "谢绛",
        "content": "古木含清吹，池上增晚凉。\n余怀本达旷，联此傲羲皇。\n孤鸥可与狎，幽岸足以觞。\n幸有彭泽酒，便同永嘉堂。\n潘生起为寿，王子齐陈章。\n林端见新月，草际闻寒螀。\n照水萤影乱，拂筵蓼花香。\n徘徊恋嘉境，坐使归兴忘。",
        "dynasty": "宋",
        "collection_info": null
    },
    {
        "title": "洛中冬夕道话有怀善慧大士联句",
        "author": "谢绛",
        "content": "彼有上人者，妙谈心所降。\n达空知不二，观行本无双。\n久阻飘花席，因思响雪窗。\n社中虽得远，方外自非庞。\n梦幻惭他劫，风尘厌此邦。\n终期亲道树，何必忆重江。",
        "dynasty": "宋",
        "collection_info": null
    },
    {
        "title": "约游西溪信马不觉行过据鞍联句",
        "author": "谢绛",
        "content": "有意访西溪，顺涂吟思迷。\n及兹询野老，已恨过芳蹊。\n醉客但多兴，幽禽空自啼。\n无由驻金勒，林表日光低。",
        "dynasty": "宋",
        "collection_info": null
    },
    {
        "title": "马上口占送九舅入京城亲联句",
        "author": "谢绛",
        "content": "之子洛中来，芳樽喜暂开。\n人夸阿连少，吾愧士衡才。\n丹阙凤皇去，清川鸿雁回。\n都门春色美，相送思悠哉。",
        "dynasty": "宋",
        "collection_info": null
    },
    {
        "title": "玉麈尾寄傅尉越石联句",
        "author": "谢绛",
        "content": "斋中独何物，持之想见君。\n惟兹玉麈尾，信美而有文。\n夫之善谈道，亹亹词如云。\n在握昔同色，倾坐今离羣。\n况託怀袖好，曾亲蕙兰熏。\n常许助闲放，于焉探典坟。\n既乃阻清燕，復屈驱虻蚊。\n自殊白团扇，未畏秋叶纷。",
        "dynasty": "宋",
        "collection_info": null
    },
    {
        "title": "风瑟联句",
        "author": "谢绛",
        "content": "窍竹漏天风，张弦拟峄桐。\n佳名从此得，妙响未曾穷。\n夜静危台上，人闲皎月中。\n依依听不足，秋露满兰丛。",
        "dynasty": "宋",
        "collection_info": null
    },
    {
        "title": "来燕堂联句",
        "author": "谢绛",
        "content": "贤侯谢郡归，从游乐吾党。\n林泉富余地，卜筑疏陈莽。\n是时春正中，来燕音下上。\n若贺大厦成，喜留众宾赏。\n得名因笑谈，挥墨粲题榜。\n所夸贤豪盛，岂上池榭广。\n人心乐且闲，鸟意颉而颃。\n吟罇敞花轩，醉枕酣风幌。\n轻云薄藻栋，初日丽珠网。\n红袂生暗香，清弦泛余响。\n林深隐飞盖，岸曲迟去桨。\n波光栏槛明，竹气衣巾爽。\n虚容凉樾入，影与文涟荡。\n晨飈转绿蕙，夕雨滋膏壤。\n嘉辰喜盍朋，命驾期屡往。\n觞咏陶淑真，世俗岂吾仿。\n得以为胜游，萧然散烦想。\n公子固好士，世德復可像。\n今此大基构，不图专奉养。\n美哉风流存，来叶足师仰。",
        "dynasty": "宋",
        "collection_info": null
    },
    {
        "title": "句  其一",
        "author": "谢绛",
        "content": "王貌闲如鹤，黄吟苦似猿。",
        "dynasty": "宋",
        "collection_info": null
    },
    {
        "title": "句  其二",
        "author": "谢绛",
        "content": "秋波下南浦，晓气望西山。",
        "dynasty": "宋",
        "collection_info": null
    },
    {
        "title": "题溪口广慈寺",
        "author": "钱彦远",
        "content": "寺跨长溪山四回，杉松微径尽莓苔。\n门前潮上不须看，常恐尘埃随水来。",
        "dynasty": "宋",
        "collection_info": null
    },
    {
        "title": "山中",
        "author": "释秘演",
        "content": "结茅邻水石，澹寂益闲吟。\n久雨寒蝉少，空山落叶深。\n危楼乘月上，远寺听钟寻。\n昨得江僧信，期来此息心。",
        "dynasty": "宋",
        "collection_info": null
    },
    {
        "title": "淮上",
        "author": "释秘演",
        "content": "危桥当古寺，闲倚喜同僧。\n极浦霁秋雨，扁舟明夜灯。\n风沈入语远，潮涨月华昇。\n万事空凝念，其如总未能。",
        "dynasty": "宋",
        "collection_info": null
    },
    {
        "title": "贾希德",
        "author": "释秘演",
        "content": "山东持木铎，高识世难羣。\n览照惊秋鬓，看碑见旧文。\n救时曾抗牍，退迹欲眠云。\n帐外横经者，清朝已立勋。",
        "dynasty": "宋",
        "collection_info": null
    },
    {
        "title": "寄四明教主",
        "author": "释秘演",
        "content": "古疏传深旨，清流照瘦颜。\n四方来问道，半世不离山。\n养鹤怜终洁，看云许共闲。\n仍闻焚幻质，几欲别人间。",
        "dynasty": "宋",
        "collection_info": null
    },
    {
        "title": "示光化军寺壁",
        "author": "释秘演",
        "content": "万家云树水边州，千里秋风一锡游。\n晚渡无人过疏雨，乱峰寒翠入西楼。",
        "dynasty": "宋",
        "collection_info": null
    },
    {
        "title": "洛阳春",
        "author": "释秘演",
        "content": "雨霁园林宿霭微，暖风迟日荐芳菲。\n池蒲露剑惊鱼跃，帘额翻波碍鸟飞。\n好景正繁春未半，小桃初放蝶仍稀。\n闲中两两高阳辈，醉泥东君夜不归。",
        "dynasty": "宋",
        "collection_info": null
    },
    {
        "title": "游古观",
        "author": "释秘演",
        "content": "参差宫殿倚青天，一别重来四十年。\n老桧挂巢时有鹤，乱云藏洞久无仙。\n春移草色抽新带，雨养苔痕压旧钱。\n两两相逢皆不合，落花流水石炉烟。",
        "dynasty": "宋",
        "collection_info": null
    },
    {
        "title": "和同志",
        "author": "洪圣保",
        "content": "一箇岩宽万物周，尘中扰扰到无由。\n侬家尽有居山意，问着依前隔数州。",
        "dynasty": "宋",
        "collection_info": null
    },
    {
        "title": "过吴江",
        "author": "王贽",
        "content": "吴江秋水灌平湖，水阔烟深恨有余。\n因想季鹰当日事，归来未必为莼鲈。",
        "dynasty": "宋",
        "collection_info": null
    },
    {
        "title": "和蒋颍叔泾溪",
        "author": "余良肱",
        "content": "画舸夷犹紫翠间，暮云如扫月如环。\n三山六刺须臾过，恰似严陵七里滩。",
        "dynasty": "宋",
        "collection_info": null
    },
    {
        "title": "雪后游琅邪山联句",
        "author": "刁绎",
        "content": "南溪约幽寻，西岭极遐观。\n初阳色朦胧，残雪光汗漫。\n相望楼殿间，宛在云霄半。\n泉声减琤淙，山势欲飞窜。\n岩寒雨花霏，谷暖烟絮乱。\n幽鸟度乔林，惊猿折枯干。\n决决涨溪流，辉辉披野岸。\n兰芽吐尚微，冰乳凝未泮。\n佛屋对峰尖，禅庵倚崖断。\n轩窗爱虚豁，赤白从漫漶。\n行敲玉玲琅，松溜珠璀璨。\n寜将琼砾分，未省兰蒿判。\n行幽兔迹深，瞩远鸦翅缓。\n登宜阮孚屐，隐称嵇康锻。\n结游贤躅多，镵石清诗烂。\n极目穷跻攀，投隙违羁绊。\n荣观太帝书，暂憇飞仙馆。\n石立翠屏张，霞收丹锦散。\n觇坐客炉拥，负暄僧衲换。\n选胜唯务得，陟危寜復惮。\n谁乘泛海槎，直欲傍银汉。\n况有凌云才，何妨举风翰。\n景多苦冥搜，欢觧惬佳玩。\n乃情慰悬想，昔传非谩谰。\n题舆真莫俦，刻烛愧非伴。\n玉局共藏机，瑶琴越操缦。\n谣谚喜年丰，评文同月旦。\n大笔肆滂葩，小巫成泚汗。\n造适寓林泉，贪萦任冰炭。\n通侻去末礼，从容占奇段。\n促节歌更新，衔杯酌无筭。\n敢谓良会难，堪为画图看。\n感慨非独醒，赓酬毎三嘆。\n翔步虽异途，清懽归一贯。\n洒落似青冥，拘挛岂狴犴。\n绝顶所见稀，清狂兹兴罕。\n立饫谢珍鲜，行庖后樵爨。\n唯恐三节来，难留千骑駻。\n何时金鳌客，重亲玉皇案。\n迴首念斯游，驰精杳无畔。",
        "dynasty": "宋",
        "collection_info": null
    },
    {
        "title": "滁上间日阴晴联句",
        "author": "刁绎",
        "content": "阴晴淮海气何殊，一昔风光互惨舒。\n大块养春禆造化，繁云间日蔽居诸。\n暖回沙碛催来鴈，寒彻冰池怯上鱼。\n山色晦明如代谢，花枝凉曝似相于。\n朝暾忽荡川原净，夕翳还笼井落疏。\n快适得朋酾醁酒，困眠无兴读残书。\n虹霞灼灼飞琳馆，烟霭蒙蒙袭隼旟。\n定与物情均燥湿，殆非星好有盈虚。\n连空雪意迷高桞，遶舍阳和坼嫩蔬。\n林外昏鸦啼野尽，城头新月上帘初。",
        "dynasty": "宋",
        "collection_info": null
    },
    {
        "title": "雨后城上种蜀葵效辘轳体联句",
        "author": "刁绎",
        "content": "不惮移根远，姑怜向日姿。\n春风从自得，夜雨况相资。\n敏速飞霜镢，婆娑拥碧枝。\n幽葩兹有待，杂卉漫多奇。\n野藿非余尙，庭兰盍尔知。\n倾心安所守，卫足岂其私。\n得地何妨徙，干霄固可疑。\n采幢须夏节，绿饼与秋期。\n莫以藂生陋，唯其秀出宜。\n迁非拔茅进，爱岂揠苖为。\n色解凌溪锦，花应当酒巵。\n遶栏窠尙小，傍砌影犹卑。\n援护情宜倍，栽培力已施。\n桃蹊容烂熳，竹径耸参差。\n不待毛嫱妬，何嫌鲁相辞。\n土培忧压嫩，竹插为扶欹。\n疏密齐行列，芳华递疾迟。\n纤茎簪间导，繁蘂珥交垂。\n恐践禽须逐，防侵草必夷。\n养完先固本，采折俟乘时。\n屡戒园夫守，频烦墨客窥。\n拾来同地芥，吟就比江蓠。\n泛与萧蒿长，偏饶雨露滋。\n何如君子德，修直任荣衰。",
        "dynasty": "宋",
        "collection_info": null
    },
    {
        "title": "春集东园赋得翠字",
        "author": "刁约",
        "content": "託载东城隅，选胜名园地。\n不问主人来，聊适寻春意。\n簪花照席光，藉草连袍翠。\n烟霏远树迷，风腊繁英坠。\n促行潋滟觞，少驻雍容骑。\n四者信难并，安敢辞沉醉。",
        "dynasty": "宋",
        "collection_info": null
    },
    {
        "title": "使契丹戏作",
        "author": "刁约",
        "content": "押燕移离毕，看房贺跋支。\n饯行三匹裂，密赐十貔貍。",
        "dynasty": "宋",
        "collection_info": null
    },
    {
        "title": "游五洩山",
        "author": "刁约",
        "content": "西源穷尽到东源，直注层崖五磴泉。\n真境无繇追汗漫，胜游聊得弄潺湲。\n风生虎啸层岩底，月上猿啼古木巓。\n祇待归休林下去，来同灵默此安禅。",
        "dynasty": "宋",
        "collection_info": null
    },
    {
        "title": "过渔浦作",
        "author": "刁约",
        "content": "一水相望越与杭，渡头人物见微茫。\n翩翩商楫来溪口，隐隐耕犁入富阳。\n市肆凋疏随浦尽，山峰重迭傍江长。\n民瞻熊轾咸相谓，太守经行此未尝。",
        "dynasty": "宋",
        "collection_info": null
    },
    {
        "title": "过溪口广慈院",
        "author": "刁约",
        "content": "赏徧林泉去未能，却来溪口访岩僧。\n为观远景尤奇处，更陟危亭最上层。\n云吐前峰疑霈雨，泉飞别涧旋凝冰。\n陋容憔悴烦躬笔，待结钱唐九老朋。",
        "dynasty": "宋",
        "collection_info": null
    },
    {
        "title": "方氏清芬阁",
        "author": "刁约",
        "content": "自别高居二纪余，今朝重到懒踟蹰。\n山川胜景依然在，屈指交亲一半无。",
        "dynasty": "宋",
        "collection_info": null
    },
    {
        "title": "严陵山",
        "author": "刁约",
        "content": "一染浮名十五春，强随时态役天真。\n何年卜筑兹山下，却笑区区世路人。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "刁约",
        "content": "京洛风尘弊客裾，故山归去有精庐。\n缀盂应供王城久，镂管赓吟友社余。\n衲拥兰芽新赐服，帙收贝叶旧翻书。\n萧然壁观芝岩上，从此身名与世疏。",
        "dynasty": "宋",
        "collection_info": null
    },
    {
        "title": "如归亭",
        "author": "刁约",
        "content": "松陵江上峻裁基，危岫前瞻小四围。\n张翰鲈鱼闲适兴，庄周鸥鸟尽忘机。\n檐牙高啄千家绕，舟尾相衔数桨飞。\n倦客登临聊永日，豁开杂思信如归。",
        "dynasty": "宋",
        "collection_info": null
    },
    {
        "title": "如归亭",
        "author": "吴感",
        "content": "五柳门南派水东，水边亭上兴无穷。\n半窗山色来云外，一枕荷香带雨中。\n绣被夜歌青翰檝，绿波春扬紫茎风。\n尘曹未窃江湖号，携手阑干早晚同。",
        "dynasty": "宋",
        "collection_info": null
    },
    {
        "title": "寄欧阳永叔谪夷陵",
        "author": "谢伯初",
        "content": "江流无险似瞿塘，满峡猿声断旅肠。\n万里可堪入谪宦，经年应合鬓成霜。\n长官衫色江波绿，学士文华蜀锦张。\n异域化为儒雅俗，远民争识校雠郎。\n才如梦得多为累，情似安仁久悼亡。\n下国难留金马客，新诗传与竹枝娘。\n典辞悬待修青史，谏草当来集皂囊。\n莫谓明时暂迁谪，便将缨足濯沧浪。",
        "dynasty": "宋",
        "collection_info": null
    },
    {
        "title": "许昌公宇书怀呈欧阳永叔韩子华王介甫",
        "author": "谢伯初",
        "content": "十年趋竞浪求营，因得闲曹减宦情。\n乱种黄花看野景，旋移高竹听秋声。\n驱驰贱事犹干禄，约勒清狂为近名。\n早晚持竿钓鲈鳜，双溪烟雨一舟横。",
        "dynasty": "宋",
        "collection_info": null
    },
    {
        "title": "句  其一",
        "author": "谢伯初",
        "content": "多情未老已白髪，野思到春如乱云。",
        "dynasty": "宋",
        "collection_info": null
    },
    {
        "title": "句  其二",
        "author": "谢伯初",
        "content": "园林换叶梅初熟，池馆无人燕学飞。",
        "dynasty": "宋",
        "collection_info": null
    },
    {
        "title": "存目  其一",
        "author": "谢伯初",
        "content": "诗题：原无诗题。",
        "dynasty": "宋",
        "collection_info": null
    },
    {
        "title": "存目  其二",
        "author": "谢伯初",
        "content": "首句：移家尚恐青山浅，隐几惟知白日长。",
        "dynasty": "宋",
        "collection_info": null
    },
    {
        "title": "存目  其三",
        "author": "谢伯初",
        "content": "出处：宋阮阅《诗话总龟》前集卷一三引《古今诗话》。",
        "dynasty": "宋",
        "collection_info": null
    },
    {
        "title": "存目  其四",
        "author": "谢伯初",
        "content": "附注：据宋司马光《传家集》卷八《寄赠致仕刘都官讽》诗末自註及《温公续诗话》所载，此二句系范镇（景仁）诗，《古今诗话》误以范景仁为谢景山。",
        "dynasty": "宋",
        "collection_info": null
    },
    {
        "title": "樱桃",
        "author": "谢希孟",
        "content": "谷雨樱桃落，熏风柳带斜。\n舜弦新曲在，休唱后庭花。",
        "dynasty": "宋",
        "collection_info": null
    },
    {
        "title": "咏芍药",
        "author": "谢希孟",
        "content": "好是一时艷，本无千岁期。\n所以谑相赠，载之在声诗。",
        "dynasty": "宋",
        "collection_info": null
    },
    {
        "title": "句  其一",
        "author": "谢希孟",
        "content": "为花虽可期，论德亦终鲜。",
        "dynasty": "宋",
        "collection_info": null
    },
    {
        "title": "句  其二",
        "author": "谢希孟",
        "content": "句牵主人衣，一步行不得。",
        "dynasty": "宋",
        "collection_info": null
    },
    {
        "title": "句  其三",
        "author": "谢希孟",
        "content": "熏熏麝脐烈，灼灼猩血殷。",
        "dynasty": "宋",
        "collection_info": null
    },
    {
        "title": "句  其四",
        "author": "谢希孟",
        "content": "树既摧为薪，花亦落为尘。",
        "dynasty": "宋",
        "collection_info": null
    },
    {
        "title": "句  其五",
        "author": "谢希孟",
        "content": "艷阳一何好，零落千载冤。",
        "dynasty": "宋",
        "collection_info": null
    },
    {
        "title": "句  其六",
        "author": "谢希孟",
        "content": "盗者得其便，掉头笑且歌。",
        "dynasty": "宋",
        "collection_info": null
    },
    {
        "title": "句  其七",
        "author": "谢希孟",
        "content": "卞子真赏季，庄生梦还怯。",
        "dynasty": "宋",
        "collection_info": null
    },
    {
        "title": "题希夷堂赠周道正",
        "author": "王珏",
        "content": "仙骨清冷道气浓，饵芝深建括苍东。\n醉游鳌顶三山绿，吟对神炉九转红。\n千古遗音生指下，一天星斗在壶中。\n萧然不许尘埃到，顾我频来兴未穷。",
        "dynasty": "宋",
        "collection_info": null
    },
    {
        "title": "延平天庆观",
        "author": "王初",
        "content": "剑化江边彩构新，层台不染玉梯尘。\n千章隐篆标龙简，一曲空歌降凤钧。\n岚气湿衣云叶晚，天香飘户月枝春。\n盟金早晚闻仙语，学种三芝伴羽人。",
        "dynasty": "宋",
        "collection_info": null
    },
    {
        "title": "书秋",
        "author": "王初",
        "content": "千里南云度塞鸿，秋云无迹淡平空。\n人间玉岭清霄月，天上银河白昼风。\n潘赋登山魂易断，楚歌遗佩怨何穷。\n往来未得如张翰，欲脍霜鲸碧海东。",
        "dynasty": "宋",
        "collection_info": null
    },
    {
        "title": "春日咏梅花  其一",
        "author": "王初",
        "content": "靓妆纔罢粉痕新，迢递风回散玉尘。\n若遣有情应怅望，翠兼残雪又兼春。",
        "dynasty": "宋",
        "collection_info": null
    },
    {
        "title": "春日咏梅花  其二",
        "author": "王初",
        "content": "青帝来时值远芳，残花残雪尚交光。\n隔年拟待春消息，得见春风已断肠。",
        "dynasty": "宋",
        "collection_info": null
    },
    {
        "title": "七夕",
        "author": "王初",
        "content": "榆叶飘零碧汉流，玉蟾珠露两清秋。\n仙家若有单栖恨，莫向银台半夜游。",
        "dynasty": "宋",
        "collection_info": null
    },
    {
        "title": "送陈校勘入宿",
        "author": "王初",
        "content": "日落风回卷碧霓，方蓬一夜拆龙泥。\n银台级级连清汉，桂子香浓月杵低。",
        "dynasty": "宋",
        "collection_info": null
    },
    {
        "title": "舟次汴堤",
        "author": "王初",
        "content": "曲岸兰八雁飞起，野客维舟碧烟裏。\n竿头五两转天风，白日杨花满流水。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "王稷",
        "content": "山深九锁路逶迤，坡仙骨朽名不磨。\n秦皇塞海堕渺茫，汉殿拂云今嵯峨。\n洞府有真扃地户，玉泉飞瀑来天河。\n此山神造寿国脉，庇民洪福方滋多。",
        "dynasty": "宋",
        "collection_info": null
    },
    {
        "title": "蛰龙潭",
        "author": "张沃",
        "content": "蛰龙潭裏蛰，潭上风波急。\n一旦飞上天，鱼虾不能及。",
        "dynasty": "宋",
        "collection_info": null
    },
    {
        "title": "阳朔山",
        "author": "宋咸",
        "content": "独起独高雄入汉，相耀相映翠成堆。\n若非羣玉昆西至，即是三峰海上来。\n疑有洞天通日月，绝无樵路到尘埃。\n如何得似巨灵手，擘向天家对凤台。",
        "dynasty": "宋",
        "collection_info": null
    },
    {
        "title": "上元",
        "author": "宋咸",
        "content": "连甍珠阁迷仙阆，几处星楼接绛河。\n宝马纵横浮市照，香尘撩乱夹春和。",
        "dynasty": "宋",
        "collection_info": null
    },
    {
        "title": "牡丹  其一",
        "author": "宋咸",
        "content": "轻雾欲笼藏暮碧，断霞初怨误朝红。\n即时苦待千枝烂，计日先愁一树空。\n外客定闻琼宴赏，护春长把锦帷蒙。",
        "dynasty": "宋",
        "collection_info": null
    },
    {
        "title": "牡丹  其二",
        "author": "宋咸",
        "content": "何须羣玉南头见，都似沉香北畔移。\n护地宝栏方自整，寻春珠盖有谁知。\n莺迷旧树栖犹晚，人乐新英赏未迟。",
        "dynasty": "宋",
        "collection_info": null
    },
    {
        "title": "桂",
        "author": "宋咸",
        "content": "多应谯国山边种，岂是嫦娥月裏香。\n愿为儿孙积阴德，东堂时占一枝芳。",
        "dynasty": "宋",
        "collection_info": null
    },
    {
        "title": "句  其一",
        "author": "宋咸",
        "content": "宝花初烂欲连枝。",
        "dynasty": "宋",
        "collection_info": null
    },
    {
        "title": "句  其二",
        "author": "宋咸",
        "content": "旧苑珠千树，寒郊玉万层。",
        "dynasty": "宋",
        "collection_info": null
    },
    {
        "title": "句  其三",
        "author": "宋咸",
        "content": "岂是嫦娥月裏香。",
        "dynasty": "宋",
        "collection_info": null
    },
    {
        "title": "句  其四",
        "author": "宋咸",
        "content": "居疑与世分。",
        "dynasty": "宋",
        "collection_info": null
    },
    {
        "title": "句  其五",
        "author": "宋咸",
        "content": "虚白自为邻。",
        "dynasty": "宋",
        "collection_info": null
    },
    {
        "title": "虎跑泉",
        "author": "李乔",
        "content": "虎丘岩畔识泉根，股引琼腴此处分。\n品绝未应容易得，地灵难使等闲闻。\n声寒夜杂林间籁，气润朝随谷口云。\n十和清篇盈丽轴，强牵己句不成文。",
        "dynasty": "宋",
        "collection_info": null
    },
    {
        "title": "句",
        "author": "蔡仲昌",
        "content": "高城倒影下无地，秋水涵空长有天。",
        "dynasty": "宋",
        "collection_info": null
    },
    {
        "title": "弔宿州妓张温卿",
        "author": "黄孝先",
        "content": "人生第一莫多情，眼看仙花结不成。\n为报两京才子道，好将诗句哭温卿。",
        "dynasty": "宋",
        "collection_info": null
    },
    {
        "title": "留题清渭楼",
        "author": "黄孝先",
        "content": "黄公爱山不知休，终日不下清渭楼。\n与官落得官下隐，爱山不得山中游。\n朝看暮看山更好，古人今人空自老。\n天生定分不可移，白云悠悠寄怀抱。",
        "dynasty": "宋",
        "collection_info": null
    },
    {
        "title": "诗一首",
        "author": "黄孝先",
        "content": "天寒霜落雁来栖，岁晚川空雁不归。\n江海一身多少事，清风明月我沾衣。",
        "dynasty": "宋",
        "collection_info": null
    },
    {
        "title": "句  其一",
        "author": "黄孝先",
        "content": "风檐燕引五六子，露井榴开三四花。",
        "dynasty": "宋",
        "collection_info": null
    },
    {
        "title": "句  其二",
        "author": "黄孝先",
        "content": "日者未知裴令贵，世人争笑祢生狂。",
        "dynasty": "宋",
        "collection_info": null
    },
    {
        "title": "句  其三",
        "author": "黄孝先",
        "content": "恩同花上露，留得不多时。",
        "dynasty": "宋",
        "collection_info": null
    },
    {
        "title": "三仙祠",
        "author": "杨佐",
        "content": "胜蹟传来不记来，昔闻尝驻汉神仙。\n碑因苏蚀无完字，址为藤迷失旧阡。\n岩屋镫悬松外月，石鑪香散竹间烟。\n翻思谷穗遗人日，陈迹寥寥一惘然。",
        "dynasty": "宋",
        "collection_info": null
    },
    {
        "title": "四登科诗",
        "author": "杨申",
        "content": "荣第时皆有，通家得者稀。\n德星一门聚，昼锦四人归。\n苦学酬身世，佳名播帝畿。\n效官修政术，此去展才徽。",
        "dynasty": "宋",
        "collection_info": null
    },
    {
        "title": "刺桐城",
        "author": "吕造",
        "content": "闽海云霞绕刺桐，往年城郭为谁封。\n鹧鸪啼困悲前事，荳蔻香销减旧容。",
        "dynasty": "宋",
        "collection_info": null
    },
    {
        "title": "垗上亭落成",
        "author": "周珣",
        "content": "天上归来两鬚星，闲中构得小茅亭。\n东风为我添生意，渐放阶前草色青。",
        "dynasty": "宋",
        "collection_info": null
    },
    {
        "title": "和枢密侍郎因看海棠忆禁苑此花最盛",
        "author": "郭稹",
        "content": "朱栏明媚照横塘，芳树交加枕短墙。\n传得东君深意态，染成西蜀好风光。\n破红枝上仍施粉，繁翠阴中旋扑香。\n应为无诗怨工部，至今含露作啼妆。",
        "dynasty": "宋",
        "collection_info": null
    },
    {
        "title": "朱萼亭侍宴",
        "author": "郭稹",
        "content": "九重香辇出，三月御庭开。\n圣酒鸾杯酌，宫花羯鼓催。\n莺声压歌管，山色满亭台。\n睿赏欢无极，叨陪愧不才。",
        "dynasty": "宋",
        "collection_info": null
    },
    {
        "title": "闻延州警",
        "author": "郭稹",
        "content": "塞日兵前惨，城烟战后无。\n分明千帝纪，况乃畔天都。\n桂玉京师涌，金汤鄜路孤。\n迟迴思庙筭，端坐愧龙图。",
        "dynasty": "宋",
        "collection_info": null
    },
    {
        "title": "茅山书院",
        "author": "侯遗",
        "content": "精舍依岩壑，萧条自卜居。\n山花红踯躅，庭树绿栟榈。\n荷锸朝芸陇，分镫夜读书。\n浮云苍狗幻，一笑不关余。",
        "dynasty": "宋",
        "collection_info": null
    },
    {
        "title": "昭潭十爱  其一",
        "author": "梅挚",
        "content": "我爱昭州水，湘漓共一源。\n本无泥滓污，去有棹歌喧。\n沃野藤溪道，浮琛玉海门。\n有时新雨涨，多半是君恩。",
        "dynasty": "宋",
        "collection_info": null
    },
    {
        "title": "昭潭十爱  其二",
        "author": "梅挚",
        "content": "我爱昭州士，平居富塾庠。\n兴贤尊汉诏，论秀美周乡。\n艺苑蒲开堞，书堂缥结囊。\n蟾宫前后进，一一手间香。",
        "dynasty": "宋",
        "collection_info": null
    },
    {
        "title": "昭潭十爱  其三",
        "author": "梅挚",
        "content": "我爱昭州观，裁基压大溪。\n一楼云驻隐，双表鹤归迷。\n金剜先朝语，鸾惊旧使题。\n皇恩新雨露，祈福为蒸黎。",
        "dynasty": "宋",
        "collection_info": null
    },
    {
        "title": "昭潭十爱  其四",
        "author": "梅挚",
        "content": "我爱昭州寺，东西占景开。\n门临九峰列，僧自五天来。\n讲次花飘席，斋余鸟下台。\n万民共行乐，终宴首慵迴。",
        "dynasty": "宋",
        "collection_info": null
    },
    {
        "title": "昭潭十爱  其五",
        "author": "梅挚",
        "content": "我爱昭州路，优游不险﨑。\n九疑通舜野，八桂遶秦祠。\n亭堠相望处，渔樵有让时。\n政无牙虎鬬，莫信义山诗。",
        "dynasty": "宋",
        "collection_info": null
    },
    {
        "title": "昭潭十爱  其六",
        "author": "梅挚",
        "content": "我爱昭州角，呜呼右郡衙。\n万愁萦桂水，一曲阻梅花。\n调古湘云叶，声干岭月斜。\n今愁并古恨，吹起落谁家。",
        "dynasty": "宋",
        "collection_info": null
    },
    {
        "title": "昭潭十爱  其七",
        "author": "梅挚",
        "content": "我爱昭州月，闲宵入绮楼。\n凉生荔浦树，冷熨桂江秋。\n朱户千家启，浮云万里收。\n谁夸魏公子，飞上邺门游。",
        "dynasty": "宋",
        "collection_info": null
    },
    {
        "title": "昭潭十爱  其八",
        "author": "梅挚",
        "content": "我爱昭州乐，供官不在多。\n熏风齐乐圣，淑气且宣和。\n谒庙知神格，铺筵喜客过。\n声边无一事，对酒漫高歌。",
        "dynasty": "宋",
        "collection_info": null
    },
    {
        "title": "昭潭十爱  其九",
        "author": "梅挚",
        "content": "我爱昭州酒，千家不禁烧。\n缥醪一爵举，瘴雾四时消。\n红叶和云踏，青帘傍水招。\n化浓民自醉，鼓腹日歌尧。",
        "dynasty": "宋",
        "collection_info": null
    },
    {
        "title": "昭潭十爱  其一○",
        "author": "梅挚",
        "content": "我爱昭州果，西东此擅珍。\n荔枝登宴美，桂子荐盘新。\n映树珠含影，承牙玉溜津。\n二行游宦乐，满腹岭南春。",
        "dynasty": "宋",
        "collection_info": null
    },
    {
        "title": "北轩敧枕",
        "author": "梅挚",
        "content": "苦无勤瘁补台纲，西院西头冷峭房。\n今日铃斋一敧枕，清风不敢傲羲皇。",
        "dynasty": "宋",
        "collection_info": null
    },
    {
        "title": "题南园  其一",
        "author": "梅挚",
        "content": "长洲茂范足珍材，剩买前山活翠栽。\n客土不疏承帝力，几多臣节共安来。",
        "dynasty": "宋",
        "collection_info": null
    },
    {
        "title": "题南园  其二",
        "author": "梅挚",
        "content": "长洲茂苑占幽奇，岩榭珍台入翠微。\n园李露浓三色秀，径桃烟暖一香飞。\n月临夕树乌频遶，风揭珠帘燕未归。\n弭盖暂欢成结恋，斜阳凭栏独依依。",
        "dynasty": "宋",
        "collection_info": null
    },
    {
        "title": "过白头桥",
        "author": "梅挚",
        "content": "白头桥奈白头何，旧德如存故老歌。\n不特舆梁起遗爱，大都才美服人多。",
        "dynasty": "宋",
        "collection_info": null
    },
    {
        "title": "海仙花",
        "author": "梅挚",
        "content": "泥根捧入故吴宫，暖力迎随带渐红。\n栽近木兰殊有意，留连文酒繫春风。",
        "dynasty": "宋",
        "collection_info": null
    },
    {
        "title": "新橘",
        "author": "梅挚",
        "content": "千头霜熟摘来新，包贡虔修望紫宸。\n他日功成许高退，社中还结素封人。",
        "dynasty": "宋",
        "collection_info": null
    },
    {
        "title": "五日公宴",
        "author": "梅挚",
        "content": "虎符新合晚芳天，良会难并乐与贤。\n心愧白公求治切，下车三月始开筵。",
        "dynasty": "宋",
        "collection_info": null
    },
    {
        "title": "酬张无梦",
        "author": "梅挚",
        "content": "一梦浮生无梦身，先生真是古之真。\n蕊函裁得瑶章秘，还寄吴门吏隐人。",
        "dynasty": "宋",
        "collection_info": null
    },
    {
        "title": "琵琶亭",
        "author": "梅挚",
        "content": "陶令归来为逸赋，乐天谪宦起悲歌。\n有弦应被无弦笑，何况临弦泣更多。",
        "dynasty": "宋",
        "collection_info": null
    },
    {
        "title": "秀峰院",
        "author": "梅挚",
        "content": "影借金田润，香随璧月流。\n远疑元帝植，近想志公游。",
        "dynasty": "宋",
        "collection_info": null
    },
    {
        "title": "新繁县显曜院",
        "author": "梅挚",
        "content": "绣地萦回宝势长，遍游宁倦徙胡床。\n禅斋不顾幡风影，讲席乱飞花雨香。\n苔阵暗连僧榻古，蕉旗低映佛窗凉。\n我来懒上东台上，目送霜楸感北堂。",
        "dynasty": "宋",
        "collection_info": null
    },
    {
        "title": "登普贤阁观桄榔树留小诗",
        "author": "梅挚",
        "content": "壮年薄宦守西瓯，一瞬流光三十秋。\n今见桄榔两嘉树，恍如重到海边游。",
        "dynasty": "宋",
        "collection_info": null
    },
    {
        "title": "新繁县法要院孙太古壁画罗汉",
        "author": "梅挚",
        "content": "绝艺知君少，谁怜太古踪。\n佳名吾党出，逸格彼苍钟。\n山狖遥偷菓，田衣半剥茸。\n乡人当保此，此画世无重。",
        "dynasty": "宋",
        "collection_info": null
    },
    {
        "title": "留别新繁县灵庆院僧智公",
        "author": "梅挚",
        "content": "粉里归来十二春，怜师心依我心淳。\n他时行满重相见，兜率天上第几人。",
        "dynasty": "宋",
        "collection_info": null
    },
    {
        "title": "观旧题再书  其一",
        "author": "梅挚",
        "content": "方丈前诗映后诗，更无尘点碧纱围。\n老僧相顾应相笑，不似扬州刺史裏。",
        "dynasty": "宋",
        "collection_info": null
    },
    {
        "title": "观旧题再书  其二",
        "author": "梅挚",
        "content": "二十年前扣寺阁，粉墙题记墨犹存。\n重来树老无花处，又见阇梨白首孙。",
        "dynasty": "宋",
        "collection_info": null
    },
    {
        "title": "新繁县秘藏院留别乡知",
        "author": "梅挚",
        "content": "佛住三朝恐爱生，人归一岁岂无情。\n乡亲乡友销魂地，岷水分为陇水声。",
        "dynasty": "宋",
        "collection_info": null
    },
    {
        "title": "灵岩",
        "author": "梅挚",
        "content": "烟抱千峰碧玉堆，一岩一穴汉天开。\n畜云洩雨通灵派，长与苍生救旱来。",
        "dynasty": "宋",
        "collection_info": null
    },
    {
        "title": "和王益留题清凉院",
        "author": "梅挚",
        "content": "一水明如罨画溪，清凉佳胜古标题。\n香随讲雨天花烂，声入幡风地籁齐。\n暂到已能知觉路，纵游何必理禅畦。\n谢公公退多行乐，五里鸣驺出县西。",
        "dynasty": "宋",
        "collection_info": null
    },
    {
        "title": "留题重光寺罗汉院赠宪上人",
        "author": "梅挚",
        "content": "人尽游方证佛心，师心无着外三乘。\n莲花结社新吟远，玉纸抄经旧价腾。\n药杵半和铃索响，茶烟轻共衲灵蒸。\n我来与话高僧事，冷笑支公学养鹰。",
        "dynasty": "宋",
        "collection_info": null
    },
    {
        "title": "踏青",
        "author": "梅挚",
        "content": "绮场纷纷十里赊，望中烟景半春华。\n人游宝历青丝骑，路隘土桥金犊车。\n录衬凤头垂径草，红攒鹢首照汀花。\n夕阳敲镫余欢在，不惜鹴裘认酒家。",
        "dynasty": "宋",
        "collection_info": null
    },
    {
        "title": "自和寒食韵",
        "author": "梅挚",
        "content": "龟堞春游径路赊，青青踏去冒烟华。\n翠停舴艋客寻寺，红缷羃䍦人上车。\n亭落五重沽卓酒，钗行十二步潘花。\n乘欢醉尽高阳侣，倒载归来不认家。",
        "dynasty": "宋",
        "collection_info": null
    },
    {
        "title": "和王益新繁县东湖瑞莲歌",
        "author": "梅挚",
        "content": "东湖七月湖水平，鳞波暗织箫籁声。\n中有植莲一万本，红漪相照摛繁英。\n地灵气粹不我测，双葩倏如同一茎。\n黄姑织女渡银汉，蜺旗凤葆罗空青。\n又认英皇立湘渚，翠华不返凝怨慕。\n五十哀弦顿晓声，骈首低昂泣珠露。\n是时主人集宴喜，湖光侵筵霞脚腻。\n朋簪峨峨尽才子，椽笔交辉云藻丽。\n酒酣倚栏惜红晖，炳素徘徊萦不飞。\n魏宫甄后昼方寝，彷佛有人持玉衣。\n此邑古来无异政，室家疮痏何由庆。\n三年鼠窃例皆然，以薪救火火弥盛。\n自公柅车政克和，载途鼓腹腾讴歌。\n歌公用心日皎皎，不独于今古应少。\n因感珍芳两两开，玉贯珠联当县沼。\n况我与公高适道，芝歌肯迹商山皓。\n嘉谋嘉猷思入陈，愿将此类归华勋。",
        "dynasty": "宋",
        "collection_info": null
    },
    {
        "title": "酬赠王益舜良殿丞  其一",
        "author": "梅挚",
        "content": "才地渊宏笔力恢，三年粉社幸游陪。\n八吟丽赋凭高得，三咏雕触选胜开。\n三苑早容收朴樕，兰池尝许试虺尵。\n海棠风裏甘棠政，只恐星趋节召回。",
        "dynasty": "宋",
        "collection_info": null
    },
    {
        "title": "酬赠王益舜良殿丞  其二",
        "author": "梅挚",
        "content": "风度幽闲识宇高，暂分明寄握牛刀。\n贾生学赡思仪汉，李白才多合继骚。\n步武即看峨豸角，对扬几见掷麟毫。\n琴斋颂罢吟魂远，时梦钧天醉碧桃。",
        "dynasty": "宋",
        "collection_info": null
    },
    {
        "title": "留别东郡诸僚友  其一",
        "author": "梅挚",
        "content": "霁雨浮空涨海流，虫沙龙蜃各优游。\n津涯浩荡虽难测，不见惊澜曾覆舟。",
        "dynasty": "宋",
        "collection_info": null
    },
    {
        "title": "留别东郡诸僚友  其二",
        "author": "梅挚",
        "content": "白璧紫金为世宝，贤愚知贵莫能名。\n庙堂祭器杯盘物，随处得之光彩生。",
        "dynasty": "宋",
        "collection_info": null
    },
    {
        "title": "留别东郡诸僚友  其三",
        "author": "梅挚",
        "content": "楚国良金百炼精，深藏求售价连城。\n岂徒丰狱吹毛利，兼有秦台照胆明。",
        "dynasty": "宋",
        "collection_info": null
    },
    {
        "title": "留别东郡诸僚友  其四",
        "author": "梅挚",
        "content": "祖帐飘扬堤柳边，北来飞盖称翩翩。\n追随不忍轻言别，回首城楼没晚烟。",
        "dynasty": "宋",
        "collection_info": null
    },
    {
        "title": "留别东郡诸僚友  其五",
        "author": "梅挚",
        "content": "空府同来贤大夫，短亭门外即长途。\n不辞烂醉尊前倒，明日此观重得无。",
        "dynasty": "宋",
        "collection_info": null
    },
    {
        "title": "归雁亭",
        "author": "梅挚",
        "content": "东风杨柳杏花飞，曾伴先生酒巵。\n前辈风流那復见，小亭烟雨漫相思。\n城边春草路南北，山下河梁人别离。\n一尺短书湘水阔，年年愁绝雁时。",
        "dynasty": "宋",
        "collection_info": null
    },
    {
        "title": "偶书小诗寄永蛳内翰",
        "author": "梅挚",
        "content": "酒户棋兵孰与侪，月宵曾遇六天街。\n南燕到后怀君远，时入楼东画舫斋。",
        "dynasty": "宋",
        "collection_info": null
    },
    {
        "title": "句  其一",
        "author": "梅挚",
        "content": "寺僧日扣粧钟起，园客时翻辇路耕。",
        "dynasty": "宋",
        "collection_info": null
    },
    {
        "title": "句  其二",
        "author": "梅挚",
        "content": "堂有虚白闲。",
        "dynasty": "宋",
        "collection_info": null
    },
    {
        "title": "句  其三",
        "author": "梅挚",
        "content": "珠峰塔影孤。",
        "dynasty": "宋",
        "collection_info": null
    },
    {
        "title": "海棠  其一",
        "author": "石扬休",
        "content": "化工裁翦用功专，濯锦江头价最偏。\n酷爱几思凭画手，难题浑觉挫诗权。\n艷凝绛缬深深染，树认红绡密密连。\n因想当年武平一，枝枝眷赐侍臣先。",
        "dynasty": "宋",
        "collection_info": null
    },
    {
        "title": "海棠  其二",
        "author": "石扬休",
        "content": "开尽夭桃落尽梨，浅荂深萼照华池。\n都缘西蜀盘根远，岂是东君属意迟。\n烟惨别容曛宿酒，露凝啼脸失臙脂。\n须知贾相风流甚，曾许神仙品格奇。",
        "dynasty": "宋",
        "collection_info": null
    },
    {
        "title": "谢文莹师携琴见访",
        "author": "石扬休",
        "content": "郑卫湮俗耳，正声追不回。\n谁传广陵操，老尽峄阳材。\n古意为师復，清风寻我来。\n幽阴竹轩下，重约月明开。",
        "dynasty": "宋",
        "collection_info": null
    },
    {
        "title": "句",
        "author": "石扬休",
        "content": "皇朝四十三龙首，身到黄扉止四人。",
        "dynasty": "宋",
        "collection_info": null
    },
    {
        "title": "述怀",
        "author": "刘沆",
        "content": "虎生三日便窥牛，猎犬宁能掉尾求。\n若不去登黄阁贵，便须来伴赤松游。\n奴颜婢舌诚堪耻，羊狠狼贪自合羞。\n现尺太阿星斗焕，何时去取魏齐头。",
        "dynasty": "宋",
        "collection_info": null
    },
    {
        "title": "小孤山",
        "author": "刘沆",
        "content": "擎天有八柱，一柱此焉存。\n石耸千寻势，波留四面痕。\n江湖中作镇，风浪裏盘根。\n平地安然者，饶他五岳尊。",
        "dynasty": "宋",
        "collection_info": null
    },
    {
        "title": "送乡人尹鑑登第归",
        "author": "刘沆",
        "content": "少年相款老相逢，乡举虽同遇不同。\n我已位尘三事后，君方名列五科中。\n荣登莫计名高下，宦达须由善始终。\n若到乡关人见问，为言归思满秋风。",
        "dynasty": "宋",
        "collection_info": null
    },
    {
        "title": "聪明泉",
        "author": "刘沆",
        "content": "义山山下有灵泉，泉号聪明自古传。\n四百年中三出相，不才何幸继前贤。",
        "dynasty": "宋",
        "collection_info": null
    },
    {
        "title": "句",
        "author": "刘沆",
        "content": "三月内方有，百花中更无。",
        "dynasty": "宋",
        "collection_info": null
    },
    {
        "title": "宿灵岩寺",
        "author": "张揆",
        "content": "再见祇园树，流光二十年。\n依然山水地，况是雪霜天。\n阁影移寒日，钟声出暝烟。\n微官苦奔走，一宿亦前缘。",
        "dynasty": "宋",
        "collection_info": null
    },
    {
        "title": "贺两府入东西府",
        "author": "张掞",
        "content": "五仙同日集蓬莱，玉宇珠帘次第开。\n乍向壶中窥日月，犹疑海上见楼台。\n光生金铉调元地，荣极璇枢命世才。\n共荷尽贤天地宠，定知霖雨及时来。",
        "dynasty": "宋",
        "collection_info": null
    },
    {
        "title": "题资福院平绿轩",
        "author": "张掞",
        "content": "禅窗虚敞瞰西南，野色溪光接画檐。\n云去碧天无间断，一眉依约见山尖。",
        "dynasty": "宋",
        "collection_info": null
    },
    {
        "title": "静照堂",
        "author": "张掞",
        "content": "牛斗光芒下，江山形胜中。\n招提万法本，静照一堂空。\n花木含春意，门庭话古风。\n支郎乞诗什，愧匪雅南工。",
        "dynasty": "宋",
        "collection_info": null
    },
    {
        "title": "留题灵岩寺",
        "author": "张掞",
        "content": "再见祇园树，流光二十年。\n依然山水地，况是雪霜天。\n阁影移寒日，钟声出暝烟。\n粗官苦奔走，一宿亦前缘。",
        "dynasty": "宋",
        "collection_info": null
    },
    {
        "title": "送议公详公诗",
        "author": "张掞",
        "content": "峨峨日观出云层，西麓灵庵寄佛乘。\n金地阙人安大众，玉京选士得高僧。\n霜刀断腕羣魔伏，钿轴存心奥义增。\n顾我旧山泉石美，湔除诸恶赖贤能。",
        "dynasty": "宋",
        "collection_info": null
    },
    {
        "title": "敕差灵岩寺主大师详公赴寺",
        "author": "张掞",
        "content": "黄纸除书下九天，岱宗西麓镇金田。\n鹫峰肃肃臻多士，兰社熙熙抚众贤。\n像室光华辉晓日，禅心清凈擢秋莲。\n山泉自此增高洁，云集十方结胜缘。",
        "dynasty": "宋",
        "collection_info": null
    },
    {
        "title": "闲居有感",
        "author": "李宗易",
        "content": "进退荷君恩，孤怀岂易论。\n以闲销日月，何力报干坤。\n架上书千卷，花前酒一尊。\n相持两成癖，此外尽忘言。",
        "dynasty": "宋",
        "collection_info": null
    },
    {
        "title": "静居",
        "author": "李宗易",
        "content": "大都心足身还足，祇恐身闲心未闲。\n但得心闲随处乐，不须朝市雨云山。",
        "dynasty": "宋",
        "collection_info": null
    },
    {
        "title": "重建羊太傅祠和王原叔句",
        "author": "李宗易",
        "content": "叔子祠荒岁已深，异时贤守重登临。\n岘山岑寂瞻风概，汉水灵长想德音。\n奉诏始闻新缔茸，有知那復嘆湮沈。\n又刊翠琰留南夏，先后功名照古今。",
        "dynasty": "宋",
        "collection_info": null
    },
    {
        "title": "句  其一",
        "author": "李兑",
        "content": "高鸟翔云外。",
        "dynasty": "宋",
        "collection_info": null
    },
    {
        "title": "句  其二",
        "author": "李兑",
        "content": "烟浮平野碧。",
        "dynasty": "宋",
        "collection_info": null
    },
    {
        "title": "句  其三",
        "author": "李兑",
        "content": "未敢嘆途穷。",
        "dynasty": "宋",
        "collection_info": null
    },
    {
        "title": "句  其四",
        "author": "李兑",
        "content": "万壑初收雨。",
        "dynasty": "宋",
        "collection_info": null
    },
    {
        "title": "句  其五",
        "author": "李兑",
        "content": "日抹平山红。",
        "dynasty": "宋",
        "collection_info": null
    },
    {
        "title": "句  其六",
        "author": "李兑",
        "content": "何处不迟留。",
        "dynasty": "宋",
        "collection_info": null
    },
    {
        "title": "与杜秀才",
        "author": "李先",
        "content": "南极多老人，及见九代孙。\n君今古儋州，气质清且温。\n今年八十二，颇觉行步奔。\n白鬚映红颊，疑是羲皇人。",
        "dynasty": "宋",
        "collection_info": null
    },
    {
        "title": "句",
        "author": "李先",
        "content": "宁舍济川航。",
        "dynasty": "宋",
        "collection_info": null
    },
    {
        "title": "宴集",
        "author": "胡宿",
        "content": "鬰陶倦烦暑，爽豁逢萧辰。\n开樽有欢伯，倾坐得嘉宾。\n雕盘荐肥羜，宝刀脍霜鳞。\n清谈屏世务，善谑到天真。\n须言烛可继，莫诉杯行频。\n至道谅在己，外物不关身。",
        "dynasty": "宋",
        "collection_info": null
    },
    {
        "title": "杂兴",
        "author": "胡宿",
        "content": "严霜沾百草，不问菊与兰。\n行观秀色萎，坐使芳意残。\n有酒聊自把，无萱良鲜欢。\n安得青精饭，为驻颜如丹。",
        "dynasty": "宋",
        "collection_info": null
    },
    {
        "title": "怨思",
        "author": "胡宿",
        "content": "阴虫思衰草，羁雌啼空林。\n盛秋授寒服，独夜捣清砧。\n影孤随月瘦，肌薄怯霜侵。\n平生託义分，梦想在容音。\n山头怜化石，陌上重辞金。\n安得两黄鹄，因之传此心。",
        "dynasty": "宋",
        "collection_info": null
    },
    {
        "title": "怨诗楚调示庞主簿及邓治中",
        "author": "胡宿",
        "content": "我生岂不辰，贫贱亦偶然。\n读书饭脱粟，差可乐余年。\n艺麻室南端，种桑屋东偏。\n弱妇事纺绩，丁男长力田。\n瓶储苟不乏，安用三百廛。\n老翁饱食罢，日晏尚高眠。\n岂知天地间，陵谷有变迁。\n独恨生苦晚，不在羲皇前。\n尝闻父老言，醉乡隔烽烟。\n安得盈觞酒，时復中圣贤。",
        "dynasty": "宋",
        "collection_info": null
    },
    {
        "title": "碧楼",
        "author": "胡宿",
        "content": "中条何峨峨，映我缥碧瓦。\n汾水望飞云，参旗眺绿野。\n美哉山与河，河流疾于马。",
        "dynasty": "宋",
        "collection_info": null
    },
    {
        "title": "读僧长吉诗",
        "author": "胡宿",
        "content": "生民类能言，兹文特渊邈。\n精韫在希微，幽通资写託。\n状物无遁形，舒情有至乐。\n自非妙解机，谁抽神奥籥。\n大士栖绿岩，门前即台岳。\n翠屏何峨峨，千仞拂寥廓。\n芝朮被诸峰，烟霞兴众壑。\n中安仁智居，旁研华竺学。\n观法识非空，了心无少着。\n人境既相于，神明信超若。\n作诗三百篇，平淡犹古乐。\n于言虽未忘，在理已能觉。\n天质自然美，亦如和氏璞。\n贮之古锦囊，访我杼山郭。\n杼山空崔嵬，然公久寂寞。\n中间三百年，寂寞无人作。\n何意正始音，绪余在清角。\n山旁夏欲休，林英春稍落。\n吟登苍卞余，归梦华顶数。\n驾言整巾瓶，仍前侣猿鹤。\n谁言云无心，还依故山泊。\n顾予禽鹿姿，缪此縻人爵。\n居常眩韶音，几骇顿金络。\n比将亲椒兰，端欲甘藜藿。\n缅怀凈名庵，终寻香火约。",
        "dynasty": "宋",
        "collection_info": null
    },
    {
        "title": "池台",
        "author": "胡宿",
        "content": "层台迟夕娟，清池弄秋水。\n蟾明桂树间，鱼跃莲叶底。\n如何惠庄津，乃在蒲城裏。",
        "dynasty": "宋",
        "collection_info": null
    },
    {
        "title": "远行",
        "author": "胡宿",
        "content": "古有悲秋篇，远行第三句。\n人情重辞家，客意倦长路。\n征马陟前冈，栖乌集乔树。\n惨淡层阴生，号呼劲风怒。\n匣琴徒自携，杯酒与谁遇。\n衣带缓于前，衣香非復故。",
        "dynasty": "宋",
        "collection_info": null
    },
    {
        "title": "游瞩",
        "author": "胡宿",
        "content": "旻宇斗澄霁，池台始登临。\n幽芳无艷质，爽籁有真音。\n閒云乍明灭，寒鶒忽浮沈。\n青山晴好望，白道细堪寻。\n疏蝉嘒急管，跃鲤应鸣琴。\n微风猎椒桂，快哉一披襟。",
        "dynasty": "宋",
        "collection_info": null
    },
    {
        "title": "野庐",
        "author": "胡宿",
        "content": "休舍松石间，外物不可必。\n一马究微言，五禽治生术。\n仁智得所庐，吉祥来此室。",
        "dynasty": "宋",
        "collection_info": null
    },
    {
        "title": "珍禽亭",
        "author": "胡宿",
        "content": "仁人坐高斋，忘机宅真粹。\n鱼鸟沐余恩，树石蒙善气。\n珍哉岛上禽，託身良得地。",
        "dynasty": "宋",
        "collection_info": null
    },
    {
        "title": "静斋",
        "author": "胡宿",
        "content": "铃阁侍卫稀，幕府文书省。\n石上试真茶，松间移小鼎。\n吏师所至清，仁者本便静。",
        "dynasty": "宋",
        "collection_info": null
    },
    {
        "title": "惜花亭",
        "author": "胡宿",
        "content": "层阴养花天，亭榭多春色。\n午气入衣香，东风吹酒力。\n睠恋冶城游，黄金良易得。",
        "dynasty": "宋",
        "collection_info": null
    },
    {
        "title": "寄题斋馆",
        "author": "胡宿",
        "content": "东南有仙人，玉案经近侍。\n为爱飞来峰，翻然下平地。\n白云相与栖，绛雪居尝饵。\n日作冷泉游，时寻径山醉。\n径山有五峰，参差标紫翠。\n西山玉芝岩，缥缈多云气。\n岩间名胜僧，除馆待公至。\n施树得楩楠，开轩对松桂。\n啼鸟傍檐楹，鸣泉落阶砌。\n藓径阔三条，篮舆时一诣。\n汲井试茶腴，援琴和松吹。\n荣启老来歌，华胥午间睡。\n追随支许游，啸咏羲皇治。\n武林贤主人，官仪斗枢贵。\n同是老成人，俱怀方外志。\n流水与断墁，神交復心契。\n数幅伻山图，三伏挂厅事。\n长谣紫芝曲，远寄青霞意。\n他年羾赤霄，定挹浮丘袂。",
        "dynasty": "宋",
        "collection_info": null
    },
    {
        "title": "题饮光亭",
        "author": "胡宿",
        "content": "林风引石溜，席上清且寒。\n主人白羽扇，觞客水精盘。\n絃歌泛宫羽，酒面生波澜。",
        "dynasty": "宋",
        "collection_info": null
    },
    {
        "title": "送客",
        "author": "胡宿",
        "content": "秋意不自适，况復登河梁。\n眷言送归客，徙倚见斜阳。\n杂佩解席上，斑骓嘶路傍。\n风云感素节，絃管思清商。\n菊残余老蕊，蕙晚非新香。\n何以致叩叩，临行持一觞。",
        "dynasty": "宋",
        "collection_info": null
    },
    {
        "title": "边思",
        "author": "胡宿",
        "content": "劲气初折胶，奔书闻插羽。\n寒金刁斗鸣，夕火兜零举。\n霜威画角雄，月思清笳苦。\n骠骑出鏖兵，轻车前确虏。\n一鼓繫名王，三捷献英主。\n天山挂雕弓，玉塞休强弩。\n龙额近封侯，华堂盛歌舞。",
        "dynasty": "宋",
        "collection_info": null
    },
    {
        "title": "彭山赠贯之",
        "author": "胡宿",
        "content": "彭山隔重湖，落日见孤塔。\n扬舲入空旷，烟树散鹅鸭。\n山中老臞仙，万顷纤芥纳。\n乘风落珠唾，暝色远相答。\n平生尔汝分，磁铁契已狎。\n万缘一笑空，箇处无剩法。\n方舟过谷隠，风雨寒霎霎。\n黎明带星归，尚及斋鼓踏。\n临岐戒后会，梅熟新秧插。\n期我散缣楮，莫忘鸥盟歃。",
        "dynasty": "宋",
        "collection_info": null
    },
    {
        "title": "谢御书飞白扇子歌",
        "author": "胡宿",
        "content": "圣皇多才復多艺，包牺徒云造书契。\n坦然制作侔日星，焕有文章贲天地。\n太宗飞白入于神，玉堂四字标奇势。\n宝跗一学造其精，圣祖神孙知善继。\n万几余力表全能，三纪体仁成至治。\n金壶贮墨奉严禋絃，往年大揭明堂门。\n素龙鳞角俨欲举，白凤翅翼行将翻。\n八会辽邈不可见，六书细碎何足论。\n仁慈原庙多珍榜，河汉黼黻辉朝昏。\n天公常敕六丁护，在在处处祥烟屯。\n迩英叨籍侍清切，浴兰每岁逢佳节。\n鲛人海底织冰绡，宫工天上裁纨雪。\n弥纶宝箑已珍华，泛洒神毫益精绝。\n纷如薄雾翳灵芝，淡若轻云拂初日。\n免令常侍登御床，就降王人颁睿札。\n玉玺封题光姓名，孤臣拜手欢且荣。\n旸炎扇暍昭慈眷，夙夜安民彰圣情。\n九门纔传妙墨出，三殿已觉熏风生。\n标章有愧参鸿硕，视草无能裨圣明。\n短歌莫尽形容美，微志聊依颂嘆声。",
        "dynasty": "宋",
        "collection_info": null
    },
    {
        "title": "早春",
        "author": "胡宿",
        "content": "燠沐阳和盛，苍筤老色浓。\n大明消积雪，青霭遍诸峰。\n远浪浮赪鲤，惊雷起蛰龙。\n去年南去雁，蓟北又相逢。",
        "dynasty": "宋",
        "collection_info": null
    },
    {
        "title": "津桥晚望",
        "author": "胡宿",
        "content": "徙倚津桥上，苍凉树幄中。\n江云数峰黑，山日半规红。\n菖叶深依水，兰苕迥得风。\n雩坛春服就，归思羡沂童。",
        "dynasty": "宋",
        "collection_info": null
    },
    {
        "title": "井桐",
        "author": "胡宿",
        "content": "一水清无底，双桐碧有情。\n银床翻昼影，玉虎堕秋声。\n露叶游丝断，风枝宿鸟惊。\n隔帘人不寐，又送月西倾。",
        "dynasty": "宋",
        "collection_info": null
    },
    {
        "title": "春晚郊野",
        "author": "胡宿",
        "content": "岸帻坐前楹，天围极望青。\n月华开岭雾，风影碎池星。\n重露惊栖鹤，幽丛带暗萤。\n尘机心久息，宁待据梧瞑。",
        "dynasty": "宋",
        "collection_info": null
    },
    {
        "title": "舟次江口",
        "author": "胡宿",
        "content": "香吹生兰渚，飞霜下荻州。\n月波清浸夜，天幕冷垂秋。\n远屿迎潮没，寒烟护水浮。\n冲歌来泽畔，知是采菱舟。",
        "dynasty": "宋",
        "collection_info": null
    },
    {
        "title": "赋江皋",
        "author": "胡宿",
        "content": "目睇兰皋上，春波泛早晖。\n画船人竞渡，绣羽雉交飞。\n岛树残潮落，汀花宿雾稀。\n短亭迷酒市，官柳绿依依。",
        "dynasty": "宋",
        "collection_info": null
    },
    {
        "title": "西郊二首  其一",
        "author": "胡宿",
        "content": "高楼十二曲，倚遍到斜晖。\n天幕清无翳，溪云冻不飞。\n断冈残烧尽，远树宿禽归。\n久忆莲华社，钟声隔翠微。",
        "dynasty": "宋",
        "collection_info": null
    },
    {
        "title": "西郊二首  其二",
        "author": "胡宿",
        "content": "远籁生寒野，平芜弄夕阳。\n天寒空鸟道，水落见鱼梁。\n岛树风仍荡，汀葭日映黄。\n津楼慵极目，杳杳白云乡。",
        "dynasty": "宋",
        "collection_info": null
    },
    {
        "title": "庆云寺桧",
        "author": "胡宿",
        "content": "宝坊金布地，嘉木此含荣。\n吴帝留青盖，湘神驻翠旌。\n月移香砌冷，风入夜琴清。\n若比东阳树，婆娑意未平。",
        "dynasty": "宋",
        "collection_info": null
    },
    {
        "title": "送臧寺丞赴建昌",
        "author": "胡宿",
        "content": "新擢京司秩，初旌幕府贤。\n少年裁美锦，昼日抚鸣絃。\n山好当衙际，云閒至榻前。\n庭中无一事，时问岳僧禅。",
        "dynasty": "宋",
        "collection_info": null
    },
    {
        "title": "送君为从事东归",
        "author": "胡宿",
        "content": "秋半饬归艎，轻桡入水乡。\n吴歌闻子夜，陶菊见重阳。\n月浦鲵收浪，霜空鸟拂樯。\n南冠归未得，潘鬓莫苍浪。",
        "dynasty": "宋",
        "collection_info": null
    },
    {
        "title": "送孙从事",
        "author": "胡宿",
        "content": "三十一仙科，同时升大罗。\n轩翔几人去，沦谪独君何。\n淮桂牵吟数，湘兰寄恨多。\n且欣弹頍弁，荣路未蹉跎。",
        "dynasty": "宋",
        "collection_info": null
    },
    {
        "title": "送王从事赴漳州",
        "author": "胡宿",
        "content": "再奉天官集，初登郡将筵。\n檄材磨盾妙，宾履蹑珠贤。\n旧洞毛生竹，新池水映莲。\n幕中多暇日，曳彩戏亲前。",
        "dynasty": "宋",
        "collection_info": null
    },
    {
        "title": "禁直晨兴呈承旨侍郎",
        "author": "胡宿",
        "content": "内殿已攒点，揽衣朝未央。\n月低衔禁树，云薄护朝霜。\n欲放鱼文钥，先含鸡舌香。\n大昕鹓与鹭，奏事向明光。",
        "dynasty": "宋",
        "collection_info": null
    },
    {
        "title": "馆中候马",
        "author": "胡宿",
        "content": "紫陌归鞍后，端门午鼓余。\n铜池衔落景，铁擿掩残书。\n水远沟声细，花閒壁影疏。\n去驺呼已远，自笑守应庐。",
        "dynasty": "宋",
        "collection_info": null
    },
    {
        "title": "近郊",
        "author": "胡宿",
        "content": "信马斗城外，芳郊秋物多。\n丹枫惊岁晏，华黍喜时和。\n野老醉相话，牧童閒自歌。\n牛羊稍觉晚，一一下层坡。",
        "dynasty": "宋",
        "collection_info": null
    },
    {
        "title": "沙鸟",
        "author": "胡宿",
        "content": "一啄樊笼外，萧然烟水乡。\n折芦翻夕梦，急雨乱秋行。\n南涧渔波浅，西风菰米香。\n世无摩诘手，谁与入清防。",
        "dynasty": "宋",
        "collection_info": null
    },
    {
        "title": "岁除",
        "author": "胡宿",
        "content": "守岁熏炉永，迎年煦律回。\n仙人收腊去，木帝送春来。\n桂伴阴蟾隠，梅衝艷雪开。\n平明喧寿宴，柏叶奉欢杯。",
        "dynasty": "宋",
        "collection_info": null
    },
    {
        "title": "鹦鹉杯",
        "author": "胡宿",
        "content": "介族生螭蚌，杯形肖陇禽。\n曾经良匠手，见爱主人心。\n置在金樽侧，来从珠水浔。\n愿为仁者寿，再拜莫辞深。",
        "dynasty": "宋",
        "collection_info": null
    },
    {
        "title": "上苑",
        "author": "胡宿",
        "content": "汉籞春来早，光风近太清。\n花深迷玉漏，雾远失金茎。\n夹道青松密，周阿碧树生。\n回瞻葱鬰气，遥覆九重城。",
        "dynasty": "宋",
        "collection_info": null
    },
    {
        "title": "山中",
        "author": "胡宿",
        "content": "乘秋寻远壑，偶到幽人家。\n浊醪酿秫米，香饭炊胡麻。\n微径扪萝茑，高峰弄云霞。\n餐和殆忘返，落景半规斜。",
        "dynasty": "宋",
        "collection_info": null
    },
    {
        "title": "东溪早步",
        "author": "胡宿",
        "content": "宿雨澄纷幕，高霞冠远岑。\n青莲护水色，翠竹结村阴。\n雪浪鱼跳藻，风簧鸟啭林。\n峭帆天末起，撩动五湖心。",
        "dynasty": "宋",
        "collection_info": null
    },
    {
        "title": "水馆",
        "author": "胡宿",
        "content": "略彴横云岛，栏干瞰玉渊。\n雨汀翘睡鹭，风树咽嘶蝉。\n绿髮莓苔地，红衣菡萏天。\n夜凉三弄笛，月在钓鱼船。",
        "dynasty": "宋",
        "collection_info": null
    },
    {
        "title": "送徐晋卿东归",
        "author": "胡宿",
        "content": "夜来龙具冷，有客厌长安。\n去国朝衣缁，还家楚叶丹。\n雪情欺酒薄，月思拂琴寒。\n只待东风起，林鶑振美翰。",
        "dynasty": "宋",
        "collection_info": null
    },
    {
        "title": "送旌德田宰",
        "author": "胡宿",
        "content": "锦邑罢鸣琴，归涂指上林。\n柳鞭饶醉折，山馆胜游吟。\n清誉时苗犊，离悰望帝禽。\n明庭趋觐日，优绩简宸襟。",
        "dynasty": "宋",
        "collection_info": null
    },
    {
        "title": "招公仪小饮",
        "author": "胡宿",
        "content": "官舍隠非隠，仕途才不才。\n栋閒秋燕去，篱静晚花开。\n卓瓮何妨卧，庄轩或自来。\n求羊疏我甚，三径有青苔。",
        "dynasty": "宋",
        "collection_info": null
    },
    {
        "title": "朱鸟航",
        "author": "胡宿",
        "content": "浮航二十四，一一跨淮中。\n此地名朱鸟，当年踏彩虹。\n香尘迷旧路，寒水荡遥空。\n日暮惊飞盖，翩翩下渚鸿。",
        "dynasty": "宋",
        "collection_info": null
    },
    {
        "title": "余山人居",
        "author": "胡宿",
        "content": "一室闭春林，萧然物外心。\n棋声敲月重，屐齿印苔深。\n竹阁茶烟细，山园锻树阴。\n会当逃世网，来此缔朋簪。",
        "dynasty": "宋",
        "collection_info": null
    },
    {
        "title": "和人山居",
        "author": "胡宿",
        "content": "翠柏荫山庄，岩扃四序凉。\n歌攀牛角远，啸引凤音长。\n夕膳烹葵熟，春杯切桂香。\n列侯生计在，千户橘含霜。",
        "dynasty": "宋",
        "collection_info": null
    },
    {
        "title": "山居",
        "author": "胡宿",
        "content": "松韵笙竽径，云容水墨天。\n人行春色裏，鶑语落花边。\n修竹三间屋，清泉二顷田。\n了无官府事，鸡犬莫登仙。",
        "dynasty": "宋",
        "collection_info": null
    },
    {
        "title": "经朱氏郊居",
        "author": "胡宿",
        "content": "东冈接钓矶，有客偃郊扉。\n绕舍喧流水，当窗识翠微。\n溪田香稌熟，霜树晚桃稀。\n半日挥尘袂，停车不记归。",
        "dynasty": "宋",
        "collection_info": null
    },
    {
        "title": "送外表王植赴官岭外",
        "author": "胡宿",
        "content": "五岭知何许，离怀岂易言。\n传情无去雁，惊梦有啼猿。\n溪思吴莼老，林香越槿繁。\n渠渠持美酒，计日望归轩。",
        "dynasty": "宋",
        "collection_info": null
    },
    {
        "title": "银台退朝",
        "author": "胡宿",
        "content": "官事良为少，人生初得閒。\n长吟聊拥鼻，薄酒且酡颜。\n春物行将晏，年芳尚可攀。\n此心同木雁，材与不材间。",
        "dynasty": "宋",
        "collection_info": null
    },
    {
        "title": "桃叶渡",
        "author": "胡宿",
        "content": "怅望情人曲，空留此渡名。\n一条衣带水，千古石头城。\n艷歇双桃色，歌沈两桨声。\n不堪怀古意，山外夕阳明。",
        "dynasty": "宋",
        "collection_info": null
    },
    {
        "title": "春寒",
        "author": "胡宿",
        "content": "三楚多寒地，凭山復大川。\n龙鳞横雪隰，羊角起风天。\n酒价高平日，花期晚去年。\n白门无限柳，疏瘦未成眠。",
        "dynasty": "宋",
        "collection_info": null
    },
    {
        "title": "蓬莱词",
        "author": "胡宿",
        "content": "瀛阆盛佳招，排云下赤霄。\n水犀梳插鬓，火玉佩垂腰。\n鳬影朝青舄，鸾音咽紫箫。\n鳌宫无夜色，豹髓未尝烧。",
        "dynasty": "宋",
        "collection_info": null
    },
    {
        "title": "寄合肥知己",
        "author": "胡宿",
        "content": "离管回香辔，行舟动翠篙。\n夕魂惟是黯，春目旋成蒿。\n梦与杨花荡，书凭燕子高。\n望中人不见，湖上首重搔。",
        "dynasty": "宋",
        "collection_info": null
    },
    {
        "title": "题兰溪",
        "author": "胡宿",
        "content": "招提紫翠中，僧住最高峰。\n几劫亲诸佛，三生听此钟。\n早香依涧树，高腊寄庭松。\n性海无穷愿，金书字字浓。",
        "dynasty": "宋",
        "collection_info": null
    },
    {
        "title": "景福殿绯桃",
        "author": "胡宿",
        "content": "偷约蓬山客，閒寻芳树蹊。\n晨葩鲜欲语，春色醉成迷。\n艷夺朝霞段，香传冰麝脐。\n飘然凡境外，初有乳鶑啼。",
        "dynasty": "宋",
        "collection_info": null
    },
    {
        "title": "暑夕水亭",
        "author": "胡宿",
        "content": "曲槛瞰回塘，披襟对羽觞。\n苹风微有韵，水月自成凉。\n嫩篠疏疏影，新荷偃偃香。\n么絃聊按抚，志不在沧浪。",
        "dynasty": "宋",
        "collection_info": null
    },
    {
        "title": "新荷",
        "author": "胡宿",
        "content": "一夜抽轻盖，平明映曲池。\n水凉鱼未觉，烟凈鸟先窥。\n露重心犹卷，风多柄尚危。\n东林应结社，祇待素华披。",
        "dynasty": "宋",
        "collection_info": null
    },
    {
        "title": "惜花",
        "author": "胡宿",
        "content": "试步向栏干，奇花正好看。\n干坤增着力，风雨莫无端。\n彩笔题诗易，金刀下剪难。\n十分方吐半，犹喜夜来寒。",
        "dynasty": "宋",
        "collection_info": null
    },
    {
        "title": "晴虹",
        "author": "胡宿",
        "content": "霁野收云雨，长光架一条。\n娲天初补石，干鹊早成桥。\n日驭迷黄道，仙梯接绛霄。\n谁能乘六气，万里信扶摇。",
        "dynasty": "宋",
        "collection_info": null
    },
    {
        "title": "邑宰惠花木",
        "author": "胡宿",
        "content": "晓圃分花品，烟锄手自携。\n未贪桃结实，且映李成蹊。\n瞥见香蜂集，仍闻好鸟啼。\n河阳春色晚，流过短墙西。",
        "dynasty": "宋",
        "collection_info": null
    },
    {
        "title": "行次淮上寄何毖秀才",
        "author": "胡宿",
        "content": "南浦伤离数，西州作恶频。\n吟亭蝉送柳，宿枕鸟惊晨。\n邺会疏沈李，吴怀豫忆莼。\n此心何用慰，前有杏园春。",
        "dynasty": "宋",
        "collection_info": null
    },
    {
        "title": "秦淮",
        "author": "胡宿",
        "content": "厌胜逾千载，祖龙安在哉。\n寒潮平復落，幽鸟去还来。\n龙凿功全异，牛山事可哀。\n不知终古恨，谁见劫成灰。",
        "dynasty": "宋",
        "collection_info": null
    },
    {
        "title": "重阳日东园",
        "author": "胡宿",
        "content": "沆瀣催时律，幽阴结夕霏。\n楼台侵日上，山水送秋归。\n海燕辞巢尽，霜鸿避弋飞。\n一杯元亮酒，聊以浣尘机。",
        "dynasty": "宋",
        "collection_info": null
    },
    {
        "title": "宿白佛寺",
        "author": "胡宿",
        "content": "下马憩禅关，春苔一径斑。\n归云寻谷口，倦鸟泊林间。\n山客收棋罢，龛僧数息閒。\n月高人不寐，隔岭水潺潺。",
        "dynasty": "宋",
        "collection_info": null
    },
    {
        "title": "甘露寺",
        "author": "胡宿",
        "content": "宝势穷吴地，寒流对楚邦。\n一峰惊佛剎，万象入僧窗。\n落日衔遥树，晴虹画半江。\n海门秋色近，翠朵自成双。",
        "dynasty": "宋",
        "collection_info": null
    },
    {
        "title": "自咏  其一",
        "author": "胡宿",
        "content": "索米年来甚，伶俜祇自知。\n黑貂随日敝，葆髮豫秋衰。\n旧产思重理，先贤耻逆施。\n吕虔刀未解，骨法谩多奇。",
        "dynasty": "宋",
        "collection_info": null
    },
    {
        "title": "自咏  其二",
        "author": "胡宿",
        "content": "闭户无还往，端居废礼容。\n花为贫富焰，燕是旧过从。\n持屐对人蜡，绽衣看妇缝。\n非同叔夜傲，切莫怪疏慵。",
        "dynasty": "宋",
        "collection_info": null
    },
    {
        "title": "华阳逋客",
        "author": "胡宿",
        "content": "小隠华阳客，山中不记年。\n酒中长有圣，棋下更无仙。\n授得广陵散，注成秋水篇。\n吾缨今未濯，惭愧旧林泉。",
        "dynasty": "宋",
        "collection_info": null
    },
    {
        "title": "瓦官寺",
        "author": "胡宿",
        "content": "紫色尝开国，金辉此界绳。\n火轮经坏劫，雪顶见残僧。\n狂薜缘秋壁，深松映晚灯。\n哀猿不可听，一一在岩藤。",
        "dynasty": "宋",
        "collection_info": null
    },
    {
        "title": "题刘奉礼书斋",
        "author": "胡宿",
        "content": "人尚西斋学，家承北第荣。\n锦囊添句重，蟾滴试毫轻。\n底法成新构，开书泣旧楹。\n丹山消息断，喜见凤雏声。",
        "dynasty": "宋",
        "collection_info": null
    },
    {
        "title": "和吉老学士召赴崇政殿试举人",
        "author": "胡宿",
        "content": "需宴经芳巳，严趋奉禁宸。\n子亭参覆试，止辇奉周询。\n玉取三烧粹，金求百汰真。\n自惭诸老意，多頼洛阳人。",
        "dynasty": "宋",
        "collection_info": null
    },
    {
        "title": "清明日谢人送酒",
        "author": "胡宿",
        "content": "寂寞扬雄宅，鸱夷载酒来。\n钻榆试春火，切桂暖晨杯。\n芳蕊何须菊，香梢尚有梅。\n自惭非叔夜，聊学玉山颓。",
        "dynasty": "宋",
        "collection_info": null
    },
    {
        "title": "金山寺",
        "author": "胡宿",
        "content": "宝势中流起，香园此布金。\n鸽栖金殿冷，龙伏夜潭深。\n水鸟衔生食，江神听梵音。\n上方聊送目，天幕杳森阴。",
        "dynasty": "宋",
        "collection_info": null
    },
    {
        "title": "齐国大长公主輓词",
        "author": "胡宿",
        "content": "旧筑王姬馆，新开贵主阡。\n山林经驻跸，烟雾隔飞軿。\n天属尊惟孝，邦风穆以贤。\n鸾龙摛翰藻，昭德万斯年。",
        "dynasty": "宋",
        "collection_info": null
    },
    {
        "title": "兵部尚书赠司空侍中晏元献公輓词三首  其一",
        "author": "胡宿",
        "content": "俊老三阶后，高华四纪中。\n朝廷用文治，廊庙得才雄。\n鸡树前阴改，鳣庭旧迹空。\n生存华屋处，零落恨无穷。",
        "dynasty": "宋",
        "collection_info": null
    },
    {
        "title": "兵部尚书赠司空侍中晏元献公輓词三首  其二",
        "author": "胡宿",
        "content": "川岳沦精气，风华丧杰才。\n典刑留大雅，文象坼中台。\n聚窟香难破，钧天梦不迴。\n只应之帝所，鸣玉侍丹台。",
        "dynasty": "宋",
        "collection_info": null
    },
    {
        "title": "兵部尚书赠司空侍中晏元献公輓词三首  其三",
        "author": "胡宿",
        "content": "储极元寮宠，公貂盛策班。\n宁神依大騩，结冢近陉山。\n鼓吹春风裏，麒麟夕照间。\n寄言川上水，何事不西还。",
        "dynasty": "宋",
        "collection_info": null
    },
    {
        "title": "太尉文肃郑公輓词三首  其一",
        "author": "胡宿",
        "content": "西北谋元帅，东南出隽儒。\n上前曾借筯，阃外復投壶。\n见器同安国，忧边得亚夫。\n如何遡黄壤，不及播洪炉。",
        "dynasty": "宋",
        "collection_info": null
    },
    {
        "title": "太尉文肃郑公輓词三首  其二",
        "author": "胡宿",
        "content": "公业关东望，夷吾天下才。\n辞锋横剑戟，诗笔走风雷。\n帅节行边去，氐酋献地来。\n荣华一朝尽，埋玉使人哀。",
        "dynasty": "宋",
        "collection_info": null
    },
    {
        "title": "太尉文肃郑公輓词三首  其三",
        "author": "胡宿",
        "content": "将钺徽联重，公槐贲典加。\n哀荣班襚衮，亏痛轸投瓜。\n朝露沾崇旆，秋风咽迥笳。\n英灵不可问，宰树有栖鸦。",
        "dynasty": "宋",
        "collection_info": null
    },
    {
        "title": "太尉侍中郑国宋公輓词三首  其一",
        "author": "胡宿",
        "content": "第一平津策，同时入洛名。\n配台升上相，宰汉得元精。\n国念灵龟丧，人嗟厚栋倾。\n睿篇伤俊老，殊礼极哀荣。",
        "dynasty": "宋",
        "collection_info": null
    },
    {
        "title": "太尉侍中郑国宋公輓词三首  其二",
        "author": "胡宿",
        "content": "盛业元根古，高文早变风。\n堕鳣遗馆在，浴凤旧池空。\n卓马辞丹陛，骑箕向碧穹。\n琴竽三月罢，郑国怆贤公。",
        "dynasty": "宋",
        "collection_info": null
    },
    {
        "title": "太尉侍中郑国宋公輓词三首  其三",
        "author": "胡宿",
        "content": "天上三台坼，人间一鑑亡。\n宁神韩土内，结冢騩山傍。\n槐鼎廞仪物，貂蝉襚密章。\n高贤同委化，兹理昧苍苍。",
        "dynasty": "宋",
        "collection_info": null
    },
    {
        "title": "座主赠司徒侍中宣献公輓词五首  其一",
        "author": "胡宿",
        "content": "天下中庸德，人伦正始风。\n立朝周鼎重，当代禹门崇。\n注意深黄阁，收神杳碧崧。\n苍生终古恨，尺璧在丘中。",
        "dynasty": "宋",
        "collection_info": null
    },
    {
        "title": "座主赠司徒侍中宣献公輓词五首  其二",
        "author": "胡宿",
        "content": "三陟赞枢钧，歼良昧上旻。\n几传分相史，终未立家臣。\n卫武徒虚语，巫咸不可询。\n空余山甫德，流咏在烝民。",
        "dynasty": "宋",
        "collection_info": null
    },
    {
        "title": "座主赠司徒侍中宣献公輓词五首  其三",
        "author": "胡宿",
        "content": "门盛三鳣讲，书追两马修。\n朝评尊月旦，王法正春秋。\n革履声长绝，缁衣咏独留。\n从今非大醉，不復过西州。",
        "dynasty": "宋",
        "collection_info": null
    },
    {
        "title": "座主赠司徒侍中宣献公輓词五首  其四",
        "author": "胡宿",
        "content": "凤德衰何早，蛇年谶有开。\n敛衣班上衮，愍册贲中台。\n缘鹄空存饰，骑箕不下来。\n栋隆今已折，侨压可胜哀。",
        "dynasty": "宋",
        "collection_info": null
    },
    {
        "title": "座主赠司徒侍中宣献公輓词五首  其五",
        "author": "胡宿",
        "content": "卤簿指西州，都人助绋讴。\n白鸡亡谢傅，黄石葬留侯。\n雾薄旌铭惨，风长骑吹愁。\n神华何处所，流恨满山丘。",
        "dynasty": "宋",
        "collection_info": null
    },
    {
        "title": "礼部蒋侍郎輓词五首  其一",
        "author": "胡宿",
        "content": "大雅时之老，高阳世有才。\n英名知四海，公议许三台。\n华皓辞归去，苍黔望起来。\n一朝嵩构毁，愍册感余哀。",
        "dynasty": "宋",
        "collection_info": null
    },
    {
        "title": "礼部蒋侍郎輓词五首  其二",
        "author": "胡宿",
        "content": "香案经为吏，甘泉预侍晨。\n衣冠亲雉尾，章疏动龙鳞。\n当世高人物，诸公满搢绅。\n忽闻捐几杖，万恨只酸辛。",
        "dynasty": "宋",
        "collection_info": null
    },
    {
        "title": "礼部蒋侍郎輓词五首  其三",
        "author": "胡宿",
        "content": "颍水重临久，桐乡见爱深。\n岘碑偏堕泪，郑瑟尽停音。\n蜀士知邹学，吴儿喜洛吟。\n生前祠影在，寒雾碧山岑。",
        "dynasty": "宋",
        "collection_info": null
    },
    {
        "title": "礼部蒋侍郎輓词五首  其四",
        "author": "胡宿",
        "content": "尺璧丘中恨，人间第一流。\n九原迷白日，万壑怨清秋。\n风月高情尽，烟霞丽思休。\n故时芝馆在，迢递使人愁。",
        "dynasty": "宋",
        "collection_info": null
    },
    {
        "title": "礼部蒋侍郎輓词五首  其五",
        "author": "胡宿",
        "content": "茂苑来书迹，蓝桥别泪痕。\n如何一交臂，不觉九招魂。\n东里嗟遗爱，西州哭旧恩。\n二孤犹在丱，未免怼干坤。",
        "dynasty": "宋",
        "collection_info": null
    },
    {
        "title": "翰林南阳叶公輓词三首  其一",
        "author": "胡宿",
        "content": "方丈仙山地，承明帝所人。\n辞源长万里，笔力重千钧。\n草诏风雷暮，赓歌律吕春。\n如何岩雨望，奄忽弃生民。",
        "dynasty": "宋",
        "collection_info": null
    },
    {
        "title": "翰林南阳叶公輓词三首  其二",
        "author": "胡宿",
        "content": "献替依明主，周旋奉至公。\n直寻无枉道，方寸有孤忠。\n耻在瓶罍罄，嗟深杼轴空。\n苍生犹未泰，夫子已先穷。",
        "dynasty": "宋",
        "collection_info": null
    },
    {
        "title": "翰林南阳叶公輓词三首  其三",
        "author": "胡宿",
        "content": "远策思开济，孤飞易中伤。\n中途舍骐骥，少日铩鸾凰。\n干镆仍双折，皋夔遂两亡。\n吾生知已矣，魂断武丘傍。",
        "dynasty": "宋",
        "collection_info": null
    },
    {
        "title": "题饮光亭",
        "author": "胡宿",
        "content": "居易能藏气，探幽復治亭。\n泉华聊自挹，涧响与谁听。\n圆桧行依盖，前峰坐对屏。\n一瓢吾道在，凉月此忘形。",
        "dynasty": "宋",
        "collection_info": null
    },
    {
        "title": "晨起马上口占",
        "author": "胡宿",
        "content": "马过津桥外，城临金斗傍。\n早霜浓着瓦，落月半衔墙。\n暗水澄寒底，初霞漏晓光。\n疏钟林下寺，烟景正苍凉。",
        "dynasty": "宋",
        "collection_info": null
    },
    {
        "title": "九月十五夜北楼望太湖",
        "author": "胡宿",
        "content": "云影消空阔，霜华拂杳冥。\n秋光不隠雁，夜色欲迷萤。\n爽气横苍卞，凉波接洞庭。\n水仙当此夕，应化白龙形。",
        "dynasty": "宋",
        "collection_info": null
    },
    {
        "title": "登润州城",
        "author": "胡宿",
        "content": "城壁起山根，楼梯易黯魂。\n雄风摇碧浸，画角弔黄昏。\n一带分江纪，双峰点海门。\n东方瞻宰树，秋色暝前村。",
        "dynasty": "宋",
        "collection_info": null
    },
    {
        "title": "怀宣城会胜院二首  其一",
        "author": "胡宿",
        "content": "净剎枕城隅，溪光清且虚。\n僧閒对驯鸽，客至数游鱼。\n岩气浮川上，林香生雨余。\n南云虽可望，长与沃洲疏。",
        "dynasty": "宋",
        "collection_info": null
    },
    {
        "title": "怀宣城会胜院二首  其二",
        "author": "胡宿",
        "content": "城外寻僧远，居常信马蹄。\n移时取香饭，半日濯灵溪。\n白马迎人下，清猿对客啼。\n亭前有封殖，试为问红梨。",
        "dynasty": "宋",
        "collection_info": null
    },
    {
        "title": "仲春三衢道中",
        "author": "胡宿",
        "content": "隔闰年芳早，天风泛暖晖。\n酒香迎社重，村语向蚕稀。\n林际新鶑出，楹间故燕归。\n湖头春在否，人去柳花飞。",
        "dynasty": "宋",
        "collection_info": null
    },
    {
        "title": "赠少室王山人",
        "author": "胡宿",
        "content": "九籥秘仙经，岩岩玉骨灵。\n内书天上见，仙乐帝前听。\n壶小藏仙界，槎高拂斗星。\n华阳陪夜话，多是说金庭。",
        "dynasty": "宋",
        "collection_info": null
    },
    {
        "title": "送钱比部守盛山",
        "author": "胡宿",
        "content": "家世楹书在，山河庙券存。\n乌衣出才子，朱毂滞王孙。\n过峡朝云举，辞梁腊霰翻。\n遥知巴子国，爱日有余温。",
        "dynasty": "宋",
        "collection_info": null
    },
    {
        "title": "闻鶑",
        "author": "胡宿",
        "content": "双翎何睍睆，百啭更绵蛮。\n独向芳林宿，多衝细雨还。\n低迷穿柳外，调笑入花间。\n肯比青鹦鹉，雕笼受闭关。",
        "dynasty": "宋",
        "collection_info": null
    },
    {
        "title": "送显忠上人归吴郡",
        "author": "胡宿",
        "content": "秋风随处起，振锡不留行。\n却背嵩云去，迎看淮月生。\n禅通少林默，诗得杼山清。\n几夕岩窗下，忘眠听瀑声。",
        "dynasty": "宋",
        "collection_info": null
    },
    {
        "title": "芳茂山",
        "author": "胡宿",
        "content": "此地横青嶂，当年耸紫氛。\n碧花岩下柰，玉叶岭边云。\n宝势三神秀，灵风百草熏。\n将军精爽在，可解勒移文。",
        "dynasty": "宋",
        "collection_info": null
    },
    {
        "title": "浮石寺",
        "author": "胡宿",
        "content": "溪碧照浮航，仁祠紫界墙。\n窗扉衔远色，树石纳余凉。\n升讲林花落，抛生水鸟翔。\n逢僧谈止观，数刻尽牛香。",
        "dynasty": "宋",
        "collection_info": null
    },
    {
        "title": "送张着作任柘城",
        "author": "胡宿",
        "content": "出宰分寰邑，修书得秘丘。\n青云莫厌晚，翠柏最宜秋。\n旧学缁林散，前欢醉墨留。\n弦歌聊自慰，不足论全牛。",
        "dynasty": "宋",
        "collection_info": null
    },
    {
        "title": "别墅园池",
        "author": "胡宿",
        "content": "小池连曲圃，幽可涤烦襟。\n露菊凝秋艷，风荷结晚阴。\n碧芦巢鸟重，青藻宅鱼深。\n自是轮蹄外，嚣尘岂易侵。",
        "dynasty": "宋",
        "collection_info": null
    },
    {
        "title": "送曹生归临江别墅",
        "author": "胡宿",
        "content": "气入商中劲，人思渎上劳。\n沧江萦故国，凉月伴归舠。\n丽赋凭乌有，清篇託畔牢。\n竹林温绪业，天彀伫时髦。",
        "dynasty": "宋",
        "collection_info": null
    },
    {
        "title": "寄善慧大师禅斋",
        "author": "胡宿",
        "content": "金策巡方罢，斋轩俯斗城。\n池閒鱼听法，台静鸟窥生。\n社影香蕖白，禅阴碧柰清。\n昆灰多妙辨，平日集朝缨。",
        "dynasty": "宋",
        "collection_info": null
    },
    {
        "title": "小阁",
        "author": "胡宿",
        "content": "小阁闭春风，疏帘隔几重。\n柳绵收未住，酒病太无悰。\n带眼偏知瘦，棋图最信慵。\n隆中一觉睡，日影过高舂。",
        "dynasty": "宋",
        "collection_info": null
    },
    {
        "title": "悼往",
        "author": "胡宿",
        "content": "昨夜西楼月，团圆似去年。\n凤屏非復旧，虎枕未成眠。\n破恨凭湘酎，流哀寄蜀弦。\n葛华与参宿，此见恐无缘。",
        "dynasty": "宋",
        "collection_info": null
    },
    {
        "title": "江楼",
        "author": "胡宿",
        "content": "亭亭紫桂楼，渺渺白苹洲。\n易断伤春目，难销假日忧。\n双鳬仙子贵，两桨美人愁。\n欲寄青泥讯，云峰隔旧游。",
        "dynasty": "宋",
        "collection_info": null
    },
    {
        "title": "初赴扬子任",
        "author": "胡宿",
        "content": "补吏承人乏，安贫得士常。\n半纶朝受命，数舍宿舂粮。\n楚地元三户，驺奴亦一囊。\n空裁宣德颂，何路奏明光。",
        "dynasty": "宋",
        "collection_info": null
    },
    {
        "title": "徐偃王庙",
        "author": "胡宿",
        "content": "天下慢朝周，君王瑶水流。\n一朝规问鼎，千里御还骝。\n故国无归日，丛祠几换秋。\n诜诜耳孙庆，惟烈在仁柔。",
        "dynasty": "宋",
        "collection_info": null
    },
    {
        "title": "清溪泛舟",
        "author": "胡宿",
        "content": "家在清溪上，乘閒一棹歌。\n夕凉天有月，秋迥水无波。\n鸥鸟机心断，鲮鱼香味多。\n吾缨犹未濯，终是负渔蓑。",
        "dynasty": "宋",
        "collection_info": null
    },
    {
        "title": "一年好景",
        "author": "胡宿",
        "content": "樽俎真无奈，风骚亦被魔。\n酒龙春力健，诗将夜谋多。\n未羡封侯印，偏怜却日戈。\n寄言嵇叔夜，休惜玉嵯峨。",
        "dynasty": "宋",
        "collection_info": null
    },
    {
        "title": "早雁",
        "author": "胡宿",
        "content": "关树来时紫，江枫到日丹。\n惊弦初月上，避弋太虚宽。\n野水涵秋色，霜云结夜寒。\n终年南北路，未可笑离鸾。",
        "dynasty": "宋",
        "collection_info": null
    },
    {
        "title": "寄怀尊师",
        "author": "胡宿",
        "content": "多年疏法集，长夏忆斋房。\n桐雨生苔净，杉风坐石凉。\n真茶烹涧溜，满饭取天香。\n何日挥冠冕，相期作道场。",
        "dynasty": "宋",
        "collection_info": null
    },
    {
        "title": "华阳道士朱尊师",
        "author": "胡宿",
        "content": "阆苑花边醉，知君是谪仙。\n姓名金简上，官职玉台前。\n碧海三奇药，青梯尺五天。\n祇愁腾踏去，相望隔芝田。",
        "dynasty": "宋",
        "collection_info": null
    },
    {
        "title": "紫蔷薇",
        "author": "胡宿",
        "content": "天上星垣贵，人间花品高。\n偷模烦象管，学剪费金刀。\n西母停云辇，东卿驻节旄。\n晓轩无限思，香架近蒲桃。",
        "dynasty": "宋",
        "collection_info": null
    },
    {
        "title": "晨入都省闻子奇内翰宿太常因寄口号",
        "author": "胡宿",
        "content": "相思禁林客，知奉太常斋。\n月落桐依井，风休絮满阶。\n欢娱疏胜集，申写寄长怀。\n遥望墙东隠，朋簪杳未谐。",
        "dynasty": "宋",
        "collection_info": null
    },
    {
        "title": "又陪公素舍人晨入西阁见紫薇初开",
        "author": "胡宿",
        "content": "疏雨休前槛，新英艷小丛。\n且欣当夏日，不用忆春风。\n便可携欢伯，相从作醉翁。\n回头问阶药，何处觅蔫红。",
        "dynasty": "宋",
        "collection_info": null
    },
    {
        "title": "题撷芳亭",
        "author": "胡宿",
        "content": "有客隠东冈，珍亭号撷芳。\n仙壶分气象，木帝借风光。\n渌水穿林远，朱桥跨岸长。\n宝邻曾折桂，今是状元坊。",
        "dynasty": "宋",
        "collection_info": null
    },
    {
        "title": "初秋",
        "author": "胡宿",
        "content": "九夏困烦冤，逢秋似得仙。\n短床便月下，长簟怯风前。\n露气清羣木，云棱澹一天。\n西江无限水，长啸忆楼船。",
        "dynasty": "宋",
        "collection_info": null
    },
    {
        "title": "大庆殿元会",
        "author": "胡宿",
        "content": "殿裏炉香散彩云，殿前旌仗从朝暾。\n后夔六乐调时律，太皡千春入御樽。\n神化还随苍震始，天颜却映少阳温。\n新年喜气知多少，鬰鬰葱葱覆九门。",
        "dynasty": "宋",
        "collection_info": null
    },
    {
        "title": "燕洞宫",
        "author": "胡宿",
        "content": "洞裏青娥赤玉箫，香童迎过百花桥。\n身轻不待泠风驭，天隔难逢翠羽翘。\n仙醴四升谁酩酊，使乌三足自飘飖。\n座中若话金庭事，记取真人是子乔。",
        "dynasty": "宋",
        "collection_info": null
    },
    {
        "title": "张侍读笺注太玄经义",
        "author": "胡宿",
        "content": "陈书覆瓿久无憀，天幸名儒释旧爻。\n准易一时遭客难，赏心千载获神交。\n高情要在崇孤学，余力犹能解众嘲。\n谁道凤凰难得髓，续絃今日见灵胶。",
        "dynasty": "宋",
        "collection_info": null
    },
    {
        "title": "赏花钓鱼应制",
        "author": "胡宿",
        "content": "球槛灵芳濯露开，瑶津朱鲔復新来。\n三竿御水承垂钓，万蕊晨葩奉赐杯。\n春暖僊蓂初靃靡，日斜芝盖尚徘徊。\n柏梁圣作星躔丽，累气芜音愧仰陪。",
        "dynasty": "宋",
        "collection_info": null
    },
    {
        "title": "咏蝉",
        "author": "胡宿",
        "content": "柳条高处不须吟，正是螳螂负异心。\n已断清肠悲玉露，更流哀响入瑶琴。\n长洲苑下风声急，宣曲宫中暮色深。\n莫道齐姬无伴侣，海边精卫亦冤禽。",
        "dynasty": "宋",
        "collection_info": null
    },
    {
        "title": "登雄州视远亭",
        "author": "胡宿",
        "content": "谁将粉水扫天衢，万里全开晦景图。\n百尺冻云飞未起，一筝寒雁远相呼。\n由来封略非三代，大抵渔樵似五湖。\n欲望繁台何处是，繁台不见见平芜。",
        "dynasty": "宋",
        "collection_info": null
    },
    {
        "title": "送钱子文着作宰福阳",
        "author": "胡宿",
        "content": "三政平反有惠心，民歌遥望邑中黔。\n桃翻浪影吴艎急，芸掩书香汉阁深。\n行访名山须着屐，坐清嚣俗且横琴。\n西州有客偏伤别，无密瑶华寄好音。",
        "dynasty": "宋",
        "collection_info": null
    },
    {
        "title": "题承诏亭",
        "author": "胡宿",
        "content": "开径临江有旧居，野亭于此狎禽鱼。\n八才素擅高阳里，五返曾迂使者车。\n圯上早传黄石略，隆中难恋武侯庐。\n主人今醉葡萄酒，篱下秋风菊自疏。",
        "dynasty": "宋",
        "collection_info": null
    },
    {
        "title": "送清漳护戎王中立",
        "author": "胡宿",
        "content": "赋别匆匆涕泫然，七闽封堠接蛮烟。\n山长水远知何处，花落鶑啼又几年。\n顾我青衫随吏牒，惜兄华髮事戎旃。\n风波世路相逢少，肠断东归下濑船。",
        "dynasty": "宋",
        "collection_info": null
    },
    {
        "title": "送吕昭邻同年宰巫阳",
        "author": "胡宿",
        "content": "清蕊君宜妙一台，当年仙桂并枝开。\n楼逢春雪尝为曲，庙近朝云转费才。\n远字莫教双鲤断，归期偏望二鳬来。\n巴猿蜀魄多离恨，犹喜圭田助酒材。",
        "dynasty": "宋",
        "collection_info": null
    },
    {
        "title": "送李寺丞宰攸溪",
        "author": "胡宿",
        "content": "短李祠堂世阀余，少年从学马融居。\n楼中质问无疑义，帐后传藏有默书。\n茂苑却寻花气歇，家山重上桂阴疏。\n弦歌莫嘆浮湘远，纔是青云举足初。",
        "dynasty": "宋",
        "collection_info": null
    },
    {
        "title": "寄题黄氏閒宴阁",
        "author": "胡宿",
        "content": "翚飞迢递拂秋槎，宴坐尘清道有芽。\n五叶对僧谈妙果，一枪留客试真茶。\n檐前暮景沈归鸟，窗外晨晖泛早霞。\n衍箧文多休寄傲，月间芳桂正窅窊。",
        "dynasty": "宋",
        "collection_info": null
    },
    {
        "title": "和邃卿馆中晚入",
        "author": "胡宿",
        "content": "铜狄严扉大帝家，雨回天气湛春华。\n墙头落景半规日，楼外余晖几迭霞。\n风近天渊闻斗鸭，烟开宫树见栖鸦。\n端门漏密长廓静，时见香英坠砌花。",
        "dynasty": "宋",
        "collection_info": null
    },
    {
        "title": "朝罢",
        "author": "胡宿",
        "content": "朝罢通中一觉眠，右银台路入西垣。\n日长易觉芝泥熟，风软频惊药树翻。\n朱槛带阴难可倚，紫薇当昼不胜繁。\n何须更寄陶窗傲，自有余凉在此轩。",
        "dynasty": "宋",
        "collection_info": null
    },
    {
        "title": "送梅监丞宰山阴",
        "author": "胡宿",
        "content": "春半朱航拂水轻，季珪佳邑得时英。\n民淳定见蹊田默，岁稔仍占射的明。\n太史旧游书穴邃，右军残迹墨池平。\n何妨公外寻僧社，琴鹤相随雅有情。",
        "dynasty": "宋",
        "collection_info": null
    },
    {
        "title": "送集贤李学士赴荆台",
        "author": "胡宿",
        "content": "蓬岛迴风此再来，当年俱重辑宁才。\n芝随禁掖新泥熟，桃应仙源旧路开。\n金契旋闻临外阃，云屏仍是接中台。\n专城四十前贤事，期岁行归妙一台。",
        "dynasty": "宋",
        "collection_info": null
    },
    {
        "title": "子庄见求近诗以一阕为介",
        "author": "胡宿",
        "content": "半纶祗役谢英游，牒诉装怀思若抽。\n铜钵任敲何所得，铁盂虽缺岂销忧。\n楚囚操乐宁忘本，蜀客摛辞祇傍愁。\n强抉巴音还首鼠，知君诗户敌千侯。",
        "dynasty": "宋",
        "collection_info": null
    },
    {
        "title": "送张从事",
        "author": "胡宿",
        "content": "月毫挥檄愈头风，屈佐初宾位未充。\n金玉擅珍须席上，蛟龙为物起池中。\n丛云绚彩人歌舜，绵竹摛辞客荐雄。\n一乘追锋看赐对，虎贲千戟照琼宫。",
        "dynasty": "宋",
        "collection_info": null
    },
    {
        "title": "山居",
        "author": "胡宿",
        "content": "老矣求田鱼稻乡，儿孙常要在余旁。\n提篮买菜须灵照，举案齐眉只孟光。\n医国有方三折臂，扣关无路九回肠。\n紫芝白髮秋风裏，怅望商山绮与黄。",
        "dynasty": "宋",
        "collection_info": null
    },
    {
        "title": "寄子高秦州从事",
        "author": "胡宿",
        "content": "雪裏诗筒至自秦，仲宣佳句乐从军。\n谷鶑渐喜迁高处，塞雁犹嗟失故羣。\n北阙旧游孤似月，西州迴望远如云。\n一枝春色无由寄，手弄梅花却自熏。",
        "dynasty": "宋",
        "collection_info": null
    },
    {
        "title": "和曼卿馆中夜直",
        "author": "胡宿",
        "content": "右银台路逼仙盘，有客通中此宿官。\n钧奏暗惊天上近，霞杯难制月边寒。\n风来禁树龙传点，露下高梧凤戢翰。\n更听建章鱼钥动，水苍朝佩响珊珊。",
        "dynasty": "宋",
        "collection_info": null
    },
    {
        "title": "远思",
        "author": "胡宿",
        "content": "一片平芜百尺楼，阑干横绝点清秋。\n三年字与燕鸿断，千里心随桂水流。\n空对霜葭惊远别，忍题云叶寄牢愁。\n骊驹不见西曛迫，目眩天涯片席收。",
        "dynasty": "宋",
        "collection_info": null
    },
    {
        "title": "和邃卿寒直",
        "author": "胡宿",
        "content": "子门肃唱彻周庐，甲夜轻寒腊破初。\n树底倦飞还类鹊，斋中酣梦欲成鱼。\n三钟赋粟才无取，五饵干时策已疏。\n天禄旧来名寂寞，更堪窗雪照残书。",
        "dynasty": "宋",
        "collection_info": null
    },
    {
        "title": "九日山阳驿作",
        "author": "胡宿",
        "content": "飘泊年来憩下亭，雀罗秋静掩苔扃。\n拂窗红叶欺閒卧，倚槛黄花笑独醒。\n盛忆林泉羞白石，欲持香火访丹经。\n华阳小隠平生愿，可分区区事挈瓶。",
        "dynasty": "宋",
        "collection_info": null
    },
    {
        "title": "赵宗道归辇下",
        "author": "胡宿",
        "content": "沿牒相逢楚水湄，竹林文酒此攀嵇。\n半毡未暖还伤别，一臂初交未解携。\n江浦呕哑风送橹，河桥勃窣柳垂堤。\n明年四月秦关到，洗眼扬州看马蹄。",
        "dynasty": "宋",
        "collection_info": null
    },
    {
        "title": "送天章王待制再领陕州",
        "author": "胡宿",
        "content": "爱树重攀隔十春，召南遗俗至今淳。\n车边野鹿依明府，池上沙鸥识主人。\n太华远峰扪日驭，洪河高派落天津。\n壶浆竹马参歌舞，顿觉城中喜气新。",
        "dynasty": "宋",
        "collection_info": null
    },
    {
        "title": "咏鹤",
        "author": "胡宿",
        "content": "独立青田刷羽仪，朱研丹顶雪裁衣。\n赋来自合凌清汉，仙去何曾识令威。\n松盖露寒应有恨，蓬山云断未成归。\n旧巢寄在三珠树，待与还丹作使飞。",
        "dynasty": "宋",
        "collection_info": null
    },
    {
        "title": "旧将",
        "author": "胡宿",
        "content": "曾上燕然勒汉兵，白头麟阁见仪形。\n三朝自是山西将，百战曾焚老上廷。\n已奉列侯归北第，更筹深策破先零。\n弯弓击剑平生事，不许儿孙授一经。",
        "dynasty": "宋",
        "collection_info": null
    },
    {
        "title": "七夕",
        "author": "胡宿",
        "content": "孔雀南来燕子西，银河消息已惊迟。\n石城仙使飞三足，玉殿华灯焰九枝。\n暂掩星机同一笑，却披云幄重相离。\n杞天长在年梭疾，若比人间是远期。",
        "dynasty": "宋",
        "collection_info": null
    },
    {
        "title": "宛陵秋晚",
        "author": "胡宿",
        "content": "谁道江南好物华，江南今日抵天涯。\n秋风只解吹桐叶，暮雨还来打菊花。\n寒水答砧偏响亮，迥楼飘角更呕哑。\n举头试作长安望，惆怅青山绕郭斜。",
        "dynasty": "宋",
        "collection_info": null
    },
    {
        "title": "海上",
        "author": "胡宿",
        "content": "天幕纷纭海水浮，日车东上恶埃收。\n金鈎欲下灵鳌怖，铁网将沈宝树愁。\n自昔神仙尝有药，从来银阙不通舟。\n燕酣餐尽蟠桃熟，会约琴高控鲤游。",
        "dynasty": "宋",
        "collection_info": null
    },
    {
        "title": "夏日舟行",
        "author": "胡宿",
        "content": "箭激云樯五两轻，波光飞入射桃笙。\n山眉远映羣鸥过，霞绮新和落照明。\n甘醴更无消暑意，文竿徒有羡鱼情。\n飘飖若得乘羊角，直待银潢上玉清。",
        "dynasty": "宋",
        "collection_info": null
    },
    {
        "title": "送吕解元江阴礼席",
        "author": "胡宿",
        "content": "玉人仍是紫芝眉，五世嘉占得凤飞。\n果满车中潘令去，马盘楼下庾郎归。\n东床寄傲便便腹，北路腾装粲粲衣。\n九烛夜堂开喜宴，画鸾交扇接香帏。",
        "dynasty": "宋",
        "collection_info": null
    },
    {
        "title": "送祝熙载赴金华主簿",
        "author": "胡宿",
        "content": "数路收才汉得人，物涂聊试半通纶。\n宸廷唱第瑶光近，仙简刊名玉字新。\n芳桂行吟关外月，香葩回梦苑中春。\n平时官下文移少，日涉閒园戏綵频。",
        "dynasty": "宋",
        "collection_info": null
    },
    {
        "title": "泛舟",
        "author": "胡宿",
        "content": "瑟瑟凉波冷接空，恍疑云物画屏中。\n一篙海客乘槎水，两桨仙人取箭风。\n秋色暗欺荷盖紫，夕阳偷射桂旗红。\n长来此地无穷乐，珍重笭箵与钓筒。",
        "dynasty": "宋",
        "collection_info": null
    },
    {
        "title": "送王龙图硕赴荆南",
        "author": "胡宿",
        "content": "南部行台驻万兵，绣衣归路有光荣。\n鸣铙虎豹林中避，吹角蛟龙水底惊。\n湘树远从湖外出，峡云时向马前生。\n主人落笔多风调，应唱新辞遍郢城。",
        "dynasty": "宋",
        "collection_info": null
    },
    {
        "title": "送陈铎归吴兴",
        "author": "胡宿",
        "content": "六篇高论吐虹霓，报罢扁舟击汰归。\n地上麒麟须远到，天边鹰隼且卑飞。\n秋来苕下醪醅熟，寒去江头脍缕肥。\n莫嘆隋和犹未售，玉蟾濡翰待君挥。",
        "dynasty": "宋",
        "collection_info": null
    },
    {
        "title": "寄题雄州宴射亭",
        "author": "胡宿",
        "content": "北压三关气象雄，主人仍是紫髯翁。\n樽前乐按摩诃曲，塞外威生广莫风。\n龙向城头吟画角，雁从天末避雕弓。\n休论万里封侯事，静胜今为第一功。",
        "dynasty": "宋",
        "collection_info": null
    },
    {
        "title": "送吴江知县陈着作",
        "author": "胡宿",
        "content": "南望湖山画一屏，松江江水向人清。\n何如嵔𡾊聊为活，况是潇湘谩得名。\n双桨有时青翰远，两衙无事素琴横。\n遥知惠政通和气，乳雉驯鸥自不惊。",
        "dynasty": "宋",
        "collection_info": null
    },
    {
        "title": "赠华阳道士朱尊师",
        "author": "胡宿",
        "content": "却饵英芝养道芽，赤霄曾辗绛云车。\n眼看碧海成夷路，心记蟠桃结实花。\n东府灵方修白石，上清香饭给胡麻。\n两双条脱皆金玉，可是南山萼绿华。",
        "dynasty": "宋",
        "collection_info": null
    },
    {
        "title": "仲夏有感",
        "author": "胡宿",
        "content": "误逐时英落彀中，拙艰为吏悄无悰。\n鶢鶋已享鸣钟赐，澼絖焉知裂地封。\n西北晚云长望阙，东南春亩久抛农。\n匆匆禹凿当年事，犹待神雷起蛰龙。",
        "dynasty": "宋",
        "collection_info": null
    },
    {
        "title": "上元禁乐",
        "author": "胡宿",
        "content": "此夜重城凤脑寒，放游车马接通阛。\n汉祠歌罢天坛冷，钧奏声沈帝所閒。\n红蜡枉残春色裏，青楼空占月明间。\n仙壶定有寻芳处，公子雕鞍两两还。",
        "dynasty": "宋",
        "collection_info": null
    },
    {
        "title": "暮冬离京师",
        "author": "胡宿",
        "content": "雪中愁买出关符，又着青衫事府趋。\n燕市有金还贵马，邓林无树可栖乌。\n鸱夷痛饮倾家酿，如意狂歌缺唾壶。\n朝野多欢天子圣，目瞻东阙步踟蹰。",
        "dynasty": "宋",
        "collection_info": null
    },
    {
        "title": "感旧",
        "author": "胡宿",
        "content": "万里青云未致身，马蹄空踏几年尘。\n曾迷玉洞花光老，却过金城柳色新。\n粉壁已沈题凤字，酒垆犹记姓黄人。\n坞中横吹偏多感，一涕阑干白角巾。",
        "dynasty": "宋",
        "collection_info": null
    },
    {
        "title": "落叶",
        "author": "胡宿",
        "content": "霜华昨夜拂秋林，翩落纷纷不自禁。\n清吹无时来槛底，紫苔相伴住墙阴。\n空余倦鹊求枝宿，更剩残蜩抱朴吟。\n万物归根真趣在，却缘江月识禅心。",
        "dynasty": "宋",
        "collection_info": null
    },
    {
        "title": "嘲蝶",
        "author": "胡宿",
        "content": "三春流寓寄花房，雌去雄飞过短墙。\n双翅薄匀何晏粉，一身偷带贾充香。\n风多苑后飞无数，日暖池边舞更狂。\n却为有情人爱惜，六宫皆作绣衣裳。",
        "dynasty": "宋",
        "collection_info": null
    },
    {
        "title": "飞将",
        "author": "胡宿",
        "content": "曾从嫖姚立战功，胡雏犹畏紫髯翁。\n雕戈夜统千庐会，缇骑秋畋五柞宫。\n后殿拜恩金印重，北堂开宴玉壶空。\n从来敌国威名大，麾下多称黑矟公。",
        "dynasty": "宋",
        "collection_info": null
    },
    {
        "title": "公子",
        "author": "胡宿",
        "content": "北第当衢戟有衣，巾帷鲜媚仆如犀。\n万钱供箸鸣钟沸，三组垂腰佩玉低。\n座上赋鹦穷处士，楼前盘马小征西。\n去天尺五城南路，此去青云别有梯。",
        "dynasty": "宋",
        "collection_info": null
    },
    {
        "title": "古别",
        "author": "胡宿",
        "content": "长道何年祖軷休，风帆不断岳阳楼。\n佳人挟瑟漳河晓，壮士悲歌易水秋。\n九帐青油徒自负，百壶芳醑岂消忧。\n至今长乐坡前水，不啻秦人怨陇头。",
        "dynasty": "宋",
        "collection_info": null
    },
    {
        "title": "函谷关",
        "author": "胡宿",
        "content": "天开函谷壮关中，万古惊尘向此空。\n望气竟能知老子，弃繻何不识终童。\n谩持白马先生论，未抵鸣鸡下客功。\n符命已归如掌地，一丸曾误隗王东。",
        "dynasty": "宋",
        "collection_info": null
    },
    {
        "title": "塞上",
        "author": "胡宿",
        "content": "汉家神箭定天山，烟火相望万里间。\n契利请盟金匕酒，将军归卧玉门关。\n云沈老上妖氛断，雪照回中探骑还。\n五饵已行王道胜，绝无刁斗至阗颜。",
        "dynasty": "宋",
        "collection_info": null
    },
    {
        "title": "湘夫人祠",
        "author": "胡宿",
        "content": "翠华独去苍梧野，红袖同沈楚水濆。\n休把兰汤招怨魄，空留竹泪忆明君。\n风前有恨啼湘瑟，天外无言拟峡云。\n不比石城双姊妹，帝家釐降有遗文。",
        "dynasty": "宋",
        "collection_info": null
    },
    {
        "title": "隠客旧居",
        "author": "胡宿",
        "content": "鹄版飞书到此山，海簪重拾更弹冠。\n畹中纫佩荒兰叶，石上移文蠹藓瘢。\n蕙帐烟空胎化老，柏庭风起麝香寒。\n至今门外潺湲水，疑是幽人赋考槃。",
        "dynasty": "宋",
        "collection_info": null
    },
    {
        "title": "寄题公仪西溪",
        "author": "胡宿",
        "content": "山公休爱习家池，自有清光滟一溪。\n川上好风跳鰋鲤，波中晴日浴鳬鹥。\n孤舟小屿閒如画，钓綫轻缗静可携。\n更助吟毫无限思，落霞犹共夕阳低。",
        "dynasty": "宋",
        "collection_info": null
    },
    {
        "title": "送庄贤良权之归旧隠",
        "author": "胡宿",
        "content": "过我东还鑑水湄，傥逢亲友话襟期。\n书钳纸尾丞真负，易在床头叔自痴。\n破廨数间将整整，践更三载且迟迟。\n督邮少屈吾衰矣，三径归来未有资。",
        "dynasty": "宋",
        "collection_info": null
    },
    {
        "title": "送向馆使赴陕郊",
        "author": "胡宿",
        "content": "陕服由来二伯居，使君新诏拥犀渠。\n门连象魏施行马，地控崤函佩左鱼。\n世德高华河裏旧，土风淳厚召南余。\n政成期月须严召，行见追锋走传军。",
        "dynasty": "宋",
        "collection_info": null
    },
    {
        "title": "送江宁监军李舍人归阙",
        "author": "胡宿",
        "content": "假节弥年去玉墀，星邮传诏紫芝泥。\n帐中密印交龙虎，麾下全军解水犀。\n仙阙归心春桨快，石城离思晚云低。\n宣平贵里天姻盛，竞爽行看对析珪。",
        "dynasty": "宋",
        "collection_info": null
    },
    {
        "title": "城东别墅寄怀天锡",
        "author": "胡宿",
        "content": "几日归心托暮云，半毡窗下久生尘。\n水天雨气霏霏断，竹阁山花点点新。\n小苑鶑声偏破梦，大堤花艷欲迷人。\n岂无躞蹀青丝骑，不敢偷看城裏春。",
        "dynasty": "宋",
        "collection_info": null
    },
    {
        "title": "送魏屯田出守山阳",
        "author": "胡宿",
        "content": "左台分契领东麾，入奏清厢几刻移。\n三采绶章秦服志，两轓朱色汉官仪。\n雌堂夕宴沈宾辖，绿野春耕驻使旗。\n盘错寄才知不久，英舆六尺待飞绥。",
        "dynasty": "宋",
        "collection_info": null
    },
    {
        "title": "和承旨尚书观春物欣盛之什  其一",
        "author": "胡宿",
        "content": "紫陌年光天上回，东风吹雪放新梅。\n燕鸿却背南云去，楚鸟还迎社日来。\n半绿萍醅浮腊脚，残红桃艷弄香腮。\n山公知有登高兴，樽下容谁献寿杯。",
        "dynasty": "宋",
        "collection_info": null
    },
    {
        "title": "和承旨尚书观春物欣盛之什  其二",
        "author": "胡宿",
        "content": "书观春归雪意残，三竿初日照天关。\n鱼声稍喣芳塘面，鹊语频跳碧树间。\n渠落禁中听御水，阁凭空际数前山。\n柳黄梅白东郊近，未得携壶一日閒。",
        "dynasty": "宋",
        "collection_info": null
    },
    {
        "title": "江城春日",
        "author": "胡宿",
        "content": "暮春江色映芳菲，雨后清和满客衣。\n游骑自穿官柳去，落霞常伴彩桡归。\n锦鳞劈浪深深跃，翠羽迎风两两飞。\n因下短亭犹惜别，万枝香雪在蔷薇。",
        "dynasty": "宋",
        "collection_info": null
    },
    {
        "title": "谢惠诗",
        "author": "胡宿",
        "content": "君诗来贶我难当，语带诚斋句妙香。\n鲛室垂垂新下泣，蚌珠颗颗烂生光。\n魂飞锦里花争巧，梦到池塘草又芳。\n早晚交游逢大手，急将名姓为传扬。",
        "dynasty": "宋",
        "collection_info": null
    },
    {
        "title": "送张着作任蕲水",
        "author": "胡宿",
        "content": "家世南州擅席珍，斗城倾盖底相亲。\n诛茅三径原同闬，枕水双扉重作邻。\n翰墨初通文苑职，弦歌聊嗣武城人。\n楚词旧学精章句，未得金门荐买臣。",
        "dynasty": "宋",
        "collection_info": null
    },
    {
        "title": "和春卿学士登定力寺北阁兼寄绛倅富彦国监丞",
        "author": "胡宿",
        "content": "玉山偷暇访禅扉，洛社诸英昔所依。\n三凤同时翔仞去，二龙相继得标归。\n砚池终岁贪残墨，讲树经秋长旧围。\n更待碧纱笼美句，始惊韦布有光辉。",
        "dynasty": "宋",
        "collection_info": null
    },
    {
        "title": "送李留后赴天平",
        "author": "胡宿",
        "content": "留印高提驾伏熊，郓城襟要此临戎。\n四封土俗弦歌盛，九迭霜天鼓角雄。\n风月静归谈笑内，山川遥入抚绥中。\n居多暇日溪堂胜，不废投壶与钓筒。",
        "dynasty": "宋",
        "collection_info": null
    },
    {
        "title": "寄浙漕晋卿李工部",
        "author": "胡宿",
        "content": "名臣分刺十三州，君在东南第一流。\n郡国成风皆自化，朝廷安枕更无忧。\n江湖莫作多时计，山水何妨暇日游。\n谁与二天相对饮，看看八月弄涛头。",
        "dynasty": "宋",
        "collection_info": null
    },
    {
        "title": "送兵部陆学士赴漕闽中",
        "author": "胡宿",
        "content": "宣风一面得瓯闽，丹舸乘流破月痕。\n玉色暂辞当牖坐，衣香初隔止车门。\n帝台回望相竿远，仙峤重过射的存。\n曾颂天禧金石刻，定应宽利赋朝恩。",
        "dynasty": "宋",
        "collection_info": null
    },
    {
        "title": "送杜伟长学士赴漕河北",
        "author": "胡宿",
        "content": "甘陵孤垒起纤埃，趋诏东南武库来。\n天子此时知国器，生民从古寄贤才。\n神锋立断无留刃，筹笔先机有疾雷。\n行见司徒封露布，邺城歌舞夹行台。",
        "dynasty": "宋",
        "collection_info": null
    },
    {
        "title": "送陆兵部赴漕湖南",
        "author": "胡宿",
        "content": "甘泉司计署名高，出拜行台帝綍褒。\n使节远笼三壤赋，官仪清坐七兵曹。\n时平汉斧宣威力，岁稔湘帆缮贡劳。\n秋晚洞庭山水秀，定知怀古费宫毫。",
        "dynasty": "宋",
        "collection_info": null
    },
    {
        "title": "送御史蒋公赴漕江东",
        "author": "胡宿",
        "content": "簪笔天阶柱下官，孤风凛凛振台端。\n坐曹常佐甘泉计，奏事曾纡武帐冠。\n一日雕龙分使节，几年骢马避朝鞍。\n商功未是须贤地，荷橐行归侍玉銮。",
        "dynasty": "宋",
        "collection_info": null
    },
    {
        "title": "送石舍人得告展省",
        "author": "胡宿",
        "content": "先贤富贵重夸乡，况復哀荣感履霜。\n三最诏书新予告，九原恩泽远生光。\n老人竞醉金钱少，稚子争牵玉佩长。\n荀令池头芳树在，栖鸡浴凤日相望。",
        "dynasty": "宋",
        "collection_info": null
    },
    {
        "title": "送石舍人入西阁见紫薇花盛开",
        "author": "胡宿",
        "content": "西台重见紫薇花，天上时时好物华。\n人向药阶升禁掖，路从桃水入仙家。\n香英半落风前酒，高艷遥烘日际霞。\n却忆后斋浓睡觉，芝泥初熟午阴斜。",
        "dynasty": "宋",
        "collection_info": null
    },
    {
        "title": "寒蝉",
        "author": "胡宿",
        "content": "槁叶惊秋树幄稀，嘶蝉犹尚警寒枝。\n玉琴可要传深恨，珠露何妨剩荐饥。\n已伴风筝流远韵，更邀霜籁散余悲。\n清漳病枕无悰久，月夕烦君住少时。",
        "dynasty": "宋",
        "collection_info": null
    },
    {
        "title": "三衢道中马上口占",
        "author": "胡宿",
        "content": "短亭疏柳映秋韆，马上人家谷雨前。\n几树枪旗茶靃靡，一溪鳞甲水潺湲。\n鶑期别后闻余咔，蚕候归来见小眠。\n可惜西湖湖上月，夜来虚过十分圆。",
        "dynasty": "宋",
        "collection_info": null
    },
    {
        "title": "送张待诏知越州",
        "author": "胡宿",
        "content": "长安厩吏驭花骢，竹使遥分浙水东。\n远势早推贤相子，任诚真有古人风。\n稽山一镇居封内，阿阁三休耸禁中。\n长乐钟声偏怨别，何时同谒建章宫。",
        "dynasty": "宋",
        "collection_info": null
    },
    {
        "title": "送陈学士知常州",
        "author": "胡宿",
        "content": "金斗城高二浙西，使君初拜武都泥。\n射堂五色开云的，齐队千兵衣水犀。\n仙阁旧香芸辟蠹，使轩新荫李成蹊。\n下车定有中和曲，索米州民日倚輗。",
        "dynasty": "宋",
        "collection_info": null
    },
    {
        "title": "览朱表臣卷",
        "author": "胡宿",
        "content": "乌巷名生卓不羣，阶庭相伴玉枝熏。\n天边禁树开龙凤，笔下清才坠鸟云。\n三级火雷何日化，一堂金竹此时闻。\n牛心割炙探来嚼，争得英瑶去报君。",
        "dynasty": "宋",
        "collection_info": null
    },
    {
        "title": "览孙佑甫卷",
        "author": "胡宿",
        "content": "君家先正隠瓌材，岩石清声动汉台。\n地底何年埋玉树，蚌中今幸产珠胎。\n毡书未挂千名榜，豆咏争传八斗才。\n荆璧夜来烦抵鹊，宝编三復翳瞳开。",
        "dynasty": "宋",
        "collection_info": null
    },
    {
        "title": "南至之日辇下书事呈正卿子高二同年",
        "author": "胡宿",
        "content": "岁暮繁云结夕阴，长安客舍费黄金。\n烛窗明暗翻归梦，雪屋清寒着旅衾。\n宝骑传呼三陌广，铜龙飘点九门深。\n万年寿酒无因上，阳藿空倾向日心。",
        "dynasty": "宋",
        "collection_info": null
    },
    {
        "title": "芙蓉湖泛舟",
        "author": "胡宿",
        "content": "小湖香艷战芙蓉，碧叶田田拥钓蓬。\n岚气欲飞山隔岸，秋光不定水摇空。\n翩翻雪鸟争投浦，拨剌霜鳞斗掷风。\n正是沧浪濯缨日，一竿多谢紫溪翁。",
        "dynasty": "宋",
        "collection_info": null
    },
    {
        "title": "过李白坟",
        "author": "胡宿",
        "content": "平昔驰名蜀道难，旅魂流落古苔斑。\n土中宝树埋何在，泽畔灵魂些不还。\n醉后烟霞仍物外，吟余风月尚人间。\n一哀弔罢颓阳暮，江北江南尽是山。",
        "dynasty": "宋",
        "collection_info": null
    },
    {
        "title": "送致政秘丞",
        "author": "胡宿",
        "content": "二纪青衫拂洛尘，桂香消尽故时春。\n径为天上乘槎客，厌作河滨託乘人。\n老笔工诗殊觉丽，清谈倾座几相亲。\n临沧送别多瑰藻，三径归资莫叹贫。",
        "dynasty": "宋",
        "collection_info": null
    },
    {
        "title": "送致政吴宾客",
        "author": "胡宿",
        "content": "挂冕高辞九列荣，年如园绮尚康宁。\n水苍乍解趋朝佩，云母初閒隔署屏。\n商岭紫芝歌几曲，武夷毛竹梦频惊。\n门前已见施行马，更待沙堤接鲤庭。",
        "dynasty": "宋",
        "collection_info": null
    },
    {
        "title": "寄致政蒋侍郎",
        "author": "胡宿",
        "content": "八十磻溪用钓翁，丈人冰雪在颜容。\n乞身未及调缘鹄，济世何当起卧龙。\n先觉令名侔大蔡，后雕遐福集寒松。\n怜才好客还依旧，终日清谈绿酒醲。",
        "dynasty": "宋",
        "collection_info": null
    },
    {
        "title": "和承旨给事寄酬南京致政杜相公",
        "author": "胡宿",
        "content": "贤相辞荣鬓未斑，济川舟楫一朝閒。\n苍生犹望安车起，使者空持拱璧还。\n郢曲传来都辇下，萧规留在庙堂间。\n壮猷全德知难尚，后世高名重太山。",
        "dynasty": "宋",
        "collection_info": null
    },
    {
        "title": "凉思",
        "author": "胡宿",
        "content": "昨夜南星破暑威，月波浮动杵天垂。\n露华冷向三危滴，秋色新从一叶知。\n越水旧歌迷桂楫，楚江秋思绕兰旗。\n桃笙碧滑人无寐，欲借鲛盘寄所思。",
        "dynasty": "宋",
        "collection_info": null
    },
    {
        "title": "凉州",
        "author": "胡宿",
        "content": "一从天宝陷凉州，路绝阳关数百秋。\n谁念弓裘侵紫塞，空余歌舞在红楼。\n将兵古有龙韬略，仗节今无燕颔侯。\n五鼎元戎方肉食，腐儒何者预军谋。",
        "dynasty": "宋",
        "collection_info": null
    },
    {
        "title": "送姚秘校归霅",
        "author": "胡宿",
        "content": "苕溪曾是忝朱轮，鸣鹿当年预送宾。\n楚国频嗟三献璞，汉廷裁得半通纶。\n劳歌未免吟梁甫，作赋还应问大钧。\n下泽乘车知道在，折腰那久滞风尘。",
        "dynasty": "宋",
        "collection_info": null
    },
    {
        "title": "寄芜湖吴殿丞",
        "author": "胡宿",
        "content": "大花滩外忆琴堂，西北山长水更长。\n缩地何曾人有术，摩天不及鸟能翔。\n寒梅弄脸英英态，腊瓮蒸醅满满香。\n怅望未休还怅望，夜来庭下月如霜。",
        "dynasty": "宋",
        "collection_info": null
    },
    {
        "title": "寄临淮蒋使君",
        "author": "胡宿",
        "content": "汉台分刺辍名臣，隼旆还临磬水滨。\n殿石乍辞龙尾远，印鞶初结兽头新。\n贯花佛会连香剎，种杏仙阴接宝邻。\n荆府依刘心未获，却怜驯鹿伴行春。",
        "dynasty": "宋",
        "collection_info": null
    },
    {
        "title": "和吴春卿早春即事",
        "author": "胡宿",
        "content": "腊过春云尚带阴，故山迢递忆青岑。\n芸斋旧帙书籤冷，桂瓮新香酒蚁深。\n复道风烟殊可眺，曲江花柳试偷寻。\n芳樽一笑真难得，永埒何曾有剩金。",
        "dynasty": "宋",
        "collection_info": null
    },
    {
        "title": "寄龙图李谏议",
        "author": "胡宿",
        "content": "虎符兼绾铁林兵，安辑南方十二城。\n昏晓星文通翼轸，阴晴云气接巫衡。\n江飘画角蛟龙思，风猎干旟鸟隼鸣。\n谁伴使君红烛宴，漆堂深夜促银筝。",
        "dynasty": "宋",
        "collection_info": null
    },
    {
        "title": "送林学士赴明州",
        "author": "胡宿",
        "content": "绿绨膺检出神州，又保东吴最上游。\n腰下金符分半虎，手中庖刃欠全牛。\n金尊酌月吴歈席，锦缆牵风越鄂舟。\n正是金华隆旧业，羣仙相望在瀛州。",
        "dynasty": "宋",
        "collection_info": null
    },
    {
        "title": "送施屯田守姑熟",
        "author": "胡宿",
        "content": "台城南畔拥油韬，四十名郎此梦刀。\n文陛入辞交戟密，太微回望积星高。\n醉罗定费斋中酎，吟管应催石上毫。\n莫恋江东佳丽地，归来开院接金鳌。",
        "dynasty": "宋",
        "collection_info": null
    },
    {
        "title": "寄江淮太守表臣职方",
        "author": "胡宿",
        "content": "画省高才滞两轓，秋来依旧对淮山。\n一函星斗龙渊在，万里风云骥足閒。\n赋咏且裁红烛下，卷怀聊寄绿樽间。\n次公治行闻当牖，二节如今即召还。",
        "dynasty": "宋",
        "collection_info": null
    },
    {
        "title": "送宗兄郎中守三衢",
        "author": "胡宿",
        "content": "新旧鞶囊两兽头，东南乡郡得龙丘。\n朱丹侯毂聊行县，紫翠家山更满楼。\n高第郎官犹应宿，中材裨将辄封侯。\n浩然能养浮云志，风月樽前且献酬。",
        "dynasty": "宋",
        "collection_info": null
    },
    {
        "title": "送谭寺丞守鬰平",
        "author": "胡宿",
        "content": "金契为州復侍亲，却从湖际访仙村。\n花垂晚席倾家酿，柳拂春车过里门。\n关内已夸新组去，浦中仍见旧珠存。\n名园日涉庭无讼，丝管时时荐寿樽。",
        "dynasty": "宋",
        "collection_info": null
    },
    {
        "title": "集贤石学士出守符离",
        "author": "胡宿",
        "content": "日边新拥两朱轓，亦以斜飞试羽翰。\n巴郡词人才藻壮，汉家循吏教条宽。\n明光奏事衣香在，丽正修书砚滴残。\n岁晚政成丹诏下，归来天上作仙官。",
        "dynasty": "宋",
        "collection_info": null
    },
    {
        "title": "残花",
        "author": "胡宿",
        "content": "雨压残红一夜凋，晓来帘外正飘飖。\n数枝翠叶空相对，万片香魂不可招。\n长乐梦回春寂寂，武陵人去水迢迢。\n忍将玉笛传遗恨，苦被芳风透绮寮。",
        "dynasty": "宋",
        "collection_info": null
    },
    {
        "title": "和承旨宋尚书告中之作",
        "author": "胡宿",
        "content": "鹊声频绕大槐枝，鳌禁欢闻旧老归。\n哆舌人间无翕訿，奎鈎天上有晶晖。\n西山五色分灵药，南极三光接太微。\n只待延英朝隻日，便应调鼎向黄扉。",
        "dynasty": "宋",
        "collection_info": null
    },
    {
        "title": "橘",
        "author": "胡宿",
        "content": "龙阳洲上密于星，红实纍纍照日明。\n露濯晓枝金色重，霜封秋蒂粉衣轻。\n楚江未分萍如蜜，汉殿何曾蔗析酲。\n谁道相如能作赋，诏园先熟是虚名。",
        "dynasty": "宋",
        "collection_info": null
    },
    {
        "title": "送次道学士倅洛中",
        "author": "胡宿",
        "content": "留籥初均相府劳，辟书先下得虔刀。\n黄图气象占龙阙，丹穴精神识凤毛。\n一代策书承世学，三川风月属诗豪。\n山公更有通家旧，应许论文醉醁醪。",
        "dynasty": "宋",
        "collection_info": null
    },
    {
        "title": "送周屯田倅南徐",
        "author": "胡宿",
        "content": "浙河分镇压东西，铁瓮由来重会稽。\n地势顿惊江海近，天文全觉斗牛低。\n鸣秋鼓角翻朱鹭，映日楼台拂彩霓。\n绿髮名郎才韵秀，政成看奉紫芝泥。",
        "dynasty": "宋",
        "collection_info": null
    },
    {
        "title": "送子思学士倅河内",
        "author": "胡宿",
        "content": "左符通掌日边城，几荫华榱奉刺经。\n直舍十年苔已紫，吟鞭一路柳初青。\n禁中夜阁抛行月，郊外春车驾屏星。\n河裏旧游从古盛，好寻烟幌弔遗灵。",
        "dynasty": "宋",
        "collection_info": null
    },
    {
        "title": "送薛监丞倅绛台",
        "author": "胡宿",
        "content": "故绛山川宰树存，屏星分守出宸恩。\n官荣此去夸乡组，家法从来式里门。\n别斝正怜黄菊绽，征鞍犹怯黑貂温。\n守居旧号园池美，应伴山翁把翠樽。",
        "dynasty": "宋",
        "collection_info": null
    },
    {
        "title": "赠梅圣俞试馆职得赐进士出身",
        "author": "胡宿",
        "content": "赋就甘泉客荐雄，独攀仙桂向秋风。\n抽毫同列三英座，换骨纔争第一功。\n瞥看灵鳌居水下，恍闻仙犬吠云中。\n嫦娥应有怜才意，惟许诗人到月宫。",
        "dynasty": "宋",
        "collection_info": null
    },
    {
        "title": "卜居",
        "author": "胡宿",
        "content": "自致青云有壮图，且寻詹尹卜幽居。\n一杯谁置元王醴，三尺休弹上客鱼。\n足下已穿东郭履，胸中犹鬰茂陵书。\n汉皇夜御金銮殿，岂便无人荐子虚。",
        "dynasty": "宋",
        "collection_info": null
    },
    {
        "title": "淮南王",
        "author": "胡宿",
        "content": "贪铸金钱盗写符，何曾七国戒前车。\n长生不待炉中药，鸿宝谁收箧裏书。\n碧井床空天影在，小山人去桂丛疏。\n云中鸡犬无消息，秀麦渐渐遍故墟。",
        "dynasty": "宋",
        "collection_info": null
    },
    {
        "title": "送刘观察赴襄阳",
        "author": "胡宿",
        "content": "甲队霜秋莹武蜂，万兵都府去临戎。\n习池岘首风流远，汉水方城气象雄。\n宴榭鸣鼍飘画鼓，射堂栖鹊试雕弓。\n平时公子推能政，爱日遥知遍境中。",
        "dynasty": "宋",
        "collection_info": null
    },
    {
        "title": "寄题徐都官吴下园亭",
        "author": "胡宿",
        "content": "吴下新居树石中，绿岩香叶一重重。\n潺湲枕上闻流水，缥缈檐间见好峰。\n山客对棋閒觅劫，野僧留话几侵钟。\n由来止足前贤事，他日何惭邴曼容。",
        "dynasty": "宋",
        "collection_info": null
    },
    {
        "title": "长卿",
        "author": "胡宿",
        "content": "买赋金钱出后宫，长卿文采冠诸公。\n梁园末至时名大，蜀道前驱使节雄。\n已託焦桐传密意，更因残札寄遗忠。\n如何一讽神仙事，却得飘云起赋中。",
        "dynasty": "宋",
        "collection_info": null
    },
    {
        "title": "洞灵观纳凉",
        "author": "胡宿",
        "content": "秋波不动簟纹融，松月愔愔透绮栊。\n霜重井梧翻瘦碧，雨回阶药堕嫣红。\n彩鸳静占银塘水，乳燕凉飞玉宇风。\n秫酒易销残梦断，却疑身在广寒宫。",
        "dynasty": "宋",
        "collection_info": null
    },
    {
        "title": "天街晓望",
        "author": "胡宿",
        "content": "长乐纔闻一叩钟，百官初谒未央宫。\n金波穆穆沙堤月，玉树琤琤上苑风。\n香重椒兰横结雾，气寒龙虎远浮空。\n嗟余索米无人问，行避霜台御史骢。",
        "dynasty": "宋",
        "collection_info": null
    },
    {
        "title": "城南",
        "author": "胡宿",
        "content": "昨夜轻阴结夕霏，城南十里有香泥。\n初闻山鸟惊新咔，遥见林花识旧蹊。\n荡桨远从芳草渡，垫巾还傍缘杨堤。\n罗敷正苦桑蚕事，惆怅南来五马蹄。",
        "dynasty": "宋",
        "collection_info": null
    },
    {
        "title": "早夏",
        "author": "胡宿",
        "content": "井辖投多思不禁，密垂珠箔昼沈沈。\n睡惊燕语频移枕，病起蛛丝半在琴。\n雨径乱花埋宿艷，月轩修竹转凉阴。\n一春酒费知多少，探尽囊中换赋金。",
        "dynasty": "宋",
        "collection_info": null
    },
    {
        "title": "宿秀峰寺",
        "author": "胡宿",
        "content": "夕钟初断海鲸音，投宿香园半翠岑。\n冰簟浸床消客梦，水帘澄月伴僧吟。\n雄风拂衽清凉极，珍树交柯翠翳深。\n一夜汉阴机事息，草堂虚论破烦襟。",
        "dynasty": "宋",
        "collection_info": null
    },
    {
        "title": "太湖石",
        "author": "胡宿",
        "content": "海岱铅松妄得名，洞庭山脚失寒琼。\n漱成一朵孤云势，费尽千年白浪声。\n谁向机边逢织女，直疑岩下见初平。\n年来赏物多成病，日绕苍苔几遍行。",
        "dynasty": "宋",
        "collection_info": null
    },
    {
        "title": "过桐庐",
        "author": "胡宿",
        "content": "两岸山花中有溪，山花红白遍高低。\n灵源忽若乘槎到，仙洞还同采药迷。\n二月辛夷犹未落，五更鸦臼最先啼。\n茶烟渔火遥堪画，一片人家在水西。",
        "dynasty": "宋",
        "collection_info": null
    },
    {
        "title": "忆荐福寺牡丹",
        "author": "胡宿",
        "content": "十日春风隔翠岑，祇应繁朵自成阴。\n樽前可要人颓玉，树底遥知地侧金。\n花界三千春渺渺，铜槃十二夜沈沈。\n雕盘分篸何由得，空作西州拥鼻吟。",
        "dynasty": "宋",
        "collection_info": null
    },
    {
        "title": "十六夜月二首  其一",
        "author": "李纲",
        "content": "清光殊未减，碧落绝纤尘。\n綘阙飞金镜，银潢渡玉轮。\n霏霏烟霭灭，湛湛露华新。\n倚幌人千里，遥知翠黛颦。",
        "dynasty": "宋",
        "collection_info": null
    },
    {
        "title": "十六夜月二首  其二",
        "author": "李纲",
        "content": "嫦娥长不老，宫殿復新秋。\n丹桂欲飘子，素蟾相对愁。\n林寒枝绕鹊，江迥水明楼。\n逐客几弦望，又看成玉钩。",
        "dynasty": "宋",
        "collection_info": null
    },
    {
        "title": "读诸葛武侯传",
        "author": "李纲",
        "content": "天下兵戈正云沸，伏龙凤鶵那可致。\n掉头自作梁甫吟，壠上躬耕方得意。\n将军汉裔真英雄，惠然三顾草庐中。\n心期脗合论世故，如鱼得水云从龙。\n指麾顾眄定巴蜀，抗魏连吴分鼎足。\n受遗乃在永安宫，叹息君臣难继躅。\n南征五月深渡泸，上疏北伐遵遗谟。\n连年动众扰关辅，数战未必非良图。\n大星夜坠惊营垒，壮志雄谋嗟已矣。\n至今鱼腹浅沙中，八阵依然照江水。",
        "dynasty": "宋",
        "collection_info": null
    },
    {
        "title": "秋夜有怀二首  其一",
        "author": "李纲",
        "content": "草木又摇落，关河方阻深。\n龙庭空入梦，鴈足不传音。\n黄伞游何处，苍生思至今。\n娟娟江汉月，空照逐臣心。",
        "dynasty": "宋",
        "collection_info": null
    },
    {
        "title": "秋夜有怀二首  其二",
        "author": "李纲",
        "content": "坐失金汤险，摇摇翠盖飞。\n空闻八骏御，不见六龙归。\n天地干戈满，潇湘鸿鴈稀。\n汉宫秋夜月，依旧照彤闱。",
        "dynasty": "宋",
        "collection_info": null
    },
    {
        "title": "崇阳道中作四首  其一",
        "author": "李纲",
        "content": "我行江南春，初见农事作。\n及兹旅湖外，秋稻半已穫。\n隔林闻晚舂，藁秸积篱落。\n童稚亦熙熙，田家有余乐。",
        "dynasty": "宋",
        "collection_info": null
    },
    {
        "title": "崇阳道中作四首  其二",
        "author": "李纲",
        "content": "溪清石齿齿，山远木苍苍。\n落日烟景暮，西风粳稻香。\n茂林归鸟雀，平隰下牛羊。\n月露浩如洗，凄然欲结霜。",
        "dynasty": "宋",
        "collection_info": null
    },
    {
        "title": "崇阳道中作四首  其三",
        "author": "李纲",
        "content": "承平无事久，万里尽农桑。\n谁使干戈起，坐令民物疮。\n关河成阻绝，京洛亦凄凉。\n尚喜江湖外，斯民游乐康。",
        "dynasty": "宋",
        "collection_info": null
    },
    {
        "title": "崇阳道中作四首  其四",
        "author": "李纲",
        "content": "连年兵甲兴，犹幸东南稔。\n食足无叛民，闾里得安枕。\n传闻江淮间，蝗旱今犹甚。\n努力事燮调，未寒心已凛。",
        "dynasty": "宋",
        "collection_info": null
    },
    {
        "title": "宿岩头寺",
        "author": "李纲",
        "content": "天气沉阴迫季秋，通城早发宿岩头。\n催寒小雨松桂湿，出岫孤云嵌洞幽。\n瓶锡真还行脚债，钳锤罕遇点胸俦。\n夜深云散千峰月，注目寒空独倚楼。",
        "dynasty": "宋",
        "collection_info": null
    },
    {
        "title": "寓崇阳西山定林院有感二首  其一",
        "author": "李纲",
        "content": "踰年去天阙，长是寓僧庐。\n云水志方适，轩裳情已疏。\n午风吹茗椀，夜月照床书。\n忘我兼忘世，此生真有余。",
        "dynasty": "宋",
        "collection_info": null
    },
    {
        "title": "寓崇阳西山定林院有感二首  其二",
        "author": "李纲",
        "content": "清霜初入候，落叶半辞柯。\n岁晏遽如许，时艰将若何。\n关山空岁月，江汉自风波。",
        "dynasty": "宋",
        "collection_info": null
    },
    {
        "title": "岩桂二首  其一",
        "author": "李纲",
        "content": "汲水养岩桂，最怜风露香。\n黄花金琐碎，碧叶玉光铓。\n却忆七闽路，有怀中隐堂。\n相看久不厌，气味自难忘。",
        "dynasty": "宋",
        "collection_info": null
    },
    {
        "title": "岩桂二首  其二",
        "author": "李纲",
        "content": "远地见佳木，依然如故人。\n难当襌客意，为折数枝新。\n自耐风霜早，不惭兰蕙春。\n慇懃置瓶水，寂寞伴闲身。",
        "dynasty": "宋",
        "collection_info": null
    },
    {
        "title": "次韵郑教授见寄",
        "author": "李纲",
        "content": "泛梗飘萍逐水流，故人书到正霜秋。\n扶颠拯溺多迂论，问舍求田更拙谋。\n辇道凄凉沙碛外，钩陈寂寞楚江头。",
        "dynasty": "宋",
        "collection_info": null
    },
    {
        "title": "灌溪三咏 灌溪",
        "author": "李纲",
        "content": "道人卓锡使泉飞，一派清甘满石陂。\n谁识灌溪真境界，也知只见沤麻池。",
        "dynasty": "宋",
        "collection_info": null
    },
    {
        "title": "灌溪三咏 妙峰庵",
        "author": "李纲",
        "content": "结庵雄踞妙髙峰，孤秀巉然万境通。\n不见德云空住处，却须相遇别峰中。",
        "dynasty": "宋",
        "collection_info": null
    },
    {
        "title": "灌溪三咏 清凉境界",
        "author": "李纲",
        "content": "松萝荫翳色苍苍，盛夏南风草木香。\n普愿众生无热恼，不应身独占清凉。",
        "dynasty": "宋",
        "collection_info": null
    },
    {
        "title": "题青龙兴化禅院方丈",
        "author": "李纲",
        "content": "廓然丈室湛虚明，地僻山空万象清。\n滴翠老杉清凈色，锵金流水妙圆声。\n慇懃禅客邀迎厚，寂寞宰官身世轻。\n野鹤孤云无不可，会须还作二龙行。",
        "dynasty": "宋",
        "collection_info": null
    },
    {
        "title": "闻山东盗所谓丁一箭者拥数万众临江破黄州官吏皆保武昌江湖间骚然未知备御之策感而赋诗",
        "author": "李纲",
        "content": "时危贵权谋，盗贼本王臣。\n招徕驾驭之，自足张吾军。\n蠭虿固有毒，犀象亦可驯。\n恩威傥得所，摩拊还其淳。\n光武制铜马，曹公用黄巾。\n资其战大敌，且以苏良民。\n去年议招抚，乃以此义陈。\n置司未阅月，来者如屯云。\n奈何力沮罢，坐使復纷纷。\n传闻中原寇，铁马动成羣。\n虎兕出于柙，玉石同其焚。\n京辅困抄掠，遂及江湖滨。\n东南久平定，郡县无城闉。\n天堑非不险，谁与守要津。\n古来重镇地，控扼非其人。\n小敌已震惧，大者当何云。\n人谋自回遹，天意讵不仁。\n安得迴阳辉，一令四海春。",
        "dynasty": "宋",
        "collection_info": null
    },
    {
        "title": "得诸季书报薛克寅范茂载胡仲俨皆物故感怆有作",
        "author": "李纲",
        "content": "新故继凋丧，初非因荷戈。\n波惊川阅水，霜早叶辞柯。\n世上故人少，录中新鬼多。\n浮生端若此，伤感意如何。",
        "dynasty": "宋",
        "collection_info": null
    },
    {
        "title": "山居四感 鬬雀",
        "author": "李纲",
        "content": "翩翾啅噪绕髙檐，粒食枝栖安用贪。\n怒鬬不知缘底事，败毛轻毳落毵毵。",
        "dynasty": "宋",
        "collection_info": null
    },
    {
        "title": "山居四感 战蚁",
        "author": "李纲",
        "content": "欲雨山云四面垂，空庭蚁战久相持。\n只应薄伐檀萝国，正是槐安献捷时。",
        "dynasty": "宋",
        "collection_info": null
    },
    {
        "title": "山居四感 噪蝉",
        "author": "李纲",
        "content": "修竹茂林山寺幽，蝉声如沸满清秋。\n吸风饮露无求世，嘒嘒何为噪不休。",
        "dynasty": "宋",
        "collection_info": null
    },
    {
        "title": "山居四感 吟蛩",
        "author": "李纲",
        "content": "月露凄清湿草根，寒蛩偏向夜深闻。\n随时感气成悲怨，不是来销逐客魂。",
        "dynasty": "宋",
        "collection_info": null
    },
    {
        "title": "山居四景 松风",
        "author": "李纲",
        "content": "岁晚苍官鬓髪青，回风披拂自悲鸣。\n不容逐客多归梦，故作江湖波浪声。",
        "dynasty": "宋",
        "collection_info": null
    },
    {
        "title": "山居四景 竹露",
        "author": "李纲",
        "content": "森然绕槛翠琅玕，瘦节疏枝特地寒。\n底事叶垂浑不舞，金风零露夜漙漙。",
        "dynasty": "宋",
        "collection_info": null
    },
    {
        "title": "山居四景 岭云",
        "author": "李纲",
        "content": "玉洁烟轻一片深，飘然出岫本无心。\n孤飞远映碧天去，也解重来为作霖。",
        "dynasty": "宋",
        "collection_info": null
    },
    {
        "title": "山居四景 窗月",
        "author": "李纲",
        "content": "月出松林已半廊，故开窗牖纳清光。\n嫦娥应讶年来瘦，千首新诗书满床。",
        "dynasty": "宋",
        "collection_info": null
    },
    {
        "title": "山居四适 酌酒",
        "author": "李纲",
        "content": "山禽唤觉不成眠，兴若长鲸吸百川。\n满酌甆瓯当金盏，陶然便作酒中仙。",
        "dynasty": "宋",
        "collection_info": null
    },
    {
        "title": "山居四适 烹茶",
        "author": "李纲",
        "content": "安眠饱食更何求，只欠云腴茗一瓯。\n龙凤不须夸北苑，枪旗且与试中州。",
        "dynasty": "宋",
        "collection_info": null
    },
    {
        "title": "山居四适 读书",
        "author": "李纲",
        "content": "平生长作蠧书蟫，老去犹资慰我心。\n毎到古人名节处，慨然掩卷一沉吟。",
        "dynasty": "宋",
        "collection_info": null
    },
    {
        "title": "山居四适 焚香",
        "author": "李纲",
        "content": "假榻禅房夜寂然，瓦炉石饼爇龙涎。\n霏微缥缈根尘际，吸引方知鼻观圆。",
        "dynasty": "宋",
        "collection_info": null
    },
    {
        "title": "山居四卉 拒霜",
        "author": "李纲",
        "content": "道人多种木芙蓉，晓着清霜分外红。\n万叶千花本何有，因空成色色成空。",
        "dynasty": "宋",
        "collection_info": null
    },
    {
        "title": "山居四卉 鸡冠",
        "author": "李纲",
        "content": "昂然璀璨绕阶除，端似羣雄领众雏。\n只有一冠无别德，谁云鲁国固多儒。",
        "dynasty": "宋",
        "collection_info": null
    },
    {
        "title": "山居四卉 菊",
        "author": "李纲",
        "content": "重阳旋觅菊花栽，青蘂萧疏殊未开。\n我似陶潜正无酒，休将冷艷笑空罍。",
        "dynasty": "宋",
        "collection_info": null
    },
    {
        "title": "山居四卉 槿",
        "author": "李纲",
        "content": "步屧秋风见蕣华，疏篱灼灼绕田家。\n朝开暮落君休笑，纵使多时终委沙。",
        "dynasty": "宋",
        "collection_info": null
    },
    {
        "title": "渊圣皇帝赐宝剑生铁花感而赋诗",
        "author": "李纲",
        "content": "靖康虏骑窥帝闉，中原惨澹生烟尘。\n帝谓细柳真将军，总兵欲使挥浮云。\n解赐宝剑御府珍，鱼肠盘屈松桧纹。\n缕金错翠舟瑶琨，剸截犀象如羔豚。\n驱逐狂寇出边垠，妖腰乱领徒纷纷。\n龙吟蛟吼清夜闻，乃知此物能通神。\n迩来杜门空念恩，旧事谁復可共论。\n今晨开匣观龙文，铁花绣涩苍藓痕。\n东南卑湿相蒸熏，坐使三尺光铓昏。\n安得砺砥来峨岷，淬锋敛锷硎发新。\n霜寒冰滑无皵皲，指麾尚可清妖氛。\n愿提此剑平戎獯，犬羊虽众气可吞。\n手斩可汗羁可敦，天旋日转还两君。\n书铭却勒燕然勋，摅愤刷耻志乃伸。\n壮怀聊可垂干坤，缇绣什袭传仍昆。\n卫绾之赐何足云。",
        "dynasty": "宋",
        "collection_info": null
    },
    {
        "title": "读东坡和渊明贫士诗寄诸子侄云重九俯迩樽俎萧然今余亦有此叹因次其韵将录寄梁溪诸弟以发数千里一笑  其一",
        "author": "李纲",
        "content": "迂疏得远谪，漂泊将何依。\n区区一寸心，未报三春晖。\n岁月不我与，急景惊翻飞。\n方看社鷰来，又见霜鸿归。\n寛恩尚廪禄，未迫寒与饥。\n荒山俯佳节，九月诚可悲。",
        "dynasty": "宋",
        "collection_info": null
    },
    {
        "title": "读东坡和渊明贫士诗寄诸子侄云重九俯迩樽俎萧然今余亦有此叹因次其韵将录寄梁溪诸弟以发数千里一笑  其二",
        "author": "李纲",
        "content": "凄凉寓僧舍，寂寞坐松轩。\n虽辞万钟禄，尚未自灌园。\n仲尼犹在陈，我厨晨有烟。\n藜羮得一饱，滴露味自研。\n寒窗写周易，更咏五千言。\n儒生真可笑，饿隐称其贤。",
        "dynasty": "宋",
        "collection_info": null
    },
    {
        "title": "读东坡和渊明贫士诗寄诸子侄云重九俯迩樽俎萧然今余亦有此叹因次其韵将录寄梁溪诸弟以发数千里一笑  其三",
        "author": "李纲",
        "content": "何以写我意，寄之朱丝琴。\n钟期久已死，千古无知音。\n弃置不復弹，调家难绎寻。\n东篱采青蘂，浊酒聊孤斟。\n千驷所不顾，一斗诚可钦。\n陶然又復醉，谁识渊明心。",
        "dynasty": "宋",
        "collection_info": null
    },
    {
        "title": "读东坡和渊明贫士诗寄诸子侄云重九俯迩樽俎萧然今余亦有此叹因次其韵将录寄梁溪诸弟以发数千里一笑  其四",
        "author": "李纲",
        "content": "骯脏老张镐，寂寞穷黔娄。\n古人日已远，此意谁復酬。\n墨翟突不黔，仲尼辙环周。\n岂为一身计，实怀四海忧。\n沮溺但躬耕，吾岂斯人俦。\n有酒且径醉，无酒不必求。",
        "dynasty": "宋",
        "collection_info": null
    },
    {
        "title": "读东坡和渊明贫士诗寄诸子侄云重九俯迩樽俎萧然今余亦有此叹因次其韵将录寄梁溪诸弟以发数千里一笑  其五",
        "author": "李纲",
        "content": "佳晨迫九日，旅食寓江干。\n颇同谪僊人，漂泊来铜官。\n樽俎何萧条，菊蘂渐可餐。\n回风吹青松，惨惨岁将寒。\n但有杯中物，不愧箪瓢颜。\n一觞復一咏，明月窥禅关。",
        "dynasty": "宋",
        "collection_info": null
    },
    {
        "title": "读东坡和渊明贫士诗寄诸子侄云重九俯迩樽俎萧然今余亦有此叹因次其韵将录寄梁溪诸弟以发数千里一笑  其六",
        "author": "李纲",
        "content": "自我去廊庙，远举如飞蓬。\n徇道敢怀禄，谋身殊未工。\n空余耿耿心，不惭楚两龚。\n幸然诸季贤，意气与我同。\n何当恩听归，兵息道路通。\n却寻惠山路，杖策得相从。",
        "dynasty": "宋",
        "collection_info": null
    },
    {
        "title": "读东坡和渊明贫士诗寄诸子侄云重九俯迩樽俎萧然今余亦有此叹因次其韵将录寄梁溪诸弟以发数千里一笑  其七",
        "author": "李纲",
        "content": "我家梁溪上，梦堕江湖州。\n块处无与语，谁復为朋俦。\n远怀作重阳，置酒临清流。\n插花独我少，感物增离忧。\n我亦事杯杓，阿宗相献酬。\n欲寄一枝菊，川途方阻修。",
        "dynasty": "宋",
        "collection_info": null
    },
    {
        "title": "次韵渊明九日闲居",
        "author": "李纲",
        "content": "天地一逆旅，于焉寓此生。\n羣阴惨将暮，共爱九日名。\n气清霜露肃，天朗山川明。\n月户蔼夜色，风林飒秋声。\n东篱菊有华，可以延我龄。\n采采金琐碎，泛此玉觞倾。\n一醉遗万物，况復轩裳荣。\n渊明骨已朽，千载同兹情。\n时危丹砂远，岁晏将何成。",
        "dynasty": "宋",
        "collection_info": null
    },
    {
        "title": "初寒",
        "author": "李纲",
        "content": "霜早风髙寒气萌，可堪独傍楚江行。\n貂裘已敝苏季子，葛屦更穿东郭生。\n卯酒晕红朝玉颊，夜炉燃鼎沸松声。\n妻孥千里应思我，怅望牛衣此日情。",
        "dynasty": "宋",
        "collection_info": null
    },
    {
        "title": "蜜蜂",
        "author": "李纲",
        "content": "秋风淅淅桂花香，花底山蜂采掇忙。\n但得蜜成功用足，不辞辛苦与君尝。",
        "dynasty": "宋",
        "collection_info": null
    },
    {
        "title": "病牛",
        "author": "李纲",
        "content": "耕犂千亩实千箱，力尽筋疲谁復伤。\n但愿众生皆得饱，不辞羸病卧残阳。",
        "dynasty": "宋",
        "collection_info": null
    },
    {
        "title": "胡笳十八拍 第一拍",
        "author": "李纲",
        "content": "四海十年不解兵，朝降夕叛幽蓟城。\n杀气南行动天轴，犬戎也復临咸京。\n铁马长鸣不知数，虏骑凭陵杂风雨。\n自是君王未备知，一生长恨奈何许。",
        "dynasty": "宋",
        "collection_info": null
    },
    {
        "title": "胡笳十八拍 第二拍",
        "author": "李纲",
        "content": "黑云压城城欲摧，赤日照耀从西来。\n虏箭如沙射金甲，甲光向日金鳞开。\n昏昏阊阖闭氛祲，六龙寒急光徘徊。\n黄昏胡骑尘满城，百年兴废吁可哀。",
        "dynasty": "宋",
        "collection_info": null
    },
    {
        "title": "胡笳十八拍 第三拍",
        "author": "李纲",
        "content": "千乘万骑出咸阳，百官跣足随天王。\n翠华摇摇行復止，黄尘暗天道路长。\n金盘玉筯无消息，色难腥腐飡风香。\n晚将末契託年少，遂令再往之计堕渺茫。",
        "dynasty": "宋",
        "collection_info": null
    },
    {
        "title": "胡笳十八拍 第四拍",
        "author": "李纲",
        "content": "筋簳精坚胡马骄，猛蛟突兽纷腾逃。\n春寒野阴风景暮，尘埃不见咸阳桥。\n中原格鬬且未归，陇山萧瑟秋云髙。\n安得壮士兮守四方，一豁明主正郁陶。",
        "dynasty": "宋",
        "collection_info": null
    },
    {
        "title": "胡笳十八拍 第五拍",
        "author": "李纲",
        "content": "汉家离宫三十六，缓歌慢舞凝丝竹。\n铁骑突出刀鎗鸣，惊破霓裳羽衣曲。\n明眸皓齿今何在，细柳青蒲为谁绿。\n桃花依旧笑春风，风动落花红蔌蔌。",
        "dynasty": "宋",
        "collection_info": null
    },
    {
        "title": "胡笳十八拍 第六拍",
        "author": "李纲",
        "content": "忆昔霓旌下南苑，攀条弄芳畏晼晚。\n只今飘泊干戈际，寒尽春生洛阳殿。\n梨园弟子散如烟，白马将军若雷电。\n城上春云覆苑墻，回首何时復来见。",
        "dynasty": "宋",
        "collection_info": null
    },
    {
        "title": "胡笳十八拍 第七拍",
        "author": "李纲",
        "content": "星宫之君醉琼浆，矫如羣帝骖龙翔。\n龙池十日飞霹雳，齐言此夕乐未央。\n玄圃沧州莽空阔，羽人稀少不在傍。\n深山穷谷不可处，託身白云归故郷。",
        "dynasty": "宋",
        "collection_info": null
    },
    {
        "title": "胡笳十八拍 第八拍",
        "author": "李纲",
        "content": "黄尘散漫风萧索，杀气森森到幽朔。\n五十年间似反掌，瑶池侍臣已冥寞。\n千崖无人万壑静，旌旗无光日色薄。\n万事反覆何所无，注目寒江倚山阁。",
        "dynasty": "宋",
        "collection_info": null
    },
    {
        "title": "胡笳十八拍 第九拍",
        "author": "李纲",
        "content": "五陵佳气无时无，龙种自与常人殊。\n一去紫台连朔漠，骨肉满眼身羁孤。\n金鞭断折九马死，邂逅岂即非良图。\n人间俯仰成今古，岂忆当殿羣臣趋。",
        "dynasty": "宋",
        "collection_info": null
    },
    {
        "title": "胡笳十八拍 第十拍",
        "author": "李纲",
        "content": "人生失意无南北，去住彼此无消息。\n黄蒿古城云不开，时復看云泪横臆。\n猛将腰间大羽箭，一箭正坠双飞翮。\n汝休枉杀南飞鸿，道路只今多拥隔。",
        "dynasty": "宋",
        "collection_info": null
    },
    {
        "title": "胡笳十八拍 第十一拍",
        "author": "李纲",
        "content": "天子不在咸阳宫，翠华拂天来向东。\n江间波浪兼天涌，中有云气随飞龙。\n干戈兵革鬬未止，无復射蛟江水中。\n江边老人错料事，时危惨澹来悲风。",
        "dynasty": "宋",
        "collection_info": null
    },
    {
        "title": "胡笳十八拍 第十二拍",
        "author": "李纲",
        "content": "渔阳突骑猎青丘，天马跋足随牦牛。\n幕前生致九青兕，苦寒赠我青羔裘。\n万里飞蓬映天过，岁云暮矣增离忧。\n如今正南看北斗，长安不见使人愁。",
        "dynasty": "宋",
        "collection_info": null
    },
    {
        "title": "胡笳十八拍 第十三拍",
        "author": "李纲",
        "content": "圣朝尚飞战鬬尘，椎鼓鸣钟天下闻。\n岸上荒村尽豺虎，衣冠南渡多崩犇。\n何时铸戟作农器，欲倾东海洗干坤。\n干戈未定失壮士，旧事无人可共论。",
        "dynasty": "宋",
        "collection_info": null
    },
    {
        "title": "胡笳十八拍 第十四拍",
        "author": "李纲",
        "content": "大麦干枯小麦黄，问谁腰镰胡与羌。\n汉家战士三十万，此岂有意仍腾骧。\n安得突骑只五千，长驱东胡胡走藏。\n近静潼关扫蝼蚁，为留猛士守未央。",
        "dynasty": "宋",
        "collection_info": null
    },
    {
        "title": "胡笳十八拍 第十五拍",
        "author": "李纲",
        "content": "我生之后汉祀衰，经济实藉英雄姿。\n遥拱北辰纒寇盗，杳杳南国多旌旗。\n伤心不忍问耆旧，垂老恶闻战鼓悲。\n中夜起坐万感集，谁家捣练风凄凄。",
        "dynasty": "宋",
        "collection_info": null
    },
    {
        "title": "胡笳十八拍 第十六拍",
        "author": "李纲",
        "content": "雨声飕飕催早寒，岁暮穷阴耿未已。\n燕山雪花大如席，寒刮肌肤北风利。\n羣胡归来血洗箭，阵前部曲终日死。\n漫漫胡天叫不闻，日夜更望官军至。",
        "dynasty": "宋",
        "collection_info": null
    },
    {
        "title": "胡笳十八拍 第十七拍",
        "author": "李纲",
        "content": "时危始识不世材，成王功大心转小。\n豺狼塞路人断绝，一门骨肉散百草。\n江头宫殿锁千门，不知明月为谁好。\n何时眼前突兀见此屋，鷄鸣问寝龙楼晓。",
        "dynasty": "宋",
        "collection_info": null
    },
    {
        "title": "胡笳十八拍 第十入拍",
        "author": "李纲",
        "content": "风尘澒洞昏王室，咫尺波涛永相失。\n漂然时危一老翁，洒血江汉长衰疾。\n笳一会兮琴一拍，青山落日江湖白。\n身欲奋飞病在床，此心炯炯君应识。",
        "dynasty": "宋",
        "collection_info": null
    },
    {
        "title": "重阳日醉中戏集子美句遣兴  其一",
        "author": "李纲",
        "content": "青山落日江湖白，飘零已是沧浪客。\n老去悲秋强自寛，青蘂重阳不堪摘。\n东流江水西飞鷰，传语风光共流转。\n急觞为缓忧心捣，休语艰难尚酣战。\n圣朝尚飞战斗尘，何用浮名绊此身。\n时復看云泪横臆，晚来幽独恐伤神。",
        "dynasty": "宋",
        "collection_info": null
    },
    {
        "title": "重阳日醉中戏集子美句遣兴  其二",
        "author": "李纲",
        "content": "篱边老却陶潜菊，开花无数黄金钱。\n且看欲尽花经眼，饮如长鲸吸百川。\n只今漂泊干戈际，方外酒徒稀醉眠。\n腐儒衰晚谬通籍，杜曲幸有桑麻田。\n故畦遗穗已荡尽，中原君臣豺虎边。\n安得务农息战鬪，武陵欲问桃花源。",
        "dynasty": "宋",
        "collection_info": null
    },
    {
        "title": "夜寝梦游泗上观重建僧伽塔纔两层塔以今春同普照王寺焚荡殆尽岂大士有意再来此土乎觉而赋诗以纪之",
        "author": "李纲",
        "content": "至人于世何所求，随缘应物初不留。\n缘合则应散则休，起灭幻境如浮沤。\n僧伽塔踞淮泗流，火焚水转岁几周。\n国家崇奉德更优，雍熙所建无与俦。\n层层金碧巧雕锼，凿石作址蟠龙虬。\n檐间宝铃韵琳璆，势插霄汉神为谋。\n瑞光焕发垂珠旒，青天白日烂不收。\n崔巍髙殿耸飞楼，千楹万柱烟云浮。\n谁知兴废相绸缪，铁马驰突横戈矛。\n四方羣盗起如蟊，付以一炬成荒丘。\n慈航济物众所庥，舍我去矣真可忧。\n昨宵梦到淮上洲，窣堵再造工方鸠。\n千章巨木回万牛，此岂有意重来不。\n塔成大士还旧游，更扶休运三千秋。",
        "dynasty": "宋",
        "collection_info": null
    },
    {
        "title": "次韵渊明读山海经",
        "author": "李纲",
        "content": "清霜落乔木，翠色飒以疏。\n而我正卧病，萧然寓精庐。\n起坐无与欢，散帙聊观书。\n心游千载间，超诣非舟车。\n更酌一杯酒，荐此果与蔬。\n缅怀陶渊明，雅志与我俱。\n还看枕间屏，乃是归来图。\n古人不予欺，岁暮将何如。",
        "dynasty": "宋",
        "collection_info": null
    },
    {
        "title": "余筑室梁溪之上三年而后成手植花木甚众遭值世故未尝得安居其间岁暮羁旅慨然念之因和渊明时运诗以见意",
        "author": "李纲",
        "content": "卜宅梁溪，成非一朝。\n面山枕冈，远市近郊。\n修竹茂林，翠连烟霄。\n松桂吐香，杞菊长苗。\n旁临清流，尘缨可濯。\n小阁崷然，九峰远瞩。\n岂无华宇，于我自足。\n兄弟埙箎，于焉相乐。\n春服既成，如浴乎沂。\n风乎舞雩，咏啸而归。\n自我离羣，潜然涕挥。\n拊心念旧，电往莫追。\n今夕何夕，梦还我庐。\n稚子候门，两髪髧如。\n携幼入室，浊酒倾壶。\n慨我寤叹，谁復如余。",
        "dynasty": "宋",
        "collection_info": null
    },
    {
        "title": "梁溪八咏 中隐堂",
        "author": "李纲",
        "content": "不在山林不市朝，且将图史当渔樵。\n桂花想见秋来盛，香满西风取次飘。",
        "dynasty": "宋",
        "collection_info": null
    },
    {
        "title": "梁溪八咏 棣华堂",
        "author": "李纲",
        "content": "兄弟埙箎人所推，棣华堂裏远相思。\n艰难世路风霜急，正是鹡鸰原上时。",
        "dynasty": "宋",
        "collection_info": null
    },
    {
        "title": "梁溪八咏 文会堂",
        "author": "李纲",
        "content": "亲宾情话款衡门，把酒挥毫气吐云。\n何日寛思返三径，一樽重与细论文。",
        "dynasty": "宋",
        "collection_info": null
    },
    {
        "title": "梁溪八咏 九峰阁",
        "author": "李纲",
        "content": "小阁峥嵘面九峰，暮天秀出碧芙蓉。\n孔明夲有躬耕志，却合归来看卧龙。",
        "dynasty": "宋",
        "collection_info": null
    },
    {
        "title": "梁溪八咏 舫斋",
        "author": "李纲",
        "content": "画舫临流四面通，绿窗面面有清风。\n年来始会虚舟意，正在江湖波浪中。",
        "dynasty": "宋",
        "collection_info": null
    },
    {
        "title": "梁溪八咏 怡亭",
        "author": "李纲",
        "content": "缥缈危亭枕曲池，红粧翠羽自参差。\n晚凉小饮谁同醉，定把圆荷当屈巵。",
        "dynasty": "宋",
        "collection_info": null
    },
    {
        "title": "梁溪八咏 心远亭",
        "author": "李纲",
        "content": "境寂心闲物物宜，倚栏更看岭云飞。\n晓猿夜鹤应思我，正好归时犹未归。",
        "dynasty": "宋",
        "collection_info": null
    },
    {
        "title": "梁溪八咏 濯缨亭",
        "author": "李纲",
        "content": "画栋飞檐俯碧流，何时归去舣扁舟。\n不须更把尘缨濯，直取冠裳裂即休。",
        "dynasty": "宋",
        "collection_info": null
    },
    {
        "title": "和渊明归田园居六首  其一",
        "author": "李纲",
        "content": "东吴信佳地，碧溪绕青山。\n我居枕溪傍，卜筑亦有年。\n山空乳满腹，迸出苍龙渊。\n余波滑无声，下灌负郭田。\n秋风粳稻香，落照孤鸿间。\n黄鷄与紫蟹，日满樽俎前。\n酌酒燕宾友，挥毫散云烟。\n常谓享此乐，可以终华颠。\n岂知萦世故，扰扰不得閒。\n侧身念吾庐，怅望情依然。",
        "dynasty": "宋",
        "collection_info": null
    },
    {
        "title": "和渊明归田园居六首  其二",
        "author": "李纲",
        "content": "一为世网婴，未遂税尘鞅。\n驱驰途路间，空积溪山想。\n我居今若何，岁月忽已往。\n三径将荒芜，松菊日应长。\n泛舟苕霅间，吾意诚已广。\n时危方艰难，长恐堕渺莽。",
        "dynasty": "宋",
        "collection_info": null
    },
    {
        "title": "和渊明归田园居六首  其三",
        "author": "李纲",
        "content": "人生不满百，七十亦云稀。\n吾年甫知命，飘泊犹未归。\n江湖岁将晏，霜露霑人衣。\n沧洲惠询约，坐恐此志违。",
        "dynasty": "宋",
        "collection_info": null
    },
    {
        "title": "和渊明归田园居六首  其四",
        "author": "李纲",
        "content": "平生爱武林，湖山良可娱。\n连年兵火作，景物成丘墟。\n常愿买一廛，筑室湖上居。\n开轩苍翠间，手植松千株。\n浮家同志和，来往得自如。\n樽中酒不空，乐死不愿余。\n那知今乃尔，此怀坐成虚。\n已矣何所道，万法皆本无。",
        "dynasty": "宋",
        "collection_info": null
    },
    {
        "title": "和渊明归田园居六首  其五",
        "author": "李纲",
        "content": "毎爱贺知章，勅赐鑑湖曲。\n而我不须多，数顷亦已足。\n世故俛仰间，反覆若棋局。\n良辰逝莫留，胜游当秉烛。\n明月照芳樽，坐待东方旭。",
        "dynasty": "宋",
        "collection_info": null
    },
    {
        "title": "和渊明归田园居六首  其六",
        "author": "李纲",
        "content": "我昔居梁溪，梦断长安陌。\n倒冠与落佩，志气良自适。\n花前饮春朝，月下舞秋夕。\n自从丧乱来，光景驹过隙。\n无復旧情怀，扰扰为物役。\n寤寐忧他人，自麻初不绩。\n长啸休去来，劳生亦何益。",
        "dynasty": "宋",
        "collection_info": null
    },
    {
        "title": "小雨",
        "author": "李纲",
        "content": "小雨廉纤作晓寒，绕檐疏竹正檀栾。\n穷愁着论墨长湿，磊块浇胸杯未干。\n庄舄显时犹越语，钟仪絷处亦南冠。\n百忧万感无时了，更赋新诗强自寛。",
        "dynasty": "宋",
        "collection_info": null
    },
    {
        "title": "客饷新橙有感",
        "author": "李纲",
        "content": "湖外新橙也自黄，故人相赠解包香。\n捣虀正鲙双鱼美，荐酒聊持一瓣尝。\n湛岘旧栽千树橘，洞庭初落满林霜。\n木奴供给何须道，怅望东吴云水郷。",
        "dynasty": "宋",
        "collection_info": null
    },
    {
        "title": "偶得双鲤付厨作鲙以荐一觞",
        "author": "李纲",
        "content": "双鲤从来丙穴东，霜刀缕切脍花红。\n银丝藿叶自争巧，玉筋金盘未觉空。\n德饱姜侯情已重，诗成杜老志应同。\n秋风笠泽鲈尤美，何日扁舟入手中。",
        "dynasty": "宋",
        "collection_info": null
    },
    {
        "title": "和渊眀拟古九首  其一",
        "author": "李纲",
        "content": "风霜已摇落，天气犹清和。\n聊持一樽酒，自饮还自歌。\n朝心愁不开，暮髪白已多。\n朱颜与绿鬂，飒若霜萎荷。\n流年不我与，不饮如老何。",
        "dynasty": "宋",
        "collection_info": null
    },
    {
        "title": "和渊眀拟古九首  其二",
        "author": "李纲",
        "content": "惊心如伤禽，衰质若凋柳。\n百年能几时，处世安得久。\n寤寐若有失，哀我泉下友。\n平生不识面，况復衘杯酒。\n知心乃如斯，此意岂可负。\n管鲍贫时交，于古亦云厚。\n范张久已亡，今人那復有。",
        "dynasty": "宋",
        "collection_info": null
    },
    {
        "title": "和渊眀拟古九首  其三",
        "author": "李纲",
        "content": "阶祸初甚微，智者能要终。\n被髪祭于野，辛有知其戎。\n时平足谀佞，世乱多姦雄。\n坐令夷乱华，诞谩本晋风。\n重华不再作，吾道何其穷。\n已矣可奈何，此生如梦中。",
        "dynasty": "宋",
        "collection_info": null
    },
    {
        "title": "和渊眀拟古九首  其四",
        "author": "李纲",
        "content": "弃置帝王宅，乃欲保一隅。\n一隅岂易保，巨盗连荆舒。\n眷言浙江西，有我先人庐。\n兵火偶不到，聚族于焉居。\n羁束未得归，田园日将芜。\n江边畏羣盗，岁暮当何如。",
        "dynasty": "宋",
        "collection_info": null
    },
    {
        "title": "和渊眀拟古九首  其五",
        "author": "李纲",
        "content": "立国有常理，恩威抚要荒。\n胡为决藩篱，坐使寇及堂。\n凭髙寓远目，中原气苍茫。\n昔时冠盖地，今日争战塲。\n玉辇幸朔漠，金椀出北邙。\n腐儒献奇策，碧衣坐称昂。\n傥无济时略，何以绥四方。\n苍生未苏息，慨叹情内伤。",
        "dynasty": "宋",
        "collection_info": null
    },
    {
        "title": "和渊眀拟古九首  其六",
        "author": "李纲",
        "content": "吾怜靖节翁，食少衣不完。\n弃禄缘束带，贵身遂抛冠。\n箪瓢有余乐，不惭陋巷颜。\n成趣园日涉，息交户常关。\n返观富与贵，一尘集毫端。\n素琴久无絃，适意自可弹。\n处心慕黔娄，抗志同伯鸾。\n斯人骨已朽，霜霰时方寒。",
        "dynasty": "宋",
        "collection_info": null
    },
    {
        "title": "和渊眀拟古九首  其七",
        "author": "李纲",
        "content": "古今纷变态，兹道长若兹。\n处世或穷达，否泰各有时。\n岂无磨与涅，贵在不磷缁。\n达人乃大观，曲士多致疑。\n所以古圣贤，立此垂世辞。\n慇懃论出处，欲使学者思。\n周公尚居东，仲尼岂余欺。\n愈钝久乃利，臲卼当安之。\n我亦道穷者，欲赋鸱鸮诗。",
        "dynasty": "宋",
        "collection_info": null
    },
    {
        "title": "和渊眀拟古九首  其八",
        "author": "李纲",
        "content": "结髪慕古人，绝俗期远游。\n如登太山顶，志气小九州。\n古今会迁变，万壑无停流。\n向来富贵者，纍纍但荒丘。\n汉唐已磨灭，况復秦与周。\n惟余节义士，可向编简求。",
        "dynasty": "宋",
        "collection_info": null
    },
    {
        "title": "和渊眀拟古九首  其九",
        "author": "李纲",
        "content": "青松生髙冈，无意斧斤采。\n岁寒霜霰深，未觉柯叶改。\n梁鸿既适吴，管宁亦浮海。\n二子得我心，髙举不相待。\n士生不逢时，命矣何所悔。",
        "dynasty": "宋",
        "collection_info": null
    },
    {
        "title": "余来湖外家问不通者累月因和渊明停云篇以遣怀",
        "author": "李纲",
        "content": "上天停云，以阴以雨。\n我之怀矣，川路修阻。\n田园将芜，幼稚谁抚。\n鴈信来迟，鹤立以伫。\n凄其以风，零雨其蒙。\n自去梁溪，爰止西江。\n一室萧然，卧于北窗。\n块独处此，人谁我从。\n岂无轩裳，谁适为荣。\n人之为人，亦以有情。\n乱离瘼矣，弃家遐征。\n知我如此，不如无生。\n今夕何夕，鹊袅庭柯。\n载植其尾，迭相鸣和。\n发书占之，远问为多。\n兆而未至，怀哉若何。",
        "dynasty": "宋",
        "collection_info": null
    },
    {
        "title": "霜降木落独松柏苍然颜色愈好因和渊明荣木篇以见意",
        "author": "李纲",
        "content": "采采荣木，春华于兹。\n及尔素秋，风霜瘁之。\n寒暑代谢，荣枯有时。\n改柯易叶，翩其陨而。\n苍苍松柏，擢榦蟠根。\n风霜虽厉，秀色长存。\n君子进德，以道为门。\n岁寒时艰，节义弥敦。\n惟天于余，赋此拙陋。\n材不趋新，学惟求旧。\n黾勉夙夜，其何能富。\n屡冒艰危，内省不疚。\n先公有训，岂敢失坠。\n敬慎威仪，圣言是畏。\n铅刀虽钝，驽马希骥。\n一割之功，十驾而至。",
        "dynasty": "宋",
        "collection_info": null
    },
    {
        "title": "和归鸟篇",
        "author": "李纲",
        "content": "翼翼归鸟，爰集于林。\n近萃芳郊，远依烟岑。\n眷言顾之，实获我心。\n丛木茂止，憇此繁阴。\n翼翼归鸟，翩然翻飞。\n风髙天阔，去将畴依。\n云路翱翔，倦翮思归。\n矰缴孔多，无使患遗。\n翼翼归鸟，抚翼徘徊。\n江湖缈茫，有怀故栖。\n顾俦啸侣，鸣声和谐。\n愿言不获，怅然伤怀。\n翼翼归鸟，集于旧条。\n一枝已多，岂俟髙标。\n敛翰息影，好音交交。\n愿言终此，以休永劳。",
        "dynasty": "宋",
        "collection_info": null
    },
    {
        "title": "和劝农篇",
        "author": "李纲",
        "content": "天临下土，是生烝民。\n耕食凿饮，乃含其真。\n淳浇朴散，巧僞相因。\n谁其还之，时惟圣人。\n圣人立政，爰重黍稷。\n设命官司，职是播植。\n春勤于耕，秋乃有穑。\n储其嬴余，荒岁足食。\n瞻彼中原，祁邳平陆。\n春日载阳，和风肃穆。\n夫耕妇馌，俦类相逐。\n少壮竭力，逸此耆宿。\n岂无他图，惟兹永久。\n利其耒耜，十千维耦。\n带月荷锄，侵星耘亩。\n崇本抑末，孰敢游手。\n终年厌飱，报则不贵。\n千箱万仓，以副汝冀。\n为酒为醴，乐此分至。\n仰奉俯畜，夫復何愧。\n四体不勤，丈人所鄙。\n带经而耕，岂废冠履。\n我思古人，希风往轨。\n躬耕南阳，无使专美。",
        "dynasty": "宋",
        "collection_info": null
    },
    {
        "title": "秋雨初霁天髙气清独游山间意欣然乐之因和渊明游斜川诗以纪其事",
        "author": "李纲",
        "content": "岁律忽晼晚，我生感行休。\n雨余秋气清，策杖成独游。\n苍苍松桂合，中有清浅流。\n放怀佀樵者，忘机狎飞鸥。\n顾我疏散姿，自合在一丘。\n但恨尚羁束，块处无朋俦。\n独酌谁与共，独歌谁与酬。\n此独有至乐，当有知者不。\n盗贼纷满眼，世故端百忧。\n置之且勿道，独乐未易收。",
        "dynasty": "宋",
        "collection_info": null
    },
    {
        "title": "后重九半月菊始开因思东坡言菊花开日即重阳取酒为之一醉遂和渊明已酉岁九月九日之作",
        "author": "李纲",
        "content": "地偏菊开晚，乃在秋冬交。\n霜中色艷艷，肯逐蓬艾凋。\n感此节物殊，为尔再登髙。\n玉觞泛金英，举酒望层霄。\n云气有佳色，此岂瞪发劳。\n世态互陵灭，冰炭方凝焦。\n不如醉后眠，意味真陶陶。\n何论饮而寿，且以乐此朝。",
        "dynasty": "宋",
        "collection_info": null
    },
    {
        "title": "得梁溪家问足慰远怀因和渊明答庞参军之作",
        "author": "李纲",
        "content": "剥啄叩门，梁溪有书。\n发函读之，远怀以娱。\n长少童稚，咸安其居。\n森然满前，如返我庐。\n一书可宝，万金非珍。\n契阔寤叹，乃兹相亲。\n鹊不吾欺，鸣以告人。\n载询仆夫，以及其邻。\n嗟我诸季，鷄鸣孜孜。\n左图右书，中心好之。\n山川修阻，贻我以诗。\n三復佳句，实慰所思。\n翩翩鸿鴈，暂聚亟分。\n岂无他人，非我所欣。\n清宵步月，白日看云。\n无遐迩心，好音数闻。\n昔我之来，鶗鴂将鸣。\n今也岁晏，霜露载零。\n言念沙漠，有怀玉京。\n终夕不寐，羣生未宁。\n怅望东吴，慨临西风。\n愿化独鹤，烟霄可冲。\n敬慎威仪，惟以令终。\n黄髪为期，其爱尔躬。",
        "dynasty": "宋",
        "collection_info": null
    },
    {
        "title": "叔易得水晶笔格赋诗见寄因次其韵顷与叔易奕而胜得其铜兽鑪制度甚古携行常置几案间今此格宜以赠远与炉为伴故卒章及之",
        "author": "李纲",
        "content": "武夫恶文士，每见辄不喜。\n排纷须大剑，安用毛锥子。\n岂知管城翁，功阀着青史。\n羲之笔阵图，善战固其理。\n贤哉小谪仙，好古良有以。\n独怜中书君，飘泊无定止。\n谁将素琅玕，实此锦绣篚。\n瑶山列羣峰，玉笋连厥趾。\n置君丘壑间，未觉形神滓。\n光联玉蟾蜍，含冻共棐几。\n玲珑小九华，一一名可指。\n作诗寄远人，为洗尘埃耳。\n秀句与珍玩，清绝那可拟。\n灿然珠玉间，尚许蒹葭倚。\n我生堕江湖，放浪谢簪縰。\n尘泓久寂寞，秃颖亦頽委。\n当为千里赠，勿念一枰耻。\n配此古兽炉，缥缈孤烟起。",
        "dynasty": "宋",
        "collection_info": null
    },
    {
        "title": "次韵叔易四绝句  其一",
        "author": "李纲",
        "content": "落日西风粳稻香，畦间散策月荒凉。\n谁知万顷黄云熟，行客初看插绿秧。",
        "dynasty": "宋",
        "collection_info": null
    },
    {
        "title": "次韵叔易四绝句  其二",
        "author": "李纲",
        "content": "笑续离骚赋远游，霜寒云梦杳然秋。\n何时把钓梁溪上，醉嚼蟹螯余罢休。",
        "dynasty": "宋",
        "collection_info": null
    },
    {
        "title": "次韵叔易四绝句  其三",
        "author": "李纲",
        "content": "身閒且作地行仙，谪堕江湖岂偶然。\n幸有惠连诗句好，不妨青纸寄新篇。",
        "dynasty": "宋",
        "collection_info": null
    },
    {
        "title": "次韵叔易四绝句  其四",
        "author": "李纲",
        "content": "初寒一醉万家春，尚有陶翁漉酒巾。\n五牧潘葑新酿熟，开樽应忆未归人。",
        "dynasty": "宋",
        "collection_info": null
    },
    {
        "title": "山居四咏 纸帐",
        "author": "李纲",
        "content": "洁如白迭软于毡，縠浪龟纹细结联。\n雅称独欹班竹枕，最宜深炷紫沉烟。\n斜风细雨吴绫暖，万草千花蜀锦鲜。\n何似禅房褚夫子，日髙覆帱拥衾眠。",
        "dynasty": "宋",
        "collection_info": null
    },
    {
        "title": "山居四咏 竹枕",
        "author": "李纲",
        "content": "此君劲节傲风霜，髙卧尤宜逐客床。\n雅制颇同琴可荐，莹肤端与玉争凉。\n欲凭幻境成佳梦，故使通中贮秘方。\n富贵功名本何有，觉来犹未熟黄粱。",
        "dynasty": "宋",
        "collection_info": null
    },
    {
        "title": "山居四咏 地炉",
        "author": "李纲",
        "content": "小寒聊试地为炉，端为先生病更癯。\n炙背愿驰金騕褭，藉床初展锦氍毹。\n耸肩傍壁诗千字，爆栗烧毡酒一壶。\n便拟慇懃事丹竈，朝晡称火较锱铢。",
        "dynasty": "宋",
        "collection_info": null
    },
    {
        "title": "山居四咏 石铫",
        "author": "李纲",
        "content": "谁刳苍玉事煎烹，形制深寛洁且轻。\n觱沸未看浮蟹眼，飕飗先听起松声。\n龙头豕腹徒謿诮，铁涩铜腥费挈擎。\n多病文园苦消渇，煮泉瀹茗正须卿。",
        "dynasty": "宋",
        "collection_info": null
    },
    {
        "title": "山居遣兴四首  其一",
        "author": "李纲",
        "content": "偶向忙时乞得身，山居岑寂绝比邻。\n雀罗可设门无客，酒盏频倾句有神。\n隐背时烦木童子，伴眠犹有竹夫人。\n苍生未定郊多垒，敢向长沮与问津。",
        "dynasty": "宋",
        "collection_info": null
    },
    {
        "title": "山居遣兴四首  其二",
        "author": "李纲",
        "content": "三黜先生髪半华，但将笔墨作生涯。\n已知晏食能胜肉，更觉安行可当车。\n月好只愁无竹叶，风来自与扫岩花。\n江边盗贼休窥伺，不是宣和宰相家。",
        "dynasty": "宋",
        "collection_info": null
    },
    {
        "title": "山居遣兴四首  其三",
        "author": "李纲",
        "content": "秋杪幽居分外清，傍檐鸟雀自和鸣。\n过时黄菊浑无赖，入眼青山独有情。\n酒后晕红潮玉颊，吟余儿杖殷金声。\n前村野老能棋战，时与呼来对一枰。",
        "dynasty": "宋",
        "collection_info": null
    },
    {
        "title": "山居遣兴四首  其四",
        "author": "李纲",
        "content": "沉阴天色半含情，小院重门昼掩扃。\n一枕睡余香未散，三瓯茶后酒初醒。\n山云舒卷閒中看，竹雨萧疏静处听。\n愁寂最怜霜后菊，案头亁死有微馨。",
        "dynasty": "宋",
        "collection_info": null
    },
    {
        "title": "赵叔𩅿运判见示宣和御画二轴其一马举足奋迅将起其一兔正面踞地啮草皆绝去笔墨畦径间意态如生精妙入神伏观叹息感慨因赋诗二篇以赞扬宸翰且叙小臣悽愤之情云 马",
        "author": "李纲",
        "content": "宣和天廐多清新，肉鬃汗血皆翔麟。\n圉人牵来赤墀下，宸笔落纸亲传神。\n非行非立非驰逐，独写腾身前举足。\n展沙奋迅欲嘶风，骧首骖驔初喷玉。\n流云飞电五花骢，庭前榻上双真龙。\n始知韩干画多肉，坐使冀北羣皆空。\n銮舆远狩龙荒外，八骏瑶池杳何诣。\n空留此马落人间，感愤暗洒纍臣涕。",
        "dynasty": "宋",
        "collection_info": null
    },
    {
        "title": "赵叔𩅿运判见示宣和御画二轴其一马举足奋迅将起其一兔正面踞地啮草皆绝去笔墨畦径间意态如生精妙入神伏观叹息感慨因赋诗二篇以赞扬宸翰且叙小臣悽愤之情云 兔",
        "author": "李纲",
        "content": "草枯霜落秋风髙，中山之兔初长毫。\n天姿狡健雅善走，韩卢宋鹊纷腾逃。\n帝居深沉九重裏，何自得此山林意。\n枯荄咀嚼如有声，缺口长须耸双耳。\n宣和天子储聦明，天纵将圣尤多能。\n万机閒暇戏染翰，作此东郭髦鬅鬙。\n胡尘漠漠暗沙碛，属车一去无消息。\n安得壮士东擒胡，鸡鸣问寝还龙德。",
        "dynasty": "宋",
        "collection_info": null
    },
    {
        "title": "仲辅和寄送季弟诗復次韵寄之  其一",
        "author": "李纲",
        "content": "块处江城无与游，芦花枫叶楚天秋。\n萧然霜鬓伤迟暮，久矣灰心任去留。\n道阻每怀千里念，时危岂为一身忧。\n何年棣蕚还相映，醉卧元龙百尺楼。",
        "dynasty": "宋",
        "collection_info": null
    },
    {
        "title": "仲辅和寄送季弟诗復次韵寄之  其二",
        "author": "李纲",
        "content": "新诗寄远慰南冠，坠露遥知饮木兰。\n素爱少游乘下泽，尚怜子美縳微官。\n遭罹贝锦如吾少，漂泊兵戈见汝难。\n华髪比年老兄弟，相思对案不能餐。",
        "dynasty": "宋",
        "collection_info": null
    },
    {
        "title": "王周士以幅素图万石岩见示",
        "author": "李纲",
        "content": "不须避世向桃源，自有岩中小洞天。\n漱石枕流尘境外，巢云卧月玉峰前。\n髙怀肯顾三千石，福地真同十九泉。\n小隐羡君诚得计，我方忧惴老江边。",
        "dynasty": "宋",
        "collection_info": null
    },
    {
        "title": "煨芋",
        "author": "李纲",
        "content": "禅房夜坐腹半饥，寒炉拨火煨蹲鸱。\n冻肤傍暖渐舒畅，展转更觉鸣声悲。\n毳衣脱落丰肌滑，玉软酥香不劳啮。\n芳甘着颊自生津，多病文园正消渇。\n吾生老矣来荆蛮，得汝聊助癯儒餐。\n不学当年鬼谷子，粪土堆头拜懒残。",
        "dynasty": "宋",
        "collection_info": null
    },
    {
        "title": "蒸栗",
        "author": "李纲",
        "content": "风霜开栗皱，孕此頳虬卵。\n嘉哉古所贽，饤饾入笾匴。\n纍纍紫腰菱，烂烂火蚕茧。\n甘腴能疗病，炎帝所编纂。\n幽人夜读书，坐对铜檠短。\n飕飕石鼎沸，焰焰地炉暖。\n式将瓦甑炊，剖殻黄玉软。\n乘饥进五六，腹已果然满。\n吾尝位将相，日食万钱馔。\n荒山啖芋栗，自胜太官脔。\n乃知一饱余，万品徒过眼。\n聊持荐杯酒，不假玻瓈盌。\n忧慨不成眠，夜寒空展转。",
        "dynasty": "宋",
        "collection_info": null
    },
    {
        "title": "摘鬓间白髪有感",
        "author": "李纲",
        "content": "吾生足忧患，未老头已白。\n鬓间垂素丝，揽镜聊一摘。\n星星去虽欣，种种鲜还戚。\n颇愁日增多，尽拔復何益。\n追思少年时，绿髪光且泽。\n森然茂云松，岂谓少堪惜。\n自从多病后，脱落露广额。\n蒲柳姿易衰，日与风霜迫。\n萧萧不胜梳，扰扰仅盈搦。\n安能上指冠，常恐吹堕帻。\n年来涉艰虞，更復非夙昔。\n奔驰动万里，漂泊继三谪。\n从横蹈危机，侈哆困烦啧。\n交游莫援手，仇怨惟下石。\n素标宜满头，斑鬓未为逼。\n何年运河车，泝补泥丸宅。\n华颠復变鬒，去作烟霞客。\n憔悴楚江滨，岁晚将何获。",
        "dynasty": "宋",
        "collection_info": null
    },
    {
        "title": "初食金橘",
        "author": "李纲",
        "content": "江湖种橘侔洞庭，于中小者如龙睛。\n珊瑚枝干碧玉叶，结实璀璨罗繁星。\n客持赠我意已重，贮以翠笼尤晶荧。\n气含风露更髙洁，色着霜日微红青。\n匀圆入手讶磊砢，甘酸流颊凄芳馨。\n金丸玉齿乍破碎，中有沆瀣凝清冰。\n厥包忆昔贡宫阙，潇湘远物来天扃。\n争新效美不论直，万颗坐觉千金轻。\n美人转赐入怀袖，归来分饷同瑶琼。\n只今八骏杳安在，此物亦尔无光精。\n天涯相见两寂寞，敢以陋质伤飘零。\n举觞为尔成一醉，醉中不省居蛮荆。",
        "dynasty": "宋",
        "collection_info": null
    },
    {
        "title": "灯花  其一",
        "author": "李纲",
        "content": "独坐对黄卷，夜寒灯自花。\n红深谁种莳，枝袅忽萌芽。\n酒渌正盈爵，客愁方念家。\n慇懃报远信，赖尔慰年华。",
        "dynasty": "宋",
        "collection_info": null
    },
    {
        "title": "灯花  其二",
        "author": "李纲",
        "content": "光铓长吐焰，顷刻遽开花。\n玉粒乍排粟，金英初擢芽。\n谪官那有喜，旅食未还家。\n对尔翻惆怅，飘萧双鬓华。",
        "dynasty": "宋",
        "collection_info": null
    },
    {
        "title": "余来湖外临行与叔易奕而胜得铜炉制作精古爱之常置几案间感物怀人为赋此诗",
        "author": "李纲",
        "content": "古制精巧后莫拟，何年着此形模伟。\n状为神兽践修虺，蜿蜒脊胁奠厥趾。\n犀兕一角昂其鼻，胸腹空洞口哆侈。\n关机开阖如投匦，葭灰养火焚沈水。\n霏微牙吻烟云起，提携爱玩置燕几。\n慱山篆鼎讵可比，一枰何日刷前耻。\n满轩风月人千里，清香一炷愁如洗。",
        "dynasty": "宋",
        "collection_info": null
    },
    {
        "title": "客有馈玉面狸者戏赋此诗",
        "author": "李纲",
        "content": "山林冬暖草未衰，深岩穴处狸正肥。\n丰茸斑毳面粧玉，摇曳修尾髦如牦。\n夜行昼伏彼何罪，失身终堕网与机。\n庖厨须尔充口腹，几欲断尾同牺鸡。\n蒸炊包裹付糟滓，酥香玉软丰肤肌。\n霜刀缕切腻且滑，犀筯厌饫良珎奇。\n猩唇熊白不足数，披絮黄雀空多脂。\n樽前风味乃如许，为尔倒尽黄金巵。",
        "dynasty": "宋",
        "collection_info": null
    },
    {
        "title": "冬日閒居遣兴十首  其一",
        "author": "李纲",
        "content": "岁暮碧山中，清霜日自浓。\n隐床吟蟋蟀，拂槛老芙蓉。\n风月成三友，家山梦九龙。\n道人知睡美，将晓小鸣钟。",
        "dynasty": "宋",
        "collection_info": null
    },
    {
        "title": "冬日閒居遣兴十首  其二",
        "author": "李纲",
        "content": "飘泊向江城，山居境过清。\n霜深犹竹色，风劲更松声。\n且尽杯中物，何须身后名。\n拥炉孤笑处，寒夜又三更。",
        "dynasty": "宋",
        "collection_info": null
    },
    {
        "title": "冬日閒居遣兴十首  其三",
        "author": "李纲",
        "content": "兰若富云松，吾生寄此中。\n无心復弹剑，有恨但书空。\n白菊因霜紫，青枫向日红。\n晚来幽独甚，卧聼竹间风。",
        "dynasty": "宋",
        "collection_info": null
    },
    {
        "title": "冬日閒居遣兴十首  其四",
        "author": "李纲",
        "content": "萧飒鬓丝垂，此怀谁与知。\n惊心伤网缴，老眼厌旌旗。\n未遂庞公隐，空余宋玉悲。\n故园何处是，搔首望天涯。",
        "dynasty": "宋",
        "collection_info": null
    },
    {
        "title": "冬日閒居遣兴十首  其五",
        "author": "李纲",
        "content": "宿雨乍晴天，初寒气暂暄。\n梳头风满栉，曝背日临轩。\n小酌无新酿，閒眠只旧毡。\n忘心亦忘法，作箇是安禅。",
        "dynasty": "宋",
        "collection_info": null
    },
    {
        "title": "冬日閒居遣兴十首  其六",
        "author": "李纲",
        "content": "深炷一炉香，孤吟夜正长。\n山虚风落木，云破月窥房。\n老骥志千里，越禽思故郷。\n羁栖两寂寞，坐叹鬂毛霜。",
        "dynasty": "宋",
        "collection_info": null
    },
    {
        "title": "冬日閒居遣兴十首  其七",
        "author": "李纲",
        "content": "投老见多难，干戈日正深。\n饮河胡马健，破垒汉疆侵。\n大将未燕首，小臣空越吟。\n龙荒两宫远，感愤泪盈襟。",
        "dynasty": "宋",
        "collection_info": null
    },
    {
        "title": "冬日閒居遣兴十首  其八",
        "author": "李纲",
        "content": "泽国杳何许，鴈书初报安。\n枝间鸟鹊喜，原上鹡鸰难。\n松菊荒三径，轩裳厌一官。\n黄粱何日熟，客梦正邯郸。",
        "dynasty": "宋",
        "collection_info": null
    },
    {
        "title": "冬日閒居遣兴十首  其九",
        "author": "李纲",
        "content": "衰病寓僧房，閒中气味长。\n盘深饶芋栗，地僻懒冠裳。\n坐隐乌皮几，行携古锦囊。\n接篱颠倒着，不是醉髙阳。",
        "dynasty": "宋",
        "collection_info": null
    },
    {
        "title": "冬日閒居遣兴十首  其一○",
        "author": "李纲",
        "content": "僻处掩松门，知非更念恩。\n庭空从雀啅，山暖觉蜂喧。\n木叶静如扫，茶花开正繁。\n萧条岁云暮，倚杖自忘言。",
        "dynasty": "宋",
        "collection_info": null
    },
    {
        "title": "食蟹",
        "author": "李纲",
        "content": "平生最爱梁溪居，溪头紫蟹几尺余。\n持矛被甲意颇横，霜后直欲陵于菟。\n端然秉炬可攻取，束縳健者归庖厨。\n双螯如臂自可饱，满腹膏液凝红酥。\n每倾新酿为一醉，风味窃疑他所无。\n那知謪堕荒山裏，乃有此物供臞儒。\n客云来自九江郡，分以饷我良勤渠。\n轮囷初喜入盘馔，郭索想见行泥涂。\n西风江岸芦苇枯，下田粳稻香且腴。\n朝魁把穟屡蜕殻，宜尔怪伟胸中都。\n内黄疏封何足道，左手相持真可娱。\n流膏斫雪快一嚼，不復怅望思东吴。",
        "dynasty": "宋",
        "collection_info": null
    },
    {
        "title": "食橘",
        "author": "李纲",
        "content": "洞庭一夜天雨霜，橘林绿苞朝已黄。\n远题书后三百颗，入手便觉秋风香。\n黄金为肤白玉瓤，沆瀣深贮甘且芳。\n雕盘初擘噀清雾，冰齿乍嚼流琼浆。\n色香气味纷可喜，下视众果皆茫茫。\n嗟余平生爱种此，木奴千树梁溪傍。\n只今蒿艾已埋没，岂敢向日争荧煌。\n蓬莱云气久寂寞，汉殿无復罗潇湘。\n厥包纵有尽酸涩，剖之蠧朽安足尝。\n乃知汝病是天意，坐使玉食无辉光。\n荒山乃尔饫佳品，安得騕褭置锦堂。\n君不见杜陵野老歌病橘，萧萧半死诚可伤。",
        "dynasty": "宋",
        "collection_info": null
    },
    {
        "title": "秀容菊",
        "author": "李纲",
        "content": "黄菊已槁余微馥，白菊初开迭罗縠。\n秀容丰淡却嫣然，故伴幽人慰愁独。\n吾闻此种南阳多，千花万蘂争骈罗。\n郁葱佳气久萧瑟，怅望菊潭今若何。",
        "dynasty": "宋",
        "collection_info": null
    },
    {
        "title": "许崧老见和月林堂夜坐诗復次前韵寄之",
        "author": "李纲",
        "content": "宇宙一逆旅，安用归我庐。\n解装寓僧房，袤丈即有余。\n三年走万里，华髪照川途。\n颇思少壮乐，谈笑轻簪裾。\n醉挥铁如意，击碎红珊瑚。\n垂老见兵革，济时愧才疏。\n及兹再飘零，敛若霜中梧。\n幸从山林游，时与释子俱。\n超然意有会，不必窥其书。\n臞仙静退者，久要不渝初。\n和我月林篇，此作久所无。\n徴言思会面，岁晚苦离居。",
        "dynasty": "宋",
        "collection_info": null
    },
    {
        "title": "周中元赋御画騘马次其韵",
        "author": "李纲",
        "content": "蓬莱宫殿日月长，广廷泛洒如无帚。\n临轩亲貌玉花騘，天骥自出天人手。\n惊鸿欲起无羁皂，如闻朔风动秋草。\n奋身骧首举双蹄，意态天然始知巧。\n时危反掌同永嘉，胡骑飒沓陵中华。\n当时宸笔散烟雾，往往流落羣臣家。\n雄姿倜傥精权奇，此画惟应识者知。\n怅望崆峒转仙仗，忍传耆旧把天衣。",
        "dynasty": "宋",
        "collection_info": null
    },
    {
        "title": "送周元中游黄龙山",
        "author": "李纲",
        "content": "此身飘泊堕荆蛮，幸有幽人访我閒。\n得句多从丘壑裏，知音端在笑谈间。\n青鞋布袜平生事，野鹤孤云到处山。\n好去黄龙露消息，直须一箭透三关。",
        "dynasty": "宋",
        "collection_info": null
    },
    {
        "title": "题峡江萧氏思贤堂",
        "author": "李纲",
        "content": "玉笥峰边萧史居，拂云松竹散扶疏。\n妙年气节慕前軰，故老风流空结庐。\n幸有江山供一覧，自应图史足三余。\n何时海内干戈息，借我茅斋与着书。",
        "dynasty": "宋",
        "collection_info": null
    },
    {
        "title": "黄雀",
        "author": "李纲",
        "content": "秋杪江天小雨余，毕飞端为网罗须。\n秪应俛啄一粒粟，故使常行万里途。\n爱酒情怀多骨醉，披绵风度更肤腴。\n苞苴宜入金张室，分饷何为及老夫。",
        "dynasty": "宋",
        "collection_info": null
    },
    {
        "title": "陈几叟以了翁所作默堂箴见示且求余言拾其遗意作四绝句  其一",
        "author": "李纲",
        "content": "维摩不二门中法，周庙三缄膺上铭。\n莫道寂然无所说，须知渊默有雷霆。",
        "dynasty": "宋",
        "collection_info": null
    },
    {
        "title": "陈几叟以了翁所作默堂箴见示且求余言拾其遗意作四绝句  其二",
        "author": "李纲",
        "content": "言默当时俱是智，可言而默亦非真。\n君看王导虽贤者，不语犹能杀伯仁。",
        "dynasty": "宋",
        "collection_info": null
    },
    {
        "title": "陈几叟以了翁所作默堂箴见示且求余言拾其遗意作四绝句  其三",
        "author": "李纲",
        "content": "言以多穷默取容，不如体道守其中。\n道非言默所能载，毕竟两端皆是空。",
        "dynasty": "宋",
        "collection_info": null
    },
    {
        "title": "陈几叟以了翁所作默堂箴见示且求余言拾其遗意作四绝句  其四",
        "author": "李纲",
        "content": "钟鸣谷响孰为然，因击缘声故有言。\n若会虽言本无说，从教千偈口澜翻。",
        "dynasty": "宋",
        "collection_info": null
    },
    {
        "title": "得报以谪降官不许同处一州自鄂渚移居澧阳有感",
        "author": "李纲",
        "content": "萍漂梗泛又迁居，叹息谋身术已疏。\n愿访湘妃遗佩浦，试追汉传弔纍书。\n干戈满眼伤羣盗，松梓连云念故庐。\n泽畔行吟觉憔悴，前身疑是楚三闾。",
        "dynasty": "宋",
        "collection_info": null
    },
    {
        "title": "翁士特见示山字韵诗两篇復次前韵寄之  其一",
        "author": "李纲",
        "content": "未展垂天翼，聊寻避地山。\n宝坊资小隐，綵服奉慈颜。\n乡邑兵戈满，轩窗紫翠环。\n遥知排遣处，祗在倡酬间。\n离索嗟时久，诗篇喜使还。\n故情尤觉重，佳句不容攀。\n洒落吴笺湿，韬藏古锦斑。\n开缄惊璀璨，逼耳听绵蛮。\n陋质尘黄閤，髙材困绿纶。\n青衿同婉娈，华髪怅斒斓。\n顾我方遐弃，如公岂久閒。\n何须叹飘泊，吾道属多艰。",
        "dynasty": "宋",
        "collection_info": null
    },
    {
        "title": "翁士特见示山字韵诗两篇復次前韵寄之  其二",
        "author": "李纲",
        "content": "踏徧江南土，来游湖外山。\n地卑惊鵩鸟，天远忆龙颜。\n淮海屯貔虎，戈矛杂佩环。\n驰心万里外，回首五云间。\n飒沓方多故，飘零且未还。\n桃源期可问，铁锁怅难攀。\n霜重丹枫落，江清锦石斑。\n梦余惊蚁垤，争极叹蜗蛮。\n且隐重重几，深藏若若纶。\n江篱纷掩苒，湘竹晕斒斓。\n水国鼋鼍横，琳宫日月閒。\n亲朋未相弃，莫使鴈书艰。",
        "dynasty": "宋",
        "collection_info": null
    },
    {
        "title": "次韵士特试谷帘泉见怀之作  其一",
        "author": "李纲",
        "content": "桑苎尝来第二泉，翠松偃盖色相鲜。\n谷帘窦乳争多少，西子南威各自妍。",
        "dynasty": "宋",
        "collection_info": null
    },
    {
        "title": "次韵士特试谷帘泉见怀之作  其二",
        "author": "李纲",
        "content": "片云摇曳不胜閒，行尽江南处处山。\n岂解为霖泽枯槁，只思归隐碧岩间。",
        "dynasty": "宋",
        "collection_info": null
    },
    {
        "title": "戊申冬至日有怀诸弟时赴澧阳",
        "author": "李纲",
        "content": "缇室初迴律管阳，貂裘还是旅殊郷。\n可堪身向三湘远，更觉愁随一线长。\n棣蕚相思劳梦寐，郊禋成礼想旗裳。\n羁臣与国同休戚，老眼犹期见治康。",
        "dynasty": "宋",
        "collection_info": null
    },
    {
        "title": "张氏二甥寄诗可喜赋此篇以赠之",
        "author": "李纲",
        "content": "每见吾甥学不休，信知积善有源流。\n骅骝汗血为驹日，松柏凌霜出地秋。\n努力年华成宅相，着鞭髙跃破烟楼。\n渭阳正续离骚赋，频寄诗来慰客愁。",
        "dynasty": "宋",
        "collection_info": null
    },
    {
        "title": "得梁溪家书报黄氏女生外孙",
        "author": "李纲",
        "content": "怪底朝来鹊噪门，家书远报女生孙。\n须知钟庆由先德，故使遗芳衍后昆。\n肌骨遥怜凝玉雪，风光自与茁兰荪。\n何时归去亲怀抱，华髪襃衣更觉尊。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其一",
        "author": "李纲",
        "content": "鄂渚何尝一日安，澧阳犹喜远江干。\n帝妃降矣空遗佩，公子思兮欲采兰。\n水带潇湘疑有鴈，地连岭蜀苦无寒。\n迂疏自笑谋身拙，却荷朝廷德意寛。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其二",
        "author": "李纲",
        "content": "屈伸任道復何求，去国翻成汗漫游。\n处世久师齐物论，摅怀聊赋畔牢愁。\n霜清日薄寒光急，云惨天髙阴气浮。\n袅袅西风洞庭阔，可堪更上岳阳楼。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其三",
        "author": "李纲",
        "content": "岁寒又復事南征，桂檝兰舟过洞庭。\n水入重湖千里白，山连平楚数峰青。\n云鸿杳杳飞何远，汀芷微微气自馨。\n千古灵均英爽在，固应笑我学余醒。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其四",
        "author": "李纲",
        "content": "三年奔走未容归，敝尽东周季子衣。\n断壠连冈平野阔，扁舟短棹寸心违。\n凌晨白雾霑裳湿，薄暮彤云夹日飞。\n回首梁溪杳何处，翠烟空锁钓鱼矶。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其五",
        "author": "李纲",
        "content": "还驱征骑向三湘，行尽骚人放逐乡。\n绿叶素荣歌橘颂，采衣姣服浴兰汤。\n云中帝子旍旗降，物外桃源日月长。\n便欲翛然与高蹈，故应脱屣谢轩裳。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其六",
        "author": "李纲",
        "content": "不解扬波与餔醨，又还来放楚江湄。\n椒兰气味何其烈，蘅药芬芳空尔为。\n宁赴湘流非我事，託怀鵩鸟乃吾师。\n醉醒清浊初难共，渔父从来自不知。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其七",
        "author": "李纲",
        "content": "远谪三湘欲卜居，试从詹尹拂占书。\n昂昂愿作云间鹤，泛泛宁为波底鱼。\n咿喔突梯真得计，洁亷正直却成疏。\n益坚节操行吾志，龟策从来自不如。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其八",
        "author": "李纲",
        "content": "更欲投书弔汨罗，西风袅袅水增波。\n江分梦泽于菟远，地近芳洲杜若多。\n野鸟终年从萃止，木奴千树正婆娑。\n卜居更作终焉计，华髪萧萧奈老何。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其九",
        "author": "李纲",
        "content": "俎豆其如军旅何，谁令瀚海起干戈。\n休将直道论三黜，且把微辞续九歌。\n山鬼含颦乘赤豹，湘灵解佩鼓云和。\n蛮邦虽陋吾何恨，厌见旌蕤相荡摩。",
        "dynasty": "宋",
        "collection_info": null
    },
    {
        "title": "自蒲圻临湘趋岳阳道中作十首  其一○",
        "author": "李纲",
        "content": "龙驾翩翩帝子游，我因谪宦亦淹留。\n潇湘且傍鼋鼍窟，葭菼空怀鹦鹉洲。\n专气愿师周柱史，着书更笑陆忠州。\n变心从俗吾何敢，千古骚人共此愁。",
        "dynasty": "宋",
        "collection_info": null
    },
    {
        "title": "再次韵崧老见和之作时传春秋集传又欲借易说故篇中及之",
        "author": "李纲",
        "content": "胡尘暗中原，河洛皆穹庐。\n衣冠竞南渡，故国靡復余。\n襄陵大岳裔，亦尔困征涂。\n颠沛不忘道，呻吟曳长裾。\n如公巨川舟，岂止清庙瑚。\n愧我正羁束，未能踵汉疏。\n幸然声气同，鸣鳯栖必梧。\n褰裳思琢磨，道阻不得俱。\n已从借麟经，更欲窥羲书。\n庶或晚闻道，洗心復其初。\n湘沅骚人乡，兰芷今岂无。\n回风摇蕙草，叹息空幽居。",
        "dynasty": "宋",
        "collection_info": null
    },
    {
        "title": "岳阳楼三首  其一",
        "author": "李纲",
        "content": "缥缈层楼俯洞庭，湖光霁色两澄明。\n气蒸云梦浮天白，水合潇湘到底清。\n去棹来樯云共影，断鸿孤鹜笛连声。\n望中更觉君山小，一点青螺镜面平。",
        "dynasty": "宋",
        "collection_info": null
    },
    {
        "title": "岳阳楼三首  其二",
        "author": "李纲",
        "content": "翛然多难偶存身，又到苍茫楚泽滨。\n鼓舞鱼龙张乐地，佩纫兰茝独醒人。\n涉江哀郢空回首，极目伤心欲向春。\n鼓枻寅缘傍枯苇，故应渔父尚垂纶。",
        "dynasty": "宋",
        "collection_info": null
    },
    {
        "title": "岳阳楼三首  其三",
        "author": "李纲",
        "content": "常诵飞龙邅洞庭，登楼况復把骚经。\n瑠璃万顷天同碧，翠黛一螺山更青。\n白鸟风髙方倦翮，苍鹰冬暖正舒翎。\n客愁欲作长鲸吸，却笑三闾只独醒。",
        "dynasty": "宋",
        "collection_info": null
    },
    {
        "title": "鼠须笔  其一",
        "author": "李纲",
        "content": "鼠能为虎亦何功，用舍之间繫所逢。\n谁谓有皮为有礼，翦须犹得管城封。",
        "dynasty": "宋",
        "collection_info": null
    },
    {
        "title": "鼠须笔  其二",
        "author": "李纲",
        "content": "中山毛颖久中书，鼠辈胡为亦可俱。\n寝庙穴居真得计，畏人端恐擢其须。",
        "dynasty": "宋",
        "collection_info": null
    },
    {
        "title": "渡江",
        "author": "李纲",
        "content": "桂枻兰旌楚泽东，碧空如水水如空。\n江湖落日浮秋橘，岛屿残霞拂断虹。\n世事茫然烟霭裏，客愁都在橹声中。\n沙头鳬鴈相俦侣，笑我年年逐转蓬。",
        "dynasty": "宋",
        "collection_info": null
    },
    {
        "title": "章华台  其一",
        "author": "李纲",
        "content": "断壠连冈云梦西，楚王宫殿尚遗基。\n桂花半落垂黄橘，想见章华九月时。",
        "dynasty": "宋",
        "collection_info": null
    },
    {
        "title": "章华台  其二",
        "author": "李纲",
        "content": "章华夜饮晓从糜，翠被天寒雨雪霏。\n马足车尘竟何往，空令子革诵招祈。",
        "dynasty": "宋",
        "collection_info": null
    },
    {
        "title": "华容西二十许里有墨山即离骚所谓玄石也山有大云寺寺有云母泉甘芳洁清大旱不竭唐李华有诗序之甚详其末云华贬杭州司公恩復左补阙次于岳阳江山延望思与髙贤共饮云母之泉躬耕墨山之下敢违朝命以询私欲秋风露寒洞庭微波一闻猿声不觉涕下况支离多病年甫始衰愿饵药扶寿以究无生之学事乖志负火爇余心三復其言而悲之因次其韵",
        "author": "李纲",
        "content": "霜风振古林，肃肃有异声。\n我登玄石山，适此氛祲清。\n散策步山巅，僧庐窈而精。\n石磴尽云母，晶荧璨瑶英。\n涓涓幽谷泉，玉色凄芳馨。\n饮者得难老，沈疴体皆平。\n乃知泉源美，本自山川灵。\n沈吟遐叔诗，此其浪得名。\n肺腑久尘埃，于焉吸清泠。\n玉池艷生肥，潄濯归黄庭。\n却思陆子泉，厥味可弟兄。\n白首困飘泊，丹心竟何成。\n鼓枻渡潇湘，曳裾拂荆衡。\n回头故山远，怆怳若为情。\n区区金石坚，正赖日月明。\n卷舒随用舍，未觉殊亏盈。\n风髙洞庭波，云瞑兰芷城。\n饵药扶始衰，究心学无生。\n庶几甫知命，寸田不废耕。",
        "dynasty": "宋",
        "collection_info": null
    },
    {
        "title": "至澧阳寓天宁僧舍有感  其一",
        "author": "李纲",
        "content": "常诵离骚澧有兰，那知谪宦憇其间。\n片云隻鹤风方急，只恐飘零过别山。",
        "dynasty": "宋",
        "collection_info": null
    },
    {
        "title": "至澧阳寓天宁僧舍有感  其二",
        "author": "李纲",
        "content": "此身又復寓精庐，丈室萧然一物无。\n每见招提心即喜，前生真是老浮屠。",
        "dynasty": "宋",
        "collection_info": null
    },
    {
        "title": "深省轩在丈室之西余为名之",
        "author": "李纲",
        "content": "轩槛虚明丈室西，丛筠佳木翠阴垂。\n游观物物皆深省，岂在闻钟欲觉时。",
        "dynasty": "宋",
        "collection_info": null
    },
    {
        "title": "见报以言者论六事其五皆靖康往故其一谓资囊士人上书以兾復用谪居海南震惧之余斐然有作  其一",
        "author": "李纲",
        "content": "力小安能胜万钧，退藏深渺欲全身。\n大恩不报有余责，何必烦言浪指陈。",
        "dynasty": "宋",
        "collection_info": null
    },
    {
        "title": "见报以言者论六事其五皆靖康往故其一谓资囊士人上书以兾復用谪居海南震惧之余斐然有作  其二",
        "author": "李纲",
        "content": "非才自丏罢钧衡，百念灰寒岂復萌。\n刚道资嚢上书者，不知谁继颍川生。",
        "dynasty": "宋",
        "collection_info": null
    },
    {
        "title": "见报以言者论六事其五皆靖康往故其一谓资囊士人上书以兾復用谪居海南震惧之余斐然有作  其三",
        "author": "李纲",
        "content": "尼父乘桴居九夷，管宁浮海亦多时。\n古来圣贤犹如此，我泛鲸波岂足悲。",
        "dynasty": "宋",
        "collection_info": null
    },
    {
        "title": "见报以言者论六事其五皆靖康往故其一谓资囊士人上书以兾復用谪居海南震惧之余斐然有作  其四",
        "author": "李纲",
        "content": "功似赞皇犹远涉，智如鹤相亦来游。\n世间万事非人力，只有安心百不忧。",
        "dynasty": "宋",
        "collection_info": null
    },
    {
        "title": "见报以言者论六事其五皆靖康往故其一谓资囊士人上书以兾復用谪居海南震惧之余斐然有作  其五",
        "author": "李纲",
        "content": "苏子曾为海上仙，羣龙三復绝韦编。\n我今日对羲文语，却恨公书取次传。",
        "dynasty": "宋",
        "collection_info": null
    },
    {
        "title": "别夹山能老",
        "author": "李纲",
        "content": "相逢千偈口澜翻，已是亲曾到夹山。\n猿鸟可能知祖意，飞腾青嶂碧岩间。",
        "dynasty": "宋",
        "collection_info": null
    },
    {
        "title": "药山三咏 问道室",
        "author": "李纲",
        "content": "骨相崭岩心已安，松林谈道不胜寒。\n习之不会髙人意，便作天云瓶水看。",
        "dynasty": "宋",
        "collection_info": null
    },
    {
        "title": "药山三咏 伏牛庵",
        "author": "李纲",
        "content": "侍者何须召二空，一元调伏自知风。\n轩然栋宇翚飞处，何似当年茅竹中。",
        "dynasty": "宋",
        "collection_info": null
    },
    {
        "title": "药山三咏 雷满池",
        "author": "李纲",
        "content": "英雄割据老渔师，习气难忘凿此池。\n尚想兴酣髙会处，投身下取酒杯时。",
        "dynasty": "宋",
        "collection_info": null
    },
    {
        "title": "梁山观音寺",
        "author": "李纲",
        "content": "大士当年白鹿驯，宝坊千古閟松筠。\n风流帝壻膏粱客，也解来为护法神。",
        "dynasty": "宋",
        "collection_info": null
    },
    {
        "title": "自武陵舟行至德山",
        "author": "李纲",
        "content": "舍车泛兰舟，摇荡武陵水。\n憇装古丛林，幽胜冠南纪。\n当时霹雳手，掣电机在捶。\n钤锤今得人，宗旨振頽委。\n何须大雄殿，突兀踞巍址。\n龙蛇相混杂，衲子聚千指。\n齐竽一一吹，真赝见鑪锤。\n青葱松竹阴，积翠纷可喜。\n春风一动摇，萧瑟鸣不已。\n却游德岘亭，枉渚抱中沚。\n襄阳今何如，风物略如此。\n空怀堕泪碑，愧嘆羊叔子。\n坐令邹湛辈，名字随骥尾。\n胡雏窥汉疆，战哭多新鬼。\n王室如缀旒，寇盗结蜂蚁。\n而我荷寛恩，抱衅适万里。\n回头望中原，洒涕湿巾几。\n海山渺安在，澒洞鲸波裏。\n飞仙时往来，当学长不死。",
        "dynasty": "宋",
        "collection_info": null
    },
    {
        "title": "益阳白鹿寺",
        "author": "李纲",
        "content": "寺枕清江荫碧梧，萧然景物类东吴。\n登临忽动思归兴，不待秋风可鲙鲈。",
        "dynasty": "宋",
        "collection_info": null
    },
    {
        "title": "清修寺在益阳数十里间惠远之弟居之世谓之小庐山二首  其一",
        "author": "李纲",
        "content": "盘纡石磴白云间，风落岩花满路斑。\n峰岭横斜自重掩，箇中真是小庐山。",
        "dynasty": "宋",
        "collection_info": null
    },
    {
        "title": "清修寺在益阳数十里间惠远之弟居之世谓之小庐山二首  其二",
        "author": "李纲",
        "content": "傍山修竹翠檀栾，竦节疏枝碧玉寒。\n安得诛茅此君侧，世间浑作梦中看。",
        "dynasty": "宋",
        "collection_info": null
    },
    {
        "title": "自湘乡趋邵阳以避谤不敢取道衡岳有感五首  其一",
        "author": "李纲",
        "content": "平生性僻爱溪山，偶得经行秪为閒。\n叹息迂程避烦啧，坐令南岳阻跻攀。",
        "dynasty": "宋",
        "collection_info": null
    },
    {
        "title": "自湘乡趋邵阳以避谤不敢取道衡岳有感五首  其二",
        "author": "李纲",
        "content": "石廪巉天堆祝融，遥看山色有无中。\n寛恩异日容归老，先到衡阳回鴈峰。",
        "dynasty": "宋",
        "collection_info": null
    },
    {
        "title": "自湘乡趋邵阳以避谤不敢取道衡岳有感五首  其三",
        "author": "李纲",
        "content": "恭闻南岳魏夫人，绛节霓旌拥玉轮。\n我欲他年受真诀，先从碧海涤埃尘。",
        "dynasty": "宋",
        "collection_info": null
    },
    {
        "title": "自湘乡趋邵阳以避谤不敢取道衡岳有感五首  其四",
        "author": "李纲",
        "content": "邺侯奇谲世难知，放浪衡湘亦避时。\n懒瓒不知今在否，无心更与觅蹲鸱。",
        "dynasty": "宋",
        "collection_info": null
    },
    {
        "title": "自湘乡趋邵阳以避谤不敢取道衡岳有感五首  其五",
        "author": "李纲",
        "content": "退之昔谪恶溪滨，精意能开衡岳云。\n我匪天穷坐人阨，试从山外望氛氲。",
        "dynasty": "宋",
        "collection_info": null
    },
    {
        "title": "邵阳道中云岩寺",
        "author": "李纲",
        "content": "山空小寺依嵌窦，日暖幽禽转好声。\n万箇琅玕一茅屋，何当此处寄浮生。",
        "dynasty": "宋",
        "collection_info": null
    },
    {
        "title": "清湘西山寺无量寿塔",
        "author": "李纲",
        "content": "黄花翠竹真如性，大地山河清净身。\n欲识今时无量寿，不知瞻礼是何人。",
        "dynasty": "宋",
        "collection_info": null
    },
    {
        "title": "桂林道中二首  其一",
        "author": "李纲",
        "content": "桂林山水久闻风，身世茫然堕此中。\n日暮碧云浓作朵，春深稚笋翠成丛。\n仙家多住朱明洞，客梦来游羣玉峰。\n鴈荡武夷何足道，千岩元是小玲珑。",
        "dynasty": "宋",
        "collection_info": null
    },
    {
        "title": "桂林道中二首  其二",
        "author": "李纲",
        "content": "时危远谪堕南峦，犹在干坤覆载间。\n瘴雨岚烟殊气候，玉簪罗带巧溪山。\n桄榔叶暗伤心碧，踯躅花开满目斑。\n惟有月华依旧好，清辉应与照云鬟。",
        "dynasty": "宋",
        "collection_info": null
    },
    {
        "title": "山月驿闻子规次韵",
        "author": "李纲",
        "content": "春枕梦回孤馆悄，世故萦心愁不了。\n山深夜闲子规啼，残月满窗天未晓。",
        "dynasty": "宋",
        "collection_info": null
    },
    {
        "title": "道阳朔山水尤奇绝旧传为天下第一非虚语也赋二绝句  其一",
        "author": "李纲",
        "content": "溪山此地蔼佳名，雨洗烟岚分外青。\n却恨征鞍太匆遽，无因一上万云亭。",
        "dynasty": "宋",
        "collection_info": null
    },
    {
        "title": "道阳朔山水尤奇绝旧传为天下第一非虚语也赋二绝句  其二",
        "author": "李纲",
        "content": "赋诗曾送谪仙人，垂老翻游到海滨。\n梦幻去来何日了，且将病眼看嶙峋。",
        "dynasty": "宋",
        "collection_info": null
    },
    {
        "title": "献花铺唐相李德裕谪海南道此有山女献花因以名之次壁间韵",
        "author": "李纲",
        "content": "我亦乘桴向海涯，无人復献雨中花。\n却愁春梦归吴越，茗饮浓斟薄荷芽。",
        "dynasty": "宋",
        "collection_info": null
    },
    {
        "title": "象州道中二首  其一",
        "author": "李纲",
        "content": "路入春山春日长，穿林渡水意徜徉。\n溪环石笋横舟小，风落林花扑面香。\n山鸟不知兴废恨，岭云自觉去来忙。\n炎荒景物随时好，何必深悲瘴疠乡。",
        "dynasty": "宋",
        "collection_info": null
    },
    {
        "title": "象州道中二首  其二",
        "author": "李纲",
        "content": "竹屋茅檐三四家，土风渐觉异中华。\n碧榕枝弱还生柱，红荔春深已着花。\n社鷰不巢南候别，塞鸿无信北音赊。\n海山此去犹千里，会见安期枣似瓜。",
        "dynasty": "宋",
        "collection_info": null
    },
    {
        "title": "饮修仁茶",
        "author": "李纲",
        "content": "北苑龙团久不尝，修仁茗饮亦甘芳。\n夸研斗白工夫拙，辟瘴消烦气味长。\n江表露芽空绝品，蜀中仙掌可同行。\n从容饭罢何为者，一椀还兼一炷香。",
        "dynasty": "宋",
        "collection_info": null
    },
    {
        "title": "自去冬不雨至今道傍井竭田多不耕有感",
        "author": "李纲",
        "content": "匝地风雷空震荡，终宵云雨竟虚无。\n偷閒农具田皆废，暍死行人井半枯。\n东海愆阳缘孝妇，桑林谒祷本谗夫。\n忠魂昭雪姦邪逐，坐见为霖万物苏。",
        "dynasty": "宋",
        "collection_info": null
    },
    {
        "title": "次贵州二首  其一",
        "author": "李纲",
        "content": "青枫夹道鹧鸪啼，古郡荒凉接岛夷。\n陆绩故城依石巘，葛洪遗竈俯江湄。\n光风苒苒吹香草，烟雨蒙蒙湿荔枝。\n欲作终焉卜居计，自应痀偻不吾欺。",
        "dynasty": "宋",
        "collection_info": null
    },
    {
        "title": "次贵州二首  其二",
        "author": "李纲",
        "content": "怀泽为邦古郁林，江边邑屋树森森。\n山连八桂峰峦秀，地近重溟雾雨淫。\n岁久承平消瘴疠，时危争战觉幽深。\n试谋十亩膏腴地，丹荔青蕉获我心。",
        "dynasty": "宋",
        "collection_info": null
    },
    {
        "title": "伏读三月六日内禅诏书及传将士牓檄慨王室之艰危悯生灵之涂炭悼前策之不从恨姦回之误国感愤有作聊以述怀四首  其一",
        "author": "李纲",
        "content": "忆昔廷诤驻跸时，孤忠欲挽六龙飞。\n莱公谩有亲征策，亚父空求骸骨归。\n灵武中兴形势便，江都巡幸士心违。\n纍臣独荷三朝眷，瘴海徒将血涕挥。",
        "dynasty": "宋",
        "collection_info": null
    },
    {
        "title": "伏读三月六日内禅诏书及传将士牓檄慨王室之艰危悯生灵之涂炭悼前策之不从恨姦回之误国感愤有作聊以述怀四首  其二",
        "author": "李纲",
        "content": "胡骑长驱扰汉疆，庙堂髙枕失提防。\n关河自昔称天府，淮海于今作战塲。\n退避固知非得计，威灵何以镇殊方。\n中原夷狄相衰盛，圣哲从来只自彊。",
        "dynasty": "宋",
        "collection_info": null
    },
    {
        "title": "伏读三月六日内禅诏书及传将士牓檄慨王室之艰危悯生灵之涂炭悼前策之不从恨姦回之误国感愤有作聊以述怀四首  其三",
        "author": "李纲",
        "content": "叹息姦臣术已疏，谋身误国竟何如。\n马嵬不进杨钊死，关陜初临元振除。\n王室威灵嗟索寞，苍生环堵未安居。\n荒陬不见中原事，望断东吴一纸书。",
        "dynasty": "宋",
        "collection_info": null
    },
    {
        "title": "伏读三月六日内禅诏书及传将士牓檄慨王室之艰危悯生灵之涂炭悼前策之不从恨姦回之误国感愤有作聊以述怀四首  其四",
        "author": "李纲",
        "content": "建炎虚席待经纶，恩赐宸章宝墨新。\n学际天人何敢尔，忠开金石庶当仁。\n孔明得主规模壮，陆贽离朝谤讟频。\n今日追思惭至意，御书重执泪盈巾。",
        "dynasty": "宋",
        "collection_info": null
    },
    {
        "title": "暮春雨中有感二首  其一",
        "author": "李纲",
        "content": "雨细梅黄荔子丹，殊方风物异江山。\n客愁望极伤心处，更听钩辀云木间。",
        "dynasty": "宋",
        "collection_info": null
    },
    {
        "title": "暮春雨中有感二首  其二",
        "author": "李纲",
        "content": "万物焦枯谁作霖，片云成雨慰民心。\n姦邪逐去精忠雪，天意方知感格深。",
        "dynasty": "宋",
        "collection_info": null
    },
    {
        "title": "含笑花五首  其一",
        "author": "李纲",
        "content": "一去闽山远玉颜，故人相遇有余欢。\n临风莞尔缘何事，应笑先生又失官。",
        "dynasty": "宋",
        "collection_info": null
    },
    {
        "title": "含笑花五首  其二",
        "author": "李纲",
        "content": "玉质犹披翡翠裳，温泉浴罢蔼天香。\n回眸百媚嫣然处，羞死三千红粉粧。",
        "dynasty": "宋",
        "collection_info": null
    },
    {
        "title": "含笑花五首  其三",
        "author": "李纲",
        "content": "窜逐流离老病身，天涯相见意相亲。\n粲然不用干金买，应记当年作赋人。",
        "dynasty": "宋",
        "collection_info": null
    },
    {
        "title": "含笑花五首  其四",
        "author": "李纲",
        "content": "素淡丰容不自持，飬成妙质亦多时。\n不知巧倩东风裏，含蓄清香欲待谁。",
        "dynasty": "宋",
        "collection_info": null
    },
    {
        "title": "含笑花五首  其五",
        "author": "李纲",
        "content": "谓之曾诘笑何因，只笑明时窜海滨。\n晋以志穷莱以直，定兼我拙作三人。",
        "dynasty": "宋",
        "collection_info": null
    },
    {
        "title": "荔枝五首  其一",
        "author": "李纲",
        "content": "海山僊子绛罗襦，雾縠中单白玉肤。\n知我远来相劳苦，故驰先使迓中途。",
        "dynasty": "宋",
        "collection_info": null
    },
    {
        "title": "荔枝五首  其二",
        "author": "李纲",
        "content": "绛纱囊裏水晶丸，偏得杨妃带笑看。\n休道马嵬当日事，只今何处是长安。",
        "dynasty": "宋",
        "collection_info": null
    },
    {
        "title": "荔枝五首  其三",
        "author": "李纲",
        "content": "玉人纤指擘轻红，犹忆恩颁自汉宫。\n翠笼藤盘异当日，蛮烟瘴雨正蒙蒙。",
        "dynasty": "宋",
        "collection_info": null
    },
    {
        "title": "荔枝五首  其四",
        "author": "李纲",
        "content": "荔子蛮方也自丹，不如闽岭为微酸。\n玉盘磊珂三千颗，犹忆甘芳绕齿寒。",
        "dynasty": "宋",
        "collection_info": null
    },
    {
        "title": "荔枝五首  其五",
        "author": "李纲",
        "content": "百马崩腾耆旧悲，只今戈戟暗江湄。\n自知疏拙蒙恩重，犹得南来食荔枝。",
        "dynasty": "宋",
        "collection_info": null
    },
    {
        "title": "茉莉花二首  其一",
        "author": "李纲",
        "content": "泠艷幽芳雪不如，佳名初见贝多书。\n南人浑作寻常看，曾侍君王白玉除。",
        "dynasty": "宋",
        "collection_info": null
    },
    {
        "title": "茉莉花二首  其二",
        "author": "李纲",
        "content": "风露扶疏蔓翠藤，玉花剪刻见层层。\n清香夜久偏闻处，寂寞书生对一灯。",
        "dynasty": "宋",
        "collection_info": null
    },
    {
        "title": "得梁溪书寄诸弟二首  其一",
        "author": "李纲",
        "content": "一纸书来抵万金，天涯慰我念家心。\n只今王室犹如此，回首东吴涕作霖。",
        "dynasty": "宋",
        "collection_info": null
    },
    {
        "title": "得梁溪书寄诸弟二首  其二",
        "author": "李纲",
        "content": "荔子初丹色半青，玉肤未满已芳馨。\n欲题书后三千颗，须待烟林灿若星。",
        "dynasty": "宋",
        "collection_info": null
    },
    {
        "title": "即事三首  其一",
        "author": "李纲",
        "content": "宾江两岸木绵飞，负郭家家熟荔枝。\n瘴雨蛮烟已萧瑟，可堪梅子欲黄时。",
        "dynasty": "宋",
        "collection_info": null
    },
    {
        "title": "即事三首  其二",
        "author": "李纲",
        "content": "荔枝红紫已交加，龙眼新来又着花。\n便欲谋居不须去，咀冰嚼雪过年华。",
        "dynasty": "宋",
        "collection_info": null
    },
    {
        "title": "即事三首  其三",
        "author": "李纲",
        "content": "森森榕木碧参天，夏日初闻第一蝉。\n美荫羡君诚得计，何须悽怨嘒风前。",
        "dynasty": "宋",
        "collection_info": null
    },
    {
        "title": "移居南山寺寺有岩洞甚幽并葛稚川丹竈",
        "author": "李纲",
        "content": "倚山髙阁仰觚棱，洞穴嵌空屐可登。\n丹竈旧传留袐药，仙岩今已属閒僧。\n数峰削玉青如髻，羣木参天翠作层。\n小驻未妨幽兴发，野禽嘲弄醉瞢腾。",
        "dynasty": "宋",
        "collection_info": null
    },
    {
        "title": "伏睹四月五日赦书銮舆反正中外大庆小臣有感斐然成章二首  其一",
        "author": "李纲",
        "content": "天眷吾皇筑旧基，未应炎德遂中微。\n共欣宸极还天步，赖有羣龙夹日飞。\n霈泽及民寰海庆，孤忠许国寸心违。\n建炎首被钧衡选，孤负明恩泪湿衣。",
        "dynasty": "宋",
        "collection_info": null
    },
    {
        "title": "伏睹四月五日赦书銮舆反正中外大庆小臣有感斐然成章二首  其二",
        "author": "李纲",
        "content": "误国姦邪已窜诛，天扶黼座正宸居。\n少康一旅时犹在，髙祖三章术未疏。\n必顺人心收俊杰，自应天意助耘锄。\n纍臣海上空回首，愿浥沧溟洗谤书。",
        "dynasty": "宋",
        "collection_info": null
    },
    {
        "title": "端午日次郁林州",
        "author": "李纲",
        "content": "久谪沅湘习楚风，灵均千载此心同。\n岂知角黍萦丝日，却堕蛮烟瘴雨中。\n榕树间关鹦鹉语，藤盘磊珂荔枝红。\n殊方令节多悽感，家在东吴东復东。",
        "dynasty": "宋",
        "collection_info": null
    },
    {
        "title": "恭闻诏书襃悼陈少阳赠官与一子恩泽赐缗钱五十万感涕四首  其一",
        "author": "李纲",
        "content": "哀痛纶言洒帝章，赐金赠秩事非常。\n无心圣主如天地，着意姦臣极虎狼。\n忠血他年应化碧，英魂今日已生光。\n先生愤懑诚昭雪，九死南迁岂自伤。",
        "dynasty": "宋",
        "collection_info": null
    },
    {
        "title": "恭闻诏书襃悼陈少阳赠官与一子恩泽赐缗钱五十万感涕四首  其二",
        "author": "李纲",
        "content": "祖宗德泽在斯民，韦带精忠不乏人。\n魏阙献言开帝听，匦函争事触龙鳞。\n血霑斧越虽因我，心在宗祊岂计身。\n宿草已深难一恸，临风空有涕霑巾。",
        "dynasty": "宋",
        "collection_info": null
    },
    {
        "title": "恭闻诏书襃悼陈少阳赠官与一子恩泽赐缗钱五十万感涕四首  其三",
        "author": "李纲",
        "content": "屡将骾议叩枫宸，不为承恩始爱君。\n谁使崔宁论卢杞，恨无庆忌救朱云。\n死生一吷心应了，忠义千年笔有芬。\n一介草茅言世务，从今不復数刘蕡。",
        "dynasty": "宋",
        "collection_info": null
    },
    {
        "title": "恭闻诏书襃悼陈少阳赠官与一子恩泽赐缗钱五十万感涕四首  其四",
        "author": "李纲",
        "content": "平昔初无半面交，危言几辨盖寛饶。\n幽冥我已惭良友，忠愤君应念本朝。\n故国遥看云杳杳，新阡何处草萧萧。\n抚孤未遂山涛志，谁继骚人赋大招。",
        "dynasty": "宋",
        "collection_info": null
    },
    {
        "title": "寓郁林着易传有感  其一",
        "author": "李纲",
        "content": "谪来海峤远兵戈，精义微言得切瑳。\n地入郁林怀陆绩，桴浮沧海学东坡。\n圣经广大随人取，众说纷纶奈若何。\n从此梁溪作诗少，用心已向六龙多。",
        "dynasty": "宋",
        "collection_info": null
    },
    {
        "title": "寓郁林着易传有感  其二",
        "author": "李纲",
        "content": "羲文作易仲尼传，究极阴阳本自然。\n妙理欲求须得象，至言已契可忘筌。\n绝编何啻须三过，知命从今加数年。\n叹息时无邵康节，数该今古与谁研。",
        "dynasty": "宋",
        "collection_info": null
    },
    {
        "title": "次雷州",
        "author": "李纲",
        "content": "华夷图上看雷州，万里孤城据海陬。\n萍迹飘流遽如许，骚辞拟赋畔牢愁。\n沧溟浩荡烟云晓，鼓角凄悲风露秋。\n莫笑炎荒地遐僻，万安更在海南头。",
        "dynasty": "宋",
        "collection_info": null
    },
    {
        "title": "中秋月色佳甚与宗之对酌天宁寺宝华堂",
        "author": "李纲",
        "content": "去年今夕寓通城，犹有新诗寄弟兄。\n一自裹囊来海上，更无繫帛付鸿征。\n禅房酌酒夜方閴，海月窥人光更清。\n起舞月中心尚壮，乘槎便欲造蓬瀛。",
        "dynasty": "宋",
        "collection_info": null
    },
    {
        "title": "所寓天宁方丈后有阇提花数株连月盛开玉雪可爱怅然有怀成三绝句寄吴元中  其一",
        "author": "李纲",
        "content": "未渡鲸波寇盗深，中原回首涕成霖。\n清愁万斛无消处，赖有幽花慰客心。",
        "dynasty": "宋",
        "collection_info": null
    },
    {
        "title": "所寓天宁方丈后有阇提花数株连月盛开玉雪可爱怅然有怀成三绝句寄吴元中  其二",
        "author": "李纲",
        "content": "深院无人帘幕垂，玉英翠羽灿芳枝。\n世间颜色难相似，晴雪初残未堕时。",
        "dynasty": "宋",
        "collection_info": null
    },
    {
        "title": "所寓天宁方丈后有阇提花数株连月盛开玉雪可爱怅然有怀成三绝句寄吴元中  其三",
        "author": "李纲",
        "content": "冰玉风姿照坐寒，炎荒相遇且相寛。\n缟衣纻带平生志，正念幽人尚素冠。",
        "dynasty": "宋",
        "collection_info": null
    },
    {
        "title": "得家书报长子仪之房下得孙男殊慰老怀时在雷州着易传适至震卦因名之曰震孙以诗寄仪之",
        "author": "李纲",
        "content": "天涯远报茁琼枝，共说鹓雏骨相奇。\n鼻祖从来种桃李，耳孙自合产兰芝。\n洊雷名震因观易，他日趋庭使学诗。\n无復区区如尔父，定须了了胜吾儿。\n书来可想开怀抱，老去何因与弄持。\n素有庞翁携隐志，未应孤负鹿门期。",
        "dynasty": "宋",
        "collection_info": null
    },
    {
        "title": "九日与宗之对酌怀梁溪诸季时菊花犹未结蘂于药菓中得茱萸泛酒有馈山果海鲜者多素所不识赋诗见意二首  其一",
        "author": "李纲",
        "content": "此身飘泊旅天涯，九日悽然客念家。\n且把红醪尝紫蟹，何须白髪对黄花。\n药囊赖有茱萸实，茶铫频烦薄荷芽。\n山果海鲜多不识，却须传与北人夸。",
        "dynasty": "宋",
        "collection_info": null
    },
    {
        "title": "九日与宗之对酌怀梁溪诸季时菊花犹未结蘂于药菓中得茱萸泛酒有馈山果海鲜者多素所不识赋诗见意二首  其二",
        "author": "李纲",
        "content": "父子相随万里余，途穷端欲哭杨朱。\n三年客裏逢佳节，九日罇前念友于。\n海上及秋吟蟋蟀，鬓边何日插茱萸。\n吾生老矣谋身拙，叹息干坤一腐儒。",
        "dynasty": "宋",
        "collection_info": null
    },
    {
        "title": "峤南僧罕遵戒律况向上事独琮师隐居湖岩绝不至城市超然拔俗闻余来策杖见过与语可人知为饱参衲子也询其所见盖尝从长芦了游了居长芦聚徒至千五百众道价籍甚江淮间余虽不之识然声气相合心期自亲尝辱贻问今见琮益知了之门风孤峻真楷老儿孙也退处天台琮将浮海访之因赋诗赠琮且简了公异时得归决须相随于石桥侧可以握手一笑梁溪居士云",
        "author": "李纲",
        "content": "万里谪官来海峤，眼中衲子见绝少。\n方袍圆顶动成羣，与俗不同秪其表。\n琮师乃是雷阳人，徧历丛林参学饱。\n归来卜筑瘴海滨，十里湖光岩洞小。\n深居不復踏城市，宴坐惟知侣猿鸟。\n惠然过我意良勤，野鹤孤云自轻矫。\n风姿已含蔬笋气，语论更将藤葛绕。\n黄茅深处见松筠，使我囷箱欲倾倒。\n为亲聊復恋幽栖，访旧终须乘漭渺。\n烦师飞锡过天台，为问了公何法了。",
        "dynasty": "宋",
        "collection_info": null
    },
    {
        "title": "冬至",
        "author": "李纲",
        "content": "殊方又復一阳芽，荏苒流年叹物华。\n土薄葭灰难测候，气温桃树已开花。\n云鸿不到音书断，鲸海无程道里賖。\n赖有清心为活计，不须烂醉作生涯。",
        "dynasty": "宋",
        "collection_info": null
    },
    {
        "title": "海南黎人作过据临皋县惊刼傍近因小留海康十一月望闻官军破贼二十日戒行戏作两绝句  其一",
        "author": "李纲",
        "content": "海上羣黎亦弄兵，征车数月旅山城。\n稽留谪命兢惶甚，正坐绯巾惩沸羮。",
        "dynasty": "宋",
        "collection_info": null
    },
    {
        "title": "海南黎人作过据临皋县惊刼傍近因小留海康十一月望闻官军破贼二十日戒行戏作两绝句  其二",
        "author": "李纲",
        "content": "沈沈碧海绝津涯，一叶凌波亦快哉。\n假使黑风漂荡去，不妨乘兴访蓬莱。",
        "dynasty": "宋",
        "collection_info": null
    },
    {
        "title": "次地角场以疮疡不果谒伏波庙俾宗之摄祭期以二十五日渡海一卜即吉夜半乘潮解桴星月灿然风便波平诘旦已达琼管东坡谓斯游奇绝冠平生非虚语也作二诗纪之  其一",
        "author": "李纲",
        "content": "威信昭然汉两公，旧于青史揖英风。\n戈船下濑勋猷壮，马革裹尸心胆雄。\n顾我迂疏成远谪，赖神正直鉴孤忠。\n病躯阻造祠庭下，幽显虽殊此意同。",
        "dynasty": "宋",
        "collection_info": null
    },
    {
        "title": "次地角场以疮疡不果谒伏波庙俾宗之摄祭期以二十五日渡海一卜即吉夜半乘潮解桴星月灿然风便波平诘旦已达琼管东坡谓斯游奇绝冠平生非虚语也作二诗纪之  其二",
        "author": "李纲",
        "content": "夜半乘潮云海中，伏波肯借一帆风。\n满天星月光铓碎，匝海波涛气象雄。\n大舶凭陵真漭渺，寸心感格在精忠。\n老坡去后何人继，奇绝斯游只我同。",
        "dynasty": "宋",
        "collection_info": null
    },
    {
        "title": "次东坡韵二首  其一",
        "author": "李纲",
        "content": "地角潮来未五更，阴云解駮作霜晴。\n星河明润天容睟，风浪喧豗海气清。\n粗见鲲鹏潜化理，岂无犬马恋轩声。\n远游不作乘桴计，虚号男儿过此生。",
        "dynasty": "宋",
        "collection_info": null
    },
    {
        "title": "次东坡韵二首  其二",
        "author": "李纲",
        "content": "海上传呼夜报更，舟师欢喜得新晴。\n风帆擘浪去时急，海月笼云分外清。\n天影合中观妙色，潮波迴处悟圆声。\n从来渤海为全体，试问一沤何处生。",
        "dynasty": "宋",
        "collection_info": null
    },
    {
        "title": "南渡次琼管江山风物与海北不殊民居皆在槟榔木间黎人出市交易蛮衣椎髻语音兜离不可晓也因询万安相去犹五百里僻陋尤甚黄茅中草屋二百余家资生之具一切无有道由生黎峒山往往剽刼行者必自文昌县泛海得便风三日可达艰难至此不胜慨然赋诗二首纪土风志怀抱也  其一",
        "author": "李纲",
        "content": "巨舶浮于海，长飈送短蓬。\n夜潮和月白，晓日跳波红。\n云影摇修浪，澜光接远空。\n喜过三河流，愁远冠头峰。\n雷化迷天际，琼儋入望中。\n地遥横一线，山露点羣鸿。\n偶脱鲸鲵患，尤欣气俗同。\n川原惊老眼，稚耋看衰翁。\n蛮市虾鱼合，宾居栋宇雄。\n人烟未寥落，竹树自葱茏。\n碧暗槟榔叶，香移薄荷丛。\n金花翔孔翠，綵幕问黎童。\n南极冬犹暖，中原信不通。\n管宁虽迹远，阮籍已途穷。\n澒洞沧波裏，苍茫返照东。\n客愁浑不寝，鼓角五更风。",
        "dynasty": "宋",
        "collection_info": null
    },
    {
        "title": "南渡次琼管江山风物与海北不殊民居皆在槟榔木间黎人出市交易蛮衣椎髻语音兜离不可晓也因询万安相去犹五百里僻陋尤甚黄茅中草屋二百余家资生之具一切无有道由生黎峒山往往剽刼行者必自文昌县泛海得便风三日可达艰难至此不胜慨然赋诗二首纪土风志怀抱也  其二",
        "author": "李纲",
        "content": "四郡环黎母，穷愁最万安。\n峒氓能悯寇，泷吏岂欺韩。\n草屋丛篁裏，孤城瘴海端。\n民居纔百数，道里尚艰难。\n径陆忧生蜑，乘桴畏怒澜。\n飓风能破胆，疠气必摧肝。\n去死垂垂近，资生物物殚。\n舶来方得米，牢罄或无餐。\n树芋充嘉馔，蠯蠃荐浅盘。\n蒌藤茶更苦，淡水酒仍酸。\n黎户花缦服，儒生椰子冠。\n槟榔资一醉，吉贝不知寒。\n何必从詹尹，无因咏考槃。\n失图嗟罪大，得此荷恩寛。\n顾影同三友，谈空不二观。\n中州杳何在，犹共月团栾。",
        "dynasty": "宋",
        "collection_info": null
    },
    {
        "title": "槟榔",
        "author": "李纲",
        "content": "疏林苍海上，结实已纍纍。\n烟湿頳虬卵，风摇翠羽旗。\n飞翔金鸑鷟，掩映箨龙儿。\n濩落咍椰子，匀圆讶荔支。\n当茶锁瘴速，如酒醉人迟。\n蒌叶偏相称，蠃灰亦谩为。\n乍餐颜愧渥，频嚼齿愁疲。\n饮啄随风土，端忧化岛夷。",
        "dynasty": "宋",
        "collection_info": null
    },
    {
        "title": "次琼管后三日忽奉德音恩许自便感涕之余赋诗见志  其一",
        "author": "李纲",
        "content": "此身飘堕到沧溟，谁谓君王念贾生。\n黄帋再蒙题姓字，丹书特为削刑名。\n山林老去何其幸，萍梗追思却自惊。\n天地恩寛难报德，试从今日数归程。",
        "dynasty": "宋",
        "collection_info": null
    },
    {
        "title": "次琼管后三日忽奉德音恩许自便感涕之余赋诗见志  其二",
        "author": "李纲",
        "content": "行年旧说似东坡，鲸海于今亦再过。\n儋耳三年时已久，琼山十日幸尤多。\n却收老眼来观国，尚冀中原早戢戈。\n病废不堪当世用，感恩惟有涕霶𩃱。",
        "dynasty": "宋",
        "collection_info": null
    },
    {
        "title": "郡城南曰琼台北曰语海余易之曰云海登眺有感  其一",
        "author": "李纲",
        "content": "孤城南面敞琼台，千里川原指顾开。\n试向绿云深处望，海山浮动见蓬莱。",
        "dynasty": "宋",
        "collection_info": null
    },
    {
        "title": "郡城南曰琼台北曰语海余易之曰云海登眺有感  其二",
        "author": "李纲",
        "content": "古来云海浩茫茫，北望悽然欲断膓。\n不得中州近消息，六龙何处驻东皇。",
        "dynasty": "宋",
        "collection_info": null
    },
    {
        "title": "北归昼渡海风便波平尤觉奇绝成五绝句  其一",
        "author": "李纲",
        "content": "澄波不动琉璃滑，一望应须万里余。\n舟行衝激浪花碎，如驭白云游碧虚。",
        "dynasty": "宋",
        "collection_info": null
    },
    {
        "title": "北归昼渡海风便波平尤觉奇绝成五绝句  其二",
        "author": "李纲",
        "content": "去得南风来北风，神灵只在指呼中。\n老坡有语旧曾记，信我人阨非天穷。",
        "dynasty": "宋",
        "collection_info": null
    },
    {
        "title": "北归昼渡海风便波平尤觉奇绝成五绝句  其三",
        "author": "李纲",
        "content": "来时风浪夜喧惊，归去潮波枕席平。\n非是波神有分别，故教清昼看寰瀛。",
        "dynasty": "宋",
        "collection_info": null
    },
    {
        "title": "北归昼渡海风便波平尤觉奇绝成五绝句  其四",
        "author": "李纲",
        "content": "纤云肆卷日方中，海色天光上下同。\n身在琉璃光合裏，碧空涵水水涵空。",
        "dynasty": "宋",
        "collection_info": null
    },
    {
        "title": "北归昼渡海风便波平尤觉奇绝成五绝句  其五",
        "author": "李纲",
        "content": "平生奔走畏江湖，暮齿来乘海上桴。\n自哂井蛙真见小，望洋向若一卢胡。",
        "dynasty": "宋",
        "collection_info": null
    },
    {
        "title": "归次海康登平仙亭次莱公韵",
        "author": "李纲",
        "content": "碧海瞰危亭，波光混大清。\n旷怀知乐此，夷险本来平。",
        "dynasty": "宋",
        "collection_info": null
    },
    {
        "title": "归次海康登平仙亭次莱公韵 雷庙读丁晋公所作碑",
        "author": "李纲",
        "content": "巨卵曾因霹雳开，海邦从此得名雷。\n只知寇老曾迁此，作记何缘丁令来。",
        "dynasty": "宋",
        "collection_info": null
    },
    {
        "title": "谒寇忠愍祠堂六首  其一",
        "author": "李纲",
        "content": "亲征决策幸澶渊，南北欢盟有本原。\n丞相莱公功第一，犹将孤注作谗言。",
        "dynasty": "宋",
        "collection_info": null
    },
    {
        "title": "谒寇忠愍祠堂六首  其二",
        "author": "李纲",
        "content": "一幸江南一蜀中，奋然廷议叱羣公。\n搀回天步虽良策，元是真皇听纳功。",
        "dynasty": "宋",
        "collection_info": null
    },
    {
        "title": "谒寇忠愍祠堂六首  其三",
        "author": "李纲",
        "content": "南阳庙坐致云云，赖有嘉言为解纷。\n叹息今人不如古，久无庆忌救朱云。",
        "dynasty": "宋",
        "collection_info": null
    },
    {
        "title": "谒寇忠愍祠堂六首  其四",
        "author": "李纲",
        "content": "平生爱看柘枝舞，宾燕多余密炬堆。\n富贵在公真末事，谁云缘此故南来。",
        "dynasty": "宋",
        "collection_info": null
    },
    {
        "title": "谒寇忠愍祠堂六首  其五",
        "author": "李纲",
        "content": "海邦去海只十里，山路过山应万重。\n诗谶告人元已久，未应马援坐梁松。",
        "dynasty": "宋",
        "collection_info": null
    },
    {
        "title": "谒寇忠愍祠堂六首  其六",
        "author": "李纲",
        "content": "凿井得泉今尚美，挂钱插竹后成林。\n精忠感动无情物，不解潜销谗妬心。",
        "dynasty": "宋",
        "collection_info": null
    },
    {
        "title": "初发雷阳有感二首  其一",
        "author": "李纲",
        "content": "梦中曾过鬼门关，敢冀君恩听北还。\n父子相随幸良厚，仆奴半死涕空澘。\n风烟萧瑟黄茅瘴，山路崎岖赤脚蛮。\n归去梁溪见桑梓，定抛冠佩老岩间。",
        "dynasty": "宋",
        "collection_info": null
    },
    {
        "title": "初发雷阳有感二首  其二",
        "author": "李纲",
        "content": "余生幸尔脱垂涎，鸡肋安能拒老拳。\n万里得归辞瘴海，三年奔命厌征轩。\n采薇散髪嵇中散，开竈烧丹葛稚川。\n此去山林如脱兔，这回且结好因缘。",
        "dynasty": "宋",
        "collection_info": null
    },
    {
        "title": "琮师送至城月驿戏成两绝句以答其意  其一",
        "author": "李纲",
        "content": "衲子来参去不辞，何劳飞锡远相追。\n赠师银布牢收取，便是金襕付嘱时。",
        "dynasty": "宋",
        "collection_info": null
    },
    {
        "title": "琮师送至城月驿戏成两绝句以答其意  其二",
        "author": "李纲",
        "content": "好住湖岩摄此心，有缘终会有知音。\n梁溪老去孤峰顶，月白风清难更寻。",
        "dynasty": "宋",
        "collection_info": null
    },
    {
        "title": "立春日龙化道中得家问诸季已挈家渡浙江如剑川又闻江西颇有羣盗啸聚遂决意由五羊趋循惠潮阳假道闽中以归偶成三篇时十二月十九日  其一",
        "author": "李纲",
        "content": "东君又换一年春，迎我来从瘴海滨。\n已觉山川有佳气，更询道路得通津。\n欲寻勾漏丹砂令，与访罗浮紫府人。\n清梦相符缘契合，便须脱屣谢埃尘。",
        "dynasty": "宋",
        "collection_info": null
    },
    {
        "title": "立春日龙化道中得家问诸季已挈家渡浙江如剑川又闻江西颇有羣盗啸聚遂决意由五羊趋循惠潮阳假道闽中以归偶成三篇时十二月十九日  其二",
        "author": "李纲",
        "content": "远信来时岭峤春，浮家已在浙江滨。\n更传贑水方虞寇，须向闽山与问津。\n万里归来寻乐土，千岩好去作閒人。\n干戈未息中原暗，怅望关河胡马尘。",
        "dynasty": "宋",
        "collection_info": null
    },
    {
        "title": "立春日龙化道中得家问诸季已挈家渡浙江如剑川又闻江西颇有羣盗啸聚遂决意由五羊趋循惠潮阳假道闽中以归偶成三篇时十二月十九日  其三",
        "author": "李纲",
        "content": "川途奔走四回春，海上经年与死滨。\n子美自怜常作客，长沮应笑是知津。\n艰危至死无千古，忧患如吾岂两人。\n往返循环真磨蚁，已将大地等微尘。",
        "dynasty": "宋",
        "collection_info": null
    },
    {
        "title": "久不饮酒春日得家问喜甚与宗之对酌调马驿中速饮数觥径醉醉中和东坡醉题四首  其一",
        "author": "李纲",
        "content": "海峤无佳酿，经时不入唇。\n巨觥今一醉，远问到初春。\n偶脱长鲸口，来寻仲子邻。\n醉中轻万里，始信浊醪神。",
        "dynasty": "宋",
        "collection_info": null
    },
    {
        "title": "久不饮酒春日得家问喜甚与宗之对酌调马驿中速饮数觥径醉醉中和东坡醉题四首  其二",
        "author": "李纲",
        "content": "畏病不举杯，延客秖烹茗。\n浩然云海间，不醉亦不醒。\n偶蒙雨露恩，渐脱瘴疠境。\n曲生粗可人，相对聊酩酊。",
        "dynasty": "宋",
        "collection_info": null
    },
    {
        "title": "久不饮酒春日得家问喜甚与宗之对酌调马驿中速饮数觥径醉醉中和东坡醉题四首  其三",
        "author": "李纲",
        "content": "久客殊念家，归途渺江汉。\n是身如浮云，罹此无穷患。\n今夕定何夕，一酌千忧散。\n从兹日曛酣，此意君莫间。",
        "dynasty": "宋",
        "collection_info": null
    },
    {
        "title": "久不饮酒春日得家问喜甚与宗之对酌调马驿中速饮数觥径醉醉中和东坡醉题四首  其四",
        "author": "李纲",
        "content": "饮少輙大醉，醉中识其真。\n天地一秋毫，况此渺然身。\n归休岩穴间，坐阅万态新。\n去去勿復道，时清为幸民。",
        "dynasty": "宋",
        "collection_info": null
    },
    {
        "title": "寓琼山远华馆一夕梦游山间小堂松竹环合有道士坐堂上诵李太白送人游桃源序中有良田名池竹果森然三十六洞别为一天之语觉而异之今假道容惠当游勾漏都峤白石罗浮皆洞天也岂神者先告将有所遇耶赋诗以纪之",
        "author": "李纲",
        "content": "神清遂仙游，境寂恣遐躅。\n羽人入我梦，轩户霭松竹。\n髙吟谪仙文，逸韵响金玉。\n觉来残灯荧，倘怳犹在目。\n归途历容惠，问津非素卜。\n将游四洞天，就彼白云宿。\n岂无葛稚川，妙论资灌沃。\n试求龙虎丹，一使鬓毛绿。\n斯言傥可珍，长揖谢浮俗。\n却笑昌黎翁，强项宁诘曲。",
        "dynasty": "宋",
        "collection_info": null
    },
    {
        "title": "海上得孔雀六鹦鹉十余携归遗童稚辈戏成二绝句  其一",
        "author": "李纲",
        "content": "凤友鸾朋出海邦，金花翠尾烂文章。\n梁溪台绍今何似，归伴胎僊取次翔。",
        "dynasty": "宋",
        "collection_info": null
    },
    {
        "title": "海上得孔雀六鹦鹉十余携归遗童稚辈戏成二绝句  其二",
        "author": "李纲",
        "content": "绿衣绀趾已能飞，学语交交末转时。\n不是蓬莱花鸟使，携归聊与调羣儿。",
        "dynasty": "宋",
        "collection_info": null
    },
    {
        "title": "立春后一日风雨殊有寒色偶成",
        "author": "李纲",
        "content": "竟夕北风号，春回雨已膏。\n归程离海峤，旧服理绨袍。\n宿瘴须寒压，清愁欲醉逃。\n何当入江浙，雪片洒鹅毛。",
        "dynasty": "宋",
        "collection_info": null
    },
    {
        "title": "容南道中二首  其一",
        "author": "李纲",
        "content": "路入容南境，风烟自一方。\n山空云苒苒，春动水茫茫。\n紫府丹砂秘，幽村碧树芳。\n肃然有佳致，作箇是炎荒。",
        "dynasty": "宋",
        "collection_info": null
    },
    {
        "title": "容南道中二首  其二",
        "author": "李纲",
        "content": "闻说容南久，安知客路经。\n沉沉洞天近，湛湛古湫渟。\n日落峰峦翠，春回草木青。\n丹砂如可问，当卜老岩扃。",
        "dynasty": "宋",
        "collection_info": null
    },
    {
        "title": "再赋孔雀鹦鹉二首  其一",
        "author": "李纲",
        "content": "孔雀来从海上村，参差修尾灿金文。\n素知肃穆鸾凰侣，不是喧卑鸡鹜羣。\n玄圃赤霄虽有志，碧梧翠竹正须君。\n携持万里归吴越，怅望海山深处云。",
        "dynasty": "宋",
        "collection_info": null
    },
    {
        "title": "再赋孔雀鹦鹉二首  其二",
        "author": "李纲",
        "content": "学语鹦鶵羽渐成，掌中取食绝猜惊。\n笼寛得遂朋从志，春晓初闻客到声。\n赋就襧衡文不点，杓随李白饮如鲸。\n远携休叹殊方去，我亦随缘得此生。",
        "dynasty": "宋",
        "collection_info": null
    },
    {
        "title": "陆川道中偶成",
        "author": "李纲",
        "content": "峤南江北本来同，往返纷纷一梦中。\n旧事销磨那復有，新愁缭绕亦成空。\n天边山色浮浓翠，溪上云光拂淡红。\n我把浮生如梦看，云山元是小屏风。",
        "dynasty": "宋",
        "collection_info": null
    },
    {
        "title": "南迁道郁林郡守王君示古律诗一篇北归輙成两篇以答其意  其一",
        "author": "李纲",
        "content": "山围古郡碧周遭，陆绩衣冠雅自襃。\n海上来归怀麈尾，鬓间空叹长霜毛。\n易书顾我耽成癖，诗笔怜君老更豪。\n此去龙城幸非远，不须巨石压云涛。",
        "dynasty": "宋",
        "collection_info": null
    },
    {
        "title": "南迁道郁林郡守王君示古律诗一篇北归輙成两篇以答其意  其二",
        "author": "李纲",
        "content": "垂老相逢海峤间，盈编珠玉破愁颜。\n清名岂籍郁林石，雅志常存仙奕山。\n丘壑采薇嗟我病，絃歌为政羡君閒。\n中原杳杳旌旗暗，迴首春风涕一澘。",
        "dynasty": "宋",
        "collection_info": null
    },
    {
        "title": "过北流县八里游勾漏观留五绝句  其一",
        "author": "李纲",
        "content": "百里仙山气象雄，参差峰岫翠成丛。\n云骈鹤驭今何处，丹竈依然洞穴中。",
        "dynasty": "宋",
        "collection_info": null
    },
    {
        "title": "过北流县八里游勾漏观留五绝句  其二",
        "author": "李纲",
        "content": "葛翁求令为丹砂，今我来从海上槎。\n秪恐山灵嫌俗驾，未容归客卧烟霞。",
        "dynasty": "宋",
        "collection_info": null
    },
    {
        "title": "过北流县八里游勾漏观留五绝句  其三",
        "author": "李纲",
        "content": "羽人相导把霓旌，窈窕松林露气清。\n不用逢迎同贵客，暂来花院听棋声。",
        "dynasty": "宋",
        "collection_info": null
    },
    {
        "title": "过北流县八里游勾漏观留五绝句  其四",
        "author": "李纲",
        "content": "避谤多时不到山，忽惊身在洞天间。\n北归更觉君恩重，得遂清游一解颜。",
        "dynasty": "宋",
        "collection_info": null
    },
    {
        "title": "过北流县八里游勾漏观留五绝句  其五",
        "author": "李纲",
        "content": "洞户沉沉别有天，玉楼珠殿锁霏烟。\n如何祠馆人间世，破屋荒凉紫府前。",
        "dynasty": "宋",
        "collection_info": null
    },
    {
        "title": "道勾漏山灵宝观窃睹两朝御书谨成古风",
        "author": "李纲",
        "content": "抱疴卧云海，夙夕负深恐。\n寛恩听旋归，何啻丘岳重。\n问津勾漏山，散策宝圭洞。\n羣峰罗翠屏，环合无缺空。\n游仙契初心，幽赏恊清梦。\n却来观宸章，宝气腾螮蝀。\n真行杂草隶，笔势极翔动。\n大小飞白书，飘洒萦舞凤。\n恭惟睿智姿，多能本天纵。\n妙蹟藏名山，俾与万世共。\n林峦增炳焕，神物劳护拥。\n惜无深岩屋，荫覆示崇奉。\n何当鸠良材，为葺倾压栋。\n天弧不指狼，中原胡马閧。\n九庙未奠居，臣子衘愤痛。\n岂知炎荒中，奎画得瞻讽。\n至哉慱大言，粟麦因异种。\n天常及诸佛，一一资妙供。\n窃于翰藻间，窥见神心用。\n源流此中来，基本中兴宋。\n稽首归琅函，斐然成善颂。",
        "dynasty": "宋",
        "collection_info": null
    },
    {
        "title": "元结尝经略容管王守作次山堂以思其人为赋此诗",
        "author": "李纲",
        "content": "华堂髙敞为思元，善政相望数百年。\n册府声名秀羣玉，海邦岩洞有叄天。\n漫郎去久风流在，病客来临道里邅。\n圣主中兴谁作颂，愿观老手笔如椽。",
        "dynasty": "宋",
        "collection_info": null
    },
    {
        "title": "客有言长沙军变向伯恭能弹治规画甚伟适得伯恭书亦道其事作韵语以寄之",
        "author": "李纲",
        "content": "长沙舞袖仅可旋，今作巨镇湖湘边。\n骄兵夜探赤白丸，乘间窃发将啸翾。\n不知向子有老拳，缚束健卒秖数言。\n翩如鸟雀擒鹰鹯，姦腰凶领污龙泉。\n弹压一境敢復喧，稚耋鼓舞喜欲颠。\n归哺其饴甘晏眠，众服壮略称无前。\n我归自南得之传，颇欣祖生先着鞭。\n何不付与大将权，旍旗缤纷指云燕。\n一鼓士气如突烟，黠虏破胆心少悛。\n洒扫海内清戈鋋，使我衰病安庐田。",
        "dynasty": "宋",
        "collection_info": null
    },
    {
        "title": "萧懋德秀才自临江遣人致书海上遇于归途赋诗寄之二首  其一",
        "author": "李纲",
        "content": "三黜先生今得归，更携稚子访慈帏。\n病牛卧壠心衰矣，脱兔投林天悯之。\n万里往来环转蚁，一生谤誉舌扬箕。\n着书欲赴当时约，须待江南事定时。",
        "dynasty": "宋",
        "collection_info": null
    },
    {
        "title": "萧懋德秀才自临江遣人致书海上遇于归途赋诗寄之二首  其二",
        "author": "李纲",
        "content": "踰年海上久安居，多谢萧郎远寄书。\n不向去来生一念，已将天地作吾庐。\n中洲杳杳旌旗暗，暮景骎骎齿髪疏。\n凖拟峡江成小隐，茅斋借我定何如。",
        "dynasty": "宋",
        "collection_info": null
    },
    {
        "title": "罪谪海上中州亲故罕通问独虞君祖道相从湖海踰年北归同途次容南赋诗识别",
        "author": "李纲",
        "content": "饱经忧患莫如吾，暮景余生寄一桴。\n独子相从来瘴海，岂知还得共归途。\n应观天下奇男子，解笑人间浅丈夫。\n老去山林养衰疾，好音时与繫飞鳬。",
        "dynasty": "宋",
        "collection_info": null
    },
    {
        "title": "除夜与宗之对酌怀家",
        "author": "李纲",
        "content": "四年除夕旅殊方，海上归来路更长。\n暮景飞腾催老病，余生留滞且炎荒。\n传闻寇盗纷惊扰，叹息江湖堕渺茫。\n杳杳东吴家万里，椒盘谁与颂馨香。",
        "dynasty": "宋",
        "collection_info": null
    },
    {
        "title": "庚戌正月一日游都峤山留五绝句栖真观中  其一",
        "author": "李纲",
        "content": "元日寻真到洞天，溪边春色已嫣然。\n落花流水人间去，谁道桃源不是仙。",
        "dynasty": "宋",
        "collection_info": null
    },
    {
        "title": "庚戌正月一日游都峤山留五绝句栖真观中  其二",
        "author": "李纲",
        "content": "松岭云峰步步佳，芒鞋竹杖极幽遐。\n使君不得同清赏，正恐山将翠幕遮。",
        "dynasty": "宋",
        "collection_info": null
    },
    {
        "title": "庚戌正月一日游都峤山留五绝句栖真观中  其三",
        "author": "李纲",
        "content": "远目增明都峤山，丹梯况得遂跻攀。\n乃知猿鹤真心在，乘服轩裳秪强颜。",
        "dynasty": "宋",
        "collection_info": null
    },
    {
        "title": "庚戌正月一日游都峤山留五绝句栖真观中  其四",
        "author": "李纲",
        "content": "迭嶪髙岩耸八峰，云间紫翠郁相重。\n故应洞穴通勾漏，更爱林峦接大容。",
        "dynasty": "宋",
        "collection_info": null
    },
    {
        "title": "庚戌正月一日游都峤山留五绝句栖真观中  其五",
        "author": "李纲",
        "content": "石磴盘纡木蒨葱，扪罗独上最髙峰。\n白云深处时回首，千里江山指顾中。",
        "dynasty": "宋",
        "collection_info": null
    },
    {
        "title": "宿都峤山灵景寺",
        "author": "李纲",
        "content": "清晨游栖真，薄暮宿灵景。\n山空松桂香，云细泉石冷。\n髙崖敞飞檐，象纬逼参井。\n惜无娟娟月，散此林下影。\n夜阑风露寒，岩曲灯耿耿。\n疏钟响嵌窦，客枕发深省。\n却随猿鸟起，再上翠微顶。\n道人山后来，眸子颇清炯。\n试询龙虎诀，妙意默已领。\n我生忧患余，半世泛萍梗。\n脱身鲸海中，扫迹方自屏。\n愿从稚川游，薪水事丹鼎。\n庶资刀圭力，少使桑榆永。\n胡尘暗中原，静谧惟五岭。\n渺然炎荒地，自绝羽书警。\n结茅定前缘，幽梦先异境。\n上下三洞间，安得田二顷。\n携家学庞公，扪蝨笑王猛。\n采薇与散髪，此志久已肯。\n嵇生非吾徒，幽愤醉方醒。",
        "dynasty": "宋",
        "collection_info": null
    },
    {
        "title": "自学校之制废而戎马之患兴州县长民者不復以教育为意独容南鼎新郡庠招徕生徒絃诵之声不辍诚可嘉叹所建讲堂为名之曰育材輙成五言十韵",
        "author": "李纲",
        "content": "治世崇儒术，胶庠寓属临。\n自从驰羽檄，谁復念青衿。\n贤守来南纪，宏规肇泮林。\n飞翚开讲庑，鼓箧拂书蟫。\n采藻绣江水，仰髙都峤岑。\n潜消戎马气，初习雅歌音。\n洙泗道非远，张姜贤至今。\n栽培成楚梓，追琢见南金。\n常衮闽风变，文翁蜀化深。\n愿言游学者，勉副育材心。",
        "dynasty": "宋",
        "collection_info": null
    },
    {
        "title": "浔守李侯以所蓄法书十轴相示题卷末",
        "author": "李纲",
        "content": "承平文物何富哉，宝章万笈藏蓬莱。\n余篇散落士夫手，名笔往往牙籖排。\n连年戎马扰河洛，锦标玉轴随飞埃。\n李侯好事不忍弃，万里艰棘携南来。\n炎荒相遇一笑粲，出以示我逾琼瑰。\n欧虞颜柳邈已远，兰亭况復昭陵埋。\n空遗妙蹟刻琬琰，不若古楮存烟煤。\n君谟近世称第一，笔力与古肩相挨。\n醉翁工夫不在字，名望自足尊舆台。\n芙蓉僊人有典则，沧浪逐客气不衰。\n胸中磊落难屈折，故使心画奇而巍。\n东坡行书骋姿媚，山谷草圣穷萦迴。\n二公文翰照千古，俯视凡马皆驽骀。\n米颠碌碌不足数，运笔尚有从横才。\n迩来非是无点画，追时取好如俳谐。\n陆书楷法虽小学，古人用意何其能。\n君看篆籀写韵语，精巧岂易容追陪。\n今人万事不如古，矧以毫墨争雄魁。\n嗟余病废卧都峤，何止我马云虺尵。\n感时抚事百忧集，对案不復能持杯。\n明窗展卷慰岑寂，坐迁旧观双眸开。\n梁溪书室插架处，念远更觉增驰怀。\n世间雅好无出此，绝胜宝玩琴藏雷。\n于今此物未易得，愿言什袭传云来。",
        "dynasty": "宋",
        "collection_info": null
    },
    {
        "title": "清明日得家书四首  其一",
        "author": "李纲",
        "content": "去国三年久，离家万里余。\n岂知戎马际，仍得棣华书。\n金鼓震南国，松筠怀故庐。\n寰区端若此，天意竟何如。",
        "dynasty": "宋",
        "collection_info": null
    },
    {
        "title": "清明日得家书四首  其二",
        "author": "李纲",
        "content": "南荒炎瘴地，槐火又清明。\n海峤无春色，江湖有战声。\n繋书来鴈足，归思羡鹏程。\n欲挽天河水，滂沱洗甲兵。",
        "dynasty": "宋",
        "collection_info": null
    },
    {
        "title": "清明日得家书四首  其三",
        "author": "李纲",
        "content": "欲归归未得，留滞绣江滨。\n感慨伤春望，侨居多北人。\n苍生未苏息，黄屋尚蒙尘。\n王室艰危极，澘然泣老臣。",
        "dynasty": "宋",
        "collection_info": null
    },
    {
        "title": "清明日得家书四首  其四",
        "author": "李纲",
        "content": "烟岚飞翠盖，鲸海泛龙舟。\n退避亦已远，凭陵殊未休。\n包胥思恸哭，曹刿愿深谋。\n叹息绕朝策，何人知故侯。",
        "dynasty": "宋",
        "collection_info": null
    },
    {
        "title": "容南初食荔枝二首  其一",
        "author": "李纲",
        "content": "海山荔子冠炎荒，颇恨遄归不得尝。\n犹喜容南三月裏，轻红初擘一枝香。",
        "dynasty": "宋",
        "collection_info": null
    },
    {
        "title": "容南初食荔枝二首  其二",
        "author": "李纲",
        "content": "买地城南种荔枝，毎留核付守园儿。\n但祈四海兵戈息，会见开花着子时。",
        "dynasty": "宋",
        "collection_info": null
    },
    {
        "title": "三月二十三日德音至容南恭闻驻跸浙东王师屡捷虏骑远遁是日得诸季书挈家寓饶之德兴幸免惊扰忻忭之余輙成口号",
        "author": "李纲",
        "content": "紫泥黄耳到同时，家国无虞慰所思。\n饮马天骄归朔漠，安巢越鸟返南枝。\n休祥允恊灵棋卜，喜事何因干鹊知。\n便可理装寻去路，携家深赴鹿门期。",
        "dynasty": "宋",
        "collection_info": null
    },
    {
        "title": "四月六日离容南陆行趋藤山路崎岖然夹道皆松阴山俺田家景物类闽中殊可喜也赋古风一篇",
        "author": "李纲",
        "content": "孟夏草木长，清阴散扶疏。\n葱笼竹树间，石磴蟠萦纡。\n嗟我事行役，弥年困征途。\n及兹理归鞍，敢復论崎岖。\n深谷四无景，髙岩倚天衢。\n稍从平川行，遂得田家居。\n篱落静窈窕，桑麻郁纷敷。\n新秧绿映水，鷄犬鸣相呼。\n中原暗锋镝，胡马方长驱。\n此岂桃花源，幽深了如无。\n逝将适闽岭，买田自耕锄。\n结庐乱山中，聊以全妻孥。",
        "dynasty": "宋",
        "collection_info": null
    },
    {
        "title": "自容趋藤山路古松皆合抱百余尺枝叶扶疏行人庇赖为取松明者所刳剔因而摧倾十已六七良可惜也",
        "author": "李纲",
        "content": "松林缭峻岭，百尺森葱青。\n不知何年种，天矫乱龙形。\n浓阴翳修途，当暑有余清。\n长风一披拂，时作波涛声。\n如何锥刀徒，使争爝火明。\n伤肤及肌骨，风雨因摧倾。\n颠倒委榛棘，气象犹峥嵘。\n行人失庇赖，伫立空凝情。\n缅想栽培初，爱护如目睛。\n合抱始毫末，几经霜露零。\n一日毁有余，百年养不成。\n忍使易凋丧，此理真难评。\n忆昔陶士行，为政有善经。\n擢禾与移柳，一一纠以刑。\n既往不及追，将来犹可惩。\n感动遂成章，庶几知者听。",
        "dynasty": "宋",
        "collection_info": null
    },
    {
        "title": "镡津江阁气象清旷有闽浙之风偶成长句",
        "author": "李纲",
        "content": "断云飞雨晚苍茫，灵阁临流分外凉。\n散髪披襟尝荔子，疏帘清簟看鱼航。\n三年奔走环循蚁，万里归来鬓满霜。\n未到江湖先到此，风流谁道在炎荒。",
        "dynasty": "宋",
        "collection_info": null
    },
    {
        "title": "同曹使君登浮金堂",
        "author": "李纲",
        "content": "绕堂松竹散扶疏，枕带江山美有余。\n神物化龙同剑浦，双溪成字类桐庐。\n朝云夜月随时好，栖鹭飞鸥迥自如。\n茗饮相从得清赏，坐令胜事踵苏徐。",
        "dynasty": "宋",
        "collection_info": null
    },
    {
        "title": "月夜江阁次东坡韵",
        "author": "李纲",
        "content": "江水如练带，江石如马肝。\n双流会合处，蹙作蛟龙蟠。\n我来暑气初，骤雨成惊湍。\n云收暮山出，秀色屏中看。\n缺月挂木末，光辉溢清寒。\n冷然适我心，遇境随所安。\n夜久转寥閴，髙松露华漙。\n独坐念平生，行路真漫漫。\n危肠易感激，不待闻哀弹。\n犹欣碧川涨，没尽风雷滩。",
        "dynasty": "宋",
        "collection_info": null
    },
    {
        "title": "晚泊苍梧有感",
        "author": "李纲",
        "content": "常诵苍梧云正愁，岂知理棹此间游。\n火山冰井旧传有，桂水藤江相合流。\n念远心如嘶北马，踰年行徧峤南州。\n重华一去不復返，怅望九疑空白头。",
        "dynasty": "宋",
        "collection_info": null
    },
    {
        "title": "封川赠李致远郎中",
        "author": "李纲",
        "content": "一别都门十载余，相逢应笑尚迂愚。\n绨袍恋恋故人意，风雨潇潇君子儒。\n顾我忧危宜白髪，如公暇豫亦清癯。\n年来颇得羲书旨，试读一篇还是无。",
        "dynasty": "宋",
        "collection_info": null
    },
    {
        "title": "泊晋康横翠亭爱其山水秀丽斐然有作二首  其一",
        "author": "李纲",
        "content": "上主疏封地，中兴启帝图。\n江山连肇庆，云物接苍梧。\n秀气蟠南极，神功本禹谟。\n邦人荣望意，开府映番禺。",
        "dynasty": "宋",
        "collection_info": null
    },
    {
        "title": "泊晋康横翠亭爱其山水秀丽斐然有作二首  其二",
        "author": "李纲",
        "content": "环抱大江流，层峦翠霭浮。\n神明扶王气，文物冠南州。\n来值炎蒸日，去翻风雨秋。\n登髙望不极，暮角起城楼。",
        "dynasty": "宋",
        "collection_info": null
    },
    {
        "title": "同陈使君登香山寺豁亭",
        "author": "李纲",
        "content": "渺渺烟波迭迭山，玉簪罗带自迴还。\n雨余岚翠浓如滴，地险江流巧转湾。\n蟠磴迥临飞鸟上，岸巾聊与白云閒。\n峤南有此佳山水，尽在贤侯几案间。",
        "dynasty": "宋",
        "collection_info": null
    },
    {
        "title": "客有出示御制登中和堂诗小臣斐然仰次宸韵二首  其一",
        "author": "李纲",
        "content": "黄屋狩吴越，勾陈俯江津。\n迢遥八骏御，时迈慰斯民。\n汉祚歘再兴，周邦命惟新。\n谁令玁狁炽，坐使宵旰勤。\n宅洛既得卜，去豳亦惟仁。\n宸章蹟禹功，道继胼胝身。\n期运有泰否，钝蟠利则伸。\n君王自神武，安得熊罴臣。",
        "dynasty": "宋",
        "collection_info": null
    },
    {
        "title": "客有出示御制登中和堂诗小臣斐然仰次宸韵二首  其二",
        "author": "李纲",
        "content": "贱子志丘壑，敢怀要路津。\n偶乘风云会，冀拯凋瘵民。\n误被圣主知，坐期功业新。\n飘零继三黜，奔走亦已勤。\n生还鲸海中，仰荷皇天仁。\n不然铄金口，何有鸿毛身。\n当从玄豹隐，无復尺蠖伸。\n感叹魏公言，愿使为良臣。",
        "dynasty": "宋",
        "collection_info": null
    },
    {
        "title": "江行即事八首  其一",
        "author": "李纲",
        "content": "千里江山图画中，峤南浙右岂殊风。\n烟浮岚彩重重碧，日染波光洒洒红。\n蚁酿蟹螯情不浅，笔床茶竈兴相同。\n扁舟入手吾何事，归去梁溪作钓翁。",
        "dynasty": "宋",
        "collection_info": null
    },
    {
        "title": "江行即事八首  其二",
        "author": "李纲",
        "content": "五月炎方气郁蒸，安流鼓棹水风清。\n江鱼入馔有余美，山果满盘难强名。\n醉裏讴吟聊自适，梦中来往本无惊。\n庙堂早定安边策，遂我山林幽遯情。",
        "dynasty": "宋",
        "collection_info": null
    },
    {
        "title": "江行即事八首  其三",
        "author": "李纲",
        "content": "置散徒怀报国心，还家欣得故园音。\n鈎辀晓岸云林密，款乃暮江烟水深。\n壮志已同灰灺冷，班毛从使雪霜侵。\n卧龙只合耕南亩，抱膝空为梁甫吟。",
        "dynasty": "宋",
        "collection_info": null
    },
    {
        "title": "江行即事八首  其四",
        "author": "李纲",
        "content": "苍梧云物晓凄凉，锦石江山一带长。\n雨浥峰峦添黛翠，风吹草木送天香。\n鱼樵閒话无千古，金鼓喧声震万方。\n我欲诛茅寄幽僻，却愁烟水日茫茫。",
        "dynasty": "宋",
        "collection_info": null
    },
    {
        "title": "江行即事八首  其五",
        "author": "李纲",
        "content": "数郡崎岖山海间，只今多事觉寛閒。\n衣冠避地成侨寓，风月留人长往还。\n蘸水藤花方烂熳，生云锦石自斓斒。\n平生有意五湖去，谁谓扁舟行百蛮。",
        "dynasty": "宋",
        "collection_info": null
    },
    {
        "title": "江行即事八首  其六",
        "author": "李纲",
        "content": "合踏青山转碧川，雨余风月更婵娟。\n光铓影渡星河碎，片段气蒸云物鲜。\n心繫鸰原千里外，梦回鼓角五更前。\n翠华杳杳今何处，怅望东吴空惘然。",
        "dynasty": "宋",
        "collection_info": null
    },
    {
        "title": "江行即事八首  其七",
        "author": "李纲",
        "content": "峡束沧江暮霭昏，孤猿吟啸不堪闻。\n寥寥夜閴波沉月，漠漠晓晴山出云。\n钓艇得鱼犹拨刺，纶巾漉酒任酣醺。\n年来与物忘机甚，自觉沙鸥不乱羣。",
        "dynasty": "宋",
        "collection_info": null
    },
    {
        "title": "江行即事八首  其八",
        "author": "李纲",
        "content": "一重一掩翠参差，路入桃源客意迷。\n江雾晓分山远近，浦鸥闲送棹东西。\n颇欣岭表佳泉石，闻道江南多鼓鼙。\n稚子候门应念我，提携来共此幽栖。",
        "dynasty": "宋",
        "collection_info": null
    },
    {
        "title": "自晋康顺流六十里有山巉然临江下有岩洞可容千人轩豁平坦景幽邃石罅间滴泉厥味甘冽因目之曰玉乳岩赋诗以纪其事",
        "author": "李纲",
        "content": "鼓柁下端溪，停桡登嶻嶭。\n呀然岩洞开，俨若栋宇设。\n千夫可还揖，放步靡凹凸。\n玲珑四壁间，一一幢旆列。\n谁令胚浑初，凝结有罅缺。\n当年补天手，不顾山石裂。\n镌镵余旧痕，琐碎委环玦。\n五峰近龙渊，无乃通贝阙。\n试求玉函书，何异探禹穴。\n涓涓乳泉滴，灿灿冰玉洁。\n清声落嵌窦，自中琴筑节。\n尝之味甘芳，涤我肺腑热。\n琼浆笑裴航，石髄谢王烈。\n峤南瘴疠乡，有此云腴冽。\n青葱松桂阴，景物助幽绝。\n岂无会心人，来游共旌别。\n题诗制佳名，聊以纪岁月。\n碧落遥相望，千里未磨灭。",
        "dynasty": "宋",
        "collection_info": null
    },
    {
        "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚着乡人以风雨候龙之归因作送迎辞五绝句以遗之  其一",
        "author": "李纲",
        "content": "风雨潇潇云气浮，五龙归觐到灵湫。\n星霜换易江山在，尚忆当年水际游。",
        "dynasty": "宋",
        "collection_info": null
    },
    {
        "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚着乡人以风雨候龙之归因作送迎辞五绝句以遗之  其二",
        "author": "李纲",
        "content": "五山秀峙若飞腾，下有澄潭百丈清。\n不用燃犀窥秘怪，从来神理恶分明。",
        "dynasty": "宋",
        "collection_info": null
    },
    {
        "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚着乡人以风雨候龙之归因作送迎辞五绝句以遗之  其三",
        "author": "李纲",
        "content": "万霰干霆霹雳飞，潜藏神用济烝黎。\n何须箫鼓祈膏泽，肯为乡人有所私。",
        "dynasty": "宋",
        "collection_info": null
    },
    {
        "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚着乡人以风雨候龙之归因作送迎辞五绝句以遗之  其四",
        "author": "李纲",
        "content": "贝阙珠宫不可寻，时因风雨听清吟。\n叶公好画真龙出，却恨今无好画心。",
        "dynasty": "宋",
        "collection_info": null
    },
    {
        "title": "端康之间地名越城五山秀峙有蜿蜒飞跃之状山有五龙庙当秦时神媪临江五龙从之游没葬山上庙祀至今灵响甚着乡人以风雨候龙之归因作送迎辞五绝句以遗之  其五",
        "author": "李纲",
        "content": "日染波光红洒洒，风摇影裏碧鳞鳞。\n神灵来去初无迹，多少江头求福人。",
        "dynasty": "宋",
        "collection_info": null
    },
    {
        "title": "江上晚景二首  其一",
        "author": "李纲",
        "content": "清江一曲深，翠岫千峰峙。\n江村八九家，茅舍修竹裏。\n沙头渔网悬，林表烟素起。\n焉得惠崇师，写此真山水。",
        "dynasty": "宋",
        "collection_info": null
    },
    {
        "title": "江上晚景二首  其二",
        "author": "李纲",
        "content": "风雨逐云急，断霓明饮川。\n江头日欲暮，返照青林颠。\n鸥鹭自俦侣，蒹葭相接连。\n平生江海志，对此却茫然。",
        "dynasty": "宋",
        "collection_info": null
    },
    {
        "title": "遣兴二首  其一",
        "author": "李纲",
        "content": "缭络奔驰不记年，脱身瘴海岂徒然。\n昂藏鹤髪老道士，烂熳醉吟狂谪仙。\n剩把诗篇收景物，何须鑪鼎煮山川。\n平生出处吾无愧，祸福死生皆付天。",
        "dynasty": "宋",
        "collection_info": null
    },
    {
        "title": "遣兴二首  其二",
        "author": "李纲",
        "content": "海上归来心绪多，鬓边无那白标何。\n诗情粗得江山助，酒量自因风月多。\n黄卷中间笼圣哲，白云深处避干戈。\n弟兄念我心应切，故向梅花岭上过。",
        "dynasty": "宋",
        "collection_info": null
    },
    {
        "title": "次肇庆府有感",
        "author": "李纲",
        "content": "仁德如天覆万方，谁知变故起非常。\n秪因燕地开边隙，故使中原作战塲。\n侯景南侵幽武帝，禄山西犯走明皇。\n运遭九六人徒尔，险失山河事巨量。\n一自銮舆游朔漠，空余藩邸在炎荒。\n微臣弭擢增悲感，雪涕无因问彼苍。",
        "dynasty": "宋",
        "collection_info": null
    },
    {
        "title": "端石砚",
        "author": "李纲",
        "content": "端溪出砚材，最贵下岩石。\n珍物乃卵生，孕此马肝色。\n世传鸲鹆眼，通透盖其脉。\n颇同阮步兵，见客作青白。\n我来岩中游，幽探偶有获。\n温然一片玉，秀润满书宅。\n断成蛟龙池，涩滑宜笔墨。\n当观管城翁，沐髮散简策。\n嗟余好陶泓，收拾积珪璧。\n得此余可忘，一生能几屐。",
        "dynasty": "宋",
        "collection_info": null
    },
    {
        "title": "蚊",
        "author": "李纲",
        "content": "江风萧萧江水清，飞蚊扑扑何处生。\n驼肩豹脚嘴如铁，天使咂食同蝇蝱。\n先生暑困汗翻雨，僮仆摇扇疲屡更。\n乘虚投隙肆毒吻，鼓翅舞足何其轻。\n须臾含桃变柳絮，坐使饥腹成膨脝。\n舍身施汝岂吾惜，逼耳最恶声娇狞。\n有时缘拊于吾指，罪虽应尔心则矜。\n露华清泚自可饮，戒汝慎勿贪芳腥。",
        "dynasty": "宋",
        "collection_info": null
    },
    {
        "title": "出峡",
        "author": "李纲",
        "content": "出峡日将暮，绮霞连水明。\n山遥欣野阔，海近觉江平。\n稍稍洲渚转，霏霏烟霭生。\n舟人喜风便，时发棹讴声。",
        "dynasty": "宋",
        "collection_info": null
    },
    {
        "title": "灵洲寺次东坡韵",
        "author": "李纲",
        "content": "迴廊小殿枕崔嵬，接武东坡我復来。\n江色苍茫山耸秀，蔚蓝天影抱琼台。",
        "dynasty": "宋",
        "collection_info": null
    },
    {
        "title": "次韵凿空阁",
        "author": "李纲",
        "content": "东坡谪仙人，游此江海境。\n赋诗凿空阁，如以镜写影。\n我来遥相望，荏苒岁月永。\n读翁阁上诗，宛若相像镜。\n平生忧患余，胸次徒耿耿。\n脱身鲸波间，远迹方自屏。\n泊舟值炎蒸，风雨变清冷。\n佳哉幽深地，自绝锋镝警。\n愿为剑藏神，不作锥露颖。\n携家隐山林，属意在闽岭。",
        "dynasty": "宋",
        "collection_info": null
    },
    {
        "title": "谒南海神庙",
        "author": "李纲",
        "content": "黄木湾头潮欲平，丛林深处款祠庭。\n岂知休咎能传戒，但爱昌黎解勒铭。\n海上波涛呈秘怪，壁间图画杂红青。\n应怜归客稽留久，风破寒江集百灵。",
        "dynasty": "宋",
        "collection_info": null
    },
    {
        "title": "舣舟泊头镇风雨中乘小舟行十余里遵陆游罗浮山宝积延祥寺",
        "author": "李纲",
        "content": "神山失凭依，漂泊西南州。\n连峰蟠秀气，作镇苍溟陬。\n世传朱明洞，深秘未易求。\n夜半见赤日，光若金鳌浮。\n我来夏正中，川涨通行舟。\n弭棹泊头渚，遂作罗浮游。\n山灵悯病暑，风雨为变秋。\n云开远岫出，黛色散不收。\n篮舆陟翠微，颇得精庐幽。\n雅志惬丘壑，斯行岂人谋。\n愧烦五色雀，顾我鸣啁啾。\n寓目天水永，微茫见瀛洲。\n中原正云扰，盗贼屯蠭蟊。\n而我卧云海，归途亦淹留。\n逝将憇真境，秘诀追前修。\n稚川不可见，得见野人不。",
        "dynasty": "宋",
        "collection_info": null
    },
    {
        "title": "自延祥寺行五里至冲虚观月出林峦之表景物幽胜坐遗履轩望麻姑峰秉烛观稚川丹竈",
        "author": "李纲",
        "content": "葛翁令勾漏，晚入罗浮山。\n丹成尸解去，遗迹犹班班。\n当年薪水人，亦得刀圭残。\n至今有遇者，绿髪长童颜。\n嗟我慕遐躅，冒暑穷跻攀。\n叩门日已落，月出青云间。\n深院人寂寂，飞泉涧潺潺。\n松风入琴轸，桂露零星坛。\n坐观麻姑峰，耸翠凝烟鬟。\n更呼老道士，月夜谈玄关。\n清景难久驻，忽忽恨言还。\n却迷桃源路，叹息空尘寰。\n兵革未休息，世故方艰难。\n脱身事幽讨，此志不可删。\n未能骑长鲸，聊復乘两班。\n来寻岩间竈，更炼飞霞丹。",
        "dynasty": "宋",
        "collection_info": null
    },
    {
        "title": "乘月泛小舟归泊头二首  其一",
        "author": "李纲",
        "content": "来时风雨作新凉，归去还乘皎月光。\n多谢山灵巧留意，未穷仙赏意茫茫。",
        "dynasty": "宋",
        "collection_info": null
    },
    {
        "title": "乘月泛小舟归泊头二首  其二",
        "author": "李纲",
        "content": "纤云四卷列星稀，重露如珠湿客衣。\n竟日罗浮何所得，满船空载月明归。",
        "dynasty": "宋",
        "collection_info": null
    },
    {
        "title": "家问自闽中转来走笔寄诸弟",
        "author": "李纲",
        "content": "江海相望万里余，干戈阻绝久离居。\n沉鱼断鴈杳何所，一纸千金初得书。\n身脱鲸波真偶尔，家邻兵火幸恬如。\n弟兄老矣何为者，相约罗浮同结庐。",
        "dynasty": "宋",
        "collection_info": null
    },
    {
        "title": "次韵士特见怀古风",
        "author": "李纲",
        "content": "遭遇登黄閤，平生志寝丘。\n燋头无寸效，失脚落遐陬。\n一去苍龙阙，三惊白露秋。\n贾生时欲恸，平子不胜愁。\n鄂渚何曾到，兰江未许留。\n孤城踰地角，绝岛在鳌头。\n父子同双影，箪瓢付一舟。\n飘零已知幸，奇绝敢言游。\n望断归来鹤，情孚不下鸥。\n波涛从汹涌，鼓角助清幽。\n忽奉日边令，容还峤北州。\n天恩方肉骨，厉鬼漫持矛。\n力拯中兴业，深防不戴讐。\n当车虽怒臂，见险莫扶辀。\n往事追何及，来功勉或收。\n舍垣宜葺补，风雨正飕飗。\n离索何其久，吟哦谁与酬。\n管宁终着帽，王粲且登楼。\n阻绝江南信，淹留海上洲。\n归心良耿耿，去路尚悠悠。\n见说鲸奔网，仍传盗聚蟊。\n不知供羽卫，今有几貔貅。\n瓯越亦远矣，江淮已定不。\n视天真懵懵，知命罢休休。\n水有朝东性，嫠非恤纬忧。\n吾徒强餐饭，肉食自深谋。",
        "dynasty": "宋",
        "collection_info": null
    },
    {
        "title": "再赋一章寄诸季约同隐罗浮",
        "author": "李纲",
        "content": "枕海仙山舞翠蛟，葛洪丹竈尚余凹。\n兵戈满眼归何地，云木连天思结巢。\n岂有声名同八士，当令踪迹继三茅。\n携家早作来游计，玉户金关幸可敲。",
        "dynasty": "宋",
        "collection_info": null
    },
    {
        "title": "惠州访东坡旧隐",
        "author": "李纲",
        "content": "海上归来访老坡，依然遗迹未销磨。\n松风亭下梅花老，鹤观峰头乔木多。\n垂世文章灿星斗，平生忧患足风波。\n华堂满龛题诗笔，人事其如天定何。",
        "dynasty": "宋",
        "collection_info": null
    },
    {
        "title": "白水山佛迹岩行速不果到次东坡韵",
        "author": "李纲",
        "content": "罗山与浮山，对峙蹲两股。\n有如垂天鹏，决起初振羽。\n兹山乃东麓，秀若芙蓉吐。\n谽谺岩洞开，地裂娲不补。\n何人履石上，修趾映玄乳。\n当时巨灵氏，擘华不用斧。\n蹈躟意未已，遗拇到南土。\n连山乃浮来，海若助掀舞。\n强称金僊人，谁见来接武。\n坳洼踰镌鎞，缕脉分踵拇。\n何尝藉青莲，长此濯白雨。\n颇疑秦汉间，方士恣飘鼓。\n凿成巨人迹，聊示神仙府。\n祖龙茂林翁，雄毅犹猛虎。\n一为异端惑，种种受欺侮。\n我为江海行，风雨齐万弩。\n余生屡涉险，何异孤注赌。\n已从罗浮游，胜境敢多取。\n天公本无私，尤物随意主。\n阔视天壤中，沧洲乃吾圃。",
        "dynasty": "宋",
        "collection_info": null
    },
    {
        "title": "次东坡月夜理髪",
        "author": "李纲",
        "content": "月明星稀乌鹊翻，先生夜起临幽轩。\n呼童具栉不停手，一气泝流天地根。\n自经忧患髪如葆，欲论此心无与言。\n不如缄默度余日，怅望吴越空销魂。",
        "dynasty": "宋",
        "collection_info": null
    },
    {
        "title": "望白水山次合江楼韵",
        "author": "李纲",
        "content": "罗浮之麓何壮哉，山灵为我烟云开。\n怱怱行役不一到，翠光百里随人来。\n峤南钟此山川美，中有幽人呼不起。\n月圆月缺岂人为，潮落潮生自江水。\n非人流水水流人，世故人情日月新。\n拨置千忧幷百虑，且醉一斛松醪春。",
        "dynasty": "宋",
        "collection_info": null
    },
    {
        "title": "六如亭",
        "author": "李纲",
        "content": "松林葬玉近禅扃，便把伽陀当勒铭。\n居士已亡三昧手，侍人空有六如亭。\n玉环约指无消息，巫峡行云更杳冥。\n万法本来皆梦幻，春风又见草青青。",
        "dynasty": "宋",
        "collection_info": null
    },
    {
        "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意 清远峡",
        "author": "李纲",
        "content": "凝碧湾头碧玉山，林松古寺寄孱颜。\n佳人得侣已长啸，空使山僧藏白环。",
        "dynasty": "宋",
        "collection_info": null
    },
    {
        "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意 碧落洞",
        "author": "李纲",
        "content": "碧落嵌空羣玉峰，烟霞深锁翠微重。\n乳羊不作黄羊色，放筯能迴冰雪容。",
        "dynasty": "宋",
        "collection_info": null
    },
    {
        "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意 南华寺",
        "author": "李纲",
        "content": "久矣曹溪法雨流，秪传一滴满中州。\n南来不见祖师面，长与祖师同此游。",
        "dynasty": "宋",
        "collection_info": null
    },
    {
        "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意 韶石",
        "author": "李纲",
        "content": "重华南狩到炎荒，髙会羣神广乐张。\n岂独有情能率舞，至今峰石亦低昂。",
        "dynasty": "宋",
        "collection_info": null
    },
    {
        "title": "北归将自英韶趋江表因游清远峡碧落洞谒六祖于曹溪望韶石渡庾岭皆峤南绝景也适江西道梗遵海而归此志不遂赋五绝见意 庾岭",
        "author": "李纲",
        "content": "谁言庾岭极荒遐，夹道青松释梵家。\n暍暑北归遵海上，无因一为折梅花。",
        "dynasty": "宋",
        "collection_info": null
    },
    {
        "title": "泛舟循惠间山水清绝口号四首  其一",
        "author": "李纲",
        "content": "雨过溪流没旧滩，舟行竟日画图间。\n重重翠绿相环揖，卧看王维着色山。",
        "dynasty": "宋",
        "collection_info": null
    },
    {
        "title": "泛舟循惠间山水清绝口号四首  其二",
        "author": "李纲",
        "content": "烟雨霏霏溪上村，白沙翠竹对柴门。\n江湖战斗波成血，耕凿樵渔如不闻。",
        "dynasty": "宋",
        "collection_info": null
    },
    {
        "title": "泛舟循惠间山水清绝口号四首  其三",
        "author": "李纲",
        "content": "青山碧水白鸥飞，野岸临流有钓矶。\n便欲诛茅老沧海，于今江浙可忘归。",
        "dynasty": "宋",
        "collection_info": null
    },
    {
        "title": "泛舟循惠间山水清绝口号四首  其四",
        "author": "李纲",
        "content": "山下清江匹练横，山头红日半轮明。\n渔人晚集知多少，静听鸣榔撒网声。",
        "dynasty": "宋",
        "collection_info": null
    },
    {
        "title": "东坡谪英州以书语所善衲子曰戒和尚又疏脱矣读之有感",
        "author": "李纲",
        "content": "东坡夙世乃戒老，次律前身为永师。\n一念参差成此错，百忧钟萃使知非。\n我生已约渡南海，今日岂知还北归。\n从今莫打这鼓笛，必竟是事终由谁。",
        "dynasty": "宋",
        "collection_info": null
    },
    {
        "title": "自鹅城乘舟至河源风雨日作江流湍激以寸步进感叹有作",
        "author": "李纲",
        "content": "榜舟泝迴溪，夏潦适川涨。\n惊湍激怒澜，怪石立异状。\n篙师巧为计，巨细施石上。\n譟呼集众力，进寸退寻丈。\n峥嵘三数峰，竟日不离望。\n乃知势不便，智力未足仗。\n我行极江海，幸免鱼腹葬。\n书生妙言辞，过谓神所相。\n及兹困沟渎，更觉水石壮。\n翻思泛沧溟，千里纔一饷。\n岂惟小中州，端欲簉昆阆。\n斯游不可忘，临风默惆怅。",
        "dynasty": "宋",
        "collection_info": null
    },
    {
        "title": "五月晦寓河源馆舍雨凉新沐偶成一绝",
        "author": "李纲",
        "content": "风雨萧萧作晚凉，山城松桂发天香。\n兰汤沐罢尤清快，一枕江南归梦长。",
        "dynasty": "宋",
        "collection_info": null
    },
    {
        "title": "夜霁天象明润仰观有感成一百韵时岁在斗荧惑在氐微甚辰镇陵犯于翼轸间夜半斗杓转占帝座未明台星尚拆云",
        "author": "李纲",
        "content": "昊穹运宸极，示人文灿然。\n万象森布列，七曜纷迴还。\n体物具六扰，面朝别三垣。\n德隆乃循轨，政错因失躔。\n日月有薄蚀，星辰或相挻。\n晕适与佩玦，精祲光属聮。\n灾祥本人致，销弭术在焉。\n譬犹五藏病，察色推其原。\n讵有使之者，一气兆所先。\n应病投药石，厥疾尚可痊。\n恬不加料理，瞑眩知何缘。\n愈病当以药，弭灾当以言。\n苦言逆人耳，龟筴穷根源。\n甘言悦人意，无乃有后艰。\n虚心行正说，天道咫尺间。\n太戊正厥事，桑谷反为妍。\n宋景知爱民，法星退亦遄。\n精诚所感格，应效犹衡权。\n尧舜曰钦若，七政齐玑璇。\n周公戒成王，敬德享历年。\n奈何后世士，导使不畏天。\n为子傲厥考，获罪安祷旃。\n论议肈熙丰，猷为终政宣。\n皇天岂无意，儆戒良拳拳。\n长星踰万丈，赤气夜缤纷。\n是为兵革祥，厥异古未闻。\n台谏既钳舌，太史亦讳论。\n事始初破睦，衅成继开燕。\n至今为厉阶，祸难相连延。\n迨于靖康初，储皇御干坤。\n胡雏遽犯顺，铁骑凌天阍。\n虽含恭俭姿，顾乏英伟臣。\n邪正相杂揉，盈庭事纷纭。\n机会一朝失，安危自兹分。\n愚儒不远虑，贼退已安眠。\n岂无绕朝策，谁着祖生鞭。\n彗孛扫紫微，急怒如戈鋋。\n谀臣秘其事，犹欲饰以文。\n踰月始避殿，何以应乎干。\n黠虏再称兵，东都满旌旜。\n金汤失险固，豺虎肆噬吞。\n八骏狩沙漠，神州遂崩奔。\n坐令鸱枭徒，盗据黄屋尊。\n上帝眷明德，中兴属吾君。\n建炎继大统，威令赫以新。\n四海望膏泽，攘戎拯斯民。\n光明日初出，照烛穷天渊。\n阴云忽蔽塞，寰宇陡蒙昏。\n迄今四寒暑，天变何其繁。\n日中有黑子，翩若鷰雀翻。\n赤氛环斗枢，黑祲如突烟。\n三台日离拆，帝座亦屡迁。\n连年盛夏寒，雨霖日聮绵。\n昨宵偶晴霁，仰视青霄端。\n五纬失躔次，荧惑仅如钱。\n太白扬其辉，入镇光相联。\n灾变不虚发，天心尚周旋。\n岌然国势蹙，人谋益迴邅。\n飘腾寇骄横，搏逐踰鹰鹯。\n前年蹂关陜，杀气摩东川。\n去年破山东，轻骑犯淮壖。\n今年扰江湖，深寇台与温。\n东南几藩府，接境遭刘虔。\n将帅望风遁，巨贼摩其肩。\n屠戮到稚乳，焚烧无尺椽。\n翠华亦飘荡，泛海御楼船。\n士卒颇携貮，谁与守四边。\n内变不能弭，何以御外患。\n哀哉烝黎心，戴宋何其坚。\n肝脑涂草野，不忍负国恩。\n乃知祖宗德，渗漉深渊泉。\n如何廊庙谋，略不加矜怜。\n堂堂艺祖业，挥斥极八埏。\n谁陈退避策，一一欲弃捐。\n儿戏失两河，甘心丧中原。\n虽为东南行，初不治篱藩。\n东晋有江左，保守百余年。\n问谁居腹心，王导与谢安。\n强藩总重兵，控扼摧凶姦。\n坐待天下定，此理恐太漫。\n胡不法光武，奋起由空拳。\n劳身马上治，介冑被霑汗。\n履危救民死，国祚乃復传。\n正如大厦倾，扶持极艰难。\n一日葺一日，旧业傥可全。\n略不事撑拄，摧压何由完。\n厥今谁股肱，前辙或未悛。\n尚容狐鼠辈，寝庙恣穴穿。\n但为一身谋，真若蚁慕羶。\n风雨正凌暴，不顾栋宇颠。\n宵人用必危，范子何其贤。\n嗟我素愚拙，三朝荷陶甄。\n愧无徙薪策，徒有燋头愆。\n罪大幸不死，归途极洄沿。\n废食念宗社，伤心痛元元。\n不知狂言发，感愤成此篇。\n何当采诗人，为致冕旒前。\n虽膺斧钺诛，暝目无所寃。\n史鰌以尸谏，一语不敢烦。\n君臣同修德，庶可迴苍圆。",
        "dynasty": "宋",
        "collection_info": null
    },
    {
        "title": "自河源陆行如循梅雨齐天气颇佳偶成古风",
        "author": "李纲",
        "content": "宿雨乍开霁，新旸倐飞升。\n峤南瘴毒地，乃尔气候清。\n束装遵陆途，夹道松林青。\n我家大江南，及此归有程。\n山禽亦为喜，林间啭新声。\n况復抵衡宇，童稚欢相迎。\n入室酒盈樽，聊以慰平生。\n已矣勿復道，晚节师渊明。",
        "dynasty": "宋",
        "collection_info": null
    },
    {
        "title": "循州道中作",
        "author": "李纲",
        "content": "岭海经行涉两年，篮舆触热道龙川。\n只愁青草黄茅瘴，敢意好风佳月天。\n山顶蒙蒙遮薄雾，江心跕跕堕飞鸢。\n劳生往返何为者，归去躬耕负郭田。",
        "dynasty": "宋",
        "collection_info": null
    },
    {
        "title": "绝句二首  其一",
        "author": "李纲",
        "content": "深入循梅瘴疠乡，烟云浮动日苍凉。\n踰年踏徧峤南土，赖有仙翁肘后方。",
        "dynasty": "宋",
        "collection_info": null
    },
    {
        "title": "绝句二首  其二",
        "author": "李纲",
        "content": "邪气岂能干正气，妄心自不胜真心。\n治心养气无多术，一点能销瘴毒深。",
        "dynasty": "宋",
        "collection_info": null
    },
    {
        "title": "过黄石驿十许里严石间悬瀑潨射声隐然真小三峡也命仆夫剪剔翳荟为行者清心骇目之观戏成两绝  其一",
        "author": "李纲",
        "content": "玉溅珠跳雷雹声，岩端飞瀑蔽林芿。\n呼童取斧开蒙密，一使行人心目清。",
        "dynasty": "宋",
        "collection_info": null
    },
    {
        "title": "过黄石驿十许里严石间悬瀑潨射声隐然真小三峡也命仆夫剪剔翳荟为行者清心骇目之观戏成两绝  其二",
        "author": "李纲",
        "content": "终日崎岖山谷间，雨余林下水潺潺。\n炎方六月不知暑，端为先生从此还。",
        "dynasty": "宋",
        "collection_info": null
    },
    {
        "title": "闻蝉",
        "author": "李纲",
        "content": "乔林蔽日沸蝉声，美荫超然风露清。\n嘒嘒不休聊自乐，岂因人故乃长鸣。",
        "dynasty": "宋",
        "collection_info": null
    },
    {
        "title": "新月二首  其一",
        "author": "李纲",
        "content": "碧落银蟾吐，知从何处来。\n雕弓絃未上，宝镜匣初开。\n照水鈎沉影，窥人光满怀。\n微升已西没，露坐兴悠哉。",
        "dynasty": "宋",
        "collection_info": null
    },
    {
        "title": "新月二首  其二",
        "author": "李纲",
        "content": "初月明生小，众星寒吐铓。\n穿林未惊鹊，傍户已窥床。\n渐喜山川晓，自令风露凉。\n僊人贴片玉，为我赐清光。",
        "dynasty": "宋",
        "collection_info": null
    },
    {
        "title": "早行二首  其一",
        "author": "李纲",
        "content": "夙起戒徒御，小村扉未开。\n雾分山远近，溪绕路萦回。\n排遣凭诗句，销除赖酒杯。\n大恩何以报，海上得归来。",
        "dynasty": "宋",
        "collection_info": null
    },
    {
        "title": "早行二首  其二",
        "author": "李纲",
        "content": "宿雨破袢暑，趣装期早还。\n断塍泥滑滑，幽谷水潺潺。\n半世走长道，暮年归故山。\n蒙头有衲被，送老白头间。",
        "dynasty": "宋",
        "collection_info": null
    },
    {
        "title": "通衢驿夜坐有感二首  其一",
        "author": "李纲",
        "content": "永夜发孤笑，起看河汉流。\n羣山涌翠浪，纤月挂琼鈎。\n岂谓艰难日，翻成汗漫游。\n虚舟全不繫，暮景付沧洲。",
        "dynasty": "宋",
        "collection_info": null
    },
    {
        "title": "通衢驿夜坐有感二首  其二",
        "author": "李纲",
        "content": "酷暑事行役，瘴云天一方。\n晓登丞相岭，夜宿翰林堂。\n月落星河耿，轩开风露香。\n微凉生枕簟，归梦到江乡。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其一",
        "author": "李纲",
        "content": "弟有青云志，兄今白髪翁。\n断鸿飞峤北，归鹤自辽东。\n鲸海扁舟过，烟岚一笑空。\n衰颜虽已老，尚有渥丹红。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其二",
        "author": "李纲",
        "content": "海外归来客，天涯老病身。\n卷开愁细字，冠侧倩傍人。\n久矣鸳鸾绝，优哉麋鹿亲。\n尤堪浇美酒，醉裏发天真。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其三",
        "author": "李纲",
        "content": "人传吴会破，虏向福山归。\n松梓定安稳，池台今是非。\n伤心怀故老，流泪落征衣。\n目断沧波上，龙舟翠盖飞。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其四",
        "author": "李纲",
        "content": "契阔三年久，惊忧一梦新。\n江乡漂寓客，海峤得归人。\n风雨对床夜，诗书开帐晨。\n速宜寻旧约，一醉万家春。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其五",
        "author": "李纲",
        "content": "寂默维摩病，谁参不二门。\n应缘聊遣化，问疾欲忘言。\n断取妙喜国，同游祗树园。\n甚深须独悟，勿为众人论。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其六",
        "author": "李纲",
        "content": "虏骑滋南牧，于今大将谁。\n楼船泛溟渤，哀诏问疮痍。\n沙漠深銮辂，江湖震鼓鼙。\n远方惟岭峤，耕凿自熙熙。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其七",
        "author": "李纲",
        "content": "常笑晋南渡，区区营一隅。\n近传胡骑扰，未觉古人迂。\n谈笑北支勒，指麾西破苻。\n凄凉王谢后，继踵岂真无。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其八",
        "author": "李纲",
        "content": "毎讶杜陵老，赋诗多旅愁。\n只今萍梗迹，自乏稻梁谋。\n火气已徂暑，金风将动秋。\n相从攻苦淡，一解万端忧。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其九",
        "author": "李纲",
        "content": "触热冒氛疠，怀家思弟昆。\n早行青嶂月，夜泊绿林村。\n且喜江南近，休将塞北论。\n凭髙望吴越，黯黯更销魂。",
        "dynasty": "宋",
        "collection_info": null
    },
    {
        "title": "循梅道中遣人如江南走笔寄诸季十首  其一○",
        "author": "李纲",
        "content": "江表难久客，沙阳可暂安。\n旧谙鱼稻美，颇得士民欢。\n骐骥已衰病，鹡鸰方急难。\n为携雏稚辈，早下建溪滩。",
        "dynasty": "宋",
        "collection_info": null
    },
    {
        "title": "古意四首  其一",
        "author": "李纲",
        "content": "鸾凤招不来，鸱鸢麾不去。\n君看酒肉败，坐使酰鸡聚。\n小人为身谋，无復及远虑。\n国敝身亦危，何殊木中蠧。",
        "dynasty": "宋",
        "collection_info": null
    },
    {
        "title": "古意四首  其二",
        "author": "李纲",
        "content": "熏莸不同器，枭鸾不接翼。\n君看冰炭姿，燥湿更相息。\n消长本天行，否泰非人力。\n须知坦荡荡，自胜长戚戚。",
        "dynasty": "宋",
        "collection_info": null
    },
    {
        "title": "古意四首  其三",
        "author": "李纲",
        "content": "嘉木难封植，恶木费剪除。\n君看种榆柳，横直皆扶疏。\n袅袅不自畏，更欲陵天衢。\n不知岁寒后，松柏谁雕枯。",
        "dynasty": "宋",
        "collection_info": null
    },
    {
        "title": "古意四首  其四",
        "author": "李纲",
        "content": "松柏寒更青，蕙兰幽自芳。\n君看绕指柔，何似百炼刚。\n逐物成俯仰，随时变炎凉。\n悲哉小人态，所得真毫铓。",
        "dynasty": "宋",
        "collection_info": null
    },
    {
        "title": "宿兴宁县驿二首  其一",
        "author": "李纲",
        "content": "清夜风露冷，月华窗半侵。\n怀家千里梦，许国一生心。\n倦鸟投林急，潜鱼泳泽深。\n无人知此意，抱膝自长吟。",
        "dynasty": "宋",
        "collection_info": null
    },
    {
        "title": "宿兴宁县驿二首  其二",
        "author": "李纲",
        "content": "六月欲徂暑，又催流火辉。\n竹间萤已乱，檐侧鷰将归。\n岂念弃纨扇，永怀劳铁衣。\n兵戈犹未息，老尽故山薇。",
        "dynasty": "宋",
        "collection_info": null
    },
    {
        "title": "午暑憇夜明馆道傍清流激湍可爱所乏者茂林修竹耳二首  其一",
        "author": "李纲",
        "content": "火云千丈映溪山，正是人间行路难。\n赖有道傍飞瀑在，喷霜翻雪作清寒。",
        "dynasty": "宋",
        "collection_info": null
    },
    {
        "title": "午暑憇夜明馆道傍清流激湍可爱所乏者茂林修竹耳二首  其二",
        "author": "李纲",
        "content": "宝气何年夜发明，至今邮舍得佳名。\n我来不暇寻光景，但爱锵金漱玉声。",
        "dynasty": "宋",
        "collection_info": null
    },
    {
        "title": "自梅趣汀行小路硗确危甚六月十一日宿金沙寺",
        "author": "李纲",
        "content": "触热过梅川，硗嶅鸟道边。\n林深晴有雾，土旷昼稀烟。\n略彴横溪小，篮舆碍石偏。\n乱蝉鸣翳荟，迭涧泻潺湲。\n闽岭虽近止，江乡犹渺然。\n何曾愁瘴疠，秪是怯危颠。\n借问劳行役，何如穏晏眠。\n遭时正艰棘，赋分自迴邅。\n已幸生还里，宁辞险着鞭。\n夜凉栖野寺，相对月婵娟。",
        "dynasty": "宋",
        "collection_info": null
    },
    {
        "title": "客有馈鲜鲫月夜与宗之溪上放之",
        "author": "李纲",
        "content": "步月溪头放小鲜，银梭掷水势飞翻。\n清波真是悠然去，不似洋洋秪听言。",
        "dynasty": "宋",
        "collection_info": null
    },
    {
        "title": "自金沙至梅口宿农家",
        "author": "李纲",
        "content": "夏夜宿山庄，风吹禾稼香。\n儿童窥户牖，鸡犬讶冠裳。\n戞戞竹摇翠，辉辉萤弄光。\n浊醪浇渴肺，梦觉月侵床。",
        "dynasty": "宋",
        "collection_info": null
    },
    {
        "title": "南安岩恭谒定光圆应禅师二首  其一",
        "author": "李纲",
        "content": "白衣隐去碧岩空，塔庙岿然海峤东。\n分化何殊遽如许，赠诗多写以之中。\n青山绿水年年好，明月清风处处同。\n好住一方为庇荫，不须追逐泗滨翁。",
        "dynasty": "宋",
        "collection_info": null
    },
    {
        "title": "南安岩恭谒定光圆应禅师二首  其二",
        "author": "李纲",
        "content": "岭峤经行万屈盘，北归今始到南安。\n满山泉石有古意，十里松筠生昼寒。\n颇厌病身游梦境，欲将余日付岩端。\n定光古佛今犹在，请问此光何处观。",
        "dynasty": "宋",
        "collection_info": null
    },
    {
        "title": "钱申伯自海陵避地临汀闻余北归相迓于武平赋诗见意二首  其一",
        "author": "李纲",
        "content": "海峤经行徧，还为闽岭游。\n清泉涤余瘴，小雨报新秋。\n多谢故人意，来销羁客愁。\n慇懃问淮楚，兵革已宁不。",
        "dynasty": "宋",
        "collection_info": null
    },
    {
        "title": "钱申伯自海陵避地临汀闻余北归相迓于武平赋诗见意二首  其二",
        "author": "李纲",
        "content": "我脱鲸波险，君罹寇盗惊。\n暌离四寒暑，会遇两蓬萍。\n访旧半为鬼，问津多阻兵。\n衣冠漂荡极，风雨自鸡鸣。",
        "dynasty": "宋",
        "collection_info": null
    },
    {
        "title": "次韵申伯见赠",
        "author": "李纲",
        "content": "连年奔走厌艰难，痛愤胡雏入汉关。\n万里自忘鲸海远，一身今伴岭云閒。\n孤忠耿耿空余志，华髪萧萧已映颜。\n惭愧故人相劳苦，去时明月却同还。",
        "dynasty": "宋",
        "collection_info": null
    },
    {
        "title": "次韵申伯上杭道中见示二首  其一",
        "author": "李纲",
        "content": "川途荏苒度年华，命与时谋敢自嗟。\n但使直方能养浩，岂知权势解悲夸。\n淮舟昔共茱萸酒，闽馆今同薄荷茶。\n往復纷纷成底事，庞公只合访丹霞。",
        "dynasty": "宋",
        "collection_info": null
    },
    {
        "title": "次韵申伯上杭道中见示二首  其二",
        "author": "李纲",
        "content": "相逢闽岭得同行，秋早凄然风露清。\n蝉曳残声吟翳荟，泉飞小瀑落峥嵘。\n浓云林表千峰立，细路山腰一线横。\n坎止川流任天运，未应萍梗叹劳生。",
        "dynasty": "宋",
        "collection_info": null
    },
    {
        "title": "宿道傍僧舍次蒋颖叔壁间韵",
        "author": "李纲",
        "content": "竟日碧山中，清宵憇宝宫。\n客愁无那处，一叶已秋风。",
        "dynasty": "宋",
        "collection_info": null
    },
    {
        "title": "寄沙阳邓季明二首  其一",
        "author": "李纲",
        "content": "海上归来近七峰，故人犹冀一樽同。\n心忧世故存当日，身履时危到此中。\n玉带金鱼非素志，碧斋翠阁自清风。\n十年扰扰成何事，依旧梁溪一拙翁。",
        "dynasty": "宋",
        "collection_info": null
    },
    {
        "title": "寄沙阳邓季明二首  其二",
        "author": "李纲",
        "content": "当年曾到碧云峰，惟有溪山与昔同。\n最爱幽人三径裏，尽收春色一壶中。\n千年阨运非人力，四海横流本士风。\n烂额燋头何所补，却输花圃乐全翁。",
        "dynasty": "宋",
        "collection_info": null
    },
    {
        "title": "钱申伯追送至宁化栖隐寺赋诗识别",
        "author": "李纲",
        "content": "连年淮海怅离居，十日相从乐有余。\n心向功名已灰冷，老于诗酒未情疏。\n颇矜有客乃如许，共话无生正是渠。\n惜别不须追路远，定期林下论羲书。",
        "dynasty": "宋",
        "collection_info": null
    },
    {
        "title": "申伯见和佛迹岩诗再次前韵",
        "author": "李纲",
        "content": "平生嗜读书，毎效锥刺股。\n晚窥羲文心，射石遂饮羽。\n子云方草玄，白凤梦中吐。\n区区不自量，造化欲笔补。\n当其得意时，如渇味湩乳。\n谁为摩天手，愿借修月斧。\n故人适我愿，邂逅遇南土。\n试将一隅授，笑喜屡作舞。\n嗟予值时危，孱懦愧不武。\n援世多掣肘，放足已折拇。\n片云空往来，岂解作霖雨。\n逝将归碧山，不復打这鼓。\n一气中夜存，天光发灵府。\n参同有真契，神鼎转龙虎。\n丹成赫朝霞，魔事敢余侮。\n世间成坏法，张弛犹弓弩。\n干坤如许大，方以一枰赌。\n肉食谋自深，苋腹何足取。\n既非公家用，且作猿鹤主。\n相期岩穴中，蓻此方寸圃。",
        "dynasty": "宋",
        "collection_info": null
    },
    {
        "title": "次韵翁士特相招居武夷",
        "author": "李纲",
        "content": "武夷山色翠崔嵬，应笑梁溪又到来。\n脱网弱鳞初纵逸，伤弓倦翮尚惊猜。\n閒中陶写资诗句，愁裏销除赖酒杯。\n谁道川途废光景，无根树子不妨栽。",
        "dynasty": "宋",
        "collection_info": null
    },
    {
        "title": "灵峰寺",
        "author": "李纲",
        "content": "古寺宿灵峰，层峦倚碧空。\n岩花开宿雨，桂子落秋风。\n地僻溪山险，时危战伐同。\n秪应输衲子，蒙被白云中。",
        "dynasty": "宋",
        "collection_info": null
    },
    {
        "title": "入江西境先寄诸季二首  其一",
        "author": "李纲",
        "content": "闽山行尽碧巉岩，稍见川原云木参。\n万里瘴岚来海外，一溪烟水到江南。\n故人邂逅端如梦，世事纷纭未易谈。\n铸印墩头家渐近，秋风归骑亦骖驔。",
        "dynasty": "宋",
        "collection_info": null
    },
    {
        "title": "入江西境先寄诸季二首  其二",
        "author": "李纲",
        "content": "征途诘屈避兵戈，叹息劳生可若何。\n却把蘧庐作安宅，毎闻铙鼓輙悲歌。\n候门稚子鹤立久，浮海先生霜鬓多。\n可惜光阴四寒暑，只于来往与销磨。",
        "dynasty": "宋",
        "collection_info": null
    },
    {
        "title": "游麻姑山二首  其一",
        "author": "李纲",
        "content": "鲁公辞翰勒山巅，骾峭风姿亦喜僊。\n假道来游非偶尔，追寻遗迹更茫然。\n野花幽草堪成梦，老鹤乔松不记年。\n谁谓瑶台无路到，月明风露正涓涓。",
        "dynasty": "宋",
        "collection_info": null
    },
    {
        "title": "游麻姑山二首  其二",
        "author": "李纲",
        "content": "宝髻云鬟衣彩霞，飈轮曾过蔡君家。\n河滨织女不停织，海上花姑长似花。\n几见桑田变沧海，犹将菽粟化丹砂。\n此身漂泊干戈际，妙指烦于痒处爬。",
        "dynasty": "宋",
        "collection_info": null
    },
    {
        "title": "北归次盰江疏山宗瑞长老来迓且言山巅有亭俯视羣山犹培塿也求佳名大书以榜之取少陵句为目之曰一览亭成两绝句  其一",
        "author": "李纲",
        "content": "居士新从海上迴，劳烦竹杖与芒鞋。\n故人何用将迎远，明月清风常往来。",
        "dynasty": "宋",
        "collection_info": null
    },
    {
        "title": "北归次盰江疏山宗瑞长老来迓且言山巅有亭俯视羣山犹培塿也求佳名大书以榜之取少陵句为目之曰一览亭成两绝句  其二",
        "author": "李纲",
        "content": "千里林峦紫翠环，孤亭缥缈白云端。\n登临一览众峰小，始见疏山境界寛。",
        "dynasty": "宋",
        "collection_info": null
    },
    {
        "title": "往返踰万里首尾涉五年幸无惊忧归次贵溪仙岩新罹寇盗焚荡孑然始见兵火之迹感怆有作二首  其一",
        "author": "李纲",
        "content": "梦裏幽人独往来，僊岩依旧碧崔嵬。\n伤心二百载涵养，极望皆成瓦砾堆。",
        "dynasty": "宋",
        "collection_info": null
    },
    {
        "title": "往返踰万里首尾涉五年幸无惊忧归次贵溪仙岩新罹寇盗焚荡孑然始见兵火之迹感怆有作二首  其二",
        "author": "李纲",
        "content": "辽海归来丁令威，山川虽是事多非。\n衣冠南渡奔崩极，始信六朝犹足依。",
        "dynasty": "宋",
        "collection_info": null
    },
    {
        "title": "靖康丙午冬道江南宿龟峰寺建炎庚戌秋北归再过行遽不果到长老智光见访成三绝句以遗之  其一",
        "author": "李纲",
        "content": "散策曾游瑞相峰，烟霞深处翠成丛。\n清江使者今安否，五换星霜一梦中。",
        "dynasty": "宋",
        "collection_info": null
    },
    {
        "title": "靖康丙午冬道江南宿龟峰寺建炎庚戌秋北归再过行遽不果到长老智光见访成三绝句以遗之  其二",
        "author": "李纲",
        "content": "去国翻成汗漫游，迢迢云海六鳌愁。\n归来又踏江南土，都在当年拄杖头。",
        "dynasty": "宋",
        "collection_info": null
    },
    {
        "title": "靖康丙午冬道江南宿龟峰寺建炎庚戌秋北归再过行遽不果到长老智光见访成三绝句以遗之  其三",
        "author": "李纲",
        "content": "兰若松林物外居，羡师一住十年余。\n奔驰万里心灰冷，借我峰前使结庐。",
        "dynasty": "宋",
        "collection_info": null
    },
    {
        "title": "自海外归间关万里经涉五载初抵家与诸季会饮成长句兼简邹德久昆仲",
        "author": "李纲",
        "content": "楚氛未静狼烽起，翠华摇摇无定止。\n谋臣猛将如云屯，坐视胡雏渡江水。\n我归自南时正艰，缭络间关万余里。\n问津处处皆战塲，访旧往往成新鬼。\n伤心不忍顾浙河，故园已在荆棘底。\n幸然家寓大江东，窈窕精庐山谷裏。\n当时百口还满前，况復添丁长童稚。\n衣冠南渡多流离，骨肉无虞能有几。\n生还已荷皇天慈，见汝更使清愁洗。\n夜阑秉烛疑梦中，破悲为笑且欢喜。\n在原真赴鹡鸰难，玉树还许蒹葭倚。\n眷言兄弟同友生，风雨鸡鸣未云已。\n闽山深处是吾乡，携幼扶衰又将徙。\n安得庙社固根基，一使寰区尽蒙祉。",
        "dynasty": "宋",
        "collection_info": null
    },
    {
        "title": "中秋与诸季及德久昆仲望月同饮",
        "author": "李纲",
        "content": "五年客裏过中秋，今夕安知无此愁。\n共喜银云开碧落，坐看蟾魄过西楼。\n清光着物殊他夜，好景于人散百忧。\n人月皆圆那易得，莫辞大白十分浮。",
        "dynasty": "宋",
        "collection_info": null
    },
    {
        "title": "送季言弟还锡山省先壠四首  其一",
        "author": "李纲",
        "content": "四年谪去远桑梓，万里归来纷甲兵。\n却恨此身方抱病，扫坟不与汝同行。",
        "dynasty": "宋",
        "collection_info": null
    },
    {
        "title": "送季言弟还锡山省先壠四首  其二",
        "author": "李纲",
        "content": "胡雏南牧浙河空，多幸依然马鬛封。\n劳汝遥传一掬泪，霜前为洒万株松。",
        "dynasty": "宋",
        "collection_info": null
    },
    {
        "title": "送季言弟还锡山省先壠四首  其三",
        "author": "李纲",
        "content": "毎忧吴会太繁雄，虏骑凭陵掌股中。\n若到新经兵火地，莫将有限悼无穷。",
        "dynasty": "宋",
        "collection_info": null
    },
    {
        "title": "送季言弟还锡山省先壠四首  其四",
        "author": "李纲",
        "content": "连年瘴海鬓成丝，多荷君恩特放归。\n邂逅故人相问讯，为言蘧瑗久知非。",
        "dynasty": "宋",
        "collection_info": null
    },
    {
        "title": "同诸季及邹德久昆仲游龙潭",
        "author": "李纲",
        "content": "避地寓江左，精庐极深幽。\n驾言穷胜赏，遂作龙潭游。\n暑气敛以退，轻云蔼而浮。\n疏林未摇落，山色宜清秋。\n萝磴穿窈窕，松风散飕飗。\n铁花秀石壁，玉韵锵溪流。\n谁将三峡桥，断取来岩陬。\n会心得佳趣，浊酒相献酬。\n嫩菊青可摘，寒蔬郁堪羞。\n乐哉山林间，乃尔远世忧。\n岂知江淮濆，杀气横戈矛。\n幽讨未云已，散策层冈头。\n天绅拖修瀑，落此万丈湫。\n空蒙杳霭中，时有飞鱼游。\n神物不可见，下隐长黄虬。\n百谷正焦枯，胡为此淹留。\n会乘风雷便，一起泽九州。\n我与二三子，于世初无求。\n萧然岩壑姿，正可擅一丘。\n愿言假吾居，聊作潜珍谋。\n玉函畀思邈，贝阙归灵修。\n何须挟白羽，共逐青绡牛。",
        "dynasty": "宋",
        "collection_info": null
    },
    {
        "title": "九日登山亭会饮",
        "author": "李纲",
        "content": "渊明避世士，酷爱九日名。\n独酌东篱下，悠然得此生。\n我辈正羁旅，佳节安可醒。\n相携陟翠巘，置酒松间亭。\n菊蘂弄新黄，橘苞破微馨。\n鬓边插茱萸，未觉巾帻倾。\n云山蔼佳色，风林动疏声。\n慷慨念平昔，醉舞属羣英。\n国步方缀旒，衣冠正漂萍。\n山河举目异，望远若为情。\n方期汗漫游，天池濯吾缨。\n何必楚囚泣，牛山良可轻。",
        "dynasty": "宋",
        "collection_info": null
    },
    {
        "title": "九日示诸季时会饮者八人",
        "author": "李纲",
        "content": "海外频年怀棣蕚，江南九日共茱萸。\n莫愁羣盗惊邻壤，且作新诗慰老夫。\n坐上岂无吹帽客，饮中况是谪僊徒。\n不将酩酊酬佳节，肯信黄花解笑无。",
        "dynasty": "宋",
        "collection_info": null
    },
    {
        "title": "冬至后四日修供罗汉岩因访丹霞本老成四绝句  其一",
        "author": "李纲",
        "content": "道人眼静绝空花，岩壑萧然物外家。\n十载闻名今始到，庞公真是访丹霞。",
        "dynasty": "宋",
        "collection_info": null
    },
    {
        "title": "冬至后四日修供罗汉岩因访丹霞本老成四绝句  其二",
        "author": "李纲",
        "content": "篮舆清晓叩禅扉，山路云深翠湿衣。\n谁家峰头双练瀑，空蒙散作玉花飞。",
        "dynasty": "宋",
        "collection_info": null
    },
    {
        "title": "冬至后四日修供罗汉岩因访丹霞本老成四绝句  其三",
        "author": "李纲",
        "content": "碧山深处敞层岩，中有幽人默自参。\n休指天云与瓶水，烦师试说后三三。",
        "dynasty": "宋",
        "collection_info": null
    },
    {
        "title": "冬至后四日修供罗汉岩因访丹霞本老成四绝句  其四",
        "author": "李纲",
        "content": "岩峦鼎足缭回廊，泉石幽奇草木香。\n幸有峰前方丈地，可能为筑读书堂。",
        "dynasty": "宋",
        "collection_info": null
    },
    {
        "title": "叶梦授龙图同游丹霞见和四绝句再次前韵  其一",
        "author": "李纲",
        "content": "岩窦嵌空南宝花，玲珑楼阁衲僧家。\n兴来结客穷幽讨，衝破晴山几段霞。",
        "dynasty": "宋",
        "collection_info": null
    },
    {
        "title": "叶梦授龙图同游丹霞见和四绝句再次前韵  其二",
        "author": "李纲",
        "content": "渡水扪萝款石扉，杖藜同着旧缁衣。\n犹嫌林下諠僮仆，欲学孤云野鹤飞。",
        "dynasty": "宋",
        "collection_info": null
    },
    {
        "title": "叶梦授龙图同游丹霞见和四绝句再次前韵  其三",
        "author": "李纲",
        "content": "烟霞绚彩染幽岩，紫翠葱茏云木参。\n幸有幽人共清赏，岂惟风月友成三。",
        "dynasty": "宋",
        "collection_info": null
    },
    {
        "title": "叶梦授龙图同游丹霞见和四绝句再次前韵  其四",
        "author": "李纲",
        "content": "夜寒月影照虚廊，境寂心清发妙香。\n藜藿山林有余乐，未应肉食念华堂。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其一",
        "author": "李纲",
        "content": "天欲春光一点回，素英先识化工裁。\n恼人不作铅华态，愿下当年玉镜台。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其二",
        "author": "李纲",
        "content": "道人宴坐得圆通，妙观年来等色空。\n结习已销花不染，何妨瓖丽伴衰翁。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其三",
        "author": "李纲",
        "content": "枝头数点雪初残，折置冰壶分外寒。\n烟蘂轻盈未全拆，国香暗淡已欺兰。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其四",
        "author": "李纲",
        "content": "慇懃剩作送梅诗，捻断霜髭不为棋。\n只恐苦吟令太瘦，箇中风味有谁知。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其五",
        "author": "李纲",
        "content": "傍雨移梅趁小寒，探春几度独凭栏。\n不知冷淡缘何事，偏得幽人带笑看。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其六",
        "author": "李纲",
        "content": "坐来寒谷变阳春，雪裏开花若有神。\n多作新诗咏尤物，知君最是爱花人。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其七",
        "author": "李纲",
        "content": "超然标格冠羣芳，妙质天教彻骨香。\n烂熳开时何足道，最怜新蘂半涂黄。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其八",
        "author": "李纲",
        "content": "疏篱烟雨数枝斜，行路于今五见花。\n又向闽山和月摘，坐令流寓叹年华。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其九",
        "author": "李纲",
        "content": "山路相逢若有情，折来书幌愈轻明。\n何须更道能调鼎，小啄微酸已解醒。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其一○",
        "author": "李纲",
        "content": "天生丽质绝尘埃，肯把胭脂漫污腮。\n幸有清香过于雪，对人何止白皑皑。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其一一",
        "author": "李纲",
        "content": "萧疏竹外袅烟梢，清浅溪流映小桥。\n不似僧房静中看，月明风细夜寥寥。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其一二",
        "author": "李纲",
        "content": "小轩幽槛最相宜，对酒难禁绰约姿。\n莫讶落英飘万点，待看青子缀疏枝。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其一三",
        "author": "李纲",
        "content": "云裳缟带步摇冠，谁遣瑶姬下广寒。\n默侍先生浑不语，风枝时听佩珊珊。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其一四",
        "author": "李纲",
        "content": "广平援笔赋梅花，冨艷清便底死夸。\n况有西湖隐君子，句中能道影横斜。",
        "dynasty": "宋",
        "collection_info": null
    },
    {
        "title": "叶梦授送家园梅花且以绝句十五章见示次其韵  其一五",
        "author": "李纲",
        "content": "草木冻死山中村，惟有梅花解返魂。\n弱植孤根傲霜霰，玉奴终不负东昏。",
        "dynasty": "宋",
        "collection_info": null
    },
    {
        "title": "上元日同王丰甫叶梦授会饮",
        "author": "李纲",
        "content": "当年玉辇侍端门，岂意风尘四海奔。\n正恐溪山太寥落，也将灯火照黄昏。\n月华清切人千里，曲调凄凉酒一樽。\n多谢故人相暖热，感时抚事祗销魂。",
        "dynasty": "宋",
        "collection_info": null
    },
    {
        "title": "闻建寇逼境携家将由乐沙县以如剑浦",
        "author": "李纲",
        "content": "我来寓杉江，客馆未暖席。\n纷然羣盗起，环境暗锋镝。\n束装呼仆夫，又復事远适。\n峨峨章源岭，峻峭初未识。\n攀援仅能进，十步九倾侧。\n风吹雾雨冰，草木尽矛戟。\n朝登暮始降，落日半天赤。\n儿童饥屡啼，徒御疲已极。\n薄游玉华洞，庶可稍休息。\n东郊遽不开，蜂蚁迭吞食。\n避寇如避弩，吾敢惮行役。\n驱车适沙阳，颇喜田野闢。\n虽经兵火余，邑屋幸如昔。\n旧游疑梦中，一一有遗迹。\n寓轩存佛宫，修竹自春色。\n峥嵘凝翠阁，尚对七峰碧。\n故人皆避地，谁与道胸臆。\n理舟剑浦行，稍就寛旷域。\n溪流正湍暴，恶子亦充斥。\n脱身险阻中，恊济藉众力。\n吟哦杜陵诗，妙语皆中的。\n丧乱古今同，临风意如织。",
        "dynasty": "宋",
        "collection_info": null
    },
    {
        "title": "次沙阳留题寓轩",
        "author": "李纲",
        "content": "一纪重来一梦中，寓轩修竹自春风。\n故人散去因羣盗，旧意相亲惟七峰。\n溪上偶存凝翠阁，圃中安往乐全翁。\n感时不用频惆怅，万法从来本是空。",
        "dynasty": "宋",
        "collection_info": null
    },
    {
        "title": "留题凝翠阁二绝  其一",
        "author": "李纲",
        "content": "重到沙阳十二春，新罹兵火为伤神。\n欲论旧事无知者，只有青山是故人。",
        "dynasty": "宋",
        "collection_info": null
    },
    {
        "title": "留题凝翠阁二绝  其二",
        "author": "李纲",
        "content": "山秀波平望不穷，此身浑堕翠光中。\n兵戈满眼栖何地，注目溪头羣玉峰。",
        "dynasty": "宋",
        "collection_info": null
    },
    {
        "title": "过罗畴老故居有感二首  其一",
        "author": "李纲",
        "content": "凤去梁摧忽十年，空余文翰世间传。\n池台春色仍依旧，几杖遗音犹隐然。\n把酒屡陪髙阁醉，挥毫几和白云篇。\n追寻旧事如畴昔，泪湿幽花曲槛前。",
        "dynasty": "宋",
        "collection_info": null
    },
    {
        "title": "过罗畴老故居有感二首  其二",
        "author": "李纲",
        "content": "一别那知生死分，乱离重到德公门。\n雷张莲社旧同约，询惠沧洲徒有言。\n江海凄凉人已远，园林萧瑟剑空存。\n我来痛恨怱怱去，宿草无因奠一樽。",
        "dynasty": "宋",
        "collection_info": null
    },
    {
        "title": "兴国璨老浴堂新成以伽佗见示戏成三绝句  其一",
        "author": "李纲",
        "content": "湛然定水满新池，试浴金毛狮子儿。\n普愿众生尽无垢，此身何惜汗成泥。",
        "dynasty": "宋",
        "collection_info": null
    },
    {
        "title": "兴国璨老浴堂新成以伽佗见示戏成三绝句  其二",
        "author": "李纲",
        "content": "汤泉海涌气云蒸，垢去心安身倍轻。\n谁道圆通非外护，却因妙触得宣明。",
        "dynasty": "宋",
        "collection_info": null
    },
    {
        "title": "兴国璨老浴堂新成以伽佗见示戏成三绝句  其三",
        "author": "李纲",
        "content": "池中已具八功德，浴处还敷七浄华。\n妙体本来尘不染，何妨痒处与抓爬。",
        "dynasty": "宋",
        "collection_info": null
    },
    {
        "title": "宿开平寺去剑浦二十里有泉石之胜曩与郡守谢德夫同游今一纪矣溪山草木依然住持犹旧人也感嘆有作二首  其一",
        "author": "李纲",
        "content": "旧游浑似梦，佳处每难忘。\n地僻溪山秀，春深草木香。\n世途方梗棘，老景自凄凉。\n衲子那知此，闲中气味长。",
        "dynasty": "宋",
        "collection_info": null
    },
    {
        "title": "宿开平寺去剑浦二十里有泉石之胜曩与郡守谢德夫同游今一纪矣溪山草木依然住持犹旧人也感嘆有作二首  其二",
        "author": "李纲",
        "content": "往年同谢老，胜赏到开平。\n步屧山云细，回舟溪月清。\n光阴双转毂，身世两浮萍。\n愿卜幽栖地，翛然得此生。",
        "dynasty": "宋",
        "collection_info": null
    },
    {
        "title": "道延平适风雨雷电大作土人谓之剑归有感",
        "author": "李纲",
        "content": "干将未发埋酆城，光气上腾干列星。\n张雷博识各有得，神物终合归延平。\n没人下视不可取，天矫已作虬龙形。\n至今千载有肸蠁，往往出入驱雷霆。\n我来弭棹双溪上，正昼云雾忽晦暝。\n金蛇掣电起潭底，霹雳洊作声轰轰。\n土人谓是剑归候，连日风雨资芽萌。\n嗟嗟尔剑诚有灵，胡不奋飞辅助讨不庭。\n羣凶塞路盗贼横，夷狄外侮方骄狞。\n佩之其人得所託，蠧国害民姦腰佞领逦迤皆削平。\n何为终日但长啸，时出光怪惊动无知氓。",
        "dynasty": "宋",
        "collection_info": null
    },
    {
        "title": "题王氏志嘉堂二首  其一",
        "author": "李纲",
        "content": "秀岭云屏拥，湍流玉佩锵。\n竹光深锁翠，兰气暗腾芳。\n岂谓兵戈日，来登君子堂。\n美才方世用，嘉遯自难忘。",
        "dynasty": "宋",
        "collection_info": null
    },
    {
        "title": "题王氏志嘉堂二首  其二",
        "author": "李纲",
        "content": "茗饮过溪阁，萧然泉石幽。\n雨余空翠湿，春老碧鲜浮。\n行止随时运，笑谈销客愁。\n遯亨真我事，暮景付沧洲。",
        "dynasty": "宋",
        "collection_info": null
    },
    {
        "title": "追次东坡和郁林王守韵",
        "author": "李纲",
        "content": "盖世文章妙语言，谁令骨相似虞翻。\n玉堂大手空遗迹，海岛幽栖有断垣。\n仙去公宁怀此土，生还我亦荷寛恩。\n龙虬满纸疑飞动，尚想挥毫气象轩。",
        "dynasty": "宋",
        "collection_info": null
    },
    {
        "title": "游包道士山居",
        "author": "李纲",
        "content": "何日养铅丹，幽居紫翠间。\n架岩开户牖，隐几俯溪山。\n昔到浑如梦，今游更觉閒。\n兵戈知满地，佳处且跻攀。",
        "dynasty": "宋",
        "collection_info": null
    },
    {
        "title": "自剑浦乘舟至水口溪流方涨备见湍激奔猛之状赋诗以纪其事",
        "author": "李纲",
        "content": "避地适南土，舍车登叶舟。\n春溪浑带雨，霁石出如牛。\n诘曲知操妙，飘腾觉去遒。\n烟笼岚翠滴，滩激浪花浮。\n亷利森排戟，盘回巧转辀。\n轻生真可戒，快意且销忧。\n滟滪过三峡，蓬壶访十洲。\n平生志江海，暮景侣巢由。\n易象观嘉遯，骚经赋远游。\n扁舟入吾手，此外更何求。",
        "dynasty": "宋",
        "collection_info": null
    },
    {
        "title": "温泉二绝  其一",
        "author": "李纲",
        "content": "温冷泉源各自流，天教施浴雪峰陬。\n众生尘垢何时尽，汨汨人间几度秋。",
        "dynasty": "宋",
        "collection_info": null
    },
    {
        "title": "温泉二绝  其二",
        "author": "李纲",
        "content": "玉池金屋浴兰芳，千古华清第一汤。\n何似此泉浇疾病，不妨更入荔枝郷。",
        "dynasty": "宋",
        "collection_info": null
    },
    {
        "title": "次韵周元仲见寄二首  其一",
        "author": "李纲",
        "content": "凌云健笔有神锋，抵掌髙谈久不同。\n江上过从犹宿昔，峤南游历徧西东。\n山川多助新诗裏，花鸟愁添老眼中。\n万里归来好同隐，竹林今祗欠王戎。",
        "dynasty": "宋",
        "collection_info": null
    },
    {
        "title": "次韵周元仲见寄二首  其二",
        "author": "李纲",
        "content": "五年奔走敝征衣，海上相亲半是黎。\n望断故园无旅鴈，心惊中夜听荒鷄。\n岂知南渡能还北，更笑东来又向西。\n多谢故人寻访意，千山万水不曾迷。",
        "dynasty": "宋",
        "collection_info": null
    },
    {
        "title": "周元仲来自湖外传示崧老赠东林珪三友篇读之慨然因次其韵",
        "author": "李纲",
        "content": "粲粲襄陵翁，大岳九世孙。\n文章老益奇，于道见本原。\n我生植艰虞，惨澹风霾昏。\n挽翁共出力，一廓扶桑暾。\n芬馥蓺兰芷，神姦伐蛟鼋。\n此志竟萧条，相顾声为吞。\n远游负深衅，行偏西南坤。\n忆昨遇江上，携手庐山樊。\n林间接软语，穷尽兴衰根。\n三年隔瘴海，岂谓我尚存。\n何尝知枣梨，颇亦闻风旛。\n读翁三友篇，雅契久弥敦。\n江南盗云扰，崛起巢与温。\n翁今渺安在，犹滞修水源。\n我病寄闽岭，栖息僧家园。\n百念悉灰冷，窥见易象浑。\n区区不自量，信笔笺微言。\n逝将从翁游，淬砺删其繁。\n三圣邈已远，万古同所尊。\n何当进此道，对坐虚明轩。",
        "dynasty": "宋",
        "collection_info": null
    },
    {
        "title": "三月二十五日邀吴民瞻郑梦锡李似之陈巽达周元仲游贤沙凤池二首 贤沙",
        "author": "李纲",
        "content": "招提环拥碧崔嵬，携客登临始此回。\n寺比道林多掩抱，峰如灵隐解飞来。\n烟霞深处钟磬响，杉桂香中殿阁开。\n莫道钓鱼人已寂，至今说法尚如雷。",
        "dynasty": "宋",
        "collection_info": null
    },
    {
        "title": "三月二十五日邀吴民瞻郑梦锡李似之陈巽达周元仲游贤沙凤池二首 凤池",
        "author": "李纲",
        "content": "凤去空余旧浴池，竹梧交荫翠参差。\n云随屐齿生松磴，泉合琴心泻石陂。\n幽讨平生如此少，清闲今日许谁知。\n道人为筑紬书室，杖履来游更卜期。",
        "dynasty": "宋",
        "collection_info": null
    },
    {
        "title": "次韵奉酬邓成材判官二首  其一",
        "author": "李纲",
        "content": "漂泊兵戈到越山，不妨还整切云冠。\n干坤策裏空真象，龙虎炉中养旧丹。\n静爱白云归远岫，时邀明月下层峦。\n此生已作长闲计，秪愿朝廷四海安。",
        "dynasty": "宋",
        "collection_info": null
    },
    {
        "title": "次韵奉酬邓成材判官二首  其二",
        "author": "李纲",
        "content": "文塲妙誉久推豪，筮仕犹从州县劳。\n野鹤未应羣鴈鹜，幽兰初不掩蓬蒿。\n千寻挺节无霜霰，万里抟风有羽毛。\n好去江南吐奇策，从来勋业属吾曹。",
        "dynasty": "宋",
        "collection_info": null
    },
    {
        "title": "次韵陈中玉大卿二首  其一",
        "author": "李纲",
        "content": "初官託芘记当时，晚误明恩入紫微。\n天邑御戎同象弭，海邦避地各缁衣。\n能诗解饮陶元亮，去国还家丁令威。\n漂泊不须伤客寓，无何为室更安归。",
        "dynasty": "宋",
        "collection_info": null
    },
    {
        "title": "次韵陈中玉大卿二首  其二",
        "author": "李纲",
        "content": "叨尘黄阁值明时，推挽英髦愧力微。\n海上相逢颜愈渥，箧中谁谓出无衣。\n救焚拯溺非天数，修政攘夷赖主威。\n旧国故乡休怅望，中兴恢復伫旋归。",
        "dynasty": "宋",
        "collection_info": null
    },
    {
        "title": "游鼓山灵源洞次周元仲韵",
        "author": "李纲",
        "content": "碧海吸长江，清波逾练浄。\n我为鼓山游，潮落初放艇。\n连峰翠崔嵬，倒影涵玉镜。\n舍舟访招提，木末缭危磴。\n凌云开宝阁，震谷韵幽磬。\n乃知大丛林，托栖必深夐。\n灵源更瓌奇，岩壑相隐映。\n森罗尽尤物，无乃太兼并。\n伟哉造化力，至巧于此罄。\n烟云互卷舒，变态初不定。\n岂惟冠一方，实最东南胜。\n周行洞浃中，泉石若奔竞。\n飘萧毛髪清，涤濯肺腑莹。\n当年喝水人，端恐溷观听。\n是心如虚空，动寂岂妨并。\n兵戈正联绵，幽讨亦云幸。\n相携得佳侣，散策谢轩乘。\n偷安朝夕间，未可笑赵孟。\n淹留遂忘归，怅望云海暝。\n不负惠询期，更起沧洲兴。",
        "dynasty": "宋",
        "collection_info": null
    },
    {
        "title": "六言颂六首赠安国觉老  其一",
        "author": "李纲",
        "content": "大虚一点真气，都卢半掬水中。\n堪笑钟离散汉，付与安国秃翁。",
        "dynasty": "宋",
        "collection_info": null
    },
    {
        "title": "六言颂六首赠安国觉老  其二",
        "author": "李纲",
        "content": "心似莲花疏通，身如灵龟藏蛰。\n三十年来住持，不曾嚼破一粒。",
        "dynasty": "宋",
        "collection_info": null
    },
    {
        "title": "六言颂六首赠安国觉老  其三",
        "author": "李纲",
        "content": "本来滴水滴冻，岂碍彻风彻颠。\n欲问东西祖意，莫嫌吃饭参禅。",
        "dynasty": "宋",
        "collection_info": null
    },
    {
        "title": "六言颂六首赠安国觉老  其四",
        "author": "李纲",
        "content": "不用读书读史，自能说西说东。\n若人欲了此法，一源通处皆通。",
        "dynasty": "宋",
        "collection_info": null
    },
    {
        "title": "六言颂六首赠安国觉老  其五",
        "author": "李纲",
        "content": "信口长吟短咏，落笔春蚓秋蛇。\n万法无心契合，丝毫拟议即差。",
        "dynasty": "宋",
        "collection_info": null
    },
    {
        "title": "六言颂六首赠安国觉老  其六",
        "author": "李纲",
        "content": "莫问是魔是佛，休言学道学禅。\n若能不作圣解，便是人间散仙。",
        "dynasty": "宋",
        "collection_info": null
    },
    {
        "title": "寄吕相元直",
        "author": "李纲",
        "content": "许国精忠不计身，据鞭矍铄迈前闻。\n亲提貔虎三千士，力破豺狼十万军。\n江表已欣迎骑气，淮壖行庆扫妖氛。\n劳公力赞中兴业，衰病安然卧白云。",
        "dynasty": "宋",
        "collection_info": null
    },
    {
        "title": "留题天宁明极堂",
        "author": "李纲",
        "content": "久客若飞蓬，年年气味同。\n犹欣容榻地，更得化人宫。\n鬰勃炎蒸极，巍峨栋宇雄。\n疏林碎摇月，虚馆迥含风。\n万户轩楹外，三山指顾中。\n灵潮自朝夕，大舶各西东。\n怅望关河远，苍茫云海空。\n余生寄闲旷，任运学庞翁。",
        "dynasty": "宋",
        "collection_info": null
    },
    {
        "title": "季夏之初自安国迁南台天宁寺依南山而面北暑气尤盛暇日望山顶松林郁然意必有异因穴垣凿磴以造其上形势坦平风日清美四顾山峦环合江潮往来景物不可模状月出林表清光更多夜久閴寂殆非尘世作古诗二十韵以纪其事奉呈巽达元仲",
        "author": "李纲",
        "content": "旅泊不求安，小憇南台宫。\n轩楹尽北乡，盛暑堕甑中。\n开垣追微凉，山顶罗千松。\n烦襟忽破散，濯此万里风。\n羣山递环遶，云物增奇峰。\n江潮信有期，来去初不穷。\n啸咏得所托，幽禽亦玲珑。\n青霞蔽落日，皎月生于东。\n清光入疏林，照我鬓髪松。\n壮年几何时，倐忽成衰翁。\n愿餐日月华，为驻冰雪容。\n二子皆静者，翛然此相从。\n灵丹论秘诀，妙理谈真空。\n兵戈满寰瀛，此乐岂易逢。\n犹恨迩城市，时来车马踪。\n逝将选幽僻，诛茅寄蒙笼。\n灌溉荔支园，可敌万户封。\n屋前修竹合，屋后流溪通。\n风月应更好，清欢永相同。\n稚川晚闻道，尚冀刀圭功。",
        "dynasty": "宋",
        "collection_info": null
    },
    {
        "title": "次韵刘倅寄荔支",
        "author": "李纲",
        "content": "色味芬芳压众包，谁将橘颂入离骚。\n非缘人力栽培至，自是天资品格髙。\n璀璨万星真伟观，崩腾百马亦良劳。\n南来坐享吾何幸，更把苏禅与醉逃。",
        "dynasty": "宋",
        "collection_info": null
    },
    {
        "title": "次初访许子大龙图于东山大乘寺留饮观荔支",
        "author": "李纲",
        "content": "物外仙家长自春，隐沦何必为逃秦。\n祗应榴洞赠花者，便是桃源种树人。\n丹荔枝头星灿烂，白云峰顶玉嶙峋。\n主公留客非无意，端为出山多世尘。",
        "dynasty": "宋",
        "collection_info": null
    },
    {
        "title": "王丰甫待制会宴湖亭",
        "author": "李纲",
        "content": "画栋翚飞瞰曲塘，主人情重启华觞。\n月摇波影鳞鳞碧，风入荷花苒苒香。\n散策幸陪终日适，开襟还喜十分凉。\n天涯随分同清赏，何必南园作醉郷。",
        "dynasty": "宋",
        "collection_info": null
    },
    {
        "title": "秋日奉陪王丰甫许子大康平仲游贤沙宿凤池登昇山偶成二首  其一",
        "author": "李纲",
        "content": "飞来耸翠一峰孤，凤沼幽深若画图。\n钓艇谢亡难復契，弹琴颖在且相娱。\n心闲自与亲泉石，车穏何妨载酒壶。\n万壑千岩争竞处，不须惆怅忆东吴。",
        "dynasty": "宋",
        "collection_info": null
    },
    {
        "title": "秋日奉陪王丰甫许子大康平仲游贤沙宿凤池登昇山偶成二首  其二",
        "author": "李纲",
        "content": "追陪杖屦极幽寻，共宿精庐上翠岑。\n凤鸟不来空碧沼，仙人已去得黄金。\n月林散影琼瑶碎，烟水澄光组练深。\n欲把诗篇与收拾，登临谁会此时心。",
        "dynasty": "宋",
        "collection_info": null
    },
    {
        "title": "奉同王丰甫韵",
        "author": "李纲",
        "content": "年来华髪忽盈头，欲驾云帆访十洲。\n且向林泉穷胜赏，更欣樽俎接英游。\n江山醉眼浑如梦，风月疏帘与上鈎。\n旧国旧都何处是，不堪回首仲宣楼。",
        "dynasty": "宋",
        "collection_info": null
    },
    {
        "title": "次韵王丰甫同游西禅斗车堂",
        "author": "李纲",
        "content": "杰阁雄楼杳霭间，佳辰良夜共跻攀。\n斗回髙柄临华栋，月涌清光出远山。\n急景行将悲晼晚，此身难得到寛闲。\n世间百虑何时了，且对金樽一解颜。",
        "dynasty": "宋",
        "collection_info": null
    },
    {
        "title": "九日诸季散处长乐外邑怅然有怀二首  其一",
        "author": "李纲",
        "content": "去岁初从海上回，重阳相与醉髙台。\n那因寇盗迁南土，阻插茱萸共一杯。\n老矣但思情话切，跫然更望足音来。\n黄花也解知人意，故向篱边未肯开。",
        "dynasty": "宋",
        "collection_info": null
    },
    {
        "title": "九日诸季散处长乐外邑怅然有怀二首  其二",
        "author": "李纲",
        "content": "终朝兀坐但焚香，身世翛然已两忘。\n收拾江山归古锦，招邀风月入虚堂。\n鹡鸰散去波翻海，鸿鴈归来天雨霜。\n命驾莫辞佳节后，菊花开日即重阳。",
        "dynasty": "宋",
        "collection_info": null
    },
    {
        "title": "次韵陈中玉大卿见赠  其一",
        "author": "李纲",
        "content": "奔走连年厌庾尘，每观前史愧良臣。\n退藏愿学灵龟蛰，进取宁希尺蠖伸。\n黄帽青鞋从素志，苍颜华髪愧陈人。\n功名老去浑无味，曲蘖愁来觉有神。\n且把江山聊寓目，须将梦幻与观身。\n羲书得象谁知者，更抱遗经究获麟。",
        "dynasty": "宋",
        "collection_info": null
    },
    {
        "title": "次韵陈中玉大卿见赠  其二",
        "author": "李纲",
        "content": "漂泊干戈行路尘，端知奔命为巫臣。\n德同蘧瑗知舒卷，时在荘周有屈伸。\n皂盖朱旛多旧爱，石渠东观正当人。\n未将老手司文翰，且赋新诗泣鬼神。\n淮浦追寻三改甲，天涯相遇两闲身。\n中兴作颂须元结，瑞国当为一角麟。",
        "dynasty": "宋",
        "collection_info": null
    },
    {
        "title": "送周元仲访亲桐庐",
        "author": "李纲",
        "content": "西风袅袅水增波，送远其如旅况何。\n身寓瓯闽饶寇盗，心驰关塞阻兵戈。\n羡君有志寻华蕚，顾我无因到浙河。\n若见交游问消息，为言衰病鬓丝多。",
        "dynasty": "宋",
        "collection_info": null
    },
    {
        "title": "郑梦锡教授送黄精以诗答其意",
        "author": "李纲",
        "content": "太阳之草名黄精，养性独冠神农经。\n扫除白髪有奇效，采食既久通仙灵。\n年来衰病乃如许，瘴疠忧患频相仍。\n稍从方士学服饵，桑榆庶以延頽龄。\n鼎中九转未遽就，聊假草木搴其英。\n闽山无雪苗可识，劳君为我锄青冥。\n封题寄远意良厚，不道山寒少茯苓。\n蜜蒸日暴试新法，入口便觉身倍轻。\n只今兵革未衰息，羣盗蜂蚁犹纵横。\n何须运甓习筋力，会当一举腾上烟云之翠屏。",
        "dynasty": "宋",
        "collection_info": null
    },
    {
        "title": "初见梅花三绝句奉呈王丰甫待制  其一",
        "author": "李纲",
        "content": "江梅何处不先春，海峤初逢若故人。\n谁谓冰姿太清淡，一回相见一回新。",
        "dynasty": "宋",
        "collection_info": null
    },
    {
        "title": "初见梅花三绝句奉呈王丰甫待制  其二",
        "author": "李纲",
        "content": "开花不许众芳知，冷艷幽芳特地奇。\n霜霰不飞闽候暖，更留绿叶伴青枝。",
        "dynasty": "宋",
        "collection_info": null
    },
    {
        "title": "初见梅花三绝句奉呈王丰甫待制  其三",
        "author": "李纲",
        "content": "每将香剂学江梅，及嗅梅花始觉非。\n月夜故园浮动处，攀条嚼蘂几时归。",
        "dynasty": "宋",
        "collection_info": null
    },
    {
        "title": "奉寄吕丞相元直  其一",
        "author": "李纲",
        "content": "出拥雕戈入衮衣，江城重咏我公归。\n手扶日月还黄道，足履星辰上紫微。\n已集羣英熙帝载，好施长策復邦畿。\n海滨病叟无他望，侧耳天声畅国威。",
        "dynasty": "宋",
        "collection_info": null
    },
    {
        "title": "奉寄吕丞相元直  其二",
        "author": "李纲",
        "content": "年来衰病不堪论，华髪萧萧满鬓根。\n药杵声中销晦朔，羲书画裏见天真。\n山僧结社成初定，野老扶笻过远村。\n休运定知兴復近，剩筛曲蘖入瓶盆。",
        "dynasty": "宋",
        "collection_info": null
    },
    {
        "title": "以旧赐战袍等赠韩少师二首  其一",
        "author": "李纲",
        "content": "胡骑当年犯帝阍，腐儒谬使护诸军。\n尚方宝剑频膺赐，御府戎衣幸见分。\n丈八蛇矛金纒笴，团栾兽盾绘成文。\n山林衰病浑无用，持赠君侯立大勋。",
        "dynasty": "宋",
        "collection_info": null
    },
    {
        "title": "以旧赐战袍等赠韩少师二首  其二",
        "author": "李纲",
        "content": "旧钦忠勇冠三军，每一相逢更绝伦。\n铁马金戈睢水上，碧油红旆海山滨。\n气吞勍敌唐英卫，力破羣凶汉禹恂。\n圣主中兴赖良将，好陪休运上麒麟。",
        "dynasty": "宋",
        "collection_info": null
    },
    {
        "title": "奉赠宣抚孟参政二首  其一",
        "author": "李纲",
        "content": "赤子潢池学弄兵，柄臣仗节到闽城。\n布宣威德雷霆奋，慰抚烝黎雨泽倾。\n鏖战指踪烦妙略，凯旋铙鼓震驩声。\n灵旗径向江湖去，早定艰难底太平。",
        "dynasty": "宋",
        "collection_info": null
    },
    {
        "title": "奉赠宣抚孟参政二首  其二",
        "author": "李纲",
        "content": "睢阳一别五经春，邂逅相逢瘴海滨。\n华髪知公因国事，苍颜顾我久埃尘。\n绨袍念旧故人意，药裹关心多病身。\n入觐从容见知旧，为言秪欲老垂纶。",
        "dynasty": "宋",
        "collection_info": null
    },
    {
        "title": "题止戈堂二首奉呈安抚程待制  其一",
        "author": "李纲",
        "content": "会府繁雄冠列城，恩颁符节付名卿。\n貔貅战罢烽烟息，豺虎销除氛祲清。\n齐阁已闻铃索静，提封更绝羽书惊。\n止戈当自瓯闽始，愿挽天河洗甲兵。",
        "dynasty": "宋",
        "collection_info": null
    },
    {
        "title": "题止戈堂二首奉呈安抚程待制  其二",
        "author": "李纲",
        "content": "武备森严燕寝东，华堂髙敞靓相通。\n坐令戈甲韬藏地，尽在樽罍谈笑中。\n案上屈盘香篆袅，庭前磊砢荔支红。\n偃藩乐事今多有，更咏周诗祝屡丰。",
        "dynasty": "宋",
        "collection_info": null
    },
    {
        "title": "蒙恩除荆湖广南宣抚兼知潭州具奏辞免  其一",
        "author": "李纲",
        "content": "得罪明时忽六年，生还新自海南边。\n分甘伏死巉岩下，岂意犹还大将权。\n老似廉颇徒喜饭，才非祖逖敢先鞭。\n一封沥血输诚恳，深冀皇慈为恻然。",
        "dynasty": "宋",
        "collection_info": null
    },
    {
        "title": "蒙恩除荆湖广南宣抚兼知潭州具奏辞免  其二",
        "author": "李纲",
        "content": "昔年宣抚两河间，行次覃怀已召还。\n壮志久拚身似叶，巧言终使罪如山。\n士风欺蔽犹前日，君命牢辞秪厚颜。\n回首追思七年事，孤危易感涕空澘。",
        "dynasty": "宋",
        "collection_info": null
    },
    {
        "title": "辞免不允蒙恩遣中使降赐趣行不获已受命二首  其一",
        "author": "李纲",
        "content": "圣主隆恩雨露颁，特迂星使下天关。\n自嗟犬马虽衰疾，敢避朝廷正急难。\n龚遂有心安渤海，谢安无计恋东山。\n中原恢復吾何敢，且与君王镇百蛮。",
        "dynasty": "宋",
        "collection_info": null
    },
    {
        "title": "辞免不允蒙恩遣中使降赐趣行不获已受命二首  其二",
        "author": "李纲",
        "content": "频年巨盗据荆湖，自是廷臣计画迂。\n虎兕傥令随指扰，疮痍可使即时苏。\n上流自昔多雄镇，内静方能备外虞。\n子贱只忧还掣肘，文侯解信乐羊无。",
        "dynasty": "宋",
        "collection_info": null
    },
    {
        "title": "五月六日率师离长乐乘舟如水口二首  其一",
        "author": "李纲",
        "content": "力疾驱驰为主恩，敢辞炎暑道途勤。\n五更鼓角催行色，百里旌旗拂晓云。\n闽粤乍开新幕府，灞陵初起旧将军。\n江山满目难留恋，试拥雕戈静楚氛。",
        "dynasty": "宋",
        "collection_info": null
    },
    {
        "title": "五月六日率师离长乐乘舟如水口二首  其二",
        "author": "李纲",
        "content": "画舸连樯泛碧波，潇湘去路饱经过。\n山川焕发旌旜色，将士欢娱铙鼓歌。\n旧学但曾闻俎豆，暮年何意总干戈。\n据鞍马援平生志，岂在骊驹白玉珂。",
        "dynasty": "宋",
        "collection_info": null
    },
    {
        "title": "次昭武省祖茔焚黄因会宗族二首  其一",
        "author": "李纲",
        "content": "不到乡闾二十秋，幸因帝命得来游。\n过家上冢怀先德，酾酒挥金学故侯。\n季子归来饶印绶，魏舒起废拥貔貅。\n自嗟慷慨据鞍客，不及当年马少游。",
        "dynasty": "宋",
        "collection_info": null
    },
    {
        "title": "次昭武省祖茔焚黄因会宗族二首  其二",
        "author": "李纲",
        "content": "兵火烧残井邑空，溪山依旧夕阳中。\n故乡自昔悲游子，壮岁来归今老翁。\n细认里闾寻树石，怪看旌旆走儿童。\n王师新定回源盗，犹喜田家岁事丰。",
        "dynasty": "宋",
        "collection_info": null
    },
    {
        "title": "道临川按阅兵将钱巽叔侍郎赋诗次其韵三首  其一",
        "author": "李纲",
        "content": "平生多难岂能贤，恩许犹持阃外权。\n貔虎幸蒙分壮士，桑榆愧已迫衰年。\n枕前鼓角元戎报，帐下更筹契箭传。\n多少豪英志恢復，问谁先着祖生鞭。",
        "dynasty": "宋",
        "collection_info": null
    },
    {
        "title": "道临川按阅兵将钱巽叔侍郎赋诗次其韵三首  其二",
        "author": "李纲",
        "content": "酷暑修途起戴星，恨无鹏翼激鲲溟。\n折衝未论攘无敌，假道何妨小勒兵。\n试使触铙齐作止，敢言旗帜益精明。\n三军酺醵皆呼舞，赖有贤侯守郡城。",
        "dynasty": "宋",
        "collection_info": null
    },
    {
        "title": "道临川按阅兵将钱巽叔侍郎赋诗次其韵三首  其三",
        "author": "李纲",
        "content": "经纶屯难正云雷，误沐恩光玷上台。\n报国有心同犬马，和羮无补愧盐梅。\n偶持汉节如荆楚，幸会羣英共酒杯。\n更辱佳篇与褒饰，珍藏他日诧田莱。",
        "dynasty": "宋",
        "collection_info": null
    },
    {
        "title": "道庐陵游青原山谒保宁宗老一首",
        "author": "李纲",
        "content": "老病维摩卧七闽，欲邀瓶锡伴閒身。\n愧无拂石眠云分，来作轻裘缓带人。\n小队入山风袅袅，飞泉出寺石磷磷。\n烦师更举西来意，一点阳和万物春。",
        "dynasty": "宋",
        "collection_info": null
    },
    {
        "title": "八月十一日次茶陵县入湖南界有感",
        "author": "李纲",
        "content": "忆昔湖南全盛日，郡邑郷村尽充实。\n连年兵火人烟稀，田野荆榛气萧瑟。\n我初入境重伤怀，空有山川照旌节。\n试呼耆老细询问，未语吞声已先咽。\n自从虏骑犯长沙，巨寇如麻恣驰突。\n杀人不异犬与羊，至今涧谷犹流血。\n盗贼纵横尚可避，官吏贪残不可说。\n挟威倚势甚豺狼，刻削诛求到毫髪。\n父子妻孥不相保，何止肌肤困鞭挞。\n上户逃移下户死，人口凋零十无八。\n九重深远那得知，使者寛容失讥察。\n今朝幸睹汉官仪，愿使斯民再苏活。\n我闻此语心如摧，平生况有阳城拙。\n行移州县遣官僚，尽罢科须治姦猾。\n巨蠧推穷付囹圄，社鼠城狐扫巢穴。\n削平羣盗拊疮痍，报政何须待朞月。\n祖宗德泽感人深，周汉正赖宣光哲。\n中兴之运期有在，庶以涓微助溟渤。\n少陵酷爱舂陵行，千古知心有元结。",
        "dynasty": "宋",
        "collection_info": null
    },
    {
        "title": "次衡州二首  其一",
        "author": "李纲",
        "content": "摇落霜林一半红，潇湘秋色有无中。\n未寻岳麓抱黄洞，先到衡阳回鴈峰。\n茱菊有情迎九日，旌旗无力舞西风。\n年年佳节多行路，玉帐樽罍幸不空。",
        "dynasty": "宋",
        "collection_info": null
    },
    {
        "title": "次衡州二首  其二",
        "author": "李纲",
        "content": "弄兵赤子满潢池，渤海龚生真吏师。\n欲使循良买牛犊，会须哀痛问疮痍。\n东南王气虽方振，西北流民自可悲。\n七万虎狼皆敛戢，庙堂还有阿谁知。",
        "dynasty": "宋",
        "collection_info": null
    },
    {
        "title": "马友余党步谅等以万众自江西寇湖南破醴陵攸县屯于衡山县界得报即自衡阳率师次衡山遣兵将夜渡江晨叩其垒贼出不意悉解以降放散驱虏老弱外得精兵七千人分隶诸将漫成口号四首  其一",
        "author": "李纲",
        "content": "貔貅一夜渡湘江，贼垒朝临尽出降。\n自古成功在机会，周郎赤壁岂难双。",
        "dynasty": "宋",
        "collection_info": null
    },
    {
        "title": "马友余党步谅等以万众自江西寇湖南破醴陵攸县屯于衡山县界得报即自衡阳率师次衡山遣兵将夜渡江晨叩其垒贼出不意悉解以降放散驱虏老弱外得精兵七千人分隶诸将漫成口号四首  其二",
        "author": "李纲",
        "content": "王师破贼凯歌还，积甲高于熊耳山。\n尽选精强付诸将，威声已足镇荆蛮。",
        "dynasty": "宋",
        "collection_info": null
    },
    {
        "title": "马友余党步谅等以万众自江西寇湖南破醴陵攸县屯于衡山县界得报即自衡阳率师次衡山遣兵将夜渡江晨叩其垒贼出不意悉解以降放散驱虏老弱外得精兵七千人分隶诸将漫成口号四首  其三",
        "author": "李纲",
        "content": "赤眉铜马与黄巾，汉魏收功岂异人。\n驾驭抚绥要有术，从盗贼本王臣。",
        "dynasty": "宋",
        "collection_info": null
    },
    {
        "title": "马友余党步谅等以万众自江西寇湖南破醴陵攸县屯于衡山县界得报即自衡阳率师次衡山遣兵将夜渡江晨叩其垒贼出不意悉解以降放散驱虏老弱外得精兵七千人分隶诸将漫成口号四首  其四",
        "author": "李纲",
        "content": "祝融道士苍生雨，万事须知总是天。\n宣畅威灵聊塞责，乞身从此老林泉。",
        "dynasty": "宋",
        "collection_info": null
    },
    {
        "title": "余两过湖湘皆以事阻不到南岳今自衡趋潭意谓决可一到又以新讨降步谅之众不果往为之怅然成两绝句  其一",
        "author": "李纲",
        "content": "衡岳峥嵘倚太清，长时雾雨少晴明。\n我来却恨缘征讨，不得祝融峰上行。",
        "dynasty": "宋",
        "collection_info": null
    },
    {
        "title": "余两过湖湘皆以事阻不到南岳今自衡趋潭意谓决可一到又以新讨降步谅之众不果往为之怅然成两绝句  其二",
        "author": "李纲",
        "content": "七年三楚江边，阻上衡山信鲜缘。\n此去便为归老计，不知重到是何年。",
        "dynasty": "宋",
        "collection_info": null
    },
    {
        "title": "宿岳麓寺",
        "author": "李纲",
        "content": "岳麓久不到，兵戈浩联绵。\n及兹再来游，莲宇犹依然。\n隔江望城郭，瓦砾稀人烟。\n十里无草木，髠尽羣山颠。\n老僧旧相识，为语当时缘。\n胡骑中宵来，烈火光照天。\n杀人知几何，浮尸蔽长川。\n巨盗继凭据，姦贪争弄权。\n诛求到骨髓，荆棘生荒田。\n兹山二三刹，危甚偶得全。\n至今斋厨室，不给粥与饘。\n步上法华堂，试酌白鹤泉。\n泉味俨如昔，松竹自碧鲜。\n端如君子操，不为治乱愆。\n永夜宿虚堂，慷慨不成眠。\n安得有志士，王道还平平。\n太平復旧观，山林寄余年。",
        "dynasty": "宋",
        "collection_info": null
    },
    {
        "title": "初入潭州二首  其一",
        "author": "李纲",
        "content": "长沙自昔号繁雄，兵火连年一扫空。\n犹有江湖资险固，恨无方略畅威风。\n旁通川陜关河远，下视荆襄指掌中。\n圣主中兴当自此，无因借箸感尧聦。",
        "dynasty": "宋",
        "collection_info": null
    },
    {
        "title": "初入潭州二首  其二",
        "author": "李纲",
        "content": "昔年假道过长沙，烟雨蒙蒙十万家。\n栋宇只今皆瓦砾，生灵多少委泥沙。\n寸心报国浑忘老，四路宣风静不譁。\n秪愿吾皇假年月，直从襄汉定中华。",
        "dynasty": "宋",
        "collection_info": null
    },
    {
        "title": "到长沙月余即上章復丐宫祠以诗陈情寄吕丞相元直",
        "author": "李纲",
        "content": "衰病投闲不记年，误恩暂到楚江边。\n布宣威德销羣盗，循抚疲癃理废田。\n报国固将求尺寸，乞身又欲老林泉。\n归欤晚节知无悔，赖有元台为保全。",
        "dynasty": "宋",
        "collection_info": null
    },
    {
        "title": "余行次衡阳弹压曹成七万余人出湖南境移师衡山降步谅二万众既入长沙次日即遣师降王进三千人于湘乡县七星寨復破王俊三千余人于邵州其余羣盗以次讨定凡五万余选择精锐得万二千人分隶诸将境内遂安流移归业上章復丐宫祠未报间闻有旨废宣抚司及以言者罢去有感二首  其一",
        "author": "李纲",
        "content": "起废无因许退藏，报恩欲效短中长。\n固知吉甫无张仲，犹冀文侯知乐羊。\n破贼功名嗟寂寞，吞燕志气已凄凉。\n春鸿秋鷰空来往，昭氏成亏可两忘。",
        "dynasty": "宋",
        "collection_info": null
    },
    {
        "title": "余行次衡阳弹压曹成七万余人出湖南境移师衡山降步谅二万众既入长沙次日即遣师降王进三千人于湘乡县七星寨復破王俊三千余人于邵州其余羣盗以次讨定凡五万余选择精锐得万二千人分隶诸将境内遂安流移归业上章復丐宫祠未报间闻有旨废宣抚司及以言者罢去有感二首  其二",
        "author": "李纲",
        "content": "大将呼来若小儿，片言罢去復何疑。\n才如颇牧犹遭谮，功似韩彭未免危。\n往事几番萋菲织，孤忠惟赖圣明知。\n归欤久得山林趣，丹荔青蕉正是时。",
        "dynasty": "宋",
        "collection_info": null
    },
    {
        "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之  其一",
        "author": "李纲",
        "content": "车船新制得前规，鼓蹈双轮势似飞。\n创物从来因智者，世间何事不由机。",
        "dynasty": "宋",
        "collection_info": null
    },
    {
        "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之  其二",
        "author": "李纲",
        "content": "战舰初成阅水军，旌旗戈甲照湘滨。\n浑人未识舟师制，叹息工夫若鬼神。",
        "dynasty": "宋",
        "collection_info": null
    },
    {
        "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之  其三",
        "author": "李纲",
        "content": "长江巨浸虽天设，控制堤防本在人。\n暇日不为坚守计，临危何以扼通津。",
        "dynasty": "宋",
        "collection_info": null
    },
    {
        "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之  其四",
        "author": "李纲",
        "content": "曹瞒百万瞰江滨，谁遣孙郎会解纷。\n满眼旌旜风浪裏，景升方觉是鸡豚。",
        "dynasty": "宋",
        "collection_info": null
    },
    {
        "title": "长沙有长江重湖之险而无战舰水军余得唐嗣曹王皋遗制创造战舰数十艘上下三层挟以车轮鼓蹈而前駚于阵马募水军三千人日夕教习以二月十八日临清湘门按阅旌旗戈甲一新观者如堵成五绝句以志之  其五",
        "author": "李纲",
        "content": "刘裕当年西入关，楼船浮渭取长安。\n不施舻棹争先进，坐使秦人破胆看。",
        "dynasty": "宋",
        "collection_info": null
    },
    {
        "title": "初去长沙有感",
        "author": "李纲",
        "content": "恭承嘉惠半年余，千里宣风愧术疏。\n岂有恩威思将士，漫劳稚耋拥轮舆。\n鱼归江海身方适，鸟出樊笼意已舒。\n多谢吏民相眷恋，使君此去欲悬车。",
        "dynasty": "宋",
        "collection_info": null
    },
    {
        "title": "自长沙至醴陵田皆垦闢有筑室而居者",
        "author": "李纲",
        "content": "年来盗贼若冰销，襁负归民满四郊。\n烟雨一犁初破土，江村环堵且诛茅。\n疮痍不扰生新肉，燕雀无虞返旧巢。\n安集勤斯徒自叹，勿令虎兕更咆哮。",
        "dynasty": "宋",
        "collection_info": null
    },
    {
        "title": "春暮江南道中",
        "author": "李纲",
        "content": "江上风光烂不收，一年春物又将休。\n鸣鸠乳燕自相得，飞絮落花如许愁。\n目极关河天杳杳，身归闽粤兴悠悠。\n往来踏遍江南土，已约幽人老一丘。",
        "dynasty": "宋",
        "collection_info": null
    },
    {
        "title": "宿疏山戏成一绝",
        "author": "李纲",
        "content": "疏山缘熟岂无由，暂到人人识故侯。\n临别慇勤语禅子，秪来託宿不来游。",
        "dynasty": "宋",
        "collection_info": null
    },
    {
        "title": "道武夷冲佑观壁间读翁士特郎中留题追怀感怆二首  其一",
        "author": "李纲",
        "content": "昔年曾谒武夷君，先遣瑶山入梦魂。\n旧事追寻如电激，此身来往任云奔。\n羣峰缥缈凌空翠，一水萦纡带雨浑。\n愿向明时乞骸骨，诛茅深隐洞中门。",
        "dynasty": "宋",
        "collection_info": null
    },
    {
        "title": "道武夷冲佑观壁间读翁士特郎中留题追怀感怆二首  其二",
        "author": "李纲",
        "content": "昔年曾约武夷孙，仙赏心违莫共论。\n地下修文君已远，世间多难我犹存。\n题诗屋壁事如昨，洒涕烟霞声为吞。\n英爽故山应未冺，试凭楚些与招魂。",
        "dynasty": "宋",
        "collection_info": null
    },
    {
        "title": "自水口泛舟如长乐",
        "author": "李纲",
        "content": "行尽青山泛碧溪，湖平波穏画船移。\n春鸿秋燕岂人力，明月清风长我随。\n万事纠纷何日了，一生襟抱有谁知。\n落帆已到钓台侧，恰似南柯梦觉时。",
        "dynasty": "宋",
        "collection_info": null
    },
    {
        "title": "自天宁迁居城东报国寺",
        "author": "李纲",
        "content": "多病维摩祗一床，徙居又復借僧房。\n荷花欲吐乍舒药，荔子未丹先有香。\n皓月解寻朱户入，南风偏傍北窗凉。\n吾年半百行休矣，万事悠悠皆可忘。",
        "dynasty": "宋",
        "collection_info": null
    },
    {
        "title": "飓风二绝句  其一",
        "author": "李纲",
        "content": "自从岭海入闽中，乃始今朝识飓风。\n南极只愁天柱折，兰台休更论雌雄。",
        "dynasty": "宋",
        "collection_info": null
    },
    {
        "title": "飓风二绝句  其二",
        "author": "李纲",
        "content": "云气飘扬万马驰，占风先有土人知。\n飞沙拔木浑闲事，祗怕山园损荔枝。",
        "dynasty": "宋",
        "collection_info": null
    },
    {
        "title": "西轩小池荷花盛开与宾客酌酒其上以荷为杯引满径醉",
        "author": "李纲",
        "content": "池上荷花一夜开，呼宾小酌共徘徊。\n试将曲柄黄金杓，注此虚心碧玉杯。\n风露暗随香气入，云山尽向坐隅来。\n頽然径醉君知否，不醉须为造物咍。",
        "dynasty": "宋",
        "collection_info": null
    },
    {
        "title": "初食荔枝四绝句  其一",
        "author": "李纲",
        "content": "烟雨蒙蒙半暑时，轻红旋摘自提携。\n不知谁是善知识，断送归家食荔枝。",
        "dynasty": "宋",
        "collection_info": null
    },
    {
        "title": "初食荔枝四绝句  其二",
        "author": "李纲",
        "content": "平昔传闻十八娘，丰肌秀骨有余香。\n今朝亲到芳丛下，应许幽人餍饫尝。",
        "dynasty": "宋",
        "collection_info": null
    },
    {
        "title": "初食荔枝四绝句  其三",
        "author": "李纲",
        "content": "堆盘盛喜珠玑满，绕齿乍惊冰雪香。\n病酒相如正消渇，不妨时擘绛紬囊。",
        "dynasty": "宋",
        "collection_info": null
    },
    {
        "title": "初食荔枝四绝句  其四",
        "author": "李纲",
        "content": "南海何年贡荔枝，知音千古有杨妃。\n华清赐浴娇无力，一骑红尘初到时。",
        "dynasty": "宋",
        "collection_info": null
    },
    {
        "title": "咏怀十六韵",
        "author": "李纲",
        "content": "衰年万事懒，此志有谁知。\n偶尔出何意，泛然归不迟。\n休为鵩鸟赋，幸及荔枝时。\n水石日在眼，旌旜非所思。\n携琴傍松径，置酒俯莲池。\n粲粲水花凈，萧萧风叶披。\n忘言聊隐几，得趣剩围棋。\n天地惨将暮，风云徒尔为。\n物华去苒苒，草色自离离。\n密勿猿鹤侣，迢遥丘壑姿。\n亲朋有情话，图书皆吾师。\n扫室仅容膝，说诗真解颐。\n多惭鹓鹭羽，且咏鹡鸰诗。\n逸少誓独苦，孔君休乃宜。\n平生沧海约，岁晚鹿门期。\n喜近清秋节，那为宋玉悲。",
        "dynasty": "宋",
        "collection_info": null
    },
    {
        "title": "夜月独坐二绝句  其一",
        "author": "李纲",
        "content": "冰轮杳杳碾层空，独坐凄然秋色中。\n深院无人共清景，静闻金井落梧桐。",
        "dynasty": "宋",
        "collection_info": null
    },
    {
        "title": "夜月独坐二绝句  其二",
        "author": "李纲",
        "content": "广寒宫殿碧霄傍，散下霏霏风露香。\n斟酌姮娥怜我老，故窥书幌照人床。",
        "dynasty": "宋",
        "collection_info": null
    },
    {
        "title": "仲辅叔易招客同游黄蘖还以诗轴相示为赋二诗  其一",
        "author": "李纲",
        "content": "招提古黄蘖，环揖尽青山。\n我病未能往，子行真是闲。\n猿声翠屏外，虹影碧潭间。\n好句联珠璧，清新讵可攀。",
        "dynasty": "宋",
        "collection_info": null
    },
    {
        "title": "仲辅叔易招客同游黄蘖还以诗轴相示为赋二诗  其二",
        "author": "李纲",
        "content": "江外留禅老，佳名借此山。\n忘心宁恋着，寓意为幽闲。\n大士说法处，片云生坐间。\n他年筋骨健，相约更跻攀。",
        "dynasty": "宋",
        "collection_info": null
    },
    {
        "title": "诸季招客游东山置酒赋诗以病不果往次其韵",
        "author": "李纲",
        "content": "衰病年来百事阑，禅居环绕尽青山。\n登髙选胜从君乐，隐几忘言输我闲。\n一枕清风销永日，三杯浊酒发酡颜。\n雀罗可设从来事，东阁常开不是悭。",
        "dynasty": "宋",
        "collection_info": null
    },
    {
        "title": "送李似之舍人归连江旧隐二首  其一",
        "author": "李纲",
        "content": "羡君卜筑粤江滨，去作林间适意人。\n环揖溪山供胜赏，剩栽桃李占芳春。\n养生有主身长健，与物无心道转亲。\n一曲鑑湖归贺老，可能分半乞比邻。",
        "dynasty": "宋",
        "collection_info": null
    },
    {
        "title": "送李似之舍人归连江旧隐二首  其二",
        "author": "李纲",
        "content": "衰病修然寂寞滨，已将小隐约幽人。\n眠云啸月有余乐，问柳寻花无限春。\n争席樵渔真得计，会心鱼鸟自相亲。\n醉乡况有闲田地，应许东皋更卜邻。",
        "dynasty": "宋",
        "collection_info": null
    },
    {
        "title": "知宗端礼太尉出示曾信斯展钵之作奉次元韵",
        "author": "李纲",
        "content": "忘情鼎食岂无因，应悟从来梦幻身。\n自愧毗耶多病客，阻陪蒲塞浄缘人。\n心源莹澈了空法，舌本圆通透味尘。\n信厚振振流泽远，嶷然一角见天麟。",
        "dynasty": "宋",
        "collection_info": null
    },
    {
        "title": "题唐氏所藏崔白画雪中山水",
        "author": "李纲",
        "content": "我昔曾为阳羡游，正值雪花大如掌。\n开门恍讶天地白，云涌羣山入书幌。\n铜官远并玉峰寒，罨画暗流冰片响。\n千岩万壑争出奇，应接髙低迷俯仰。\n十年不到浙江西，寤寐胜游劳梦想。\n大梁崔白岂善幻，断取山川移异壌。\n当时眼界无尽观，都在一幅生绡上。\n南方炎热瘴疠地，使我翛然毛骨爽。\n天光惨淡阴气凝，片片飞花来苍莽。\n毫端造化成六出，不比余工得其髣。\n连峰合沓波涛翻，负雪崔嵬几千丈。\n谷幽草木枝榦老，岩曲楼台檐角敞。\n溪头水落正石出，暮霭沉舟暗鱼网。\n山墙野壁茅屋深，风扬青帘如五两。\n买鱼酌酒者谁子，应有幽人坐同飨。\n平生爱雪喜山水，对此乍觉神情怳。\n明窗静看久愈妍，似倩麻姑为爬痒。\n一时名手真绝艺，妙处工夫谁与赏。\n生前裘马颇萧条，身后丹青空倜傥。\n惠崇声价亦相先，滕薛未知当孰长。\n我家梁溪富溪山，雪裏寒光含万象。\n每同子猷乘小艇，不数王恭披素氅。\n故山猿鹤会相思，感物兴怀增勇往。\n时平事定归去来，安得飞翰出尘鞅。",
        "dynasty": "宋",
        "collection_info": null
    },
    {
        "title": "题崔白画江天雪景",
        "author": "李纲",
        "content": "朔风飞花落暮滩，潇然幽致满江干。\n天边白鹭轻轻下，风裏黄芦索索干。\n水淡沙平鸂鶒侣，云深烟瞑鹡鸰寒。\n江南岁晚多风景，崔氏齐驱入笔端。",
        "dynasty": "宋",
        "collection_info": null
    },
    {
        "title": "春晓闻众禽声有感",
        "author": "李纲",
        "content": "春山苍莽天欲明，枕上静听春禽鸣。\n雏莺初啭正调舌，姹娅乍闻三两声。\n不如归去意良切，脱却泼袴何由行。\n愁人最是断消息，姑恶更觉声娇狞。\n布谷催耕雨纔足，鹁鸠唤妇远将晴。\n其余不復识名字，雅音幽韵如簧笙。\n天公怜我太寂寞，故遣尤物怡吾情。\n鸾歌凤舞未可见，候虫时鸟聊嘤嘤。\n我生半世困漂泊，巧言谗谤饱所经。\n杜门却扫与世绝，欲窒两牖忘雷霆。\n尔声虽好太饶舌，逼耳颇似虚弦惊。\n就中提壶可人意，劝我沽酒花间倾。\n心怀百忧只欲睡，更愿常醉不用醒。\n落花芳草正可藉，玉山自倒知谁令。\n乌啼鹊噪错昏昼，燕雀啾唧环檐楹。\n从教一一恣嘲弄，吾方深入无何庭。",
        "dynasty": "宋",
        "collection_info": null
    },
    {
        "title": "初见牡丹与诸季申伯小酌",
        "author": "李纲",
        "content": "牡丹家中州，尤者西邑洛。\n姚黄妃魏紫，余品皆落寞。\n南方瘴疠地，寒暑互参错。\n浪蘂与浮花，未春先已作。\n安能萃和气，孕此木芍药。\n今朝眼忽开，数朵到书阁。\n郁然兰蕙芬，烂若云霞烁。\n虽非千叶繁，香色亦不恶。\n花王苗裔远，气格尚宏廓。\n羣芳类凡禽，累百惭一鹗。\n把酒共对之，寄意良匪薄。\n无辞倒金樽，坐使花空落。",
        "dynasty": "宋",
        "collection_info": null
    },
    {
        "title": "小亭中作荼醾架遂试新花与客对饮",
        "author": "李纲",
        "content": "旋装新架对庭除，多谢春工与点酥。\n云叶扶疏成翠幄，玉花浮动满龙须。\n招邀蜂蝶来书幌，燕集宾朋共酒壶。\n荫酿欲教香入骨，醉中芳馥任歌呼。",
        "dynasty": "宋",
        "collection_info": null
    },
    {
        "title": "与叔易弈不胜赋着色山水诗一首",
        "author": "李纲",
        "content": "将军思训久为土，龙眠道人亦已亡。\n谁将丹青写山水，入我宴坐虚明窗。\n峰峦迴复吐云气，林木窈窕笼烟光。\n丹枫半落天雨霜，渔舟招招静鸣榔。\n野桥岩寺递隐见，浦花汀草何微茫。\n江边落日尚返照，山头正作金色黄。\n萦青缭白有余态，却笑水墨无文章。\n画工画意不画物，咫尺应须千里长。\n具区约略贯苕霅，赤岸髣髴通潇湘。\n安得僊翁一叶艇，使我超忽穷江乡。",
        "dynasty": "宋",
        "collection_info": null
    },
    {
        "title": "有诏举贤良方正作诗勉钱申伯使继世科",
        "author": "李纲",
        "content": "中兴天子开贤科，笼络英俊归网罗。\n此科久废习者少，应诏正恐人未多。\n君家三世五制举，名与嵩华争嵯峨。\n玉堂金马皆故物，髙文大策垂不磨。\n今君落笔妙天下，该洽辩愽如悬河。\n胡不进卷对廷策，清芬远绍扬其波。\n勒兵小试见家法，坐却勍敌挥雕戈。\n君如有意作大将，我愿荐信同萧何。\n功名晚达未为老，志气方壮靡有他。\n勉哉努力为门户，慎勿自弃成蹉跎。",
        "dynasty": "宋",
        "collection_info": null
    },
    {
        "title": "申伯见和拙句且示七言律诗两章有未肯承当制科之意次韵报之  其一",
        "author": "李纲",
        "content": "才性如君岂易窥，断碑摸索已无遗。\n百家小说都成诵，一藏魔言总记持。\n东里多知工润色，西施虽病善颦眉。\n制科便与承当取，正是逢场作戏时。",
        "dynasty": "宋",
        "collection_info": null
    },
    {
        "title": "申伯见和拙句且示七言律诗两章有未肯承当制科之意次韵报之  其二",
        "author": "李纲",
        "content": "圣朝制举萃髙门，文采风流日益新。\n功德在民尤表表，子孙宜尔又诜诜。\n策名当学富彦国，避世休同梅子真。\n响答诗筒逼皇祖，谠言惊世更何人。",
        "dynasty": "宋",
        "collection_info": null
    },
    {
        "title": "申伯和篇举叔易自代叔诗復推申伯要之二子皆当由此科取重名于世恨吾资妄髙不得偕二子鸣跃其间復次前韵以兼勉之",
        "author": "李纲",
        "content": "古来豪杰收殊科，眇然鸾凤亦可罗。\n汉唐选举最为盛，我宋得士良已多。\n危言切论动天壤，陆离剑佩冠巍峨。\n至今凛凛有生气，岂与草木同销磨。\n自从罢举乐软美，驯致黠虏窥关河。\n翠华两宫狩沙漠，迭鼓万里翻鲸波。\n睿明感愤復旧制，欲起士气宁兵戈。\n多材好学如二子，辞此其奈制举何。\n青钱万选当万中，善射不復言公他。\n勉将忠谠助休运，嗟我老矣真蹉跎。",
        "dynasty": "宋",
        "collection_info": null
    },
    {
        "title": "申伯叔易再和诗将有从吾言之意而仲辅作诗梗之以故未果復次前韵既助其决且戒勿与仲辅谋也",
        "author": "李纲",
        "content": "嗟予于世诚左科，屏居门可设雀罗。\n弟昆相从有良友，静中所得亦復多。\n微言造理极壸奥，髙论盖世惊嶫峨。\n含章怀美待时发，资质已妙犹镌磨。\n明廷策士復古制，使我意气如奔河。\n作诗劝自此途进，往驾巨舸凌长波。\n成功相期一战霸，大敌禠魄皆投戈。\n篇章酬復未勇往，谦退将若斯文何。\n定从当以一语决，幸勿傍顾而言他。\n要须勿与少游议，政恐此志成蹉跎。",
        "dynasty": "宋",
        "collection_info": null
    },
    {
        "title": "诗三往復而二子之意犹未决吾知之矣復次前韵以闢之",
        "author": "李纲",
        "content": "僊家佛氏各有科，所举净土与大罗。\n痴人妄想到其处，坚守丹鼎翻贝多。\n胸中有此一念故，积虑便作层冰峨。\n超然了达无阂者，应物不磷谁忧磨。\n叔兮爱仙事炉竈，拟骖鸾鹤翔云河。\n钱子贪佛为藏转，欲以一月分千波。\n乃将世故与陈说，坐使谈笑寻干戈。\n愿君舍远聊自近，济世不曰如之何。\n我方衰病卧江海，骇俗颇似哀骀他。\n骅骝见鞭行甚速，期子自策勿蹉跎。",
        "dynasty": "宋",
        "collection_info": null
    },
    {
        "title": "端礼知宗宠示水石六轴戏作此诗归之",
        "author": "李纲",
        "content": "闽溪盘屈七百里，贑水湍泻十八滩。\n何人作此极变态，使我当暑毛骨寒。\n小山屹立奔猛裏，飞浪汹动巉岩间。\n喧豗似有雷霆响，回薄乍疑霜雪翻。\n枯槎石上尽坚瘦，苍波喷浸尺度悭。\n画工不復画舟檝，意谓绝险无敢干。\n岂知操舟若神者，出没涛濑心甚闲。\n崎岖世路更巇恶，返视此画平而安。",
        "dynasty": "宋",
        "collection_info": null
    },
    {
        "title": "千叶碧桃二绝句  其一",
        "author": "李纲",
        "content": "春光欲暮碧桃开，烟露相和染玉腮。\n仙苑何人移得种，风光疑自茂陵来。",
        "dynasty": "宋",
        "collection_info": null
    },
    {
        "title": "千叶碧桃二绝句  其二",
        "author": "李纲",
        "content": "每恨桃花抵死红，年年秾艷笑春风。\n谁知零落臙脂后，浅碧微开烟雨中。",
        "dynasty": "宋",
        "collection_info": null
    },
    {
        "title": "许崧老赋三友篇以遗东林珪禅师余尝次韵和之未几余被命宣抚荆广崧老復以诗来曾未一岁间闻吴元中薨于柳崧老东归薨于虔余方罢帅事屏居长乐珪禅师自江西见过阅箧中得崧老二诗相与读之怆然因復追和其韵 次孙字韵古风",
        "author": "李纲",
        "content": "胡尘暗神州，宝玦悲王孙。\n六龙转淮海，荆棘生中原。\n时危赖耆俊，引手开雾昏。\n廓清天宇间，復见咸池暾。\n跨海斩长鲸，驱石驾鼍鼋。\n悼心失良策，至今声尚吞。\n二公直以方，象在六二坤。\n英英鸾鹄姿，超然脱笼樊。\n才雄一世表，学贯万象根。\n皇天不憗遗，三友独我存。\n去岁适湖湘，戈甲照旗旛。\n龙城得吴书，心契久益敦。\n襄陵寓营道，诗句来清温。\n回头失良友，谁能诘其源。\n我老卧江海，病鹤栖荒园。\n娱心岭白云，濯足溪流浑。\n幽人幸见过，握手得晤言。\n从来心地法，半偈已觉繁。\n愿磨习气垢，坐觌出世尊。\n喟彼泉下人，何由復轩轩。",
        "dynasty": "宋",
        "collection_info": null
    },
    {
        "title": "许崧老赋三友篇以遗东林珪禅师余尝次韵和之未几余被命宣抚荆广崧老復以诗来曾未一岁间闻吴元中薨于柳崧老东归薨于虔余方罢帅事屏居长乐珪禅师自江西见过阅箧中得崧老二诗相与读之怆然因復追和其韵 次羣字韵长句",
        "author": "李纲",
        "content": "转头良友死生分，独鹤如何不念羣。\n慨想平生空洒涕，追吟佳句只看云。\n隻鸡墓隧违徐志，羣盗潢池尚楚氛。\n赖有幽人慰岑寂，此方教体在音闻。",
        "dynasty": "宋",
        "collection_info": null
    },
    {
        "title": "绝句奉约珪禅师相过同食荔枝  其一",
        "author": "李纲",
        "content": "荔子新来已着花，千林行见烂朝霞。\n幽人莫恋雪峰境，拄杖穿云过我家。",
        "dynasty": "宋",
        "collection_info": null
    },
    {
        "title": "绝句奉约珪禅师相过同食荔枝  其二",
        "author": "李纲",
        "content": "荔子丹兮满翠岚，能将法味发芳甘。\n舌根幸有圆通在，何惜南来与徧参。",
        "dynasty": "宋",
        "collection_info": null
    },
    {
        "title": "刘仲髙提刑见示喜雨佳作次韵和之奉呈全真安抚资政",
        "author": "李纲",
        "content": "精祷龙渊默感通，寸诚端可格苍穹。\n驱除旱暵千峰翠，洒濯焦枯百谷丰。\n可喜盍亲尊酒渌，成霖未放海云红。\n清凉更觉山川胜，闭户空惭学寓公。",
        "dynasty": "宋",
        "collection_info": null
    },
    {
        "title": "七月六日通夕大雨阖境告足丰年之庆枕上用前韵再赋两篇呈全真诸公  其一",
        "author": "李纲",
        "content": "绛阙清都一念通，沛然甘泽泻层穹。\n天心会与人心合，国事尤须岁事丰。\n秋水陡添江上碧，朝阳却照栋间红。\n精诚自可驱雷雨，安用区区致八公。",
        "dynasty": "宋",
        "collection_info": null
    },
    {
        "title": "七月六日通夕大雨阖境告足丰年之庆枕上用前韵再赋两篇呈全真诸公  其二",
        "author": "李纲",
        "content": "千里沟塍派脉通，挽回乐岁赖髙穹。\n风雷借助不劳力，粳稻有期成屡丰。\n枕上醉魂清梦想，枝头嘉果湿犹红。\n旅居又喜逢穰熟，地主端疑是郑公。",
        "dynasty": "宋",
        "collection_info": null
    },
    {
        "title": "奉寄李泰发端明",
        "author": "李纲",
        "content": "一别东吴不记年，饱经忧患各林泉。\n知公置酒常髙会，顾我杜门惟熟眠。\n无分去为汤饼客，有缘来作荔枝仙。\n越溪闽岭无多地，步月看云只黯然。",
        "dynasty": "宋",
        "collection_info": null
    },
    {
        "title": "汪廷俊见示喜雨和篇次韵答之二首  其一",
        "author": "李纲",
        "content": "一气潜升处处通，诚心初不间窿穹。\n乍欣草木回枯槁，更喜粢盛备洁丰。\n宿雾游云朝尚合，断霞残照晚偏红。\n阳舒阴惨无遐迩，造物从来任至公。",
        "dynasty": "宋",
        "collection_info": null
    },
    {
        "title": "汪廷俊见示喜雨和篇次韵答之二首  其二",
        "author": "李纲",
        "content": "悯旱遥将精意通，秋霖霶霈仰旻穹。\n山川增焕家家好，黍稷方华物物丰。\n得句自应髭变白，举觞何惜颊潮红。\n他时倘会风云便，肯倒长瓢学卫公。",
        "dynasty": "宋",
        "collection_info": null
    },
    {
        "title": "题刘仲髙提刑所藏文与可墨竹",
        "author": "李纲",
        "content": "萧郎画竹称逼真，与可所作尤绝伦。\n不将丹青借粉饰，直把宝墨传精神。\n渭川万箇在胸次，援毫戏扫如烟云。\n眼前先见欲画者，兔起鹘落气益振。\n稚枯偃仰尽变态，笔力斡转风霆春。\n平生知作几千幅，得心应手老斵轮。\n当时谁是识画者，谪仙东坡盖其人。\n老坡亦善作此画，意虽已到法未亲。\n是中妙处不传授，但得木石枯鳞皴。\n自从兵火丧乱后，锦囊玉轴随埃尘。\n公于何处得此本，四枝墨色犹鲜新。\n风梢雨叶间浓淡，纷披屈折节脉匀。\n置之座右涤炎暑，飒飒更觉秋声闻。\n子猷会见定绝倒，安用日事栽培勤。\n只今与可骨已朽，妙蹟散落此幸存。\n愿公秘惜勿轻示，更筑小堂名墨君。",
        "dynasty": "宋",
        "collection_info": null
    },
    {
        "title": "诸公復以喜雨诗来勉强再赋一篇见鄙意",
        "author": "李纲",
        "content": "圣君忧国物情通，良牧精祈动上穹。\n塞比干戈虽未定，江南禾稼自多丰。\n阿香推毂惊雷远，玉女投壶笑电红。\n幽赞中兴万灵集，愿将人绩属羣公。",
        "dynasty": "宋",
        "collection_info": null
    },
    {
        "title": "诸季邀德久申伯同游鼓山灵源洞仆以病不果往赋诗见意",
        "author": "李纲",
        "content": "灵源韫秀异，杰出闽粤间。\n神功谢镌凿，妙境森回环。\n曲磴下窈窕，髙岩上孱颜。\n松萝互荫翳，正暑生清寒。\n路转人寂寂，泉飞涧潺潺。\n乘髙望云海，天末波涛翻。\n伟哉宇宙中，有此气象寛。\n诸子雅好游，蜡屐履山樊。\n佳客来自远，復共一日欢。\n而我抱衰疾，屏居方杜关。\n岂不乐山水，宴坐心不阑。\n神游八极表，目寓无髦蛮。\n块视众岳小，杯看五湖悭。\n矧兹几案物，安用劳跻攀。\n登临务得隽，无乃见一斑。\n作诗调诸子，醉语不可删。\n秋风动林壑，冻雨洗尘寰。\n新凉至万里，浓翠浮千山。\n白云出何心，飞鸟倦自还。\n兴尽盍遄返，胜游宜勿殚。",
        "dynasty": "宋",
        "collection_info": null
    },
    {
        "title": "读庄子六绝句  其一",
        "author": "李纲",
        "content": "漆园仙吏已宾霄，浩荡奇言久寂寥。\n鹏鷃何须迭相笑，斯游安往不逍遥。",
        "dynasty": "宋",
        "collection_info": null
    },
    {
        "title": "读庄子六绝句  其二",
        "author": "李纲",
        "content": "世间物论最难齐，有万初从一气吹。\n若会此心平等法，天渊元自绝髙卑。",
        "dynasty": "宋",
        "collection_info": null
    },
    {
        "title": "读庄子六绝句  其三",
        "author": "李纲",
        "content": "养生有主卫生经，神守全时岂废形。\n游刃有余刀不挫，解牛须是学庖丁。",
        "dynasty": "宋",
        "collection_info": null
    },
    {
        "title": "读庄子六绝句  其四",
        "author": "李纲",
        "content": "濠上观鱼适意时，从容鱼乐独心知。\n何须更问鱼非我，能见鱼游復是谁。",
        "dynasty": "宋",
        "collection_info": null
    },
    {
        "title": "读庄子六绝句  其五",
        "author": "李纲",
        "content": "宁作泥涂曳尾龟，难堪刍豢庙中牺。\n从来一臂重天下，肯以此身轻用为。",
        "dynasty": "宋",
        "collection_info": null
    },
    {
        "title": "读庄子六绝句  其六",
        "author": "李纲",
        "content": "诋欺儒墨每云云，刍狗诗书迹已陈。\n泯绝是非归道妙，扫除糠粃见天真。",
        "dynasty": "宋",
        "collection_info": null
    },
    {
        "title": "送刘仲髙提刑受代赴行朝",
        "author": "李纲",
        "content": "绣衣将命七闽中，揽辔褰帏迈古风。\n怀抱坦然推厚德，平反多处剩阴功。\n却持汉节朝天陛，未许瓯民借寇公。\n簪笔行趋青琐闼，携家去指水晶宫。\n风吹烟浪莼鲈熟，日照霜林橘柚红。\n若到东吴见知旧，为言多病一衰翁。",
        "dynasty": "宋",
        "collection_info": null
    },
    {
        "title": "送邹德久还大柘旧隐三十韵",
        "author": "李纲",
        "content": "抱病卧云海，杜关谁与游。\n邹子惠过我，命驾无停辀。\n但思一会面，不愿万户侯。\n故人相许心，拔俗今焉俦。\n触热涉长道，始识瓯闽州。\n叩门泉石边，僮仆惊髭虬。\n怪我齿髪衰，志气非昔侔。\n岂知数年来，患难如戈矛。\n收悲且欢欣，身健余何求。\n情话豁怀抱，髙辞绍轲丘。\n远寻云间寺，屡泛江上舟。\n同擘荔枝红，坐见菊花秋。\n告我欲遄返，归袖风飕飕。\n投老不禁别，聊兹小淹留。\n置酒古道场，大白相献酬。\n短日忽西匿，轻云霭而浮。\n露下松桂枝，月转西南楼。\n慇勤渭城唱，达旦增离愁。\n念子韫器业，学慱仕未优。\n至宝委路傍，谁能辨琳球。\n世事方多难，英俊宜旁搜。\n何人有髙识，荐此穷马周。\n丈夫重气槩，出处非身谋。\n岿然栋梁材，回首须万牛。\n玄豹且深隐，騄骥将见收。\n嗟我蒲柳姿，雅称山林幽。\n平生七不堪，岂独三宜休。\n国恩竟未报，负此终身羞。\n行矣勉着鞭，俟时摅壮猷。\n他年钟鼎勋，在子吾何忧。",
        "dynasty": "宋",
        "collection_info": null
    },
    {
        "title": "送张柔直赴岳州",
        "author": "李纲",
        "content": "荆楚通南国，巴陵据上游。\n江湖作襟带，民物会车舟。\n丧乱经多难，荒凉但一丘。\n髙临洞庭野，无復岳阳楼。\n帝念苏疲俗，恩颁起故侯。\n光华剖符竹，辑睦拥貔貅。\n鲁肃规模在，陶公政绩优。\n远师前哲训，力赞中兴谋。\n羣盗何难縳，侵疆傥可收。\n往分千里寄，为解九重忧。\n我已甘衰病，君方茂壮猷。\n三年共幽讨，此日动离愁。\n世事经纶急，渊衷寤寐求。\n着鞭先祖逖，悟主继千秋。\n阃外资奇画，樽前失胜流。\n潇湘有回鴈，莫遣信沉浮。",
        "dynasty": "宋",
        "collection_info": null
    },
    {
        "title": "庭中酴醾盛开二甥以诗来戏和其韵",
        "author": "李纲",
        "content": "栽培初不弃葑菲，桃李无言下自蹊。\n试营小圃供幽奇，野趣独与闲相宜。\n迩来落叶子满枝，新花璨发归酴醾。\n蒙蒙烟雨湿冰姿，汤泉乍洗温柔肌。\n玉人胡为在轩墀，态浓意远芬兰芝。\n月华万里来清辉，照耀光彩通屏帷。\n青云宛转蟠素螭，髙架上与飞甍齐。\n客来花下同围棋，对花不怕输吟诗。\n帝乡富贵未可几，渊明之语真良规。\n一杯相属慎勿辞，我方餔糟啜其醨。\n醉中不省今何时，胸次洞达元无疵。\n山林正好相娱嬉，朝廷渐有中兴期。\n羲和鞭日不肯迟，海水清浅蓬莱池。\n飞花雪落白玉巵，起舞鹤氅风前披。",
        "dynasty": "宋",
        "collection_info": null
    },
    {
        "title": "张甥赋碧桃次其韵",
        "author": "李纲",
        "content": "未许浓华独占春，故将浅碧斗清新。\n冰肌绰约疑姑射，玉质丰容似太真。\n不与天香缘底事，秪应国色已无伦。\n慇勤池上亲培植，从此芬芳冠七闽。",
        "dynasty": "宋",
        "collection_info": null
    },
    {
        "title": "送钱申伯如邵武",
        "author": "李纲",
        "content": "钱郎与世苦不谐，胸次徒抱经纶才。\n行年五十犹未试，蟠蛰虽久愆风雷。\n扫除习气趣空寂，华藏重重恣游历。\n世间幻妄此道真，未必亨通胜穷阨。\n我方卧病南海滨，喜君襟抱时相亲。\n胡为乘兴有所适，使我怅望归飞云。\n兵戈格鬬何时息，田园将芜归未得。\n同是天涯流落人，此心炯炯君应识。\n闽山六月丹荔枝，火齐堆盘侑一巵。\n愿言及此復过我，岁晚勿负沧海期。\n醉乡我已成真隐，君亦逃禅学苏晋。\n乐天不醉即谈禅，此外悠悠真须忍。",
        "dynasty": "宋",
        "collection_info": null
    },
    {
        "title": "小圃初成秦楚材直阁有诗因次其韵二首  其一",
        "author": "李纲",
        "content": "僧坊暂寓白云边，古木荒溪湿暝烟。\n试葺池台学愚谷，不妨风物似斜川。\n邀宾深愧裴公野，瀹茗空怀陆子泉。\n尘世悠悠尽虚幻，且将身健鬬尊前。",
        "dynasty": "宋",
        "collection_info": null
    },
    {
        "title": "小圃初成秦楚材直阁有诗因次其韵二首  其二",
        "author": "李纲",
        "content": "屏迹山林得放怀，槛花栏药手亲栽。\n会心鱼鸟自相近，乘兴朋游时自来。\n半世干忙嗟白髪，四方多难使心哀。\n岩隈水曲翛然处，老木轮囷愧不才。",
        "dynasty": "宋",
        "collection_info": null
    },
    {
        "title": "茅斋成干元珪老以拄杖旄牛拂见遗成二绝句以报之  其一",
        "author": "李纲",
        "content": "横挑世界鸿毛举，平打虚空冰片消。\n今日拈来居士手，穿云渡水且逍遥。",
        "dynasty": "宋",
        "collection_info": null
    },
    {
        "title": "茅斋成干元珪老以拄杖旄牛拂见遗成二绝句以报之  其二",
        "author": "李纲",
        "content": "不取非亷取不贪，玉装麈尾谩毵毵。\n年来居士无言说，立起从教作么参。",
        "dynasty": "宋",
        "collection_info": null
    },
    {
        "title": "次韵李似宗见示小圃之作二首  其一",
        "author": "李纲",
        "content": "山林自与性相宜，卜筑何须物物奇。\n旋剪荆榛开小径，自移松菊趁佳时。\n云生北岭难持寄，月出东山有所思。\n岁晚庞翁更多病，携家真赴鹿门期。",
        "dynasty": "宋",
        "collection_info": null
    },
    {
        "title": "次韵李似宗见示小圃之作二首  其二",
        "author": "李纲",
        "content": "竹影桐阴夏日长，水花晚色浄林塘。\n招邀风月成三友，邂逅宾朋共一觞。\n闲把琴书聊自乐，静看蜂蝶为谁忙。\n年来百念皆灰冷，愿学螺川云水乡。",
        "dynasty": "宋",
        "collection_info": null
    },
    {
        "title": "十二咏 双莲阁",
        "author": "李纲",
        "content": "并蔕芙蓉出绿波，靓粧鸾鑑照双娥。\n风清月晓微开处，无那幽人独见何。",
        "dynasty": "宋",
        "collection_info": null
    },
    {
        "title": "十二咏 梦室",
        "author": "李纲",
        "content": "谁把人间比梦间，本来梦觉两閒閒。\n清风一枕北窗下，游徧江南多少山。",
        "dynasty": "宋",
        "collection_info": null
    },
    {
        "title": "十二咏 药圃",
        "author": "李纲",
        "content": "病翁饵药欲扶衰，自斸霜根种种移。\n端为出山成小草，白云深处飬青芝。",
        "dynasty": "宋",
        "collection_info": null
    },
    {
        "title": "十二咏 橘亭",
        "author": "李纲",
        "content": "雪避繁华叶胜云，野亭秋后露苞新。\n橘中不减啇山乐，留与昂藏四老人。",
        "dynasty": "宋",
        "collection_info": null
    },
    {
        "title": "十二咏 竹亭",
        "author": "李纲",
        "content": "槛外新篁玉笋抽，和烟滴露碧先浮。\n此君一日难相舍，疑我前身是子猷。",
        "dynasty": "宋",
        "collection_info": null
    },
    {
        "title": "十二咏 荔枝亭",
        "author": "李纲",
        "content": "平生最赏荔枝名，手植芳根傍草亭。\n嘉木亦知人意重，着花不待一周星。",
        "dynasty": "宋",
        "collection_info": null
    },
    {
        "title": "十二咏 桂亭",
        "author": "李纲",
        "content": "团团双桂拂茅斋，虚幌疏櫺尽日开。\n会待秋髙风露下，清香飘泛月中来。",
        "dynasty": "宋",
        "collection_info": null
    },
    {
        "title": "十二咏 兰室",
        "author": "李纲",
        "content": "尽道幽兰是国香，沐汤纫佩慕芬芳。\n何如邂逅同心士，一吐胸中气味长。",
        "dynasty": "宋",
        "collection_info": null
    },
    {
        "title": "十二咏 花坞",
        "author": "李纲",
        "content": "收拾羣英赖化工，嫣然红紫自成丛。\n四时不绝芳菲意，谁谓春归阆苑中。",
        "dynasty": "宋",
        "collection_info": null
    },
    {
        "title": "十二咏 圭沼",
        "author": "李纲",
        "content": "旋凿幽池象玉圭，莲开红素两相辉。\n年来居士心离垢，天女从教试染衣。",
        "dynasty": "宋",
        "collection_info": null
    },
    {
        "title": "十二咏 磬塘",
        "author": "李纲",
        "content": "乔木森森借绿阴，曲塘波影漾疏林。\n龟鱼不用愁清浅，藻荇菰蒲隐映深。",
        "dynasty": "宋",
        "collection_info": null
    },
    {
        "title": "十二咏 菖蒲涧",
        "author": "李纲",
        "content": "寸根九节结孤芳，青剑凌波日日长。\n幸有仙方辨真赝，医师休更进菖阳。",
        "dynasty": "宋",
        "collection_info": null
    },
    {
        "title": "吕元直得书天台郭外治园林作退老堂求诗为赋两章  其一",
        "author": "李纲",
        "content": "猎得飞熊自渭滨，钓璜赐履定前身。\n功髙浴日千山晓，力拒回天万国春。\n暂辍岩廊调鼎手，来为林壑采芝人。\n片帆云海无多地，叹息何缘厕末宾。",
        "dynasty": "宋",
        "collection_info": null
    },
    {
        "title": "吕元直得书天台郭外治园林作退老堂求诗为赋两章  其二",
        "author": "李纲",
        "content": "周遭迭嶂俯清流，卜筑园林事事幽。\n春日莺花随衮绣，秋来松菊照林丘。\n谢公终为苍生起，裴相聊成绿野谋。\n圣主思贤方仄席，未应长伴赤松游。",
        "dynasty": "宋",
        "collection_info": null
    },
    {
        "title": "送张子固大资政赴召命二首  其一",
        "author": "李纲",
        "content": "海邦临抚忽频年，恺悌宜民德化宣。\n久恋阙庭心自往，乍归帷幄席应前。\n盐梅好去陪三事，风月还须记九仙。\n圣主从容问幽仄，为陈衰病老林泉。",
        "dynasty": "宋",
        "collection_info": null
    },
    {
        "title": "送张子固大资政赴召命二首  其二",
        "author": "李纲",
        "content": "屏迹山林养病身，数迂旌旆访幽人。\n追酬雅韵篇章富，共醉芳醪意气亲。\n顾我老为沧海客，羡公去作紫霄宾。\n经纶蚤动中兴业，亦欲归居浙水滨。",
        "dynasty": "宋",
        "collection_info": null
    },
    {
        "title": "送秦楚材还永嘉",
        "author": "李纲",
        "content": "海上从容慰所思，相逢已恨十年迟。\n未登台省陪羣彦，且向江湖把一麾。\n顾我留为鸥鸟伴，羡君归赴鹡鸰期。\n樽前听彻阳关唱，明月依然照别离。",
        "dynasty": "宋",
        "collection_info": null
    },
    {
        "title": "陈国佐左司寄示天台山图以绝句两章报之  其一",
        "author": "李纲",
        "content": "往年曾读兴公赋，颇爱天台擅美名。\n数幅生绡传貌得，恍如陆地到蓬瀛。",
        "dynasty": "宋",
        "collection_info": null
    },
    {
        "title": "陈国佐左司寄示天台山图以绝句两章报之  其二",
        "author": "李纲",
        "content": "应真飞锡游行处，峭壁危峰跨石桥。\n便欲远寻方广寺，却疑图上有嘉招。",
        "dynasty": "宋",
        "collection_info": null
    },
    {
        "title": "丹霞本老见示拂子并颂次韵",
        "author": "李纲",
        "content": "钝根不会世间机，且作东山老住持。\n有箇旄牛闲拂子，用时由我不由伊。",
        "dynasty": "宋",
        "collection_info": null
    },
    {
        "title": "赠罗伟政奉议",
        "author": "李纲",
        "content": "契阔踰年若泛萍，一樽还此共江城。\n兰舟桂楫肯相访，南浦西山无限情。\n顾我已甘华髪老，羡君犹戏綵衣轻。\n秋堂夜饮他年话，莫忘棋声杂雨声。",
        "dynasty": "宋",
        "collection_info": null
    },
    {
        "title": "次韵李西美舍人见寄二首  其一",
        "author": "李纲",
        "content": "虏骑长驱犯帝闉，滥陪国论敢谋身。\n十年不得关河信，四海犹飞战伐尘。\n驾驭英雄归睿主，扶持宗社赖元臣。\n自惭老病无长策，徒奉藩条牧细民。",
        "dynasty": "宋",
        "collection_info": null
    },
    {
        "title": "次韵李西美舍人见寄二首  其二",
        "author": "李纲",
        "content": "几年离索渴微言，敢意髙车过我门。\n暂解轩中徐孺榻，谩开坐上孔融樽。\n羡君感慨犹能饮，顾我衰迟已抱孙。\n杞梓楩楠委崖谷，上章端欲叩天阍。",
        "dynasty": "宋",
        "collection_info": null
    },
    {
        "title": "次韵林茂南参谋观阅水战之作",
        "author": "李纲",
        "content": "习战楼船章水滨，机轮运转若无人。\n旌麾耀日惊飞鹭，金鼓翻波跃锦鳞。\n四坐纵观聊举白，一阳潜动欲回春。\n羽书正报淮淝捷，想见胪传设九宾。",
        "dynasty": "宋",
        "collection_info": null
    },
    {
        "title": "南昌楼秋望",
        "author": "李纲",
        "content": "兵火凋残今几秋，江山依旧绕层楼。\n飞云卷雨不穷态，明月清风无限愁。\n老子平生兴不浅，昔人何在水空流。\n落霞孤鹜齐飞处，望断楚天天尽头。",
        "dynasty": "宋",
        "collection_info": null
    },
    {
        "title": "冬至日雪二首  其一",
        "author": "李纲",
        "content": "银河谁挽落层空，散作琼蕤六出同。\n和气已随阳气至，人心自与帝心通。\n鲁台不用书云物，楚俗由来验岁功。\n多幸丰年又相继，从今卧治听衰翁。",
        "dynasty": "宋",
        "collection_info": null
    },
    {
        "title": "冬至日雪二首  其二",
        "author": "李纲",
        "content": "端木飞花片片匀，天风不动玉成尘。\n葭灰有意迎新律，梅蘂多情漏早春。\n更觉西山饶爽气，不妨东阁会嘉宾。\n十年不见浑如梦，休怪儿童笑语频。",
        "dynasty": "宋",
        "collection_info": null
    },
    {
        "title": "再和赵正之都运观水战三首  其一",
        "author": "李纲",
        "content": "戈船列阵楚江滨，世事何尝不在人。\n鹢首衝风开雪浪，甲光向日动金鳞。\n烟霄易觉壶中晚，谈笑潜回席上春。\n更辱佳篇与褒饰，主人深有愧西宾。",
        "dynasty": "宋",
        "collection_info": null
    },
    {
        "title": "再和赵正之都运观水战三首  其二",
        "author": "李纲",
        "content": "使节来从河水滨，天心图旧慰斯人。\n肃将宸指蠲民瘼，力挽恩波活辙鳞。\n北伐正须猷克壮，中兴方与物为春。\n外台岂久留英躅，伫见观光利用宾。",
        "dynasty": "宋",
        "collection_info": null
    },
    {
        "title": "再和赵正之都运观水战三首  其三",
        "author": "李纲",
        "content": "抱病深栖云海滨，误恩起废愧陈人。\n飞腾固乏抟风翮，游泳长思纵壑鳞。\n一局销磨垂老日，三杯摇荡满怀春。\n何当诏许归田野，会有渔樵作上宾。",
        "dynasty": "宋",
        "collection_info": null
    },
    {
        "title": "正之復次前韵作四篇见示是日适登城楼以望江山且阅捷报因赋六章以报之  其一",
        "author": "李纲",
        "content": "帝遣宗英使楚滨，漕台元自得诗人。\n从横锦绣花生舌，飞动龙蛇墨起鳞。\n心拱北宸恩露渥，笑回南浦渌波春。\n不须过作飞刍计，早晚追陪紫府宾。",
        "dynasty": "宋",
        "collection_info": null
    },
    {
        "title": "正之復次前韵作四篇见示是日适登城楼以望江山且阅捷报因赋六章以报之  其二",
        "author": "李纲",
        "content": "黠虏狂谋犯泗滨，胁从太半是吾人。\n且将戈戟殱蛇豕，会把衣裳易介鳞。\n河洛至今思帝德，云龙行见会王春。\n汉官仪物都如旧，混一车书万国宾。",
        "dynasty": "宋",
        "collection_info": null
    },
    {
        "title": "正之復次前韵作四篇见示是日适登城楼以望江山且阅捷报因赋六章以报之  其三",
        "author": "李纲",
        "content": "晋败苻秦淝水滨，谢公祗用八千人。\n飞腾貔虎生修翼，屠剪鲸鲵脍硬鳞。\n否运既倾终反泰，寒威已振却成春。\n吾皇盛德超千古，接士端如见大宾。",
        "dynasty": "宋",
        "collection_info": null
    },
    {
        "title": "正之復次前韵作四篇见示是日适登城楼以望江山且阅捷报因赋六章以报之  其四",
        "author": "李纲",
        "content": "艅艎摇曳大江滨，龟手从来笑越人。\n会使风樯如阵马，何妨鹢首着龙鳞。\n已欣淮北兵戈捷，且醉江南曲米春。\n元直德翁忘尔汝，孰为东道孰为宾。",
        "dynasty": "宋",
        "collection_info": null
    },
    {
        "title": "正之復次前韵作四篇见示是日适登城楼以望江山且阅捷报因赋六章以报之  其五",
        "author": "李纲",
        "content": "城楼缥缈俯漳滨，景物依然念昔人。\n云出西山天欲雪，风来南浦水生鳞。\n四围气象朝朝好，一点阳和处处春。\n日暮短蓬轻桨急，双鱼应已付溪宾。",
        "dynasty": "宋",
        "collection_info": null
    },
    {
        "title": "正之復次前韵作四篇见示是日适登城楼以望江山且阅捷报因赋六章以报之  其六",
        "author": "李纲",
        "content": "伊昔端居寂寞滨，每于骚雅爱其人。\n长篇剩得斓斑锦，短句兼收细碎鳞。\n指下粗能知越操，郢中那敢和阳春。\n愿藏大手无轻露，寸胆于今已自宾。",
        "dynasty": "宋",
        "collection_info": null
    },
    {
        "title": "残腊雪再作二首  其一",
        "author": "李纲",
        "content": "朔风三日散轻埃，珠蘂琼花一夜开。\n灏气远从云表下，清声初自竹间来。\n未论上瑞呈三白，且助元功泽九垓。\n向晚城楼聊寓目，西山千迭玉崔嵬。",
        "dynasty": "宋",
        "collection_info": null
    },
    {
        "title": "残腊雪再作二首  其二",
        "author": "李纲",
        "content": "萦回作舞下烟霄，满地光铓混凸凹。\n虚幌夜寒疑月彩，疏林晓粲误梅梢。\n远怀戴隐终须访，髙拥袁门未易敲。\n好是碧天云散后，银蟾皎洁两相交。",
        "dynasty": "宋",
        "collection_info": null
    },
    {
        "title": "再次前韵  其一",
        "author": "李纲",
        "content": "太清真境绝氛埃，十二瑶台面面开。\n战退玉龙鳞甲冷，导迎仙鹤羽仪来。\n祥编已庆占盈尺，和气行欣浃九垓。\n须信天公工幻戏，晴山依旧翠崔嵬。",
        "dynasty": "宋",
        "collection_info": null
    },
    {
        "title": "再次前韵  其二",
        "author": "李纲",
        "content": "霏霏玉屑洒层霄，皓色轻盈已覆凹。\n留客径须开绿蚁，探春何处认青梢。\n阶庭充积无庸扫，松竹欹摧尚惜敲。\n深愧主人修具薄，嘉宾徒使献酬交。",
        "dynasty": "宋",
        "collection_info": null
    },
    {
        "title": "赵都漕出示鲁直少游所书梅诗次韵",
        "author": "李纲",
        "content": "冰散凭陵羣木槁，只有梅花欺不倒。\n篱边野外忽嫣然，暗香解作幽人恼。\n化工着意为尤物，故遣孤芳得春早。\n道人写照三昧手，不假丹青更妍好。\n诗家也是可怜人，落笔云烟随意扫。\n遂令淡墨胜铅华，纸上一枝长不老。\n庭中几树正垂垂，忍看飘零委烟草。\n会须痛饮对繁华，细把根源问苍昊。",
        "dynasty": "宋",
        "collection_info": null
    },
    {
        "title": "吕元直移镇临安入觐行阙余方以衰病请闲有卜居浙东之意愿为根老堂之游作诗寄之",
        "author": "李纲",
        "content": "诏起三湘老猎师，和羮旧手帝深知。\n戎车北伐资长策，衮绣东归有去思。\n谩作天台休老计，正当黄阁立贤时。\n主人方为苍生急，愿借新堂醉一巵。",
        "dynasty": "宋",
        "collection_info": null
    },
    {
        "title": "赵正之宠贶和篇褒与过厚适传新命念暌违之有日预深怅然辄次其韵",
        "author": "李纲",
        "content": "七言八法定谁师，妙处工夫只自知。\n南浦西山久同赏，清风明月更相思。\n瓌材卓荦承恩日，衰病侵寻念去时。\n垂老相看重言别，莫辞潋滟十分巵。",
        "dynasty": "宋",
        "collection_info": null
    },
    {
        "title": "送赵正之判宗室学之官闽中",
        "author": "李纲",
        "content": "神明之胄庆所钟，禀毓不与常人同。\n汉髙子孙尽隆凖，唐室贤辅多华宗。\n本朝功德追前古，振振宗姓敦儒风。\n君家奕世擅英誉，继持从橐声光崇。\n向来仗节使关陜，风绩不减褰帷公。\n自从国步暂艰危，低眉信命随飘蓬。\n十年流落困覉旅，一日赐对明光宫。\n御前奉命作大字，挥毫落纸蟠虬龙。\n岂惟笔扛百斛鼎，固已气吐千丈虹。\n上流重地方用武，貔貅十万屯元戎。\n辍从禁近付飞輓，木牛流马惭无功。\n国家敦睦急先务，改授欲使归磨礲。\n舍烦就简惬雅志，祗恐漕运难追踪。\n闽山中夏荔枝熟，火齐磊落堆盘红。\n凭空跨壑千佛寺，金碧照耀烟霞中。\n登临多暇饫珍品，岂比朱墨相填丛。\n帝心简在方仄席，锋车迅召行登庸。\n嗟予忧志苦多病，齿摇髪脱真衰翁。\n误恩分阃愧无补，岂有惠泽渐兵农。\n乞身屡矣未蒙可，坐使泽雉愁樊笼。\n送君南浦惨长别，此心已逐归飞鸿。\n会当柴车返故隐，幅巾杖屦长相从。",
        "dynasty": "宋",
        "collection_info": null
    },
    {
        "title": "次韵郑顾道侍郎用师字韵见赠",
        "author": "李纲",
        "content": "昔年班列会京师，邂逅相逢只旧知。\n一纪此身浑似梦，中原回首不堪思。\n乍欣旌旆来临日，共喜江山适意时。\n感慨不须谕旧事，且将强健对芳巵。",
        "dynasty": "宋",
        "collection_info": null
    },
    {
        "title": "中冬教阅兵将运使徐显谟贶惠佳什降叹之余因次其韵以答厚意且简同会诸公",
        "author": "李纲",
        "content": "伐鼓摐金阅五兵，霜天清晓正峥嵘。\n轻裘自愧叨儒帅，一令安能探旧营。\n猎猎旌麾摇有浪，駪駪徒御肃无声。\n满堂宾客皆英俊，莫怪陈蕃倒屣迎。",
        "dynasty": "宋",
        "collection_info": null
    },
    {
        "title": "次韵折仲古安抚端明食荔子感怀书事之作",
        "author": "李纲",
        "content": "卧病闽山强自支，尝珍似与故人期。\n却嗟老眼伤心日，又见轻红着子时。\n万事从来皆默定，一樽聊復赋新诗。\n使君不作楞梨看，他日逢人举似为。",
        "dynasty": "宋",
        "collection_info": null
    },
    {
        "title": "游山拙句奉呈珪老并简诸公",
        "author": "李纲",
        "content": "嘉客同游海上宫，髙僧问道得从容。\n乍惊暑退灵源洞，最爱庭开大顶峰。\n杰阁初成切星斗，飞云时到绕杉松。\n我来未尽登临兴，更待秋髙灏气浓。",
        "dynasty": "宋",
        "collection_info": null
    },
    {
        "title": "次韵廷俊纪药圃小集见赠之作",
        "author": "李纲",
        "content": "远邀车马出郊东，髙阁登临四顾雄。\n雨饱共欣秧稻绿，酒酣尤爱荔枝红。\n漫同小隐开三径，颇效前贤时一中。\n坐上众贤皆降叹，满浮大白莫如公。",
        "dynasty": "宋",
        "collection_info": null
    },
    {
        "title": "冬日来观鼓山新阁偶成古风三十韵",
        "author": "李纲",
        "content": "寻盟访鼓山，风物宛如昨。\n山中有开士，弹指成杰阁。\n应真飞锡来，一一得所託。\n翚飞骞栋甍，绚烂丽丹雘。\n峨峨大顶峰，孤影入檐角。\n乃知象教力，建立必卓荦。\n却为灵源游，云木互参错。\n岩深松桂香，石古苔藓剥。\n冬温日清美，景短气萧索。\n天然资野逸，安用遮翠幕。\n快哉缅登临，及此小摇落。\n乘髙望瀛海，南极露垠堮。\n蓬壶在跬步，谁谓仙山邈。\n苍茫杳霭中，万象恣磅礴。\n迴头睇中原，郡国半沙漠。\n犬羊污宫殿，蛇豕穴城郭。\n畴能挽天河，一洗氛祲恶。\n我生多艰虞，久矣衰病作。\n君恩听言归，养拙侣猿鹤。\n忽忽岁遒尽，平子殊不乐。\n幸同二三子，杖履徧丘壑。\n跻攀力尚强，谈笑心无怍。\n野鹿饱丰甘，冥鸿在寥廓。\n翻思轩冕间，何异遭束縳。\n斯游信清绝，妙赏寄寂寞。\n晚来凄以风，远色秀增岳。\n泠泠钟磬声，随月度林薄。\n惄焉感时心，未免如陨箨。\n倘能驾云螭，岂復忧世瘼。\n会当期若士，相与踞龟殻。",
        "dynasty": "宋",
        "collection_info": null
    },
    {
        "title": "还自鼓山过鱓溪游大乘榴花洞瞻礼文殊圣像漫成三首  其一",
        "author": "李纲",
        "content": "一派寒流作小溪，松篁深处有丛祠。\n千年鱓骨专车在，百丈灵湫瀑布垂。\n粳稻丰穰欣岁乐，笳箫清咽报神私。\n更将小雨为滂润，正是农夫播麦时。",
        "dynasty": "宋",
        "collection_info": null
    },
    {
        "title": "还自鼓山过鱓溪游大乘榴花洞瞻礼文殊圣像漫成三首  其二",
        "author": "李纲",
        "content": "乞得明时多病身，归来林下养天真。\n芒鞋竹杖未全老，药竈酒壶随分春。\n山寺递传钟磬晚，田家收拾稻粱新。\n试穷溪上榴花洞，恐有桃源避世人。",
        "dynasty": "宋",
        "collection_info": null
    },
    {
        "title": "还自鼓山过鱓溪游大乘榴花洞瞻礼文殊圣像漫成三首  其三",
        "author": "李纲",
        "content": "布地金沙片片匀，深沉院宇閟祗园。\n清凉路半前三语，摩诘城中不二门。\n千种光明瞻瑞相，六根清凈为还源。\n狻猊坐上法王子，稽首皈依众所尊。",
        "dynasty": "宋",
        "collection_info": null
    },
    {
        "title": "冬至前六日奉陪舅氏燕集于张甥东斋泰孙侍坐舅甥四世同会岂易得也舅氏以诗见贶谨次韵成两章拜呈并简季弟二甥同赋  其一",
        "author": "李纲",
        "content": "舅甥髙会共称觞，四世于今在一堂。\n眉寿康宁由德厚，庆流深远本源长。\n但将直道师周孔，岂有嘉猷助禹汤。\n提诲勤勤何以报，愿言殊祉集新阳。",
        "dynasty": "宋",
        "collection_info": null
    },
    {
        "title": "冬至前六日奉陪舅氏燕集于张甥东斋泰孙侍坐舅甥四世同会岂易得也舅氏以诗见贶谨次韵成两章拜呈并简季弟二甥同赋  其二",
        "author": "李纲",
        "content": "人间此会信非常，和气薫然自满堂。\n竞酌芳樽同劝寿，正当爱日欲迎长。\n綵衣诵古如流水，华髪衔杯若沃汤。\n乘马路车何以赠，渭阳元自是王阳。",
        "dynasty": "宋",
        "collection_info": null
    },
    {
        "title": "次李泰发韵二首送仲辅提刑弟还浙东  其一",
        "author": "李纲",
        "content": "朝路纷纷厌送迎，乞归恩予绣衣荣。\n稍知物外烟霞好，便觉尘中富贵轻。\n飞舄已能同叶令，叱羊何必效初平。\n坐忘我欲师前躅，为过天台访赤城。",
        "dynasty": "宋",
        "collection_info": null
    },
    {
        "title": "次李泰发韵二首送仲辅提刑弟还浙东  其二",
        "author": "李纲",
        "content": "谒告来归若骏奔，友于真可裕礽晜。\n共伤庭玉先埋土，怅望鸰原增断魂。\n白髪自嗟临药竈，一瓶端欲寄空门。\n浙东耆旧如相问，为道衰迟愧主恩。",
        "dynasty": "宋",
        "collection_info": null
    },
    {
        "title": "杨夫人挽章二首  其一",
        "author": "李纲",
        "content": "来嫔初卜凤和鸣，谁谓今闻薤露声。\n妇道宜传青史笔，壸仪犹在锦官城。\n承家早庆芝兰秀，主馈空余苹藻诚。\n念旧二卿情意厚，可堪孤坐想平生。",
        "dynasty": "宋",
        "collection_info": null
    },
    {
        "title": "杨夫人挽章二首  其二",
        "author": "李纲",
        "content": "悼亡何事觉神伤，端为音容不可忘。\n举案素闻敦节操，题桥今见共龙光。\n锦囊屡庆宸恩重，丹旐俄嗟蜀道长。\n髣髴灵游元未远，无人解致返魂香。",
        "dynasty": "宋",
        "collection_info": null
    },
    {
        "title": "唐植甫左司挽词二首  其一",
        "author": "李纲",
        "content": "践历髙华久，巍然誉望崇。\n典章谙故熟，翰墨老弥工。\n骾亮传家法，清忠迈古风。\n温温江玉砚，同閟九原中。",
        "dynasty": "宋",
        "collection_info": null
    },
    {
        "title": "唐植甫左司挽词二首  其二",
        "author": "李纲",
        "content": "夙昔钦贤业，何知共里闾。\n忘年遇我厚，谪宦识公初。\n小岭亲髙论，灵斋见异书。\n凄凉真一梦，追想涕涟洳。",
        "dynasty": "宋",
        "collection_info": null
    },
    {
        "title": "哭宗留守汝霖",
        "author": "李纲",
        "content": "时危念人杰，济物须材雄。\n寻常龌龊姿，讵可收奇功。\n英英宗夫子，邈与古人同。\n抱器实磊落，秉心郁精忠。\n彯缨仕州县，山立不妄从。\n青松虽未髙，已足凌蒿蓬。\n涉世多龃龉，失官久龙钟。\n擢居河朔郡，烟尘正昬蒙。\n今上在藩邸，持节使虏中。\n力争不可往，髙牙建元戎。\n王室遂再造，廊庙当畴庸。\n同朝共排媢，一麾江汉东。\n见我论世故，慷慨泪沾胸。\n荐之守留钥，付以节制隆。\n惠政附疲瘵，威声慑姦凶。\n金汤治城堑，楼橹欻以崇。\n出师京洛间，屡挫黠虏锋。\n邦畿千里宁，夸说百岁翁。\n抗疏请还阙，北伐归两宫。\n辞直志鲠亮，天子为动容。\n姦谀更切齿，恨未能关弓。\n乃同归鄛人，感愤殒厥躬。\n皇天不憗遗，吾道何其穷。\n骅骝竟委离，冀北羣遂空。\n梁摧大厦倾，谁与扶穹窿。\n安能百身赎，坐为四海恫。\n人亡国殄瘁，天意真懵懵。\n中原气萧瑟，洒涕临西风。",
        "dynasty": "宋",
        "collection_info": null
    },
    {
        "title": "致享张丈修撰墓下追惟平生不胜怆然辄成两章以叙怀感之意  其一",
        "author": "李纲",
        "content": "秋原郁郁见佳城，尚想音容涕泗横。\n痛惜山頽与梁坏，愧无玉润继冰清。\n丧贤初值龙蛇岁，忧国空余金石诚。\n赖有阶庭兰玉在，芬芳端不坠家声。",
        "dynasty": "宋",
        "collection_info": null
    },
    {
        "title": "致享张丈修撰墓下追惟平生不胜怆然辄成两章以叙怀感之意  其二",
        "author": "李纲",
        "content": "勇退风流霭士林，对扬丹扆极规箴。\n髙名雅出汉庭右，遗爱空存南国深。\n身后凄凉报恩子，生前轩豁济时心。\n九原可作如公少，独立西风泪满襟。",
        "dynasty": "宋",
        "collection_info": null
    },
    {
        "title": "哭吴丞相元中二首  其一",
        "author": "李纲",
        "content": "妙年声誉霭文塲，壮岁飞腾青琐郎。\n献纳承平欲尧舜，扶持危难冀宣光。\n贾生旷达仍伤鵩，平仲精忠亦殒荒。\n自古青蝇能黑白，玉华旧事已凄凉。",
        "dynasty": "宋",
        "collection_info": null
    },
    {
        "title": "哭吴丞相元中二首  其二",
        "author": "李纲",
        "content": "宣和之季靖康初，同力同心卫帝居。\n扶毂共升新日月，谪官难守旧田庐。\n孔光温室不言树，陆贽忠州戒着书。\n叹息端荘士君子，岂随草木腐丘墟。",
        "dynasty": "宋",
        "collection_info": null
    },
    {
        "title": "哭许崧老右丞二首  其一",
        "author": "李纲",
        "content": "夫子相知一纪前，定交握手自忘年。\n长松老鹤骨格古，粹玉精金操守坚。\n出入三朝昭大节，漂流万里正华颠。\n皇天不愸遗元老，空使苍生共黯然。",
        "dynasty": "宋",
        "collection_info": null
    },
    {
        "title": "哭许崧老右丞二首  其二",
        "author": "李纲",
        "content": "多闻直谅復疏通，近世交游少似公。\n盖代才名同贾谊，平生述作类扬雄。\n笔踪髙古今那有，诗调清新老更工。\n知识年来凋丧尽，不堪衰泪落秋风。",
        "dynasty": "宋",
        "collection_info": null
    },
    {
        "title": "许子大龙图挽词二首  其一",
        "author": "李纲",
        "content": "芬芳登桂籍，烜赫绍家声。\n持槖恩辉渥，分符政术明。\n优优方膴仕，郁郁遽佳城。\n庭户多兰玉，应无可恨情。",
        "dynasty": "宋",
        "collection_info": null
    },
    {
        "title": "许子大龙图挽词二首  其二",
        "author": "李纲",
        "content": "接武鸳鸾列，交承淮海州。\n平生钦德望，避地款风流。\n樽俎开幽抱，江山共胜游。\n那知生死隔，衰泪浩难收。",
        "dynasty": "宋",
        "collection_info": null
    },
    {
        "title": "张次东中奉挽词三首  其一",
        "author": "李纲",
        "content": "贾父褰帷日，于公驷马门。\n十年持使节，两郡拥朱轓。\n无復功名会，空余气槩存。\n凄凉九原路，楚些与招魂。",
        "dynasty": "宋",
        "collection_info": null
    },
    {
        "title": "张次东中奉挽词三首  其二",
        "author": "李纲",
        "content": "寓意樽中渌，陶然得此生。\n孔融真好客，阮籍自忘形。\n议论千夫屈，风流一坐倾。\n伤心将玉树，寂寞閟佳城。",
        "dynasty": "宋",
        "collection_info": null
    },
    {
        "title": "张次东中奉挽词三首  其三",
        "author": "李纲",
        "content": "南国多奇士，如公岂易求。\n才髙虽擅誉，命阨未封侯。\n故宅风烟惨，新阡松桂幽。\n遥传一掬泪，为洒暮江头。",
        "dynasty": "宋",
        "collection_info": null
    },
    {
        "title": "致奠张柔直知郡龙图以诗四章哭之书置灵几以代祭文  其一",
        "author": "李纲",
        "content": "一枰两浅旧相期，叹息君今愿已违。\n却把荔枝三奠酒，数行衰泪湿深衣。",
        "dynasty": "宋",
        "collection_info": null
    },
    {
        "title": "致奠张柔直知郡龙图以诗四章哭之书置灵几以代祭文  其二",
        "author": "李纲",
        "content": "隻鷄斗酒祭夫君，尚想平生意气亲。\n痛惜中原未恢復，如何天乃丧斯人。",
        "dynasty": "宋",
        "collection_info": null
    },
    {
        "title": "致奠张柔直知郡龙图以诗四章哭之书置灵几以代祭文  其三",
        "author": "李纲",
        "content": "去岁如今会豫章，从容谈笑共衔觞。\n岂期便作终天诀，尺素开时神内伤。",
        "dynasty": "宋",
        "collection_info": null
    },
    {
        "title": "致奠张柔直知郡龙图以诗四章哭之书置灵几以代祭文  其四",
        "author": "李纲",
        "content": "连夕频频梦见君，依然野鹤处鸡羣。\n不须遗恨功名浅，世事浑如空际云。",
        "dynasty": "宋",
        "collection_info": null
    },
    {
        "title": "洪崖先生画赞",
        "author": "李纲",
        "content": "洪崖古先生，傲睨得天逸。\n结庐西山下，踏雪时一出。\n长瓢与巨扇，此外了无物。\n借问侍者谁，拙朮藤葛橘。\n何年丹青手，写此神仙质。\n高风邈如在，超然入吾室。",
        "dynasty": "宋",
        "collection_info": null
    },
    {
        "title": "双林善慧大士录赞",
        "author": "李纲",
        "content": "弥勒栖神兜率天，下生此土犹久远。\n化身无数在世间，善慧大士乃其一。\n于中深秘菩萨行，而外示现凡夫相。\n佃猎渔捕悉与同，娶妻生子亦復尔。\n忽然照水知宿因，本来神智皆具足。\n双林浄土坐道场，说法度脱无量众。\n为欲化导群生故，六度四心为依止。\n田园庐舍诸器用，奴婢妻子亦弃捐。\n而以营修大法会，盖行布施摄悭贪。\n强夫暴客与魔民，豪夺追逐共诬谤。\n更以软语安慰之，盖行忍辱摄瞋恚。\n精进摄诸懈怠者，昼夜行道不休息。\n持戒摄诸毁禁者，敷草而坐食粗粝。\n智惠禅定无有边，摄诸痴乱亦如是。\n慈悲喜舍救众生，微妙宏深难测识。\n虽依如是众法门，亦不于此而常住。\n辨才演说无滞阂，譬如空谷中答响。\n歌颂句偈自成章，纵横颠倒皆通达。\n神通游戏得自在，聊以折伏不信心。\n异香殊相放妙光，一叩宫门余悉启。\n住是解脱不思议，正如长者维摩诘。\n应世阐化靡不齐，故于行道常接后。\n化缘已毕示寂灭，迄今何翅五百年。\n虽有文字传未来，芜颣不能发实相。\n我观龙津大居士，已能深入不二门。\n应缘虽现宰官身，于诸世味如嚼蜡。\n燕闲清浄无所为，乃以笔墨为法施。\n芟除润色出妙语，善慧之书乃光焰。\n佛子若观善慧书，当知三士无异法。\n毗耶离城双树林，及此龙津元一处。\n受持读诵善思维，普愿发心无上道。",
        "dynasty": "宋",
        "collection_info": null
    },
    {
        "title": "瑞芝赞",
        "author": "李纲",
        "content": "太虚磅礴，钟此和气。\n庆门其昌，而产斯瑞。\n厥瑞维何，灵芝煌煌。\n孝诚所致，文字之祥。\n有开必先，其应以类。\n力学显亲，孰孝于是。\n勉修远业，自奋于时。\n匪我云然，芝实告之。",
        "dynasty": "宋",
        "collection_info": null
    },
    {
        "title": "梁溪真赞",
        "author": "李纲",
        "content": "是为梁溪，了无差别。\n行年之化，三十有八。\n返观其前，肤腴色悦。\n从是以往，苍颜华髪。\n本来面目，不生不灭。\n游戏仕涂，天付之拙。\n顺天而行，一无敢设。\n独知其天，宁有他诀。\n万里清风，一轮明月。\n有来问者，默然无说。",
        "dynasty": "宋",
        "collection_info": null
    },
    {
        "title": "梁溪四友赞序 岁寒赞",
        "author": "李纲",
        "content": "霜霰既零，草木殄瘁。\n惟兹岁寒，独立不改。\n寸苗初植，未离蓬艾。\n挺然凌云，色参天黛。\n虬枝茂叶，舞影垂阴。\n清风徐来，虎啸龙吟。\n与子为友，贵相知心。\n何以乐之，写此素琴。",
        "dynasty": "宋",
        "collection_info": null
    },
    {
        "title": "梁溪四友赞序 虚心赞",
        "author": "李纲",
        "content": "君子学道，其心贵虚。\n此君之心，一物本无。\n劲节坚竦，清影扶疏。\n剑拔环侍，十万丈夫。\n细细其香，猗猗其绿。\n滴露和烟，锵金戞玉。\n与子为友，惟日不足。\n何年栖鳯，慰此幽独。",
        "dynasty": "宋",
        "collection_info": null
    },
    {
        "title": "梁溪四友赞序 幽芳赞",
        "author": "李纲",
        "content": "天地和气，萃于幽芳。\n言茁其芽，薫然国香。\n绿叶紫茎，素荣缥房。\n纫以为佩，御彼不祥。\n采自深林，置于座侧。\n不改其度，其香满室。\n与子为友，心同德一。\n优哉游哉，聊以永日。",
        "dynasty": "宋",
        "collection_info": null
    },
    {
        "title": "梁溪四友赞序 粲华赞",
        "author": "李纲",
        "content": "我有佳友，粲粲其华。\n金英炜煌，翠叶交加。\n风露洒濯，色香相知。\n宛如美人，象服逶迤。\n可以忘忧，莫如旨酒。\n泛此粲华，益我眉寿。\n渊明一樽，子美三嗅。\n永结清欢，相从白首。",
        "dynasty": "宋",
        "collection_info": null
    },
    {
        "title": "瑞光岩立化雀赞",
        "author": "李纲",
        "content": "菩萨游戏于神通，六道四生咸可入。\n为欲化导诸有情，故于异类而出现。\n谛观此雀甚微渺，每食一粒栖一枝。\n卑飞不出蓬蒿间，远举安知鸿鹄志。\n而能坐脱与立亡，依彼金容及香火。\n屹然而化不震动，如以木石镌刻成。\n非诸菩萨威神力，孰能现此希奇事。\n我观三界诸众生，惟人实具大智慧。\n妄想颠倒造诸业，失身沦入横生中。\n重为毛羣轻羽族，破碎一切诸蠕动。\n虽云妙觉不销亡，无那沉迷益玄远。\n菩萨慈悲哀悯故，化身与彼为导师。\n缘终寂灭显示人，使知佛性无有二。\n佛子若有瞻礼者，愿言悉发敬信心。\n勇猛精进趣菩萨，皆具如是菩萨行。",
        "dynasty": "宋",
        "collection_info": null
    },
    {
        "title": "绣观音赞",
        "author": "李纲",
        "content": "观音妙智力，无刹不现身。\n出自鍼缕间，神通亦如是。\n光华五采备，成此六铢衣。\n云髻冰雪衣，宝冠璎珞饰。\n荘严行道相，步步妙莲花。\n慈眼视众生，睟然见于色。\n愿言瞻敬者，迴顾逍遥人。\n繫缚本来无，何往非自在。",
        "dynasty": "宋",
        "collection_info": null
    },
    {
        "title": "天王院新塑释迦像金色珠赞",
        "author": "李纲",
        "content": "稽首释迦文，善逝天人师。\n缘终示寂灭，无量舍利子。\n悉建窣堵波，天人共瞻礼。\n像法住世间，化导诸有情。\n亦示大神变，摄伏不信者。\n璀璨真金色，清浄妙宝珠。\n即彼土木中，现此希奇事。\n有来瞻礼者，随取即与之。\n既与出愈多，不可为量数。\n当观舍利子，及此金色珠。\n坚固与虚脆，无异无差别。\n佛子具智慧，悉发敬信心。\n勇猛勿復疑，归依无上道。",
        "dynasty": "宋",
        "collection_info": null
    },
    {
        "title": "綵塔赞",
        "author": "李纲",
        "content": "释迦佛说妙莲华，从地涌出七宝塔。\n栏楯幡幢及龛室，宝玲璎珞震妙音。\n四面皆出旃檀香，散天妙华以供养。\n佛以右指开塔户，出大音声却关钥。\n多宝如来示全身，讚叹说法分半座。\n惟二如来共一塔，至今此会尚俨然。\n何人建立窣堵波，种种严饰悉具足。\n綵缕萦结尺寸间，高广五百由旬等。\n当知一念周圆时，胜妙功德已成就。\n若能瞻礼復回观，人人具此如来体。\n至心持诵法华经，弹指真塔当出现。",
        "dynasty": "宋",
        "collection_info": null
    },
    {
        "title": "富郑公画像赞",
        "author": "李纲",
        "content": "天下达德，惟仁智勇。\n合之成体，散之致用。\n岩岩富公，备此三德。\n直道不回，以相王国。\n其智伊何，见于使虏。\n敷陈利害，以悟其主。\n欢盟至今，莫敢予侮。\n其仁伊何，见于救灾。\n饥民如云，襁负以偕。\n法简惠周，垂训将来。\n何以行兹，断以勇克。\n众人所惧，公独不惑。\n夺虏之气，厉色折之。\n赈民之饥，诚意活之。\n我生后公，今觌厥象。\n丹青载传，朝夕是仰。",
        "dynasty": "宋",
        "collection_info": null
    },
    {
        "title": "如如轩赞",
        "author": "李纲",
        "content": "华屋千楹，贪夫所娱。\n一念休歇，袤丈有余。\n是轩廓然，含容太虚。\n森罗万象，体自如如。\n道人何为，于焉宴居。\n动静语默，随时捲舒。\n盖将即此以善已而，又以示其徒者欤。",
        "dynasty": "宋",
        "collection_info": null
    },
    {
        "title": "御书草圣千文赞",
        "author": "李纲",
        "content": "伏羲画卦，人文以成。\n书契之作，以代结绳。\n篆籕而降，秦隶乃兴。\n规摹楷法，有真有行。\n众妙且美，萃于兹草。\n畴克工之，心悟笔到。\n芝靖羲献，主盟此道。\n自昔英主，鲜不自好。\n惟汉光武，投戈讲艺。\n有唐太宗，笔蹟奇秘。\n底绥大业，实资勇智。\n游戏翰墨，乃其余亊。\n于穆天子，允武允文。\n武定祸乱，文该典坟。\n万机之余，纵笔怡神。\n作此草圣，前无古人。\n人亦有言，心正笔正。\n妙哉心画，本乎湖静。\n银鈎铁纽，蟠屈刚劲。\n云汉昭回，奎璧辉映。\n如鸟行沙，如虫蚀木。\n鸾鹄停峙，龙蛇起陆。\n飞电绕枢，垂虹饮谷。\n千变万态，荡耀心目。\n一人之贵，犹或勤斯。\n咨尔多士，胡可怠而。\n学问积躬，功名济时。\n其则不远，瞻之仰之。\n载摹宸翰，勒之嘉石。\n龛于殿阴，如鲁屋壁。\n天威在望，得所矜式。\n微臣作赞，垂示无极。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其一",
        "author": "李纲",
        "content": "佛所印可，大阿阇黎。\n隐几合爪，泊然无为。\n恳请何人，投地作礼。\n不起于坐，应供千里。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其二",
        "author": "李纲",
        "content": "倚杖于肩，屈指近喙。\n废经不读，思第一义。\n大狮子吼，真狮子儿。\n转秘密藏，其谁能知。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其三",
        "author": "李纲",
        "content": "叉指膝间，目视霄汉。\n意象轩举，邈无畔岸。\n刚大之气，塞于天渊。\n俯仰无怍，纵心浩然。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其四",
        "author": "李纲",
        "content": "华林扰虎，手举数珠。\n驯彼鬰屈，亦用兹乎。\n巨颡修鳞，能怖童子。\n慈眼视之，毒心自弭。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其五",
        "author": "李纲",
        "content": "藕花满缻，莲房自拆。\n神通妙用，在于举拂。\n童子何知，跪观戏龟。\n六用不藏，使之者谁。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其六",
        "author": "李纲",
        "content": "老矣衰疲，背依禅板。\n读经可为，聊用遮眼。\n植膝垂足，狮子衔花。\n杜其德机，岂有斯耶。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其七",
        "author": "李纲",
        "content": "宝珠腾空，光焰璀璨。\n谛玩无斁，有见皆幻。\n堂堂风仪，龙象之姿。\n灵杵宝铎，往将加持。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其八",
        "author": "李纲",
        "content": "本无戒持，何尝有破。\n方便为说，三世因果。\n服饰炜然，王者之妃。\n前跪谛听，善思念之。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其九",
        "author": "李纲",
        "content": "龙鱼秘怪，各有佛性。\n散花投经，出没游泳。\n具大悲心，平等施之。\n往因妙力，人天之资。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其一○",
        "author": "李纲",
        "content": "长松森然，虬枝拂天。\n支颐据木，仰睇玄猿。\n竹树之间，方虚禅座。\n我欲摄衣，往补其处。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其一一",
        "author": "李纲",
        "content": "宴坐便安，支颐握拳。\n一念不波，灵台湛然。\n婉彼胎禽，就掌取食。\n了无惊猜，驯承恩力。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其一二",
        "author": "李纲",
        "content": "敷座亲密，便于笑语。\n怀抱之适，怡然相顾。\n沥彼缾液，注于掌中。\n普润四大，一滴之功。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其一三",
        "author": "李纲",
        "content": "俯身说法，未能忘言。\n无量妙义，见于指端。\n童子茗供，竹间治具。\n涤烦消渴，惟此之故。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其一四",
        "author": "李纲",
        "content": "麌麌群鹿，出于岩端。\n植杖倚松，寓目纵观。\n风度凝然，万法皆了。\n去髪留髭，岂无所表。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其一五",
        "author": "李纲",
        "content": "适从何来，游历于此。\n大空斓斑，负经以侍。\n有伟衣冠，山川之神。\n旌麾戈甲，其从如云。",
        "dynasty": "宋",
        "collection_info": null
    },
    {
        "title": "龙眠居士画十六大阿罗汉赞  其一六",
        "author": "李纲",
        "content": "岩谷窈窕，林芿扶疏。\n瀑布淙射，蛇虫之居。\n衲帔蒙头，安然入定。\n孰能出之，其独也正。",
        "dynasty": "宋",
        "collection_info": null
    },
    {
        "title": "保宁禅师真赞",
        "author": "李纲",
        "content": "此是保宁风度，具眼衲僧试觑。\n面孔虽然丑拙，肚裏非常峭措。\n佛祖一口吞尽，问着当下休去。\n却说梁溪觅赞，大小一场露布。",
        "dynasty": "宋",
        "collection_info": null
    },
    {
        "title": "王摩诘画渡水罗汉赞",
        "author": "李纲",
        "content": "阿罗汉具大神通，飞锡凌空如履实。\n渺然巨浸与天永，戏蹑一杯能径渡。\n云何溪涧咫尺间，乃有种种难涉相。\n前者己济气怡然，后者将涉有难色。\n老病扶携壮者负，足探策引褰衣裾。\n秘其神力不示人，如畏黄蘖所诃责。\n我观一切诸有情，咸具神通并妙用。\n空中示现十八变，正眼观时非吉祥。\n善哉摩诘老画师，能以毫墨作佛亊。\n稽首十六大声闻，皆悉回心等正觉。",
        "dynasty": "宋",
        "collection_info": null
    },
    {
        "title": "雪峰了禅师真赞",
        "author": "李纲",
        "content": "粹然而深，如玉在山而珠在渊。\n颀然而长，如野鹤之处鸡群。\n谓是为了，四大假合，何者是真。\n谓是非了，五峰秀出，望之俨然。\n道与之貌，丹青所传，其有不得而传者耶。\n皓月普分千水影，清光常满一轮中。",
        "dynasty": "宋",
        "collection_info": null
    },
    {
        "title": "颜鲁公画像赞",
        "author": "李纲",
        "content": "英英鲁公，人中之龙。\n为唐宗臣，见危纳忠。\n巨盗起燕，朔部风从。\n独婴孤城，以抗其锋。\n功虽不终，志实可则。\n间关造朝，号为耆德。\n纠缪绳愆，毅然正色。\n姦邪媚之，摈使去国。\n蹇蹇匪躬，险夷一节。\n迨其耄年，奉使希烈。\n气沮凶逆，诚贯金铁。\n身虽可陨，名不可灭。\n岩岩高堂，榜曰忠义。\n非公遗像，其孰当置。\n登斯堂者，宜仰而畏。\n师友其人，无公是愧。",
        "dynasty": "宋",
        "collection_info": null
    },
    {
        "title": "故赠谏议大夫了斋陈公真赞",
        "author": "李纲",
        "content": "如玉之温，有睟其容。\n如山之峙，有主其中。\n论事有蓍龟之审，知人如衡鑑之公。\n金百炼而不耗，水万折而必东。\n置死生于一拾，会理事而皆融。\n吾不知其谁氏之学，混儒释而为宗。\n兹其所以为了翁者欤。",
        "dynasty": "宋",
        "collection_info": null
    },
    {
        "title": "佛日杲禅师真赞",
        "author": "李纲",
        "content": "闻佛日之名而未识其面，见佛日之相而不闻其言。\n心契神交，未识面可也。\n目击道存，不闻言可也。\n如水中月，虽非实见，已有清凉之意。\n如狮子吼，虽未发声，已有畏仰之心。\n自非真是，恁么人办得恁么事。\n众所推许，畴克尔耶。\n虽然，孤峰顶上诃佛骂祖，彼佛日也。\n一幅丹青默然无说，此佛日也。\n孰是孰非，必有明眼人能辨之者。\n咄！。",
        "dynasty": "宋",
        "collection_info": null
    },
    {
        "title": "渊圣皇帝题十八学士颂",
        "author": "李纲",
        "content": "英英策府，十八学士。\n森如骥騄，才德兼备。\n太宗御之，六辔耳耳。\n嘶风籋云，一日千里。\n丹青之妙，写于缣素。\n千载风流，遇之旦暮。\n于穆渊圣，天纵多能。\n游戏翰墨，识其姓名。\n人物图绘，及兹宸藻。\n是为三绝，万世之宝。\n沙漠苦寒，翠华未还。\n伤心北顾，喟其涕澘。\n安得杰才，如彼诸子。\n扶翊中微，国势振起。\n岂无赵卒，为御以归。\n老臣衰疾，跂而望之。",
        "dynasty": "宋",
        "collection_info": null
    },
    {
        "title": "秋风辞",
        "author": "李纲",
        "content": "秋风起兮黄叶飞，远客异土兮未能归。\n白露降兮悴众芳，怀美人兮怅难忘。\n变星霜兮阻山河，风异响兮水增波。\n遡明月兮发浩歌，群阴积兮浮云多。\n岁聿云暮兮奈愁何。",
        "dynasty": "宋",
        "collection_info": null
    },
    {
        "title": "游王原山",
        "author": "李纲",
        "content": "假道庐陵郡，薄游青原山。\n山空松桂香，殿阁森回环。\n三泉湛寒玉，洗我襟抱烦。\n况与二三子，杖屦同跻攀。\n笑观颜黄碑，笔势惊飞骞。\n昔也有高士，妙指穷玄关。\n心花五叶开，法炬千灯传。\n当时寻思人，一见心不澜。\n至今三百载，水碧山苍然。\n嗟我爱山水，所至必纵观。\n聊于戎马际，偷此半日闲。\n适野慕裨谌，命驾睎谢安。\n规模寂寞滨，指挥衝谈笑閒。\n矧兹湖湘盗，钩锄本元元。\n弄兵潢池中，岂足劳戈鋋。\n愿宣天子德，往使疲瘵欢。\n龚遂理渤海，营平破先零。\n威灵及襄汉，恢復从荆蛮。\n国恩粗可报，乞身返田园。\n持此问祖师，神交当解颜。",
        "dynasty": "宋",
        "collection_info": null
    },
    {
        "title": "读书堂",
        "author": "李纲",
        "content": "灵洞水清僊可访，南岩木古佛同居。\n公余问佛寻僊了，赢得安闲剩读书。",
        "dynasty": "宋",
        "collection_info": null
    },
    {
        "title": "题李伯时三教图卷  其一",
        "author": "李纲",
        "content": "祖师西来，亿劫谁伍。\n眷焉摩尼，烛此下土。\n沧海津梁，脱离幽苦，至哉流宗，以振聋瞽。",
        "dynasty": "宋",
        "collection_info": null
    },
    {
        "title": "题李伯时三教图卷  其二",
        "author": "李纲",
        "content": "丈人之德，藐焉犹龙。\n吐纳新故，婴儿在中。\n鼎水静绿，飞丹夜红。\n大德不德，河上遗踪。",
        "dynasty": "宋",
        "collection_info": null
    },
    {
        "title": "题李伯时三教图卷  其三",
        "author": "李纲",
        "content": "素王峨峨，万世所师。\n太和元气，逝者如斯。\n吾侪小人，有喙何施。\n稽首顿首，念兹在兹。",
        "dynasty": "宋",
        "collection_info": null
    },
    {
        "title": "句",
        "author": "李纲",
        "content": "假使黑风漂荡去，不妨乘兴访蓬莱。",
        "dynasty": "宋",
        "collection_info": null
    },
    {
        "title": "句",
        "author": "钱申伯",
        "content": "无正文。",
        "dynasty": "宋",
        "collection_info": null
    },
    {
        "title": "宝剑联句",
        "author": "钱申伯",
        "content": "无正文。",
        "dynasty": "宋",
        "collection_info": null
    },
    {
        "title": "宝剑联句",
        "author": "叔正",
        "content": "无正文。",
        "dynasty": "宋",
        "collection_info": null
    },
    {
        "title": "次韵德升尚书永庆阁后观梅之作",
        "author": "綦崇礼",
        "content": "託根层石下，閟艶重檐阴。\n爱日少回照，淑气潜相寻。\n入牖暗香上，俯栏重蘤深。\n孤绝逈多态，繁秾徒满林。\n怪君独吟赏，却酒不为斟。\n应曾共花约，遂拟合朋簪。\n雪意殊未已，寒英虞见侵。\n闻花正芬馥，相向一披襟。",
        "dynasty": "宋",
        "collection_info": null
    },
    {
        "title": "次韵国佐侍郎即事",
        "author": "綦崇礼",
        "content": "雪霁春未和，寒云惨多阴。\n同乡有期约，学海慵沿寻。\n吾衰今得友，晚交契则深。\n岁寒见松柏，茂悦依同林。\n倚市人所贱，在山泉可斟。\n蟠桃着实迟，劝我简蒿簪。\n吟窗拥翠娥，分定那得侵。\n愧笑领君意，取酒问胸襟。",
        "dynasty": "宋",
        "collection_info": null
    },
    {
        "title": "次韵国佐二诗  其一",
        "author": "綦崇礼",
        "content": "覊旅念乡县，衰迟惊岁阴。\n交朋慰幽独，诗酒相追寻。\n求盟敌难弭，助顺天意深。\n边书息障候，喜气到山林。\n联裾得良会，举白毋缓斟。\n话旧諠笑语，拚醉欹冠簪。\n梁尘歌响堕，玉颊酒红侵。\n殷勤捧杯意，不惜污罗襟。",
        "dynasty": "宋",
        "collection_info": null
    },
    {
        "title": "次韵国佐二诗  其二",
        "author": "綦崇礼",
        "content": "官闲一何幸，安坐阅光阴。\n世事来无端，循环那可寻。\n名髙毁易至，官达忧常深。\n岂敢慕华屋，且愿依中林。\n主人真好客，置酒每共斟。\n里仁知有托，计决拟投簪。\n乐饮不泰至，归夜从深侵。\n梅英苦留恋，着人香满襟。",
        "dynasty": "宋",
        "collection_info": null
    },
    {
        "title": "再赋一首趁韵信笔初无定意也",
        "author": "綦崇礼",
        "content": "妍词少劲气，直表无曲阴。\n劝百岂救一，枉尺焉取寻。\n世路务争险，人情难测深。\n渔樵各有侣，英俊自成林。\n药苦病所利，酒多狂莫斟。\n珠投防按剑，玉折戒磨簪。\n愿持松柏操，甘受雪霰侵。\n途穷但回步，何用涕沾襟。",
        "dynasty": "宋",
        "collection_info": null
    },
    {
        "title": "再次前韵",
        "author": "綦崇礼",
        "content": "笙簧乐富贵，等是老墻阴。\n汲汲不知止，悠悠何处寻。\n所嗟天赋薄，未报国恩深。\n一梦游帝阙，九年辞禁林。\n官廪尚可饱，村醪时自斟。\n不嫌泥土足，懒拂尘埃簪。\n穷巷春雪霁，寒檐朝日侵。\n意行何所适，还欲访同襟。",
        "dynasty": "宋",
        "collection_info": null
    },
    {
        "title": "德升尚书出示岁除用韦苏州韵前后二篇及两郎属和粲然盈轴赏叹之余有感于中亦輙次韵书山居一时事  其一",
        "author": "綦崇礼",
        "content": "寒宵送徂岁，青灯照华髪。\n天时自代谢，人事更治忽。\n圣朝今中兴，正朔几书月。\n未作故乡归，又见新花发。\n稚女巧娱予，剪綵粧风物。\n一釂婪尾觞，頺然百忧歇。",
        "dynasty": "宋",
        "collection_info": null
    },
    {
        "title": "德升尚书出示岁除用韦苏州韵前后二篇及两郎属和粲然盈轴赏叹之余有感于中亦輙次韵书山居一时事  其二",
        "author": "綦崇礼",
        "content": "儿童喜时节，老大悲齿髪。\n流光难把玩，百年如倐忽。\n夜灯犹故岁，晨燎已端月。\n回首名宦途，常虞骇机发。\n今来对青山，安坐见春物。\n得失孰多少，且使寸心歇。",
        "dynasty": "宋",
        "collection_info": null
    },
    {
        "title": "奉纪",
        "author": "綦崇礼",
        "content": "八座近黄扉，三公宜黑髮。\n用舍岂自谋，机缄何翕忽。\n一麾遽出守，双溪厌风月。\n江海今就闲，议论犹英发。\n大厦终须材，虚舟聊应物。\n胜览莫辞频，君驺宁久歇。",
        "dynasty": "宋",
        "collection_info": null
    },
    {
        "title": "自述",
        "author": "綦崇礼",
        "content": "箕裘绍弓冶，不绝仅如髪。\n遇主当艰虞，持身敢怠忽。\n谬随供奉班，更直淹岁月。\n出领东诸侯，羽书忧调发。\n丘壑从素心，朝廷怜旧物。\n桑榆不自收，我驾将焉歇。",
        "dynasty": "宋",
        "collection_info": null
    },
    {
        "title": "和东园黄香梅之作因復劝游",
        "author": "綦崇礼",
        "content": "寒梅残几枝，插花无点髪。\n僧房不得地，飘零人所忽。\n溪风晚来急，寻香堆碎月。\n不料东城春，娇黄方秀发。\n新诗寓佳赏，留情宁一物。\n芳卉满春山，篮舆来莫歇。",
        "dynasty": "宋",
        "collection_info": null
    },
    {
        "title": "和李元叔秋怀  其一",
        "author": "綦崇礼",
        "content": "移居寄城郭，閴如在郊垧。\n百卉暮凋翠，两山常对青。\n儿童渐吴语，气俗易熏蒸。\n喜闻淮师捷，神武畅威棱。\n叛寇不足灭，四夷其来庭。\n十年乱离厄，永夜乡关情。\n庶见丘墓邦，敢贪簪绂荣。\n故人致尺素，笑烹双鲤赪。\n清切哦十咏，飘零乖一觥。\n岁晚良可会，济世须时英。",
        "dynasty": "宋",
        "collection_info": null
    },
    {
        "title": "和李元叔秋怀  其二",
        "author": "綦崇礼",
        "content": "杜门身块坐，息念心灰死。\n香火远祠庭，文书凈窗几。\n治剧力岂任，投闲计良是。\n深惭未报恩，尚费官仓米。\n吾侪晚闻道，错以名为市。\n那知标榜着，便有谤尤起。\n如君取已多，蚤合登贵仕。\n况彼青箱业，家声在人耳。\n草草脱廌冠，重升未应止。\n但愿毋近名，嘉言终合指。",
        "dynasty": "宋",
        "collection_info": null
    },
    {
        "title": "送潍州詹倅五首  其一",
        "author": "綦崇礼",
        "content": "矫矫摩天姿，青云久垂翅。\n别乘屈王祥，海隅赖康济。\n峻节回郡政，深仁赈民匮。\n胡不三年留，斯民且安慰。",
        "dynasty": "宋",
        "collection_info": null
    },
    {
        "title": "送潍州詹倅五首  其二",
        "author": "綦崇礼",
        "content": "天子有使指，借问何官曹。\n转粟泝洛津，帆樯连万艘。\n大臣进所知，得此千人豪。\n扶摇一借便，看上青云髙。",
        "dynasty": "宋",
        "collection_info": null
    },
    {
        "title": "送潍州詹倅五首  其三",
        "author": "綦崇礼",
        "content": "东风催去旆，南浦伤离情。\n攀辕何纷纷，晓日来倾城。\n中有韦布士，雪涕挥纵横。\n欲识何为者，为言门下生。",
        "dynasty": "宋",
        "collection_info": null
    },
    {
        "title": "送潍州詹倅五首  其四",
        "author": "綦崇礼",
        "content": "先达收人材，轻重在题目。\n我出一何幸，青眼深回瞩。\n声名士所贵，推挽亦已足。\n母老怜我贫，家事犹省录。",
        "dynasty": "宋",
        "collection_info": null
    },
    {
        "title": "送潍州詹倅五首  其五",
        "author": "綦崇礼",
        "content": "人生乐知己，见遇况国士。\n吾身不激昂，孰为报恩子。\n荐达有往来，登门愿谁始。\n寄谢魏王孙，丹心亦如此。",
        "dynasty": "宋",
        "collection_info": null
    },
    {
        "title": "蒙成大亨分送紫苏且以前书有戏谑语垂示解嘲輙次元韵",
        "author": "綦崇礼",
        "content": "先生昔为吏，敏政便剧繁。\n利刅无错节，大邑如烹鲜。\n民曹与廷尉，众纷常裕然。\n胡为弃九卿，岁晚来灌园。\n分阴在所惜，寸地不忍闲。\n草木苟有用，岂惮远移根。\n从来忧世心，中怀百虑煎。\n栽梅期鼎实，无取寒花妍。\n植竹待威鳯，肯羡冥鸿骞。\n此志未云遂，亦足留风烟。\n山泉酿贤圣，艶曲聼婵娟。\n引酌梅竹下，醉卧云峰前。\n何以解其酲，玉笋捧瓯圆。\n香泛紫苏饮，醒心清可怜。\n洗涤曲糵昏，还观神明全。\n先生得此物，手种当春天。\n耘培供采掇，内热常得痊。\n云何失滋茂，无乃人力愆。\n因疑课督功，多稼移大田。\n循例犹见分，乞隣问东阡。\n不耐作戏语，解嘲来巨篇。\n珠玉隐光彩，入城惊市廛。\n风霜已落木，洞户宜垂毡。\n何当拥炉夜，一樽同笑言。",
        "dynasty": "宋",
        "collection_info": null
    },
    {
        "title": "次韵成季尚书喜雪",
        "author": "綦崇礼",
        "content": "衰年忧患百侵凌，胸次聊凭诗澡雪。\n寄情山水时自娱，不求赏音絃莫绝。\n身显岂忘庄舄吟，量能盍止周师任。\n闲中之趣难具陈，赤城慵卧七回春。\n终南捷径犹可疑，海滨老矣谁见称。\n积雪加寒固应尔，且为北人汤饼喜。",
        "dynasty": "宋",
        "collection_info": null
    },
    {
        "title": "用晦显谟近出长篇德升尚书遂已赓和輙牵鄙思以继二公之后兼简行之待制",
        "author": "綦崇礼",
        "content": "赤城自昔佳山水，游宦何曾论道里。\n朅来五载着闲身，天假衰年幸如此。\n偶逢人面即成亲，信美那知非我里。\n相从晚得世家贤，风流未泯典刑全。\n豫章杞梓杂兰玉，向来人物常推先。\n一门卿相有三四，功名并列青瑶镌。\n憔悴祗今余此老，北阙荐书谁復草。\n忘怀骤喜肝胆倾，学道故宜容鬓好。\n江湖历走到海滨，可怕鲸波风浩浩。\n平时所宝非琼瑰，生涯都付瓶与罍。\n客至輙留尽欢适，玉山不觉欹崔嵬。\n醒来默坐参佛祖，余酲宿障随驱排。\n衡门我亦栖迟久，却视华途惭俊茂。\n山中麋鹿会同羣，客裏妻奴得相守。\n感君向我意甚真，杯酒招邀惟恐后。\n往还况此足亲知，清谈雅集每忘疲。\n尚书旧信心如水，京兆犹传政不私。\n共寻泉石岂无伴，却上云霄知有基。\n顾我终焉奚所欲，一丘一壑志愿足。\n胜游非远闲日多，秋节正凉新酒熟。\n东州西县君何求，请解行包停去躅。",
        "dynasty": "宋",
        "collection_info": null
    },
    {
        "title": "故李察院挽歌辞二首  其一",
        "author": "綦崇礼",
        "content": "学古方从仕，投闲遂屏居。\n声华芸省旧，风采柏台余。\n黄壤归何速，青云志莫舒。\n推财均室尽，遗子有家书。",
        "dynasty": "宋",
        "collection_info": null
    },
    {
        "title": "故李察院挽歌辞二首  其二",
        "author": "綦崇礼",
        "content": "有才曾少试，无命可深尤。\n宪府初峨豸，沧溟遽狎鸥。\n盛年嗟未老，多病忽先秋。\n勤学平生事，萱堂孰解忧。",
        "dynasty": "宋",
        "collection_info": null
    },
    {
        "title": "和人见寄",
        "author": "綦崇礼",
        "content": "江海同为客，山林不并居。\n经时占喜鹊，今日剖双鱼。\n拥鼻还成咏，撑肠未废书。\n孤吟聊自遣，谁復借吹嘘。",
        "dynasty": "宋",
        "collection_info": null
    },
    {
        "title": "故丞相高平范公挽歌辞三首  其一",
        "author": "綦崇礼",
        "content": "遇主方英妙，当朝独老成。\n小车何耄耋，前席起公卿。\n感会真千载，哀荣止半生。\n伤心埋玉处，愁雾锁佳城。",
        "dynasty": "宋",
        "collection_info": null
    },
    {
        "title": "故丞相高平范公挽歌辞三首  其二",
        "author": "綦崇礼",
        "content": "帷幄言犹在，山林迹已迁。\n登庸疑早贵，福艾欠长年。\n浑厚风神粹，恢宏德度全。\n直应天夺速，何物恨鸢肩。",
        "dynasty": "宋",
        "collection_info": null
    },
    {
        "title": "故丞相高平范公挽歌辞三首  其三",
        "author": "綦崇礼",
        "content": "忆昔金銮直，天颜喜色新。\n草麻惭大手，命相得良臣。\n内赐充怀袖，廷扬耸搢绅。\n秪今余典册，那復见斯人。",
        "dynasty": "宋",
        "collection_info": null
    },
    {
        "title": "故丞相吕成公挽歌诗辞五首  其一",
        "author": "綦崇礼",
        "content": "翊戴兴炎祚，权宜仿晋都。\n关中萧相国，江左管夷吾。\n感会逢英主，拘挛鄙腐儒。\n人间留不得，去与列星俱。",
        "dynasty": "宋",
        "collection_info": null
    },
    {
        "title": "故丞相吕成公挽歌诗辞五首  其二",
        "author": "綦崇礼",
        "content": "忆昨初南渡，人情正自危。\n起平王室乱，笑指楚囚悲。\n投棰来方鋭，乘桴计不疑。\n还师期克敌，遗恨失斯时。",
        "dynasty": "宋",
        "collection_info": null
    },
    {
        "title": "故丞相吕成公挽歌诗辞五首  其三",
        "author": "綦崇礼",
        "content": "仗钺除君侧，披荆立本朝。\n规模收庙胜，威略动天骄。\n贤业留黄阁，闲情在午桥。\n伤心桃李径，霜霰日萧条。",
        "dynasty": "宋",
        "collection_info": null
    },
    {
        "title": "故丞相吕成公挽歌诗辞五首  其四",
        "author": "綦崇礼",
        "content": "名与功髙大，身为世重轻。\n初传都督令，已慑敌人情。\n门谢三千客，胸包十万兵。\n圣王分陜意，叹息失长城。",
        "dynasty": "宋",
        "collection_info": null
    },
    {
        "title": "故丞相吕成公挽歌诗辞五首  其五",
        "author": "綦崇礼",
        "content": "龊龊诚何算，堂堂亦已休。\n嗟闻闭东阁，忍復过西州。\n会送宜千乘，归藏但一丘。\n往来埋玉恨，清泪涨溪流。",
        "dynasty": "宋",
        "collection_info": null
    },
    {
        "title": "扈从书事",
        "author": "綦崇礼",
        "content": "扈从官班近，囏难报效微。\n又同陪法驾，復共着征衣。\n举目江山好，伤心井社非。\n何当戎马定，却作故乡归。\n负郭田园美，迎霜雉兔肥。\n风尘嗟澒洞，梦寐怅依稀。\n圣主兴皇祚，羣公翊政机。\n时平当自劾，还采故山薇。",
        "dynasty": "宋",
        "collection_info": null
    },
    {
        "title": "入雁荡山",
        "author": "綦崇礼",
        "content": "杰峰秀岭竞崔巍，缓引篮舁不用催。\n一径灵虚飞鸟上，四围春色画屏开。\n鹿门未有携家便，雁荡何妨筑室来。\n已上封章乞闲散，勿令俗驾却轻迴。",
        "dynasty": "宋",
        "collection_info": null
    },
    {
        "title": "德升劝酒为已懋尚书寿予即席赋长句以代俳谐",
        "author": "綦崇礼",
        "content": "禁掖东西曾并直，銮坡先后亦联名。\n那知白髪归田舍，却见朱轓莅海城。\n往事回头真是梦，流年屈指只堪惊。\n一杯相属公应悉，冷暖难移故旧情。",
        "dynasty": "宋",
        "collection_info": null
    },
    {
        "title": "国佐侍郎併示佳篇谨復次韵",
        "author": "綦崇礼",
        "content": "漂流岁晚怜羁迹，慷慨平时仰令名。\n问俗卜隣依里社，登瀛得友自都城。\n諌书昔睹言常用，伟论今传众尚惊。\n未足朝眠何所事，良辰诗酒最关情。",
        "dynasty": "宋",
        "collection_info": null
    },
    {
        "title": "见德升国佐酬赠叹爱不已用復次韵",
        "author": "綦崇礼",
        "content": "常伯二卿俱擅美，宪台諌省各知名。\n英词宜和南熏曲，雅意难追北斗城。\n元礼风声谁得御，孟公姓字坐皆惊。\n联肩接袂予何幸，一笑从容每尽情。",
        "dynasty": "宋",
        "collection_info": null
    },
    {
        "title": "赋东城梅花示哲上人",
        "author": "綦崇礼",
        "content": "一枝冷落为谁开，欲遣寒香入酒杯。\n铁石心肠犹解赋，芝兰风味合相陪。\n腊前颇讶疏疏见，春尽何妨得得来。\n十里东城不嫌远，待看山月照徘徊。",
        "dynasty": "宋",
        "collection_info": null
    },
    {
        "title": "题子正观察溪风亭二首  其一",
        "author": "綦崇礼",
        "content": "巧据东西面势雄，兹亭壮观一园中。\n淙淙鸣窦过流水，拂拂虚檐来远风。\n好解尘缨濯清泚，聊披醉衽望穹窿。\n泠然便欲乘风去，汗漫相期孰与同。",
        "dynasty": "宋",
        "collection_info": null
    },
    {
        "title": "题子正观察溪风亭二首  其二",
        "author": "綦崇礼",
        "content": "溪上微波起谷纹，凉飔不断快余醺。\n飘飘弄袖疑轻举，馥馥吹花得细闻。\n但羡园林今地主，焉知弓剑旧将军。\n功名兴尽从吾好，白首安闲少似君。",
        "dynasty": "宋",
        "collection_info": null
    },
    {
        "title": "德升尚书赋溪风亭二首以题为韵顾风字某已先作别赋溪字一首",
        "author": "綦崇礼",
        "content": "泉通暗甃泻清溪，倒影风亭翼瓦齐。\n借问披襟聆漱玉，何如擐甲聼征鞞。\n相过底厌时挥麈，独坐应须日杖藜。\n信美那知非我里，倚栏归路已都迷。",
        "dynasty": "宋",
        "collection_info": null
    },
    {
        "title": "题天台山石桥庵院",
        "author": "綦崇礼",
        "content": "林麓阴森径屈盘，渐惊危步入重峦。\n地分宝刹临空翠，天设飞梁跨激湍。\n雾暗云蒸山气肃，雪翻雷辊水声寒。\n我来不作多求想，试出神光变现看。",
        "dynasty": "宋",
        "collection_info": null
    },
    {
        "title": "宿独觉院",
        "author": "綦崇礼",
        "content": "早发招提宿雨晴，征衫犹带夜香清。\n山藏鸟道疑无路，石触溪流自有声。\n适足此时逃世网，收身何日濯尘缨。\n迂疏愧乏论思效，尚得君王记姓名。",
        "dynasty": "宋",
        "collection_info": null
    },
    {
        "title": "故福国夫人挽歌词  其一",
        "author": "綦崇礼",
        "content": "从夫礼法旧推称，训子诗书亦蚤成。\n乌府尽言知内助，鳯池得位见亲荣。\n隙驹不究期颐寿，风木长悲欲飬情。\n厚福尚余汤沭地，并归贤嗣作功名。",
        "dynasty": "宋",
        "collection_info": null
    },
    {
        "title": "故福国夫人挽歌词  其二",
        "author": "綦崇礼",
        "content": "蜀都旌节继辉光，象服重来意独伤。\n许国毋辞驱远驭，怀人忍復舍中堂。\n新阡岂料今同穴，异县端如在故乡。\n错顾飞云何处是，西山松槚已成行。",
        "dynasty": "宋",
        "collection_info": null
    },
    {
        "title": "奉和德升尚书探梅之什仍用元韵",
        "author": "綦崇礼",
        "content": "题诗曾动何郎兴，寄远犹传陆凯名。\n渴见寒英娱北客，共寻春信向东城。\n蜂粘晴蘂应先破，雀啅芳心已尽惊。\n便拟催开争赋咏，腊中独使擅幽情。",
        "dynasty": "宋",
        "collection_info": null
    },
    {
        "title": "七月乙丑作记梦诗初不敢示人而私有传去者德升尚书遽先枉和索元篇",
        "author": "綦崇礼",
        "content": "清梦分明到玉堂，紫衣催引对龙章。\n似令裁诏移时罢，尚想挥毫半夜忙。\n千里力疲心已息，十年境熟念难忘。\n此生未有酬恩日，坐捻衰髯祗自伤。",
        "dynasty": "宋",
        "collection_info": null
    },
    {
        "title": "再用韵奉谢德升尚书见和且以解嘲",
        "author": "綦崇礼",
        "content": "西风醒梦入秋堂，梦境还空寄短章。\n妄见徒嗟妨睡美，闲心久谢趁朝忙。\n流年倐忽身今老，荣路斯须味已忘。\n惭愧君诗真戏谑，邯郸自警亦何伤。",
        "dynasty": "宋",
        "collection_info": null
    },
    {
        "title": "德升尚书併示新诗愈富而愈工不胜叹服顾见戏之语不置而自处太谦谨和答以重致解嘲之意",
        "author": "綦崇礼",
        "content": "庆弔从来不下堂，漫劳善颂费雕章。\n自嗤梦已空花散，更看诗为寐语忙。\n论每阔疏时所弃，才称美秀上难忘。\n我宜屏迹君当起，出处相违恐两伤。",
        "dynasty": "宋",
        "collection_info": null
    },
    {
        "title": "重拟自赋一首呈德升尚书",
        "author": "綦崇礼",
        "content": "旋葺幽居卜筑堂，归栖不负乞闲章。\n饮遭田父那辞醉，雨觅渔师未觉忙。\n汲汲功名徒竞逐，悠悠身世已兼忘。\n此心真可安江海，免使庄生笑重伤。",
        "dynasty": "宋",
        "collection_info": null
    },
    {
        "title": "蒙示叙旧之作情眷甚厚不可虚辱輙次元韵愧非所以为报也",
        "author": "綦崇礼",
        "content": "八座方登政事堂，一麾却佩郡侯章。\n求闲宛转常虞谤，治剧从容岂厌忙。\n老去昔游君尚记，梦回陈迹我俱忘。\n相从且共衔杯乐，世路争名巧中伤。",
        "dynasty": "宋",
        "collection_info": null
    },
    {
        "title": "奉酬已懋尚书  其一",
        "author": "綦崇礼",
        "content": "纷纷胡骑来无定，整整王师动有名。\n已报妖氛扫秦甸，还闻聘使出龙城。\n灼知天意民皆悦，怯聼风声寇自惊。\n就飬东朝归驾近，和戎深见圣人情。",
        "dynasty": "宋",
        "collection_info": null
    },
    {
        "title": "奉酬已懋尚书  其二",
        "author": "綦崇礼",
        "content": "乡邦甲第常牵兴，玉几金瓯久记名。\n会秉枢机还魏阙，且栽桃李满春城。\n郊原气暖花将发，闾里声和犬不惊。\n胜日假时聊共乐，未应归隐狥髙情。",
        "dynasty": "宋",
        "collection_info": null
    },
    {
        "title": "和郭传师岁晚书事",
        "author": "綦崇礼",
        "content": "尘掩龙韬玩具文，雨昏金甲岸纶巾。\n横行渐復思清海，髙卧端来傲翠筠。\n推毂塞垣终用旧，调丝洞户且酬春。\n不辞胜日来追赏，却恐功名要及辰。",
        "dynasty": "宋",
        "collection_info": null
    },
    {
        "title": "漫成  其一",
        "author": "綦崇礼",
        "content": "生平雅志在林溪，故里尘昏未定栖。\n晚向琼台谐问舍，喜当淮塞罢鸣鞞。\n出郊剩喜园亭胜，策杖应须酒榼携。\n随意一觞兼一咏，醉言无次亦无题。",
        "dynasty": "宋",
        "collection_info": null
    },
    {
        "title": "漫成  其二",
        "author": "綦崇礼",
        "content": "书迷今古懒不读，樽列圣贤时一中。\n顾我本无当世志，爱君真有古人风。\n赐环忽恐归期促，放盏常嗟乐事空。\n山鹿野麋便茂草，鳯凰终合止梧桐。",
        "dynasty": "宋",
        "collection_info": null
    },
    {
        "title": "佚老堂为丞相文安公作  其一",
        "author": "綦崇礼",
        "content": "社稷功名不自贤，小园卜筑赏閒年。\n脱遗富贵还身外，收拾芳菲寓目前。\n未息烟尘劳瞩望，莫孤风月且留连。\n一时赋咏多奇作，江汉崧髙好共编。",
        "dynasty": "宋",
        "collection_info": null
    },
    {
        "title": "佚老堂为丞相文安公作  其二",
        "author": "綦崇礼",
        "content": "帝眷民瞻岂暂望，江山信美可终藏。\n元勋合冠凌烟阁，雅兴聊同绿野堂。\n已作时霖却龙卧，行看天讨待鹰扬。\n嘱公未用安髙退，准拟功成老故乡。",
        "dynasty": "宋",
        "collection_info": null
    },
    {
        "title": "寄青田县令杨仲固",
        "author": "綦崇礼",
        "content": "九载分违几日同，铜章又过淛江东。\n芝田吏隐常看鹤，山邑官闲早梦熊。\n囹圄屡空知讼简，囷仓相继喜年丰。\n传闻江上风尘息，相国宁忘幕府功。",
        "dynasty": "宋",
        "collection_info": null
    },
    {
        "title": "酬李元叔察院见寄",
        "author": "綦崇礼",
        "content": "书到山中手自披，炎凉不改似君稀。\n术穷五技缘何事，巢穏一枝聊可依。\n扫迹径须休去好，冥心深觉向来非。\n缓赓清唱缄题罢，却对松窗静掩扉。",
        "dynasty": "宋",
        "collection_info": null
    },
    {
        "title": "重九日宴临漳亭",
        "author": "綦崇礼",
        "content": "九日追欢异昔年，强随时节到层巅。\n俯观殊俗身如客，平瞰丹霄势欲仙。\n故国伤心沧海外，行朝倾首碧云边。\n兴阑酒罢催归驭，四面岚光合暮烟。",
        "dynasty": "宋",
        "collection_info": null
    },
    {
        "title": "雪晴",
        "author": "綦崇礼",
        "content": "冰箸垂檐滴渐多，眼花眩目气初和。\n功成尺瑞追前赋，喜兆千箱可预歌。\n坐看嫩黄滋柳色，遥知新绿涨湖波。\n闭门积玉浑消尽，却有儿童整雀罗。",
        "dynasty": "宋",
        "collection_info": null
    },
    {
        "title": "喜雪呈已懋使君兼简德升尚书国佐侍郎",
        "author": "綦崇礼",
        "content": "忧民太守致精祈，爱物天公意不违。\n要及岁元彰瑞应，故先春至作花飞。\n梅藏疏蘂余芬馥，山压羣峰失翠微。\n疫疠已消麰麦润，更随晴色探芳菲。",
        "dynasty": "宋",
        "collection_info": null
    },
    {
        "title": "陪观使太尉燕集长句兼简座中诸公",
        "author": "綦崇礼",
        "content": "遶郭江山四望中，一时共寓接羣公。\n戚藩位列三司贵，帅阃班分二府崇。\n华省名卿踵持橐，亷车宿将久櫜弓。\n追游亦有銮坡客，顦顇今先鹤髪翁。\n人事等闲欣戚异，宾筵聊喜笑言同。\n更须结伴春游去，已过催花几信风。",
        "dynasty": "宋",
        "collection_info": null
    },
    {
        "title": "次韵成季尚书宁川即事五首 山寺寓居",
        "author": "綦崇礼",
        "content": "宣室思前席，承明虚直庐。\n不肯入州府，分其终隐欤。",
        "dynasty": "宋",
        "collection_info": null
    },
    {
        "title": "次韵成季尚书宁川即事五首 对客隐几",
        "author": "綦崇礼",
        "content": "世路机兼穽，人情楯与矛。\n客能知许事，兀兀一时休。",
        "dynasty": "宋",
        "collection_info": null
    },
    {
        "title": "次韵成季尚书宁川即事五首 晚晴读书",
        "author": "綦崇礼",
        "content": "成功收拾芥，旧读余断编。\n时思贤圣对，久要故依然。",
        "dynasty": "宋",
        "collection_info": null
    },
    {
        "title": "次韵成季尚书宁川即事五首 窗下独酌",
        "author": "綦崇礼",
        "content": "独饮自成趣，世情何用论。\n生平龙坂客，谁过雀罗门。",
        "dynasty": "宋",
        "collection_info": null
    },
    {
        "title": "次韵成季尚书宁川即事五首 东斋夜坐",
        "author": "綦崇礼",
        "content": "当官肯虞谤，遇事羞摸棱。\n閒来爱清夜，默坐对青灯。",
        "dynasty": "宋",
        "collection_info": null
    },
    {
        "title": "德升尚书再用前韵见示五绝 山寺寓居",
        "author": "綦崇礼",
        "content": "尘埃暗宫锦，耒耜安田庐。\n陈力知不能，不止独何欤。",
        "dynasty": "宋",
        "collection_info": null
    },
    {
        "title": "德升尚书再用前韵见示五绝 对客隐几",
        "author": "綦崇礼",
        "content": "边书犹插羽，世用在持矛。\n空言客何务，问事其少休。",
        "dynasty": "宋",
        "collection_info": null
    },
    {
        "title": "德升尚书再用前韵见示五绝 窗下独酌",
        "author": "綦崇礼",
        "content": "忘忧有妙理，细与麯生论。\n相携醉乡去，醒见月当门。",
        "dynasty": "宋",
        "collection_info": null
    },
    {
        "title": "德升尚书再用前韵见示五绝 东斋夜坐",
        "author": "綦崇礼",
        "content": "一时盛意气，四海竦风棱。\n我怀非此念，兀坐对青灯。",
        "dynasty": "宋",
        "collection_info": null
    },
    {
        "title": "题护国寺",
        "author": "綦崇礼",
        "content": "前瞻雁荡秋最奇，北上天台春更丽。\n两山特峙天下闻，一郡安闲介兹地。",
        "dynasty": "宋",
        "collection_info": null
    },
    {
        "title": "观使太尉俯用拙韵有述怀之作谨赋一篇奉酬嘉咏",
        "author": "綦崇礼",
        "content": "掌武当朝独老成，运筹分阃厌勋名。\n旌旄载偃琼台路，符竹新抛铁瓮城。\n近塞尚虞秋马健，空山底恤晓猨惊。\n更须重拟平戎去，欲赞公休似不情。",
        "dynasty": "宋",
        "collection_info": null
    },
    {
        "title": "崇礼次韵奉酬聊致挽留之意",
        "author": "綦崇礼",
        "content": "归艎少缓不须摧，更待东城一访梅。\n铁石心情犹解赋，芝兰风味合相陪。\n腊残绝讶迟迟见，春近何妨得得来。\n清赏未谐君欲去，临邛谁与共衔杯。",
        "dynasty": "宋",
        "collection_info": null
    },
    {
        "title": "送孙太冲守怀安",
        "author": "勾涛",
        "content": "云顶峰崛奇，金渊水清写。\n勉从山水游，切勿轻民社。",
        "dynasty": "宋",
        "collection_info": null
    },
    {
        "title": "泛歙溪用老杜诗青惜峰峦过为韵  其一",
        "author": "胡舜陟",
        "content": "港浄千寻碧，峰回两岸青。\n鹭飞烟漠漠，猨啸竹冥冥。\n鸡犬闻声地，云霞蔽隐扃。\n桃源疑此是，时復问渔舲。",
        "dynasty": "宋",
        "collection_info": null
    },
    {
        "title": "泛歙溪用老杜诗青惜峰峦过为韵  其二",
        "author": "胡舜陟",
        "content": "溪山美有余，自古神仙宅。\n筑室隐宣平，题诗来李白。\n至今负薪人，间是餐霞客。\n不向此寻真，飘蓬端可惜。",
        "dynasty": "宋",
        "collection_info": null
    },
    {
        "title": "泛歙溪用老杜诗青惜峰峦过为韵  其三",
        "author": "胡舜陟",
        "content": "万山回合处，葱鬰钓台峰。\n道义高千古，簟瓢敌万钟。\n羊裘甘寂寞，凤阙肯从容。\n勿谓狂奴态，清风激懦庸。",
        "dynasty": "宋",
        "collection_info": null
    },
    {
        "title": "泛歙溪用老杜诗青惜峰峦过为韵  其四",
        "author": "胡舜陟",
        "content": "草木纷纷落，江山正薄寒。\n云藏桐子宅，波急沈郎滩。\n回首家林远，多愁革带宽。\n青枫知客恨，涂血点林峦。",
        "dynasty": "宋",
        "collection_info": null
    },
    {
        "title": "泛歙溪用老杜诗青惜峰峦过为韵  其五",
        "author": "胡舜陟",
        "content": "观山如走马，倏忽千羣过。\n水从云际来，舟疑天上坐。\n羁孤猨失羣，往復蚁旋磨。\n五韵写中肠，悲词成楚些。",
        "dynasty": "宋",
        "collection_info": null
    },
    {
        "title": "题秋香亭",
        "author": "胡舜陟",
        "content": "骚人足奇思，香草比君子。\n况此霜下杰，清芬绝兰茝。\n气禀金行秀，德备黄中羹。\n古来鹤髪翁，餐英饮其水。\n但恐蓬藋伤，课仆加料理。",
        "dynasty": "宋",
        "collection_info": null
    },
    {
        "title": "秉烛赏梅",
        "author": "胡舜陟",
        "content": "蜡烟青绕雪培堆，神女疑乘香雾来。\n绰约仙姿明醉眼，横斜疏影入樽罍。",
        "dynasty": "宋",
        "collection_info": null
    },
    {
        "title": "寄侄",
        "author": "胡舜陟",
        "content": "东辅书初至，西宫夜正寒。\n感时嗟阻阔，喜汝报平安。\n学耨知兼力，辞淳发巨澜。\n三冬文史足，轩翥未应难。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "胡舜陟",
        "content": "中兴将相上凌烟，社稷元功孰敢先。\n万物生春持斗柄，六龙回驭取虞渊。\n中书方记汾阳考，南国俄乘范蠡船。\n却向园林新栋宇，聊将胜事继前贤。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "胡舜陟",
        "content": "为闻仙伯隐丹丘，三径新开结胜游。\n庭户招呼松桂月，樽罍追逐芰荷秋。\n晓猿夜鹤空留恋，风虎云龙自应求。\n已拥帅旄将入觐，运筹破虏此归休。",
        "dynasty": "宋",
        "collection_info": null
    },
    {
        "title": "白水寺  其一",
        "author": "胡舜陟",
        "content": "雨过川原凈，山寒草木疏。\n暮钟鸣古寺，行客解征裾。\n马祖留遗迹，浮丘传异书。\n谁能寻胜概，来往谩纷如。",
        "dynasty": "宋",
        "collection_info": null
    },
    {
        "title": "白水寺  其二",
        "author": "胡舜陟",
        "content": "风雨走长道，云山忆故庐。\n知还惭倦鸟，真乐羡游鱼。\n野烧痕将没，新秧陇已锄。\n桂林在何许，息马见春余。",
        "dynasty": "宋",
        "collection_info": null
    },
    {
        "title": "滑石泉",
        "author": "胡舜陟",
        "content": "奔走尘沙五十程，泉声今夜响泠泠。\n明朝画鼓催征骑，不使行人仔细听。",
        "dynasty": "宋",
        "collection_info": null
    },
    {
        "title": "题静江府枕流亭",
        "author": "胡舜陟",
        "content": "平生壮志在燕然，投老南征示息肩。\n鼷鼠发机端可笑，暂休戎马弄潺浮夸。",
        "dynasty": "宋",
        "collection_info": null
    },
    {
        "title": "句  其一",
        "author": "胡舜陟",
        "content": "人有悲欢头易白，山无古今色长青。",
        "dynasty": "宋",
        "collection_info": null
    },
    {
        "title": "句  其二",
        "author": "胡舜陟",
        "content": "含桃红紫莺声老，宿麦青青燕子飞。",
        "dynasty": "宋",
        "collection_info": null
    },
    {
        "title": "天童山交禅师塔铭辞",
        "author": "黄龟年",
        "content": "西来谁露真消息，教外别传要端的。\n黄龙佛法付儿孙，临济宗风本奇特。\n珍重天童老古锥，声名四海日星垂。\n当年一喝狮子吼，狐貍望风而避之。\n直截机锋难凑泊，摘叶寻枝何太错。\n满堂龙象竞交参，侧耳惟聆师一诺。\n虚空扑落水流东，护塔松楸长旧丛。\n龟毛拂子三千丈，光彩流传太白峰。",
        "dynasty": "宋",
        "collection_info": null
    },
    {
        "title": "宝陀山观音赞",
        "author": "黄龟年",
        "content": "稽首宝陀山，观音大菩萨。\n三十二妙应，垂福于人天。\n慧日廓圆明，隐微无不照。\n我等由宿植，于菩萨有缘。\n曩善一毫端，菩萨悉能鉴。\n今兹一何幸，联樯来宝山。\n淑景德惠风，沧海如鑑凈。\n朝发东秦岸，须臾达莲宫。\n僧饭洗钵时，相与瞻远峤。\n□□跨巨浪，侧足骨毛□。\n自念尘坌身，得伴清凈侣。\n同声讽密语，復念我师名。\n注目渴慈光，忽覩紫金相。\n崆峒石窟上，宴坐自在容。\n云雾不蔽亏，跪礼得良久。\n偕来无老稚，咸识应现尊。\n讚嘆且忻惧，得所未曾有。\n我念现前众，中多大福人。\n久新迎我师，所祷如响应。\n为我忏众恶，遂亦见如来。\n同办起心香，復陈一日供。\n倘以昔善积，获此大吉祯。\n愿敦未来因，永託如来记。\n浮生如梦幻，孰处放教生。\n戒杀多素羞，广阅如来藏。\n分阴实可惜，栖迟必山林。\n料理般若舟，长想菩提岸。\n羣生迷苦海，拯援使知津。\n共发向上心，无□同佛会。",
        "dynasty": "宋",
        "collection_info": null
    },
    {
        "title": "马秦山碧云庵联句",
        "author": "黄龟年",
        "content": "团团深锁碧烟笼，安隐禅居瑞气中。\n万顷沧浪终夜月，更于何处觅天宫。",
        "dynasty": "宋",
        "collection_info": null
    },
    {
        "title": "赠晋水师",
        "author": "黄龟年",
        "content": "文衡卓卓擅英声，相与明簪笑语清。\n报国共盟推毂志，五湖敢羡一舟轻。",
        "dynasty": "宋",
        "collection_info": null
    },
    {
        "title": "马秦山碧云庵联句",
        "author": "黄岳年",
        "content": "无正文。",
        "dynasty": "宋",
        "collection_info": null
    },
    {
        "title": "马秦山碧云庵联句",
        "author": "马耆禅师",
        "content": "无正文。",
        "dynasty": "宋",
        "collection_info": null
    },
    {
        "title": "马秦山碧云庵联句",
        "author": "张光",
        "content": "无正文。",
        "dynasty": "宋",
        "collection_info": null
    },
    {
        "title": "句  其一",
        "author": "释庆老",
        "content": "交情老去淡如水，病骨秋来瘦似松。",
        "dynasty": "宋",
        "collection_info": null
    },
    {
        "title": "句  其二",
        "author": "释庆老",
        "content": "共看栖树鸦。",
        "dynasty": "宋",
        "collection_info": null
    },
    {
        "title": "偈十六首  其一",
        "author": "释士珪",
        "content": "衲帔蒙头，下板头边，且打瞌睡。\n蒲团迭足，长连床上，随分挨肩。\n忽然露柱眼开，圣僧也须出院。\n切忌钉椿摇橹，更须看风使帆。\n各各总在其中，人人自宜照顾。\n且道照顾个什么，堂中宾主句，觌面没亲疏。",
        "dynasty": "宋",
        "collection_info": null
    },
    {
        "title": "偈十六首  其二",
        "author": "释士珪",
        "content": "一山南北烟霞裏，两寺东西林麓间。\n开眼如今浑是梦，莫言真个在庐山。",
        "dynasty": "宋",
        "collection_info": null
    },
    {
        "title": "偈十六首  其三",
        "author": "释士珪",
        "content": "面前一道如絃直，当门不用栽荆棘。\n陕府铁牛，昨夜失却尾巴；嘉州大像，不是白拈贼。\n赵州南，石桥北。\n黄河九曲吞昆崙，大悲院裏安弥勒。",
        "dynasty": "宋",
        "collection_info": null
    },
    {
        "title": "偈十六首  其四",
        "author": "释士珪",
        "content": "东林百不会，瞎驴随大队。\n鞭打不进前，步步只倒退。\n一日復一日，灵台转昏昧。\n死去入地狱，永劫终不悔。\n开口见心肝，实语当忏悔。",
        "dynasty": "宋",
        "collection_info": null
    },
    {
        "title": "偈十六首  其五",
        "author": "释士珪",
        "content": "错错，东林手把断贯索，诸方鼻孔都穿却。\n人问如何不自穿，自己鼻头难摸索。\n而今子细细思量，元来不是而今错。",
        "dynasty": "宋",
        "collection_info": null
    },
    {
        "title": "偈十六首  其六",
        "author": "释士珪",
        "content": "金镞惯调经百战，钱鞭多力恨无雠。",
        "dynasty": "宋",
        "collection_info": null
    },
    {
        "title": "偈十六首  其七",
        "author": "释士珪",
        "content": "一阳生，万物萌。\n天本清，地常宁。\n四时行，万彙成。\n如纬经，如权衡。\n天心平，人心诚。\n日月明，鬼神警。\n方知天地分浊清，古今无亏盈。\n圣泉拄杖犹通灵，敲骨出髓。\n方悟从上诸圣碗鸣声，犹较芭蕉半月程。",
        "dynasty": "宋",
        "collection_info": null
    },
    {
        "title": "偈十六首  其八",
        "author": "释士珪",
        "content": "半夜穿针，尽十方皆成线路，你诸人为什么透不过。\n天明吃粥，无一丝毫不露真机，你诸人为什么拨不转。\n透不过处，路布分明。\n拨不转时，真机独露。\n半夜梦中惊骤雨，三更枕上听秋声。",
        "dynasty": "宋",
        "collection_info": null
    },
    {
        "title": "偈十六首  其九",
        "author": "释士珪",
        "content": "烈火焰中，蟭螟虫如何栖泊。\n大炉韛裏，金刚钻烧得通红。\n蓦然脑后一锥，铁佛也须汗出。\n佛祖重新煅炼，衲僧再上钳锤。\n直饶千手大悲，这裏如何摸索。\n打破从教重锢鏴，休言钝铁费钳锤。",
        "dynasty": "宋",
        "collection_info": null
    },
    {
        "title": "偈十六首  其一○",
        "author": "释士珪",
        "content": "天晴开水路，无事设曹司。\n病多谙药性，小慈妨大慈。",
        "dynasty": "宋",
        "collection_info": null
    },
    {
        "title": "偈十六首  其一一",
        "author": "释士珪",
        "content": "尘融法界，念尽毗卢。\n千眼顿开，纤尘不立。\n游戏宝明空海，超越菩提觉场。\n善财入楼阁之门，重重无尽。\n居士供蒲塞之馔，种种庄严。\n以上妙饮食供养为法门，以广大愿心总持为佛事。\n一一摄入，一一交参。\n一一圆融，一一周徧。\n理事平等，真俗混融。\n凡圣同源，因果不二。\n直得文殊骑狮子，入普贤鼻孔裏藏身。\n普贤骑象王，入文殊眼睛裏瞌睡。\n释迦弥勒，掩耳偷铃。\n势至观音，抱贜叫屈。",
        "dynasty": "宋",
        "collection_info": null
    },
    {
        "title": "偈十六首  其一二",
        "author": "释士珪",
        "content": "老龙千丈湫，晴空散飞雪。\n尊者诺讵罗，坐视眼眨眨。\n老禅来住山，梵志翻着袜。\n乍可刺汝眼，且要话头活。",
        "dynasty": "宋",
        "collection_info": null
    },
    {
        "title": "偈十六首  其一三",
        "author": "释士珪",
        "content": "老禅不打鼓山鼓，送老来看雁范山。\n杰阁重楼都不见，溪边茅屋两三间。",
        "dynasty": "宋",
        "collection_info": null
    },
    {
        "title": "偈十六首  其一四",
        "author": "释士珪",
        "content": "释迦弥勒，犹是他奴。\n临济德山，是何草芥。\n向上一路，荆棘成林。\n更欲翻身，堕崖落堑。\n总不动着，当处活埋。\n生机临时，翻成乱统。\n穿耳胡僧葱岭去，夜行踏雪马蹄轻。",
        "dynasty": "宋",
        "collection_info": null
    },
    {
        "title": "偈十六首  其一五",
        "author": "释士珪",
        "content": "悬泉千尺泻龙湫，一叶萧萧万木秋。\n坐看孤云行看月，更无佛法挂心头。",
        "dynasty": "宋",
        "collection_info": null
    },
    {
        "title": "偈十六首  其一六",
        "author": "释士珪",
        "content": "晷运推移无不动，日南长至几曾迁。\n应时纳祜无他事，依旧三门开两边。\n三门开两边，一句具三玄。\n今古应无坠，分明在目前。",
        "dynasty": "宋",
        "collection_info": null
    },
    {
        "title": "偈十六首  其一七",
        "author": "释士珪",
        "content": "孔明庙前有古柏，枝如青铜根如石。\n苍皮溜雨四十围，黛色参天二千尺。\n但见年年是好年，岂知日日是好日。\n小树子，傍山栽，花从叶裏开。\n枝高攀不得，罗袖拂将来。",
        "dynasty": "宋",
        "collection_info": null
    },
    {
        "title": "偈十六首  其一八",
        "author": "释士珪",
        "content": "尘融法界，念尽毗卢。\n咫尺跨于大千，剎那超于三世。\n过去诸如来秤锤落井，现在诸菩萨塞壑填沟。\n未来修学人，如麻似粟。\n回头拾得新罗箭，自是诸人不丈夫。",
        "dynasty": "宋",
        "collection_info": null
    },
    {
        "title": "临终偈",
        "author": "释士珪",
        "content": "前三十一，中九下七。\n老人言尽处，龟歌眼睛赤。",
        "dynasty": "宋",
        "collection_info": null
    },
    {
        "title": "颂古六首  其一",
        "author": "释士珪",
        "content": "不假文殊神通，休要罔明弹指。\n尔时灵山会中，女子从定而起。",
        "dynasty": "宋",
        "collection_info": null
    },
    {
        "title": "颂古六首  其二",
        "author": "释士珪",
        "content": "世路风波不见君，一回见面一伤神。\n水流华落知何处，洞中桃源别是春。",
        "dynasty": "宋",
        "collection_info": null
    },
    {
        "title": "颂古六首  其三",
        "author": "释士珪",
        "content": "劈面三拳，连腮七掌。\n尽大地人，不知痛痒。",
        "dynasty": "宋",
        "collection_info": null
    },
    {
        "title": "颂古六首  其四",
        "author": "释士珪",
        "content": "夜半墨漆黑，捉得一个贼。\n点火照来看，元是王大伯。",
        "dynasty": "宋",
        "collection_info": null
    },
    {
        "title": "颂古六首  其五",
        "author": "释士珪",
        "content": "近在口皮边，远过河沙国。\n世间多少人，不得油餈吃。",
        "dynasty": "宋",
        "collection_info": null
    },
    {
        "title": "颂古六首  其六",
        "author": "释士珪",
        "content": "船子下扬州，浮萍逐水流。\n一声河满子，千古动悲愁。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释士珪",
        "content": "万年一念，一念万年。\n和衣泥裏辊，洗脚上床眠。\n历劫来事，祇在如今。\n大海波涛涌，小人方寸深。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释士珪",
        "content": "万机不到，眼见色，耳闻声。\n一句当堂，头戴天，脚踏地。\n你诸人祇如今日是五月初一，殊不知金乌半夜忙忙去，玉兔天明上海东。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释士珪",
        "content": "一叶落，天下秋，欲穷千里目，更上一层楼。\n一尘起，大地收，嘉州打大像，陕府灌铁牛。\n久旱檐头句，桥流水不流。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释士珪",
        "content": "见见之时，见非是见。\n见犹离见，见不能及。\n落华有意随流水，流水无情恋落华。\n诸可还者，自然非汝。\n不汝还者，非汝而谁。\n长恨春归无觅处，不知转入此中来。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释士珪",
        "content": "马搭鞍，驴推磨。\n灵利衲僧，祇消一个。\n纵使东家明点灯，未必西家暗中坐。\n西来意旨问如何，多口阿师自招祸。",
        "dynasty": "宋",
        "collection_info": null
    },
    {
        "title": "观行上座所作维摩问疾图",
        "author": "释士珪",
        "content": "道人眈眈痴虎头，瞭然电转开双眸。\n枯木已死寒岩秋，定中霹雳摧四牛。\n起来下笔不能休，新诗字字蟠银钩。\n发其余者漫不收，散而纵横为九流。\n我观此画真其尤，病维摩诘小有瘳。\n文殊大士从之游，彼上人者难对酬。\n两公文章虎而彪，万古凡马空骅骝。\n向来曹韩与韦侯，笔端亦尝知此否。\n世间画本多山丘，阅人何翅如传邮。\n对此可以销百忧，先生胡为吟四愁。",
        "dynasty": "宋",
        "collection_info": null
    },
    {
        "title": "安上座所作墨梅",
        "author": "释士珪",
        "content": "道人色心浄，了见造物根。\n笔端开此花，胸中有丘园。\n清香凝暗夜，疏枝卧黄昏。\n撞钟西湖寺，见月罗浮村。\n老眼隔烟雾，一笑作篱藩。",
        "dynasty": "宋",
        "collection_info": null
    },
    {
        "title": "颂古七十六首  其一",
        "author": "释士珪",
        "content": "老胡不免出胞胎，也解人前恁么来。\n指地指天称第一，众生四十九年灾。",
        "dynasty": "宋",
        "collection_info": null
    },
    {
        "title": "颂古七十六首  其二",
        "author": "释士珪",
        "content": "是非海裏横身人，豺虎羣中自在行。\n莫把是非来辨我，平生穿凿不相干。",
        "dynasty": "宋",
        "collection_info": null
    },
    {
        "title": "颂古七十六首  其三",
        "author": "释士珪",
        "content": "月裏姮娥不画眉，只将云雾作罗衣。\n不知梦逐青鸾去，犹把花枝盖面归。",
        "dynasty": "宋",
        "collection_info": null
    },
    {
        "title": "颂古七十六首  其四",
        "author": "释士珪",
        "content": "拄杖头边无孔窍，大千沙界犹嫌小。\n毗婆尸佛早留心，直至而今不得妙。",
        "dynasty": "宋",
        "collection_info": null
    },
    {
        "title": "颂古七十六首  其五",
        "author": "释士珪",
        "content": "举手攀南斗，翻身倚北辰。\n出头天外看，谁是我般人。",
        "dynasty": "宋",
        "collection_info": null
    },
    {
        "title": "颂古七十六首  其六",
        "author": "释士珪",
        "content": "种谷不生豆苗，蒸沙岂能成饭。\n大通智胜如来，一个担扳底汉。",
        "dynasty": "宋",
        "collection_info": null
    },
    {
        "title": "颂古七十六首  其七",
        "author": "释士珪",
        "content": "入林不动草，入水不动波。\n镬汤无冷处，合眼跳黄河。",
        "dynasty": "宋",
        "collection_info": null
    },
    {
        "title": "颂古七十六首  其八",
        "author": "释士珪",
        "content": "破缾岂復作缾事，焦种不因生糵牙。\n如彼灵空槃大子，毛轮垂法翳花开。",
        "dynasty": "宋",
        "collection_info": null
    },
    {
        "title": "颂古七十六首  其九",
        "author": "释士珪",
        "content": "海水翻空衮底流，鱼龙虾蟹信沉浮。\n可怜金色头陀子，直至如今笑未休。",
        "dynasty": "宋",
        "collection_info": null
    },
    {
        "title": "颂古七十六首  其一○",
        "author": "释士珪",
        "content": "少室山前风过耳，九年人事随流水。\n若还是弄潮人，切须莫入洪波裏。",
        "dynasty": "宋",
        "collection_info": null
    },
    {
        "title": "颂古七十六首  其一一",
        "author": "释士珪",
        "content": "二祖当年立少林，满庭积雪到腰深。\n叉手当胸无一事，不求不觅不安心。",
        "dynasty": "宋",
        "collection_info": null
    },
    {
        "title": "颂古七十六首  其一二",
        "author": "释士珪",
        "content": "胡乱三十年，不曾少盐酱。\n江西马大师，南岳让和尚。",
        "dynasty": "宋",
        "collection_info": null
    },
    {
        "title": "颂古七十六首  其一三",
        "author": "释士珪",
        "content": "庐陵米价少知音，佛法商量古到今。\n绣出鸳鸯任人看，无端却要觅金鍼。",
        "dynasty": "宋",
        "collection_info": null
    },
    {
        "title": "颂古七十六首  其一四",
        "author": "释士珪",
        "content": "江西一喝动干坤，大用全机是灭门。\n三日耳聋风过树，累他黄蘖丧儿孙。",
        "dynasty": "宋",
        "collection_info": null
    },
    {
        "title": "颂古七十六首  其一五",
        "author": "释士珪",
        "content": "百丈野狐，塞鴈衔芦。\n李广神箭，张颠草书。",
        "dynasty": "宋",
        "collection_info": null
    },
    {
        "title": "颂古七十六首  其一六",
        "author": "释士珪",
        "content": "剔起便行三万里，只今休去八千年。\n分明更为从头举，一任诸方取次传。",
        "dynasty": "宋",
        "collection_info": null
    },
    {
        "title": "颂古七十六首  其一七",
        "author": "释士珪",
        "content": "心不是佛，智不是道。\n青山白云，落花芳草。\n若是伶俐阿师，终不回头转脑。",
        "dynasty": "宋",
        "collection_info": null
    },
    {
        "title": "颂古七十六首  其一八",
        "author": "释士珪",
        "content": "一道如弦直，心亲手更亲。\n箭穿红日影，方是射鵰人。",
        "dynasty": "宋",
        "collection_info": null
    },
    {
        "title": "颂古七十六首  其一九",
        "author": "释士珪",
        "content": "南泉不指凈瓶，隐峰何曾舄水。\n从教打瓦钻龟，佛法不在这裏。",
        "dynasty": "宋",
        "collection_info": null
    },
    {
        "title": "颂古七十六首  其二○",
        "author": "释士珪",
        "content": "大海波涛阔，小人方寸深。\n海枯终见底，人死不知心。",
        "dynasty": "宋",
        "collection_info": null
    },
    {
        "title": "颂古七十六首  其二一",
        "author": "释士珪",
        "content": "四海狼烟静，中原信息通。\n罢拈三尺剑，休弄一张弓。",
        "dynasty": "宋",
        "collection_info": null
    },
    {
        "title": "颂古七十六首  其二二",
        "author": "释士珪",
        "content": "大唐国裏无禅师，礼拜归堂更不疑。\n堪笑河阳新妇子，不如临济小厮儿。",
        "dynasty": "宋",
        "collection_info": null
    },
    {
        "title": "颂古七十六首  其二三",
        "author": "释士珪",
        "content": "若知天地本同根，不应重来更问人。\n却得南泉亲指似，等闲花发梦中春。",
        "dynasty": "宋",
        "collection_info": null
    },
    {
        "title": "颂古七十六首  其二四",
        "author": "释士珪",
        "content": "狸奴白牯念摩诃，争似南泉打破锅。\n虽然佛法无多子，天下丛林不奈何。",
        "dynasty": "宋",
        "collection_info": null
    },
    {
        "title": "颂古七十六首  其二五",
        "author": "释士珪",
        "content": "若谓平常心是道，枝蔓向上更生枝。\n贴肉汗衫如脱了，唤来眼上与安眉。",
        "dynasty": "宋",
        "collection_info": null
    },
    {
        "title": "颂古七十六首  其二六",
        "author": "释士珪",
        "content": "眼中见惯是寻常，又不惊人又久长。\n留得寒窻夜来月，三更依旧照茅堂。",
        "dynasty": "宋",
        "collection_info": null
    },
    {
        "title": "颂古七十六首  其二七",
        "author": "释士珪",
        "content": "茱萸这裏无一滴，赵州无言便走出。\n春去秋来三百年，拄杖至今犹倚壁。",
        "dynasty": "宋",
        "collection_info": null
    },
    {
        "title": "颂古七十六首  其二八",
        "author": "释士珪",
        "content": "镇州出大萝卜头，师资道合有来由。\n观音寺裏有弥勒，东院西边有赵州。",
        "dynasty": "宋",
        "collection_info": null
    },
    {
        "title": "颂古七十六首  其二九",
        "author": "释士珪",
        "content": "金佛木佛泥佛，度炉度水度火。\n尽入赵州红炉，烈焰光中锻过。\n一声白雪阳春，万古无人能和。",
        "dynasty": "宋",
        "collection_info": null
    },
    {
        "title": "颂古七十六首  其三○",
        "author": "释士珪",
        "content": "大地是眼何处屙，天下不奈雪老何。\n赵州寄个锹子去，方得此语圆来龙去堶堶。",
        "dynasty": "宋",
        "collection_info": null
    },
    {
        "title": "颂古七十六首  其三一",
        "author": "释士珪",
        "content": "天子居闹市裏，山僧在百草头。\n摆手御街来往，不怕巡火所由。",
        "dynasty": "宋",
        "collection_info": null
    },
    {
        "title": "颂古七十六首  其三二",
        "author": "释士珪",
        "content": "得入门，在门外。\n说向人，人不会。\n更高声，我耳背。",
        "dynasty": "宋",
        "collection_info": null
    },
    {
        "title": "颂古七十六首  其三三",
        "author": "释士珪",
        "content": "宣德门前过，回头便招祸。\n若要无事时，且归堂裏坐。",
        "dynasty": "宋",
        "collection_info": null
    },
    {
        "title": "颂古七十六首  其三四",
        "author": "释士珪",
        "content": "老僧正在东司上，不将佛法为人说。\n一般屎臭旃檀香，父子之机俱漏泄。",
        "dynasty": "宋",
        "collection_info": null
    },
    {
        "title": "颂古七十六首  其三五",
        "author": "释士珪",
        "content": "百年三万六千日，一日朝昏十二时。\n使杀老僧浑不管，不知闹裏有谁知。",
        "dynasty": "宋",
        "collection_info": null
    },
    {
        "title": "颂古七十六首  其三六",
        "author": "释士珪",
        "content": "殿上唤来先应诺，不知业识太茫茫。\n虽然功德已成就，争奈当初不放光。",
        "dynasty": "宋",
        "collection_info": null
    },
    {
        "title": "颂古七十六首  其三七",
        "author": "释士珪",
        "content": "洗脚处更不安排，侧聆时非是啖啄。\n赵州临济二老人，相见何劳下注脚。",
        "dynasty": "宋",
        "collection_info": null
    },
    {
        "title": "颂古七十六首  其三八",
        "author": "释士珪",
        "content": "娄罗须要逞聪明，金榜何曾得挂名。\n捋下幞头归去好，莫骑驴子傍人门。",
        "dynasty": "宋",
        "collection_info": null
    },
    {
        "title": "颂古七十六首  其三九",
        "author": "释士珪",
        "content": "面门出入见还难，无位真人咫尺间。\n去路一身轻似叶，高名千古重如山。",
        "dynasty": "宋",
        "collection_info": null
    },
    {
        "title": "颂古七十六首  其四○",
        "author": "释士珪",
        "content": "主宾都落第三机，阵阵开旗不展旗。\n石火光中分胜负，倒骑铁马上须弥。",
        "dynasty": "宋",
        "collection_info": null
    },
    {
        "title": "颂古七十六首  其四一",
        "author": "释士珪",
        "content": "大悲观音开正面，官不容针通一线。\n鼠拽葫芦有底忙，鬼争漆楣无人见。",
        "dynasty": "宋",
        "collection_info": null
    },
    {
        "title": "颂古七十六首  其四二",
        "author": "释士珪",
        "content": "到老不曾开语路，临行回首却叮咛。\n深深海底犹嫌浅，直向金刚水际行。",
        "dynasty": "宋",
        "collection_info": null
    },
    {
        "title": "颂古七十六首  其四三",
        "author": "释士珪",
        "content": "雷火光中休草草，剑轮锋上莫忉忉。\n等闲放却全身入，终不当头犯一毫。",
        "dynasty": "宋",
        "collection_info": null
    },
    {
        "title": "颂古七十六首  其四四",
        "author": "释士珪",
        "content": "睦州只爱锥头利，这僧不见凿头方。\n直饶转得百千藏，这般供养也寻常。",
        "dynasty": "宋",
        "collection_info": null
    },
    {
        "title": "颂古七十六首  其四五",
        "author": "释士珪",
        "content": "敢保老兄犹未彻，玄沙之言何太切。\n君看陌上桃花红，尽是离人眼中血。",
        "dynasty": "宋",
        "collection_info": null
    },
    {
        "title": "颂古七十六首  其四六",
        "author": "释士珪",
        "content": "棒下真鍮不博金，德山彻底老婆心。\n后人只见波涛涌，不见龙王宫殿深。",
        "dynasty": "宋",
        "collection_info": null
    },
    {
        "title": "颂古七十六首  其四七",
        "author": "释士珪",
        "content": "钟未鸣，鼓未响，依前托钵归方丈。\n德山不会末后句，岩头密意谁相亮。\n只得三年也大奇，留与诸方作榜样。",
        "dynasty": "宋",
        "collection_info": null
    },
    {
        "title": "颂古七十六首  其四八",
        "author": "释士珪",
        "content": "寒时寒，热时热，无寒暑处天然别。\n绵州附子汉州姜，打刀须是邠州铁。\n洞山老子不瞒人，亲传当面藏身诀。",
        "dynasty": "宋",
        "collection_info": null
    },
    {
        "title": "颂古七十六首  其四九",
        "author": "释士珪",
        "content": "二十年前此地游，木兰花发院新修。\n如今再到经行地，树老无花僧白头。",
        "dynasty": "宋",
        "collection_info": null
    },
    {
        "title": "颂古七十六首  其五○",
        "author": "释士珪",
        "content": "年来万事总成魔，老去闲添白髪多。\n道泰不传天子令，时清休唱太平歌。",
        "dynasty": "宋",
        "collection_info": null
    },
    {
        "title": "颂古七十六首  其五一",
        "author": "释士珪",
        "content": "大死底人还却活，不许夜行投明到。\n陈州人出许州门，翁翁八十重年少。",
        "dynasty": "宋",
        "collection_info": null
    },
    {
        "title": "颂古七十六首  其五二",
        "author": "释士珪",
        "content": "干峰不用指陈，云门休打骨董。\n自然东海鲤鱼，筑着帝释鼻孔。",
        "dynasty": "宋",
        "collection_info": null
    },
    {
        "title": "颂古七十六首  其五三",
        "author": "释士珪",
        "content": "掌中擎日月，舌上覆金钱。\n壁立争千仞，毫光彻梵天。",
        "dynasty": "宋",
        "collection_info": null
    },
    {
        "title": "颂古七十六首  其五四",
        "author": "释士珪",
        "content": "棒头瞎却一城人，三圣撩他宝寿瞋。\n正令只堪提一半，一盲引得众盲行。",
        "dynasty": "宋",
        "collection_info": null
    },
    {
        "title": "颂古七十六首  其五五",
        "author": "释士珪",
        "content": "不踏门前路，春归又一年。\n落花红满地，芳草碧连天。",
        "dynasty": "宋",
        "collection_info": null
    },
    {
        "title": "颂古七十六首  其五六",
        "author": "释士珪",
        "content": "利刀自断命根，不要依草附木。\n若有一法与人，永入拔舌地狱。",
        "dynasty": "宋",
        "collection_info": null
    },
    {
        "title": "颂古七十六首  其五七",
        "author": "释士珪",
        "content": "万事由王老师，树子未属你在。\n广额屠儿成佛，二祖大师偿债。",
        "dynasty": "宋",
        "collection_info": null
    },
    {
        "title": "颂古七十六首  其五八",
        "author": "释士珪",
        "content": "南无观上音菩萨，补陀岩上红莲舌。\n不知成佛是何时，打刀须是并州铁。",
        "dynasty": "宋",
        "collection_info": null
    },
    {
        "title": "颂古七十六首  其五九",
        "author": "释士珪",
        "content": "不用唐言译，休将梵语传。\n摩酰首罗眼，对面隔西天。",
        "dynasty": "宋",
        "collection_info": null
    },
    {
        "title": "颂古七十六首  其六○",
        "author": "释士珪",
        "content": "七条披向钟声上，徧界难藏比丘相。\n若以色角音声求，迦叶师兄是虚妄。",
        "dynasty": "宋",
        "collection_info": null
    },
    {
        "title": "颂古七十六首  其六一",
        "author": "释士珪",
        "content": "二乘菩萨何言尽，诸佛凡夫早晚休。\n世事但将公道断，人心难似水长流。",
        "dynasty": "宋",
        "collection_info": null
    },
    {
        "title": "颂古七十六首  其六二",
        "author": "释士珪",
        "content": "快骑骏马上高楼，南北东西得自由。\n最好腰缠十万贯，更来乘鹤上扬州。",
        "dynasty": "宋",
        "collection_info": null
    },
    {
        "title": "颂古七十六首  其六三",
        "author": "释士珪",
        "content": "风头稍硬难安立，暖气纔通瞌睡来。\n却笑明招闲费力，无端两处强差排。",
        "dynasty": "宋",
        "collection_info": null
    },
    {
        "title": "颂古七十六首  其六四",
        "author": "释士珪",
        "content": "燕尾大虫难傍近，近前便是伤人命。\n除非目解据虎头，自然头正尾亦正。",
        "dynasty": "宋",
        "collection_info": null
    },
    {
        "title": "颂古七十六首  其六五",
        "author": "释士珪",
        "content": "只要拔楔抽钉，为人解粘去缚。\n如何洞山老人，先自螣蛇绕脚。",
        "dynasty": "宋",
        "collection_info": null
    },
    {
        "title": "颂古七十六首  其六六",
        "author": "释士珪",
        "content": "网中跳出便飞腾，好个天然俊衲僧。\n何似当初未入网，悟来方始是知音。",
        "dynasty": "宋",
        "collection_info": null
    },
    {
        "title": "颂古七十六首  其六七",
        "author": "释士珪",
        "content": "阿家新妇两同条，咫尺家乡路不遥。\n可笑骑驴觅驴者，一生错认马鞍桥。",
        "dynasty": "宋",
        "collection_info": null
    },
    {
        "title": "颂古七十六首  其六八",
        "author": "释士珪",
        "content": "拈起竹篦子，□□便到家。\n秘魔若不会，随后却擎叉。",
        "dynasty": "宋",
        "collection_info": null
    },
    {
        "title": "颂古七十六首  其六九",
        "author": "释士珪",
        "content": "十年湖海觅冤雠，不得冤雠未肯休。\n芍药花开菩萨面，椶榈叶长夜叉头。",
        "dynasty": "宋",
        "collection_info": null
    },
    {
        "title": "颂古七十六首  其七○",
        "author": "释士珪",
        "content": "锯解秤锤浑似铁，大愚老子曾饶舌。\n水流涧下太忙生，云在岭头闲不彻。",
        "dynasty": "宋",
        "collection_info": null
    },
    {
        "title": "颂古七十六首  其七一",
        "author": "释士珪",
        "content": "官路无人独自行，自家公验甚分明。\n路傍偷贩私盐客，草裏蹲身过一生。",
        "dynasty": "宋",
        "collection_info": null
    },
    {
        "title": "颂古七十六首  其七二",
        "author": "释士珪",
        "content": "猛虎当路坐，游鱼脚下过。\n不学子湖老，便打刘铁磨。",
        "dynasty": "宋",
        "collection_info": null
    },
    {
        "title": "颂古七十六首  其七三",
        "author": "释士珪",
        "content": "三脚驴儿忒杀好，长放后园教吃草。\n等闲牵去向人前，踼倒湖南瞎长老。",
        "dynasty": "宋",
        "collection_info": null
    },
    {
        "title": "颂古七十六首  其七四",
        "author": "释士珪",
        "content": "杨歧老人锁口诀，万里长城一条铁。\n斫牌禅客知到来，不动金锤脑门裂。",
        "dynasty": "宋",
        "collection_info": null
    },
    {
        "title": "颂古七十六首  其七五",
        "author": "释士珪",
        "content": "口是祸门，电掣雷奔。\n娑竭出海，震动干坤。",
        "dynasty": "宋",
        "collection_info": null
    },
    {
        "title": "颂古七十六首  其七六",
        "author": "释士珪",
        "content": "从前五逆怕闻雷，不似大虫看水磨。\n孤峰顶上要同行，十字街头还共坐。",
        "dynasty": "宋",
        "collection_info": null
    },
    {
        "title": "句  其一",
        "author": "释士珪",
        "content": "祇老是生涯。",
        "dynasty": "宋",
        "collection_info": null
    },
    {
        "title": "句  其二",
        "author": "释士珪",
        "content": "坞深人不到。",
        "dynasty": "宋",
        "collection_info": null
    },
    {
        "title": "句  其三",
        "author": "释士珪",
        "content": "谁令眼界幽。",
        "dynasty": "宋",
        "collection_info": null
    },
    {
        "title": "游海云山",
        "author": "喻汝砺",
        "content": "渺渺天宇初，便復有此山。\n清晨及兹游，遐想百代前。\n来者几何人，当时各为欢。\n淑质扬妙舞，哀丝递清弹。\n乐事坐如昨，芳岁已屡殚。\n向来所游人，落叶不復还。\n迥然散远目，感之为长嘆。\n竹林遥旧所，鹊巢岂昔眠。\n念谁常久存，而不任所缘。\n破涕聊一怡，山川却萋妍。\n未知后世事，谁復当来旋。",
        "dynasty": "宋",
        "collection_info": null
    },
    {
        "title": "过府学遂谒文翁堂",
        "author": "喻汝砺",
        "content": "绿荻负幽隐，髙槐泛轻凉。\n各夸一时好，披风互低昂。\n讵知五月中，微阴忽催黄。\n我行鲁侯宫，独谒文翁堂。\n若人骨已朽，道在斯不忘。\n遂令蜀文章，照耀日月旁。\n世事俱腐臭，斯文真久长。\n靡颓能几时，萧条翳墟荒。\n富贵岂不好，千载同一塲。\n三嘆过泮宫，抚已涕自滂。",
        "dynasty": "宋",
        "collection_info": null
    },
    {
        "title": "清晓坐四天王院",
        "author": "喻汝砺",
        "content": "杳杳天宇凉，月坠星亦稀。\n朝晖下檐隙，远色开林扉。\n寂坐无物役，隐几或在斯。\n旷焉耳目清，拟觉形神归。\n溷世迹若近，抱冲心独微。\n故殿经几年，何人所摹规。\n当时亦姱嫮，作者良已罢。\n快意取一好，于身亮何私。\n不知壮观地，徒使来者悲。\n坐顷又成昔，安知今是非。",
        "dynasty": "宋",
        "collection_info": null
    },
    {
        "title": "登正法宫塔",
        "author": "喻汝砺",
        "content": "疏雨洗空阔，髙标插青冥。\n携笻一来登，长啸谢所撄。\n清香翔远江，丹气舒翠岷。\n雪岭浮夏白，澥云亦远青。\n孤花袅危芳，初篁罗新荣。\n手容五十里，飒沓为我陈。\n陵坻漭变迁，物状几屈信。\n念往思自远，感来意弥臻。\n伤哉千里心，嗟尔百代人。\n胡为轸其德，戚戚劳所营。\n吾请以此辞，归来岩下耕。",
        "dynasty": "宋",
        "collection_info": null
    },
    {
        "title": "游西台院暑雪轩观石镜",
        "author": "喻汝砺",
        "content": "城中苦伊欎，兹轩独髙鶱。\n连甍动参差，错畦横阡眠。\n雪峤正孤峙，若与我周旋。\n远翠浮荡瀁，轻鸥下聮轩。\n密竹罥幽径，新蒲澹清涟。\n初游惬余怀，既久幽念攅。\n慨彼泉下人，灼灼夸令颜。\n忽然坠榛莽，窈窕不可援。\n一镜空復情，况乃块石顽。\n哀哉彼愚子，婉娈情所牵。\n差胜茂陵公，更訹方士言。",
        "dynasty": "宋",
        "collection_info": null
    },
    {
        "title": "游严真观支机石而壁有记古鼎丹茅事",
        "author": "喻汝砺",
        "content": "古木共幽意，长廊亦晏如。\n于焉咏逍遥，且復散衣裾。\n尘虑飒已空，道心颇闳舒。\n不知度世人，去此岁几徂。\n云何有丹砂，尚尔留庭隅。\n支机亦悠哉，谁復订有无。\n我知此公意，慨彼元鼎初。\n继之五凤问，斯民毙刀锯。\n聊欲谢世网，欻以道自娱。\n抱独理自会，旷怀遗所拘。\n初匪逃世人，而世自我疏。\n含默念斯人，起我忧患余。",
        "dynasty": "宋",
        "collection_info": null
    },
    {
        "title": "谒诸葛庙",
        "author": "喻汝砺",
        "content": "孤云何其髙，明月不可繫。\n灼灼抱此心，与世自泾渭。\n适来从所欢，感乱亦歔欷。\n咨惟今之人，窃国未云耻。\n匕首入吴市，秋风动燕水。\n区区袁与曹，等是刺客耳。\n而我于其间，秉义不敢坠。\n哀音回衝飇，清义动幽邃。\n天心固难亮，吾独信所履。\n溶溶日间云，漠漠苔点砌。\n饥鼯坠苍瓦，澹薄公所憩。\n静然相英姿，孤怀亦差慰。",
        "dynasty": "宋",
        "collection_info": null
    },
    {
        "title": "谒江渎庙",
        "author": "喻汝砺",
        "content": "坤轴东南倾，大江日夜注。\n前驱下荆巫，余涛略吴楚。\n任势不期劳，得意缘所遇。\n水也初无营，神哉亮谁主。\n芳兰沉清华，碧藻舒翠缕。\n晨鹄戏野岸，春鳬集深渚。\n均是得所安，而神岂私汝。\n古来几精魂，舍此迷所处。\n淫游不知还，沙村失烟树。\n而我后千载，悠然在江浒。\n抱啬贵无竞，矜名忌多取。\n冥冥罨岸风，淫淫打船雨。\n舞雪窥洪涛，开苹渡前浦。\n再拜谢神贶，聊復随所住。",
        "dynasty": "宋",
        "collection_info": null
    },
    {
        "title": "子云墨池",
        "author": "喻汝砺",
        "content": "读书岂不好，忧愤还自兹。\n书中见古人，隐闵恻余思。\n遇险理有激，寻分意多随。\n娟娟感姱容，戚戚念幽栖。\n曾是无间然，孰焉惬所宜。\n览之不自聊，怅然起遥悲。\n不如拨置之，浊酒聊一持。\n先生颇多事，斯心昧前知。\n亦復坐奇字，惨然亡所归。",
        "dynasty": "宋",
        "collection_info": null
    },
    {
        "title": "晚泛浣花遂宿草堂",
        "author": "喻汝砺",
        "content": "扣桡泛澄虚，濯流睇幽芳。\n晚霙衬奇树，夕霏媚疏篁。\n归鸟亦暂閒，夜魄动初凉。\n忽焉众星微，天髙月舒光。\n昔也杜陵子，澹然此茅堂。\n客至酒自斟，句得意已忘。\n云何常念饥，零落在道旁。\n古来技入神，一饭岂所望。\n吾辈天所穷，慨歌泪霑裳。",
        "dynasty": "宋",
        "collection_info": null
    },
    {
        "title": "游琴台",
        "author": "喻汝砺",
        "content": "皋朔语类俳，上颇倡优之。\n严吾数预事，惨凛失所栖。\n慨彼猜忌姿，公卿命如丝。\n夫子乃谒闲，翩翩富丰仪。\n眷言彼姝子，深情结幽期。\n浩露泛酒瓮，轻云思琴徽。\n抚絃视八荒，颇觉秦岫低。\n纷纷汉诸子，悟解良独迟。\n一朝不自保，颈血霑裳衣。\n公岂不炯戒，虑祸盖已微。\n污已迥前识，达生迈天倪。\n阔哉昭旷情，岂屑后代嗤。",
        "dynasty": "宋",
        "collection_info": null
    },
    {
        "title": "草堂诗  其一",
        "author": "喻汝砺",
        "content": "灿灿诗翁锦里西，只缘诗好遂穷栖。\n竹铺冷色云连寺，柳漾晴丝鸟过溪。\n凝怨不禁关树暗，驻情应恨蜀山低。\n离人苦怕春归尽，可忍红英半着泥。",
        "dynasty": "宋",
        "collection_info": null
    },
    {
        "title": "草堂诗  其二",
        "author": "喻汝砺",
        "content": "閒把烟光次第陈，岷峨风物见精神。\n翻成锦绣千般様，供与江山几处春。\n深屋长河元老大，蛾眉曼睩却逡巡。\n从公乞取无边手，免作诗中半箇人。",
        "dynasty": "宋",
        "collection_info": null
    },
    {
        "title": "草堂诗  其三",
        "author": "喻汝砺",
        "content": "从教日日敞窗扉，嫌怕风光入眼迟。\n剩买芒鞋供看竹，趁乘春雨去裁桤。\n苦无宾客僧来后，薄有生涯鹤下时。\n闻道邻翁酒初熟，新篘一酌莫相遗。",
        "dynasty": "宋",
        "collection_info": null
    },
    {
        "title": "草堂诗  其四",
        "author": "喻汝砺",
        "content": "远屿曲洲纵復横，沙边繁鸟弄箫笙。\n一轩檐冷松阴合，十里林香药草生。\n路转断楂逢石坐，风移深竹见僧行。\n晚来冲抱更清旷，时有幽人带月耕。",
        "dynasty": "宋",
        "collection_info": null
    },
    {
        "title": "草堂诗  其五",
        "author": "喻汝砺",
        "content": "乱后飘零歇此身，风光无赖更清新。\n客怀易感酒添病，诗思苦悭花减春。\n南枝北枝莺舌巧，前村后村雨脚匀。\n暂借溪边老为客，花心柳眼莫撩人。",
        "dynasty": "宋",
        "collection_info": null
    },
    {
        "title": "草堂诗  其六",
        "author": "喻汝砺",
        "content": "翠木摇艷溪之湾，游子失气生愁酸。\n夸力搏虎筋骨绝，双流迸巘道路难。\n布衾多年窘夜雨，土锉无火啼夜餐。\n一生忠义老寂寞，旋烧竹叶供春寒。",
        "dynasty": "宋",
        "collection_info": null
    },
    {
        "title": "草堂诗  其七",
        "author": "喻汝砺",
        "content": "诗人以来谁者工，建安元嘉无此翁。\n维摩壁畔不到处，伽梨角边无限风。\n孟郊空螯但彭越，何晏片甲非虬龙。\n先生住处在何许，我亦不知西北东。",
        "dynasty": "宋",
        "collection_info": null
    },
    {
        "title": "草堂诗  其八",
        "author": "喻汝砺",
        "content": "朝元阁边瑶草芳，惟君之故遥相望。\n人归后雁关塞阻，思入南鳬离梦长。\n悬知同心两相忆，剩欲共看千里光。\n金舆玉辇不復见，肠断华清云树苍。",
        "dynasty": "宋",
        "collection_info": null
    },
    {
        "title": "草堂诗  其九",
        "author": "喻汝砺",
        "content": "竹外清疏侵碧溪，溪边竹澹烟雨霏。\n閒看雪岭题诗罢，醉散西郊信马归。\n霄汉直愁双阙迥，梦魂长着五陵飞。\n故园秀木又春色，只恐归去池台非。",
        "dynasty": "宋",
        "collection_info": null
    },
    {
        "title": "草堂诗  其一○",
        "author": "喻汝砺",
        "content": "锦宫城西春草芳，杜陵客子忧思长。\n浴晴晚树淡浮绿，卧水幽花深度香。\n交情悯悯言燕阻，旧国迤迤云山苍。\n白苹洲渚落日晚，明边正衔归鴈行。",
        "dynasty": "宋",
        "collection_info": null
    },
    {
        "title": "草堂诗  其一一",
        "author": "喻汝砺",
        "content": "浣花四月天气和，綵舟翠旗乐莫过。\n离人千里起遥怨，缓棹一曲浮灵波。\n惠风昙昙泛蘅杜，流云演演逾关河。\n终然有怀春復夏，归去灞浐眠汀莎。",
        "dynasty": "宋",
        "collection_info": null
    },
    {
        "title": "草堂诗  其一二",
        "author": "喻汝砺",
        "content": "支策翳然林水间，萧疏神韵淡风烟。\n沧浪亭畔各分手，杜宇声中恰一年。\n自昔风人裁一骨，于今扪膝亦么弦。\n试看堂上百千海，余子浮沤却未全。",
        "dynasty": "宋",
        "collection_info": null
    },
    {
        "title": "题周昉美人拜月图",
        "author": "喻汝砺",
        "content": "东风原自无消息，独捲珠帘望春色。\n风惊红叶堕珊珊，梦断行云泣残月。\n挹挹柔情不自持，此心端被月先知。\n窥窗入户如相伴，应是娇娥惯别离。",
        "dynasty": "宋",
        "collection_info": null
    },
    {
        "title": "散花楼",
        "author": "喻汝砺",
        "content": "濯锦江边莎草浓，散花楼畔夭芙蓉。\n蜀山迭迭修门远，谁把丹心问李墉。",
        "dynasty": "宋",
        "collection_info": null
    },
    {
        "title": "玉局洞石恪画仙人四壁",
        "author": "喻汝砺",
        "content": "真人何年下紫清，目睛飘堕如流星。\n至今玉洞通窈冥，萧然紫室之威灵。\n杖履而来六月望，赤旱裂石风凄冷。\n屹然四壁呀欲动，神怪夭矫目丧睛。\n道与之貌非丹青，驭风而行谁使令。\n云飞电掣集帝所，超然得意皆天人。\n异哉石子伟丈夫，胸中磊磊怪所储。\n玄圃之山帝所居，子游其间堕双鳬。\n不然安知天上有此乐，秃笔一扫凌方壶。\n细看毛骨分锱铢，伟形杰状人人殊。\n古来列真谁所摹，前称关同后张图。\n近之豪者郭忠恕，落笔拂戾如奔诸。\n两公轶荡不拘束，笔力磊砢相劘扶。\n我来凭栏聊一呼，随翁联轩上清都。",
        "dynasty": "宋",
        "collection_info": null
    },
    {
        "title": "上席帅",
        "author": "喻汝砺",
        "content": "先公御吏如御兵，迎刃而解如庖丁。\n掀髯一笑黠吏走，蜀中草木知威名。\n伯兄渠渠天下士，嵩高少室之英灵。\n妙龄提书噭阊阖，谹议可以谐韶韺。\n昨年两作益州牧，西南恶少不敢行。\n后来继者有季弟，潭潭大度涵沧溟。\n指麾万事不作意，决眦雨电风烟云。\n南望峨眉西玉垒，逸气夜与银河倾。\n幅巾筇杖过何许，闲邀仲元访君平。\n小蓬董宝夜吹笙，往往笑倒长庚星。\n拔剑起舞者谁子，杜陵老翁醉不醒。\n生平入眼无俗物，胡为见我眼自青。\n武侯庙前有古柏，风吟雨啸蛟龙声。\n我来正欲刳尔腹，琢作巨屋丹其楹。\n琢作巨屋丹其楹，绘此落落三名卿。\n尚使千载知仪刑，喻子作诗如鼎铭。",
        "dynasty": "宋",
        "collection_info": null
    },
    {
        "title": "锦江思",
        "author": "喻汝砺",
        "content": "独咏沧浪古岸边，牵风柳带绿凝烟。\n得鱼且斫金丝鲙，醉折桃花倚钓船。",
        "dynasty": "宋",
        "collection_info": null
    },
    {
        "title": "隐德诗",
        "author": "喻汝砺",
        "content": "太虚八境初无二，中有道人常洞视。\n借问道人何等公，从志其名聂其氏。\n华亭春酣战桃李，香气入帘人破睡。\n凌波微步度劳尘，栀子同心传密意。\n道人不动如澄水，看破新装小年纪。\n回身向郎郎忍弃，愁眺月华空掩涕。\n含羞转态春百媚，而我定心初不起。\n世人悠悠初未知，故有冥籍还见记。\n仪州判官临颍生，良原甲夜黄衣吏。\n手提淡墨但仓黄，门列阴兵更奇佹。\n昧爽堂皇势呀豁，玉带神君气高厉。\n靖国再拜呼使前，案头吏抱百叶纸。\n数行具书一善事，聂君夜却淫奔李。\n由来胸中无浊见，前尘百暗心常止。\n一室超然方隐几，入眼狂花乱飘坠。\n定情岂復顾条脱，合欢未许同阳燧。\n坐令密行动幽祇，棘使华年增一纪。\n出门仍问紫衣翁，阴诛与世无差异。\n百叶部中分次第，忠孝弃捐神所劓。\n杀生之报定何如，朝生暮死蜉蝣尔。\n踏翠裁红可怜妓，濯足琼浆被鞭棰。\n房公湖边秋色裏，阿孙图南前拜跪。\n扣头授我如上事，愿谒英篇书所以。\n我闻南曹北曹尺有咫，天知地知元密迩。\n岂惟妙药彻五藏，况復宝鑑悬千里。\n幽中谅有鬼能言，密处须防墙有耳。\n诸生举止虽细微，动念观心实幽邃。\n端知天上戊申录，记尽人间不平地。\n东邻西舍总不知，却有鬼神知子细。\n障碍为壁通为空，只有此心难掩蔽。\n云何是中有明暗，至行通神裁一理。\n道人两眼无赤眚，揩定人间几真僞。\n赵骅已矣马元死，郡有隐德如君子。\n嗟我诸生苦流转，奔色奔声復奔味。\n其间贪魃尤阴诡，收索携提入馋喙。\n都儿阿对共揶揄，笑杀官人常梦秽。\n虽云幽暗巧规避，僮仆羞之那不愧。\n哀哉诡谲王冀公，未省胡颜向祁睿。\n我爱昔人尤简贵，寡欲清真有高气。\n旷然澹处但真独，胸中岂復留尘累。\n生死幽明了不期，是心默与神明契。\n王忱绣被下庭堂，李约宝珠存含禭。\n九原可作吾与归，敛膝容之想幽致。",
        "dynasty": "宋",
        "collection_info": null
    },
    {
        "title": "八阵图",
        "author": "喻汝砺",
        "content": "鱼復江边春事起，万点红旗扬清泚。\n主人元是刘梦得，载酒娱宾水光裏。\n酒阑放脚步涉碛，细石作行相靡迤。\n卧龙起佐赤龙子，天地风云入鞭棰。\n蛇盘虎翼飞鸟翔，四正四奇公所垒。\n当时二十四万师，开门阖门随臂指。\n几回吓杀生仲达，往往宵遁常骑豕。\n海中仙人丈二履，相与往来迂玉趾。\n笑云此公大肚皮，龙拏虎掷堆胸胃。\n江头风波几劘荡，断岸奔峰俱披靡。\n阳侯鏖战三峡怒，祇此细石吹不起。\n晋大司马宣武公，常山之蛇中首尾。\n幙中矹矹何物客，未有一客能解此。\n千年独有老奇癫，见之敛袂三嘆喟。\n颇知此法自玄女，细与诸公剖根柢。\n君不见风后英谋尽奇诡，龛定蚩尤等蜉蚁。\n汉大将军亲阅试，四夷闻风皆褫气。\n马隆三千相角掎，西羌茸茸落牙嘴。\n而公于此出新意，盖世功名无第二。\n不知何处着双手，建立乃与天地比。\n河图洛书亦如此，堂堂孔明今未死。\n我门生人如死人，老了不作一件事。\n却被狝猴坐御床，孰视天王出居汜。\n既不能跖穿膝暴秦王庭，放声七日哭不已。\n又不能断脰决腹死社稷，满地淋漓流脑髓。\n羡它安晋温太真，壮它霸越会稽蠡。\n八年嫪恋饱妻子，洒涕东风肉生髀。\n斑斑犹在杲卿髪，离离未落张巡齿。\n爱惜微躯欲安用，有臣如此难准拟。\n虽然爱国心尚在，左角右角颇谙委。\n二广二矩及甄，春秋所书晋所纪。\n况乃东厢与洞当，復有青龙洎旬始。\n淫淫陈法有如许，智者舍是愚者蔽。\n此图昔人之刍狗，参以古法行以已。\n偏为前距狄笑之，制胜于兹亮其岂。\n尔朱十万破百万，第顾方略何如耳。\n嗟我去国岁月老，渺渺赤心驰玉扆。\n可怜阿伾财女子，而我未刷邦家耻。\n属者买舟泸川县，扣船欲泛吴江水。\n赤甲山前春雪深，白帝城下扁舟舣。\n胡为于此久留滞，细雨打篷愁不睡。\n剽闻逆雏犯淮泗，陛下自将诛陈豨。\n六师如龙贼如鼠，杀回屋瓦皆蜚坠。\n距黍直射六百步，虏尸蔽江一千里。\n哀哉狝猴太痴绝，垂死尚持虞帝匕。\n那知光武定中兴，要把中原通爬洗。\n君不见陛下神武如太宗，万全制陈将平戎。\n倚闻献馘平江宫，坐使四海开春容。\n六騑还自江之东，光復旧京如转蓬。\n蜀花千枝万枝红，辄莫取次随东风。\n奇癫眼脑醉冬烘，东向舞蹈寿乃翁。\n醉醒聊作竹枝曲，乞与欸乃歌巴童。",
        "dynasty": "宋",
        "collection_info": null
    },
    {
        "title": "仙鹤楼二首  其一",
        "author": "喻汝砺",
        "content": "果为山中州，丛攒少平地。\n斗下金泉峰，十里扫空翠。",
        "dynasty": "宋",
        "collection_info": null
    },
    {
        "title": "仙鹤楼二首  其二",
        "author": "喻汝砺",
        "content": "岧岧金泉峰，望望朝復夕。\n凄冷雨中树，旷朗云外石。",
        "dynasty": "宋",
        "collection_info": null
    },
    {
        "title": "云台望鹤亭",
        "author": "喻汝砺",
        "content": "江山有英气，草木多秀拔。\n仙圣之所庐，着眼尽现杰。",
        "dynasty": "宋",
        "collection_info": null
    },
    {
        "title": "宿锦屏山暮景",
        "author": "喻汝砺",
        "content": "暝色轻烟罩郡城，渔舟灯火倒观星。\n寒山远水江村暮，自在粧成水墨屏。",
        "dynasty": "宋",
        "collection_info": null
    },
    {
        "title": "下岩寺二首  其一",
        "author": "喻汝砺",
        "content": "径向山腰转，门从水面开。\n片云岩下宿，一钵朔方来。\n落日鸟衝树，轻云花覆苔。\n惟应荔枝熟，时蹑白云回。",
        "dynasty": "宋",
        "collection_info": null
    },
    {
        "title": "下岩寺二首  其二",
        "author": "喻汝砺",
        "content": "路暗松杉密，天空雾雨开。\n山容依槛转，鸟影渡江来。\n汲水僧归寺，衔花鹿印苔。\n年年蚕麦熟，贫道啜斋回。",
        "dynasty": "宋",
        "collection_info": null
    },
    {
        "title": "句  其一",
        "author": "喻汝砺",
        "content": "扪膝来为普慈守，先生悬车在林薮。",
        "dynasty": "宋",
        "collection_info": null
    },
    {
        "title": "句  其二",
        "author": "喻汝砺",
        "content": "闲寻物理幽。",
        "dynasty": "宋",
        "collection_info": null
    },
    {
        "title": "句  其三",
        "author": "喻汝砺",
        "content": "寒林春自芳。",
        "dynasty": "宋",
        "collection_info": null
    },
    {
        "title": "句  其四",
        "author": "喻汝砺",
        "content": "借问几时辞碧落。",
        "dynasty": "宋",
        "collection_info": null
    },
    {
        "title": "闻车驾幸秘府二首  其一",
        "author": "张纲",
        "content": "一声清跸九天来，睿主崇文宝运开。\n光动石渠春滉漾，香浮芸阁昼徘徊。\n天颜有喜垂清问，御笔亲题仰圣才。\n铅椠小臣空怅望，五云深处认蓬莱。",
        "dynasty": "宋",
        "collection_info": null
    },
    {
        "title": "闻车驾幸秘府二首  其二",
        "author": "张纲",
        "content": "春旗簇仗石渠边，东壁分明帝座前。\n八品微官恩有地，七年通籍愿瞻天。\n心驰魏阙何时到，身滞周南祗自怜。\n遥想道山云集处，几多光宠被羣贤。",
        "dynasty": "宋",
        "collection_info": null
    },
    {
        "title": "次韵王子飞跋石曼卿洛中题壁",
        "author": "张纲",
        "content": "酒狂翫世芙蓉仙，胸中落落太古全。\n浮云富贵不着眼，肯復腾上夸鸢肩。\n应怪元龙负豪气，献书天子言十事。\n骑骡一去不可追，风月凄凉壁间字。",
        "dynasty": "宋",
        "collection_info": null
    },
    {
        "title": "九日陈少阳同戴国衡王虞章游天清寺菊坡不蒙践约次韵少阳",
        "author": "张纲",
        "content": "太丘道广固难周，自有良朋结胜游。\n莫使弹琴防性气，只堪寻竹占清幽。\n三篇解索诗偿债，一醉那无酒唤愁。\n贫甚渊明在环堵，忍教空负菊花秋。",
        "dynasty": "宋",
        "collection_info": null
    },
    {
        "title": "次韵国衡",
        "author": "张纲",
        "content": "古寺凴崇冈，苍烟荫乔木。\n欹斜屋鳞比，缭绕墙带束。\n何人闢层轩，延客寄遐瞩。\n醉赏菊坡下，客意岂在菊。\n念昔居此地，名世尽儒服。\n师旷贤多知，苍史圣重目。\n台成竟谁游，事去不容跼。\n梁王髙帝孙，名字亦不辱。\n当时盛歌舞，肯使后人逐。\n陈迹今故存，新池为谁绿。\n感叹世上事，反覆如转烛。\n请君听钟鱼，尚想吹紫玉。",
        "dynasty": "宋",
        "collection_info": null
    },
    {
        "title": "次韵虞章",
        "author": "张纲",
        "content": "轨道无停辙，枫林难尽柯。\n人生百年间，疾若下走坡。\n何为行役苦，况乃忧患多。\n渊明颇解事，舍浊扬清波。\n九原骨已朽，万古名不磨。\n念我独窘束，处世随唯阿。\n尘埃眼中满，岁月马上过。\n不作鷄肋弃，尚扣牛角歌。\n正赖良友朋，诗句陶天和。\n涓涓吐微溜，浩浩供洪河。\n三篇怯大手，未陈先倒戈。\n借问菊坡游，颇亦狂醉么。\n独不饮公荣，冷面看红酡。\n欲赋无好语，书怀愧阴何。",
        "dynasty": "宋",
        "collection_info": null
    },
    {
        "title": "书怀",
        "author": "张纲",
        "content": "纷纷儿辈谩同时，独负权奇不受羁。\n刻烛已惊诗句逸，飞觞肯放酒行迟。\n平生白璧休三叹，万事黄粱仅一炊。\n谁向先贤得风制，空令人笑虎头痴。",
        "dynasty": "宋",
        "collection_info": null
    },
    {
        "title": "夜饮二首  其一",
        "author": "张纲",
        "content": "大木千章难近用，朱絃三叹有遗音。\n微言欲扣会心处，浊酒不妨随意斟。",
        "dynasty": "宋",
        "collection_info": null
    },
    {
        "title": "夜饮二首  其二",
        "author": "张纲",
        "content": "年少诗狂不自禁，那堪客裏听孤砧。\n窗寒夜半月初上，酒尽欲眠愁更深。",
        "dynasty": "宋",
        "collection_info": null
    },
    {
        "title": "戏张处文二首  其一",
        "author": "张纲",
        "content": "禅房深夜雨萧萧，只有青灯伴寂寥。\n咫尺婵娟锁朱户，不知何日枉佳招。",
        "dynasty": "宋",
        "collection_info": null
    },
    {
        "title": "戏张处文二首  其二",
        "author": "张纲",
        "content": "延宾北海坐常满，不饮公荣亦太悭。\n病渇固应难与酒，啸歌元自不相关。",
        "dynasty": "宋",
        "collection_info": null
    },
    {
        "title": "春末桃李盛开竹间有梅一枝嶷然秀发用唐子西韵简汪彦章",
        "author": "张纲",
        "content": "在处朱朱兼白白，化工伎俩真多色。\n谁知先生铁石心，到眼物华如过客。\n髙标可但凌三冬，一枝杰出妖艷中。\n椒兰绛灌信鼎贵，万世屈贾留清风。",
        "dynasty": "宋",
        "collection_info": null
    },
    {
        "title": "馆职上元宴集葆真宫以病不赴次龚浚之韵",
        "author": "张纲",
        "content": "春融凖拟千塲醉，底事年来兴易厌。\n满眼笙歌招不出，独哦诗句遶穷檐。",
        "dynasty": "宋",
        "collection_info": null
    },
    {
        "title": "郑枢密生日五首  其一",
        "author": "张纲",
        "content": "黄阁曾居百辟尊，经纶相业满干坤。\n化行风雨年年节，恩到桑麻处处村。\n付与斗枢深拱极，安排鼎铉再调元。\n赞襄好为苍生计，天子文思纳尽言。",
        "dynasty": "宋",
        "collection_info": null
    },
    {
        "title": "郑枢密生日五首  其二",
        "author": "张纲",
        "content": "朝来佳气满枢庭，知是君王用老成。\n素倚房乔关大事，政须裴度张威名。\n三千奏上深忧国，百万功成看偃兵。\n听取啼禽催布谷，便将霖雨发春耕。",
        "dynasty": "宋",
        "collection_info": null
    },
    {
        "title": "郑枢密生日五首  其三",
        "author": "张纲",
        "content": "衮衣廊庙孰推先，元老勋名自卓然。\n忠概明堂尊一柱，神锋长剑倚中天。\n定知闢国功归召，已见疏封地得燕。\n相业蝉联应未艾，少翁家学似韦贤。",
        "dynasty": "宋",
        "collection_info": null
    },
    {
        "title": "郑枢密生日五首  其四",
        "author": "张纲",
        "content": "此日君恩特地深，传呼星使自天临。\n鸾台鳯阁满春色，燕语莺啼俱好音。\n骏极共歌申降岳，对扬真赖傅为霖。\n青毡岂待金瓯卜，自有公言格帝心。",
        "dynasty": "宋",
        "collection_info": null
    },
    {
        "title": "郑枢密生日五首  其五",
        "author": "张纲",
        "content": "推毂当时起陆沈，巴渝祗恐累知音。\n十年谬许门人列，一报长怀国士心。\n沙路待看新筑稳，桃阴应念旧蹊深。\n酸寒尚有男儿志，忍使霜华两鬓侵。",
        "dynasty": "宋",
        "collection_info": null
    },
    {
        "title": "代人上郑相生日三首 寿星",
        "author": "张纲",
        "content": "瑞雾祥烟满绛霄，诏开黄阁宴生朝。\n钧天合奏御香满，百辟紫宸初散朝。\n流花宝爵传宣劝，欢声自逐和风转。\n四方争献寿星图，祝公千岁身长健。\n画手丹青妙入神，煌煌列宿能写真。\n貂冠玉带画中见，便是凌烟阁上人。\n伟哉风骨神仙裔，主张寿禄来尘世。\n不须更占南极星，看取老人朝玉帝。",
        "dynasty": "宋",
        "collection_info": null
    },
    {
        "title": "代人上郑相生日三首 寿香",
        "author": "张纲",
        "content": "上方有国名众香，经行苑囿皆芬芳。\n世人岂识天香界，但知苏合及都梁。\n博山氤氲吐微窦，一炷香婴凈尘垢。\n散成五色空中云，持献现前无量寿。\n我公宿悟香严因，应缘来现宰官身。\n妙香密圆证无漏，总持不动真天人。\n熏陶四海看无际，便是经行众香地。\n献香陋语应已闻，罗筏宁论几千里。",
        "dynasty": "宋",
        "collection_info": null
    },
    {
        "title": "代人上郑相生日三首 寿烛",
        "author": "张纲",
        "content": "凝香红蜡大如椽，华堂两两排金莲。\n漏涩铜壶寒夜永，光摇翠幄争春妍。\n兰膏芳苡何足道，帘卷香风碧烟袅。\n霜蛾勿用拂麟鬚，合就仙丹会难老。\n我公身依日月光，不假仙丹亦寿康。\n煌煌神烛照天下，光焰何止万丈长。\n世间爝火知无助，想像丹辉争欲赋。\n可怜贱士老不才，短檠见跋无佳句。",
        "dynasty": "宋",
        "collection_info": null
    },
    {
        "title": "送赵承之出守邓州",
        "author": "张纲",
        "content": "蓬莱宫中老仙伯，一首诗堪万人敌。\n胡不佩剑趋明光，要试南阳二千石。\n南阳异时名帝乡，蘘山菊水秋风香。\n民歌召杜向千载，至今遗俗皆农桑。\n使君此去殊不恶，坐啸风流有余乐。\n堂前画烛照红粧，席上枯棋响飞雹。\n行看玺书下赤墀，旌旗夹道生光辉。\n应念斯文要羽翼，归来九万翔天池。",
        "dynasty": "宋",
        "collection_info": null
    },
    {
        "title": "谒蒋仲远坐中出所知和徐学士诗归而次韵二首是日饮仲远宅见二侍儿  其一",
        "author": "张纲",
        "content": "剥啄龙门未厌频，履声容易出云津。\n求羊径扫无它客，王谢堂前宴令辰。\n心醉不知帘外雨，眼花唯觉坐中春。\n留连更欲穷欢赏，惆怅金壶启夕沦。",
        "dynasty": "宋",
        "collection_info": null
    },
    {
        "title": "谒蒋仲远坐中出所知和徐学士诗归而次韵二首是日饮仲远宅见二侍儿  其二",
        "author": "张纲",
        "content": "不须乘月坐胡床，帘底高张蜜炬香。\n随意尊罍供北海，等闲谈论到羲皇。\n三朝旧德真忘分，一介微官倍有光。\n礼绝百寮明日事，可能重许上公堂。",
        "dynasty": "宋",
        "collection_info": null
    },
    {
        "title": "谢周仲弼寄新米",
        "author": "张纲",
        "content": "索米长安甑欲尘，斗升分惠意何亲。\n无烦子罕出公粟，自有叔牙知我贫。\n指囷高风怀国士，翻匙佳句忆诗人。\n他年若遂归田去，尽种香秔老此身。",
        "dynasty": "宋",
        "collection_info": null
    },
    {
        "title": "索仲弼和诗且邀奕",
        "author": "张纲",
        "content": "佳言吐屑破春温，落落胸怀自不羣。\n百万买邻轻去我，十千沽酒屡思君。\n懒偿诗债缘何事，熟读棋经要异闻。\n挑战会从今日始，待严旗鼓送奔军。",
        "dynasty": "宋",
        "collection_info": null
    },
    {
        "title": "次韵彦章秋夜有感",
        "author": "张纲",
        "content": "万籁沉沉夜色幽，倚楼长啸杂吴讴。\n干时不利羞鱼沫，廪食无功类鼠偷。\n已欲忘言聊卒岁，尚余豪气独悲秋。\n曲生胗味真吾友，谁解招呼与解愁。",
        "dynasty": "宋",
        "collection_info": null
    },
    {
        "title": "秋日野望",
        "author": "张纲",
        "content": "秋云来不断，野色浩无穷。\n兴逸烦襟外，诗成醉眼中。\n怀乡看宿鸟，转物悟飞蓬。\n何日江南去，新鲈鲙筯红。",
        "dynasty": "宋",
        "collection_info": null
    },
    {
        "title": "谢洪察院送酒",
        "author": "张纲",
        "content": "嗜酒刘伶绝世无，春衫典尽倒天壶。\n造门谁为倾家酿，见客常留满眼沽。\n颇讶霜威太严令，忽分春色到焦枯。\n一尊且作通宵醉，明日重看朝夕乌。",
        "dynasty": "宋",
        "collection_info": null
    },
    {
        "title": "次韵陈去非中秋无月",
        "author": "张纲",
        "content": "萧瑟中宵雨打窗，那知风月乱飘黄。\n已无佳月供清赏，赖有新诗耿夜光。\n蓬户我方甘寂寞，朱门君勿看辉煌。\n只今天柱峰何在，好约玄真一醉狂。",
        "dynasty": "宋",
        "collection_info": null
    },
    {
        "title": "送杜子从赴成都倅",
        "author": "张纲",
        "content": "结束征鞍去欲奔，行行折柳送都门。\n壮怀未用看双鬓，祖席何妨醉一尊。\n玉局仙游成独往，草堂诗句与谁论。\n悬知别乘风流处，醉倚红粧笑语温。",
        "dynasty": "宋",
        "collection_info": null
    },
    {
        "title": "友人哭内作诗次韵",
        "author": "张纲",
        "content": "奉倩伤情爱所钟，佳人难再岂天穷。\n登台曾是吹箫侣，对影今为舞镜雄。\n虚案故应愁午饭，小窗谁与伴春风。\n夜深它帐遥闻语，莫怨朝来无是公。",
        "dynasty": "宋",
        "collection_info": null
    },
    {
        "title": "戏题所见",
        "author": "张纲",
        "content": "破睡轻风透碧纱，宝钗聊插任欹斜。\n欲寻女伴嬉游去，试问秋韆有几家。",
        "dynasty": "宋",
        "collection_info": null
    },
    {
        "title": "候张彦智承出",
        "author": "张纲",
        "content": "萦蛇路转惬登临，一室翛然客静心。\n杖履主人山下去，风鸣岩壑自幽深。",
        "dynasty": "宋",
        "collection_info": null
    },
    {
        "title": "用前韵索彦智和诗",
        "author": "张纲",
        "content": "老将诗坛数按临，词锋疑有受降心。\n夜严旗鼓吾将勉，只恐秦师壁已深。",
        "dynasty": "宋",
        "collection_info": null
    },
    {
        "title": "彦智赠汧泉一斗使仆淬砺斤斧出长松矫矫之姿甚大惠也因成小诗寄谢昔李太白作诗三千首自谓不直一杯水今诗四句耳较之不直涓滴乃欲酬一斗之赠无乃太鲜乎",
        "author": "张纲",
        "content": "纍纍弱蔓绕长松，未放苍龙舞太空。\n赖有霜刀堪一割，谢公汧水为磨砻。",
        "dynasty": "宋",
        "collection_info": null
    },
    {
        "title": "喜门客至",
        "author": "张纲",
        "content": "檐桷纵横仅满筵，维摩病室故萧然。\n焚香静扫床前地，宴坐超观物外天。\n容膝不妨元亮醉，下帷谁识仲舒贤。\n白头千里来相就，知是吾儿几世缘。",
        "dynasty": "宋",
        "collection_info": null
    },
    {
        "title": "读周仲弼雪中友人过访诗次其韵",
        "author": "张纲",
        "content": "骑马走天阙，着破几狐裘。\n功名藐未涯，日月去不留。\n从来舌本彊，游谈愧枚邹。\n闭门有乐地，未用儿女忧。\n故人寄新诗，卷轴红牙头。\n飘然雪中作，乘兴将谁谋。\n相与情未疏，连夜飞轻舟。\n此身一缕微，岂待万户侯。\n有酒且共乐，贫交乃胜游。",
        "dynasty": "宋",
        "collection_info": null
    },
    {
        "title": "次韵仲弼重九",
        "author": "张纲",
        "content": "黄花白酒两相逢，把酒簪花对晚风。\n千里故园云水外，三年归路梦魂中。\n自怜晼晚伤秋色，谁解疏狂发醉红。\n寄语髯周颇知否，此时情绪与君同。",
        "dynasty": "宋",
        "collection_info": null
    },
    {
        "title": "送侄合赴省试三首  其一",
        "author": "张纲",
        "content": "破的雄乡国，担簦上帝京。\n路夷骧逸骥，天阔转飞鲸。\n学就千人敌，名归四海争。\n莫言年少在，岁月易峥嵘。",
        "dynasty": "宋",
        "collection_info": null
    },
    {
        "title": "送侄合赴省试三首  其二",
        "author": "张纲",
        "content": "黄卷新儒业，青钱旧世家。\n征衣轻远别，祖席倍欢譁。\n云薄尧天近，山昏楚日斜。\n髙堂朝夕念，擢桂是生涯。",
        "dynasty": "宋",
        "collection_info": null
    },
    {
        "title": "送侄合赴省试三首  其三",
        "author": "张纲",
        "content": "圣主收羣策，终军正妙年。\n精神挥玉雪，翰墨洒云烟。\n旧学嗟予老，衰宗继汝贤。\n决科须第一，慎勿弃青毡。",
        "dynasty": "宋",
        "collection_info": null
    },
    {
        "title": "次韵苏养直破虏谣",
        "author": "张纲",
        "content": "旌旗千里照江红，学语小儿争挽弓。\n春风江岸草无际，马蹄踏遍青茸茸。\n将军面作石棱紫，百万胡羣阵前死。\n游魂假息度长江，京观应惭望西浒。\n苏侯笔力壮三军，破虏长谣入眼惊。\n何当更献中兴颂，坐看万国朝神京。",
        "dynasty": "宋",
        "collection_info": null
    },
    {
        "title": "次韵仲弼  其一",
        "author": "张纲",
        "content": "髙卧元龙百尺楼，饱看风月自忘忧。\n虽无浊酒招陶令，尚有枯棋伴奕秋。\n俗事可堪遮眼底，愁情终莫上眉头。\n襟怀落落谁能测，方寸端容万斛舟。",
        "dynasty": "宋",
        "collection_info": null
    },
    {
        "title": "次韵仲弼  其二",
        "author": "张纲",
        "content": "千里长怀北固楼，客居颜巷不堪忧。\n清荧坐看孤灯夜，摇落初惊一叶秋。\n已厌清谈挥麈尾，谁能细字写蝇头。\n莼鲈固是吾家味，好约西风买钓舟。",
        "dynasty": "宋",
        "collection_info": null
    },
    {
        "title": "次韵李传道感事",
        "author": "张纲",
        "content": "卧病何人为扫门，堕霜黄叶任缤纷。\n旋沽浊酒难禁醉，厌数孤砧远更闻。\n冉冉生涯飘似梦，悠悠心绪乱如云。\n几时得遂江湖去，野性终随鸥鹭羣。",
        "dynasty": "宋",
        "collection_info": null
    },
    {
        "title": "闻官军掩杀城中羣寇次传道韵",
        "author": "张纲",
        "content": "未復钱塘郡，先收铁瓮城。\n妖星随月落，杀气逐参横。\n已筑鲸鲵观，重新鼓角声。\n大江应好在，流恨几时平。",
        "dynasty": "宋",
        "collection_info": null
    },
    {
        "title": "饮散",
        "author": "张纲",
        "content": "懒性时难合，愁肠酒易醺。\n雨声窗外过，客语梦中闻。\n借问安邦策，谁堪破贼羣。\n可怜吾老矣，生意薄如云。",
        "dynasty": "宋",
        "collection_info": null
    },
    {
        "title": "闻镇江贼平",
        "author": "张纲",
        "content": "贼随寛诏免，恩浃大江浮。\n人少余新市，城荒剩古丘。\n疮痍谁共理，宵旰独深忧。\n莫上西楼望，黄云满眼愁。",
        "dynasty": "宋",
        "collection_info": null
    },
    {
        "title": "次韵彦智夜归三首  其一",
        "author": "张纲",
        "content": "余年知有几，时过如激箭。\n况乃世味恶，酸辛几尝徧。\n朝来忽览镜，坐嘆华髪变。\n故人尚青眼，危论排月旦。\n慰我出新诗，骊珠有余灿。",
        "dynasty": "宋",
        "collection_info": null
    },
    {
        "title": "次韵彦智夜归三首  其二",
        "author": "张纲",
        "content": "国步何多艰，戎虏尚传箭。\n万里眇寰海，澒洞风尘徧。\n其间虮虱臣，亦作豺狼变。\n中兴赖明主，扫除在一旦。\n凴君深夜望，已失妖星灿。",
        "dynasty": "宋",
        "collection_info": null
    },
    {
        "title": "次韵彦智夜归三首  其三",
        "author": "张纲",
        "content": "扁舟连夜发，归兴急如箭。\n丧乱男女悲，一息万虑徧。\n人生岂匏繫，事业有豹变。\n圣主纂洪业，庙堂用伊旦。\n拔茅到公等，王道何其灿。",
        "dynasty": "宋",
        "collection_info": null
    },
    {
        "title": "次韵苏晋翁见寄",
        "author": "张纲",
        "content": "不见梁王旧吹台，年来愁眼向谁开。\n求贤廊庙无虚日，报国涓尘自乏才。\n直指漫能迎櫑具，永怀宁敢咏金罍。\n相看鬓髪霜千丈，自视文章水一杯。\n晚岁可怜神气索，故人犹寄好诗来。\n追还正始真堪喜，突过黄初岂易陪。\n婉娈也知能度曲，葡萄应已酿新醅。\n何时东阁容惊坐，一日那辞一百迴。",
        "dynasty": "宋",
        "collection_info": null
    },
    {
        "title": "伤春",
        "author": "张纲",
        "content": "老来心事不禁春，风物相撩入眼新。\n苦索吟哦成底急，且休拘束任吾真。\n有钱买酒须饶醉，无事看山莫厌频。\n忧国只今夔契在，应容衰疾伴樵人。",
        "dynasty": "宋",
        "collection_info": null
    },
    {
        "title": "用前韵送春",
        "author": "张纲",
        "content": "满眼莺花自在春，送春情绪怯愁新。\n鼓琴不用戴安道，行酒却须温太真。\n晚岁深交能有几，相逢烂醉莫辞频。\n新条更有明年在，重与东风作主人。",
        "dynasty": "宋",
        "collection_info": null
    },
    {
        "title": "次韵传道夜观牡丹",
        "author": "张纲",
        "content": "年来春事不相关，一笑除非醉裏拚。\n未信花枝憎白髪，且随月色傍朱栏。\n他时拜赐犹能记，此夜伤心更忍看。\n姚魏风流浑谩与，坐来双泪落金盘。",
        "dynasty": "宋",
        "collection_info": null
    },
    {
        "title": "七月晦",
        "author": "张纲",
        "content": "七月忽逢晦，悲秋竟若何。\n破羌无妙略，中圣有狂歌。\n世味羞尝鼎，心源欲静波。\n由来麋鹿性，幽兴满烟莎。",
        "dynasty": "宋",
        "collection_info": null
    },
    {
        "title": "归乡",
        "author": "张纲",
        "content": "穷巷归来已白头，结茅何必榜休休。\n好山当户碧云晚，明月满溪寒苇秋。\n诗社纵添新句法，醉乡难觅旧交游。\n平生幸自无机械，一棹夷由去狎鸥。",
        "dynasty": "宋",
        "collection_info": null
    },
    {
        "title": "用前韵",
        "author": "张纲",
        "content": "愁来莫遣上眉头，着酒驱除醉即休。\n未省一官堪送老，已惊双鬓不禁秋。\n收心香火供清梦，洗眼云溪结胜游。\n唤取短篷乘晚兴，坐看烟浪没轻鸥。",
        "dynasty": "宋",
        "collection_info": null
    },
    {
        "title": "对月",
        "author": "张纲",
        "content": "蓬鬓秋风老，柴门辙迹疏。\n谁同今夜月，望绝故人书。\n止酒愁元亮，何心赋子虚。\n得诗还喜诵，习气未全除。",
        "dynasty": "宋",
        "collection_info": null
    },
    {
        "title": "避寇舣舟遇雪",
        "author": "张纲",
        "content": "西山羣盗欲侵凌，小艇移家傍险行。\n遮眼乱云方合沓，向人飞雪忽纵横。\n心忧出穴虎狼近，身似遶枝乌鹊惊。\n天阔此时难借问，地偏何处可偷生。",
        "dynasty": "宋",
        "collection_info": null
    },
    {
        "title": "用前韵",
        "author": "张纲",
        "content": "雪花吹面冻凌凌，客路艰危敢缓行。\n春酒可賖三日近，野梅初见一枝横。\n伤时在处愁先满，讨贼无期梦自惊。\n谁解山东问消息，谢公应起为苍生。",
        "dynasty": "宋",
        "collection_info": null
    },
    {
        "title": "泊舟庙湾次侄合",
        "author": "张纲",
        "content": "泊船髙岸曲，散策小村傍。\n盗贼耳边满，朝廷天际望。\n繫愁官柳嫩，醒醉野梅香。\n后进推吾子，词锋不可当。",
        "dynasty": "宋",
        "collection_info": null
    },
    {
        "title": "春耕",
        "author": "张纲",
        "content": "乱后荒田杞棘生，归来还喜见春耕。\n随犁细雨蒙蒙湿，转壠新泉聒聒鸣。\n好劝卖刀添健犊，尽令长亩种香秔。\n腐儒一饱真余事，莫遣闾阎有叹声。",
        "dynasty": "宋",
        "collection_info": null
    },
    {
        "title": "次韵黄尧翁斗鸡三首  其一",
        "author": "张纲",
        "content": "宴罢金鸡列，笼瞻黼座遥。\n两雄争定霸，一战息虚憍。\n忍受摧冠辱，贪承赐锦饶。\n如何纪渻氏，今乃混渔樵。",
        "dynasty": "宋",
        "collection_info": null
    },
    {
        "title": "次韵黄尧翁斗鸡三首  其二",
        "author": "张纲",
        "content": "繫马翠楼下，斗鸡花树傍。\n飞毛惊辟易，喋血壮摧伤。\n奋撃方乘势，欢呼忽擅场。\n忿心能几许，嗟尔太匆忙。",
        "dynasty": "宋",
        "collection_info": null
    },
    {
        "title": "次韵黄尧翁斗鸡三首  其三",
        "author": "张纲",
        "content": "约斗提笼出，无譁倚壁看。\n祸心藏芥羽，碎首湿朱冠。\n擒敌壮夫事，策勋公子欢。\n栖羣哙等伍，今日始知韩。",
        "dynasty": "宋",
        "collection_info": null
    },
    {
        "title": "次韵顾应文",
        "author": "张纲",
        "content": "万事浮云过眼空，羞将白髪竞春红。\n折腰久已惭元亮，作赋何劳慕敬通。\n经世岂无天下士，知心应有古人同。\n破除孤愤难忘酒，圣处时时且一中。",
        "dynasty": "宋",
        "collection_info": null
    },
    {
        "title": "读书",
        "author": "张纲",
        "content": "却老惭无术，驱愁赖有书。\n披寻穷浩渺，领略造玄虚。\n窗日三竿静，炉薫一炷余。\n倦来还自哂，蠧简类蟫鱼。",
        "dynasty": "宋",
        "collection_info": null
    },
    {
        "title": "次韵孙仲益食豚鱼",
        "author": "张纲",
        "content": "说食书生费口牙，一杯初捧白瓷花。\n晨鳬夜鲤可亡命，早韮晚菘同世家。\n毒甚镆鎁浑谩语，诗成珠玉且雄夸。\n腐儒一饱忘麤粝，更索卢仝七椀茶。",
        "dynasty": "宋",
        "collection_info": null
    },
    {
        "title": "次韵应文游东园",
        "author": "张纲",
        "content": "筋力摧颓老自知，追欢犹学少年时。\n园林胜处看如梦，杖履行来步懒移。\n对酒不堪蕉叶满，插花那復帽檐欹。\n羡君诗句方豪甚，应笑疏狂亦强随。",
        "dynasty": "宋",
        "collection_info": null
    },
    {
        "title": "次韵李道士观南山三首  其一",
        "author": "张纲",
        "content": "蒙蒙烟雨忽晴开，坐觉羣山爽气来。\n谁向此间寻贺老，相逢莫放酒船回。",
        "dynasty": "宋",
        "collection_info": null
    },
    {
        "title": "次韵李道士观南山三首  其二",
        "author": "张纲",
        "content": "山似围屏六曲开，小溪如带傍山来。\n结庐溪北对山住，俗驾何妨且勒回。",
        "dynasty": "宋",
        "collection_info": null
    },
    {
        "title": "次韵李道士观南山三首  其三",
        "author": "张纲",
        "content": "柴门无事昼慵开，杖履谁曾得得来。\n隔岸野花随处发，护巢幽鸟傍林回。",
        "dynasty": "宋",
        "collection_info": null
    },
    {
        "title": "与韩子苍别久忽邂逅于临川遭时乱离道旧感叹子苍有诗见赠次韵奉呈二首  其一",
        "author": "张纲",
        "content": "三顾当年尚草庐，南阳谁识卧龙居。\n舍人自是出世佛，学子犹呼行秘书。\n视草似闻虚翰苑，追锋看即近郊墟。\n论思好为苍生计，莫学辛毗谩引裾。",
        "dynasty": "宋",
        "collection_info": null
    },
    {
        "title": "与韩子苍别久忽邂逅于临川遭时乱离道旧感叹子苍有诗见赠次韵奉呈二首  其二",
        "author": "张纲",
        "content": "随缘到处是吾庐，风雨飘飖敢定居。\n异县逢君如隔世，七年怪我苦无书。\n平生出处皆陈迹，大半交游已故墟。\n愁绝不知尊酒尽，醉归儿女笑牵裾。",
        "dynasty": "宋",
        "collection_info": null
    },
    {
        "title": "言怀用子苍韵",
        "author": "张纲",
        "content": "早从微宦去田庐，惭愧英游许并居。\n拙计自怜嵇叔懒，暮年空悔子公书。\n归寻松竹开幽径，坐看牛羊下夕墟。\n已把经纶付王导，不妨綀布制襟裾。",
        "dynasty": "宋",
        "collection_info": null
    },
    {
        "title": "谢钱巽叔用子苍韵",
        "author": "张纲",
        "content": "底事承明厌直庐，孤城天远寄幽居。\n根尘已悟三乘祖，香火聊看八会书。\n是处风烟供翰墨，何妨杖履入村墟。\n皇文近日收遗老，妙手终烦补帝裾。",
        "dynasty": "宋",
        "collection_info": null
    },
    {
        "title": "寄曾公衮用子苍韵",
        "author": "张纲",
        "content": "五马归来识旧庐，相门曾对水云居。\n家声自可威戎虏，吏最何劳课簿书。\n好扈六飞还魏阙，却麾单骑復姚墟。\n莫欺霜鬓将军老，矍铄犹能一揽裾。",
        "dynasty": "宋",
        "collection_info": null
    },
    {
        "title": "晚兴二首次人韵  其一",
        "author": "张纲",
        "content": "病骨支离怯晚风，可堪游目送飞鸿。\n书淫老去还知倦，酒圣秋来却喜中。\n北伐会须空虎落，西边先欲靖蚕丛。\n卑飞莫起扶摇念，徒使庄生笑二虫。",
        "dynasty": "宋",
        "collection_info": null
    },
    {
        "title": "晚兴二首次人韵  其二",
        "author": "张纲",
        "content": "衰草连云万木风，天髙灭没见孤鸿。\n夕阳人散酒旗下，远浦船归渔笛中。\n兀兀松窗翻蠧简，垂垂蓬鬓飒霜丛。\n自怜世味谙来惯，已觉忘辛似蓼虫。",
        "dynasty": "宋",
        "collection_info": null
    },
    {
        "title": "次韵谢人惠诗",
        "author": "张纲",
        "content": "翩翩才气逸轻翰，倒写波澜笔力寛。\n沈醉不辞金盏侧，清吟长占竹窗寒。\n捧心欲效羞颦媚，斵鼻须烦尽垩漫。\n辱赠骊珠念无报，但惊怀袖有奇观。",
        "dynasty": "宋",
        "collection_info": null
    },
    {
        "title": "夜雨",
        "author": "张纲",
        "content": "夜雨妨清梦，疏檐落细声。\n幽怀无客语，偶坐有琴横。\n水阔柴荆迥，风髙鴈鹜惊。\n感时思报主，材薄愧平生。",
        "dynasty": "宋",
        "collection_info": null
    },
    {
        "title": "闭閤",
        "author": "张纲",
        "content": "闭閤静无寐，观书空復愁。\n虞卿双白璧，晏子一狐裘。\n万事等归尽，百年谁得留。\n还将句中眼，为问贾长头。",
        "dynasty": "宋",
        "collection_info": null
    },
    {
        "title": "行部至南陵题隐静寺",
        "author": "张纲",
        "content": "篮舆行尽万松冈，得得来看古道场。\n飞锡落花成佛去，后人谁见紫金光。",
        "dynasty": "宋",
        "collection_info": null
    },
    {
        "title": "寄宿隐静东轩轩外竹引飞泉落地中隔窗闻之如秋雨泻檐声",
        "author": "张纲",
        "content": "踏残西日寄僧房，一炷炉熏秋夜长。\n谁作响泉喧客枕，梦回欹听雨淋浪。",
        "dynasty": "宋",
        "collection_info": null
    },
    {
        "title": "次韵李彦达客舍秋怀",
        "author": "张纲",
        "content": "落日孤村静，凄风一笛秋。\n寸心灰欲死，双鬓雪添愁。\n未报中原復，应烦肉食谋。\n独惭苏季子，计拙敝貂裘。",
        "dynasty": "宋",
        "collection_info": null
    },
    {
        "title": "次韵彦达",
        "author": "张纲",
        "content": "之子初倾盖，论诗即定交。\n心清悬水鑑，才逸奋蒲梢。\n贳酒移宾榻，携盘杂野肴。\n半醒还半醉，相对老蘅茅。",
        "dynasty": "宋",
        "collection_info": null
    },
    {
        "title": "木落",
        "author": "张纲",
        "content": "木落秋声迥，山寒暮色连。\n时危羞冕绂，身老寄林泉。\n浊酒平孤愤，清吟续短篇。\n一枝吾已足，鸿鹄谢哀怜。",
        "dynasty": "宋",
        "collection_info": null
    },
    {
        "title": "思归",
        "author": "张纲",
        "content": "梧阴低落月，蛩响怨凄风。\n旧隐江烟裏，归期客梦中。\n揽衣惊带缓，看烛待花红。\n莫谩呼欢伯，驱愁正罔功。",
        "dynasty": "宋",
        "collection_info": null
    },
    {
        "title": "次韵酬彦达",
        "author": "张纲",
        "content": "浮荣过眼风脱叶，鸳行无復清梦接。\n柴门昼闭雀可罗，寒日晖晖弄疏樾。\n已种芳兰滋九畹，更遣胎仙舞三叠。\n李侯壮志亦可人，举目万里欲横绝。\n醉眼时看石棱紫，吟鬓半作霜棘折。\n方今圣主躬俭勤，奏赋不须夸羽猎。\n中兴盛事要磨崖，老于文字谁踰结。\n愿君勉力上扶摇，渺渺云海出飞楫。\n莫随铩翮卧穷巷，漫学啼螀弔寒月。",
        "dynasty": "宋",
        "collection_info": null
    },
    {
        "title": "烧香三绝句  其一",
        "author": "张纲",
        "content": "卷去竹书闲棐几，卧看桐影转檐牙。\n试凭波律送清梦，未信华胥天一涯。",
        "dynasty": "宋",
        "collection_info": null
    },
    {
        "title": "烧香三绝句  其二",
        "author": "张纲",
        "content": "霏霏沉水屑玄玉，霭霭博山生翠云。\n罗筏城旁知几里，坐令香界彻微熏。",
        "dynasty": "宋",
        "collection_info": null
    },
    {
        "title": "烧香三绝句  其三",
        "author": "张纲",
        "content": "闭眼无劳身外思，安心有法静中知。\n香添细炷焚千和，茶碾新芽试一旗。",
        "dynasty": "宋",
        "collection_info": null
    },
    {
        "title": "次韵钱巽叔见赠",
        "author": "张纲",
        "content": "阻阔书邮顿两忘，三年清梦独徜徉。\n风旌引兴与天远，茧绪牵愁知日长。\n逸翮伫归鸳鹭列，鸣驺忽下水云乡。\n秋霖穷巷无人到，裹饭应烦问子桑。",
        "dynasty": "宋",
        "collection_info": null
    },
    {
        "title": "感恩",
        "author": "张纲",
        "content": "伊昔趋青锁，尝叨奉紫宸。\n燕间承仄席，清问及垂纶。\n宠荷皇恩重，归惭白髪新。\n粉身那足报，结草是吾邻。",
        "dynasty": "宋",
        "collection_info": null
    },
    {
        "title": "幽情",
        "author": "张纲",
        "content": "褊性多违俗，忘年只旧山。\n心随黄叶谢，身与白云闲。\n杜酒频应酌，莱衣剩喜班。\n幽情在丛桂，为着槿篱环。",
        "dynasty": "宋",
        "collection_info": null
    },
    {
        "title": "彦达作诗自叹次韵勉之",
        "author": "张纲",
        "content": "未试屠龙学，频应引剑看。\n梦惊秋枕雨，愁入曙窗寒。\n战伐今年定，干坤万里寛。\n扶摇终一举，回首谢悲酸。",
        "dynasty": "宋",
        "collection_info": null
    },
    {
        "title": "日暮",
        "author": "张纲",
        "content": "地偏车马静，门闭水云深。\n野艇收晴网，村舂续暮砧。\n危肠逢酒怯，病骨畏寒侵。\n又见鸦归尽，谁赓梁甫吟。",
        "dynasty": "宋",
        "collection_info": null
    },
    {
        "title": "次韵彦达雨霁",
        "author": "张纲",
        "content": "坐看飞雨激风雷，忽变晴空万里开。\n残暑暗随檐溜去，新凉频逐树声来。\n朱絃奏罢空三叹，白酒篘残尚一杯。\n病懒怕催诗债急，彊吟狂斐不知裁。",
        "dynasty": "宋",
        "collection_info": null
    },
    {
        "title": "晚雨",
        "author": "张纲",
        "content": "急雨鸣初歇，崇云凝不流。\n客帆迷息浦，渔火聚烟洲。\n委巷藏身拙，残编乱眼愁。\n功名心已谢，肯负故山幽。",
        "dynasty": "宋",
        "collection_info": null
    },
    {
        "title": "彦达借研意在白取次韵戏答",
        "author": "张纲",
        "content": "斵石染轻翰，对面可十手。\n价重千黄金，欲见那得苟。\n难欺相如璧，宁碎范增斗。\n作诗伐君谋，聊以当墨守。",
        "dynasty": "宋",
        "collection_info": null
    },
    {
        "title": "家叔示秋夜诗次韵",
        "author": "张纲",
        "content": "秋来天色半晴阴，衰鬓难禁节物侵。\n兰叶向人方泣露，菊花催酒已浮金。\n莫将诗课频频聒，不那愁城日日深。\n咫尺南山堪寄傲，欲随鸠杖徧幽寻。",
        "dynasty": "宋",
        "collection_info": null
    },
    {
        "title": "用前韵",
        "author": "张纲",
        "content": "萧然云屋敞溪阴，荒径蒿莱故故侵。\n穿竹晚风轻戞玉，入帘凉月碎摇金。\n畏寒皮骨惊秋早，得酒情怀语夜深。\n临老工夫在禅说，试拈波若为重寻。",
        "dynasty": "宋",
        "collection_info": null
    },
    {
        "title": "次韵戏彦达思归",
        "author": "张纲",
        "content": "月窗明素练，风榻浄飞沙。\n饮极樽无绿，更长烛自花。\n感时忧未散，得句喜能夸。\n莫寄思归语，粧寒损鬓鸦。",
        "dynasty": "宋",
        "collection_info": null
    },
    {
        "title": "月夜",
        "author": "张纲",
        "content": "渔火前村近，秋砧静夜多。\n山烟归宿鸟，水月动明波。\n烛短催诗急，樽空奈客何。\n抱愁眠不稳，林影半床过。",
        "dynasty": "宋",
        "collection_info": null
    },
    {
        "title": "秋夜小酌",
        "author": "张纲",
        "content": "宇宙秋光老，崦嵫夜色连。\n澄波寒浸月，低树远浮烟。\n巷僻喧都骑，杯行促广筵。\n摩尼元自照，沉醉不妨禅。",
        "dynasty": "宋",
        "collection_info": null
    },
    {
        "title": "探梅",
        "author": "张纲",
        "content": "俗态多违性，忧梅不近城。\n诗书看长物，林壑寄余情。\n傍驿寻梅使，衝寒过曲生。\n一枝供细酌，归路见参横。",
        "dynasty": "宋",
        "collection_info": null
    },
    {
        "title": "山中即事",
        "author": "张纲",
        "content": "地僻官仍冷，心闲日自长。\n松篁供远吹，芝朮度幽香。\n直木应先伐，惊禽忍再伤。\n家山吾所爱，投老慰相望。",
        "dynasty": "宋",
        "collection_info": null
    },
    {
        "title": "次韵彦达折梅",
        "author": "张纲",
        "content": "信步寻梅约，欣逢亚雪枝。\n春藏红蕚小，寒啬暗香迟。\n画角传新曲，粧台敛翠眉。\n广平心不动，唯许笔端知。",
        "dynasty": "宋",
        "collection_info": null
    },
    {
        "title": "僻居",
        "author": "张纲",
        "content": "陋巷人谁乐，穷居意自安。\n拥门云树暗，缭径土花干。\n白髪惊时速，青灯耿夜寒。\n中原满胡骑，一念一悲酸。",
        "dynasty": "宋",
        "collection_info": null
    },
    {
        "title": "次韵彦达对雪有感",
        "author": "张纲",
        "content": "朔风卷地寒云繁，忽惊空花堕檐间。\n远山历乱眼中失，飞鸟灭没天际还。\n缅想端门万官贺，云陛俨列鸣佩环。\n丰年献瑞天一笑，声动四海具欢颜。\n李侯人物妙天下，何独卧穷看屋山。\n胸次冰壶自深莹，管中雾豹难窥斑。\n异时富贵恐不免，讵忍空歌梁甫艰。\n君看鸿鹄有髙志，一举九万谁能攀。",
        "dynasty": "宋",
        "collection_info": null
    },
    {
        "title": "雪晴",
        "author": "张纲",
        "content": "雪晴日脚下茅屋，深巷泥融频屐声。\n幽鸟唤春啼不那，野梅迎客意先倾。\n愁肠断送酒边散，诗眼安排烟际横。\n晚岁浮荣安用许，祗应丘壑未忘情。",
        "dynasty": "宋",
        "collection_info": null
    },
    {
        "title": "次韵彦达催诗",
        "author": "张纲",
        "content": "老去交亲浑谩与，兴来终日饮亡何。\n扣门颇厌催书债，隐几凭谁遣睡魔。\n肯怪物情相楚越，端由吾道自丘轲。\n衰慵更着诗烦恼，笔阵方开已倒戈。",
        "dynasty": "宋",
        "collection_info": null
    },
    {
        "title": "岁暮二首  其一",
        "author": "张纲",
        "content": "忽忽岁云暮，霏霏山雨频。\n鸟啼茅舍静，梅映竹篱新。\n陋巷无深辙，清酤有善隣。\n中原消息断，聊与醉乡亲。",
        "dynasty": "宋",
        "collection_info": null
    },
    {
        "title": "岁暮二首  其二",
        "author": "张纲",
        "content": "寒逐云阴散，年催节物新。\n桃符趋腊市，社鼓赛田神。\n任性琴书懒，呼儿杖履频。\n君恩难报处，家食奉双亲。",
        "dynasty": "宋",
        "collection_info": null
    },
    {
        "title": "用前韵",
        "author": "张纲",
        "content": "雪残春信近，山迥客愁新。\n兴极樽无酒，诗成笔有神。\n玩心云物变，惊梦雨声频。\n坐对华严海，忘言意自亲。",
        "dynasty": "宋",
        "collection_info": null
    },
    {
        "title": "野望",
        "author": "张纲",
        "content": "日落寒云薄，楼髙望眼迷。\n兴亡千古恨，衰病万行啼。\n拔士空岩穴，防秋尚鼓鼙。\n建章何处是，坐待玉绳低。",
        "dynasty": "宋",
        "collection_info": null
    },
    {
        "title": "探梅",
        "author": "张纲",
        "content": "倚空山翠罗曲屏，入山晓日寒凄清。\n苍龙导前散疏影，幽鸟劝坐回新声。\n探梅忽见数枝发，曳杖折来双眼明。\n绰约东窗可无伴，烦君火急呼麯生。",
        "dynasty": "宋",
        "collection_info": null
    },
    {
        "title": "彦达乘小舟醉归堕水作此戏之",
        "author": "张纲",
        "content": "舍爵頺然饮中仙，夜归一苇航深渊。\n长歌扣舷天上坐，起舞失脚水底眠。\n未省渇羌笑肉动，会令鼹鼠惊腹便。\n布帆无恙急藏去，明年更试春江船。",
        "dynasty": "宋",
        "collection_info": null
    },
    {
        "title": "次韵李公显",
        "author": "张纲",
        "content": "士有鸿鹄志，万里一举翮。\n胸中自廊庙，肯顾三亩宅。\n李侯气迈爽，词锋凛霜戟。\n老夫晚结交，文会欣有绎。\n剧谈到时事，唾手欲任责。\n短褐天路髙，畎亩抱忠赤。\n风雷惜变化，泥蟠等蜥蜴。\n结茅西山下，樵爨走僮获。\n富贵会有时，箪飘岂不适。\n世态翻覆手，宁较黑与白。\n兴来时一杯，南窗俯遥碧。",
        "dynasty": "宋",
        "collection_info": null
    },
    {
        "title": "归自金坛值雨宿顾龙山翌日施米作供",
        "author": "张纲",
        "content": "蒲牢不击欠晨炊，风伯如何圣得知。\n留我舣舟明日去，满堂香饭雪翻匙。",
        "dynasty": "宋",
        "collection_info": null
    },
    {
        "title": "次韵公显见赠  其一",
        "author": "张纲",
        "content": "李侯词气吐朝阳，光焰真成万丈长。\n绿髪莫将尘土暗，会看它日照金章。",
        "dynasty": "宋",
        "collection_info": null
    },
    {
        "title": "次韵公显见赠  其二",
        "author": "张纲",
        "content": "年齐耆旧愧衰阳，懒性唯耽野趣长。\n了却官租更何事，君王约法已三章。",
        "dynasty": "宋",
        "collection_info": null
    },
    {
        "title": "用前韵戏公显",
        "author": "张纲",
        "content": "初试梅粧惬寿阳，藁砧山上夜何长。\n式微未尽闺中怨，束晳那辞补一章。",
        "dynasty": "宋",
        "collection_info": null
    },
    {
        "title": "送公显应举",
        "author": "张纲",
        "content": "堂堂笔阵一当千，得意秋风急着鞭。\n百万破荒明日事，未应长欠亩头钱。",
        "dynasty": "宋",
        "collection_info": null
    },
    {
        "title": "次韵公显木犀",
        "author": "张纲",
        "content": "铺茸紫葵乱晴飔，点金寒菊栖短篱。\n木犀韵髙陋凡枝，顾与葵菊同阶墀。\n香闻十里自绝奇，造物岂偏雨露滋。\n閒见层出珠琲垂，鹅黄靛粧宫様宜。\n烟销红日下薄帷，宴坐幽窗风度时。\n颇觉飘飘兰蕙姿，着人不去催作诗。\n李侯为续离骚辞，香草端从笔下移。\n花前把卷不停披，何以酬君金屈巵。",
        "dynasty": "宋",
        "collection_info": null
    },
    {
        "title": "次韵公显赋蜡梅诗二首  其一",
        "author": "张纲",
        "content": "寿阳催粧花睡起，半额残黄娇欲语。\n香魂浮动满幽思，着莫春风暗相与。\n李侯铁心似广平，笔力万钧谈笑举。\n诗成夜诵更清绝，向来谁识袁临汝。\n句中有味应独知，吟罢余甘发微咀。",
        "dynasty": "宋",
        "collection_info": null
    },
    {
        "title": "次韵公显赋蜡梅诗二首  其二",
        "author": "张纲",
        "content": "愁裏危肠日九迴，今朝愁眼为花开。\n一枝斜倚向人笑，应报上林春信来。",
        "dynasty": "宋",
        "collection_info": null
    },
    {
        "title": "从丁世叔觅花栽",
        "author": "张纲",
        "content": "老去看花能几回，旋移花树着行栽。\n君家封植满烟露，分我一枝春色来。",
        "dynasty": "宋",
        "collection_info": null
    },
    {
        "title": "庚午三月十日游茅山",
        "author": "张纲",
        "content": "雨余沙径浄无泥，策杖何妨过竹溪。\n迎客野花随处发，劝沽幽鸟向人啼。\n峰峦路转攀萝倦，楼观烟深望眼迷。\n疑是武陵仙地隔，坐来遐想旧桃蹊。",
        "dynasty": "宋",
        "collection_info": null
    },
    {
        "title": "王伯寿见復用前韵奉答",
        "author": "张纲",
        "content": "瓶空何必醉如泥，送客谁能过虎溪。\n一枕闭门追蝶梦，两行森木听莺啼。\n新诗未读心先伏，细字徐看眼欲迷。\n笔底春风有生意，他年桃李会成蹊。",
        "dynasty": "宋",
        "collection_info": null
    },
    {
        "title": "次韵伯寿述怀",
        "author": "张纲",
        "content": "仲蔚蓬蒿满径荒，主人曾是汉中郎。\n干时不利初无术，医国那知别有方。\n老去与谁同臭味，秋来多病独悲凉。\n倚天长剑君休问，腐肉当前亦敛铓。",
        "dynasty": "宋",
        "collection_info": null
    },
    {
        "title": "邀韦汝昭同宿上馆",
        "author": "张纲",
        "content": "打窗风雨夜萧萧，客裏谁堪伴寂寥。\n五字苏州有苗裔，髙吟何必更闻韶。",
        "dynasty": "宋",
        "collection_info": null
    },
    {
        "title": "题华阳南窗",
        "author": "张纲",
        "content": "扰扰何年断俗缘，从今便合老山间。\n会将碧涧洗心浄，坐看白云终日閒。",
        "dynasty": "宋",
        "collection_info": null
    },
    {
        "title": "衰病辞禄蒙恩赐可时小子坚方尘末第陈德昭袁仲诚惠诗褒借褒借甚宠次韵奉答二首  其一",
        "author": "张纲",
        "content": "萧萧两鬓雪毛新，忝窃清朝旧荐绅。\n陈力心知难就列，引年恩许致为臣。\n卧家正恐贻官谤，增秩俄惊捧帝纶。\n温饱一门生意足，捐躯无路报涓尘。",
        "dynasty": "宋",
        "collection_info": null
    },
    {
        "title": "衰病辞禄蒙恩赐可时小子坚方尘末第陈德昭袁仲诚惠诗褒借褒借甚宠次韵奉答二首  其二",
        "author": "张纲",
        "content": "月窟当年裛桂香，衰兰那敢望重芳。\n姓名忽见偕千佛，骨相端知误九方。\n老树逢春欣有蘖，新雏出谷敢争翔。\n琢磨赖有交朋在，髙义无专数范张。",
        "dynasty": "宋",
        "collection_info": null
    },
    {
        "title": "用前韵再简二首  其一",
        "author": "张纲",
        "content": "三復长篇句法新，兰言纫佩更书绅。\n才髙奚啻千人敌，誉过空惭一介臣。\n莫讶笔端能品藻，定由胸次有经纶。\n波澜万顷分余滴，洗尽昏花满眼尘。",
        "dynasty": "宋",
        "collection_info": null
    },
    {
        "title": "用前韵再简二首  其二",
        "author": "张纲",
        "content": "二妙争开古锦囊，烂然佳句压羣芳。\n奉髙遗德归临汝，文范流风在季方。\n顾我挂冠宁復振，生儿附翼岂能翔。\n愿公勉力跻云路，视草斯文要主张。",
        "dynasty": "宋",
        "collection_info": null
    },
    {
        "title": "赴喜雪御筵归作",
        "author": "张纲",
        "content": "喜雪排筵晓漏催，玉人传诏下天来。\n香随日转蓬莱近，花带春回锦绣开。\n一线新阴留鼓吹，三登和气入樽罍。\n叨霑惠渥思归美，授简梁园愧乏才。",
        "dynasty": "宋",
        "collection_info": null
    },
    {
        "title": "进呈皇太后回銮事实",
        "author": "张纲",
        "content": "奕世占来宝运昌，母仪垂庆肇生商。\n銮回长乐神人喜，书就蓬山日月光。\n北阙导迎三衞仗，东朝欢奉万年觞。\n太平盛事人相语，孝德回天赖我皇。",
        "dynasty": "宋",
        "collection_info": null
    },
    {
        "title": "太庙灵芝产于仁宗皇帝英宗皇帝两室前楹芝上有文成王字臣叨陪政府得预荣观谨课成律诗二首  其一",
        "author": "张纲",
        "content": "吾皇圣德绍先猷，清庙华芝屡降休。\n道盛百王神画验，祥开两室化功侔。\n牺尊影照彤云聚，藻梲光连瑞气浮。\n愿诏乐章歌伟蹟，更从来岁荐郊丘。",
        "dynasty": "宋",
        "collection_info": null
    },
    {
        "title": "太庙灵芝产于仁宗皇帝英宗皇帝两室前楹芝上有文成王字臣叨陪政府得预荣观谨课成律诗二首  其二",
        "author": "张纲",
        "content": "升平和气格天渊，瑞物嘉生太室前。\n根托丹楹朝丽日，叶敷华盖护非烟。\n燕胎为祝多男庆，天母人符万岁篇。\n圣意每勤宗庙事，屡蒙休应答精虔。",
        "dynasty": "宋",
        "collection_info": null
    },
    {
        "title": "岁前三日立春值雪会同僚饮",
        "author": "张纲",
        "content": "三日残冬趁臈回，飞霙满眼送春来。\n香浮綵胜随宜带，花着瑶林是处开。\n已卜屡丰歌井邑，何妨乘兴倒樽罍。\n东阳莫讶休文瘦，老病仍添一岁催。",
        "dynasty": "宋",
        "collection_info": null
    },
    {
        "title": "上元",
        "author": "张纲",
        "content": "上元春色压轻寒，故事宾僚集晚筵。\n合坐香浮花袅娜，捲帘风定月婵娟。\n闾阎尽道宜新岁，灯火何妨减去年。\n堪笑樽前穷太守，只愁老病欲归田。",
        "dynasty": "宋",
        "collection_info": null
    },
    {
        "title": "休官",
        "author": "张纲",
        "content": "乞得清朝一病身，杖藜归去老山村。\n室庐旋筑新椽就，松菊犹寻旧径存。\n渐喜有缘穷野兴，只惭无路报君恩。\n百年来日知余几，且把生涯付一樽。",
        "dynasty": "宋",
        "collection_info": null
    },
    {
        "title": "弟侄三人同日受官实为吾家盛事老怀不胜忭喜作四小诗见区区之意  其一",
        "author": "张纲",
        "content": "恩光初自九天来，玉树三枝一日开。\n造物无私人共庆，那知阴德旧栽培。",
        "dynasty": "宋",
        "collection_info": null
    },
    {
        "title": "弟侄三人同日受官实为吾家盛事老怀不胜忭喜作四小诗见区区之意  其二",
        "author": "张纲",
        "content": "三世追荣荷圣恩，诸孙仍见捧丝纶。\n当年孝友家声在，流庆增光属后人。",
        "dynasty": "宋",
        "collection_info": null
    },
    {
        "title": "弟侄三人同日受官实为吾家盛事老怀不胜忭喜作四小诗见区区之意  其三",
        "author": "张纲",
        "content": "恩袍新绿照新秋，文雅乡评早见收。\n王谢故应人物胜，芝兰生处自风流。",
        "dynasty": "宋",
        "collection_info": null
    },
    {
        "title": "弟侄三人同日受官实为吾家盛事老怀不胜忭喜作四小诗见区区之意  其四",
        "author": "张纲",
        "content": "清时得谢老山村，弟侄相过庆一门。\n结绶满庭青若若，莫辞勤苦报君恩。",
        "dynasty": "宋",
        "collection_info": null
    },
    {
        "title": "郊祀庆成用坚韵",
        "author": "张纲",
        "content": "圆丘迎日至，大驾肃天临。\n乐奏来灵享，嵩呼动德音。\n均恩寰宇庆，望阙老臣心。\n基命歌周雅，何劳五字吟。",
        "dynasty": "宋",
        "collection_info": null
    },
    {
        "title": "作亭池上日游其间颇觉自适",
        "author": "张纲",
        "content": "岁晚穿池结小亭，地偏聊欲寄幽情。\n虚檐风度披襟爽，曲岸波平照眼明。\n过我宾朋无厌数，傍人鸥鹭不须惊。\n圣朝乞得身闲散，便觉渊明是隔生。",
        "dynasty": "宋",
        "collection_info": null
    },
    {
        "title": "题喜归亭",
        "author": "张纲",
        "content": "君恩赐我老菟裘，旋筑池亭野趣幽。\n地势曲连青嶂遶，波光环匝翠烟浮。\n兴来樽酒随时办，客散琴书尽日留。\n为问标题意何在，一生心足是归休。",
        "dynasty": "宋",
        "collection_info": null
    },
    {
        "title": "次韵袁仲诚见赠",
        "author": "张纲",
        "content": "解组清朝返旧乡，依然门巷接回塘。\n閒身乍觉鸟声乐，缓步重寻花径香。\n多谢故人停桂棹，何妨清夜醉霞觞。\n新诗赠我光蓬屋，什袭应同夏后璜。",
        "dynasty": "宋",
        "collection_info": null
    },
    {
        "title": "再用喜归亭韵",
        "author": "张纲",
        "content": "晏子区区惜敝裘，吾衰亦恋故山幽。\n得归更喜诗盈轴，任达宁须酒拍浮。\n已纵虚名身外去，肯将俗物眼边留。\n只惭老负君恩重，结草他年报未休。",
        "dynasty": "宋",
        "collection_info": null
    },
    {
        "title": "送张辅卿省试",
        "author": "张纲",
        "content": "明诏搜贤动四陲，西来一鹗冠羣飞。\n擅埸笔势惊华省，发策才名上紫微。\n无负题桥平日志，要看怀绶故乡归。\n相逢肯惜倾家酿，已约莺花慎勿违。",
        "dynasty": "宋",
        "collection_info": null
    },
    {
        "title": "简袁仲诚觅芍药花",
        "author": "张纲",
        "content": "老来百计不相关，诗句雕镌兴亦阑。\n只有好花堪照眼，从君聊借一枝看。",
        "dynasty": "宋",
        "collection_info": null
    },
    {
        "title": "仲诚和诗四首又迭送花再用韵答",
        "author": "张纲",
        "content": "笔阵横飞屡叩关，严兵夜点迫更阑。\n好花多谢频分我，怯敌魂惊未暇看。",
        "dynasty": "宋",
        "collection_info": null
    },
    {
        "title": "避寇舟中风雨大作",
        "author": "张纲",
        "content": "扁舟避舣山隈，问捷江城信未迴。\n犯夜号风惊梦破，催寒飞雪送愁来。\n三军挟纩烦温诏，百战搴旗赖隽材。\n已办磨崖颂功烈，竚还生意发春雷。",
        "dynasty": "宋",
        "collection_info": null
    },
    {
        "title": "王伯寿示佳作备述穷苦次韵奉呈",
        "author": "张纲",
        "content": "吟残翻水笔生春，秀句惊人字字新。\n赋料扬雄谁可敌，才高太白善无邻。\n清心鸣镝增豪气，刮膜神篦凈俗尘。\n唯有诉穷疑太过，文章从古忌悲辛。",
        "dynasty": "宋",
        "collection_info": null
    },
    {
        "title": "雪作",
        "author": "张纲",
        "content": "朔风吹雪应嘉时，蔌蔌空庭静夜知。\n岁稔不须占瑞谍，家贫尤喜映书帷。\n花虽无艶难争巧，舞不成行也自奇。\n病起老翁迷眼界，寒窗呵笔强裁诗。",
        "dynasty": "宋",
        "collection_info": null
    },
    {
        "title": "招亲旧赏花",
        "author": "张纲",
        "content": "名花朵朵向人开，家酿沈沈旋拨醅。\n咫尺晴川风更便，追欢何惜片帆来。",
        "dynasty": "宋",
        "collection_info": null
    },
    {
        "title": "安人生日",
        "author": "张纲",
        "content": "闻道防秋吉语来，生朝宴席为君开。\n黄花也似知人意，争挽欢声入寿杯。",
        "dynasty": "宋",
        "collection_info": null
    },
    {
        "title": "闻大帅勇决直趋北界喜而作此",
        "author": "张纲",
        "content": "牙旗动处拥貔貅，直渡黄河塞草秋。\n百万强兵阵前死，肯教卫霍独封侯。",
        "dynasty": "宋",
        "collection_info": null
    },
    {
        "title": "次韵王周伯和应文诗",
        "author": "张纲",
        "content": "先生诗兴浩难收，苦思俄惊两鬓秋。\n变格竞传吴富体，怀沙拟续畔牢愁。\n会令后学轻焚藳，消得诗名号倚楼。\n我老恨无青玉案，锦囊分示若为酬。",
        "dynasty": "宋",
        "collection_info": null
    },
    {
        "title": "应文监视刈穫有诗辄和一篇恐以一饱废学因而勉之",
        "author": "张纲",
        "content": "杖藜何日下西畴，想见欣逢岁有秋。\n可但聚粮供腹饱，还应酿秫散眉愁。\n决科伫看标金榜，得路终期侍玉楼。\n莫把光阴等闲弃，一朝清问要人酬。",
        "dynasty": "宋",
        "collection_info": null
    },
    {
        "title": "九日用前韵",
        "author": "张纲",
        "content": "闲裏光阴逐水流，重阳忽復故园秋。\n休言白髪从教老，试插黄花也解愁。\n感旧有时曾落帽，凭髙无力更登楼。\n昏昏病懒惟堪睡，诗债休催未暇酬。",
        "dynasty": "宋",
        "collection_info": null
    },
    {
        "title": "走笔戏呈世叔伯达二亲友",
        "author": "张纲",
        "content": "老来无计了残年，只有欢情寄酒边。\n歌舞借看真达士，忍将朱户锁婵娟。",
        "dynasty": "宋",
        "collection_info": null
    },
    {
        "title": "次韵周伯见赠",
        "author": "张纲",
        "content": "幼子童孙乏寸长，迁官同日被荣光。\n芝兰瑞色来空翠，雨露恩言满诏黄。\n莫讶飞腾循九品，会看毫末耸千章。\n即今天子收羣策，廊庙吁谟要主张。",
        "dynasty": "宋",
        "collection_info": null
    },
    {
        "title": "用前韵",
        "author": "张纲",
        "content": "百岁休夸日月长，十分逾八叹流光。\n精忠许国心犹赤，老病催人髪已黄。\n扶杖每闻宣鳯诏，望云无路仰龙章。\n恢图幸有皋夔在，坐看朝纲万目张。",
        "dynasty": "宋",
        "collection_info": null
    },
    {
        "title": "次韵方守送进士",
        "author": "张纲",
        "content": "下诏徴多士，弹冠动四溟。\n三埸遵旧典，八韵见明经。\n劝驾勤州牧，吟笺诧地灵。\n春风归路近，衫色照山青。",
        "dynasty": "宋",
        "collection_info": null
    },
    {
        "title": "次韵周伯谢绵袄长篇",
        "author": "张纲",
        "content": "最宜为诰唐仲舒，上林子虚汉相如。\n喜君万事懒着眼，独向文章情未疏。\n家贫肯恋儋石储，船漏则已那復袽。\n素志蹉跎雪侵鬓，青衫匍匐尘满裾。\n可怜虞翻屯骨相，相逢呼我丈人行。\n夜闻抵掌论开边，怒髪衝冠亦何壮。\n鹴裘典尽终讳寒，忍寒悲歌行路难。\n绨袍恐贻范叔怒，长篇忽拜乌丝阑。\n辞章典要古所尚，余子碌碌何足仰。\n愿君回笔颂皇猷，偃武修文答灵贶。\n天子亟欲闻尽言，前席还应虚黈纩。",
        "dynasty": "宋",
        "collection_info": null
    },
    {
        "title": "老夫辞荣里居行年八十酒间漫成拙句二首述意而已不以示外也  其一",
        "author": "张纲",
        "content": "莫笑樽前白髪翁，曾骑竹马戏元丰。\n年弥八帙痴顽在，身荷三朝宠眷隆。\n绿野敢将前哲比，香山幸有老人同。\n兴来尚欲寻幽去，收拾残春杖屦中。",
        "dynasty": "宋",
        "collection_info": null
    },
    {
        "title": "老夫辞荣里居行年八十酒间漫成拙句二首述意而已不以示外也  其二",
        "author": "张纲",
        "content": "老病辞荣日月边，归来拟作地行仙。\n飞霜满鬓三千丈，止水观心八十年。\n松菊尚存堪寄傲，干戈未定敢安眠。\n君王宵旰图恢復，洗眼神兵策万全。",
        "dynasty": "宋",
        "collection_info": null
    },
    {
        "title": "亲旧以老夫年及中寿既辱临况又多以诗词相庆祝顾衰谢何以得之辄成鄙句叙述感悰",
        "author": "张纲",
        "content": "老来光景去骎骎，亲旧应多惜老心。\n倾盖义髙双白璧，开函诗敌万黄金。\n催年生怕玲珑唱，醉夜宁辞凿落深。\n多谢慇懃祝强健，寄言衰病莫相侵。",
        "dynasty": "宋",
        "collection_info": null
    },
    {
        "title": "老病",
        "author": "张纲",
        "content": "萧然华髪映苍颜，九帙开来第一年。\n炼尽交游难讳老，养成衰病却安禅。\n新春已负登山屐，旧赏空惭载酒船。\n张绪风流那復少，坐看飞雪弄晴烟。",
        "dynasty": "宋",
        "collection_info": null
    },
    {
        "title": "送釡孙省试",
        "author": "张纲",
        "content": "英髦云集几千人，羣试争看艺绝伦。\n一鼓搴旗先作气，三塲下笔要如神。\n决科无失青毡旧，拜赐重添绿绶新。\n秀发孙枝吾欲见，梦魂已到上林眷。",
        "dynasty": "宋",
        "collection_info": null
    },
    {
        "title": "次韵洪总领题花信亭得江楼二首  其一",
        "author": "张纲",
        "content": "谁为传花信，新亭破睡风。\n春回芳意早，客到赏心同。\n酒盏摇江绿，诗笺照坐红。\n无由接欢宴，危坐正书空。",
        "dynasty": "宋",
        "collection_info": null
    },
    {
        "title": "次韵洪总领题花信亭得江楼二首  其二",
        "author": "张纲",
        "content": "地胜宜楼观，临江势屹然。\n横波吞翠壁，倒影插雕椽。\n老子难收兴，云安未足怜。\n由来词翰手，五鳯独居前。",
        "dynasty": "宋",
        "collection_info": null
    },
    {
        "title": "见华阳旧题刻石有感",
        "author": "张纲",
        "content": "旧句入贞珉，新题亦已陈。\n光阴如许速，谁是百年人。",
        "dynasty": "宋",
        "collection_info": null
    },
    {
        "title": "某上章辞免召命蒙恩矜许仍赐羊酒存问自念衰残辱此异数不胜感天荷圣之情谨课成拙诗一首",
        "author": "张纲",
        "content": "昧死飞章上九天，恳辞严召卒余年。\n纶言宠念桑榆迫，台馈恩垂雨露偏。\n异数一时真创见，穷乡万口徧夸传。\n吾衰忝冒知难报，结草他年敢避先。",
        "dynasty": "宋",
        "collection_info": null
    },
    {
        "title": "用前韵",
        "author": "张纲",
        "content": "召节煌煌下帝关，君王图旧起髙年。\n露章恳避回天速，拜命欢呼压地偏。\n锡馔宰官侵夜到，问安州牧置邮传。\n辞荣有耀人皆说，谁解清时独占先。",
        "dynasty": "宋",
        "collection_info": null
    },
    {
        "title": "考妣赠官一时荣耀老怀易感辄敬书长句",
        "author": "张纲",
        "content": "丝纶五色锦为囊，宠赠双亲庙室光。\n位列三孤升极品，名加大国启新疆。\n劬劳仰荷湛恩报，精爽应知积庆长。\n燕及子孙宜勉力，忠勤他日继遗芳。",
        "dynasty": "宋",
        "collection_info": null
    },
    {
        "title": "送彦礼弟赴歙尉四首  其一",
        "author": "张纲",
        "content": "莫辞官小路间关，趁取春风稳着鞭。\n无限清时推毂手，冲天何必待三年。",
        "dynasty": "宋",
        "collection_info": null
    },
    {
        "title": "送彦礼弟赴歙尉四首  其二",
        "author": "张纲",
        "content": "池塘春草促君诗，阿绪风流絮欲飞。\n满眼吾家好风景，正须相赏忽相违。",
        "dynasty": "宋",
        "collection_info": null
    },
    {
        "title": "送彦礼弟赴歙尉四首  其三",
        "author": "张纲",
        "content": "高才自是古梅仙，綵棒何须向壁悬。\n晋盗奔秦无一事，炉薫深炷好安禅。",
        "dynasty": "宋",
        "collection_info": null
    },
    {
        "title": "送彦礼弟赴歙尉四首  其四",
        "author": "张纲",
        "content": "空诗羞涩送君行，老病难堪叙别情。\n天假吾年未填壑，它时犹及问归程。",
        "dynasty": "宋",
        "collection_info": null
    },
    {
        "title": "旧所乘马老且瘠见之感怀",
        "author": "张纲",
        "content": "人衰马亦老，不踏长安道。\n筋力渐疲羸，鞍鞯谩华好。\n见我勿嘶鸣，为尔动怀抱。\n无復矍铄时，去去饱丰草。",
        "dynasty": "宋",
        "collection_info": null
    },
    {
        "title": "夜思出处因作戏言",
        "author": "张纲",
        "content": "仕路定风波，人生能几何。\n时来聊试手，为瑞不宜多。",
        "dynasty": "宋",
        "collection_info": null
    },
    {
        "title": "老来交朋沦谢虽婢仆亦无在者感旧忽觉凄然",
        "author": "张纲",
        "content": "故交沦没水东流，岁晚无人话昔游。\n飞絮落花何足道，忽经风雨亦添愁。",
        "dynasty": "宋",
        "collection_info": null
    },
    {
        "title": "显仁皇后挽词三首  其一",
        "author": "张纲",
        "content": "辅汉阴功大，生商宝运开。\n俸从汤邑省，恩向外家裁。\n奄忽乘仙驭，劬劳动圣哀。\n园陵奉遗诰，终不费邦财。",
        "dynasty": "宋",
        "collection_info": null
    },
    {
        "title": "显仁皇后挽词三首  其二",
        "author": "张纲",
        "content": "长乐坤仪肃，思齐母道全。\n九州供大养，八帙茂遐年。\n仗簇江山外，哀纒日月边。\n遗芳归史笔，万古照青编。",
        "dynasty": "宋",
        "collection_info": null
    },
    {
        "title": "显仁皇后挽词三首  其三",
        "author": "张纲",
        "content": "仗去慈宁殿，神归永佑宫。\n问安迷辇道，洒泣恸宸衷。\n水逝长江月，天号宰木风。\n平生尚慈俭，流泽到无穷。",
        "dynasty": "宋",
        "collection_info": null
    },
    {
        "title": "郑国太挽词四首  其一",
        "author": "张纲",
        "content": "五福兼全举世稀，庭闱早日见清规。\n应期千载生公辅，掩迹三迁号母师。\n汉魏疏封华国史，苹蘩遗德继周诗。\n年年只说重阳近，无復黄花酒一巵。",
        "dynasty": "宋",
        "collection_info": null
    },
    {
        "title": "郑国太挽词四首  其二",
        "author": "张纲",
        "content": "一夕萱堂事已非，百年遗范在丰碑。\n颁花玉殿春风暖，奉诏登楼夜漏移。\n罢宴已闻修故事，回班那復见新仪。\n音容寂寞应仙去，香火因缘只自知。",
        "dynasty": "宋",
        "collection_info": null
    },
    {
        "title": "郑国太挽词四首  其三",
        "author": "张纲",
        "content": "兰桂秋风一夜催，衮衣何处望南陔。\n堂垂斗帐销香篆，鑑掩飞鸾下玉台。\n汉使从天虚卤簿，胡笳和月助悲哀。\n东门咫尺佳城在，双鹤飞空日几回。",
        "dynasty": "宋",
        "collection_info": null
    },
    {
        "title": "郑国太挽词四首  其四",
        "author": "张纲",
        "content": "铭旌冉冉去飞扬，萧瑟西风泣画堂。\n不见鱼轩辞绣毂，空余鸾诰冷绡囊。\n姓名自是标仙籍，环佩应知返帝乡。\n尽把遗芳归史笔，会令千古独辉煌。",
        "dynasty": "宋",
        "collection_info": null
    },
    {
        "title": "何丞相挽词三首  其一",
        "author": "张纲",
        "content": "一德乘亨运，三公冠宰司。\n秉钧回直道，解组向明时。\n人去空图画，名存粲鼎彛。\n悬知千古后，贪懦激清规。",
        "dynasty": "宋",
        "collection_info": null
    },
    {
        "title": "何丞相挽词三首  其二",
        "author": "张纲",
        "content": "帝念亏三鑑，天临动八銮。\n飞星瞻傅说，旧学记甘盘。\n治定身先退，名全德不刊。\n于何验符策，有子嗣鸳鸾。",
        "dynasty": "宋",
        "collection_info": null
    },
    {
        "title": "何丞相挽词三首  其三",
        "author": "张纲",
        "content": "不慭遗元老，岩岩失具瞻。\n勋庸扶庙社，名字到闾阎。\n王国开封大，师垣宠数兼。\n梦鸡初莫省，今日竟成占。",
        "dynasty": "宋",
        "collection_info": null
    },
    {
        "title": "谭胜仲挽词二首  其一",
        "author": "张纲",
        "content": "词伯风骚旧，公朝宿望存。\n郎官宁出宰，廷尉亟平反。\n梦断天衢远，愁连野树昏。\n祗应阴德茂，兰玉照于门。",
        "dynasty": "宋",
        "collection_info": null
    },
    {
        "title": "谭胜仲挽词二首  其二",
        "author": "张纲",
        "content": "时论归清德，耽书到白头。\n士应知己用，人岂法家流。\n骨瘦凌孤鹤，诗豪压万牛。\n悲看耆旧传，谁復继前修。",
        "dynasty": "宋",
        "collection_info": null
    },
    {
        "title": "汤德广挽词三首  其一",
        "author": "张纲",
        "content": "四海知名士，三朝老从臣。\n勤王安反侧，分阃试经纶。\n天阔鸳行断，山空马鬛新。\n丰碑满忠义，千古诏簪绅。",
        "dynasty": "宋",
        "collection_info": null
    },
    {
        "title": "汤德广挽词三首  其二",
        "author": "张纲",
        "content": "忠愤忧时切，风云得路先。\n官箴循吏传，家法棣华篇。\n灭虏兵方急，优贤席屡前。\n如何天不慭，髙冢卧苍烟。",
        "dynasty": "宋",
        "collection_info": null
    },
    {
        "title": "汤德广挽词三首  其三",
        "author": "张纲",
        "content": "束髪师前辈，忘年得此翁。\n鸡豚同里社，诗礼共家风。\n别去十年久，书无三月空。\n归来人不见，铭旐舞斜红。",
        "dynasty": "宋",
        "collection_info": null
    },
    {
        "title": "张彦度挽诗二首  其一",
        "author": "张纲",
        "content": "京兆吾宗不乏人，煌煌朱绂照簪绅。\n棠阴讼简絃歌乐，莲幕才髙画诺新。\n北海但知樽有酒，莱芜谁念甑生尘。\n哀笳忽送秋风急，忍看遗踪万古陈。",
        "dynasty": "宋",
        "collection_info": null
    },
    {
        "title": "张彦度挽诗二首  其二",
        "author": "张纲",
        "content": "满目溪山旧赏心，杖藜那復共登临。\n平生友谊情无间，累世宗盟分更深。\n顾我老怀谁告语，思君遥夜独悲吟。\n流风赖有诸郎在，他日相亲倘嗣音。",
        "dynasty": "宋",
        "collection_info": null
    },
    {
        "title": "庄弱翁挽诗二首  其一",
        "author": "张纲",
        "content": "厚德乡评最，知名国士同。\n郎曹参列宿，宰属辅宗工。\n紫诏恩垂下，黄梁梦已空。\n九原那可作，流涕湿西风。",
        "dynasty": "宋",
        "collection_info": null
    },
    {
        "title": "庄弱翁挽诗二首  其二",
        "author": "张纲",
        "content": "仕路青霄逼，还家白髪生。\n一麾惊作梦，三径适幽情。\n孰谓如兰契，先随逝水倾。\n送君悽断处，烟雨暗铭旌。",
        "dynasty": "宋",
        "collection_info": null
    },
    {
        "title": "胡氏硕人挽词二首  其一",
        "author": "张纲",
        "content": "吾舅当朝杰，幽芳配德同。\n典刑家法整，汤沐上恩隆。\n鸾影悲尘鑑，兰芬泣露丛。\n音容不知处，宰木夜号风。",
        "dynasty": "宋",
        "collection_info": null
    },
    {
        "title": "胡氏硕人挽词二首  其二",
        "author": "张纲",
        "content": "我有劬劳念，多从外氏游。\n母仪频接侍，宾馈每淹留。\n应惜年垂老，相亲礼特优。\n一朝千古别，衰泪不能收。",
        "dynasty": "宋",
        "collection_info": null
    },
    {
        "title": "舅李侍郎挽词三首  其一",
        "author": "张纲",
        "content": "射策飞腾早，推贤望实兼。\n直心常自负，大器果难淹。\n持橐丹墀稳，分符画戟严。\n平生莫追忆，泪尽转愁添。",
        "dynasty": "宋",
        "collection_info": null
    },
    {
        "title": "舅李侍郎挽词三首  其二",
        "author": "张纲",
        "content": "诸舅唯公在，承颜念母存。\n笑看身已老，情话意弥温。\n不作求田计，方期报主恩。\n髙堂忽萧瑟，谁为赋招魂。",
        "dynasty": "宋",
        "collection_info": null
    },
    {
        "title": "舅李侍郎挽词三首  其三",
        "author": "张纲",
        "content": "彊健公先去，零丁我曷从。\n同盟空白水，酷似有衰容。\n休说鹓行梦，看成马鬛封。\n泪流南望眼，愁绝暮云重。",
        "dynasty": "宋",
        "collection_info": null
    },
    {
        "title": "洪庆善挽词二首  其一",
        "author": "张纲",
        "content": "画省真郎选，朱幡老郡侯。\n名归时论重，行向古人求。\n嗜学千鸡跖，修文五鳯楼。\n秋风忽惊梦，怀旧涕交流。",
        "dynasty": "宋",
        "collection_info": null
    },
    {
        "title": "洪庆善挽词二首  其二",
        "author": "张纲",
        "content": "忝戚乡闾旧，论交道义深。\n穷搜千古意，乐易一生心。\n遭谤身虽贬，全名死不沉。\n君恩为昭雪，归窆得家林。",
        "dynasty": "宋",
        "collection_info": null
    },
    {
        "title": "吴氏太淑人挽词",
        "author": "张纲",
        "content": "生儿要路早飞腾，玉瑱金花宠屡膺。\n天寿康宁逾九帙，佛心明了契三乘。\n葭莩永叹音容阻，闾里空存孝义称。\n追想潘舆从游处，青青烟草正愁凝。",
        "dynasty": "宋",
        "collection_info": null
    },
    {
        "title": "陈叔美挽词",
        "author": "张纲",
        "content": "坦腹东床众莫奇，堂堂吾弟独君知。\n交亲未及亲三岁，沦丧俄惊共一时。\n琴在我方悲子敬，礼存谁为哭言思。\n山阿幽室千年閟，挽语空吟靖节诗。",
        "dynasty": "宋",
        "collection_info": null
    },
    {
        "title": "外祖李承事挽词二首  其一",
        "author": "张纲",
        "content": "总角承颜赖击蒙，后生因识古人风。\n忘情自到羲皇上，盛事多谈庆历中。\n双寿儿孙青若若，一门慈孝郁葱葱。\n吁嗟耆旧今何在，古木斜阳濑水空。",
        "dynasty": "宋",
        "collection_info": null
    },
    {
        "title": "外祖李承事挽词二首  其二",
        "author": "张纲",
        "content": "西山忽与老人期，未报深恩忍復思。\n燕及祖风从少小，与闻家训识操持。\n聊从诸舅纪遗行，深愧外孙无好辞。\n悬想追封在他日，附书名传有佳儿。",
        "dynasty": "宋",
        "collection_info": null
    },
    {
        "title": "舅李义卿挽词",
        "author": "张纲",
        "content": "由来甥舅两相依，存没谁知半路亏。\n在侧每蒙夸叔宝，不才那得似牢之。\n临风酌酒酬春处，对月凴轩语夜时。\n回首凄凉已陈迹，壮心无哭奈愁思。",
        "dynasty": "宋",
        "collection_info": null
    },
    {
        "title": "沈洞元挽词",
        "author": "张纲",
        "content": "天阙辞严召，云栖得坐忘。\n尊生三洞箓，起死上池方。\n神託飞鱼化，丹余旧竈香。\n从今纪甲子，华表伫还乡。",
        "dynasty": "宋",
        "collection_info": null
    },
    {
        "title": "徐献仲挽词",
        "author": "张纲",
        "content": "一尊相别未经时，情话如今忍復思。\n老去交亲能有几，年来怀抱更谁知。\n溪桥路断秋风急，香火庭空晓日迟。\n三尺孤坟闭千古，伤心东望涕交颐。",
        "dynasty": "宋",
        "collection_info": null
    },
    {
        "title": "丁宣仲挽词",
        "author": "张纲",
        "content": "回首三年别，追怀一笑欢。\n坐移香砌暖，饮散烛花残。\n蒿里归何速，桃蹊忍更看。\n秋原愁绝处，为想鹡鸰寒。",
        "dynasty": "宋",
        "collection_info": null
    },
    {
        "title": "李居正挽词",
        "author": "张纲",
        "content": "白首论交旧，黄冠独此人。\n诚全知俗薄，语直见情亲。\n上馆钟鱼在，空坛月露新。\n如今入山去，行处是悲辛。",
        "dynasty": "宋",
        "collection_info": null
    },
    {
        "title": "丁明仲挽词二首  其一",
        "author": "张纲",
        "content": "世德知名早，乡评第一流。\n折腰官易厌，拄颊兴难收。\n博物千寻海，髙情百尺楼。\n平生松菊径，萧瑟晚云秋。",
        "dynasty": "宋",
        "collection_info": null
    },
    {
        "title": "丁明仲挽词二首  其二",
        "author": "张纲",
        "content": "里社欣相接，葭莩晚益亲。\n过从忘客礼，简易见天真。\n把酒微风夜，归舟细雨春。\n如今每追忆，悽恸欲伤神。",
        "dynasty": "宋",
        "collection_info": null
    },
    {
        "title": "陈美成挽词二首  其一",
        "author": "张纲",
        "content": "望族推平舆，清芬嗣太邱。\n乡评严礼法，家学邃源流。\n幸託葭莩契，方期仗履游。\n西风忽悲惨，忍復看眠牛。",
        "dynasty": "宋",
        "collection_info": null
    },
    {
        "title": "陈美成挽词二首  其二",
        "author": "张纲",
        "content": "德润洮湖阔，心平福地安。\n流风前辈似，雅量鄙夫寛。\n松菊开三径，芝兰秀二难。\n百年如转烛，萧瑟夜堂寒。",
        "dynasty": "宋",
        "collection_info": null
    },
    {
        "title": "丁宋卿挽词",
        "author": "张纲",
        "content": "旧约频相过，交情忍独违。\n四时闲杖履，一榻冷烟霏。\n易感龙祠别，难期鹤驭归。\n老怀谁共语，东望益霑衣。",
        "dynasty": "宋",
        "collection_info": null
    },
    {
        "title": "彦饰弟挽词二首  其一",
        "author": "张纲",
        "content": "吾家奕奕茂芝兰，士论尤推季孟间。\n挟策可怜埸屋老，杜门空对水云间。\n嗟余屏迹常多病，幸尔论心数解颜。\n乘兴过从无復日，忍将愁眼望西山。",
        "dynasty": "宋",
        "collection_info": null
    },
    {
        "title": "彦饰弟挽词二首  其二",
        "author": "张纲",
        "content": "解组归来会面初，杖藜朝暮过吾庐。\n相亲樽酒情无间，共话田园乐有余。\n樗散年颓方倚託，棣华风急顿萧疏。\n堂堂人物无髙寿，不那哀伤泪满裾。",
        "dynasty": "宋",
        "collection_info": null
    },
    {
        "title": "彦深弟挽词",
        "author": "张纲",
        "content": "忆弟悬弧日，当余弱冠年。\n艰勤同素志，衰病各华颠。\n辞禄归相倚，惊魂去忽先。\n一樽风雨夜，那復共蝉联。",
        "dynasty": "宋",
        "collection_info": null
    },
    {
        "title": "陈子张挽词二首  其一",
        "author": "张纲",
        "content": "地发湖光秀，神钟鹤骨清。\n髙谈排俗子，执友遍时英。\n枳棘鸾栖在，松楸马鬛成。\n欲收东望眼，流涕若为情。",
        "dynasty": "宋",
        "collection_info": null
    },
    {
        "title": "陈子张挽词二首  其二",
        "author": "张纲",
        "content": "交契先朝露，凄凉对夕晖。\n箕裘三世远，簿领一官微。\n翠柏开新隧，青编冷旧帏。\n元方未惭长，万里看横飞。",
        "dynasty": "宋",
        "collection_info": null
    },
    {
        "title": "坚所生母李氏安人挽词五首  其一",
        "author": "张纲",
        "content": "仙李移根远，夭桃表庆长。\n九重颁象服，三世奉萱堂。\n尚想慈祥性，难追淡靓粧。\n眼酸生怕哭，双泪忽淋浪。",
        "dynasty": "宋",
        "collection_info": null
    },
    {
        "title": "坚所生母李氏安人挽词五首  其二",
        "author": "张纲",
        "content": "四德腾芳早，三乘悟性空。\n清修忘俗累，勤俭肃家风。\n舞镜鸾悲影，飞花雨泣丛。\n愁情无处着，半入梦魂中。",
        "dynasty": "宋",
        "collection_info": null
    },
    {
        "title": "坚所生母李氏安人挽词五首  其三",
        "author": "张纲",
        "content": "旧约余偕老，分违汝忽先。\n有怀中馈阙，无憾母仪全。\n望断送归路，衷纒垂尽年。\n何当卜同穴，相与伴愁烟。",
        "dynasty": "宋",
        "collection_info": null
    },
    {
        "title": "坚所生母李氏安人挽词五首  其四",
        "author": "张纲",
        "content": "七帙开逾半，孤芳散若飘。\n可怜频举案，那復记吹箫。\n翠幌浮埃积，熏炉旧炷消。\n如何寄怀抱，细雨夜萧萧。",
        "dynasty": "宋",
        "collection_info": null
    },
    {
        "title": "道士王如晦真赞  其一",
        "author": "张纲",
        "content": "色如春温，若可与言。\n神如水清，不可以烦。\n子乔仙去远矣，乃今识其裔孙。\n任造化之日逝，独湛然而常存。",
        "dynasty": "宋",
        "collection_info": null
    },
    {
        "title": "道士王如晦真赞  其二",
        "author": "张纲",
        "content": "道风仙骨照青春，谁写生绡却乱真。\n莫讶三毛不加颊，齐公端解视全人。",
        "dynasty": "宋",
        "collection_info": null
    },
    {
        "title": "道士李冲妙真赞  其一",
        "author": "张纲",
        "content": "蟠根仙李万叶敷，遗芳岂直黄冠徒。\n吐气硉矹古丈夫，味道之腴貌何癯。\n谁令畏垒俎豆予，龙吟虎啸人争趋。\n故栖猿鹤情未疏，翻然脱屣吾归欤。\n舍者争席不关渠，向来形谍诚区区。",
        "dynasty": "宋",
        "collection_info": null
    },
    {
        "title": "道士李冲妙真赞  其二",
        "author": "张纲",
        "content": "领袖名山，龙吟虎啸。\n忽辞屦于户外，信光矣而不耀。\n是将冲而用之，深入乎众妙之门。\n吾不知其人，曰伯阳之孙。",
        "dynasty": "宋",
        "collection_info": null
    },
    {
        "title": "自赞写真  其一",
        "author": "张纲",
        "content": "堂堂莫作公侯想，是身如幻无定相。\n衣冠挂却神武门，便是维摩坐方丈。",
        "dynasty": "宋",
        "collection_info": null
    },
    {
        "title": "自赞写真  其二",
        "author": "张纲",
        "content": "投闲岁久，圣恩图旧。\n载锡身章，在帝左右。\n骨相多屯，何以愈人。\n陈力就列，勿为具臣。",
        "dynasty": "宋",
        "collection_info": null
    },
    {
        "title": "南洞即事",
        "author": "张纲",
        "content": "紫绶金章八十三，衰残不称旧官衔。\n烦君写作归田老，野野翛然坐碧岩。",
        "dynasty": "宋",
        "collection_info": null
    },
    {
        "title": "偈",
        "author": "释文观",
        "content": "过去诸如来，斯门已成就，好事不如无。\n现在诸菩萨，今各入圆明，好事不如无。\n未来修学人，当依如是住，好事不如无。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释文观",
        "content": "冬瓜蘸雪未为淡，匠者三文淡最幽。\n淡最幽，天共白云晓，水和明月流。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释文观",
        "content": "赵州勘破老婆时，恰似青春三月裏。\n陌上游人争看花，鹧鸪啼处谁相委。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释文观",
        "content": "冰雪肌肤西舍女，梳粧巧巧画双眉。\n傍人笔力强传写，户外如何见得伊。",
        "dynasty": "宋",
        "collection_info": null
    },
    {
        "title": "颂古",
        "author": "释可观",
        "content": "夹山不在一桡上，明月芦花夜夜寒。\n谁谓华亭消息断，俨然秋色在江山。",
        "dynasty": "宋",
        "collection_info": null
    },
    {
        "title": "重九",
        "author": "释可观",
        "content": "胸中一寸灰已冷，头上千茎雪未消。\n老步只宜平地去，不知何事又登高。",
        "dynasty": "宋",
        "collection_info": null
    },
    {
        "title": "自题像",
        "author": "释可观",
        "content": "维摩诘不坏于身，而随一相老竹庵。\n坏与不坏，初无欠长。\n到处江山风月，不是这个伎俩。",
        "dynasty": "宋",
        "collection_info": null
    },
    {
        "title": "五峰岩",
        "author": "刘涛",
        "content": "五峰岩在白云间，岩下千山与万山。\n莫向公卿容易道，恐伊来此一生闲。",
        "dynasty": "宋",
        "collection_info": null
    },
    {
        "title": "延福寺",
        "author": "刘涛",
        "content": "唐时贤士今何在，晋代青松独此存。\n往事悠悠何处问，金鸡山色又黄昏。",
        "dynasty": "宋",
        "collection_info": null
    },
    {
        "title": "思古堂",
        "author": "刘涛",
        "content": "今人思古不如古，后代思今亦似今。\n古往今来祇如此，溪山伤尽几人心。",
        "dynasty": "宋",
        "collection_info": null
    },
    {
        "title": "处士林知墓",
        "author": "刘涛",
        "content": "处士坟三尺，吴山松万株。\n空余着书业，不见炼丹炉。\n道古言难合，年高势最孤。\n盛朝礼乐备，无处用真儒。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "张澄",
        "content": "均佚归来一品崇，赤城新野焕仙风。\n功存社稷今全德，身佩安危本至公。\n宁似乐天丹竈破，不令北海酒樽空。\n中原未靖戎氛恶，会有吁谟沃舜聪。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "张澄",
        "content": "背郭堂成乐趣真，碧油幢下海山春。\n谁知种木十年手，元是擎天一柱人。\n久矣威名彰草木，行须谈笑静风尘。\n宁容巾屦长闲逸，即看金瓯宠数新。",
        "dynasty": "宋",
        "collection_info": null
    },
    {
        "title": "青云亭",
        "author": "张澄",
        "content": "昔者青云亭，位置直巽隅。\n旴江入怀抱，灵谷当襟裾。\n百年但草茀，兔葵杂榛芜。\n我登问安堂，凝睇爽气俱。\n相将还绝赏，翚飞接云鳬。\n却望州郭盛，五峰画不如。",
        "dynasty": "宋",
        "collection_info": null
    },
    {
        "title": "雷公山",
        "author": "张澄",
        "content": "年大嗜烟壑，心鄙城郭近。\n篮舆践晨霜，峭蒨入云畛。\n病衰风见乘，放浪顾难忍。\n驾言小玩愒，微尚希遯隐。\n隐沦着扁舟，欲济江无流。\n岧嶤雷公山，信美惭薄游。\n夕烟散林谷，暮钟鸣寺楼。\n抚事百感集，聊兹兼夕留。\n留情不復懽，恻恻抱悲嘆。\n何以纾拂鬰，曳策青云端。\n雷祠蔽深莽，灵宫俯层峦。\n下视万壑趋，遥见千峰攒。\n攒峰娱余心，领略悟山阴。\n平生一丘壑，何须故山岑。\n放怀白鸟盟，斯焉得重寻。\n题诗谢灵山，勿閟金玉音。",
        "dynasty": "宋",
        "collection_info": null
    },
    {
        "title": "嵯峨岭",
        "author": "张澄",
        "content": "晨登嵯峨岭，危欲搏春冥。\n安得秦六甲，锤凿使之平。",
        "dynasty": "宋",
        "collection_info": null
    },
    {
        "title": "虾蟆石",
        "author": "张澄",
        "content": "千峰来南兮万马奔，翠麓却立兮如饮江之鼋。\n湫灵沸黑兮神物生，云雾昼晦兮风憀栗而凄清。\n我爱滩泷㶁㶁兮寒濑齿齿，浮我江䑳兮岁不知其几。\n石中之人兮喜我不屑，华我以春花兮食我以秋实。\n我弃而不即兮独不清冷弄明月。",
        "dynasty": "宋",
        "collection_info": null
    },
    {
        "title": "凿石潭",
        "author": "张澄",
        "content": "船去临川郭，江深凿石潭。\n梅花如庾岭，客路厌江南。\n晚日明深谷，长烟缭翠岚。\n极知江路近，终约舣浮骖。",
        "dynasty": "宋",
        "collection_info": null
    },
    {
        "title": "源潭",
        "author": "张澄",
        "content": "露桨依滩急，霜飚入鬓清。\n秋痕到晴树，江势拥孤城。\n野鹤疑仙分，樯乌伴水程。\n故园千嶂外，白首不胜情。",
        "dynasty": "宋",
        "collection_info": null
    },
    {
        "title": "述陂橘",
        "author": "张澄",
        "content": "述陂元是一沧州，四绕澄江璧水流。\n肥腴不但便黍麦，清瘦尤宜橘柚秋。\n秋风篱落青间黄，王孙金弹天雨霜。\n甘寒入齿冰浆冷，气馥吴姬翠袖香。\n我衰不办作李衡，木奴千户供我耕。\n但爱洞庭春色好，细酿只许幽人倾。\n传柑酷忆风光裏，怀橘真成泪如洗。\n陂傍傥种三百栽，商山之乐吾得矣。",
        "dynasty": "宋",
        "collection_info": null
    },
    {
        "title": "椑侯柿",
        "author": "张澄",
        "content": "家山谬说冷糖霜，未若椑侯远擅场。\n甘似醍醐成蜜汁，寒于玛瑙贮冰浆。\n学书博士空题叶，病渴文园却屡尝。\n不识梁侯底处所，虎贲要是似中郎。",
        "dynasty": "宋",
        "collection_info": null
    },
    {
        "title": "文昌轩",
        "author": "张澄",
        "content": "峭蒨云烟晓骑迷，地偏心远爱林扉。\n人家岁晏川坻静，场圃功成鴈鹜肥。\n雷岭泉深方泽润，井山丹就已空飞。\n经行不为山林约，结臆烟霞自翠微。",
        "dynasty": "宋",
        "collection_info": null
    },
    {
        "title": "孝义寺",
        "author": "张澄",
        "content": "城东孝义寺，仍说卧冰池。\n虽贋犹堪训，前贤况可师。\n香销春殿冷，楼压暮钟嘶。\n末俗逾偷薄，哀怀欲涕洟。",
        "dynasty": "宋",
        "collection_info": null
    },
    {
        "title": "清沼寺",
        "author": "张澄",
        "content": "野山萦小树，翠麓访禅家。\n殿古灯无焰，霜浓菊自花。\n寒烟深橘柚，杂树矫龙蛇。\n归路绵冈陇，寒风舞冻鸦。",
        "dynasty": "宋",
        "collection_info": null
    },
    {
        "title": "诗铭",
        "author": "张澄",
        "content": "桂岭摩天滩波经地两磅礴，尽石之变穷神之秘禹所凿。\n故其高者峭拔排空砺矛槊，而其下者宏旷洞达侔观阁。\n瞻彼龙岩穹窿巃嵷跨寥廓，发地百尺蜿蜒躨跜势拏攫。\n骑风乘云去为膏泽起焦涸，或为至人老子孔明世程彟。\n结融肖像綵介朱鬣宛如昨，风醒雨涩森然向人恐遂跃。\n豢龙不官孔甲刘累失其学，亦復舞湫号蚓生物困陵轹。\n我昔笠泽览观湖海天一握，正见神物下饮涛波酾瀺灂。\n苍鳞修尾其大环臂烟雾薄，须臾上征疾雷迅雨间飞雹。\n自喜壮观光绝后前邈霄堮，岂知白首炎陬水石穷脉络。\n雄姿伟态摩挲沈嘆窘扬搉，潭湫涵泹尚其来游醉牷犦。\n山空月寒风露凄然谁与乐，却视陈迹感郗陵谷眙以愕。\n我作铭诗赘牙嚄唶嫓灏噩，琢之嵌岩日月齐光万古託。",
        "dynasty": "宋",
        "collection_info": null
    },
    {
        "title": "仰山",
        "author": "张澄",
        "content": "萧寺藏幽谷，溪流燕尾分。\n松萝诸洞合，钟鼓上方闻。\n宝塔开晴日，空潭隔暮云。\n跻攀穷胜境，猿鹤自为羣。",
        "dynasty": "宋",
        "collection_info": null
    },
    {
        "title": "句  其一",
        "author": "张澄",
        "content": "铸金像出开元末，检玉书藏景佑间。",
        "dynasty": "宋",
        "collection_info": null
    },
    {
        "title": "句  其二",
        "author": "张澄",
        "content": "漳南周匡物，竞秀元和年。\n作句诧亲友，进为乡党先。",
        "dynasty": "宋",
        "collection_info": null
    },
    {
        "title": "句  其三",
        "author": "张澄",
        "content": "述陂蹲鸱瘦如鹤，味美浑疑齐酥酪。",
        "dynasty": "宋",
        "collection_info": null
    },
    {
        "title": "句  其四",
        "author": "张澄",
        "content": "汝水秋橙大如杯。",
        "dynasty": "宋",
        "collection_info": null
    },
    {
        "title": "题词山",
        "author": "李健",
        "content": "午庭官事了，心与白动闲。\n泉脉泻崖谷，天风吹佩环。\n花开烟霭外，人语翠微间。\n山色看来好，相留不放还。",
        "dynasty": "宋",
        "collection_info": null
    },
    {
        "title": "真凈禅师举石霜虔侍者话问之契悟偈",
        "author": "释普鑑",
        "content": "枯木无华几度秋，断云犹挂树梢头。\n自从斗折泥牛角，直至如今水倒流。",
        "dynasty": "宋",
        "collection_info": null
    },
    {
        "title": "偈",
        "author": "释普鑑",
        "content": "月圆，伏惟三世诸佛。\n貍奴白牯，各各起居万福。\n时中淡薄，无可相延，切希宽抱。\n老水牯牛，近日亦自多病多恼，不甘水草。\n遇着暖日和风，当下和身便倒。\n教渠拽杷牵犁，直是摇头摆脑。\n可怜万顷良田，一时变为荒草。",
        "dynasty": "宋",
        "collection_info": null
    },
    {
        "title": "五派 临济",
        "author": "释普鑑",
        "content": "铜头铁觜百家冤，一喝双分照用全。\n三尺吹毛定寰宇，临行抛向瞎驴边。",
        "dynasty": "宋",
        "collection_info": null
    },
    {
        "title": "五派 云门",
        "author": "释普鑑",
        "content": "三句都将一串穿，等闲挂向御楼前。\n几多行客眼定动，东海鲤鱼飞上天。",
        "dynasty": "宋",
        "collection_info": null
    },
    {
        "title": "五派 曹洞",
        "author": "释普鑑",
        "content": "紫庭黄阁带春温，寝殿何人侍至尊。\n长爱百司分职处，玉鞭敲镫出金门。",
        "dynasty": "宋",
        "collection_info": null
    },
    {
        "title": "五派 沩仰",
        "author": "释普鑑",
        "content": "一个撒开千万个，簸箕解说无生话。\n草堂睡起觜卢都，寂子要须原梦破。",
        "dynasty": "宋",
        "collection_info": null
    },
    {
        "title": "五派 法眼",
        "author": "释普鑑",
        "content": "溪光野色浸楼台，一笛遥闻奏落梅。\n风送断云归岭去，月和流水过桥来。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释普鑑",
        "content": "拈花亲付老头陀，平地俄兴一丈波。\n后代钉椿摇橹者，竹篙量水转譊讹。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释普鑑",
        "content": "你若无心我也休，鸳鸯帐裏懒抬头。\n家童为问深深意，笑指纱窗月正秋。",
        "dynasty": "宋",
        "collection_info": null
    },
    {
        "title": "沙边",
        "author": "张斛",
        "content": "晚雨涨平堤，沙边独杖藜。\n长风催雁北，众水避潮西。\n楚客相逢少，吴天入望低。\n故园无路到，春草自萋萋。",
        "dynasty": "宋",
        "collection_info": null
    },
    {
        "title": "东川春日",
        "author": "张斛",
        "content": "巴蜀三年客，江湖万里情。\n沧波何处尽，归棹几时行。\n世态浮云变，春愁细草生。\n羣山遮望眼，片月上高城。",
        "dynasty": "宋",
        "collection_info": null
    },
    {
        "title": "巫山对月怀湖外亲友",
        "author": "张斛",
        "content": "众壑敛新雨，孤舟增暮寒。\n巫山今夜月，湘水几人看。\n不得临湖醉，惟愁下峡难。\n双鱼凭寄远，尺素劝加餐。",
        "dynasty": "宋",
        "collection_info": null
    },
    {
        "title": "武陵春雪",
        "author": "张斛",
        "content": "天风吹雪满千山，不见桃花泛碧澜。\n洞裏仙人贪种玉，岂知人世有春寒。",
        "dynasty": "宋",
        "collection_info": null
    },
    {
        "title": "卢台峭帆亭",
        "author": "张斛",
        "content": "高秋客未还，何处望乡关。\n乔木苍烟外，孤亭落照间。\n雨晴山觉近，潮满水如闲。\n目断峒阳路，归云不可攀。",
        "dynasty": "宋",
        "collection_info": null
    },
    {
        "title": "高寺",
        "author": "张斛",
        "content": "高寺鸣钟后，孤舟落雁边。\n已知归径晚，故就上方眠。\n石峻溜声急，月高松影圆。\n明朝下烟霭，迴首阻清川。",
        "dynasty": "宋",
        "collection_info": null
    },
    {
        "title": "寓中江县楼",
        "author": "张斛",
        "content": "武江斜转石，文岫独参天。\n绿涨他山雨，青浮近市烟。\n松薪炊白粲，水蔓繫红鲜。\n自喜飘蓬迹，安居过两年。",
        "dynasty": "宋",
        "collection_info": null
    },
    {
        "title": "迴文二首  其一",
        "author": "张斛",
        "content": "野旷悲行客，湍惊碍去船。\n夜江清泛月，秋草碧连天。",
        "dynasty": "宋",
        "collection_info": null
    },
    {
        "title": "迴文二首  其二",
        "author": "张斛",
        "content": "绿径斜萦草，红梢半落花。\n曲池风碎月，欹岸雨摧沙。",
        "dynasty": "宋",
        "collection_info": null
    },
    {
        "title": "仙门驿听泉",
        "author": "张斛",
        "content": "一亭围古木，双磵泻清流。\n行到云山暮，卧闻风雨秋。\n客尘何日浣，病渴此时瘳。\n归去南溪上，轻舟细浪浮。",
        "dynasty": "宋",
        "collection_info": null
    },
    {
        "title": "夜雨南山",
        "author": "张斛",
        "content": "雨夜宿山斋，夜深雨声息。\n石室含余清，风枝堕残滴。",
        "dynasty": "宋",
        "collection_info": null
    },
    {
        "title": "平安关道中二首  其一",
        "author": "张斛",
        "content": "高林俯青冥，柯叶森若织。\n阳光已转午，阴岭仍半黑。\n峥嵘乱石间，行子有苦色。\n临深地势入，涉险天宇塞。\n四顾无所投，迹蠒去未息。\n怅然增百忧，冥冥羡归翼。",
        "dynasty": "宋",
        "collection_info": null
    },
    {
        "title": "平安关道中二首  其二",
        "author": "张斛",
        "content": "穷冬十日阴，积雪千山路。\n晴云开半岭，落日犹在树。\n悠悠客心速，惨惨天色暮。\n寒鸟各有依，解鞍尚无处。\n游鱼误衔鈎，玄豹终隐雾。\n行行谢冠冕，復我林壑趣。",
        "dynasty": "宋",
        "collection_info": null
    },
    {
        "title": "将渡江",
        "author": "张斛",
        "content": "无数飞花委路尘，不堪重醉楚城春。\n明朝回首江南岸，烟雨昏昏不见人。",
        "dynasty": "宋",
        "collection_info": null
    },
    {
        "title": "还家",
        "author": "张斛",
        "content": "云林无俗姿，相对可终老。\n如何尘中人，不见青山好。",
        "dynasty": "宋",
        "collection_info": null
    },
    {
        "title": "访香林老",
        "author": "张斛",
        "content": "风雨无时浪蹴天，南浮舟楫信多艰。\n半生梦破寒江月，万里春回故国山。\n归客自伤青鬓改，高僧长共白云闲。\n诛茅借我溪西地，未厌相从水石间。",
        "dynasty": "宋",
        "collection_info": null
    },
    {
        "title": "海边亭为浩然赋",
        "author": "张斛",
        "content": "夙有沧洲趣，云扃梦几回。\n临深疑地尽，望远觉天开。\n月涌冰轮出，涛飜雪阵来。\n无机同海客，鸥鸟莫相猜。",
        "dynasty": "宋",
        "collection_info": null
    },
    {
        "title": "南京遇马丈朝美",
        "author": "张斛",
        "content": "浮云久与故山违，茅栋如存尚可依。\n行路相逢初似梦，旧游重到復疑非。\n沧江万里悲南渡，白髪几人能北归。\n二十年前河上月，尊前还共惜清辉。",
        "dynasty": "宋",
        "collection_info": null
    },
    {
        "title": "小孤山",
        "author": "张斛",
        "content": "天围秋涨阔，山背夕阳孤。\n岸树晴犹湿，汀烟近却无。",
        "dynasty": "宋",
        "collection_info": null
    },
    {
        "title": "句  其一",
        "author": "张斛",
        "content": "云开千里月，风动一天星。",
        "dynasty": "宋",
        "collection_info": null
    },
    {
        "title": "句  其二",
        "author": "张斛",
        "content": "细草沙边树，疏烟岭外村。",
        "dynasty": "宋",
        "collection_info": null
    },
    {
        "title": "句  其三",
        "author": "张斛",
        "content": "绿涨他山雨，青浮近市烟。",
        "dynasty": "宋",
        "collection_info": null
    },
    {
        "title": "句  其四",
        "author": "张斛",
        "content": "月色四时好，人心此夜偏。",
        "dynasty": "宋",
        "collection_info": null
    },
    {
        "title": "句  其五",
        "author": "张斛",
        "content": "春水有秀色，野云无俗姿。",
        "dynasty": "宋",
        "collection_info": null
    },
    {
        "title": "句  其六",
        "author": "张斛",
        "content": "晴光摇碧海，远色带沧洲。",
        "dynasty": "宋",
        "collection_info": null
    },
    {
        "title": "句  其七",
        "author": "张斛",
        "content": "雨声喧莫岛，水色借秋空。",
        "dynasty": "宋",
        "collection_info": null
    },
    {
        "title": "句  其八",
        "author": "张斛",
        "content": "碣石晚风催雁急，昭祁寒涨与云平。",
        "dynasty": "宋",
        "collection_info": null
    },
    {
        "title": "和吴顾道暑雪轩",
        "author": "王澧",
        "content": "望处疑蓬岛，天长碧海闲。\n云霞收玉宇，烟浪涌银山。\n茶人清谈裏，风生两腋间。\n诗成似西岭，高崄不容攀。",
        "dynasty": "宋",
        "collection_info": null
    },
    {
        "title": "和田望再赋暑雪轩",
        "author": "王澧",
        "content": "层轩高栋与云侵，照眼嵯峨雪满岑。\n寒人栏干欺畏日，烟横图画失遥杯。\n雍容樽俎开金地，模写风光要玉音。\n万里岷峨今更重，太平藩翰作喉襟。",
        "dynasty": "宋",
        "collection_info": null
    },
    {
        "title": "和周通老合江亭",
        "author": "王澧",
        "content": "肤使中心若饮冰，合江宴集更思清。\n凉风轻拂来幽户，暑雨乍收新霁晴。\n萧洒虚亭迎野色，玲珑远水漱溪声。\n公余自得高吟赏，还辔雍容带月行。",
        "dynasty": "宋",
        "collection_info": null
    },
    {
        "title": "碧沼寺",
        "author": "王析",
        "content": "精蓝结处足清虚，泉遶庭阶树遶庐。\n鬰密青峦垂薜荔，渟澄碧沼映芙蕖。\n客来差喜风尘隔，僧住应知世网疏。\n为感汤休暮云句，使人烦虑顿然除。",
        "dynasty": "宋",
        "collection_info": null
    },
    {
        "title": "碧沼寺",
        "author": "刘庠",
        "content": "万迭羣山裏，招提独屹然。\n远依花岭构，高与上方连。\n钟磬云霄外，檐楹杳霭边。\n佛宫皆古像，诗版尽唐贤。\n乘兴公余日，间来首夏天。\n池清初过雨，沼碧乍生莲。\n薜荔垂青幄，芭蕉展翠笺。\n溪声寒漱玉，岚气冷堆烟。\n信步宜松径，烹茶喜石泉。\n虚堂不知暑，凈境合通仙。\n自得幽栖趣，翻嗟俗事牵。\n红尘懒回首，落日尚迁延。",
        "dynasty": "宋",
        "collection_info": null
    },
    {
        "title": "留题三洲洞",
        "author": "萧渊言",
        "content": "山势凌空下鬰迂，前森秀岛应台符。\n洞中古老传仙迹，望外风光接海隅。\n屹若臣心彊谏剖，嵌如龟腹效灵刳。\n清幽景致仁人乐，谁为名标胜地图。",
        "dynasty": "宋",
        "collection_info": null
    },
    {
        "title": "邑宰同游岘峰",
        "author": "张志行",
        "content": "胜境追游岂易寻，公余喜得共登临。\n攀萝缥缈云霄兴，夹道琮琤玉石音。\n置酒但教呼我辈，题名何必刻碑阴。\n篮舆归去敲明月，盛集应堪继竹林。",
        "dynasty": "宋",
        "collection_info": null
    },
    {
        "title": "涵碧亭",
        "author": "张志行",
        "content": "梦游还解洗尘劳，一日堪来一百遭。\n有眼石泉声更细，无心亭竹节犹高。\n洞中意寂含千古，世上名轻等一毫。\n此药要知天付与，未宜轻话与儿曹。",
        "dynasty": "宋",
        "collection_info": null
    },
    {
        "title": "送喻迪孺郎中知遂宁府",
        "author": "张广",
        "content": "平时场屋漫声名，晚下瞿唐信此生。\n万里不应频去国，一麾聊復为专城。\n送春杯酒侵行色，上峡家山慰客情。\n坐遣官曹顿牢落，说诗谁復似康衡。",
        "dynasty": "宋",
        "collection_info": null
    },
    {
        "title": "句",
        "author": "陈括",
        "content": "古来唯有杜陵翁。",
        "dynasty": "宋",
        "collection_info": null
    },
    {
        "title": "武陵溪",
        "author": "杨川",
        "content": "武溪控扼五溪傜，路入京城万国朝。\n石柜雄排沅水势，浮国高耸接云霄。\n丹砂井涌三泉脉，玉带河横六画桥。",
        "dynasty": "宋",
        "collection_info": null
    },
    {
        "title": "题丰溪清风堂",
        "author": "吕镗",
        "content": "瘦竹长松万仞山，白云深处小禅关。\n忘机人到忘机处，一缕春风尽日闲。",
        "dynasty": "宋",
        "collection_info": null
    },
    {
        "title": "歌",
        "author": "吕镗",
        "content": "数千里兮客王畿，忘甘旨兮亲庭帏。\n岁云莫兮音书稀，魂欲断兮白云飞。",
        "dynasty": "宋",
        "collection_info": null
    },
    {
        "title": "过东坡墓",
        "author": "朱广汉",
        "content": "文星落处天地泣，此老已亡吾道穷。\n才力谩趋生仲达，功名犹忌死姚崇。\n人间便觉无清气，海外何人识古风。\n平日万篇谁爱惜，六丁收拾在瑶宫。",
        "dynasty": "宋",
        "collection_info": null
    },
    {
        "title": "自咏",
        "author": "朱广汉",
        "content": "百万人中隐一身，深如勺水在沧溟。\n独醒自负贤人酒，天阔难寻处士星。\n照影自怜湖水碧，高吟赢得蜀山青。\n城南老树如相问，不枉翻空过洞庭。",
        "dynasty": "宋",
        "collection_info": null
    },
    {
        "title": "游龙华寺",
        "author": "徐若浑",
        "content": "杖履曾为胜地游，朅来惊嘆岁华週。\n上方重阁人如旧，修竹茂林山自秋。\n尚想纵谈方外去，空余妙墨壁间留。\n回头彭蠡湖边路，准拟东归一钓舟。",
        "dynasty": "宋",
        "collection_info": null
    },
    {
        "title": "和游章法寺",
        "author": "徐若浑",
        "content": "嘉君步屐招提寺，应与白云相对闲。\n尽见地舆藏胜境，始知天柱是名山。\n疏疏叶脱长林表，沥沥泉鸣乱石间。\n又入郡城声利窟，定嫌轻自宝坊还。",
        "dynasty": "宋",
        "collection_info": null
    },
    {
        "title": "经纶堂",
        "author": "徐若浑",
        "content": "我公大志在经纶，初向山房寄此身。\n到老自全千丈节，调元曾转万家春。\n青编勋业光终烂，翠琰文章久更新。\n今古斯人常想慕，不应上垫雨中巾。",
        "dynasty": "宋",
        "collection_info": null
    },
    {
        "title": "蓝田喻言诗二首  其一",
        "author": "徐若浑",
        "content": "南有树居叟，翛然一径开。\n经年野户外，不见俗人来。\n冰炭知难合，溪山觉易陪。\n竹间逢片石，一坐便忘回。",
        "dynasty": "宋",
        "collection_info": null
    },
    {
        "title": "蓝田喻言诗二首  其二",
        "author": "徐若浑",
        "content": "处世觉还早，终无陆地波。\n事从安分少，忧为过求多。\n虑广神偏昧，心平气自和。\n万般惟好胜，胜得又如何。",
        "dynasty": "宋",
        "collection_info": null
    },
    {
        "title": "睿谋殿赐宴和御制",
        "author": "李资谅",
        "content": "鹿鸣嘉会宴贤良，仙乐洋洋出洞房。\n天上赐花头上艷，盘中宣橘袖中香。\n黄河再报千年瑞，绿醑轻浮万寿觞。\n今日陪臣参盛际，愿歌天保永无忘。",
        "dynasty": "宋",
        "collection_info": null
    },
    {
        "title": "祈泽寺",
        "author": "梵仙",
        "content": "万里区区学宦游，江南江北几时休。\n朝来作别殷勤语，为谢多情黄栗留。",
        "dynasty": "宋",
        "collection_info": null
    },
    {
        "title": "苍龙岩潭",
        "author": "董天庆",
        "content": "潭深凈如练，宛然鱼自见。\n独怜簑笠翁，错下银鈎线。",
        "dynasty": "宋",
        "collection_info": null
    },
    {
        "title": "题大隐堂",
        "author": "侯绶",
        "content": "千峰美景真堪恋，一点灵源我自闲。\n居士不缘能解此，岂知深隐在松间。",
        "dynasty": "宋",
        "collection_info": null
    },
    {
        "title": "仆公山思杏丹仙",
        "author": "郝以中",
        "content": "风雷龙虎惊州牧，一去朝天更不还。\n岩拆杏花空烂熳，泉盈丹井尚潺湲。\n岭头猿起凄凉嘆，洞口云归寂寞闲。\n登览几回余怅望，只闻人道仆公山。",
        "dynasty": "宋",
        "collection_info": null
    },
    {
        "title": "续徽宗诗",
        "author": "徽宗朝太学生",
        "content": "选饭朝来不喜餐，御厨空费八珍盘。\n人间有味俱尝徧，只许江梅一点酸。",
        "dynasty": "宋",
        "collection_info": null
    },
    {
        "title": "立春前一日",
        "author": "朱淑真",
        "content": "梅花枝上雪初融，一夜高风激转东。\n芳草池塘冰未薄，柳条如线着春工。",
        "dynasty": "宋",
        "collection_info": null
    },
    {
        "title": "立春古律",
        "author": "朱淑真",
        "content": "停杯不饮待春来，和气先春动六街。\n生菜乍挑宜卷饼，罗幡旋剪称联钗。\n休论残腊千重恨，管入新年百事谐。\n从此对花幷对景，尽拘风月入诗怀。",
        "dynasty": "宋",
        "collection_info": null
    },
    {
        "title": "又绝句二首  其一",
        "author": "朱淑真",
        "content": "自折梅花插鬓端，韭黄兰茁簇春盘。\n泼醅酒软浑无力，作恶东风特地寒。",
        "dynasty": "宋",
        "collection_info": null
    },
    {
        "title": "又绝句二首  其二",
        "author": "朱淑真",
        "content": "喜胜春幡袅凤钗，新春不换旧情怀。\n草根隐绿冰痕满，柳眼藏娇雪影埋。",
        "dynasty": "宋",
        "collection_info": null
    },
    {
        "title": "春霁",
        "author": "朱淑真",
        "content": "淡薄轻寒雨后天，柳丝无力带朝烟。\n弄晴莺舌于中巧，着雨花枝分外妍。\n消破旧愁冯酒盏，去除新恨赖诗篇。\n年年来到梨花月，瘦不胜衣怯杜鹃。",
        "dynasty": "宋",
        "collection_info": null
    },
    {
        "title": "新春",
        "author": "朱淑真",
        "content": "楼台影裏荡春风，协气融怡物物同。\n草色乍翻新样绿，花容不减旧时红。\n莺唇小巧轻烟裏，蝶翅轻便细雨中。\n聊把新诗记风景，休嗟万事转头空。",
        "dynasty": "宋",
        "collection_info": null
    },
    {
        "title": "晴和",
        "author": "朱淑真",
        "content": "海棠深院雨初收，苔径无风蝶自由。\n百结丁香夸美丽，三眠杨柳弄轻柔。\n小桃酒腻红尤浅，芳草寒余绿渐稠。\n寂寂珠廉归燕未，子规啼处一春愁。",
        "dynasty": "宋",
        "collection_info": null
    },
    {
        "title": "春阴古律二首  其一",
        "author": "朱淑真",
        "content": "薄云笼日弄轻阴，试与诗工略话春。\n春蠢绿杨初学线，茸茸碧草渐成茵。\n园林深寂撩私恨，山水昏明恼暗颦。\n芳意被他寒约住，天应知有惜花人。",
        "dynasty": "宋",
        "collection_info": null
    },
    {
        "title": "春阴古律二首  其二",
        "author": "朱淑真",
        "content": "陡觉湘裙剩带围，情怀常是被春欺。\n半檐落日飞花后，一阵轻寒微雨时。\n幽谷想应莺出晚，旧巢应怪燕归迟。\n间关几许伤怀处，悒悒柔情不自持。",
        "dynasty": "宋",
        "collection_info": null
    },
    {
        "title": "又绝句少年心",
        "author": "朱淑真",
        "content": "杨花扰乱少年心，怕雨愁风用意深。\n付与酒杯浑不管，从教天气作春阴。",
        "dynasty": "宋",
        "collection_info": null
    },
    {
        "title": "问春古律",
        "author": "朱淑真",
        "content": "春到休论旧日情，风光还是一番新。\n莺花有恨偏供我，桃李无言祇恼人。\n粉泪洗干清瘦面，带围宽尽小腰身。\n东君负我春三月，我负东君三月春。",
        "dynasty": "宋",
        "collection_info": null
    },
    {
        "title": "诉春",
        "author": "朱淑真",
        "content": "十二栏杆锁画楼，春风吹损上帘鈎。\n花心柳眼从教放，蝶意蜂情一任休。\n残滞酒怀消旧恨，禁持诗句遣新愁。\n东君若也怜孤独，莫使韶光便似秋。",
        "dynasty": "宋",
        "collection_info": null
    },
    {
        "title": "伤春",
        "author": "朱淑真",
        "content": "阁泪抛诗卷，无聊酒独亲。\n客情方惜别，心事已伤春。\n柳暗轻笼日，花飞半掩尘。\n莺声惊蝶梦，唤起旧愁新。",
        "dynasty": "宋",
        "collection_info": null
    },
    {
        "title": "春日感怀",
        "author": "朱淑真",
        "content": "寂寂多愁客，伤春二月中。\n惜花嫌夜雨，多病怯东风。\n不奈莺声碎，那堪蝶梦空。\n海堂方睡足，帘影日融融。",
        "dynasty": "宋",
        "collection_info": null
    },
    {
        "title": "中春书事",
        "author": "朱淑真",
        "content": "乍暖还寒二月天，酿红醖绿鬬新鲜。\n日烘春色成和气，风弄花香作瑞烟。\n莺舌似簧初学语，柳条如线未飞绵。\n金杯满酌黄封酒，欲劝东君莫放权。",
        "dynasty": "宋",
        "collection_info": null
    },
    {
        "title": "又绝句",
        "author": "朱淑真",
        "content": "乳燕调雏出画檐，游蜂喧翅入珠帘。\n日长无事人慵困，金鸭香销懒更添。",
        "dynasty": "宋",
        "collection_info": null
    },
    {
        "title": "春半",
        "author": "朱淑真",
        "content": "拭目凭阑久，柔风拂面吹。\n莺花争妩媚，诗酒鬬清奇。\n已近清明节，初过上巳时。\n莫萦寻俗事，随意乐春熙。",
        "dynasty": "宋",
        "collection_info": null
    },
    {
        "title": "春日即事",
        "author": "朱淑真",
        "content": "轻寒噤㾕花期晚，皱绿差鳞接远波。\n跃藻白鱼翻玉尺，穿林黄鸟度金梭。\n闲将诗草临轩读，静听渔船隔岸歌。\n尽日倚窗情脉脉，眼前无事奈春何。",
        "dynasty": "宋",
        "collection_info": null
    },
    {
        "title": "春词二首  其一",
        "author": "朱淑真",
        "content": "屋嗔柳叶噪春鸦，帘幕风轻燕翅斜。\n芳草池塘初梦断，海棠庭院正愁加。\n几声娇巧黄鹂舌，数朵柔纤小杏花。\n独倚庄窗梳洗倦，只惭辜负好年华。",
        "dynasty": "宋",
        "collection_info": null
    },
    {
        "title": "春词二首  其二",
        "author": "朱淑真",
        "content": "屈指清明数日期，纷纷红紫竞芳菲。\n池塘水暖鹣鹣并，巷陌风轻燕燕飞。\n柳带万条笼淑景，游丝千尺网晴晖。\n人间何处无春色，祇是西楼人未归。",
        "dynasty": "宋",
        "collection_info": null
    },
    {
        "title": "春色有怀",
        "author": "朱淑真",
        "content": "客裏逢春想恨浓，故园花木梦魂同。\n连堤绿阴晴烟裏，映水红摇薄雾中。",
        "dynasty": "宋",
        "collection_info": null
    },
    {
        "title": "约游春不去二首  其一",
        "author": "朱淑真",
        "content": "邻姬约我踏青游，强拂愁眉下小楼。\n去户欲行还自省，也知憔悴见人羞。",
        "dynasty": "宋",
        "collection_info": null
    },
    {
        "title": "约游春不去二首  其二",
        "author": "朱淑真",
        "content": "少年意思懒能酬，爱好心情一向休。\n若到旧家游冶处，只应满眼是春愁。",
        "dynasty": "宋",
        "collection_info": null
    },
    {
        "title": "喜晴",
        "author": "朱淑真",
        "content": "鹁鸠声歇已闲晴，柳眼窥春浅放青。\n楼上捲帘凝目处，远山如画尽帏幈。",
        "dynasty": "宋",
        "collection_info": null
    },
    {
        "title": "春日杂书十首  其一",
        "author": "朱淑真",
        "content": "春来春去几经过，不似今年恨最多。\n寂寂海棠枝上月，照人清夜欲如何。",
        "dynasty": "宋",
        "collection_info": null
    },
    {
        "title": "春日杂书十首  其二",
        "author": "朱淑真",
        "content": "柳丝拂拂弄东风，日色春容一样同。\n嫩草破烟开秀绿，小桃和露拆香红。",
        "dynasty": "宋",
        "collection_info": null
    },
    {
        "title": "春日杂书十首  其三",
        "author": "朱淑真",
        "content": "松松丽日约余寒，春向梅边柳上添。\n蜂蝶自知新得意，展鬚忙翅入层帘。",
        "dynasty": "宋",
        "collection_info": null
    },
    {
        "title": "春日杂书十首  其四",
        "author": "朱淑真",
        "content": "柳垂新绿腻烟光，紫燕惺松语画梁。\n午睡忽惊鸡唱罢，日移花影上窗香。",
        "dynasty": "宋",
        "collection_info": null
    },
    {
        "title": "春日杂书十首  其五",
        "author": "朱淑真",
        "content": "捲帘月挂一鈎斜，愁到黄昏转更加。\n独坐小窗无伴侣，凝情羞对海棠花。",
        "dynasty": "宋",
        "collection_info": null
    },
    {
        "title": "春日杂书十首  其六",
        "author": "朱淑真",
        "content": "鬬草寻花正及时，不为容易见芳菲。\n谁能更觑闲针线，且殢春光伴酒巵。",
        "dynasty": "宋",
        "collection_info": null
    },
    {
        "title": "春日杂书十首  其七",
        "author": "朱淑真",
        "content": "月筛窗幌好风生，病眼伤春泪欲倾。\n写字弹琴无意绪，踏青挑菜没心情。",
        "dynasty": "宋",
        "collection_info": null
    },
    {
        "title": "春日杂书十首  其八",
        "author": "朱淑真",
        "content": "一年好处清明近，已觉春光大半休。\n点检芳菲多少在，翠深红浅已关愁。",
        "dynasty": "宋",
        "collection_info": null
    },
    {
        "title": "春日杂书十首  其九",
        "author": "朱淑真",
        "content": "蒙蒙细雨湿香尘，似欲藏鸦柳色新。\n鬬草工夫浑忘却，祇凭诗酒破除春。",
        "dynasty": "宋",
        "collection_info": null
    },
    {
        "title": "春日杂书十首  其一○",
        "author": "朱淑真",
        "content": "自入春来日日愁，惜花翻作为花羞。\n呢喃飞过双双燕，嗔我帘垂不上钩。",
        "dynasty": "宋",
        "collection_info": null
    },
    {
        "title": "晚春会东园",
        "author": "朱淑真",
        "content": "红迭苔痕绿满枝，举杯和泪送春归。\n鸧鹒有意留残景，杜字无情恋晚晖。\n蝶趁落花盘地舞，燕随狂絮入帘飞。\n醉中曾记题诗处，临水人家半敞扉。",
        "dynasty": "宋",
        "collection_info": null
    },
    {
        "title": "晚春有感",
        "author": "朱淑真",
        "content": "却扇羞花春已空，扫红吹白任颠风。\n断肠芳草连天碧，春不归来梦不通。",
        "dynasty": "宋",
        "collection_info": null
    },
    {
        "title": "暮春三首  其一",
        "author": "朱淑真",
        "content": "才过清明春意残，落花飞恕便相关。\n衔泥燕子时来去，酿蜜蜂儿自往还。\n风静窗前榆叶闹，雨余墙角藓苔斑。\n绿槐高柳浓阴合，深院人眠白昼闲。",
        "dynasty": "宋",
        "collection_info": null
    },
    {
        "title": "暮春三首  其二",
        "author": "朱淑真",
        "content": "碧沼荷钱小叶圆，眼前芍药恣连颠。\n清明已过三春候，谷雨初晴四月天。\n乍着薄罗偏觉瘦，懒匀铅粉祇宜眠。\n情知废事因诗句，气习难除笔砚缘。",
        "dynasty": "宋",
        "collection_info": null
    },
    {
        "title": "暮春三首  其三",
        "author": "朱淑真",
        "content": "举杯无语送春归，分付东风欲去时。\n燕子楼台人寂寂，杨花庭院日熙熙。\n枝头添翠莺先觉，叶底销红蝶未知。\n诗卷酒杯新废却，闲愁消遣殢他谁。",
        "dynasty": "宋",
        "collection_info": null
    },
    {
        "title": "恨春五首  其一",
        "author": "朱淑真",
        "content": "樱桃初荐杏梅酸，槐嫩风高麦秀寒。\n惆怅东君太情薄，挽留时暂也应难。",
        "dynasty": "宋",
        "collection_info": null
    },
    {
        "title": "恨春五首  其二",
        "author": "朱淑真",
        "content": "一瞬芬菲尔许时，苦无佳句纪相思。\n春光正好须风雨，恩爱方深奈别离。\n泪眼谢他花缴抱，愁怀惟赖酒扶持。\n莺莺燕燕休相笑，试与单栖各自知。",
        "dynasty": "宋",
        "collection_info": null
    },
    {
        "title": "恨春五首  其三",
        "author": "朱淑真",
        "content": "病酒厌厌日正高，一声啼鸟在花梢。\n惊回好梦方萌蕊，唤起新愁却破苞。\n暗把后期随处记，闲将清恨倩诗嘲。\n从今始信恩成怨，且与莺花作淡交。",
        "dynasty": "宋",
        "collection_info": null
    },
    {
        "title": "恨春五首  其四",
        "author": "朱淑真",
        "content": "迟迟花日上帘钩，尽日无人独倚楼。\n蝶使蜂媒传客恨，莺梭柳线织春愁。\n碧云信断惟劳梦，红叶成诗想到秋。\n几许别离多少泪，不堪重省不堪流。",
        "dynasty": "宋",
        "collection_info": null
    },
    {
        "title": "恨春五首  其五",
        "author": "朱淑真",
        "content": "一篆烟消繫臂香，闲看书册就牙床。\n莺声冉冉来深院，柳色阴阴暗画墙。\n眼底落红千万点，脸边新泪两三行。\n梨花细雨黄昏后，不是愁人也断肠。",
        "dynasty": "宋",
        "collection_info": null
    },
    {
        "title": "春归五首  其一",
        "author": "朱淑真",
        "content": "片片飞花弄晚晖，杜鹃啼血诉春归。\n凭谁碍断春归路，更且留连伴翠微。",
        "dynasty": "宋",
        "collection_info": null
    },
    {
        "title": "春归五首  其二",
        "author": "朱淑真",
        "content": "满地落花初过雨，一声啼鸟已春归。\n午窗梦觉情怀恶，风絮欺人故着衣。",
        "dynasty": "宋",
        "collection_info": null
    },
    {
        "title": "春归五首  其三",
        "author": "朱淑真",
        "content": "狼藉花因昨夜风，春归了不见行踪。\n孤吟惸坐清如水，忆得轻离十二峰。",
        "dynasty": "宋",
        "collection_info": null
    },
    {
        "title": "春归五首  其四",
        "author": "朱淑真",
        "content": "一点芳心冷若灰，寂无梦想惹尘埃。\n东君总领莺花处，浪蝶狂蜂不自来。",
        "dynasty": "宋",
        "collection_info": null
    },
    {
        "title": "春归五首  其五",
        "author": "朱淑真",
        "content": "平畴交绿蔼成阴，梅豆初肥酒味新。\n门外好禽情分熟，不知春去尚啼春。",
        "dynasty": "宋",
        "collection_info": null
    },
    {
        "title": "惜春",
        "author": "朱淑真",
        "content": "连理枝头花正开，妒花风雨苦相催。\n愿教青帝长为主，莫遣纷纷落翠苔。",
        "dynasty": "宋",
        "collection_info": null
    },
    {
        "title": "春睡",
        "author": "朱淑真",
        "content": "午窗春睡足，推枕起来时。\n瘦怯罗衣褪，慵妆鬓影垂。\n旧愁消不尽，新恨忽相随。\n有蝶传魂梦，无鸿寄别离。",
        "dynasty": "宋",
        "collection_info": null
    },
    {
        "title": "春日闲坐",
        "author": "朱淑真",
        "content": "社燕归来春正浓，摧花雨倩一番风。\n倚楼闲省经由处，月馆云藏望眼中。",
        "dynasty": "宋",
        "collection_info": null
    },
    {
        "title": "春夜",
        "author": "朱淑真",
        "content": "半檐斜月人归后，一枕清风梦破时。\n无奈梨花春寂寂，杜鹃声裏祇颦眉。",
        "dynasty": "宋",
        "collection_info": null
    },
    {
        "title": "春宵",
        "author": "朱淑真",
        "content": "梦回酒醒春愁怯，宝鸭烟销香未歇。\n薄衾无奈五更寒，杜鹃叫落西楼月。",
        "dynasty": "宋",
        "collection_info": null
    },
    {
        "title": "元夜三首  其一",
        "author": "朱淑真",
        "content": "阑月笼春霁色澄，深沉帘幙管絃清。\n争豪竞侈连仙馆，坠翠遗珠满帝城。\n一片笑声连鼓吹，六街灯火丽升平。\n归来禁漏踰三四，窗上梅花瘦影横。",
        "dynasty": "宋",
        "collection_info": null
    },
    {
        "title": "元夜三首  其二",
        "author": "朱淑真",
        "content": "厌尘小雨润生寒，云影澄鲜月正圆。\n十里绮罗春富贵，千门灯火夜婵娟。\n香街宝马嘶琼辔，辇路轻舆乡翠軿。\n高挂危帘凝望处，分明星斗下晴天。",
        "dynasty": "宋",
        "collection_info": null
    },
    {
        "title": "元夜三首  其三",
        "author": "朱淑真",
        "content": "火独银花触目红，揭天鼓吹闹春风。\n欣欢入手愁忙裏，旧事惊心忆梦中。\n但愿暂成人缱绻，不妨常任月朦胧。\n赏灯那得工夫醉，未必明年此会同。",
        "dynasty": "宋",
        "collection_info": null
    },
    {
        "title": "元夜遇雨",
        "author": "朱淑真",
        "content": "烟火笙歌是处休，沉沉春雨暗皇州。\n危楼十二阑干曲，一曲阑干一曲愁。",
        "dynasty": "宋",
        "collection_info": null
    },
    {
        "title": "雨中写怀",
        "author": "朱淑真",
        "content": "东风吹雨苦生寒，悭涩春光不放宽。\n万紫千红浑未见，闲愁先占许多般。",
        "dynasty": "宋",
        "collection_info": null
    },
    {
        "title": "夜雨二首  其一",
        "author": "朱淑真",
        "content": "抱影无眠坐夜阑，窗风战雨下琅玕。\n我将好况供陪梦，只恐灯花不耐寒。",
        "dynasty": "宋",
        "collection_info": null
    },
    {
        "title": "夜雨二首  其二",
        "author": "朱淑真",
        "content": "明朝春在雨中看，心碎檐声点滴间。\n踪有酒能消熟恨，宁无花解怨生寒。",
        "dynasty": "宋",
        "collection_info": null
    },
    {
        "title": "膏雨",
        "author": "朱淑真",
        "content": "添得垂杨色更浓，飞烟捲雾弄轻风。\n展匀芳草茸茸绿，湿透妖桃薄薄红。\n润物有情如着意，催花无语自施工。\n一犂膏脉分春垄，只慰农桑望眼中。",
        "dynasty": "宋",
        "collection_info": null
    },
    {
        "title": "阻雨",
        "author": "朱淑真",
        "content": "几度寻芳已不成，又还寂寞过清明。\n悭风涩雨颠迷甚，十日春无一日晴。",
        "dynasty": "宋",
        "collection_info": null
    },
    {
        "title": "清昼",
        "author": "朱淑真",
        "content": "竹摇清影罩幽窗，两两时禽噪夕阳。\n谢却海棠飞尽絮，困人天气日初长。",
        "dynasty": "宋",
        "collection_info": null
    },
    {
        "title": "惜花",
        "author": "朱淑真",
        "content": "生情赋得春心性，剩选名花绕砌栽。\n客到且堪供客眼，诗悭聊可助诗才。\n低丛高架随宜有，浅紫深红次第开。\n便做即今风雨限，要看香艳绣苍苔。",
        "dynasty": "宋",
        "collection_info": null
    },
    {
        "title": "看花",
        "author": "朱淑真",
        "content": "欲向花边遣旧愁，对花无语祇成羞。\n春光踪好须归去，谁伴幽人着意留。",
        "dynasty": "宋",
        "collection_info": null
    },
    {
        "title": "移花",
        "author": "朱淑真",
        "content": "自移红药绕阑栽，粉腻香娇逐旋开。\n且与幽人充近侍，莫教风雨苦相催。",
        "dynasty": "宋",
        "collection_info": null
    },
    {
        "title": "小桃叶去偶生数花",
        "author": "朱淑真",
        "content": "庭外缃桃一萼红，多情特地振春风。\n仙源已露真消息，迥作新花发旧丛。",
        "dynasty": "宋",
        "collection_info": null
    },
    {
        "title": "窗西桃花盛开",
        "author": "朱淑真",
        "content": "尽是刘郎手自栽，刘郎去后几番开。\n东君有意能相顾，蛱蝶无情更不来。",
        "dynasty": "宋",
        "collection_info": null
    },
    {
        "title": "杏花",
        "author": "朱淑真",
        "content": "浅注胭脂剪绛绡，独将妖艳冠花曹。\n春心自得东君意，远胜玄都观裏桃。",
        "dynasty": "宋",
        "collection_info": null
    },
    {
        "title": "梨花",
        "author": "朱淑真",
        "content": "朝来带雨一枝春，薄薄香罗蹙蕊匀。\n冷艳未饶梅共色，靓粧长与月为邻。\n许同蝶梦还如蝶，似替人愁却笑人。\n须到年年寒食夜，情怀为你倍伤神。",
        "dynasty": "宋",
        "collection_info": null
    },
    {
        "title": "海棠",
        "author": "朱淑真",
        "content": "胭脂为脸玉为肌，未赴春风二月期。\n曾比温泉妃子睡，不吟西蜀杜陵诗。\n桃羞艳冶愁回首，柳妬妖娆祇皱眉。\n燕子欲归寒食近，黄昏庭院雨丝丝。",
        "dynasty": "宋",
        "collection_info": null
    },
    {
        "title": "茶䕷",
        "author": "朱淑真",
        "content": "花神未怯春归去，故遣仙姿殿后芳。\n白玉体轻蟾魄莹，素纱囊薄麝脐香。\n梦思洛浦婵娟态，愁记瑶台淡净粧。\n勾引诗情清绝处，一枝和雨在东墙。",
        "dynasty": "宋",
        "collection_info": null
    },
    {
        "title": "偶得牡丹数本移植窗外将有着花意二首  其一",
        "author": "朱淑真",
        "content": "王种元从上苑分，拥培围护怕因循。\n快晴快雨随人意，正为墙阴作好春。",
        "dynasty": "宋",
        "collection_info": null
    },
    {
        "title": "偶得牡丹数本移植窗外将有着花意二首  其二",
        "author": "朱淑真",
        "content": "香玉对春未啄花，露根烘晓见红霞。\n自非水月观音样，不称维摩居士家。",
        "dynasty": "宋",
        "collection_info": null
    },
    {
        "title": "瑞香",
        "author": "朱淑真",
        "content": "玲珑巧蹙紫罗囊，今得东君着意粧。\n带露欲开宜晓日，临风微困怯春霜。\n发挥名字来雕辇，弹厌芳菲入醉乡。\n最是午窗初睡省，重重赢得梦魂香。",
        "dynasty": "宋",
        "collection_info": null
    },
    {
        "title": "柳",
        "author": "朱淑真",
        "content": "万缕千丝织暖风，绊烟留雾市桥东。\n砌成幽恨斜阴裏，供断闲愁细雨中。",
        "dynasty": "宋",
        "collection_info": null
    },
    {
        "title": "柳絮",
        "author": "朱淑真",
        "content": "缭绕晴空似雪飞，悠扬不肯着尘泥。\n花边娇软黏蜂翅，陌上轻狂趁马蹄。\n贴水化萍随浪远，弄风无影度墙低。\n成团作阵愁春去，故把东君归路迷。",
        "dynasty": "宋",
        "collection_info": null
    },
    {
        "title": "闻子规有感",
        "author": "朱淑真",
        "content": "花落花开事可悲，等闲一醉失芳菲。\n园林初听莺声涩，庭径俄看蝶粉稀。\n欹枕夜深无梦到，倚楼天外便魂飞。\n我无云翼飞归去，杜宇能飞却不归。",
        "dynasty": "宋",
        "collection_info": null
    },
    {
        "title": "初夏二首  其一",
        "author": "朱淑真",
        "content": "枝上浑无一点春，半随流水半随尘。\n柔桑欲椹吴蚕老，稚笋成竿綵凤驯。\n荷嫩爱风欹盖翠，榴花宜日皱裙殷。\n待封一𥯃伤心泪，寄与南楼薄倖人。",
        "dynasty": "宋",
        "collection_info": null
    },
    {
        "title": "初夏二首  其二",
        "author": "朱淑真",
        "content": "冰蚕欲茧二桑阴，粉箨雕风曲径深。\n长日渐成微暑意，喜看楼影浸波心。",
        "dynasty": "宋",
        "collection_info": null
    },
    {
        "title": "日永",
        "author": "朱淑真",
        "content": "雨过横塘蛙吹闹，日融芳圃蜜脾香。\n一痕心事难消遣，双鹊飞鸣过短墙。",
        "dynasty": "宋",
        "collection_info": null
    },
    {
        "title": "端午",
        "author": "朱淑真",
        "content": "纵有灵符共綵丝，心情不似旧家时。\n榴花照眼能牵恨，强切菖蒲泛酒巵。",
        "dynasty": "宋",
        "collection_info": null
    },
    {
        "title": "苦热闻田夫语有感",
        "author": "朱淑真",
        "content": "日轮推火烧长空，正是六月三伏中。\n旱云万迭赤不雨，地裂河枯尘起风。\n农忧田亩死禾黍，车水救田无暂处。\n日长饥渴喉咙焦，汗血勤劳谁与语。\n播插耕耘功已足，尚愁秋晚无成熟。\n云霓不至空自忙，恨不抬头向天哭。\n寄语豪家轻薄儿，纶巾羽扇将何为。\n田中青稻半黄槁，安坐高堂知不知。",
        "dynasty": "宋",
        "collection_info": null
    },
    {
        "title": "纳凉桂堂二首  其一",
        "author": "朱淑真",
        "content": "微凉待月画楼西，风递荷香拂面吹。\n先自桂堂无暑气，那堪人唱雪堂词。",
        "dynasty": "宋",
        "collection_info": null
    },
    {
        "title": "纳凉桂堂二首  其二",
        "author": "朱淑真",
        "content": "清香满座瓜分玉，明月澄空酒漾金。\n不是夜凉难就醉，一帘秋色竹森森。",
        "dynasty": "宋",
        "collection_info": null
    },
    {
        "title": "梅蒸滋甚因怀湖上二首  其一",
        "author": "朱淑真",
        "content": "东风作雨浅寒生，梅子传黄未肯晴。\n戢戢箨龙头角就，温云缭绕变江城。",
        "dynasty": "宋",
        "collection_info": null
    },
    {
        "title": "梅蒸滋甚因怀湖上二首  其二",
        "author": "朱淑真",
        "content": "云暗湖光雨四垂，珠玑万斛撒琉璃。\n紫苔阶面寒声急，有甚心情更赋诗。",
        "dynasty": "宋",
        "collection_info": null
    },
    {
        "title": "纳凉即事",
        "author": "朱淑真",
        "content": "旋折莲蓬破绿瓜，酒杯收起点新茶。\n飞蝇不到冰壶净，时有凉风入齿牙。",
        "dynasty": "宋",
        "collection_info": null
    },
    {
        "title": "夏雨生凉三首  其一",
        "author": "朱淑真",
        "content": "烈日如焚正藴隆，黑云载雨泻长空。\n搜龙霹雳一声歇，庭竹潇潇来好风。",
        "dynasty": "宋",
        "collection_info": null
    },
    {
        "title": "夏雨生凉三首  其二",
        "author": "朱淑真",
        "content": "崒嵂金蛇殷殷雷，过雷斑驳渐晴开。\n雨催凉意诗催雨，当尽新篘玉友醅。",
        "dynasty": "宋",
        "collection_info": null
    },
    {
        "title": "夏雨生凉三首  其三",
        "author": "朱淑真",
        "content": "眼界清无俗事来，要凉更着好诗催。\n凉生还又撩幽恨，留取孤樽对月开。",
        "dynasty": "宋",
        "collection_info": null
    },
    {
        "title": "雨过",
        "author": "朱淑真",
        "content": "幽篁脱箨绿参差，雨过微风拂面宜。\n浴罢晚粧慵不御，却亲笔砚赋新诗。",
        "dynasty": "宋",
        "collection_info": null
    },
    {
        "title": "喜雨",
        "author": "朱淑真",
        "content": "赤日炎炎烧八荒，田中无雨苗半黄。\n天工不放老龙懒，赤电驱雷云四方。\n琼瑰万斛写碧落，陂塘池沼皆泱泱。\n高田低田尽沾泽，农喜禾无可槁伤。\n我皇圣德布寰宇，六月青天降甘雨。\n四海咸蒙滂沛恩，九州尽解焦熬苦。\n倾盆势歇尘点无，衣袂生凉罢挥羽。\n江上数峰天外青，眼界增明快心腑。\n炎热一洗无留迹，顿觉好风生雨腋。\n纱厨湘簟爽气新，沉李削瓜浮玉液。\n傍池占得秋意多，尚余珠点缀圆荷。\n楼头月上云散尽，远水连天天接波。",
        "dynasty": "宋",
        "collection_info": null
    },
    {
        "title": "夏夜",
        "author": "朱淑真",
        "content": "花底杯倾演漾金，月边风细竹阴阴。\n故人清远更真绝，消尽烦襟爽气深。",
        "dynasty": "宋",
        "collection_info": null
    },
    {
        "title": "新荷",
        "author": "朱淑真",
        "content": "平波浮动洛妃钿，翠色娇圆小更鲜。\n荡漾湖光三十顷，未知叶底是谁莲。",
        "dynasty": "宋",
        "collection_info": null
    },
    {
        "title": "青莲花",
        "author": "朱淑真",
        "content": "净土移根体性殊，笑他红白费工夫。\n幽姿羞损婵娟女，异色孤芳潋滟湖。\n顾影有情欺水荇，向人无语鄙风蒲。\n一枝摇动清香远，几许诗笺与画图。",
        "dynasty": "宋",
        "collection_info": null
    },
    {
        "title": "水栀子",
        "author": "朱淑真",
        "content": "一痕春寄小峰蛮，薝卜香清水影寒。\n玉质自然无暑意，更宜移就月中看。",
        "dynasty": "宋",
        "collection_info": null
    },
    {
        "title": "羞燕",
        "author": "朱淑真",
        "content": "停针无语泪盈眸，不但伤春夏亦愁。\n花外飞来双燕子，一番飞过一番羞。",
        "dynasty": "宋",
        "collection_info": null
    },
    {
        "title": "早秋",
        "author": "朱淑真",
        "content": "一痕雨过湿秋光，纨扇初抛自有凉。\n雾影乍随山影薄，蛩声偏接漏声长。",
        "dynasty": "宋",
        "collection_info": null
    },
    {
        "title": "秋日登楼",
        "author": "朱淑真",
        "content": "梧影萧疏弄晚晴，残蝉凄楚不堪听。\n楼高望极秋山去，溢眼重重迭迭青。",
        "dynasty": "宋",
        "collection_info": null
    },
    {
        "title": "秋夜杂书二首  其一",
        "author": "朱淑真",
        "content": "雨过凉生枕簟秋，楼头新月挂银钩。\n且无挥扇劳纤手，只好烧香伴酒瓯。",
        "dynasty": "宋",
        "collection_info": null
    },
    {
        "title": "秋夜杂书二首  其二",
        "author": "朱淑真",
        "content": "窗外蛩吟解说秋，迢迢清夜惜前游。\n月华飞过西楼上，添起离人一段愁。",
        "dynasty": "宋",
        "collection_info": null
    },
    {
        "title": "秋夜二首  其一",
        "author": "朱淑真",
        "content": "夜久无眠秋气清，烛花频剪欲三更。\n铺床凉满梧桐月，月在梧桐缺处明。",
        "dynasty": "宋",
        "collection_info": null
    },
    {
        "title": "秋夜二首  其二",
        "author": "朱淑真",
        "content": "凉天如水夜澄鲜，桂子风清嫩去眠。\n多谢嫦娥知我意，中秋未到月先圆。",
        "dynasty": "宋",
        "collection_info": null
    },
    {
        "title": "秋夜闻雨三首  其一",
        "author": "朱淑真",
        "content": "似箭撩风穿帐幕，如倾凉雨咽更筹。\n冷怀欹枕人无寐，铁石肝肠也泪流。",
        "dynasty": "宋",
        "collection_info": null
    },
    {
        "title": "秋夜闻雨三首  其二",
        "author": "朱淑真",
        "content": "竹窗萧索镇如秋，雨滴檐花夜不休。\n独宿广寒多少恨，一时分付我心头。",
        "dynasty": "宋",
        "collection_info": null
    },
    {
        "title": "秋夜闻雨三首  其三",
        "author": "朱淑真",
        "content": "似篾身材无事瘦，如丝肠肚怎禁愁。\n鸣窗更听芭蕉雨，一叶中藏万斛愁。",
        "dynasty": "宋",
        "collection_info": null
    },
    {
        "title": "秋夜有感",
        "author": "朱淑真",
        "content": "哭损双眸断尽肠，怕黄昏后到昏黄。\n更堪细雨新秋夜，一点残灯伴夜长。",
        "dynasty": "宋",
        "collection_info": null
    },
    {
        "title": "中夜",
        "author": "朱淑真",
        "content": "冯夷捧出一轮月，河伯吹开万里云。\n寥廓无尘河汉远，水光天影接清芬。",
        "dynasty": "宋",
        "collection_info": null
    },
    {
        "title": "月夜",
        "author": "朱淑真",
        "content": "灯花鹊喜两无凭，那更清宵梦不成。\n月上楼头天似洗，愁人别是一般情。",
        "dynasty": "宋",
        "collection_info": null
    },
    {
        "title": "长宵",
        "author": "朱淑真",
        "content": "月转西窗斗帐深，灯昏香烬拥寒衾。\n魂飞何处临风笛，肠断谁家捣夜砧。",
        "dynasty": "宋",
        "collection_info": null
    },
    {
        "title": "对景漫成",
        "author": "朱淑真",
        "content": "半窗残照一帘风，小小池亭竹径通。\n枫叶醉红秋色裏，两三行雁夕阳中。",
        "dynasty": "宋",
        "collection_info": null
    },
    {
        "title": "七夕",
        "author": "朱淑真",
        "content": "拜月亭前梧叶稀，穿针楼上觉秋迟。\n天孙正好贪欢笑，那得工夫赐巧丝。",
        "dynasty": "宋",
        "collection_info": null
    },
    {
        "title": "中秋",
        "author": "朱淑真",
        "content": "秋来长是病，不易到中秋。\n欲赏今宵月，须登昨夜楼。\n露浓梧影淡，风细桂香浮。\n莫做寻常看，嫦娥亦解愁。",
        "dynasty": "宋",
        "collection_info": null
    },
    {
        "title": "中秋值雨",
        "author": "朱淑真",
        "content": "积叶冷翻阶，痴云暗海涯。\n楼高劳望眼，天暝隔吟怀。\n宛转愁难遣，团圆事未谐。\n四檐飞急雨，寂寂坐空齐。",
        "dynasty": "宋",
        "collection_info": null
    },
    {
        "title": "独坐",
        "author": "朱淑真",
        "content": "捲帘待明月，拂槛对西风。\n夜气涵秋色，瑶河浸碧空。\n草根鸣蟋蟀，天外叫冥鸿。\n几许旧时事，今宵谁与同。",
        "dynasty": "宋",
        "collection_info": null
    },
    {
        "title": "闷怀二首  其一",
        "author": "朱淑真",
        "content": "黄昏院落雨潇潇，独对孤灯恨气高。\n针钱懒拈肠自断，梧桐叶叶剪风刀。",
        "dynasty": "宋",
        "collection_info": null
    },
    {
        "title": "闷怀二首  其二",
        "author": "朱淑真",
        "content": "秋雨沉沉滴夜长，梦难成处转凄凉。\n芭蕉叶上梧桐裏，点点声声有断肠。",
        "dynasty": "宋",
        "collection_info": null
    },
    {
        "title": "湖上闲望二首  其一",
        "author": "朱淑真",
        "content": "照水芙蓉入眼明，败荷枯草闹秋声。\n疏云不雨阴长定，唤起诗怀酒兴清。",
        "dynasty": "宋",
        "collection_info": null
    },
    {
        "title": "湖上闲望二首  其二",
        "author": "朱淑真",
        "content": "薄云疏日弄阴晴，山秀湖平眼界清。\n不必西风吹叶下，愁人满耳是秋声。",
        "dynasty": "宋",
        "collection_info": null
    },
    {
        "title": "中秋闻笛",
        "author": "朱淑真",
        "content": "谁家横笛弄轻清，唤起离人枕上情。\n自是断肠听不得，非干吹出断肠声。",
        "dynasty": "宋",
        "collection_info": null
    },
    {
        "title": "九日",
        "author": "朱淑真",
        "content": "去年年月愁何限，重上心来益断肠。\n秋色夕阳俱淡薄，泪痕离思共凄凉。\n征鸿有阵全无信，黄菊无情却有香。\n自觉近来清瘦了，懒将鸾镜照容光。",
        "dynasty": "宋",
        "collection_info": null
    },
    {
        "title": "写怀二首  其一",
        "author": "朱淑真",
        "content": "淡月疏云九月天，醉霜危叶坠江寒。\n孤窗镇日无聊赖，编辑诗词改抹看。",
        "dynasty": "宋",
        "collection_info": null
    },
    {
        "title": "写怀二首  其二",
        "author": "朱淑真",
        "content": "菊有黄花离槛边，怨鸿声重下寒天。\n偏宜小阁幽窗下，独自烧香独自眠。",
        "dynasty": "宋",
        "collection_info": null
    },
    {
        "title": "秋日述怀",
        "author": "朱淑真",
        "content": "妇人虽软眼，泪不等闲流。\n我因无好况，挥断五湖秋。",
        "dynasty": "宋",
        "collection_info": null
    },
    {
        "title": "秋日偶成",
        "author": "朱淑真",
        "content": "初合双鬟学画眉，未知心事属他谁。\n待将满抱中秋月，分付萧郎万首诗。",
        "dynasty": "宋",
        "collection_info": null
    },
    {
        "title": "秋日晚望",
        "author": "朱淑真",
        "content": "烟浓难认别州山，彷佛鸥群浴远滩。\n一点客帆摇动处，排云给日弄先寒。",
        "dynasty": "宋",
        "collection_info": null
    },
    {
        "title": "秋夜牵情三首  其一",
        "author": "朱淑真",
        "content": "纤纤新月挂黄昏，人在幽闺欲断魂。\n笺素拆封还又改，酒杯慵举却重温。\n灯花占断烧心事，罗袖长供挹泪痕。\n益悔风流多不足，须知恩爱是愁恨。",
        "dynasty": "宋",
        "collection_info": null
    },
    {
        "title": "秋夜牵情三首  其二",
        "author": "朱淑真",
        "content": "檐外秋清绣绮窗，菊烟月露冷浮香。\n寒更二十五声点，相应愁情尔许长。",
        "dynasty": "宋",
        "collection_info": null
    },
    {
        "title": "秋夜牵情三首  其三",
        "author": "朱淑真",
        "content": "闲闷闲愁百病生，有情终不似无情。\n风流意思镌磨尽，离别肝肠铸写成。",
        "dynasty": "宋",
        "collection_info": null
    },
    {
        "title": "咏桂四首  其一",
        "author": "朱淑真",
        "content": "弹压西风擅众芳，十分秋色为君忙。\n一枝淡贮书窗下，人与花心各自香。",
        "dynasty": "宋",
        "collection_info": null
    },
    {
        "title": "咏桂四首  其二",
        "author": "朱淑真",
        "content": "移根蟾窟不寻常，枝叶犹垂月露香。\n可笑当年陶靖节，东篱犹带菊花黄。",
        "dynasty": "宋",
        "collection_info": null
    },
    {
        "title": "咏桂四首  其三",
        "author": "朱淑真",
        "content": "酷爱清香折一枝，故簪香髻蓦思维。\n若教水月浮清浅，消得林逋两句诗。",
        "dynasty": "宋",
        "collection_info": null
    },
    {
        "title": "咏桂四首  其四",
        "author": "朱淑真",
        "content": "月待圆时花正好，花将残后月还亏。\n须知天上人间物，同禀秋清在一时。",
        "dynasty": "宋",
        "collection_info": null
    },
    {
        "title": "堂下岩桂秋晚未开作诗促之",
        "author": "朱淑真",
        "content": "着意裁诗特地催，花须着意听新诗。\n清香未吐黄金粟，嫩蕊犹藏碧玉枝。\n不是地寒偏放晚，定知花好故开迟。\n也宜急趁无风雨，莫待霜高露结时。",
        "dynasty": "宋",
        "collection_info": null
    },
    {
        "title": "白菊",
        "author": "朱淑真",
        "content": "回旋秋色漙清露，凌厉西风紫嫩霜。\n莫作东篱等闲看，下清曾借广寒香。",
        "dynasty": "宋",
        "collection_info": null
    },
    {
        "title": "冬日梅窗书事四首  其一",
        "author": "朱淑真",
        "content": "明窗莹几净无尘，月映幽窗夜色新。\n惟有梅花无限意，射人又放一枝春。",
        "dynasty": "宋",
        "collection_info": null
    },
    {
        "title": "冬日梅窗书事四首  其二",
        "author": "朱淑真",
        "content": "爱日烘檐暖似春，梅花描摸雪精神。\n清香未寄江南梦，偏恼幽闲独睡人。",
        "dynasty": "宋",
        "collection_info": null
    },
    {
        "title": "冬日梅窗书事四首  其三",
        "author": "朱淑真",
        "content": "病起眼前俱不喜，可人唯有一枝梅。\n未容明月横疏影，且得清香寄酒杯。",
        "dynasty": "宋",
        "collection_info": null
    },
    {
        "title": "冬日梅窗书事四首  其四",
        "author": "朱淑真",
        "content": "的皪江梅浅浅春，小窗相对自清新。\n幽香特地成牵役，不似梨花入梦频。",
        "dynasty": "宋",
        "collection_info": null
    },
    {
        "title": "二色梅",
        "author": "朱淑真",
        "content": "缀雪融酥各自芳，两般颜色一般香。\n瑶池会罢朝元客，缟素仙裳问道装。",
        "dynasty": "宋",
        "collection_info": null
    },
    {
        "title": "山脚有梅一株地差背阴冬深初结蕊作绝句寄之",
        "author": "朱淑真",
        "content": "溪桥野店梅都绽，此地冬深尚未寒。\n寄语梅花且宁奈，枝头无雪不堪看。",
        "dynasty": "宋",
        "collection_info": null
    },
    {
        "title": "雪夜对月赋诗",
        "author": "朱淑真",
        "content": "一树梅花雪月间，梅清月皎雪光寒。\n看来表裏俱清彻，酌酒吟诗兴尽宽。",
        "dynasty": "宋",
        "collection_info": null
    },
    {
        "title": "欲雪",
        "author": "朱淑真",
        "content": "寒雀无声满竹篱，冻云四羃雪将垂。\n北风不看人情面，控勒梅花不放枝。",
        "dynasty": "宋",
        "collection_info": null
    },
    {
        "title": "雪二首  其一",
        "author": "朱淑真",
        "content": "一夜青山换玉尖，了无尘翳半痕兼。\n寒鸦打食围沙渚，冻雀藏身宿画檐。\n野外易寻东郭履，月中难认塞翁髯。\n梅花恣逞春情性，不管风姨号令严。",
        "dynasty": "宋",
        "collection_info": null
    },
    {
        "title": "雪二首  其二",
        "author": "朱淑真",
        "content": "谁剪飞花六出尖，索娥肌肉莹相兼。\n分明幻玉迷青嶂，轻薄随风入画檐。\n冻笔想停诗客手，寒蓑宜拥钓翁髯。\n长安陋巷多贫士，可见鹑衣透胆严。",
        "dynasty": "宋",
        "collection_info": null
    },
    {
        "title": "雪晴",
        "author": "朱淑真",
        "content": "饥禽高噪日三竿，积雪回风堕指寒。\n秀色暗添梅富裕，绿梢明报竹平安。\n冷侵翠袖诗肩耸，春入红炉酒量宽。\n帘外有山千万迭，醉眸浑作怒涛看。",
        "dynasty": "宋",
        "collection_info": null
    },
    {
        "title": "围炉",
        "author": "朱淑真",
        "content": "圜坐红炉唱小词，旋篘新酒赏新诗。\n大家莫惜今宵醉，一别参差又几时。",
        "dynasty": "宋",
        "collection_info": null
    },
    {
        "title": "除日",
        "author": "朱淑真",
        "content": "爆竹声中腊已残，酴酥酒暖烛花寒。\n朦胧晓色笼春色，便觉春光不一般。",
        "dynasty": "宋",
        "collection_info": null
    },
    {
        "title": "除夜",
        "author": "朱淑真",
        "content": "穷冬欲去尚徘徊，独坐频斟守岁杯。\n一夜腊寒随漏尽，十分春色破朝来。\n桃符自写新翻句，玉律谁吹定等灰。\n且是作诗人未老，换年添岁莫相催。",
        "dynasty": "宋",
        "collection_info": null
    },
    {
        "title": "湖上小集",
        "author": "朱淑真",
        "content": "门前春水碧于天，坐上诗人逸似仙。\n白璧一双无玷缺，吹箫归去又无缘。",
        "dynasty": "宋",
        "collection_info": null
    },
    {
        "title": "下湖即事",
        "author": "朱淑真",
        "content": "晴波碧漾浸春空，邃馆清寒柳曳风。\n隔岸谁家修竹外，杏花斜袅一枝红。",
        "dynasty": "宋",
        "collection_info": null
    },
    {
        "title": "西楼寄情",
        "author": "朱淑真",
        "content": "静看飞蝇触晓窗，宿酲未醒卷梳粧。\n强调朱粉西楼上，愁裏春山画不长。",
        "dynasty": "宋",
        "collection_info": null
    },
    {
        "title": "书窗即事二首  其一",
        "author": "朱淑真",
        "content": "花落春无语，春归鸟自啼。\n多情是蜂蝶，飞过粉墙西。",
        "dynasty": "宋",
        "collection_info": null
    },
    {
        "title": "书窗即事二首  其二",
        "author": "朱淑真",
        "content": "一阵催花雨，高低飞落红。\n榆钱空万迭，买不住春风。",
        "dynasty": "宋",
        "collection_info": null
    },
    {
        "title": "夜留依绿亭  其一",
        "author": "朱淑真",
        "content": "水鸟栖烟夜不喧，风传宫漏到湖边。\n三更好月十分魄，万里无云一样天。",
        "dynasty": "宋",
        "collection_info": null
    },
    {
        "title": "夜留依绿亭  其二",
        "author": "朱淑真",
        "content": "雨换新凉秋兴浓，流萤明灭绿杨中。\n庭虚池印一方月，楼静檐披四面风。",
        "dynasty": "宋",
        "collection_info": null
    },
    {
        "title": "闲步",
        "author": "朱淑真",
        "content": "天街平贴净无尘，灯火春摇不夜城。\n乍得好凉宜散步，朦胧新月弄疏明。",
        "dynasty": "宋",
        "collection_info": null
    },
    {
        "title": "闻鹊",
        "author": "朱淑真",
        "content": "墙头花外说新情，拔去闲愁着耳听。\n青鸟已承云信息，预先来报两三声。",
        "dynasty": "宋",
        "collection_info": null
    },
    {
        "title": "试墨",
        "author": "朱淑真",
        "content": "翠楼高压浙山头，海角湖光豁醉眸。\n万景入帘吹不捲，一般心做百般愁。",
        "dynasty": "宋",
        "collection_info": null
    },
    {
        "title": "灯花",
        "author": "朱淑真",
        "content": "兰釭和气散氤氲，忽作元珠吐穗新。\n膏脉破芽非藉手，敷芳成艳不关春。\n疑猜海角天涯事，搅乱衾寒枕冷人。\n我欲生怜心燄上，何妨好客致清贫。",
        "dynasty": "宋",
        "collection_info": null
    },
    {
        "title": "书王庵道姑壁",
        "author": "朱淑真",
        "content": "短短墙围小小亭，半檐疏玉响泠泠。\n尘飞不到人长静，一篆炉烟两卷经。",
        "dynasty": "宋",
        "collection_info": null
    },
    {
        "title": "东马塍",
        "author": "朱淑真",
        "content": "一塍芳草碧芋芋，活水穿花暗护田。\n蚕事正忙农事急，不知春色为谁妍。",
        "dynasty": "宋",
        "collection_info": null
    },
    {
        "title": "墨梅",
        "author": "朱淑真",
        "content": "若箇龙眠手，能传处士诗。\n借他窗上影，写作雪中枝。\n顷刻回春色，轻盈动玉巵。\n不能殷七七，横笛月中吹。",
        "dynasty": "宋",
        "collection_info": null
    },
    {
        "title": "月台",
        "author": "朱淑真",
        "content": "下视红尘意眇然，翠栏十二出云颠。\n纵眸愈觉心宽大，碧落无垠绕地圆。",
        "dynasty": "宋",
        "collection_info": null
    },
    {
        "title": "云掩半月",
        "author": "朱淑真",
        "content": "霜月迎寒着意圆，横天云浪碍婵娟。\n嫦娥未肯全梳掠，玉鉴先教露半边。",
        "dynasty": "宋",
        "collection_info": null
    },
    {
        "title": "伤别二首  其一",
        "author": "朱淑真",
        "content": "览镜惊容却自嫌，逢春长尽病恹恹。\n吹花弄粉新来懒，惹恨供愁旧日添。\n生怕子规声到耳，苦羞双燕影穿帘。\n眉头眼底无他事，须信离情一味严。",
        "dynasty": "宋",
        "collection_info": null
    },
    {
        "title": "伤别二首  其二",
        "author": "朱淑真",
        "content": "双燕呢喃语画梁，劝人休恁苦思量。\n逢春触处须萦恨，对景无时不断肠。\n寒食梨花新月夜，黄昏杨柳旧风光。\n繁华种种成愁恨，最是西楼近夕阳。",
        "dynasty": "宋",
        "collection_info": null
    },
    {
        "title": "诉愁",
        "author": "朱淑真",
        "content": "苦没心情只爱眠，梦魂还又到愁边。\n旧家庭院春长锁，今夜楼台月正圆。\n锦夜楼台双凤带，兽炉闲爇水沉烟。\n良辰美景俱成恨，莫问新年与旧年。",
        "dynasty": "宋",
        "collection_info": null
    },
    {
        "title": "愁怀二首  其一",
        "author": "朱淑真",
        "content": "鸥鹭鸳鸯作一池，须知羽翼不相宜。\n东君不与花为主，何似休生连理枝。",
        "dynasty": "宋",
        "collection_info": null
    },
    {
        "title": "愁怀二首  其二",
        "author": "朱淑真",
        "content": "满眼春光色色新，花红柳绿总关情。\n欲将鬰结心头事，付与黄鹂叫几声。",
        "dynasty": "宋",
        "collection_info": null
    },
    {
        "title": "旧愁二首  其一",
        "author": "朱淑真",
        "content": "银屏屈曲障春风，独抱寒衾睡正浓。\n啼鸟一声惊梦破，乱愁依旧锁眉峰。",
        "dynasty": "宋",
        "collection_info": null
    },
    {
        "title": "旧愁二首  其二",
        "author": "朱淑真",
        "content": "花影重重迭绮窗，篆烟飞上枕屏香。\n无情莺舌惊春梦，唤起愁人对夕阳。",
        "dynasty": "宋",
        "collection_info": null
    },
    {
        "title": "供愁",
        "author": "朱淑真",
        "content": "寂寂疏帘挂玉楼，楼头新月曲如鈎。\n不须问我情深浅，鈎动长天远水愁。",
        "dynasty": "宋",
        "collection_info": null
    },
    {
        "title": "恨别",
        "author": "朱淑真",
        "content": "调朱弄粉总无心，瘦觉宽余缠臂金。\n别后大拚憔悴损，思情未抵此情深。",
        "dynasty": "宋",
        "collection_info": null
    },
    {
        "title": "寄恨",
        "author": "朱淑真",
        "content": "如毛细雨蔼遥空，偏与花枝着意红。\n人自多愁春自好，天应不语闷应同。\n吟笺谩有千篇苦，心事全无一点通。\n窗外数声新百舌，唤回杨柳正眠中。",
        "dynasty": "宋",
        "collection_info": null
    },
    {
        "title": "寄情",
        "author": "朱淑真",
        "content": "欲寄相思满纸愁，鱼沉雁杳又还休。\n分明此去无多地，如在天涯无尽头。",
        "dynasty": "宋",
        "collection_info": null
    },
    {
        "title": "无寐二首  其一",
        "author": "朱淑真",
        "content": "吹彻云箫夜未赊，梨花带月映窗纱。\n休将往事思量遍，潋滟新愁乱似麻。",
        "dynasty": "宋",
        "collection_info": null
    },
    {
        "title": "无寐二首  其二",
        "author": "朱淑真",
        "content": "背弹珠泪暗伤神，挑尽寒灯睡不成。\n卸却凤钗寻睡去，上床开眼到天明。",
        "dynasty": "宋",
        "collection_info": null
    },
    {
        "title": "酒醒",
        "author": "朱淑真",
        "content": "梦回酒醒嚼盂冰，侍女贪眠唤不应。\n瘦㾪江梅知我意，隔窗和月谩腾腾。",
        "dynasty": "宋",
        "collection_info": null
    },
    {
        "title": "睡起二首  其一",
        "author": "朱淑真",
        "content": "起来不喜匀红粉，强把菱花照病容。\n腰瘦故知闲事恼，泪多隻为别情浓。",
        "dynasty": "宋",
        "collection_info": null
    },
    {
        "title": "睡起二首  其二",
        "author": "朱淑真",
        "content": "懒对粧台指黛眉，任他双鬓向烟垂。\n侍儿全不知人意，犹把梅花插一枝。",
        "dynasty": "宋",
        "collection_info": null
    },
    {
        "title": "清瘦",
        "author": "朱淑真",
        "content": "春花秋月若浮沤，怎得心如不繫舟。\n肌骨大都无一把，可怜禁驾许多愁。",
        "dynasty": "宋",
        "collection_info": null
    },
    {
        "title": "闷书",
        "author": "朱淑真",
        "content": "泪粉匀开满镜愁，麝煤拂断远山秋。\n一痕心寄银屏上，不见人来竹叶舟。",
        "dynasty": "宋",
        "collection_info": null
    },
    {
        "title": "掬水月在手",
        "author": "朱淑真",
        "content": "无事江头弄碧波，分明掌上见嫦娥。\n不知李谪仙人在，曾向江头捉得么。",
        "dynasty": "宋",
        "collection_info": null
    },
    {
        "title": "弄花香满衣",
        "author": "朱淑真",
        "content": "艳红影裏撷芳回，沾惹春风两袖归。\n夹路露桃浑欲笑，不禁蜂蝶绕人飞。",
        "dynasty": "宋",
        "collection_info": null
    },
    {
        "title": "会魏夫人席上命小鬟妙舞曲终求诗于予以飞雪满群山为韵作五绝  其一",
        "author": "朱淑真",
        "content": "管弦催上锦裀时，体段轻盈祇欲飞。\n若使明皇当日见，阿蛮无计况杨妃。",
        "dynasty": "宋",
        "collection_info": null
    },
    {
        "title": "会魏夫人席上命小鬟妙舞曲终求诗于予以飞雪满群山为韵作五绝  其二",
        "author": "朱淑真",
        "content": "香茵稳衬半鈎月，来往凌波云影灭。\n弦催紧拍捉将遍，两袖翻然做迴雪。",
        "dynasty": "宋",
        "collection_info": null
    },
    {
        "title": "会魏夫人席上命小鬟妙舞曲终求诗于予以飞雪满群山为韵作五绝  其三",
        "author": "朱淑真",
        "content": "柳腰不被春拘管，凤转鸾回霞袖缓。\n舞彻伊州力不禁，筵前扑簌花飞满。",
        "dynasty": "宋",
        "collection_info": null
    },
    {
        "title": "会魏夫人席上命小鬟妙舞曲终求诗于予以飞雪满群山为韵作五绝  其四",
        "author": "朱淑真",
        "content": "占断京华第一春，清歌妙舞实超群。\n只愁到晓人星散，化作巫山一段云。",
        "dynasty": "宋",
        "collection_info": null
    },
    {
        "title": "会魏夫人席上命小鬟妙舞曲终求诗于予以飞雪满群山为韵作五绝  其五",
        "author": "朱淑真",
        "content": "烛花影裏粉姿闲，一点愁侵两点山。\n不怕带他飞燕妬，无言相逐省弓弯。",
        "dynasty": "宋",
        "collection_info": null
    },
    {
        "title": "读史",
        "author": "朱淑真",
        "content": "笔头去取万千端，后世遭它恣意瞒。\n王霸谩分心与迹，到成功处一般难。",
        "dynasty": "宋",
        "collection_info": null
    },
    {
        "title": "圆子",
        "author": "朱淑真",
        "content": "轻圆绝胜鸡头肉，滑腻偏宜蟹眼汤。\n纵有风流无处说，已输汤饼试何郎。",
        "dynasty": "宋",
        "collection_info": null
    },
    {
        "title": "即事",
        "author": "朱淑真",
        "content": "旋粧冷火试龙涎，香绕屏山不动烟。\n帘幕半垂灯烛暗，酒阑时节未忺眠。",
        "dynasty": "宋",
        "collection_info": null
    },
    {
        "title": "自责二首  其一",
        "author": "朱淑真",
        "content": "女子弄文诚可罪，那堪咏月更吟风。\n磨穿铁砚成何事，绣折金鍼却有功。",
        "dynasty": "宋",
        "collection_info": null
    },
    {
        "title": "自责二首  其二",
        "author": "朱淑真",
        "content": "闷无消遣只看诗，又见诗中话别离。\n添得情怀转萧索，如知伶俐不如痴。",
        "dynasty": "宋",
        "collection_info": null
    },
    {
        "title": "浴罢",
        "author": "朱淑真",
        "content": "浴罢云鬟乱不梳，清癯无力气方苏。\n坐来始觉神魂定，尚怯凉风到坐隅。",
        "dynasty": "宋",
        "collection_info": null
    },
    {
        "title": "宴谢夫人堂",
        "author": "朱淑真",
        "content": "竹引清风入酒巵，森森凉气暗侵肌。\n冰峦四迭浑无暑，不似人间六月时。",
        "dynasty": "宋",
        "collection_info": null
    },
    {
        "title": "吊林和靖二者  其一",
        "author": "朱淑真",
        "content": "不见孤山处士星，西湖风月为谁清。\n当时寂寞冰霜下，两句诗成万古名。",
        "dynasty": "宋",
        "collection_info": null
    },
    {
        "title": "吊林和靖二者  其二",
        "author": "朱淑真",
        "content": "短篷载影夜归时，月白风清易得诗。\n不识酌泉拈菊意，一庭寒翠蔼空祠。",
        "dynasty": "宋",
        "collection_info": null
    },
    {
        "title": "答求谱",
        "author": "朱淑真",
        "content": "雨好解开花百结，风恬扶起柳三眠。\n春醲酽处多伤感，那得心情事管弦。",
        "dynasty": "宋",
        "collection_info": null
    },
    {
        "title": "得家嫂书",
        "author": "朱淑真",
        "content": "声声喜报鹊温柔，忽接芳缄自便邮。\n一尺溪藤摛锦带，数行香墨健银钩。\n倾心吐尽重重恨，入眼翻成字字愁。\n添得情怀无是处，非干病酒与悲秋。",
        "dynasty": "宋",
        "collection_info": null
    },
    {
        "title": "新春二绝  其一",
        "author": "朱淑真",
        "content": "雪从庾岭梅中尽，春向隋提柳上来。\n多少园林正萧索，纷纷争逐趁时开。",
        "dynasty": "宋",
        "collection_info": null
    },
    {
        "title": "新春二绝  其二",
        "author": "朱淑真",
        "content": "黄宫阳气几潜伸，玉管吹灰适报春。\n天子只知农事重，躬耕端的为吾民。",
        "dynasty": "宋",
        "collection_info": null
    },
    {
        "title": "春日有作",
        "author": "朱淑真",
        "content": "景近清明节，垂杨翠缕长。\n塞鸿归朔漠，海燕度潇湘。\n花丽繁争锦，莺娇巧转簧。\n西园正明媚，收拾入吟乡。",
        "dynasty": "宋",
        "collection_info": null
    },
    {
        "title": "早春喜晴即事",
        "author": "朱淑真",
        "content": "山明雪尽翠岚深，天阔云开断翳阴。\n漠漠暖烟生草木，熏熏和气动园林。\n诗书遣兴消长日，景物牵情入苦吟。\n金鸭火残香阁静，更调商羽弄瑶琴。",
        "dynasty": "宋",
        "collection_info": null
    },
    {
        "title": "春晴",
        "author": "朱淑真",
        "content": "日暖风和明媚天，最宜吟咏入诗篇。\n庭花吐蕊红如锦，岸柳飞丝白似锦。\n深院雕梁巢燕返，高林乔木谷莺迁。\n韶光正近清明节，花坞楼台酒旆悬。",
        "dynasty": "宋",
        "collection_info": null
    },
    {
        "title": "春日行",
        "author": "朱淑真",
        "content": "春云漠漠连春空，映阶草色绿茸茸。\n不寒不暖雨新霁，满城佳气浮葱葱。\n岸柳依依微烟笼，园林淡荡催花风。\n东君造化一何工，施青绘紫复匀红。\n多少闲花与凡卉，不论妍丑争夭秾。\n燕舞莺歌昼晷永，帘幕无人门宇静。\n何处飞来双蛱蝶，翻翻飞入寻香径。\n可怜春色都九旬，朝欢暮宴归王孙。\n秃毫写纸属诗人，长歌短什劳精神。\n长歌短什聊自适，岂有佳句生阳春。",
        "dynasty": "宋",
        "collection_info": null
    },
    {
        "title": "春游西园",
        "author": "朱淑真",
        "content": "闲步西园裏，春风明媚天。\n蝶疑庄叟梦，絮忆谢娘联。\n踏草青茵软，看花红锦鲜。\n徘徊月影下，欲去又依然。",
        "dynasty": "宋",
        "collection_info": null
    },
    {
        "title": "春园小宴",
        "author": "朱淑真",
        "content": "春园得对赏芳菲，步草黏鞋絮点衣。\n万木初阴莺百转，千花乍拆蝶双飞。\n牵情自觉诗毫健，痛饮惟优酒力微。\n穷日追欢欢不足，恨无为计锁斜晖。",
        "dynasty": "宋",
        "collection_info": null
    },
    {
        "title": "春日书怀",
        "author": "朱淑真",
        "content": "从宦东西不自由，亲帏千里泪长流。\n已无鸿雁传家信，更被杜鹃追客愁。\n日暖鸟歌空美景，花光柳影谩盈眸。\n高楼惆怅凭阑久，心逐白云南向浮。",
        "dynasty": "宋",
        "collection_info": null
    },
    {
        "title": "春日亭上观鱼",
        "author": "朱淑真",
        "content": "春暖长江水正清，洋洋得意漾波生。\n非无欲透龙门志，只待新雷震一声。",
        "dynasty": "宋",
        "collection_info": null
    },
    {
        "title": "春昼偶成",
        "author": "朱淑真",
        "content": "默默深闺掩昼关，简编盈案小窗寒。\n却嗟流水琴中意，难向人前取次弹。",
        "dynasty": "宋",
        "collection_info": null
    },
    {
        "title": "春日杂兴",
        "author": "朱淑真",
        "content": "窈窕风光艷艷春，无言桃李一番新。\n青回野烧草初染，光泛幽香兰可纫。\n官柳欲眠多态度，海棠贪睡足精神。\n旧游似梦浑情懒，对景无聊愁杀人。",
        "dynasty": "宋",
        "collection_info": null
    },
    {
        "title": "立春日粧成宜春花",
        "author": "朱淑真",
        "content": "青旛碧胜缕金文，柳色梅花逐指新。\n却笑尚为儿女态，宝刀剪綵强为春。",
        "dynasty": "宋",
        "collection_info": null
    },
    {
        "title": "春晓杂兴",
        "author": "朱淑真",
        "content": "挑尽残灯梦欲迷，子规催月小楼西。\n纱窗偷眼天将晓，无数宿禽花下啼。",
        "dynasty": "宋",
        "collection_info": null
    },
    {
        "title": "寒食咏怀",
        "author": "朱淑真",
        "content": "淮南寒食更风流，丝管纷纷逐胜游。\n春色眼前无限好，思亲怀土自多愁。",
        "dynasty": "宋",
        "collection_info": null
    },
    {
        "title": "春燕",
        "author": "朱淑真",
        "content": "帘前日暖翩翩过，帘外风轻对对斜。\n偏是社来还社去，年年不见蜡梅花。",
        "dynasty": "宋",
        "collection_info": null
    },
    {
        "title": "春夜感怀",
        "author": "朱淑真",
        "content": "清江碧草两悠悠，各自风流一种愁。\n正是落花寒食夜，夜深无伴倚空楼。",
        "dynasty": "宋",
        "collection_info": null
    },
    {
        "title": "独坐感春",
        "author": "朱淑真",
        "content": "翠密藏鸦绿柳提，伤春懒矣步桃溪。\n梦回窗下日当午，鶗鴂一声林外啼。",
        "dynasty": "宋",
        "collection_info": null
    },
    {
        "title": "暮春有感",
        "author": "朱淑真",
        "content": "倦对飘零满径花，静闻春水闹鸣蛙。\n故人何处草空碧，撩乱寸心天一涯。",
        "dynasty": "宋",
        "collection_info": null
    },
    {
        "title": "夏日作",
        "author": "朱淑真",
        "content": "东风迤逦转南风，万物全归长养功。\n舜岂无心阜民俗，熏熏歌入五絃中。",
        "dynasty": "宋",
        "collection_info": null
    },
    {
        "title": "暑月独眠",
        "author": "朱淑真",
        "content": "纱幮困卧日初长，解却红裙小罩凉。\n一篆炉烟笼午枕，冰肌生汗白莲香。",
        "dynasty": "宋",
        "collection_info": null
    },
    {
        "title": "暑夜",
        "author": "朱淑真",
        "content": "水亭相对已黄昏，静数飞萤过小园。\n窗下孤灯自明灭，无陶独自懒扃门。",
        "dynasty": "宋",
        "collection_info": null
    },
    {
        "title": "夏夜有作",
        "author": "朱淑真",
        "content": "暑夕炎蒸着摸人，移床借月卧中庭。\n更深露下衣襟冷，梦到阳台不奈醒。",
        "dynasty": "宋",
        "collection_info": null
    },
    {
        "title": "夏夜乘凉",
        "author": "朱淑真",
        "content": "满意好风生水面，趁人明月到天心。\n此时情绪谁能会，独坐中庭夜已深。",
        "dynasty": "宋",
        "collection_info": null
    },
    {
        "title": "夏枕自咏",
        "author": "朱淑真",
        "content": "夏日初长候，风櫺暑夕眠。\n衣轻香汗透，睡重翠鬟偏。\n颦绿攒眉小，啼红上脸鲜。\n起来无箇事，纤手弄清泉。",
        "dynasty": "宋",
        "collection_info": null
    },
    {
        "title": "游湖归晚",
        "author": "朱淑真",
        "content": "恋恋西湖景，山头带夕阳。\n归禽翻竹露，落果响芹塘。\n叶倚风中静，鱼游水底凉。\n半亭明月色，荷气恼人香。",
        "dynasty": "宋",
        "collection_info": null
    },
    {
        "title": "西楼纳凉",
        "author": "朱淑真",
        "content": "小阁对芙蕖，嚣尘一点无。\n水风凉枕罩，雪葛爽肌肤。",
        "dynasty": "宋",
        "collection_info": null
    },
    {
        "title": "夏日游水阁",
        "author": "朱淑真",
        "content": "淡红衫子透肌肤，夏日初长水阁虚。\n独自凭阑无箇事，水风凉处读文书。",
        "dynasty": "宋",
        "collection_info": null
    },
    {
        "title": "秋日晚望",
        "author": "朱淑真",
        "content": "极目寒郊外，晚来微雨收。\n陇头霞散绮，天际月悬鈎。\n一字新鸿度，千声落叶秋。\n倚楼堪听处，玉笛在渔舟。",
        "dynasty": "宋",
        "collection_info": null
    },
    {
        "title": "秋日行",
        "author": "朱淑真",
        "content": "萧瑟西风起何处，庭前叶叶惊梧树。\n万物收成天地肃，田家芋栗初登圃。\n杳杳高穹片水清，一点秋鵰翥云路。\n凄凄空旷雨初晴，凉飇动地收残暑。\n高楼玉笛应清商，天外数声新雁度。\n园林草木半含黄，篱菊黄金花正吐。\n池上枯杨噪晚蝉，愁莲蔌蔌啼残露。\n可怜秋色与春风，几度荣枯新復故。",
        "dynasty": "宋",
        "collection_info": null
    },
    {
        "title": "秋日偶题",
        "author": "朱淑真",
        "content": "芙蓉斜倚胭脂脸，岩桂轻摇金粟花。\n愁思不知秋浩荡，一鞭逸兴绕天涯。",
        "dynasty": "宋",
        "collection_info": null
    },
    {
        "title": "早秋偶笔",
        "author": "朱淑真",
        "content": "肃肃凉风至，凄然景骤清。\n雨余残暑退，日落晚凉生。\n鹰隼双睛转，梧桐一叶惊。\n试听松竹裏，万籁起秋声。",
        "dynasty": "宋",
        "collection_info": null
    },
    {
        "title": "七夕口占",
        "author": "朱淑真",
        "content": "三秋灵匹此宵期，万古传闻果是非。\n免俗未能还自笑，金鍼乞得巧丝归。",
        "dynasty": "宋",
        "collection_info": null
    },
    {
        "title": "新秋",
        "author": "朱淑真",
        "content": "一夜凉风动扇愁，背时容易入新秋。\n桃花脸上汪汪泪，忍到更深枕上流。",
        "dynasty": "宋",
        "collection_info": null
    },
    {
        "title": "初秋雨晴",
        "author": "朱淑真",
        "content": "雨后风凉暑气收，庭梧叶叶报初秋。\n浮云尽逐黄昏去，楼角新蟾挂玉鈎。",
        "dynasty": "宋",
        "collection_info": null
    },
    {
        "title": "早秋有感",
        "author": "朱淑真",
        "content": "西风淅淅收残暑，庭竹萧疏报早秋。\n砌下黄昏微雨后，幽蛩唧唧使人愁。",
        "dynasty": "宋",
        "collection_info": null
    },
    {
        "title": "秋楼晚望",
        "author": "朱淑真",
        "content": "凉吹晚飕飕，芦花两岸秋。\n夕阳楼上望，独倚泪偷流。",
        "dynasty": "宋",
        "collection_info": null
    },
    {
        "title": "对秋有感",
        "author": "朱淑真",
        "content": "风倍凄凉月倍明，人间占得十分清。\n可怜宋玉多才子，只为多情苦怆情。",
        "dynasty": "宋",
        "collection_info": null
    },
    {
        "title": "秋夜舟行宿前江",
        "author": "朱淑真",
        "content": "扁舟夜泊月明秋，水面鱼游趁闸流。\n更作娇痴儿女态，笑将竿竹掷丝鈎。",
        "dynasty": "宋",
        "collection_info": null
    },
    {
        "title": "中秋夜家宴咏月",
        "author": "朱淑真",
        "content": "九秋三五夕，此夕正秋中。\n天意一夜别，人心千古同。\n清光消雾霭，皓色遍高空。\n愿把团圆盏，年年对兔宫。",
        "dynasty": "宋",
        "collection_info": null
    },
    {
        "title": "中秋夜不见月",
        "author": "朱淑真",
        "content": "不许蟾蜍此夜明，始知天意是无情。\n何当拔去闲云雾，放出光辉万里清。",
        "dynasty": "宋",
        "collection_info": null
    },
    {
        "title": "中秋月",
        "author": "朱淑真",
        "content": "杳杳长空敛雾烟，冰输都胜别时圆。\n风传漏报天将晓，惆怅婵娟又隔年。",
        "dynasty": "宋",
        "collection_info": null
    },
    {
        "title": "中秋玩月",
        "author": "朱淑真",
        "content": "独占秋光盛，天工信有偏。\n清晖千里共，皓魄十分圆。\n兔影寒犹弄，蟾蜍老更坚。\n只愁看未足，一去又轻年。",
        "dynasty": "宋",
        "collection_info": null
    },
    {
        "title": "湖上咏月",
        "author": "朱淑真",
        "content": "清宵三五凉风发，湖上闲吟步明月。\n涓涓流水浅又清，皎洁长空纤霭灭。\n水光月色环相连，可怜清景两奇绝。",
        "dynasty": "宋",
        "collection_info": null
    },
    {
        "title": "秋夜感怀",
        "author": "朱淑真",
        "content": "满院含秋思，蟾辉映一方。\n蛩吟喧曲砌，鸟宿傍回塘。\n木落桐应瘦，宵寒漏正长。\n安仁闲感慨，徒尔鬓苍苍。",
        "dynasty": "宋",
        "collection_info": null
    },
    {
        "title": "小阁秋日咏雨",
        "author": "朱淑真",
        "content": "疏雨洗高穹，潇潇滴井桐。\n润烟生砚底，凉气入堂中。\n翠锁交竿竹，红翻落叶枫。\n抚琴闲弄曲，静坐理商宫。",
        "dynasty": "宋",
        "collection_info": null
    },
    {
        "title": "秋日得书",
        "author": "朱淑真",
        "content": "秋风本无意，愁思自难禁。\n共月伤千里，来书胜万金。\n代骝惊北吹，越鸟恋南林。\n已有归宁约，何须惜岁阴。",
        "dynasty": "宋",
        "collection_info": null
    },
    {
        "title": "秋深偶作",
        "author": "朱淑真",
        "content": "生杀循环本自然，可堪肃肃出乎天。\n休嗟物理易雕瘁，好看西成报有年。",
        "dynasty": "宋",
        "collection_info": null
    },
    {
        "title": "暮秋",
        "author": "朱淑真",
        "content": "潇潇风雨暗残秋，忍见黄生满径幽。\n恰似楚人情太苦，年年对景倍添愁。",
        "dynasty": "宋",
        "collection_info": null
    },
    {
        "title": "新冬",
        "author": "朱淑真",
        "content": "日一北而万物生，始知天意在收成。\n愚民未论祁寒理，往往相为嗟怨声。",
        "dynasty": "宋",
        "collection_info": null
    },
    {
        "title": "初冬书怀",
        "author": "朱淑真",
        "content": "触目园池景，荷枯菊已荒。\n风寒侵夜枕，霜冻怯晨粧。\n江上枫翻赤，庭前橘带黄。\n题诗欲排闷，对景倍悲伤。",
        "dynasty": "宋",
        "collection_info": null
    },
    {
        "title": "冬日离咏",
        "author": "朱淑真",
        "content": "爱日温温正涤场，老农击壤庆时康。\n水催舂韵捣残雨，风急耞声带夕阳。\n霜瓦晓寒欺酒力，月栏夜冷动诗肠。\n厌厌对景无情绪，谩把梅花取次粧。",
        "dynasty": "宋",
        "collection_info": null
    },
    {
        "title": "霜夜",
        "author": "朱淑真",
        "content": "彤云黯黯暮天寒，半卷珠帘未欲眠。\n独坐小窗无伴侣，可怜霜月向人圆。",
        "dynasty": "宋",
        "collection_info": null
    },
    {
        "title": "长宵",
        "author": "朱淑真",
        "content": "霜月照人悄，迢迢夜未阑。\n鸳帏梦展转，珠泪向谁弹。",
        "dynasty": "宋",
        "collection_info": null
    },
    {
        "title": "探梅",
        "author": "朱淑真",
        "content": "温温天气似春和，试探寒梅已满坡。\n笑折一枝插云鬓，问人潇洒似谁么。",
        "dynasty": "宋",
        "collection_info": null
    },
    {
        "title": "冬至",
        "author": "朱淑真",
        "content": "黄钟应律好风吹，阴伏阳升淑气回。\n葵影便移日长至，梅花先趁小寒开。\n八神表日占和岁，六管飞葭动细灰。\n已有岸旁迎腊柳，参差又欲领春来。",
        "dynasty": "宋",
        "collection_info": null
    },
    {
        "title": "观雪偶成",
        "author": "朱淑真",
        "content": "凭阑观雪独徘徊，欲赋惭无咏絮才。\n盐撒空中如可用，收藏聊与赠羹梅。",
        "dynasty": "宋",
        "collection_info": null
    },
    {
        "title": "冬夜不寐",
        "author": "朱淑真",
        "content": "推枕鸳帏不奈寒，起来霜月转阑干。\n闷怀脉脉与谁说，泪滴罗衣不忍看。",
        "dynasty": "宋",
        "collection_info": null
    },
    {
        "title": "咏雪",
        "author": "朱淑真",
        "content": "六出飞花四面来，连山连水皓皑皑。\n玲珑天地苍茫合，的皪园林烂漫开。\n庾岭腊梅寒散乱，章台风柳絮萦回。\n自言空有孤吟癖，览景惭无谢氏才。",
        "dynasty": "宋",
        "collection_info": null
    },
    {
        "title": "雪夜赓笔",
        "author": "朱淑真",
        "content": "夜雪飞花似月明，交连寒影透门庭。\n只宜挟策临窗坐，免用辛勤更聚萤。",
        "dynasty": "宋",
        "collection_info": null
    },
    {
        "title": "江上雪霁",
        "author": "朱淑真",
        "content": "江水冰消起绿鳞，川原荡涤少烟尘。\n风吹南北溪桥畔，柳色参差欲漏春。",
        "dynasty": "宋",
        "collection_info": null
    },
    {
        "title": "对雪一律",
        "author": "朱淑真",
        "content": "纷纷瑞雪压山河，特出新奇和郢歌。\n乐道幽人方闭户，高歌渔父正披蓑。\n自嗟老景光阴速，唯使佳时感怆多。\n更念鳏居憔悴客，映书无寐奈愁何。",
        "dynasty": "宋",
        "collection_info": null
    },
    {
        "title": "赏雪",
        "author": "朱淑真",
        "content": "朱帘暮卷绮筵开，风雪纷纷入酒杯。\n对景恨无飞絮句，从今羞见谢娘才。",
        "dynasty": "宋",
        "collection_info": null
    },
    {
        "title": "围炉",
        "author": "朱淑真",
        "content": "昨夜霜风透胆寒，围炉漫意昔年欢。\n如今独坐无人说，拨闷惟凭酒力宽。",
        "dynasty": "宋",
        "collection_info": null
    },
    {
        "title": "除夜",
        "author": "朱淑真",
        "content": "休嘆流光去，看看春欲回。\n椒盘卷红烛，柏酒溢金杯。\n残腊余更尽，新年晓角催。\n争先何物早，唯有后园梅。",
        "dynasty": "宋",
        "collection_info": null
    },
    {
        "title": "海棠",
        "author": "朱淑真",
        "content": "天与娇娆缀作花，更于枝上散余霞。\n少陵漫道多诗兴，不得当时一句夸。",
        "dynasty": "宋",
        "collection_info": null
    },
    {
        "title": "芍药",
        "author": "朱淑真",
        "content": "芬芳红紫间成丛，独占花王品第中。\n到底只留为谑赠，更劳国史刺民风。",
        "dynasty": "宋",
        "collection_info": null
    },
    {
        "title": "牡丹",
        "author": "朱淑真",
        "content": "娇娆万态逞殊芳，花品名中占得王。\n莫把倾城比颜色，从来家国为伊亡。",
        "dynasty": "宋",
        "collection_info": null
    },
    {
        "title": "黄芙蓉",
        "author": "朱淑真",
        "content": "如何天赋与芬芳，徒作佳人淡竚粧。\n试倩东风一为主，轻黄应不让姚黄。",
        "dynasty": "宋",
        "collection_info": null
    },
    {
        "title": "长春花",
        "author": "朱淑真",
        "content": "一枝才谢一枝殷，自是春工不与闲。\n纵使牡丹称绝艳，到头荣瘁片时间。",
        "dynasty": "宋",
        "collection_info": null
    },
    {
        "title": "蔷薇花  其一",
        "author": "朱淑真",
        "content": "飞葩散乱拥栏香，万朵千枝不计行。\n烂漫初开向清昼，会稽太守乍还乡。",
        "dynasty": "宋",
        "collection_info": null
    },
    {
        "title": "蔷薇花  其二",
        "author": "朱淑真",
        "content": "满地红影蘸秋光，始觉芙蓉植在旁。\n赖有佳人频醉赏，和将红粉更施粧。",
        "dynasty": "宋",
        "collection_info": null
    },
    {
        "title": "樱桃",
        "author": "朱淑真",
        "content": "为花结实自殊常，摘下盘中颗颗香。\n味重不容轻众口，独于寝庙荐先尝。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "朱淑真",
        "content": "园林萧索未迎春，独尔花开处处新。\n只有官娃无一事，每将施额鬬粧匀。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "朱淑真",
        "content": "消得骚人几许时，疏篱淡月着横枝。\n破荒的皪香随马，春信先教驿使知。",
        "dynasty": "宋",
        "collection_info": null
    },
    {
        "title": "直竹",
        "author": "朱淑真",
        "content": "劲直忠臣节，孤高列女心。\n四时同一色，霜雪不能侵。",
        "dynasty": "宋",
        "collection_info": null
    },
    {
        "title": "荷花",
        "author": "朱淑真",
        "content": "暑气炎炎正若焚，荷花于此见天真。\n香房馥郁随风拆，笑脸妖娆映水新。\n间叶浅深殷似点，满池繁媚丽于春。\n年年占得余芳在，几见当时步步人。",
        "dynasty": "宋",
        "collection_info": null
    },
    {
        "title": "腊月踯躅一枝独开",
        "author": "朱淑真",
        "content": "园林经腊正雕残，独尔花开烂漫鲜。\n借问陇梅知幸否，得陪春卉共时妍。",
        "dynasty": "宋",
        "collection_info": null
    },
    {
        "title": "后庭花",
        "author": "朱淑真",
        "content": "岂意为花属后庭，荒迷亡国自兹生。\n至今犹恨隔江唱，可惜当时枉用情。",
        "dynasty": "宋",
        "collection_info": null
    },
    {
        "title": "乞兰",
        "author": "朱淑真",
        "content": "幽芳别得化工栽，红紫纷纷莫与偕。\n珍重故人培养厚，真香独许寄庭阶。",
        "dynasty": "宋",
        "collection_info": null
    },
    {
        "title": "项羽二首  其一",
        "author": "朱淑真",
        "content": "自古兴亡本自天，岂容人力预其间。\n非凭天与凭骓逝，骓不前兮战已闲。",
        "dynasty": "宋",
        "collection_info": null
    },
    {
        "title": "项羽二首  其二",
        "author": "朱淑真",
        "content": "盖世英雄力拔山，岂知天意在西关。\n范增可用非能用，徒嘆身亡顷刻间。",
        "dynasty": "宋",
        "collection_info": null
    },
    {
        "title": "韩信",
        "author": "朱淑真",
        "content": "男儿忍辱志长存，出胯曾无怨一言。\n漂母人亡石空在，不知还肯念王孙。",
        "dynasty": "宋",
        "collection_info": null
    },
    {
        "title": "张良",
        "author": "朱淑真",
        "content": "功成名遂便归休，天道分明不与留。\n果可人间恋驹隙，何心愿学赤松游。",
        "dynasty": "宋",
        "collection_info": null
    },
    {
        "title": "陆贾",
        "author": "朱淑真",
        "content": "汉方扰扰袭秦风，勇士相高马上功。\n惟有君侯守奇节，能将新语悟宸衷。",
        "dynasty": "宋",
        "collection_info": null
    },
    {
        "title": "贾生",
        "author": "朱淑真",
        "content": "文帝为君固有余，岂容流涕復长吁。\n单于可击非无策，表饵陈来术已疏。",
        "dynasty": "宋",
        "collection_info": null
    },
    {
        "title": "董生",
        "author": "朱淑真",
        "content": "秦火经来道失真，下帷发愤每劳神。\n谁知异日为无得，只听平津一老臣。",
        "dynasty": "宋",
        "collection_info": null
    },
    {
        "title": "晁错",
        "author": "朱淑真",
        "content": "七国绵延蔓草图，一言请削独干诛。\n扬雄自负功名志，犹罪当时太失愚。",
        "dynasty": "宋",
        "collection_info": null
    },
    {
        "title": "刘向二首  其一",
        "author": "朱淑真",
        "content": "洽闻博识似君难，况復腾凌宗室间。\n屡谏不容甘畎亩，七侯同日亦何颜。",
        "dynasty": "宋",
        "collection_info": null
    },
    {
        "title": "刘向二首  其二",
        "author": "朱淑真",
        "content": "王氏滔天擅国权，可堪恭显厕其间。\n屡形天谴君非悟，徒使宗臣每犯颜。",
        "dynasty": "宋",
        "collection_info": null
    },
    {
        "title": "题王氏必兴轩",
        "author": "朱淑真",
        "content": "福有根基善有源，必兴缘此敞新轩。\n埋蛇入相真堪慕，屠狗封侯岂足论。\n未必芝兰偏谢砌，好看车马集于门。\n从来天报无先后，不在其身在子孙。",
        "dynasty": "宋",
        "collection_info": null
    },
    {
        "title": "题余氏攀鳞轩",
        "author": "朱淑真",
        "content": "潇洒新轩傍翠岑，攀鳞勃勃此潜心。\n易惊谁羡叶公室，入梦当为傅说霖。\n变化一身雷霹远，腾凌千里海波深。\n卧庐曾比崇高志，肯忆当时梁父吟。",
        "dynasty": "宋",
        "collection_info": null
    },
    {
        "title": "贺人移学东轩",
        "author": "朱淑真",
        "content": "一轩潇洒正东偏，屏弃嚣尘聚简编。\n美璞莫辞雕作器，涓流终见积成渊。\n谢班难继予惭甚，颜孟堪睎子勉旃。\n鸿鹄羽仪当养就，飞腾早晚看冲天。",
        "dynasty": "宋",
        "collection_info": null
    },
    {
        "title": "送人赴试礼部",
        "author": "朱淑真",
        "content": "春闱报罢已三年，又向西风促去鞭。\n屡鼓莫嫌非作气，一飞当自卜冲天。\n贾生少达终何遇，马援才高老更坚。\n大抵功名无早晚，平津今见起菑川。",
        "dynasty": "宋",
        "collection_info": null
    },
    {
        "title": "代送人赴召司农",
        "author": "朱淑真",
        "content": "当年持节使，宽厚出诚心。\n郡国承风远，朝廷注意深。\n十行初下诏，四海望为霖。\n几夜台星转，光侵九棘林。",
        "dynasty": "宋",
        "collection_info": null
    },
    {
        "title": "次韵见赠兼简吴夫人",
        "author": "朱淑真",
        "content": "南北常嗟见未因，停舟今喜笑谈亲。\n张姬淑德同冰玉，李白高吟泣鬼神。\n和管幸听鸣凤侣，滥竽还愧赏音人。\n佳篇奖拂还过实，班卫声名岂易伦。",
        "dynasty": "宋",
        "collection_info": null
    },
    {
        "title": "题四幷楼",
        "author": "朱淑真",
        "content": "华榜危楼岂浪名，人间四者此环幷。\n日知光景无虚度，时觉清风满座生。\n庾亮据床谈兴逸，仲宣倚槛客愁轻。\n眼前此乐难兼得，许我登临载酒行。",
        "dynasty": "宋",
        "collection_info": null
    },
    {
        "title": "题斗野亭",
        "author": "朱淑真",
        "content": "高亭忽登览，豁尔思无穷。\n访古多遣迹，留题有鉅公。\n地分吴楚界，人在斗牛中。\n不是乘槎客，那知此路通。",
        "dynasty": "宋",
        "collection_info": null
    },
    {
        "title": "舟行即事七首  其一",
        "author": "朱淑真",
        "content": "帆高风顺疾如飞，天阔波平远又低。\n山色水光随地改，共谁裁剪入新诗。",
        "dynasty": "宋",
        "collection_info": null
    },
    {
        "title": "舟行即事七首  其二",
        "author": "朱淑真",
        "content": "扁舟欲发意何如，回望乡关万里余。\n谁识此情肠断处，白云遥处有亲庐。",
        "dynasty": "宋",
        "collection_info": null
    },
    {
        "title": "舟行即事七首  其三",
        "author": "朱淑真",
        "content": "画舸寒江江上亭，行舟来去泛纵横。\n无端添起思乡意，一字天边归雁声。",
        "dynasty": "宋",
        "collection_info": null
    },
    {
        "title": "舟行即事七首  其四",
        "author": "朱淑真",
        "content": "满江流水万重波，未似幽怀别恨多。\n目断亲闱瞻不到，临风挥沔独悲歌。",
        "dynasty": "宋",
        "collection_info": null
    },
    {
        "title": "舟行即事七首  其五",
        "author": "朱淑真",
        "content": "对景如何可遣怀，与谁江上共诗裁。\n江长景好是难尽，每自临风愧乏才。",
        "dynasty": "宋",
        "collection_info": null
    },
    {
        "title": "舟行即事七首  其六",
        "author": "朱淑真",
        "content": "岁暮天涯客异乡，扁舟今又度潇湘。\n颦眉独坐水窗下，泪滴罗衣暗断肠。",
        "dynasty": "宋",
        "collection_info": null
    },
    {
        "title": "舟行即事七首  其七",
        "author": "朱淑真",
        "content": "岁节将残恼闷怀，庭闱献寿阻传杯。\n此愁此恨人谁见，镇日柔肠自九迴。",
        "dynasty": "宋",
        "collection_info": null
    },
    {
        "title": "寄大人二首  其一",
        "author": "朱淑真",
        "content": "去家千里外，飘泊若为心。\n诗诵南陔句，琴歌陟岵音。\n承颜故国远，举目白云深。\n欲识归宁意，三年数岁阴。",
        "dynasty": "宋",
        "collection_info": null
    },
    {
        "title": "寄大人二首  其二",
        "author": "朱淑真",
        "content": "极目思乡国，千山更万津。\n庭闱劳梦寐，道路厌埃尘。\n诗礼闻相远，琴樽谁是亲。\n愁看罗袖上，长揾泪痕新。",
        "dynasty": "宋",
        "collection_info": null
    },
    {
        "title": "和前韵见寄  其一",
        "author": "朱淑真",
        "content": "忽得南来信，殷勤慰我心。\n新诗怜后逸，清论忆容音。\n目断乡程远，楼高客恨深。\n三年重会合，依旧见荆阴。",
        "dynasty": "宋",
        "collection_info": null
    },
    {
        "title": "和前韵见寄  其二",
        "author": "朱淑真",
        "content": "忆昔江头别，相看对古津。\n去来分橹棹，南北隔音尘。\n把酒何时共，论文几日亲。\n归宁知有约，綵服共争新。",
        "dynasty": "宋",
        "collection_info": null
    },
    {
        "title": "卧龙",
        "author": "朱淑真",
        "content": "角莹纤琼鳞粲金，拥珠闲卧紫渊深。\n时来天地云雷举，起作人间救旱霖。",
        "dynasty": "宋",
        "collection_info": null
    },
    {
        "title": "代谢人见惠墨竹",
        "author": "朱淑真",
        "content": "纷纷桃李皆凡俗，四时之中惟有竹。\n非惟苍翠列风轻，对之自觉清人肉。\n羡君年少多才艺，笔墨潜偷造化力。\n扫出一枝爰惠我，清阴翠色惊满幅。\n嗟我得之喜何以，贪夫忽获珠盈斛。\n朝夕捧玩不知疲，如在太白楼上宿。\n遽令标轴挂壁间，劲节直日长目前。\n不必溪边寻六逸，不必林间访七贤。\n岂使阎本与王维，独擅古念称神师。\n又有屏间名浪得，误墨成形何足奇。\n未若一笔扫一枝，渭川移来人莫疑。\n珍藏欲默默不得，命笺索笔成新诗。\n诗穷纸满意不尽，阁笔无语愧才稀。",
        "dynasty": "宋",
        "collection_info": null
    },
    {
        "title": "惜花",
        "author": "朱淑真",
        "content": "病眼看花似梦中，一番次第又飞空。\n朝来不忍倚树立，倚树恐摇枝上红。",
        "dynasty": "宋",
        "collection_info": null
    },
    {
        "title": "竹  其一",
        "author": "朱淑真",
        "content": "一径浓阴影覆墙，含烟敲雨暑天凉。\n猗猗肯羡夭桃艳，凛凛终同劲柏刚。\n风籁入时添细韵，月华临处送清光。\n凌冬不改青坚节，冒雪何伤色转苍。",
        "dynasty": "宋",
        "collection_info": null
    },
    {
        "title": "竹  其二",
        "author": "朱淑真",
        "content": "百竿直节拂云霁，千亩谁人羡渭溪。\n燕雀谩教来唧噪，虚心终待凤凰栖。",
        "dynasty": "宋",
        "collection_info": null
    },
    {
        "title": "江上阻风",
        "author": "朱淑真",
        "content": "正阻行程江岸间，江头三日繫归船。\n水光激浪高翻雪，风力推沙远涨烟。\n拔闷喜陪尊有酒，供厨不虑食无钱。\n雕章见及唯虚辱，勉强赓酬愧斐然。",
        "dynasty": "宋",
        "collection_info": null
    },
    {
        "title": "雪晴二首  其一",
        "author": "朱淑真",
        "content": "桃李无言蜂蝶忙，晓寒未肯放春光。\n花将计会千山日，风为栽埋一夜霜。",
        "dynasty": "宋",
        "collection_info": null
    },
    {
        "title": "雪晴二首  其二",
        "author": "朱淑真",
        "content": "早上新莺语尚蛮，花无气力倚雕栏。\n幸蒙残雪回头早，又遣东风薄倖寒。",
        "dynasty": "宋",
        "collection_info": null
    },
    {
        "title": "笔",
        "author": "朱淑真",
        "content": "双毫五彩兔狸锋，珍与欧阳象管同。\n多谢寄来情意重，从今敢废墨池工。",
        "dynasty": "宋",
        "collection_info": null
    },
    {
        "title": "莺",
        "author": "朱淑真",
        "content": "野花啼鸟喜新晴，湖上波光漾日明。\n底事伤春心绪懒，不堪愁裏听莺声。",
        "dynasty": "宋",
        "collection_info": null
    },
    {
        "title": "三月三日",
        "author": "朱淑真",
        "content": "林花落尽草初齐，客裏萧条思欲迷。\n又是春光去时节，满城飞絮乱莺啼。",
        "dynasty": "宋",
        "collection_info": null
    },
    {
        "title": "清明游饮少湖庄",
        "author": "朱淑真",
        "content": "清明玩赏正繁华，今日林梢落尽花。\n人散酒阑春已去，一泓初涨满池蛙。",
        "dynasty": "宋",
        "collection_info": null
    },
    {
        "title": "黄花",
        "author": "朱淑真",
        "content": "土花能白又能红，晚节由能爱此工。\n宁可抱香枝上老，不随黄叶舞秋风。",
        "dynasty": "宋",
        "collection_info": null
    },
    {
        "title": "画眉",
        "author": "朱淑真",
        "content": "晓来偶意画愁眉，种种新粧试略施。\n堪笑时人争彷佛，满城将谓是时宜。",
        "dynasty": "宋",
        "collection_info": null
    },
    {
        "title": "咏柳二首  其一",
        "author": "朱淑真",
        "content": "长丝袅娜拂溪垂，乳絮风吹漠漠飞。\n全惜东风与为主，年年先占得韶晖。",
        "dynasty": "宋",
        "collection_info": null
    },
    {
        "title": "咏柳二首  其二",
        "author": "朱淑真",
        "content": "风牵袅袅摇无定，翠影侵阶已午天。\n花发鸟歌春景媚，好看柔软吐香绵。",
        "dynasty": "宋",
        "collection_info": null
    },
    {
        "title": "桃花",
        "author": "朱淑真",
        "content": "每对春风竞吐芳，胭脂颜色更浓粧。\n含羞自是不言者，从此成蹊入醉乡。",
        "dynasty": "宋",
        "collection_info": null
    },
    {
        "title": "李花二首  其一",
        "author": "朱淑真",
        "content": "满园花发白于梅，又与红桃幷候开。\n可口直须成实后，莫将苦种路旁栽。",
        "dynasty": "宋",
        "collection_info": null
    },
    {
        "title": "李花二首  其二",
        "author": "朱淑真",
        "content": "小小琼英舒嫩白，未饶深紫与轻红。\n无言路侧谁知味，惟有寻芳蝶与蜂。",
        "dynasty": "宋",
        "collection_info": null
    },
    {
        "title": "梅",
        "author": "朱淑真",
        "content": "雪格冰姿蜡蒂红，水边山畔淡烟笼。\n江风也似知人意，密递清香到室中。",
        "dynasty": "宋",
        "collection_info": null
    },
    {
        "title": "夏夜弹琴",
        "author": "朱淑真",
        "content": "夜久万籁息，琴声愈幽寂。\n接引到清江，岩泉溜寒滴。",
        "dynasty": "宋",
        "collection_info": null
    },
    {
        "title": "蜡梅",
        "author": "朱淑真",
        "content": "天然金蕊冠群英，谁信鹅黄染得成。\n昨夜南枝报春信，摘来香露月中清。",
        "dynasty": "宋",
        "collection_info": null
    },
    {
        "title": "夏萤",
        "author": "朱淑真",
        "content": "熠熠迎宵上，林间点点光。\n初疑星错落，浑讶火荧煌。\n着雨藏花坞，随风入画堂。\n儿童竞追扑，照字集书囊。",
        "dynasty": "宋",
        "collection_info": null
    },
    {
        "title": "观燕",
        "author": "朱淑真",
        "content": "深闺寂寞带斜晖，又是黄昏半掩扉。\n燕子不知人意思，檐前故作一双飞。",
        "dynasty": "宋",
        "collection_info": null
    },
    {
        "title": "送燕",
        "author": "朱淑真",
        "content": "见尔来齐去亦齐，空巢零落屋庐低。\n更无心记衔泥处，花絮春风小院西。",
        "dynasty": "宋",
        "collection_info": null
    },
    {
        "title": "游旷写亭有作",
        "author": "朱淑真",
        "content": "旷写亭高四望中，楼台城郭正春风。\n笙歌富庶千门乐，市井喧哗百货通。\n迭迭民居还瓦屋，纷纷游蝶乱花丛。\n凭栏忽念非吾土，目断白云心莫穷。",
        "dynasty": "宋",
        "collection_info": null
    },
    {
        "title": "打马赋诗",
        "author": "李清照",
        "content": "佛貍定见卯年死，贵贱纷纷尚流徙。\n满眼骅骝杂騄駬，时危安得真致此。\n老矣谁能致千里，但愿相将过淮水。",
        "dynasty": "宋",
        "collection_info": null
    },
    {
        "title": "和张文潜浯溪中兴颂二首  其一",
        "author": "李清照",
        "content": "五十年功如电扫，华清花柳咸阳草。\n五坊供奉鬬鸡儿，酒肉堆中不知老。\n胡兵忽自天上来，逆胡亦是姦雄才。\n勤政楼前走胡马，珠翠踏尽香尘埃。\n何为出战辄披靡，传置荔枝多马死。\n尧功舜德本如天，安用区区纪文字。\n着碑铭德真陋哉，乃令神鬼磨山崖。\n子仪光弼不自猜，天心悔祸人心开。\n夏商有鉴当深戒，简策汗青今具在。\n君不见当时张说最多机，虽生已被姚崇卖。",
        "dynasty": "宋",
        "collection_info": null
    },
    {
        "title": "和张文潜浯溪中兴颂二首  其二",
        "author": "李清照",
        "content": "君不见惊人废兴传天宝，中兴碑上今生草。\n不知负国有姦雄，但说成功尊国老。\n谁令妃子天上来，虢秦韩国皆天才。\n花桑羯鼓玉方响，春风不敢生尘埃。\n姓名谁復知安史，健儿猛将安眠死。\n去天尺五抱瓮峰，峰头凿出开元字。\n时移势去真可哀，姦人心丑深如崖。\n西蜀万里尚能反，南内一闭何时开。\n可怜孝德如天大，反使将军称好在。\n呜呼奴辈乃不能道辅国用事张后尊，乃能念春荠长安作斤卖。",
        "dynasty": "宋",
        "collection_info": null
    },
    {
        "title": "上韩公枢密  其一",
        "author": "李清照",
        "content": "三年夏六月，天子视朝久。\n凝旒望南云，垂衣思北狩。\n如闻帝若曰，岳牧与群后。\n贤宁无半千，运已遇阳九。\n勿勒燕然铭，勿种金城柳。\n岂无纯孝臣，识此霜露悲。\n何必羹舍肉，便可车载脂。\n土地非所惜，玉帛如尘泥。\n谁当可将命，币厚词益卑。\n四岳佥曰俞，臣下帝所知。\n中朝第一人，春官有昌黎。\n身为百夫特，行足万人师。\n嘉佑与建中，为政有皋夔。\n匈奴畏王商，吐蕃尊子仪。\n夷狄已破胆，将命公所宜。\n公拜手稽首，受命白玉墀。\n曰臣敢辞难，此亦何等时。\n家人安足谋，妻子不必辞。\n愿奉天地灵，愿奉宗庙威。\n径持紫泥诏，直入黄龙城。\n单于定稽颡，侍子当来迎。\n仁君方恃信，狂生休请缨。\n或取犬马血，与结天日盟。\n胡公清德人所难，谋同德协心志安。\n脱衣已被汉恩暖，离歌不道易水寒。\n皇天久阴后土湿，雨势未回风劳急。\n车声辚辚马萧萧，壮士懦夫俱感泣。\n闾阎嫠妇亦何知，沥血投书干记室。\n夷虏从来性虎狼，不虞预备庸何伤。\n衷甲昔时闻楚幕，乘城前日记平凉。\n葵丘践土非荒城，勿轻谈士弃儒生。\n露布词成马犹倚，崤函关出鸡未鸣。\n巧匠何曾弃樗栎，刍荛之言或有益。\n不乞隋珠与和璧，只乞乡关新信息。\n灵光虽在应萧萧，草中翁仲今何若。\n遣氓岂尚种桑麻，残虏如闻保城郭。\n嫠家父祖生齐鲁，位下名高人比数。\n当时稷下纵谈时，犹记人挥汗成雨。\n子孙南渡今几年，飘流遂与流人伍。\n欲将血泪寄山河，去洒东山一抔土。",
        "dynasty": "宋",
        "collection_info": null
    },
    {
        "title": "上韩公枢密  其二",
        "author": "李清照",
        "content": "想见皇华过二京，壶浆夹道万人迎。\n连昌宫裏桃应在，华萼楼头鹊定惊。\n但说帝心怜赤子，须知天意念苍生。\n圣君大信明如日，长乱何须在屡盟。",
        "dynasty": "宋",
        "collection_info": null
    },
    {
        "title": "婺州八咏楼",
        "author": "李清照",
        "content": "千古风流八咏楼，江山留与后人愁。\n水通南国三千里，气压江城十四州。",
        "dynasty": "宋",
        "collection_info": null
    },
    {
        "title": "端午帖子 皇帝阁",
        "author": "李清照",
        "content": "日月尧天大，璇玑舜历长。\n侧闻行殿帐，多集上书囊。",
        "dynasty": "宋",
        "collection_info": null
    },
    {
        "title": "端午帖子 皇后阁",
        "author": "李清照",
        "content": "意帖初宜夏，金驹已过蚕。\n至尊千万寿，行见百斯男。",
        "dynasty": "宋",
        "collection_info": null
    },
    {
        "title": "端午帖子 夫人阁",
        "author": "李清照",
        "content": "三宫催解糉，妆罢未天明。\n便面天题字，歌头御赐名。",
        "dynasty": "宋",
        "collection_info": null
    },
    {
        "title": "偶成",
        "author": "李清照",
        "content": "十五年前花月底，相从曾赋赏花诗。\n今看花月浑相似，安得情怀似往时。",
        "dynasty": "宋",
        "collection_info": null
    },
    {
        "title": "春帖子 皇帝阁",
        "author": "李清照",
        "content": "莫进黄金簟，新除玉局床。\n春风送庭燎，不復用沈香。",
        "dynasty": "宋",
        "collection_info": null
    },
    {
        "title": "春帖子 贵妃阁",
        "author": "李清照",
        "content": "金环半后礼，钩弋比昭阳。\n春生百子帐，喜入万年觞。",
        "dynasty": "宋",
        "collection_info": null
    },
    {
        "title": "夏日绝句",
        "author": "李清照",
        "content": "生当为人杰，死亦作鬼雄。\n至今思项羽，不肯过江东。",
        "dynasty": "宋",
        "collection_info": null
    },
    {
        "title": "分得知字韵",
        "author": "李清照",
        "content": "学诗三十年，缄口不求知。\n谁遣好奇士，相逢说项斯。",
        "dynasty": "宋",
        "collection_info": null
    },
    {
        "title": "晓梦",
        "author": "李清照",
        "content": "晓梦随疏钟，飘然蹑云霞。\n因缘安期生，邂逅萼绿华。\n秋风正无赖，吹尽玉井花。\n共看藕如船，同食枣如瓜。\n翩翩坐上客，意妙语亦佳。\n嘲辞鬬诡辨，活火分新茶。\n虽非助帝功，其乐莫可涯。\n人生能如此，何必归故家。\n起来敛衣坐，掩耳厌喧哗。\n心知不可见，念念犹咨嗟。",
        "dynasty": "宋",
        "collection_info": null
    },
    {
        "title": "春残",
        "author": "李清照",
        "content": "春残何事苦思乡，病裏梳头恨最长。\n梁燕语多终日在，蔷薇风细一帘香。",
        "dynasty": "宋",
        "collection_info": null
    },
    {
        "title": "感怀",
        "author": "李清照",
        "content": "寒窗败几无书史，公路可怜竟至此。\n青州从事孔方君，终日纷纷喜生事。\n作诗谢绝聊闭门，燕寝凝香有佳思。\n静中我乃得知交，乌有先生子虚子。",
        "dynasty": "宋",
        "collection_info": null
    },
    {
        "title": "钓台",
        "author": "李清照",
        "content": "巨舰只缘因利往，扁舟亦是为名来。\n往来有愧先生德，特地通宵过钓台。",
        "dynasty": "宋",
        "collection_info": null
    },
    {
        "title": "句  其一",
        "author": "李清照",
        "content": "南渡衣冠欠王导，北来消息少刘琨。",
        "dynasty": "宋",
        "collection_info": null
    },
    {
        "title": "句  其二",
        "author": "李清照",
        "content": "南游尚觉怯吴江冷，北狩应悲易水寒。",
        "dynasty": "宋",
        "collection_info": null
    },
    {
        "title": "句  其三",
        "author": "李清照",
        "content": "何况人间父子情。",
        "dynasty": "宋",
        "collection_info": null
    },
    {
        "title": "句  其四",
        "author": "李清照",
        "content": "炙手可热心可寒。",
        "dynasty": "宋",
        "collection_info": null
    },
    {
        "title": "句  其五",
        "author": "李清照",
        "content": "露花倒影柳三变，桂子飘香张九成。",
        "dynasty": "宋",
        "collection_info": null
    },
    {
        "title": "句  其六",
        "author": "李清照",
        "content": "两汉本继绍，新室如赘疣。",
        "dynasty": "宋",
        "collection_info": null
    },
    {
        "title": "句  其七",
        "author": "李清照",
        "content": "所以嵇中散，至死薄殷周。",
        "dynasty": "宋",
        "collection_info": null
    },
    {
        "title": "句  其八",
        "author": "李清照",
        "content": "诗情如夜鹊，三遶未能安。",
        "dynasty": "宋",
        "collection_info": null
    },
    {
        "title": "句  其九",
        "author": "李清照",
        "content": "少陵也自可怜人，更待来年试春草。",
        "dynasty": "宋",
        "collection_info": null
    },
    {
        "title": "句  其一○",
        "author": "李清照",
        "content": "犹将歌扇向人遮。",
        "dynasty": "宋",
        "collection_info": null
    },
    {
        "title": "句  其一一",
        "author": "李清照",
        "content": "水晶山枕象牙床。",
        "dynasty": "宋",
        "collection_info": null
    },
    {
        "title": "句  其一二",
        "author": "李清照",
        "content": "彩云易散月长亏。",
        "dynasty": "宋",
        "collection_info": null
    },
    {
        "title": "句  其一三",
        "author": "李清照",
        "content": "几多深恨断人肠。",
        "dynasty": "宋",
        "collection_info": null
    },
    {
        "title": "句  其一四",
        "author": "李清照",
        "content": "罗衣消尽恁时香。",
        "dynasty": "宋",
        "collection_info": null
    },
    {
        "title": "句  其一五",
        "author": "李清照",
        "content": "闲愁也似月明多。",
        "dynasty": "宋",
        "collection_info": null
    },
    {
        "title": "句  其一六",
        "author": "李清照",
        "content": "直送凄凉到画屏。",
        "dynasty": "宋",
        "collection_info": null
    },
    {
        "title": "余旧供观音比得蒋颖叔所传香山成道因缘叹仰灵异因为赞于后",
        "author": "张守",
        "content": "大哉观世音，愿力不思议。\n化身千百亿，于一刹那顷。\n香山大因缘，愍念苦海众。\n慈悲示修证，欲同到彼岸。\n受辱不退转，是乃忍辱仙。\n抉眼断两手，不啻弃涕唾。\n欻然千手眼，照用无边际。\n至人见与执，不在千手眼。\n向来弃去时，初无一毫欠。\n乃至以千记，我亦无赢余。\n是故将示寂，还復本来相。\n犹如大虚空，云电或风霾。\n须臾各霁止，太虚自寥廓。\n我今仰灵踪，欢喜发洪愿。\n今生未丧世，誓愿永归依。\n更与见闻者，同登无上法。",
        "dynasty": "宋",
        "collection_info": null
    },
    {
        "title": "方时敏倅浚归浙江待次送行",
        "author": "张守",
        "content": "嶷嶷玄英孙，闻风自鄞川。\n朅来苕霅间，王事亦復联。\n相遇一倾盖，论交即忘年。\n开口见城府，落笔生云烟。\n寻春五亭岸，钓月双溪船。\n杯行各酣适，箕踞忘拘牵。\n放辞发奇伟，捜句穷镵镌。\n我时怯欲降，退壁常自坚。\n俯首试外台，一矢双鵰连。\n联镳仲与季，三秀来差肩。\n羣隽为辟易，拱手不敢前。\n折棰破大敌，未足烦戈鋋。\n风低忽垂翅，信命付诸天。\n公飞东阳舄，我访兰亭贤。\n双鱼数流问，五马方荐延。\n摄事古山阴，晤语復粲然。\n禅心扣空寂，蔬饭捐荤羶。\n一洗尽玷缺，皎皎尺璧圆。\n继从甘陵游，假道仍周旋。\n飘零我蓬转，渠敢自意全。\n邂逅凤凰阙，公亦仍迍邅。\n宦学旧軰行，金狨覆文鞯。\n以及后来秀，青云各联翩。\n公方驾别车，去即三山巅。\n俟期下吴越，寄迹无一廛。\n尚及秋风残，饱脍鲈鱼鲜。\n我陋不足数，生理亦可怜。\n尔来犯不韪，策足英俊躔。\n文羞白羽扇，中岂青铜钱。\n家风故不恶，蹇步徒加鞭。\n迷途得蹭蹬，奄奄如寒蝉。\n别公起归思，端欲驱其先。\n经营一囊粟，攀附嗟无缘。\n擿耳听知音，拂拭朱丝絃。\n一札行亦驰，两桨定復还。\n阔步白玉堂，一挥笔如椽。",
        "dynasty": "宋",
        "collection_info": null
    },
    {
        "title": "贵溪道中寄信州夏蒙夫使君",
        "author": "张守",
        "content": "薄晚雪逾密，助寒风更颠。\n长涂客衣薄，仆马僵不前。\n绿林轸玉食，渠敢嘆独贤。\n行喜见故人，羁怀得披宣。\n冰花散渺莽，玉树争清妍。\n遥知坐啸余，铃斋耸吟肩。",
        "dynasty": "宋",
        "collection_info": null
    },
    {
        "title": "再和",
        "author": "张守",
        "content": "六花照老眼，令我喜欲颠。\n顷刻万株玉，巧趁春风前。\n伫立听风謡，诵言使君贤。\n不事厨传饰，皇化忧不宣。\n相见虽苍颜，妙语加韶妍。\n小邦犹射鼠，安用弯黄肩。",
        "dynasty": "宋",
        "collection_info": null
    },
    {
        "title": "来诗过有称誉再和",
        "author": "张守",
        "content": "任重非所胜，位高忧疾颠。\n归耕半顷秫，荣枯付樽前。\n来作江南牧，衰谢愧五贤。\n喜闻復故境，中兴颂周宣。\n贤能不復遗，纡余定为妍。\n勿笑百僚尾，三署会须肩。",
        "dynasty": "宋",
        "collection_info": null
    },
    {
        "title": "谢孙仲益察院借示诗卷",
        "author": "张守",
        "content": "客游跨两春，胸次饱尘滓。\n无人抉河汉，为我一浣洗。\n故人富清制，放笔如翻水。\n此间渺无津，滂沛到笔底。\n长鬚遣大轴，光彩照窗几。\n我时食对案，惊喜失筯匕。\n风雅间何阔，稍復闻正始。\n涤除尘想灭，肝肺挹清泚。\n早年上金闺，气劘诸彦垒。\n风斤运无旁，四座羞血指。\n骎骎跨骢马，奔轮不容柅。\n负大难为力，得坎聊復止。\n熙辰崇盛典，润色待东里。\n风云吐愤郁，事业振奇伟。\n余暇赋天台，金声追祖祢。",
        "dynasty": "宋",
        "collection_info": null
    },
    {
        "title": "洪庆善提刑罢官过建康惠诗和答",
        "author": "张守",
        "content": "若人儒林秀，俊声自孩提。\n振鬛日千里，众眼惊月题。\n盍登要路津，献纳苏黔黎。\n聊乘使者车，枳棘非鸾栖。\n戢翼下吴会，客路秋风凄。\n弭帆江之濵，归梦先苕溪。\n寄傲水南北，忘怀玉东西。\n况乃味禅悦，已知昔途迷。\n坐笑老婆禅，杖拂劳提撕。\n祗应浩然气，中宵吐虹霓。\n功名傥来遇，未免云衢跻。\n秖今宠辱际，渊澄看旋鲵。\n龙钟秣陵守，短髪那胜箆。\n邂逅见亹亹，野鹤羞凡鷄。\n言句谢筌栰，未易穷端倪。\n归来见詹尹，宁復问突梯。",
        "dynasty": "宋",
        "collection_info": null
    },
    {
        "title": "题王岩起乐斋",
        "author": "张守",
        "content": "静者悦山林，夸者慕钟鼎。\n人生各有适，所乐滞一境。\n王郎超世姿，名教得深省。\n穷通付风雨，一笑万累屏。\n闲居秖蔬水，开卷味自永。\n从事虽贤劳，游刃失綮肯。\n此心故休休，阅世徒耿耿。\n开轩理松菊，留客办果茗。\n得趣地自偏，无尘句尤警。\n他年观出处，廊庙即箕颍。",
        "dynasty": "宋",
        "collection_info": null
    },
    {
        "title": "澄怀庵",
        "author": "张守",
        "content": "忆昨避寇乱，与君连一墻。\n别来几寒暑，杳如参与商。\n君与丧乱际，徜徉水云乡。\n十年林下梦，不到声利塲。\n结庵劣容膝，不为大盗藏。\n此怀那须澄，已作冰雪凉。\n花竹供四时，饮水乐未央。\n何当谢尘鞅，解缨濯沧浪。",
        "dynasty": "宋",
        "collection_info": null
    },
    {
        "title": "岚光台",
        "author": "张守",
        "content": "云山屹长空，烟水湛深渌。\n筑台万象表，领略在吾目。\n凝岚翠欲流，烟光炯堪掬。\n尽洗缨上尘，长照杯中醁。",
        "dynasty": "宋",
        "collection_info": null
    },
    {
        "title": "四达亭",
        "author": "张守",
        "content": "胸中浩无旁，吞纳九云梦。\n高怀有所寄，亭中亦空洞。\n凉月侵风櫺，寒烟逼晓栋。\n达人意有余，未许俗子共。",
        "dynasty": "宋",
        "collection_info": null
    },
    {
        "title": "题闾丘氏巢凤亭以其子登科胡茂老名之",
        "author": "张守",
        "content": "令君命卿家，一经世遗子。\n煌煌丹桂枝，寂寞踰五纪。\n朅来山水县，闢馆贮书史。\n竹梧森翠碧，鸾鹄自停峙。\n翩翩丹穴雏，一鸣惊众耳。\n綷羽览辉翔，百鸟各披靡。\n英姿凌云气，玉颊编贝齿。\n唾手取青氊，父老为惊喜。\n宁无英妙年，亦或拾青紫。\n上堂拜重庆，此事世无比。\n勉哉尊所闻，烟霄千万里。\n五斗暂折腰，百錬无绕指。\n矫翼仪舜韶，作瑞明光裏。\n来者玩兹亭，甘棠同勿毁。",
        "dynasty": "宋",
        "collection_info": null
    },
    {
        "title": "和曾宏父告别兼简幕属",
        "author": "张守",
        "content": "奉诏辞北阙，把麾到南州。\n向来政已拙，老去语更偷。\n条教虽屡下，疮痍何时瘳。\n犹喜豺虎息，稍解圣主忧。\n英英幕中彦，红蕖泛清流。\n袖手听婉画，药石兼珍羞。\n衰迟樗栎姿，万一桑榆收。\n吾人南丰秀，未应仄席求。\n飘泊乘别车，惠然肯来游。\n周旋见家规，会合非人谋。\n清诗日砻琢，不厌枯肠捜。\n束书赴嘉招，掉臂不我留。\n我无青玉案，何以报所投。\n从兹谢泪洳，龙门看吞舟。",
        "dynasty": "宋",
        "collection_info": null
    },
    {
        "title": "秦楚材和六一先生秋怀因次韵送别",
        "author": "张守",
        "content": "抱衅久羸瘠，兀若槁木枝。\n别离故作恶，未别意已悽。\n况此清商时，木落水潦归。\n舣舟话心曲，未了舟欲移。\n借问何匆匆，直恐违官期。\n念此登临意，何止骚人悲。\n子行不可留，子鬓殊未衰。\n痛饮置人事，江上鲈鱼肥。",
        "dynasty": "宋",
        "collection_info": null
    },
    {
        "title": "客居闻雁有感",
        "author": "张守",
        "content": "涎涎社燕尾，嗈嗈霜雁声。\n两物巧相避，寸阴不得停。\n我来燕未归，倐见雁南征。\n客游何当还，节物凛可惊。\n哀歌抚长铗，独夜羞短檠。\n念营堂上巢，愧尔飞冥冥。",
        "dynasty": "宋",
        "collection_info": null
    },
    {
        "title": "常山神祠",
        "author": "张守",
        "content": "篮舆破霜晓，驾言郡城南。\n云山为好色，风日仍清酣。\n古祠据山腹，深堂静潭潭。\n我来何所祷，祸福久已谙。\n顽冥亦天资，乞灵漫怀惭。\n同来得我軰，胜处思穷探。\n爽气排俗虑，浊醪侑清谈。\n卧碑一拂拭，古镜开尘函。\n斯人已仙去，寒泉独清甘。\n扶藜山崷崒，放目窥浑涵。\n前瞻羣峰翔，九僊驻飞骖。\n后俯归路迷，城郭埋烟岚。\n平生丘壑姿，回首不我堪。\n归来耿不寐，青灯对书龛。",
        "dynasty": "宋",
        "collection_info": null
    },
    {
        "title": "姚志道有书辄不借戏呈",
        "author": "张守",
        "content": "我来春未动，兀坐秋忽老。\n客怀饱世味，尘土不容澡。\n尚余笔砚癖，俯仰半华皓。\n中年得异书，夜讽或至卯。\n尔来口生棘，妙语时耳剽。\n故人吾臭味，囊帙富缃缥。\n什袭秘不传，凛若璧在赵。\n念兹访遗逸，从人掇残藁。\n何当发其藏，囷廪一倾倒。\n穷途百态恶，归思疾飞鸟。\n终当馈所有，共此绝代宝。\n岁晚同吟哦，乘风上蓬岛。",
        "dynasty": "宋",
        "collection_info": null
    },
    {
        "title": "客居坐无茵褥宾至常苦之戏作",
        "author": "张守",
        "content": "广文坐客寒无氊，少陵人来坐马鞯。\n胸中富等千户侯，不使囊中余一钱。\n嗟予久客贫到骨，兀坐长恐藜床穿。\n才名未踏两公阈，穷愁何遽容争先。\n画饼端知不餬口，笔耕辄亦遭无年。\n媿无文茵荐佳客，促膝危坐如寒蝉。\n君不见汉朝博士能说经，五十余席输戴凭。\n又不见袁尚索席藉冻地，不意头颅行万里。\n空榻萧然亦安穏，得失荣枯付天理。\n金狨覆鞍容坠伤，祸福由来相伏倚。",
        "dynasty": "宋",
        "collection_info": null
    },
    {
        "title": "题舍弟舒啸亭",
        "author": "张守",
        "content": "不羡高门聫甲乙，欲傍林泉老蓬荜。\n田间筑室路三杈，亭子荫茅檐四出。\n春霖竹牖上蜗牛，夏夜藜床吟蟋蟀。\n茅亭虽小容舒啸，丘壑胸中故超轶。\n晨窗晚径足披风，细柳修篁长障日。\n闭关已作柴桑趣，况有腴田供种秫。\n客来共醉瓮头春，长啸一声百忧失。\n遥想妖氛纒象魏，忍见风尘侵警跸。\n勿忧苏门真避世，要似武侯时抱膝。\n我纡郡绂病且衰，欲报君恩老无术。\n簪裳未觉柴栅殊，鼓吹殆与池蛙一。\n簿领几回迷老眼，况復伸眉纵狂率。\n已惭成瑨功曹谚，空忆刘琨胡骑逸。\n遐想东皋落成处，欲往从之足双桎。\n梦君琢句俯清流，春草池塘到诗律。\n便应投绂赋归来，肯待子平婚嫁毕。",
        "dynasty": "宋",
        "collection_info": null
    },
    {
        "title": "题画",
        "author": "张守",
        "content": "二松偃盖势曲拳，二松疏干凌风烟。\n霜姿舒卷全于天，笑看草木争春妍。\n杖藜谁子行蹁蹮，欲渡略彴迴溪船。\n令我清梦归林泉，漳江流驶行可沿。",
        "dynasty": "宋",
        "collection_info": null
    },
    {
        "title": "和族叔祖古风",
        "author": "张守",
        "content": "去年谢病辞黄屋，夜夜乡心梦相续。\n今年罢郡理菟裘，喜在家庭厕兰玉。\n阿翁年德冠吾宗，时亲典刑听约束。\n怀奇终待玉三献，世路不堪珠九曲。\n爱酒惟忧北海空，居贫不作扬雄逐。\n如何蔬粝肯淹留，不为盘餐为宗族。\n忘怀一醉见天真，穷达宁烦詹尹卜。\n归作长歌写悲壮，千载骚人可奴仆。\n客星在天翁莫愁，赫赫太阳升若木。",
        "dynasty": "宋",
        "collection_info": null
    },
    {
        "title": "送提刑刘峤解印还朝二首  其一",
        "author": "张守",
        "content": "赠君吉水麝煤之玄玉，毗陵兔颖之毛锥。\n玄玉磨研胜点漆，毛锥挥洒如印泥。\n增光纒龙之大字，焕发吐凤之英词。\n玉旒光邉借前箸，便好再勒中兴碑。",
        "dynasty": "宋",
        "collection_info": null
    },
    {
        "title": "送提刑刘峤解印还朝二首  其二",
        "author": "张守",
        "content": "赠君西蜀卫生之药，南台送别之诗。\n药驱阴邪保真气，诗叙平昔同襟期。\n愿言加餐锡难老，念兹分袂送将归。\n时有平安寄来雁，慰我别后长相思。",
        "dynasty": "宋",
        "collection_info": null
    },
    {
        "title": "次韵范寥孟冬大阅之什",
        "author": "张守",
        "content": "承平不用卫与英，赤子频弄潢池兵。\n猰貐向恃七闽险，彗孛欲翳三辰明。\n吾皇南顾念凋瘵，旧臣虽老堪一行。\n奉诏褰帷问疮痏，一意摩拊无他营。\n尔来松溪扫遗孽，卒岁不復枹鼓鸣。\n九农丰登四郊静，孟冬大阅张军声。\n摩天金鼓动霜晓，井钺色正参旗横。\n羽箭犀利七札薄，铁骑驰突一鸟轻。\n战士人人逞骁儁，猛将一一怀忠精。\n吾军如此粗可用，纵有绿林何足平。\n独公之家雄洛京，人物接武多名卿。\n天涯邂逅见典刑，岂止一善宜盱衡。\n胸中韬钤想余事，笔下文采常知名。\n登塲纵观重感慨，那得万骑听使令。\n通和强敌固下策，自古三王犹有征。\n得君耆艾将神武，定看却敌贤长城。",
        "dynasty": "宋",
        "collection_info": null
    },
    {
        "title": "丰岁行",
        "author": "张守",
        "content": "早禾饱熟收山场，晚禾硕茂青吐芒。\n五风十雨作丰岁，一饱何以酬苍苍。\n牛遭疠疫大半死，挽犁岂夸人力强。\n妻儿翁媪共耕凿，勤劳有此一稔偿。\n人言谷贱三农伤，我喜不乏三军粮。\n邉骑长驱自送死，卒致一怒烦君王。\n将军输忠士贾勇，献俘献捷来相望。\n忍令战士有饥色，努力收敛输太仓。\n勿言无以饱妻子，湏知饿死胜兵死。",
        "dynasty": "宋",
        "collection_info": null
    },
    {
        "title": "晚霁独坐戏呈周元举刘希范许少伊同舍诸兄二首  其一",
        "author": "张守",
        "content": "吏散无人迹，风回扫积氛。\n虚凉檐际得，远响静中闻。\n树色深留暝，炉烟细袅云。\n此间应有句，端合与君分。",
        "dynasty": "宋",
        "collection_info": null
    },
    {
        "title": "晚霁独坐戏呈周元举刘希范许少伊同舍诸兄二首  其二",
        "author": "张守",
        "content": "疾风迴急雨，碧瓦散晴氛。\n幽趣何人共，微吟得自闻。\n扶笻翻倦鸟，岸帻送归云。\n病恼新凉夕，孤斟负十分。",
        "dynasty": "宋",
        "collection_info": null
    },
    {
        "title": "出郊奉祠",
        "author": "张守",
        "content": "薄雾林花润，微风沙水清。\n鸿归心共远，鸥泛眼偏明。\n寸禄秋毫累，分阴尺璧轻。\n沧浪端可濯，藿食了余生。",
        "dynasty": "宋",
        "collection_info": null
    },
    {
        "title": "题润公看经室",
        "author": "张守",
        "content": "润公看经室，山气翠霏霏。\n花雨当轩堕，松云入座飞。\n凿池泉绕溜，采木露沾衣。\n欲觅三山石，空惭心赏违。",
        "dynasty": "宋",
        "collection_info": null
    },
    {
        "title": "元举希范见和佳篇皆有怀归之意颇合鄙趣因次元韵",
        "author": "张守",
        "content": "湖海关幽梦，峰峦想翠氛。\n诗囊闲事业，禅衲旧知闻。\n白简留任昉，玄文付子云。\n飞潜俱有适，物理听羣分。",
        "dynasty": "宋",
        "collection_info": null
    },
    {
        "title": "抚属游君病起惠诗次韵",
        "author": "张守",
        "content": "蛇影沉杯裏，牛鸣震坐傍。\n晦明生疠疫，神物护忠良。\n喜復神明旧，闲宜日月长。\n关心一枰上，黑白已分行。",
        "dynasty": "宋",
        "collection_info": null
    },
    {
        "title": "王承可惠官字韵诗次韵二首  其一",
        "author": "张守",
        "content": "才疏空许国，老去漫为官。\n长病同玄晏，多言愧懒残。\n归心随赣水，愁眼望桑干。\n自笑髪如鹤，羞看镜裏鸾。",
        "dynasty": "宋",
        "collection_info": null
    },
    {
        "title": "王承可惠官字韵诗次韵二首  其二",
        "author": "张守",
        "content": "昔年留建业，授馆厕嘉宾。\n忝窃惭高位，淹留有故人。\n相逢青鬓在，谁信白头新。\n晚岁良田熟，东阿岂漫云。",
        "dynasty": "宋",
        "collection_info": null
    },
    {
        "title": "获从枢密徐公游者累月虽接名理不敢言诗念挥斤般郢之门古人所诮也日者恶语流传不图彻听过蒙奬誉形之篇什辄復次韵叙谢",
        "author": "张守",
        "content": "诗坛推宿将，一诺重千金。\n长怯雷门过，惟堪泽畔吟。\n数篇真漫兴，三叹沗知音。\n佳句如传法，慇懃慰夙心。",
        "dynasty": "宋",
        "collection_info": null
    },
    {
        "title": "和王岩起惠二诗  其一",
        "author": "张守",
        "content": "频年分将阃，那敢厌粗官。\n花着双眸暗，霜侵两鬓残。\n四郊才罢警，七泽忽忧干。\n未报君恩重，清高愧伯鸾。",
        "dynasty": "宋",
        "collection_info": null
    },
    {
        "title": "和王岩起惠二诗  其二",
        "author": "张守",
        "content": "胜流还入幕，贤否数嘉宾。\n婉画无遗虑，佳言更可人。\n中郎才简亮，开府句清新。\n渌水称佳丽，于今不足云。",
        "dynasty": "宋",
        "collection_info": null
    },
    {
        "title": "和答少伊",
        "author": "张守",
        "content": "秋雨厌烦浊，清诗静垢氛。\n向来佳句法，不遣俗人闻。\n和气回霜简，闲心付岭云。\n只应明主眷，符水未容分。",
        "dynasty": "宋",
        "collection_info": null
    },
    {
        "title": "独夜耿耿至旦蚤作偶书",
        "author": "张守",
        "content": "久客迷岁月，劳生念斗升。\n寒侵风卷幔，夜静月窥灯。\n暗穴鸣饥鼠，晨窗上冻蝇。\n起来看镜懒，种种髪鬅鬙。",
        "dynasty": "宋",
        "collection_info": null
    },
    {
        "title": "野饮",
        "author": "张守",
        "content": "斜日明官柳，飞红缀客衣。\n隔林莺对语，掠水燕争飞。\n野饮聊排闷，羁怀得解围。\n言归归未可，今昨两俱非。",
        "dynasty": "宋",
        "collection_info": null
    },
    {
        "title": "胡已茂端明同年挽词  其一",
        "author": "张守",
        "content": "孝友终身笃，词章一世英。\n艰难扈行在，憔悴老承明。\n归院花塼影，趋朝革履声。\n一麾随逝水，尘迹想平生。",
        "dynasty": "宋",
        "collection_info": null
    },
    {
        "title": "胡已茂端明同年挽词  其二",
        "author": "张守",
        "content": "道德文恭并，才猷修简亲。\n中庸汉伯始，清献晋平春。\n望袭高华胄，身终侍从臣。\n不谐三老约，华屋繐帷新。",
        "dynasty": "宋",
        "collection_info": null
    },
    {
        "title": "送秦楚材使高丽二首  其一",
        "author": "张守",
        "content": "虀盐太学鬓先秋，乘兴聊为漫汗游。\n戏把汉旌行绝域，不因卭竹取封侯。\n波神侑饮鲸翻鲙，海雨催诗蜃吐楼。\n不独鷄林传好句，会看弭檝上瀛洲。",
        "dynasty": "宋",
        "collection_info": null
    },
    {
        "title": "送秦楚材使高丽二首  其二",
        "author": "张守",
        "content": "学士风流异域传，几航云海使南天。\n不因名动五千里，岂见文高二百年。\n贡外别题求妙札，锦中翻様织新篇。\n淹留却恨鸳行旧，不得飞觞驻跸前。",
        "dynasty": "宋",
        "collection_info": null
    },
    {
        "title": "送提刑刘峤解印还朝",
        "author": "张守",
        "content": "老怀欲别已辛酸，再岁周旋瞬息间。\n谁遣暮潮催两桨，却应清梦挂三山。\n功名不许淹行色，谈话何时復解颜。\n鹓鹭行间如借问，为言衰谢合投闲。",
        "dynasty": "宋",
        "collection_info": null
    },
    {
        "title": "绍兴丁已以大礼馆客恩奏族叔祖有诗见戏次韵和答二首  其一",
        "author": "张守",
        "content": "少室山中计已成，卧看朝市等蝇营。\n对门山雪惟诗思，过眼秋云即宦情。\n长恐搢绅嘲捷径，勿缘升斗诮虚名。\n翁看肉食颜如甲，何似村醪一笑赪。",
        "dynasty": "宋",
        "collection_info": null
    },
    {
        "title": "绍兴丁已以大礼馆客恩奏族叔祖有诗见戏次韵和答二首  其二",
        "author": "张守",
        "content": "衣冠相望两卿家，列鼎当年办咄嗟。\n后裔不应犹短褐，除书未怕失丹砂。\n恩光漫欲霑宗族，品秩何劳问等差。\n莫笑青衫同画饼，也胜辛苦踏槐花。",
        "dynasty": "宋",
        "collection_info": null
    },
    {
        "title": "送仲并倅湖州",
        "author": "张守",
        "content": "佳丽江山得共游，一时宾主亦风流。\n鸟飞鱼泳青油幕，虎踞龙盘白鹭洲。\n坐席未温俄告别，题舆催上莫淹留。\n苕溪尺五烟霄近，入手功名不自由。",
        "dynasty": "宋",
        "collection_info": null
    },
    {
        "title": "伯恭侍郎自吴门谢事有诗和者无虑百余人矣且命属和不可辞次韵",
        "author": "张守",
        "content": "沧江洗尽眼中埃，饱看江山句更裁。\n风引前旌如挽去，山迎归棹欲飞来。\n捐躯许国忧心在，袖手还家笑口开。\n应念龙钟豫章守，沉迷薄领日回回。",
        "dynasty": "宋",
        "collection_info": null
    },
    {
        "title": "次韵张辉惠诗三首  其一",
        "author": "张守",
        "content": "诗隣可卜拟诛茅，好句人间见一毫。\n吟就钵声应未绝，流传纸价顿能高。\n谬成燕雀追黄鹄，已作蜻蜓避百劳。\n清夜月窗裁警句，霜梧风竹助萧骚。",
        "dynasty": "宋",
        "collection_info": null
    },
    {
        "title": "次韵张辉惠诗三首  其二",
        "author": "张守",
        "content": "投老须营一把茅，晚亲珠玉看挥毫。\n赋牛绝敏惊曹植，刻鹄无成愧伯高。\n已放闲身栖寂寞，时凭佳句洗尘劳。\n喜逢载酒经过客，老去无心作反骚。",
        "dynasty": "宋",
        "collection_info": null
    },
    {
        "title": "次韵张辉惠诗三首  其三",
        "author": "张守",
        "content": "老依背郭荫堂茅，寒夜微吟自削毫。\n羡子笔迴霜气劲，惊人句与月魂高。\n极知蹇足追随苦，便觉长鬚走送劳。\n因识卢郎是佳器，定能痛饮诵离骚。",
        "dynasty": "宋",
        "collection_info": null
    },
    {
        "title": "张子华作诗误用事有诗讼其过因次元韵",
        "author": "张守",
        "content": "咳唾成诗未许攀，腹中应着绮千端。\n画蛇思巧因饶足，倚马才高肯驻鞍。\n割肉固非方朔社，蒸壶曾入老卢盘。\n小瑕不揜千金璧，能事宁容俗眼看。",
        "dynasty": "宋",
        "collection_info": null
    },
    {
        "title": "王承可再示次韵",
        "author": "张守",
        "content": "为寮东越肯忘年，南越相逢两皓然。\n杜守谬容居召后，杨文那敢在王前。\n谁能狡兔营三窟，深羡神龙袭九渊。\n便合从公下吴会，济时无术拟求田。",
        "dynasty": "宋",
        "collection_info": null
    },
    {
        "title": "张子华屡为唱篇有诗要予为首唱次韵谢之二首  其一",
        "author": "张守",
        "content": "百篇无一可讥评，落纸银鈎慕伯英。\n足蹇向来甘后乘，敌勍真合避先声。\n探骊君每珠先获，类鹜吾惭鹄不成。\n十五大都须赵璧，无劳鼠璞换秦城。",
        "dynasty": "宋",
        "collection_info": null
    },
    {
        "title": "张子华屡为唱篇有诗要予为首唱次韵谢之二首  其二",
        "author": "张守",
        "content": "诗名宗党不虚传，又復舂容见大篇。\n李蔡名甘居广下，照隣文合在杨前。\n盘斜敢下长鲸钓，引路须烦老骥先。\n纸贵韦郎一千首，不妨频觅浣花笺。",
        "dynasty": "宋",
        "collection_info": null
    },
    {
        "title": "李汉老参政寄和文字韵诗次韵谢之",
        "author": "张守",
        "content": "高谊天涯日讲闻，欲趣函丈畏深文。\n佳言阻听霏霏屑，秀句欣披蔼蔼云。\n鸳序略同惭晚遇，銮坡并直记宵分。\n中朝多少登龙客，应拟沙堤御李君。",
        "dynasty": "宋",
        "collection_info": null
    },
    {
        "title": "楚材出示汪廷俊唱和诗次韵",
        "author": "张守",
        "content": "大篇作者斗舂容，肯为明时叹不逢。\n通塞任分蜗两角，唱酬应秃兔千锋。\n光依日月从初载，名在蓬瀛第几重。\n联辔盍归廊庙去，支离容我受三钟。",
        "dynasty": "宋",
        "collection_info": null
    },
    {
        "title": "丞相惠诗復次前韵  其一",
        "author": "张守",
        "content": "学道居惭邴曼容，典刑今向海边逢。\n德容璞玉长涵润，才刃硎刀始莹锋。\n养寿不忧潘鬓二，趣装行觐舜瞳重。\n期公展尽调元手，盛取勲名勒景钟。",
        "dynasty": "宋",
        "collection_info": null
    },
    {
        "title": "丞相惠诗復次前韵  其二",
        "author": "张守",
        "content": "开函三復似南容，入眼清诗左右逢。\n绝唱自应开奥窔，全提谁敢触机锋。\n朱絃清越宜三迭，宝玉森罗富五重。\n袖手吟边无好句，冥搜空恨五更钟。",
        "dynasty": "宋",
        "collection_info": null
    },
    {
        "title": "李道士惠诗次韵二首  其一",
        "author": "张守",
        "content": "泽国秋霖涨渺瀰，天都久客厌驱驰。\n不辞短褐供莱戏，苦忆长头课楚词。\n帐望巾车陶靖节，浪闻推毂郑当时。\n此身长恐儒冠误，已媿当年学稼迟。",
        "dynasty": "宋",
        "collection_info": null
    },
    {
        "title": "李道士惠诗次韵二首  其二",
        "author": "张守",
        "content": "秋空目断白云飞，过隙奔驹激箭驰。\n爱日王符空着论，悲秋宋玉漫徴词。\n问天拟决行藏计，择地犹难喜惧时。\n负郭傥容供旨味，穷年衡宇足栖迟。",
        "dynasty": "宋",
        "collection_info": null
    },
    {
        "title": "次川字韵",
        "author": "张守",
        "content": "此生休问小行年，合抱遗经老玉川。\n处世长怀方外友，羡君今作地行僊。\n风尘京洛伤羁旅，云水江乡渺接连。\n归梦但随南雁去，懒追鵰鹗上青天。",
        "dynasty": "宋",
        "collection_info": null
    },
    {
        "title": "再惠诗有学仙之意次前韵",
        "author": "张守",
        "content": "红尘飘转任吾年，羞媿丹砂葛稚川。\n海上鼋鼍谁可驾，淮南鷄犬故能仙。\n弃家似欲追梅福，琢句何妨学惠连。\n待尔药炉丹就日，御风同访洞中天。",
        "dynasty": "宋",
        "collection_info": null
    },
    {
        "title": "雨中復惠诗仍次前韵",
        "author": "张守",
        "content": "性灵陶冶赖遗篇，秋水愁看灌百川。\n索米谁怜身是客，餐霞还恨骨非仙。\n鸟惊急雨来还去，云敌衝风断復连。\n好句时时慰愁绝，仰惭高义薄云天。",
        "dynasty": "宋",
        "collection_info": null
    },
    {
        "title": "又诗有卜荆溪之意雅合鄙怀因次韵二首  其一",
        "author": "张守",
        "content": "短檠心醉养生篇，拟筑高峰看逝川。\n野性合休林下鞅，枯肠常愧饮中仙。\n化羝未是左元放，檄虎先烦顾少连。\n何处羽衣从漫汗，君山千仞水如天。",
        "dynasty": "宋",
        "collection_info": null
    },
    {
        "title": "又诗有卜荆溪之意雅合鄙怀因次韵二首  其二",
        "author": "张守",
        "content": "心醉微言九九篇，浩如沧海翕支川。\n着书柱史家传道，辟谷留侯世学僊。\n蠧简倦推三豕渡，长弓那解两禽连。\n极知无用宜幽隐，杜曲无田拟问天。",
        "dynasty": "宋",
        "collection_info": null
    },
    {
        "title": "被召赴经筵途中偶成",
        "author": "张守",
        "content": "度岭三年叹陆沉，一抛城市洗尘襟。\n雷霆激石泉声怒，烟雨埋云树色深。\n食肉向无编贝齿，忧时空有未灰心。\n露门劝讲高华地，倦鸟终当返故林。",
        "dynasty": "宋",
        "collection_info": null
    },
    {
        "title": "汴上小雨復霁",
        "author": "张守",
        "content": "堤沙不起润如酥，坐看飞云自卷舒。\n麦陇人闲牛舐犊，柳陂波浅鹭窥鱼。\n残花糁径东风后，碧草粘天暮雨初。\n分付荣枯蜗两角，浊醪青杏送春余。",
        "dynasty": "宋",
        "collection_info": null
    },
    {
        "title": "伯恭要赋芗林",
        "author": "张守",
        "content": "相门耆旧典刑余，戚里豪华习气除。\n游遍云山行乐耳，种成香草赋归欤。\n纫芳兰畹余幽佩，辟蠧芸堂有旧书。\n奎画煌煌照林壑，只应门外看锋车。",
        "dynasty": "宋",
        "collection_info": null
    },
    {
        "title": "次韵李丞相园亭二首  其一",
        "author": "张守",
        "content": "闲筑池亭古刹边，厌将勲业写凌烟。\n柳湖寄傲王摩诘，丹鼎怡神葛稚川。\n乐圣一尊浓琥珀，平戎三尺旧龙泉。\n一邱勿作淹留计，衮绣归时席夜前。",
        "dynasty": "宋",
        "collection_info": null
    },
    {
        "title": "次韵李丞相园亭二首  其二",
        "author": "张守",
        "content": "疏泉斸石寄高怀，仙药名花取意栽。\n履道醉吟齐步武，平泉景物付云来。\n菰蒲雨洗双池净，松竹风传万壑哀。\n怪底茅斋频下榻，故时宾客满翘材。",
        "dynasty": "宋",
        "collection_info": null
    },
    {
        "title": "僦居城南人皆笑其陋戏作因以自解",
        "author": "张守",
        "content": "纷纷甲第照清都，谁信蜗牛亦自庐。\n未厌嚣尘聊近市，不湏高大拟容车。\n窥床夜月陪清冷，入户风埃痛扫除。\n丰屋从来招鬼瞰，却因容膝得安居。",
        "dynasty": "宋",
        "collection_info": null
    },
    {
        "title": "题洗心亭次韵",
        "author": "张守",
        "content": "不贮闲愁学子山，此心分付水云间。\n临池罢钓鱼同乐，隐几忘机鹤伴闲。\n为喜经台依绝境，故安禅榻面孱颜。\n洪崖仙事皆陈迹，戏说遗巾笑李寰。",
        "dynasty": "宋",
        "collection_info": null
    },
    {
        "title": "豫章离济江亭",
        "author": "张守",
        "content": "拟上篮舆趁晓晴，不妨小立听江声。\n青山合处江疑断，野渡喧时潮欲平。\n雨脚又从天际起，霜毛偏傍镜边明。\n绿林未静烦宵旰，敢为龙钟叹远行。",
        "dynasty": "宋",
        "collection_info": null
    },
    {
        "title": "久客感怀",
        "author": "张守",
        "content": "自笑行藏愧古人，归与有意坐长贫。\n霜毛不种自生鬓，云路无梯宁致身。\n春韮秋菘聊当肉，冬裘夏葛听悬鹑。\n何当即买扁舟去，醉兀五湖烟雨春。",
        "dynasty": "宋",
        "collection_info": null
    },
    {
        "title": "夜坐观书",
        "author": "张守",
        "content": "青灯隻影夜迢迢，赖有尘编洗郁陶。\n此事长惭作吏废，少功又笑为儒劳。\n行藏老骥思千里，用否九牛亡一毛。\n端为鲈鱼挽幽兴，拟飞烟艇破秋涛。",
        "dynasty": "宋",
        "collection_info": null
    },
    {
        "title": "睡起戏书呈葛鲁卿席大光周举同舍诸兄",
        "author": "张守",
        "content": "午梦初残日未西，人情节物睡偏宜。\n花开花落纷无定，春到春归漫不知。\n香缕细萦环堵室，槐阴清翳一枰棊。\n此间粗有超然处，雕琢天真却坐诗。",
        "dynasty": "宋",
        "collection_info": null
    },
    {
        "title": "春晚即事",
        "author": "张守",
        "content": "风条日萼半披残，不用登临意惘然。\n宿麦吐芒风卷浪，垂杨吹絮暖生烟。\n送春莺友分明语，并水鳬雏取次眠。\n触眼风光浑有味，人生行乐且加鞭。",
        "dynasty": "宋",
        "collection_info": null
    },
    {
        "title": "早秋书事",
        "author": "张守",
        "content": "江城暑退叶惊秋，环堵萧萧草树幽。\n扫净尘心清似水，静看人态曲如鈎。\n一尊楚醴醇无敌，半榻湘波冷欲流。\n午枕日斜呼不省，梦魂还上五湖舟。",
        "dynasty": "宋",
        "collection_info": null
    },
    {
        "title": "次韵曾天猷赠知宗赵端礼展钵诗",
        "author": "张守",
        "content": "几人能信见前因，满意肥甘豢色身。\n曾是鼎钟华贵胄，肯同瓶钵苦空人。\n招呼善友明初地，降伏心魔浄六尘。\n翻笑花间霑醉客，空看高冢卧麒麟。",
        "dynasty": "宋",
        "collection_info": null
    },
    {
        "title": "送德远枢密初召赴经筵",
        "author": "张守",
        "content": "长驱敌骑傍淮淝，又是忠贤许国时。\n扶义东吴回日毂，宣威西蜀正参旗。\n暂逢贝锦辞黄阁，却续金华上赤墀。\n联事乌台余病骨，仰看麟阁写英姿。",
        "dynasty": "宋",
        "collection_info": null
    },
    {
        "title": "舍弟寄和送行诗有倦游之叹因勉之",
        "author": "张守",
        "content": "几年头角翳蒿莱，今日宁辞尽一杯。\n好向明时聊自试，莫缘荒径忆归来。\n白头休叹从人后，青眼多应为汝开。\n老去岂堪频作恶，风帆目断首空回。",
        "dynasty": "宋",
        "collection_info": null
    },
    {
        "title": "和人晚秋白菊",
        "author": "张守",
        "content": "溥溥清露洗残粧，静倚疏篱暗吐芳。\n不逐黄花候秋节，笑看殷叶陨风霜。\n寒潭谁致南阳种，晚景宜登靖节堂。\n我对冰姿赓雪唱，骑骡无计度飞黄。",
        "dynasty": "宋",
        "collection_info": null
    },
    {
        "title": "游凤池寺",
        "author": "张守",
        "content": "凤去池荒今几年，碧梧翠竹故依然。\n鸣檐流水涓涓下，排闼羣山衮衮前。\n幸有清风继莲社，不堪斜日近虞渊。\n归途满眼春耕了，劝课无功愧力田。",
        "dynasty": "宋",
        "collection_info": null
    },
    {
        "title": "友人惠猩猩毛笔一枝秃甚作诗戏之",
        "author": "张守",
        "content": "猩毛意重鹅毛赠，老不中书一怅然。\n宜付削毫贫郑灼，政堪握笔晋僧虔。\n判冥即合防抛失，瘗塜宁甘便弃捐。\n瓦研蓬窗吾臭味，秃翁相对且忘年。",
        "dynasty": "宋",
        "collection_info": null
    },
    {
        "title": "婢子翻羮",
        "author": "张守",
        "content": "杯羮卓午荐朝餐，一饱龟肠亦尔难。\n穷鬼还来调韩愈，夫人真欲试刘寛。\n尚余食案韭三种，早悟官亭鲙两盘。\n传语厨人莫轑釡，不应饿死悔儒冠。",
        "dynasty": "宋",
        "collection_info": null
    },
    {
        "title": "李似矩尚书挽词二首  其一",
        "author": "张守",
        "content": "元礼清门有四龙，云孙远跨旧家风。\n持荷入侍声名早，仗钺宣威节制雄。\n晚岁独抛尘鞅外，高怀聊寄药炉中。\n堂堂玉树埋黄壤，何事凌烟欠此公。",
        "dynasty": "宋",
        "collection_info": null
    },
    {
        "title": "李似矩尚书挽词二首  其二",
        "author": "张守",
        "content": "只今耆旧几晨星，又失三朝一老成。\n许国忠规关社稷，绝尘奇表照簪缨。\n秖应鼎裏金丹就，无復廷中革履声。\n才大故难供世用，空余拱木翳佳城。",
        "dynasty": "宋",
        "collection_info": null
    },
    {
        "title": "胡进彦挽词",
        "author": "张守",
        "content": "剸烦余刃发硎刀，使节藩符久漫劳。\n腰绶六朝知寿考，悬车一纪足清高。\n光阴不用悲驹隙，温凊无违有凤毛。\n晚缀葭莩公已病，送行无路首空搔。",
        "dynasty": "宋",
        "collection_info": null
    },
    {
        "title": "惠彦光挽词",
        "author": "张守",
        "content": "声驰太学俊游先，膏火穷年味绝编。\n百战收名丹桂籍，一麾送老白云边。\n心闲要路门无辙，岁恶穷阎爨有烟。\n全福略无毫髪恨，更余身后一经传。",
        "dynasty": "宋",
        "collection_info": null
    },
    {
        "title": "赵约不远千里命驾相过中道寄示三诗姑和答一篇",
        "author": "张守",
        "content": "霅水论交今有谁，两翁华髪映朝衣。\n功名晼晚君流落，衰病栖迟我倦飞。\n叔夜相思能肯顾，子猷乘兴却言归。\n人生动是参商别，三復清诗对落晖。",
        "dynasty": "宋",
        "collection_info": null
    },
    {
        "title": "题明皇联镳图",
        "author": "张守",
        "content": "风流谁復似三郎，并辔春风辇路香。\n漫说宫中行乐秘，画图千古记兴亡。",
        "dynasty": "宋",
        "collection_info": null
    },
    {
        "title": "戏题四老堂十首  其一",
        "author": "张守",
        "content": "四老堂中四老人，饱经丧乱始收身。\n苍颜鹤髪团栾坐，知是时平有幸民。",
        "dynasty": "宋",
        "collection_info": null
    },
    {
        "title": "戏题四老堂十首  其二",
        "author": "张守",
        "content": "兄弟当年七业兴，精神如鹤齿如冰。\n升沈存没今如许，且作随堂粥饭僧。",
        "dynasty": "宋",
        "collection_info": null
    },
    {
        "title": "戏题四老堂十首  其三",
        "author": "张守",
        "content": "已是平头六十人，江湖身老寸心存。\n明窗净几翻经卷，深炷炉香答主恩。",
        "dynasty": "宋",
        "collection_info": null
    },
    {
        "title": "戏题四老堂十首  其四",
        "author": "张守",
        "content": "一派荆溪过枕前，喜从人境得幽偏。\n直疑身在烟波上，卧送飞帆落照边。",
        "dynasty": "宋",
        "collection_info": null
    },
    {
        "title": "戏题四老堂十首  其五",
        "author": "张守",
        "content": "堂后堂前竹与梅，老人多半手亲栽。\n何时更作闲花草，亦遣羣芳次第开。",
        "dynasty": "宋",
        "collection_info": null
    },
    {
        "title": "戏题四老堂十首  其六",
        "author": "张守",
        "content": "四时花草逐时新，衮衮年华过眼频。\n景物无穷人自老，新花应解笑迎人。",
        "dynasty": "宋",
        "collection_info": null
    },
    {
        "title": "戏题四老堂十首  其七",
        "author": "张守",
        "content": "繫舟长傍柳堤阴，曳杖时穿竹径深。\n薙草浇花课僮仆，更无余事可关心。",
        "dynasty": "宋",
        "collection_info": null
    },
    {
        "title": "戏题四老堂十首  其八",
        "author": "张守",
        "content": "多病经时不着冠，岸巾长对倦云闲。\n年来衰谢交游绝，靖节柴门不用关。",
        "dynasty": "宋",
        "collection_info": null
    },
    {
        "title": "戏题四老堂十首  其九",
        "author": "张守",
        "content": "鹤养丹成鹿养茸，羣呦对舞傍衰慵。\n待看仙骨他年就，同访蓬莱第一峰。",
        "dynasty": "宋",
        "collection_info": null
    },
    {
        "title": "戏题四老堂十首  其一○",
        "author": "张守",
        "content": "商岭偷生计已疏，橘中乐事亦区区。\n洛阳耆旧今黄壤，会有人传四老图。",
        "dynasty": "宋",
        "collection_info": null
    },
    {
        "title": "题茘枝亭",
        "author": "张守",
        "content": "色味清香美莫名，更怜圆树碧亭亭。\n结根得所天然胜，为对三台第一星。",
        "dynasty": "宋",
        "collection_info": null
    },
    {
        "title": "竹亭诗和韵",
        "author": "张守",
        "content": "直上烟霄碧玉抽，静摇月露冷光浮。\n堂堂劲节冰霜后，元老如今有壮猷。",
        "dynasty": "宋",
        "collection_info": null
    },
    {
        "title": "和答钱文高四首  其一",
        "author": "张守",
        "content": "闭门不復过高轩，梦蝶悠扬栩栩然。\n睡起杖藜经略彴，静看鸥鹭浴晴川。",
        "dynasty": "宋",
        "collection_info": null
    },
    {
        "title": "和答钱文高四首  其二",
        "author": "张守",
        "content": "毣毣精思愧鲍宣，如如不动契金仙。\n回观争夺纷华地，已老吴蚕不復眠。",
        "dynasty": "宋",
        "collection_info": null
    },
    {
        "title": "和答钱文高四首  其三",
        "author": "张守",
        "content": "迹抛朝市不妨清，心照空华故自明。\n但忆沧浪时鼓枻，肯从金谷听鸣筝。",
        "dynasty": "宋",
        "collection_info": null
    },
    {
        "title": "和答钱文高四首  其四",
        "author": "张守",
        "content": "觅句高攀孟浩然，藏经远慕汉韦贤。\n深林小隐成幽趣，我得为隣愧子先。",
        "dynasty": "宋",
        "collection_info": null
    },
    {
        "title": "和答诸兄弟四首  其一",
        "author": "张守",
        "content": "昔向丹墀侍玉轩，略无裨补髪苍然。\n元非食肉封侯相，合抱遗经老玉川。",
        "dynasty": "宋",
        "collection_info": null
    },
    {
        "title": "和答诸兄弟四首  其二",
        "author": "张守",
        "content": "三州皇化未能宣，山水清奇记九仙。\n白首弟兄长挂梦，喜听夜雨对床眠。",
        "dynasty": "宋",
        "collection_info": null
    },
    {
        "title": "和答诸兄弟四首  其三",
        "author": "张守",
        "content": "门对芙渠碧沼清，萧萧五柳似渊明。\n远听林壑风鸣籁，戏看儿童草鼓筝。",
        "dynasty": "宋",
        "collection_info": null
    },
    {
        "title": "和答诸兄弟四首  其四",
        "author": "张守",
        "content": "通塞升沈亦偶然，山林高卧更称贤。\n似闻小筑西湖上，择胜浑输一着先。",
        "dynasty": "宋",
        "collection_info": null
    },
    {
        "title": "族叔祖示四绝句次韵  其一",
        "author": "张守",
        "content": "摧頽病鹤怕乘轩，归路风帆任渺然。\n环堵故能容两膝，扫除荒径老斜川。",
        "dynasty": "宋",
        "collection_info": null
    },
    {
        "title": "族叔祖示四绝句次韵  其二",
        "author": "张守",
        "content": "不乐从军学仲宣，那能辟谷慕飞僊。\n直缘衰病干明主，乞得南窗一觉眠。",
        "dynasty": "宋",
        "collection_info": null
    },
    {
        "title": "族叔祖示四绝句次韵  其三",
        "author": "张守",
        "content": "衰怀底物能陶写，社舞村歌眼暂明。\n谁似玉人供巧笑，不劳长笛与哀筝。",
        "dynasty": "宋",
        "collection_info": null
    },
    {
        "title": "族叔祖示四绝句次韵  其四",
        "author": "张守",
        "content": "追陪杖履已悠然，把玩诗篇更觉贤。\n局上频烦问瓜葛，吟边端不敢争先。",
        "dynasty": "宋",
        "collection_info": null
    },
    {
        "title": "送客",
        "author": "张守",
        "content": "南渡登舟即水仙，西垣有客思悠然。\n因君相问为官意，不买毘陵附郭田。",
        "dynasty": "宋",
        "collection_info": null
    },
    {
        "title": "双莲阁",
        "author": "张守",
        "content": "小阁幽深枕浅波，直疑湘水见英娥。\n不将诗酒频料理，奈此风前二妙何。",
        "dynasty": "宋",
        "collection_info": null
    },
    {
        "title": "花坞",
        "author": "张守",
        "content": "意匠潜符造物工，笑谈花坞出榛丛。\n风条日萼随时看，须信春藏指掌中。",
        "dynasty": "宋",
        "collection_info": null
    },
    {
        "title": "桂斋",
        "author": "张守",
        "content": "月裏移根傍小斋，不惟收子看花开。\n捣香筛辣归春瓮，凖拟高人胜士来。",
        "dynasty": "宋",
        "collection_info": null
    },
    {
        "title": "兰室",
        "author": "张守",
        "content": "分得骚人九畹香，时人不服更幽芳。\n小窗低户维摩室，苒苒奇芬春昼长。",
        "dynasty": "宋",
        "collection_info": null
    },
    {
        "title": "梦室",
        "author": "张守",
        "content": "笑取功名指顾间，归来心与倦云闲。\n闭关不作南柯想，睡起香凝金愽山。",
        "dynasty": "宋",
        "collection_info": null
    },
    {
        "title": "罢酒",
        "author": "张守",
        "content": "罢酒寻花涉断矶，颠跻犹復强褰衣。\n可怜醉眼无分别，却把傍边柳折归。",
        "dynasty": "宋",
        "collection_info": null
    },
    {
        "title": "圭沼",
        "author": "张守",
        "content": "方锐新池卧介圭，水光如玉夜腾辉。\n不应只作韩侯觐，更喜姬公着衮衣。",
        "dynasty": "宋",
        "collection_info": null
    },
    {
        "title": "人惠方竹杖",
        "author": "张守",
        "content": "多病扶笻老自便，得君方竹更轻坚。\n平生正以方为累，拟付山僧任削圆。",
        "dynasty": "宋",
        "collection_info": null
    },
    {
        "title": "菖蒲涧",
        "author": "张守",
        "content": "蟠根带石傲年芳，秋雨春风拂水长。\n不用引年劳服食，相公勲业似汾阳。",
        "dynasty": "宋",
        "collection_info": null
    },
    {
        "title": "题崔悫画",
        "author": "张守",
        "content": "风折枯荷芦苇秋，萧萧鸂鶒上沙洲。\n关心满眼江湖趣，何日扁舟得自由。",
        "dynasty": "宋",
        "collection_info": null
    },
    {
        "title": "建炎丞相吕忠穆公退老堂诗  其一",
        "author": "张守",
        "content": "大老归周庆有源，中兴吾宋属云孙。\n五龙夹日三辰正，一虎当溪百兽奔。\n何事云山遽招隐，向来金鼎厌调元。\n追锋早晚求黄髪，三径还荒靖节园。",
        "dynasty": "宋",
        "collection_info": null
    },
    {
        "title": "建炎丞相吕忠穆公退老堂诗  其二",
        "author": "张守",
        "content": "闻道抽身向急流，海边暂舣济川舟。\n功存社稷推元老，人向渔樵识故侯。\n绿野江山供笑傲，赤松俦侣伴淹留。\n闲棋小酌怀畴昔，清梦时追杖履游。",
        "dynasty": "宋",
        "collection_info": null
    },
    {
        "title": "席大光邀同赋墨梅花  其一",
        "author": "张守",
        "content": "镂冰斵雪赋精神，不受丹青一点尘。\n施粉故应嫌太白，谩凭水墨见天真。",
        "dynasty": "宋",
        "collection_info": null
    },
    {
        "title": "席大光邀同赋墨梅花  其二",
        "author": "张守",
        "content": "骚人洗砚试松烟，造化鑪锤贮笔端。\n春破南枝入诗眼，句成祇许画中看。",
        "dynasty": "宋",
        "collection_info": null
    },
    {
        "title": "席大光邀同赋墨梅花  其三",
        "author": "张守",
        "content": "笑挥墨妙当铅华，真是天然玉雪花。\n月冷霜清春不管，一枝寒影堕溪斜。",
        "dynasty": "宋",
        "collection_info": null
    },
    {
        "title": "席大光邀同赋墨梅花  其四",
        "author": "张守",
        "content": "墨白何妨俗眼疑，写真妙处足天机。\n横斜疏影黄昏月，貌尽西湖处士诗。",
        "dynasty": "宋",
        "collection_info": null
    },
    {
        "title": "席大光邀同赋墨梅花  其五",
        "author": "张守",
        "content": "墨竹文翁旧写真，墨梅颜子更超群。\n我家幸有篔筜谷，乞取冰姿伴此君。",
        "dynasty": "宋",
        "collection_info": null
    },
    {
        "title": "席大光邀同赋墨梅花  其六",
        "author": "张守",
        "content": "故园雪树想雕零，却向毫端见典型。\n梦破江南愁绝处，前村烟迥雨冥冥。",
        "dynasty": "宋",
        "collection_info": null
    },
    {
        "title": "鱼乐亭",
        "author": "张守",
        "content": "乃公倦经纶，结□俯沧浪。\n风波不到处，修鳞自徜祥。\n一与芳饵辞，此乐殊未央。\n借问那得知，吾人亦相忘。",
        "dynasty": "宋",
        "collection_info": null
    },
    {
        "title": "暮步至江上",
        "author": "吕本中",
        "content": "客事久输鹦鹉杯，春愁如接凤凰台。\n树阴不碍帆影过，雨气却随潮信来。\n山似故人堪对饮，花如遗恨不重开。\n雪篱风榭年年事，辜负风光取次回。",
        "dynasty": "宋",
        "collection_info": null
    },
    {
        "title": "题张君墨竹",
        "author": "吕本中",
        "content": "张卿画竹今成癖，笑语挥毫不作难。\n欻见高标起萧瑟，坐令炎暑变荒寒。\n笔头似有千年韵，胸次犹须万斛寛。\n岁晚雪霜君记取，此君怀抱要重看。",
        "dynasty": "宋",
        "collection_info": null
    },
    {
        "title": "阴",
        "author": "吕本中",
        "content": "凉风森爽遽如许，天气萧条殊未佳。\n密径留阴□□竹，败畦藏雨鬬蛙蟆。\n碧云莫合人千里，丹凤□□天一涯。\n唯有双丛庭下菊，殷勤还作去年花。",
        "dynasty": "宋",
        "collection_info": null
    },
    {
        "title": "符离诸贤诗",
        "author": "吕本中",
        "content": "穷居日荒凉，杜门与世绝。\n亲故日夜疏，诗书固宜缺。\n符离虽陋邦，贤士稍罗列。\n德操青云器，议论辈前哲。\n外貌发英华，中心莹冰雪。\n介然特立士，劲气刚于铁。\n攘臂辩是非，孰能逃区别。\n信民粹而和，名利诚难悦。\n汩没稠人中，独抱云松节。\n伟哉二三子，实乃邦家杰。\n我来从之游，内顾惭疏拙。\n欣然对三益，放怀歌数阕。\n已矣不须言，渠当为君说。",
        "dynasty": "宋",
        "collection_info": null
    },
    {
        "title": "德操充之皆约九月间见过今皆未至扶杖出门悠然有感",
        "author": "吕本中",
        "content": "病着文书懒出门，偶扶藜杖看行云。\n屋头日在转花影，水面风来散縠纹。\n不厌莫城千嶂合，稍令明月万家分。\n小庭留得清秋在，已见霜红未见君。",
        "dynasty": "宋",
        "collection_info": null
    },
    {
        "title": "游刘氏园",
        "author": "吕本中",
        "content": "暖日温风破浅寒，短青无数簇幽兰。\n三年止酒偿春意，可忍花梢带面看。",
        "dynasty": "宋",
        "collection_info": null
    },
    {
        "title": "上元",
        "author": "吕本中",
        "content": "步屧荒园日已昏，呼儿当径扫苔痕。\n春愁不作游人地，细雨残梅过上元。",
        "dynasty": "宋",
        "collection_info": null
    },
    {
        "title": "柳",
        "author": "吕本中",
        "content": "含烟带雨过平桥，袅袅千丝復万条。\n张令当年缘底事，风流才似女儿腰。",
        "dynasty": "宋",
        "collection_info": null
    },
    {
        "title": "喜雨",
        "author": "吕本中",
        "content": "天乞幽人一夜凉，故教微雨送斜阳。\n暝阴笼树山更好，爽气侵人土自香。\n多病不眠唯药裹，居闲长坐只绳床。\n五年谬作江湖客，几对鲈鱼忆故乡。",
        "dynasty": "宋",
        "collection_info": null
    },
    {
        "title": "舍东旧有花数百株自去岁大雨道路阻绝不復可寻感叹成诗",
        "author": "吕本中",
        "content": "无数新花替旧丛，兔葵高卧占春风。\n向来桃李成蹊处，今在陂塘渺莽中。",
        "dynasty": "宋",
        "collection_info": null
    },
    {
        "title": "送文潜归因成一绝奉寄",
        "author": "吕本中",
        "content": "水天空阔片帆开，野岸萧条送骑回。\n重到张公泊船处，小亭春在锁青苔。",
        "dynasty": "宋",
        "collection_info": null
    },
    {
        "title": "谢人送牡丹",
        "author": "吕本中",
        "content": "晚风初染嫩鹅黄，小雨仍添百和香。\n折与病夫元不称，玉瓶留待冶游郎。",
        "dynasty": "宋",
        "collection_info": null
    },
    {
        "title": "宿州初暑",
        "author": "吕本中",
        "content": "暑气侵人始欲愁，箪瓢穷巷不堪忧。\n乱蝉泊雨林塘静，密径吹花草树幽。\n春尽茅檐深着燕，日高田水故飞鸥。\n莫欺湫隘无余地，待借元龙百尺楼。",
        "dynasty": "宋",
        "collection_info": null
    },
    {
        "title": "夏日书事",
        "author": "吕本中",
        "content": "小行畏蛇蝎，端坐困蚊蚋。\n终日方丈间，茫然岂唯供。\n病本兼恐添，药费小园新。\n雨余蔬畦共，饱闻譍门柳。\n清阴妙无对，便思携杖往。\n行歌当游戏。\n千秋陶渊明，此意渠亦会。",
        "dynasty": "宋",
        "collection_info": null
    },
    {
        "title": "寄吉州若谷叔",
        "author": "吕本中",
        "content": "念我江西老斵轮，久无漫鼻与挥斤。\n千金莫买蛾眉笑，留寄溪堂病主人。",
        "dynasty": "宋",
        "collection_info": null
    },
    {
        "title": "寄汪信民",
        "author": "吕本中",
        "content": "万里江南雨外船，长腰秔米缩头鳊。\n广文繋马无由去，更有何人赠酒钱。",
        "dynasty": "宋",
        "collection_info": null
    },
    {
        "title": "同诸子游城东园",
        "author": "吕本中",
        "content": "昔闻城东园，欲往常不款。\n今来天气佳，茶瓯起衰懒。\n杖藜出门去，如膜开病眼。\n木叶犯新霜，瓜田带余暖。\n川源疑有无，风云递舒卷。\n不期鱼鸟会，偶逐鸥鹭远。\n浅水乱菰蒲，荒亭秀苔藓。\n青山近在望，更悟秋意晚。\n同行二三子，诗语各萧散。\n不愁罚觞难，苦恨白日短。\n千秋高阳池，令人忆山简。",
        "dynasty": "宋",
        "collection_info": null
    },
    {
        "title": "杨道孚墨竹歌",
        "author": "吕本中",
        "content": "君不见渭川之阴卧龙横千秋，貌取者谁文湖州。\n十年笔意闭黄壤，只今妙手唯杨侯。\n杨侯画竹尽真迹，功夺造化令人愁。\n满堂迴头看下笔，扰扰云烟乱晴日。\n大丛纵横高入云，斜风落叶秋纷纷。\n小丛欹倾病无力，傍水长根走苍石。\n门前车马汗成川，何得阴风动高壁。\n杨侯嘻笑辞未工，此意不与丹青同。\n粉黛初数无一钱费，酒炙能使千家空。\n袜材远寄动盈屋，我子画无由穷。\n剡溪寒藤不难致，须君放手为双丛。\n须君放手为双丛，与我俱隐南山中。",
        "dynasty": "宋",
        "collection_info": null
    },
    {
        "title": "谢无逸秦处度诸人皆许省试后见访冬夜有怀作此诗寄之",
        "author": "吕本中",
        "content": "八年去东都，触事无一好。\n沈绵淹岁时，忧虞满怀抱。\n欲归故里闾，稀復旧耆老。\n悠悠岁欲尽，忽忽身向老。\n小堂佳有余，所恨来不早。\n饥虫语夜霜，疏星乱衰草。\n支撑坏壁高，侧转寒木小。\n诗书久弃置，词林迹如扫。\n佳人何时来，路远音信少。\n庭前冬开花，扶杖起千绕。\n春风回马首，清尊待君倒。\n先期留酒钱，仍须具梨枣。",
        "dynasty": "宋",
        "collection_info": null
    },
    {
        "title": "岁晚",
        "author": "吕本中",
        "content": "野竹新开径，疏篱自着行。\n暮寒收雨雪，落日散牛羊。\n生事颜公拙，才名谢奕狂。\n药囊无奈汝，春到莫相妨。",
        "dynasty": "宋",
        "collection_info": null
    },
    {
        "title": "晚步至江上",
        "author": "吕本中",
        "content": "浦口生春绿未酣，南山初见碧嶃岩。\n风声入树翻归鸟，月影浮江倒客帆。\n破甑不堪充酒券，短蓑真欲换朝衫。\n往来泥雨城南路，可见轻鸥定不凡。",
        "dynasty": "宋",
        "collection_info": null
    },
    {
        "title": "访晁进道归",
        "author": "吕本中",
        "content": "树阴残雪半成泥，尚想狂花一尺围。\n小雨似酥黄草尽，澄江如练白鸥飞。\n未辞酒炙为公费，政恐亲知见面稀。\n南市津头行艓子，无人识我醉中归。",
        "dynasty": "宋",
        "collection_info": null
    },
    {
        "title": "怨歌行",
        "author": "吕本中",
        "content": "借君手中板，为君歌一辞。\n辞中宛转君不晓，为君说尽长相思。\n轻霜夜度吴城暖，枫叶芦花秋意晚。\n万里春随驿使归，十年梦逐佳人远。\n当时笑语似儿剧，象床玉手无消息。\n古岸风江千里船，咫尺春愁那得怜。\n君不见信陵门下客，侯嬴不用今头白。",
        "dynasty": "宋",
        "collection_info": null
    },
    {
        "title": "雪尽",
        "author": "吕本中",
        "content": "雪尽寒仍在，园荒春欲归。\n晴空落雁小，古木聚鵶稀。\n肺病犹堪酒，囊空合典衣。\n碧云愁不见，千里故山薇。",
        "dynasty": "宋",
        "collection_info": null
    },
    {
        "title": "三月一日泊舟宿州城外因纵步至城北遂过天庆观道士留饮乃归",
        "author": "吕本中",
        "content": "冰霜连暮春，既雨寒愈重。\n扁舟缆荒亭，浅水咽微冻。\n今晨稍和柔，始觉芳意动。\n经旬厌拘束，乐事须一纵。\n篮舆无俗情，鸱夷当宾从。\n千花犯浓云，红紫相饯送。\n未知滕薛长，乃若邹鲁鬨。\n娉婷北门柳，别泪作凄痛。\n陵陂少荒芜，亦未妨耕种。\n道人喜我来，清谈破昏梦。\n弹琴不须弦，风林助吟讽。\n嫰玉捣香秔，浮蛆拨春瓮。\n嘉蔬剪朝露，奇果市新贡。\n西邻亦可人，明窗碾双凤。\n人生一饱适，此外更何用。\n七年城北交，事与朱阮共。\n长诗不成篇，临行当三弄。\n琼瑶报木桃，为子末后供。",
        "dynasty": "宋",
        "collection_info": null
    },
    {
        "title": "宿青阳驿",
        "author": "吕本中",
        "content": "灯火客帆尽，人烟村市幽。\n晚风号古木，高岸束黄流。\n物色淮山近，春光雾雨愁。\n栖迟旧游地，来豁十年忧。",
        "dynasty": "宋",
        "collection_info": null
    },
    {
        "title": "游南山归简张嘉父博士",
        "author": "吕本中",
        "content": "吾生復何往，乐事亦匆匆。\n宝塔千帆外，春城万壑中。\n乱花缘侧径，晚照落晴空。\n坐想西仓老，掀髯一笑同。",
        "dynasty": "宋",
        "collection_info": null
    },
    {
        "title": "书怀",
        "author": "吕本中",
        "content": "拄腹文章未补饥，积瘕潜愧不堪悲。\n儿曹怪我疏愚甚，不见田光盛壮时。",
        "dynasty": "宋",
        "collection_info": null
    },
    {
        "title": "客居书怀奉寄介然若谷才仲兼简信民",
        "author": "吕本中",
        "content": "客愁如长河，浩荡去不息。\n未来已相关，千里在咫尺。\n抱疾寄他乡，终年守岑寂。\n中虚耗神志，内热损筋力。\n长虞二竖撄，復有寒馁廹。\n怪渠甑上烟，愧尔囊中帛。\n平生所读书，已如不相识。\n坐贻乡党笑，敢辞尘埃没。\n旧游今几时，转眄忽陈迹。\n死者不復见，墓草春已碧。\n生者天一涯，未免陈蔡厄。\n儿曹乳臭在，瞑目分黑白。\n虽无未见书，颇多雌黄笔。\n出言辄周孔，而不辨菽麦。\n啾啾要酬和，内顾颇牵率。\n坐令怀抱恶，更觉天宇窄。\n忽忽十年事，俯仰同戏剧。\n从来肺腑亲，翻手胡与越。\n独余二三子，肝胆犹铁石。\n尚怪东郭贫，亦讶怀祖黠。\n西轩来何时，箪瓢共饥渴。\n念君不能已，一饭再三噎。\n谁能明予心，皎皎霜夜月。",
        "dynasty": "宋",
        "collection_info": null
    },
    {
        "title": "小园",
        "author": "吕本中",
        "content": "小园常在眼，春事已天涯。\n雨暗堤前路，苔深林外家。\n曲池通小径，密树隐残花。\n长愧隣翁酒，囊空尚可賖。",
        "dynasty": "宋",
        "collection_info": null
    },
    {
        "title": "谒雍道士",
        "author": "吕本中",
        "content": "纷纷干没混泥沙，暂遣尘言挂齿牙。\n妙画已归三语掾，壮游空记五侯家。\n古坛背日藏芳草，小树留春放晚花。\n能共山翁同活计，隔林分听一池蛙。",
        "dynasty": "宋",
        "collection_info": null
    },
    {
        "title": "春日即事二首  其一",
        "author": "吕本中",
        "content": "隐几虚堂俗客稀，片心真与道相宜。\n风摇柳带千丝乱，雨勒花心十日期。\n瘦病才苏休强酒，良辰虽好少题诗。\n贾生词赋常流落，归去来兮在几时。",
        "dynasty": "宋",
        "collection_info": null
    },
    {
        "title": "春日即事二首  其二",
        "author": "吕本中",
        "content": "病起多情白日迟，强来庭下探花期。\n雪消池馆初春后，人倚栏干欲暮时。\n乱蝶狂蜂俱有意，兔葵燕麦自无知。\n池邉垂柳腰肢活，折尽长条为寄谁。",
        "dynasty": "宋",
        "collection_info": null
    },
    {
        "title": "寄前镇西杨法曹",
        "author": "吕本中",
        "content": "杨子文章老更新，狂吟寡和过阳春。\n双声迭韵俱难敌，指物程形似有神。\n画马已无韩干肉，草书真得伯英筋。\n可怜一首闲居赋，解道连蜷能几人。",
        "dynasty": "宋",
        "collection_info": null
    },
    {
        "title": "饮酒",
        "author": "吕本中",
        "content": "人生百岁能几何，顾我把酒胡不歌。\n穷通大抵梦南柯，我復梦中多蹉跎。\n自古英雄亦何有，往事纷纷不如酒。\n嗟予真得酒中趣，几度尊前揖星斗。\n病起槐阴鹦已老，今日相逢还草草。\n匆匆数日是行人，且向尊前一倾倒。\n人生乐事亦难并，明月清风况都好。",
        "dynasty": "宋",
        "collection_info": null
    },
    {
        "title": "读史",
        "author": "吕本中",
        "content": "陈寿谓诸葛，将略非所长。\n私恨写青史，千古何茫茫。\n谤议终自破，公论不可当。\n是非倘可定，青蝇果何伤。",
        "dynasty": "宋",
        "collection_info": null
    },
    {
        "title": "戏呈七十七叔",
        "author": "吕本中",
        "content": "大阮爱我诗，谓我能诗矣。\n我诗来无极，爱之终不已。\n吾非圣者也，但智虑多耳。\n赐始可言诗，吾智由商起。",
        "dynasty": "宋",
        "collection_info": null
    },
    {
        "title": "偶作",
        "author": "吕本中",
        "content": "去年芳草又萋萋，休叹王孙犹未归。\n更见春深送春雁，三三两两傍云飞。",
        "dynasty": "宋",
        "collection_info": null
    },
    {
        "title": "谒陶朱公庙",
        "author": "吕本中",
        "content": "悠悠千载五湖心，古庙无人锁绿阴。\n为问功成肥遯后，不知何术累千金。",
        "dynasty": "宋",
        "collection_info": null
    },
    {
        "title": "睡",
        "author": "吕本中",
        "content": "终日题诗诗不成，融融午睡梦频惊。\n觉来心绪都无事，墙外啼莺一两声。",
        "dynasty": "宋",
        "collection_info": null
    },
    {
        "title": "梦",
        "author": "吕本中",
        "content": "梦入长安道，萋萋尽春草。\n觉来春已去，一片池塘好。",
        "dynasty": "宋",
        "collection_info": null
    },
    {
        "title": "读陶元亮传  其一",
        "author": "吕本中",
        "content": "我爱陶彭泽，解言归去来。\n醉眠犹遣客，却使世人猜。",
        "dynasty": "宋",
        "collection_info": null
    },
    {
        "title": "读陶元亮传  其二",
        "author": "吕本中",
        "content": "我爱陶彭泽，不求弦上声。\n琴中如有趣，曾遣几人听。",
        "dynasty": "宋",
        "collection_info": null
    },
    {
        "title": "寄璧上人",
        "author": "吕本中",
        "content": "出门厌交情，袖手看世故。\n纷纷驹过隙，忽忽豹隐雾。\n生平喜退缩，未到心已悟。\n尚余好事人，相就讨新句。\n虽非琢肝肾，终自费调护。\n君看雪霜根，岂受桃李妬。\n胥疏老支离，骯脏旧宾傅。\n何由两行纒，远泛一大瓠。\n从君乞妙语，一洗诗酒汚。",
        "dynasty": "宋",
        "collection_info": null
    },
    {
        "title": "寄璧公道友",
        "author": "吕本中",
        "content": "符离城裏相逢处，酒肉如山放手空。\n已见神通过鹙子，未应鲜健胜庞公。\n且寻扇子旧头角，一任杏花能白红。\n破箬笠前江万里，无人曾识此家风。",
        "dynasty": "宋",
        "collection_info": null
    },
    {
        "title": "用前韵寄商老",
        "author": "吕本中",
        "content": "先生昔据道玄峰，咳唾珠玉家为空。\n只今江西二三子，可到元和六七公。\n双髩只期他日白，千花犹是去年红。\n须君吸尽西江水，不假扶摇万里风。",
        "dynasty": "宋",
        "collection_info": null
    },
    {
        "title": "又寄无逸信民",
        "author": "吕本中",
        "content": "文字撑肠不疗穷，诗来想见左书空。\n虽非问道暏狂屈，犹胜遗书访子公。\n银杯久拚浮大白，桃花且看舒小红。\n记取浮杯无剩语，他年说似马牛风。",
        "dynasty": "宋",
        "collection_info": null
    },
    {
        "title": "奉答璧公兼简诸友",
        "author": "吕本中",
        "content": "江山取别太匆匆，对面难寻一段空。\n顾我自无黄阁様，如君合是黑头公。\n客尘衮衮催前浪，俗眼纷纷替旧红。\n炙日茅檐那接膝，重来肯借一帆风。",
        "dynasty": "宋",
        "collection_info": null
    },
    {
        "title": "得李去言诗次韵答之",
        "author": "吕本中",
        "content": "歌呼屡回曹相国，笺书或似魏司空。\n半生怀抱向余子，千载风流独此公。\n未用反身藏白黑，更须着眼辨青红。\n无人与助求田费，雅称谢家林下风。",
        "dynasty": "宋",
        "collection_info": null
    },
    {
        "title": "督山伯萧远和诗并示舍弟",
        "author": "吕本中",
        "content": "爱闲多病老封戎，看子垂天上碧空。\n懒惰未须攀此老，典刑政尔赖诸公。\n鬚如震泽三春渌，诗似芙蕖五月红。\n坐此逃禅夫可恕，不应独许我乘风。",
        "dynasty": "宋",
        "collection_info": null
    },
    {
        "title": "用寄璧上人韵寄范元实赵才仲及从叔知止兼率山伯同赋",
        "author": "吕本中",
        "content": "故人瓶锡各西东，吾道从来冀北空。\n病去渐于文字懒，南来犹觉岁时公。\n江回夜雨千岩黒，霜着高林万叶红。\n政好还家君未肯，莫教惭愧北窗风。",
        "dynasty": "宋",
        "collection_info": null
    },
    {
        "title": "夜作呈诸公",
        "author": "吕本中",
        "content": "风江舞暮帆，野树散归鸟。\n寒灯上壁角，疏星缀林杪。\n归来静无事，独坐搜黙藁。\n放笔有新功，无人与倾倒。\n不知新恨多，但觉旧愁少。\n石鼎倚残炉，茶烟看清袅。\n明朝寻酒钱，折简唤诸老。",
        "dynasty": "宋",
        "collection_info": null
    },
    {
        "title": "山阳宝应道中与汪信民兄弟洪玉父杜子师张益中日夕过从自过高邮不復有此乐也因作此诗寄怀",
        "author": "吕本中",
        "content": "日日南风沙打围，挂帆端为故人回。\n长空渺渺水无际，远树冥冥花自开。\n疾病久辜鹦鹉杓，江山稍近凤凰台。\n月明雪霁山阴道，尚想王郎乘兴来。",
        "dynasty": "宋",
        "collection_info": null
    },
    {
        "title": "春日",
        "author": "吕本中",
        "content": "春风未雌雄，尊酒自贤圣。\n燕巢楼阁间，莺语花柳静。",
        "dynasty": "宋",
        "collection_info": null
    },
    {
        "title": "知止啸傲轩",
        "author": "吕本中",
        "content": "贪夫九鼎犹不足，渊明一轩长有余。\n人生趋向等天壤，鸱吓腐鼠猜鹓雏。\n中郎妙处世不识，风期自与常人殊。\n开轩便有千载韵，友葛天氏无怀徒。\n坐看松菊换时节，兔葵桃树纷荣枯。\n五年却走各南北，千里怀想空烦纡。\n双鱼沈浮久不至，三径寂寞今何如。\n文章潦倒付丘壑，疾病蹭蹬思江湖。\n何时共坐北风裏，烦君小摘园中蔬。",
        "dynasty": "宋",
        "collection_info": null
    },
    {
        "title": "暑夕乍凉二绝  其一",
        "author": "吕本中",
        "content": "三旬埃郁得清风，领袖犹飜汗摺红。\n已是梦清无俗梦，更移凉簟月明中。",
        "dynasty": "宋",
        "collection_info": null
    },
    {
        "title": "暑夕乍凉二绝  其二",
        "author": "吕本中",
        "content": "暮蝉萧瑟下斜阳，已似茅檐气味长。\n团扇未须忧弃置，竹奴犹可助清凉。",
        "dynasty": "宋",
        "collection_info": null
    },
    {
        "title": "寄知止二绝  其一",
        "author": "吕本中",
        "content": "少年乐事未全谙，疾病侵凌已不堪。\n尚喜步兵频入梦，梦中犹復似曹南。",
        "dynasty": "宋",
        "collection_info": null
    },
    {
        "title": "寄知止二绝  其二",
        "author": "吕本中",
        "content": "竹林还往风流绝，剡县交游气味疏。\n今代高人多惜费，千金未抵一行书。",
        "dynasty": "宋",
        "collection_info": null
    },
    {
        "title": "游北李园三绝  其一",
        "author": "吕本中",
        "content": "雨映烟笼万竹蟠，枯条高下不堪看。\n非干秋后多霜露，自是芙蓉不耐寒。",
        "dynasty": "宋",
        "collection_info": null
    },
    {
        "title": "游北李园三绝  其二",
        "author": "吕本中",
        "content": "去马来舟绝往还，此中情味却相干。\n明年知是明寒食，待约花梢月下看。",
        "dynasty": "宋",
        "collection_info": null
    },
    {
        "title": "游北李园三绝  其三",
        "author": "吕本中",
        "content": "壁间诗字有凝尘，庭下梅梢又作春。\n独有城南汪教授，当时同是看花人。",
        "dynasty": "宋",
        "collection_info": null
    },
    {
        "title": "游北李园",
        "author": "吕本中",
        "content": "小径纵横出紫苔，绿阴高下缀黄梅。\n榴花却是多情思，留宿熏风未肯开。",
        "dynasty": "宋",
        "collection_info": null
    },
    {
        "title": "寄李怤去言",
        "author": "吕本中",
        "content": "东南之望庐山英，李郎落落奇后生。\n凤凰麒麟在郊薮，芝兰玉树生阶庭。\n文章初如滥觞水，行见万里通沧溟。\n汪侯爱君笔不停，谓君诗似秋风清。\n世间儿子甘缩手，苏过赵柟俱抗行。\n少年才气乃如此，后来定是贤公卿。\n伊昔先朝文物盛，君家诸父当朝廷。\n外兄復是不世才，奇祥异瑞相辉映。\n翻云覆雨十年后，昏昏醉梦须君醒。\n我生未壮日向衰，疾病侵凌心已灰。\n眼中之人不易见，千变百技常追随。\n诗书深藏半鼠矢，笔墨高卧封蛛丝。\n功名已矣付公等，田园肯放吾先归。",
        "dynasty": "宋",
        "collection_info": null
    },
    {
        "title": "赠汪莘叔野",
        "author": "吕本中",
        "content": "汪子宦不达，四海漫声名。\n有弟极磊落，气宇和而清。\n三冬文史足，十年书剑成。\n出言见瓌颖，府库森五兵。\n于身则已拙，泛如池中萍。\n轻肥置度外，辛苦抱遗经。\n乃知佳子弟，必由贤父兄。\n念子初来时，我方疾病撄。\n相从四寒暑，所历不可听。\n昏昏醉梦裏，得君时一醒。\n拥炉共残火，软语当杯铛。\n君亦不我厌，为我双眼青。\n勿云躯干小，气吞横海鲸。\n悬榻念文举，开径忆渊明。\n二子风流远，感君兄弟情。\n穷通有时节，此士尔勿轻。",
        "dynasty": "宋",
        "collection_info": null
    },
    {
        "title": "新冬",
        "author": "吕本中",
        "content": "西风吹禾黍，落日在陋巷。\n杖藜访新冬，霜树眇空旷。\n人烟村舎西，行旅古原上。\n晚山晴更好，秀色常在望。\n居闲得真趣，日欲就疏放。\n岂惟憎俗徒，庶自免嘲谤。\n东邻酒初熟，清香乱盆盎。\n径须骑墙头，挈榼献穷状。\n吾生足羁旅，久病非少壮。\n银杯多羽化，布帆且无恙。\n虽非陶潜隐，不负徐邈畅。",
        "dynasty": "宋",
        "collection_info": null
    },
    {
        "title": "赠谢无逸",
        "author": "吕本中",
        "content": "君不见城南千树桃，君不见涧底百尺松。\n松生偃蹇卧霜雪，桃李一笑随春风。\n百年涧底终自若，桃花犹得暂时红。\n呜呼志士每如此，衡门高卧不见用，心虽无瑕饥欲死。",
        "dynasty": "宋",
        "collection_info": null
    },
    {
        "title": "赠张若虚",
        "author": "吕本中",
        "content": "病忆江湖去，书无尺寸工。\n平时窭人子，忽是富家翁。\n活计呻吟裏，交情梦寐中。\n独于张处士，相近数过从。",
        "dynasty": "宋",
        "collection_info": null
    },
    {
        "title": "赠信民",
        "author": "吕本中",
        "content": "五年客符离，端坐受贫病。\n从来疏出门，今乃懒成性。\n官多豪富郎，分明与时竞。\n取醉不论钱，定无尘生甑。\n岂但相娱乐，颇復自贤圣。\n汪侯虽官居，笑语怯豪横。\n折腰众人后，琼林自辉映。\n背后足官府，眼前谬恭敬。\n偷闲过草堂，遣兴眯眼浄。\n虽非醉红裙，清谈却差胜。\n秋高数能来，勿厌阻泥泞。",
        "dynasty": "宋",
        "collection_info": null
    },
    {
        "title": "符离行",
        "author": "吕本中",
        "content": "符离之民难与居，五年坐此如囚拘。\n比屋生涯但剽劫，诸生学问只乡闾。\n南邻经年不相见，北里虽见復粗疏。\n窄衣小帽走尘土，也復生貌施襟裾。\n对此自然忧气满，疾病日益何由除。\n君不见图经所记又可哀，此州自古无贤才。",
        "dynasty": "宋",
        "collection_info": null
    },
    {
        "title": "探梅呈汪信民",
        "author": "吕本中",
        "content": "缟带银杯欲着尘，小园幽树已含春。\n风流王谢佳公子，臭味曹刘入幕宾。\n细朵定无泥土涴，暗香犹带雪霜新。\n剩摩枵腹搜奇句，去恼城南得定人。",
        "dynasty": "宋",
        "collection_info": null
    },
    {
        "title": "奉怀张公潜舍人二首  其一",
        "author": "吕本中",
        "content": "颜子置身陋巷，屈原放迹江湖。\n何似我公归去，马羸不厌长途。",
        "dynasty": "宋",
        "collection_info": null
    },
    {
        "title": "奉怀张公潜舍人二首  其二",
        "author": "吕本中",
        "content": "腕中有万斛力，胸次乃千顷陂。\n字画颜行杨草，文章韩笔杜诗。",
        "dynasty": "宋",
        "collection_info": null
    },
    {
        "title": "答无逸惠书",
        "author": "吕本中",
        "content": "三年读书少余味，灯火可亲病为祟。\n谢侯好事怜我穷，时遣双鱼问憔悴。\n交情乃似亲骨肉，学行坐越诸公辈。\n胸中万卷书屈蟠，少日力战登诗坛。\n下帷却扫谢俗子，冻吟不管儿号寒。\n只今食粥已数月，千虑百忧烦笔端。\n高才本是栋梁器，苦语终无儒生酸。\n乐章短句又清绝，陶写万象嘲江山。\n江南草木不得闲，问君何为愁肺肝。\n十年行坐想风采，千里魂梦劳追攀。\n我无良田归不得，忍穷气味君应识。\n囊贮未了岁寒计，学道空愧琳与璧。\n交亲零落半鬼录，白日轻去真可惜。\n终朝拨火煮芦菔，南山之南待君吃。",
        "dynasty": "宋",
        "collection_info": null
    },
    {
        "title": "寄知止才仲",
        "author": "吕本中",
        "content": "一门叔父到卿好，中表弟兄惟尔贤。\n往事关心空自语，新诗好句与谁传。\n溪山已近堪投老，文史虽穷莫取怜。\n仲弟墓头今宿草，为渠先赋补亡篇。",
        "dynasty": "宋",
        "collection_info": null
    },
    {
        "title": "寄张益中",
        "author": "吕本中",
        "content": "五年望张子，兀坐四壁空。\n今晨千里来，如热濯清风。\n笑谈不改旧，怜我衰病攻。\n斯人旧豪气，颇似陈元龙。\n只今更省事，终岁两頬红。\n何知珊瑚树，却倚尘埃中。\n晁侯夙所敬，见渠如见公。\n网罗枝出脚，远逐冥冥鸿。\n同会得玉郎，敲门夜相从。\n殷勤一杯酒，目送西归鸿。\n人生少如意，此乐难再逢。\n君家老季鹰，高韵留吴淞。\n风流远孙在，一棹何时东。\n不嫌道里远，为我略从容。",
        "dynasty": "宋",
        "collection_info": null
    },
    {
        "title": "元日赠沈宗师四首  其一",
        "author": "吕本中",
        "content": "东家起传觞，西家起相唤。\n我亦了新诗，成此奇一段。\n念无毫髮益，但见日月换。\n出门语沈郎，造请我亦漫。",
        "dynasty": "宋",
        "collection_info": null
    },
    {
        "title": "元日赠沈宗师四首  其二",
        "author": "吕本中",
        "content": "念昔从诸贤，关汪老耆旧。\n是事今则无，斯人亦难又。\n尔来见公子，却立两公后。\n不倦以终之，可以为子寿。",
        "dynasty": "宋",
        "collection_info": null
    },
    {
        "title": "元日赠沈宗师四首  其三",
        "author": "吕本中",
        "content": "沈郎固可人，好善乃天性。\n迹随万事远，心与一物定。\n萧然四立壁，笔墨自温凊。\n更持孟贲勇，少折楚士胫。",
        "dynasty": "宋",
        "collection_info": null
    },
    {
        "title": "元日赠沈宗师四首  其四",
        "author": "吕本中",
        "content": "君无绮纨气，我有冰雪容。\n相期五石瓠，共济万里风。\n江山秀句在，内子空洞中。\n还身视尘滓，当有一日功。",
        "dynasty": "宋",
        "collection_info": null
    },
    {
        "title": "梅",
        "author": "吕本中",
        "content": "南雪看未穏，北风吹已残。\n才堪十年梦，不称一生酸。\n日月方回首，风霜与凭栏。\n迟明出谢客，顿觉帽围寛。",
        "dynasty": "宋",
        "collection_info": null
    },
    {
        "title": "苦阴",
        "author": "吕本中",
        "content": "破腊冬仍在，逢正阴更频。\n寒流未解冻，雪意欲妨春。\n畏病还疏酒，逃寒懒见人。\n郊东小桃李，还是一番新。",
        "dynasty": "宋",
        "collection_info": null
    },
    {
        "title": "赠浃上人",
        "author": "吕本中",
        "content": "一庵便送渊明老，四海共传摩诘诗。\n本自妨人枕边梦，不能陪汝剑头炊。\n交游大半饥寒裏，疾病中分少壮时。\n西寺木鱼东寺鼓，三年三见浃阇黎。",
        "dynasty": "宋",
        "collection_info": null
    },
    {
        "title": "正月十二日夜作",
        "author": "吕本中",
        "content": "春来消息未真传，久负蒲团一味禅。\n灯火侵寻作佳境，冰霜偃蹇过新年。\n江声悮落三更雨，野色遥看万斛船。\n咫尺风光不相贷，忍令好语到愁边。",
        "dynasty": "宋",
        "collection_info": null
    },
    {
        "title": "咸安公主",
        "author": "吕本中",
        "content": "汉朝公主歌黄鹄，秦地佳人唱柳枝。\n想见云车度沙漠，一杯湩酪酹明妃。",
        "dynasty": "宋",
        "collection_info": null
    },
    {
        "title": "明妃",
        "author": "吕本中",
        "content": "秦人彊盛时，百战无逡巡。\n汉氏失中策，清边烽燧频。\n丈夫不任事，女子去和亲。\n君王为置酒，单于来奉珍。\n朝辞汉宫月，暮随胡地尘。\n鞍马白沙暮，旃裘黄草春。\n人生在相合，不论越与秦。\n但取眼前好，莫言长苦辛。\n君看轻薄儿，何殊胡地人。",
        "dynasty": "宋",
        "collection_info": null
    },
    {
        "title": "正月十三日河堤上作",
        "author": "吕本中",
        "content": "雨着河堤柳着烟，小楼灯火又今年。\n东风不与行人便，留滞长亭十里船。",
        "dynasty": "宋",
        "collection_info": null
    },
    {
        "title": "昨日晚归戏成四绝呈子之兼烦转示进道丈  其一",
        "author": "吕本中",
        "content": "疏灯欲尽渔商市，小雨似开桃李颜。\n一夜檐声鸣瓮盎，无人知我坐蒲团。",
        "dynasty": "宋",
        "collection_info": null
    },
    {
        "title": "昨日晚归戏成四绝呈子之兼烦转示进道丈  其二",
        "author": "吕本中",
        "content": "卧疾江边久未回，懒随儿辈走尘埃。\n天公尚有余情在，肯放梅花自在开。",
        "dynasty": "宋",
        "collection_info": null
    },
    {
        "title": "昨日晚归戏成四绝呈子之兼烦转示进道丈  其三",
        "author": "吕本中",
        "content": "春愁故故妨人乐，旧藓新苔不暂晴。\n想见江郎闭船卧，满川风雨报天明。",
        "dynasty": "宋",
        "collection_info": null
    },
    {
        "title": "昨日晚归戏成四绝呈子之兼烦转示进道丈  其四",
        "author": "吕本中",
        "content": "晁卿白髮风流在，肯伴香车作夜遨。\n借问典衣充戏责，何如沽酒唤吾曹。",
        "dynasty": "宋",
        "collection_info": null
    },
    {
        "title": "上元夜招沈宗师不至闻已赴郡会作二绝戏之  其一",
        "author": "吕本中",
        "content": "灯火满城公不来，为公雕句洗尘埃。\n春愁不到城西寺，更约梅花缓缓开。",
        "dynasty": "宋",
        "collection_info": null
    },
    {
        "title": "上元夜招沈宗师不至闻已赴郡会作二绝戏之  其二",
        "author": "吕本中",
        "content": "白酒红灯称意春，知公未免踏黄尘。\n绳床好在休相忆，输与琅琊浃上人。",
        "dynasty": "宋",
        "collection_info": null
    },
    {
        "title": "浃上座求枯木庵诗戏成两绝赠之  其一",
        "author": "吕本中",
        "content": "枯木庵中浃道人，百年无影卧轮囷。\n未须特地通身去，放取枝条自在春。",
        "dynasty": "宋",
        "collection_info": null
    },
    {
        "title": "浃上座求枯木庵诗戏成两绝赠之  其二",
        "author": "吕本中",
        "content": "前身石霜后身浃，如印印泥风去尘。\n认得当时侍者意，无人知是密庵人。",
        "dynasty": "宋",
        "collection_info": null
    },
    {
        "title": "正月末雪中小酌",
        "author": "吕本中",
        "content": "柳着河冰雪着船，小桃应误取春怜。\n床头有酒须君醉，又废蒲团一夜禅。",
        "dynasty": "宋",
        "collection_info": null
    },
    {
        "title": "次韵张生",
        "author": "吕本中",
        "content": "密庵居士渠不识，齿髮则衰心未然。\n樽下不知公子贵，酒中差觉孟生贤。\n已吞舌本三千丈，却住人间五百年。\n触忤风光君莫怪，棒头无地可逃禅。",
        "dynasty": "宋",
        "collection_info": null
    },
    {
        "title": "追成旧作",
        "author": "吕本中",
        "content": "满江风月一船霜，无计留君只自狂。\n灯火隔帘香隔坐，无人知是竹枝娘。",
        "dynasty": "宋",
        "collection_info": null
    },
    {
        "title": "久不得才仲书因成二绝寄之  其一",
        "author": "吕本中",
        "content": "望大赵书如渇骥，忆老汪胶无续弦。\n看徧江南与江北，小屏微雨是斜川。",
        "dynasty": "宋",
        "collection_info": null
    },
    {
        "title": "久不得才仲书因成二绝寄之  其二",
        "author": "吕本中",
        "content": "病去诗无一点尘，亦知摩诘是前身。\n怜君更似西江水，合伴倚松庵裏人。",
        "dynasty": "宋",
        "collection_info": null
    },
    {
        "title": "晚晴",
        "author": "吕本中",
        "content": "斜阳入花柳，浑欲不胜情。\n春事乃如此，病躯安得平。\n尚堪衝宿酒，復作快新晴。\n荒檐足乌鸟，莫厌晚来声。",
        "dynasty": "宋",
        "collection_info": null
    },
    {
        "title": "连日与一上人会话密庵清坐附火乃有山居气息因成一诗奉呈",
        "author": "吕本中",
        "content": "春风吹茅檐，落日半花柳。\n余寒盛气来，佳辰为谁有。\n公来但黙坐，有味皆可口。\n端如列鼎食，衣被以醇酒。\n烦言不知要，实自费斗薮。\n南泉山下人，了不计可否。\n山柴晚復焰，当为一举手。\n荒江甚泬寥，此味亦长久。\n不嫌熏病眼，重当为公取。",
        "dynasty": "宋",
        "collection_info": null
    },
    {
        "title": "一上人屡言琅琊南塔之胜予盖乐之而未能往也",
        "author": "吕本中",
        "content": "二顷良田一亩宫，好山当自属林公。\n须君留我卓锥地，安听飕飗万壑风。",
        "dynasty": "宋",
        "collection_info": null
    },
    {
        "title": "夜坐有怀",
        "author": "吕本中",
        "content": "西还岂不好，本自乏周旋。\n道有鲁一变，岁无官九迁。\n疾风惊半夜，恶况极今年。\n咫尺沙头路，犹堪着钓船。",
        "dynasty": "宋",
        "collection_info": null
    },
    {
        "title": "晚春即事",
        "author": "吕本中",
        "content": "春色不自惜，晓寒摧折之。\n残花带雨去，薄酒信风吹。\n尚有寻行债，初无了事痴。\n论诗得奇味，当使阿戎知。",
        "dynasty": "宋",
        "collection_info": null
    },
    {
        "title": "广陵道中寒食日  其一",
        "author": "吕本中",
        "content": "风雨属连春事休，碧鳞三尺荐行舟。\n短墙不见桃花面，付与长江自在流。",
        "dynasty": "宋",
        "collection_info": null
    },
    {
        "title": "广陵道中寒食日  其二",
        "author": "吕本中",
        "content": "南来消息不真传，正恐相逢却未然。\n何处青帘足沽酒，粥香饧白是今年。",
        "dynasty": "宋",
        "collection_info": null
    },
    {
        "title": "就宁子仪求酒",
        "author": "吕本中",
        "content": "鼻息咈然君莫惊，饥肠渠自作雷鸣。\n须公一勺羔儿酒，伴我夜窗听雨声。",
        "dynasty": "宋",
        "collection_info": null
    },
    {
        "title": "广陵",
        "author": "吕本中",
        "content": "往来六十里，各是一江郊。\n柳色团涡岸，春风扬子桥。\n好山当断岸，野鸟度空巢。\n一任雷塘路，暮天风雨号。",
        "dynasty": "宋",
        "collection_info": null
    },
    {
        "title": "沈宗师甚喜江梅而微贬酴醿因成一绝",
        "author": "吕本中",
        "content": "淡绿衣裳玉作粧，好风凉月自相当。\n沈郎笑汝多情在，不似江梅满意香。",
        "dynasty": "宋",
        "collection_info": null
    },
    {
        "title": "劝张李二君酒",
        "author": "吕本中",
        "content": "张侯好诗如好色，不敢为主而为客。\n李侯好酒如好诗，心虽甚壮无人知。\n两侯风味俱不恶，如芙蓉与木芍药。\n午窗留客看笔快，晓枕无人犹睡着。\n广袖渐变天宝粧，大字不作元和脚。\n世人讥笑乃其分，政是仍叔之子弱。\n病夫坐隐无所求，荒檐断雨鸣春鸠。\n炉烟未尽消百忧，恨不缓带从公游。\n何时清江横小舟，与公一醉荻花秋，却来密庵参牧牛。",
        "dynasty": "宋",
        "collection_info": null
    },
    {
        "title": "庵居",
        "author": "吕本中",
        "content": "鸟语花香变夕阴，稍闲復恐病相寻。\n正应独有江山分，素自都无廊庙心。\n堂上老亲双白髪，门前稚子旧青衿。\n儿曹不会庵居意，古涧寒泉疑至今。",
        "dynasty": "宋",
        "collection_info": null
    },
    {
        "title": "小园即事",
        "author": "吕本中",
        "content": "千花老无踪，众草来可喜。\n欣然得幽寻，我亦病良已。\n飞飞两蝴蝶，不悟尘士裏。\n禽声甚可人，亦似相汝尔。\n人生贵惬志，不必须甚羙。\n三年白沙诗，已费千幅纸。\n问君何所乐，赤手费磨洗。\n短屏看远山，心作千万里。\n此岂画者功，实自一念起。\n君当如是观，在此不在彼。",
        "dynasty": "宋",
        "collection_info": null
    },
    {
        "title": "登舟",
        "author": "吕本中",
        "content": "夜雨晓犹滴，怒风晴更吹。\n已无行役念，宁有别离悲。\n舟楫三年路，江山一月期。\n东庵旧还往，不废百篇诗。",
        "dynasty": "宋",
        "collection_info": null
    },
    {
        "title": "张袆秀才乞诗",
        "author": "吕本中",
        "content": "白莲庵中张居士，梦断世间风马牛。\n风尘表物自无意，神仙中人聊与游。\n澄江似趁北城晓，苦雨不放南山秋。\n君当先行我继往，向吴亭东留小舟。",
        "dynasty": "宋",
        "collection_info": null
    },
    {
        "title": "效古乐府三首  其一",
        "author": "吕本中",
        "content": "君住长江边，妾上长江去。\n长江日夜流，相思不相顾。",
        "dynasty": "宋",
        "collection_info": null
    },
    {
        "title": "效古乐府三首  其二",
        "author": "吕本中",
        "content": "长江日夜流，妾心终不改。\n谁谓江头人，相思不相待。",
        "dynasty": "宋",
        "collection_info": null
    },
    {
        "title": "效古乐府三首  其三",
        "author": "吕本中",
        "content": "东家石榴红，西家石榴紫。\n俱是一种花，同生不同死。",
        "dynasty": "宋",
        "collection_info": null
    },
    {
        "title": "读太真外传",
        "author": "吕本中",
        "content": "上尽马嵬路，东风吹旧京。\n干坤已新主，草木自秋声。\n锦袜千年恨，皇舆万里程。\n宁知挽船士，亦有别离情。",
        "dynasty": "宋",
        "collection_info": null
    },
    {
        "title": "简宁子仪二绝  其一",
        "author": "吕本中",
        "content": "只恐老去被花恼，更欲忘忧须酒浇。\n何似山堂病居士，闭门高枕过春朝。",
        "dynasty": "宋",
        "collection_info": null
    },
    {
        "title": "简宁子仪二绝  其二",
        "author": "吕本中",
        "content": "新晴欲上南楼月，柳可藏鵶水蘸墙。\n无限客愁芳草裏，不知风雨阻斜阳。",
        "dynasty": "宋",
        "collection_info": null
    },
    {
        "title": "书寄浃上人",
        "author": "吕本中",
        "content": "胸中无一毫事，笔下有千斛力。\n走徧江南江北山，满堂禅和不相识。",
        "dynasty": "宋",
        "collection_info": null
    },
    {
        "title": "呈愚上人",
        "author": "吕本中",
        "content": "不能归续侍中貂，遂有声名伴老饶。\n万里更行看騕褭，一枝才足赋鹪鹩。\n诗囊磈礧君其漫，药裹侵寻我亦聊。\n举目云天尽新语，殷勤收寄一牛腰。",
        "dynasty": "宋",
        "collection_info": null
    },
    {
        "title": "赠浃上人一上人",
        "author": "吕本中",
        "content": "君行南山南，我在北山北。\n不闻浴鹄白，但见染丝黑。\n老境欲垂垂，快意须得得。\n孰知百雉坚，而有一日克。\n浃如涧底松，纵老终不踣。\n一如云间鹤，不復可覊勒。\n我如千里风，遇此两鸿鹄。\n明珠脱氛翳，晓日破昏塞。\n宿障不尽除，胸次犹笔墨。\n君看说诗口，乃是拔山力。\n冷霜卧偃蹇，岁月饱封殖。\n谁能窥藩篱，未易得阃阈。\n政当敛光芒，不必须缘饰。\n相从无何乡，败衲依破裓。\n更令好事人，妙语添一则。",
        "dynasty": "宋",
        "collection_info": null
    },
    {
        "title": "雨后月夜怀沈宗师承务",
        "author": "吕本中",
        "content": "雨云揽江色，偃蹇破昏睡。\n千花闭红紫，妙见一室内。\n披政当敛光，芒不必须缘。\n饰衣行夜永，明月在船背。\n微风过萧瑟，古柳立苍翠。\n翛然一蒲团，坚坐觅诗对。\n我生无南北，所到意趣遂。\n孰知十年游，保此清浄退。\n颇念城北人，结友老杉桧。\n漫随长铗归，甘作短檠弃。\n出门万里涂，已驾安得税。\n何当持被来，把酒相就醉。",
        "dynasty": "宋",
        "collection_info": null
    },
    {
        "title": "秋夜示李十",
        "author": "吕本中",
        "content": "晴鸠不时鸣，雨鸠不暂歇。\n相去跬步间，屡见屐齿折。\n寒泥拥衰草，秋扇罢残热。\n今晨好风景，稍贷屋头月。\n清光冷相照，玉艳满金玦。\n唤客坐前窗，文字相澡雪。\n殷勤傍诗律，未暇了曲糵。\n澜翻谈经口，邂逅如意铁。\n我歌君辄书，字字有行列。\n不须陛枑严，但要兵卫设。\n譬如南山石，瑑齿当井渫。\n真成一战覇，未可三鼓竭。\n人生各泾渭，世事亦滕薛。\n高堂食肉人，两马方踶啮。\n何知缊袍底，犹有不安节。",
        "dynasty": "宋",
        "collection_info": null
    },
    {
        "title": "中秋日沈宗师约游城西泥雨不果因成四十字兼寄赵才仲",
        "author": "吕本中",
        "content": "遂阻城西步，兼怀霅上游。\n长风掠归燕，苦雨应鸣鸠。\n月向谁边好，寒催社后秋。\n传杯有新韵，能忆老兄不。",
        "dynasty": "宋",
        "collection_info": null
    },
    {
        "title": "桃花菊",
        "author": "吕本中",
        "content": "嫩粉殷勤换浅黄，郁金丛裏见新粧。\n已翻百迭红衣润，更沐九回沈水汤。",
        "dynasty": "宋",
        "collection_info": null
    },
    {
        "title": "九日晨起",
        "author": "吕本中",
        "content": "渐歇驱蚊手，真成把酒天。\n长河印晓月，老木聚荒烟。\n了了江山梦，区区文字缘。\n南阶两三菊，极意作今年。",
        "dynasty": "宋",
        "collection_info": null
    },
    {
        "title": "王氏郊居",
        "author": "吕本中",
        "content": "江山处处好，落日极登临。\n雨续蔬畦润，风吹杮叶阴。\n客船频上下，水鸟故浮沈。\n尚有南飞雁，丁宁可寄音。",
        "dynasty": "宋",
        "collection_info": null
    },
    {
        "title": "对菊",
        "author": "吕本中",
        "content": "稚子寻花莫漫狂，已知衰疾负重阳。\n新霜有意留青蕊，更放残枝十月黄。",
        "dynasty": "宋",
        "collection_info": null
    },
    {
        "title": "雨后至江上有怀诸子",
        "author": "吕本中",
        "content": "落日满寒雨，长江收夕霏。\n定知聊復尔，敢望不相违。\n野鸟晴相唤，残萤晚自飞。\n殷勤两山口，好为放朝晖。",
        "dynasty": "宋",
        "collection_info": null
    },
    {
        "title": "登南楼",
        "author": "吕本中",
        "content": "疾风吹沙不成雨，十日狂阴倒残暑。\n江头树木半焦枯，不厌潮头洗尘土。\n南楼反照千丈红，落日却在洪涛中。\n舟父渔子莫惆怅，更借朝来东北风。",
        "dynasty": "宋",
        "collection_info": null
    },
    {
        "title": "岁晚作",
        "author": "吕本中",
        "content": "南山雪云千丈高，北山晚田无寸毫。\n富儿巨家饱欲死，笑我陋巷长蓬蒿。\n道人坐穏忘作劳，百念解纵如垂櫜。\n但当折简唤我曹，并坐择蝨烦抑搔。\n笔力可借秋江涛，莫学人间膏火熬。",
        "dynasty": "宋",
        "collection_info": null
    },
    {
        "title": "吊古冢",
        "author": "吕本中",
        "content": "荆榛闭莽苍，千岁一孤坟。\n生则无是叟，死应冥漠君。\n略无他日念，唯有不堪闻。\n想得西陵道，荒台亦暮云。",
        "dynasty": "宋",
        "collection_info": null
    },
    {
        "title": "奉送子之还京师",
        "author": "吕本中",
        "content": "日月老投闲，文字今削迹。\n便然腰十围，欲吐啄三尺。\n颇怀平生友，相就语肝膈。\n诸江好兄弟，夫子眉最白。\n词林三二公，子实门下客。\n布帆千里来，许我间宾席。\n阶庭出兰树，户牖照圭璧。\n诗如驾高浪，万顷随笔力。\n宁为首阳饿，不作嬖奚获。\n乃知工语言，要是饱糠覈。\n茫然李杜坛，未免陈蔡厄。\n出门观善阵，敛手避勍敌。\n澄江摇夜霜，岁晚见沙石。\n钗头罥蛛丝，即有梁宋役。\n士生多艰虞，道远自古昔。\n相期逍遥游，不计天地窄。\n名声了三黜，谈笑供百谪。\n别君为此言，可当绕朝策。",
        "dynasty": "宋",
        "collection_info": null
    },
    {
        "title": "外弟赵才仲数以书来论诗因作此答之",
        "author": "吕本中",
        "content": "君才如长刀，大窽当一割。\n正须砻其锋，却立望容髮。\n平生江海念，不救文字渇。\n茫然揽辔来，六骥仰朝秣。\n病夫百无用，念子故疏阔。\n未能即山林，颇復便裘褐。\n前时少年累，如烛今见跋。\n胸中尘埃去，渐喜诗语活。\n孰知一杯水，已见千里豁。\n初如弹丸转，忽若秋兔脱。\n旁观不知妙，可受不可夺。\n君看掷白卢，乃是中箭筈。\n不闻铁甲利，反畏彊弩末。\n舆薪遵大路，过眼有未察。\n君能探虎穴，不但鬚可捋。",
        "dynasty": "宋",
        "collection_info": null
    },
    {
        "title": "过子之泊船旧亭",
        "author": "吕本中",
        "content": "江郎泊船处，草径不胜秋。\n客裏终年别，春前万斛愁。\n山横采菱口，月满望江楼。\n政可梦春草，莫令吟白头。",
        "dynasty": "宋",
        "collection_info": null
    },
    {
        "title": "望金陵偶成两绝  其一",
        "author": "吕本中",
        "content": "台城南望入斜阳，尚想能诗玉树郎。\n乘兴风流莫相笑，眼看直北走雷塘。",
        "dynasty": "宋",
        "collection_info": null
    },
    {
        "title": "望金陵偶成两绝  其二",
        "author": "吕本中",
        "content": "雷塘别有风流坐，可作南舟两日行。\n江水自流春自好，不知芳草为谁生。",
        "dynasty": "宋",
        "collection_info": null
    },
    {
        "title": "烹茶",
        "author": "吕本中",
        "content": "水光欲尽瑠璃影，玉色初浮翡翠斑。\n便觉曲生风味好，小炉新火对蒲团。",
        "dynasty": "宋",
        "collection_info": null
    },
    {
        "title": "西楼",
        "author": "吕本中",
        "content": "小院无人日自长，隔帘时有芰荷香。\n客游未作安居计，更借西楼一夜凉。",
        "dynasty": "宋",
        "collection_info": null
    },
    {
        "title": "寄信上人",
        "author": "吕本中",
        "content": "笑语三年别，舟航十里淮。\n新霜变草木，好雨过风霾。\n万事不如意，一生常好乖。\n何因伴明月，特地入君怀。",
        "dynasty": "宋",
        "collection_info": null
    },
    {
        "title": "秦处度与一上人同宿密庵处度为一画断崖枯木",
        "author": "吕本中",
        "content": "小庵无客亦无氊，遂有高人借榻眠。\n一夜西风撼枯柳，不知春在石崖边。",
        "dynasty": "宋",
        "collection_info": null
    },
    {
        "title": "寄谢无逸并汪叔野兄弟",
        "author": "吕本中",
        "content": "老谢风流绿绮琴，小汪兄弟亦南金。\n文章已悮半生事，江海略酬他日心。\n好酒不当愁偪仄，旧书差慰病侵寻。\n平生恩义伴宫老，断绠寒泉百尺深。",
        "dynasty": "宋",
        "collection_info": null
    },
    {
        "title": "月下",
        "author": "吕本中",
        "content": "白鸥笑汝不能饮，澄江恼人勤作诗。\n可惜南楼好风月，只无春柳对琼枝。",
        "dynasty": "宋",
        "collection_info": null
    },
    {
        "title": "刘穆之",
        "author": "吕本中",
        "content": "金柈一斛贮槟榔，戏调儿童走欲狂。\n不谓林间有元亮，念公时在酒中藏。",
        "dynasty": "宋",
        "collection_info": null
    },
    {
        "title": "戏赠浃上人",
        "author": "吕本中",
        "content": "忽逢邗沟道人浃，如见锡山居士秦。\n问着世缘浑忘却，知公不是箇中人。",
        "dynasty": "宋",
        "collection_info": null
    },
    {
        "title": "喜章仲孚朝奉见过十韵",
        "author": "吕本中",
        "content": "苦语不难好，旧交今则无。\n但能留客坐，已胜折腰趋。\n只有连根煮，初非满眼酤。\n苔痕记拄杖，雪影傍跏趺。\n语道我恨晚，说诗公不迂。\n丁宁入汉魏，委曲上唐虞。\n历历有全体，匆匆或半涂。\n真当置度外，不敢望庭隅。\n日月换新岁，江山非故吾。\n他年佳句在，与画密庵图。",
        "dynasty": "宋",
        "collection_info": null
    },
    {
        "title": "观宁子仪所蓄维摩寒山拾得唐画歌",
        "author": "吕本中",
        "content": "君不见寒山子，垢面蓬头何所似。\n戏拈拄杖唤拾公，似是同游国清寺。\n又不见维摩老，结习已空无可道。\n床头谁是散花人，堕地纷纷不须扫。\n呜呼妙处虽在不得言，尚有丹青传百年。\n请公着眼落笔前，令我琢句逃幽禅。\n异时净社看白莲，莫忘只今香火缘。",
        "dynasty": "宋",
        "collection_info": null
    },
    {
        "title": "寄朱时发",
        "author": "吕本中",
        "content": "菱桥脊梁硬如铁，天下拄杖打不折。\n倒骑佛殿出三门，南头学来北头说。\n昔苗未生今作米，更判阿师三尺觜。\n公但吸尽西江水，莫怕庭前簸箕尾。",
        "dynasty": "宋",
        "collection_info": null
    },
    {
        "title": "寄颖昌诸叔",
        "author": "吕本中",
        "content": "身如许县老聋丞，心是江湖版下僧。\n万事聊凭曲肱梦，一尊时近短檠灯。\n旧游可数终难又，恶况虽多不厌曾。\n尚忆少年情语否，夜窗相对髮鬅鬙。",
        "dynasty": "宋",
        "collection_info": null
    },
    {
        "title": "谢人送琼花白沙人谓琼花为无双花戏成两绝  其一",
        "author": "吕本中",
        "content": "凝尘欲满读书窗，忽有琼花对小缸。\n更喜风流好名字，百金一朵号无双。",
        "dynasty": "宋",
        "collection_info": null
    },
    {
        "title": "谢人送琼花白沙人谓琼花为无双花戏成两绝  其二",
        "author": "吕本中",
        "content": "断肠风味久难寻，尚有名花寄此心。\n折尽长枝已春晚，只宜凉月不宜阴。",
        "dynasty": "宋",
        "collection_info": null
    },
    {
        "title": "观宁子仪朝奉山堂诸石三绝  其一",
        "author": "吕本中",
        "content": "箇中真味久难忘，但觉人间万事忙。\n今日为公留不得，剩分诗思入山堂。",
        "dynasty": "宋",
        "collection_info": null
    },
    {
        "title": "观宁子仪朝奉山堂诸石三绝  其二",
        "author": "吕本中",
        "content": "向人怀抱终何有，过眼峥嵘得暂醒。\n更唤秦髯与湔祓，为公题作小南屏。",
        "dynasty": "宋",
        "collection_info": null
    },
    {
        "title": "观宁子仪朝奉山堂诸石三绝  其三",
        "author": "吕本中",
        "content": "知公心似山堂石，悮落人间几案间。\n今日风光已相负，看朱成碧未能还。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其一",
        "author": "吕本中",
        "content": "终年想颜色，未有食顷忘。\n君宁不我念，苦畏冰雪妨。\n斯文百战罢，阅士如堵墙。\n孰知五湖口，一苇可以航。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其二",
        "author": "吕本中",
        "content": "君才不长贫，太阿之在匣。\n故知谗慝口，不受龙象踏。\n此道有从来，骯脏端不乏。\n相期瓮头春，夜语重一呷。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其三",
        "author": "吕本中",
        "content": "盛欲与子谈，乃復为此别。\n匆匆得余欢，把酒到耳热。\n人生不如意，肝胆有楚越。\n何知若人胸，中有积立铁。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其四",
        "author": "吕本中",
        "content": "伯姑无恙时，令我与子友。\n周旋以至今，各是遗种叟。\n文字种声名，于身亦何有。\n还书问两弟，是事君识否。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其五",
        "author": "吕本中",
        "content": "妇如先姑贤，儿似乃翁好。\n识君相与心，见我亦倾倒。\n频年作离情，悟赏到丘嫂。\n卜邻洛水阳，此语当在早。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其六",
        "author": "吕本中",
        "content": "低头拜东野，未厌擿抉穷。\n停车问缩酒，不讣牛马风。\n胸次绝尘滓，欲与秋水同。\n斯人未遽远，当在阿堵中。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其七",
        "author": "吕本中",
        "content": "往者汪信民，爱我不自胜。\n以我如古人，得与子并称。\n若士不復有，斯言当伏膺。\n期君极膏沃，更作无尽灯。",
        "dynasty": "宋",
        "collection_info": null
    },
    {
        "title": "十一月五日与才仲弟相别于白沙东门之外怅然久之不能自释乃知谢安石作恶之语不为过也因成八诗奉寄可见别后气味亦可并示京洛间亲旧也  其八",
        "author": "吕本中",
        "content": "锻以百炼刚，淬以万里流。\n闭门待彊敌，忽见天地秋。\n以石投水中，万岁终不浮。\n堂堂倚松老，于今忘百忧。",
        "dynasty": "宋",
        "collection_info": null
    },
    {
        "title": "山水图歌",
        "author": "吕本中",
        "content": "君不见南江老龙夜不眠，令我破屋开青天。\n千岩倒壁卷角上，一榻却在洪涛前。\n又不见江头古木一尺围，猿猱接手悬高枝。\n雨中寒芦披靡去，天际风帆先后归。\n陈生故是可怜人，笔虽未到心已亲。\n南村北村渴欲死，怪此一室无纤尘。\n郑虔祁岳不解奇，韩干画马空多肥。\n万里咫尺君得之，更看湘江雷雨垂。",
        "dynasty": "宋",
        "collection_info": null
    },
    {
        "title": "庚寅年正旦郡中客次作",
        "author": "吕本中",
        "content": "晓霜挟雾入寒厅，四座伊优不暂停。\n剩欲禅房作新岁，念无余沥到空瓶。\n诙谐与世聊从俗，啸傲他年可乞灵。\n更为旁人住俄顷，坐间愁杀两螟蛉。",
        "dynasty": "宋",
        "collection_info": null
    },
    {
        "title": "题李伯时维摩画像图",
        "author": "吕本中",
        "content": "老松搀天四无壁，小庵不劳容一室。\n野竹入户芭蕉肥，下有无言病摩诘。\n文殊妙对亦未真，身如浮云那得亲。\n惊倒同行问话人，彼上人者何所云。\n龙眠好事笔有神，不避世间狐兔羣。\n扫渠胸中千斛尘，多口阿师闻不闻。",
        "dynasty": "宋",
        "collection_info": null
    },
    {
        "title": "遣怀三首  其一",
        "author": "吕本中",
        "content": "何山不堪隐，何家不可居。\n古来子华门，亦着荷畚夫。\n荒田脱积雨，未免供晚租。\n今日视昨日，但见有不如。\n故人劝加餐，老亲怜嗜书。\n宁知毛锥子，不可一日无。",
        "dynasty": "宋",
        "collection_info": null
    },
    {
        "title": "遣怀三首  其二",
        "author": "吕本中",
        "content": "秋风袭残暑，忽过江上林。\n旦日扶杖来，不见十亩阴。\n蔬畦甚寂寞，亦受霜雪侵。\n念此不常好，如我宿昔心。\n涛头落崩岸，野鸟助讴吟。\n潜鱼着沙底，避网冬更沈。",
        "dynasty": "宋",
        "collection_info": null
    },
    {
        "title": "遣怀三首  其三",
        "author": "吕本中",
        "content": "异时忘言人，马鬛今宿草。\n生平不如意，欲伴寒木槁。\n遂令藜苋肠，更尽组绣巧。\n三年对空案，诵子诗可饱。\n从来文字工，不解颜色好。\n相逢期后身，再访西院老。",
        "dynasty": "宋",
        "collection_info": null
    },
    {
        "title": "符离阻雨",
        "author": "吕本中",
        "content": "东风吹船窗，未晓天復雨。\n篙师促添缆，卧听泥㶁㶁。\n不知城北园，春事今几许。\n旧游如宿昔，花柳黙可数。\n邻里先后来，颇復相劳苦。\n东家献牛酒，西家馈鸡黍。\n感渠长久情，愧我无所取。\n汪侯哦诗处，积水败环堵。\n念此不忍行，不但出入阻。\n七年此端居，畏病如畏虎。\n故人饶与黎，此老可出语。",
        "dynasty": "宋",
        "collection_info": null
    },
    {
        "title": "伍员祠",
        "author": "吕本中",
        "content": "伍员庙前一丈碑，上有野鹤双来栖。\n水云杳杳凉去远，风雨冥冥秋到迟。\n江花相趁野花发，旧燕不随新燕归。\n大夫遗恨竟何许，楚越勾吴今是非。",
        "dynasty": "宋",
        "collection_info": null
    },
    {
        "title": "东园",
        "author": "吕本中",
        "content": "垢污久思出，江山秋更新。\n荒田拆龟兆，老桧落龙鳞。\n风月犹堪夜，蒲莲浪作春。\n篮舆亦乘兴，实自厌冠巾。",
        "dynasty": "宋",
        "collection_info": null
    },
    {
        "title": "寄琦监院",
        "author": "吕本中",
        "content": "往时济阳晁公子，今日灵岩琦上人。\n千山不碍一月晓，北树忽见南枝春。\n箇中有味渠不识，底处无情公得亲。\n不知碧眼之面壁，何如魋颜西入秦。",
        "dynasty": "宋",
        "collection_info": null
    },
    {
        "title": "即事戏答季一",
        "author": "吕本中",
        "content": "斜阳着高柳，环堵半黄昏。\n小圃三年旱，荒池一尺浑。\n粗知诗有味，宁使妇无禈。\n不信晁公子，犹招楚些魂。",
        "dynasty": "宋",
        "collection_info": null
    },
    {
        "title": "湘竹",
        "author": "吕本中",
        "content": "小雨催寒入夕曛，湘江风味可怜人。\n斑斑玉泪无时尽，袅袅金梢别是春。",
        "dynasty": "宋",
        "collection_info": null
    },
    {
        "title": "有怀宿州城北因作诗寄才仲",
        "author": "吕本中",
        "content": "宿州古城城北隅，雨罢晴开如画图。\n杂花乱蕊未湏道，白杏一枝天下无。\n香风袅袅入短袖，明月萧萧随蹇驴。\n二年不復见此乐，清江万顷正愁予。",
        "dynasty": "宋",
        "collection_info": null
    },
    {
        "title": "示沈宗师  其一",
        "author": "吕本中",
        "content": "十日儿号不出房，残梅犹在小瓶香。\n沈郎唤客煮汤饼，政恐匆匆未得尝。",
        "dynasty": "宋",
        "collection_info": null
    },
    {
        "title": "示沈宗师  其二",
        "author": "吕本中",
        "content": "九日狂阴一日晴，落花飞絮作清明。\n与君擕手南楼去，共听长江月下声。",
        "dynasty": "宋",
        "collection_info": null
    },
    {
        "title": "夜坐戏成两绝呈迪吉宗师二友  其一",
        "author": "吕本中",
        "content": "夜窗灯火着新寒，喜见蒲团一味闲。\n纵有好诗人不要，却须还与槛前山。",
        "dynasty": "宋",
        "collection_info": null
    },
    {
        "title": "夜坐戏成两绝呈迪吉宗师二友  其二",
        "author": "吕本中",
        "content": "疏帘欲上梧楸影，远枕微闻盆盎鸣。\n甚欲分身就公宿，只愁尘土变江声。",
        "dynasty": "宋",
        "collection_info": null
    },
    {
        "title": "戏成两绝奉简章仲孚兼呈宗师  其一",
        "author": "吕本中",
        "content": "日日勃鸠相应鸣，年年春草趁愁生。\n道人不怕冰霜面，又作南舟十日行。",
        "dynasty": "宋",
        "collection_info": null
    },
    {
        "title": "戏成两绝奉简章仲孚兼呈宗师  其二",
        "author": "吕本中",
        "content": "沈郎爱客如爱酒，章子问诗如问禅。\n肯共寒炉拨残火，共搜佳句作新年。",
        "dynasty": "宋",
        "collection_info": null
    },
    {
        "title": "老松",
        "author": "吕本中",
        "content": "奉君以绿绮琴报，我以双南金杯中。\n琥珀不须尽听妾，一声行路吟君看。\n庭前老松树上有，杳黙不断之清阴。\n墙低未碍髯髮古，岁晚不辞霜雪侵。\n东园桃李自妍好，与君百岁同此心。",
        "dynasty": "宋",
        "collection_info": null
    },
    {
        "title": "扬州雍熙寺纳凉",
        "author": "吕本中",
        "content": "高楼有余凉，但见旗脚动。\n鸟语檐角来，仰听风响弄。\n江山旧还往，草木老宾从。\n平生一笑适，可得万钧重。\n翛然六尺床，更许佳月共。",
        "dynasty": "宋",
        "collection_info": null
    },
    {
        "title": "访张鑑秀才兄弟",
        "author": "吕本中",
        "content": "眼看霍霍万钱食，便就匆匆五鼎烹。\n何似张侯五兄弟，闭门相对饱芹羮。",
        "dynasty": "宋",
        "collection_info": null
    },
    {
        "title": "邵伯埭路中",
        "author": "吕本中",
        "content": "行前蒲柳后鸥鸟，乃似白沙之旧居。\n忽见云天有新语，不知风雨对残书。\n往来河树几倾盖，上下江船如贯鱼。\n更与河山结香火，夜窗重枉故人车。",
        "dynasty": "宋",
        "collection_info": null
    },
    {
        "title": "寄周司理",
        "author": "吕本中",
        "content": "日月走劻勷，舟楫卧烦暑。\n凉秋在万里，客子安得语。\n周侯磊落人，怜我自熬煮。\n殷勤半月留，可得一笑许。\n别来今几日，坐此百里阻。\n清风不时来，晓月仍半吐。\n卷帘看修竹，忽似对眉宇。\n人生行乐耳，舍此皆自苦。\n终期卜隣归，重听对床雨。\n虽无呜呜歌，亦有坎坎鼓。",
        "dynasty": "宋",
        "collection_info": null
    },
    {
        "title": "山光寺前泊舟值雨",
        "author": "吕本中",
        "content": "轻雷唤小雨，忆在白沙时。\n绿酒留连醉，红灯取次诗。\n好风那復有，凉月自相随。\n独上山光寺，清歌无柳枝。",
        "dynasty": "宋",
        "collection_info": null
    },
    {
        "title": "步月有怀",
        "author": "吕本中",
        "content": "平生最爱花梢月，可与青楼一等看。\n病去老来浑忘却，晓窗晴日上蒲团。",
        "dynasty": "宋",
        "collection_info": null
    },
    {
        "title": "扬州留一上人",
        "author": "吕本中",
        "content": "日日东风吹客衣，小园春在掩芳菲。\n残花过雨飘零尽，好鸟穿林自在飞。\n往事虚成采薇瘦，故人频有食言肥。\n知公未厌西行晚，且伴江船缓缓归。",
        "dynasty": "宋",
        "collection_info": null
    },
    {
        "title": "送一上人之京师",
        "author": "吕本中",
        "content": "东风吹云十日雨，卧听城头打衙鼓。\n道人远自山中来，共坐南窗濯泥土。\n自然高韵到羲皇，岂止微言变齐鲁。\n万牛回首不震掉，一叶横江且掀舞。\n未能入水取蛟蜃，尚欲投戈代貔虎。\n念公守此非一朝，木病磈瘣无枝条。\n已尽千峰西岭雪，更梦八月钱塘潮。\n京城尘沙深一尺，是中莫留公履迹。\n权门蹲𠴲儿女笑，我一思之不能食。\n片帆无事早归来，为公一洗山中石。",
        "dynasty": "宋",
        "collection_info": null
    },
    {
        "title": "拟古  其一",
        "author": "吕本中",
        "content": "狡兔死三窟，老松坚百寻。\n物生各有愿，共此分寸阴。\n荒城六月旱，长江三日霖。\n稻苗不遂死，幸无蟊贼侵。\n皇天不私覆，一语销百壬。\n先王典刑在，落落传至今。\n愿以小人腹，而为君子心。",
        "dynasty": "宋",
        "collection_info": null
    },
    {
        "title": "拟古  其二",
        "author": "吕本中",
        "content": "寒鸡不能晨，苦雨自朝夕。\n上为云雷巢，下乃龙蜃宅。\n坐怀阴外天，缺月挂残魄。\n少来可喜人，牖户陈玉帛。\n平生千万言，略省二三策。\n牛山所种木，日在斤斧厄。\n念君十年心，使我双髩白。",
        "dynasty": "宋",
        "collection_info": null
    },
    {
        "title": "潘邠老尝得诗云满城风雨近重阳文章之妙至此极矣后托谢无逸缀成无逸诗云病思王子同倾酒愁忆潘郎共赋诗盖为此语也王子立之也作此诗未数年而立之邠老墓木已拱无逸穷困江南未有定止感叹之余辄成二绝  其一",
        "author": "吕本中",
        "content": "漫营新句补残章，寄与乌衣玉树郎。\n他日无人识佳景，满城风雨近重阳。",
        "dynasty": "宋",
        "collection_info": null
    },
    {
        "title": "潘邠老尝得诗云满城风雨近重阳文章之妙至此极矣后托谢无逸缀成无逸诗云病思王子同倾酒愁忆潘郎共赋诗盖为此语也王子立之也作此诗未数年而立之邠老墓木已拱无逸穷困江南未有定止感叹之余辄成二绝  其二",
        "author": "吕本中",
        "content": "好诗政似佳风月，会赏能知已不凡。\n万里潘郎旧乡县，半江斜日落归帆。",
        "dynasty": "宋",
        "collection_info": null
    },
    {
        "title": "寄李商老",
        "author": "吕本中",
        "content": "竹不可一日无，酒不可饮不醉。\n平生嗜酒爱风竹，此意不许凡儿会。\n南来经年饱尘垢，袖手甘随百夫后。\n文章漫作无功身，只了儿曹补窗窦。\n黄沙障日江漫流，青山唤我十年旧。\n忆昔泊船鹅翎口，把酒遥为故人寿。\n只今身在心已老，千岩想像灵芝秀。\n君家兄弟固不凡，解挽三友勤相就。\n中郎卧病过春晚，昔则酒狂今诗瘦。\n山房大名不坠地，诸老风流未宜弃。\n老桧参天可乞盟，粢食铏羮乃无味。\n如君高韵千载同，可更托身三数公。\n丈夫劲挺要长久，百万叩关一夫守。\n胸中江海不须道，此流何必计升斗。\n眼前勃窣诉二友，听客所为公绝口。",
        "dynasty": "宋",
        "collection_info": null
    },
    {
        "title": "雨中作",
        "author": "吕本中",
        "content": "咄咄真成梦，悠悠復未知。\n宁为牛背语，不作剑头炊。\n雨挟秋声乱，江含暝色悲。\n故知无事饮，犹胜顷来诗。",
        "dynasty": "宋",
        "collection_info": null
    },
    {
        "title": "示内",
        "author": "吕本中",
        "content": "贫贱不可忘，富贵安足羡。\n我生未三十，种种厌贫贱。\n宦情肱九折，老味金百炼。\n稍回功名心，来结香火愿。\n平生所知人，久已焚笔砚。\n是中无真实，不在儒术缘。\n有如退飞鹢，更借逆风便。\n病妻颇痴绝，可与共开宴。\n小女真吾儿，语学春鸟啭。\n初非本来有，且作梦中见。\n君看手捉鼻，绝胜扇障面。\n他年从我居，同入隐士传。",
        "dynasty": "宋",
        "collection_info": null
    },
    {
        "title": "寄外弟赵柟才仲",
        "author": "吕本中",
        "content": "长年更多疾，念尔不能忘。\n梦去关山静，书来道里长。\n形骸且憔悴，草木自苍唐。\n古县疏还往，微官绝簸扬。\n颇闻能吏事，仍不废文章。\n客舍襄江下，人家筑水傍。\n屡成千里目，虚断九迴肠。\n我老知无用，身闲欲半藏。\n预愁章服裹，仍怯簿书忙。\n事业烦诗卷，生涯在药囊。\n得非嵇叔懒，宁似次公狂。\n野桧多鳞甲，寒松半雪霜。\n高天一雁远，小径百年荒。\n每惜朱丝断，空怀素锦张。\n旧交浑潦倒，此语更微茫。\n欲判五斗米，先寻百本桑。\n残羮得共啜，薄酒要同尝。\n匣裏出鸣剑，眼中除眯糠。\n未容窥突奥，虚自倚门墙。\n指点飞鸿路，何人识故乡。",
        "dynasty": "宋",
        "collection_info": null
    },
    {
        "title": "京师赠大有叔",
        "author": "吕本中",
        "content": "尊酒相逢十载前，绿髮红颜俱少年。\n尊酒相逢十载后，皮黄肉皱俱白首。\n叔如鸿鹄但高飞，侄似麕鼯更深走。\n南来行李初一逢，长安旧第冰雪中。\n闭门不识故人面，豪气直欲轻元龙。\n平生为道不为食，少小所期皆目撃。\n何时相就过江南，同访曾游旧泉石。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其一",
        "author": "吕本中",
        "content": "我恨不识鹿门公，蔡郎心期千载同。\n不随吏部曹中板，去赴长芦寺裏钟。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其二",
        "author": "吕本中",
        "content": "一坐十月长江濵，自君之来心转亲。\n还书起居清源君，人间纷纷何足云。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其三",
        "author": "吕本中",
        "content": "同行者谁平原孙，于我不但骨肉亲。\n谁言不为桃花去，只爱江山亦可人。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其四",
        "author": "吕本中",
        "content": "二子逃禅不计年，江湖重去水粘天。\n直饶透尽三关语，到底终成百漏船。",
        "dynasty": "宋",
        "collection_info": null
    },
    {
        "title": "寄蔡伯世赵才仲  其五",
        "author": "吕本中",
        "content": "木鱼光裏两蒲团，意气与我平生欢。\n尽底告君君不会，空得痴人寻笔端。",
        "dynasty": "宋",
        "collection_info": null
    },
    {
        "title": "寄范子",
        "author": "吕本中",
        "content": "范郎平生万人杰，只今未免儿号寒。\n三江五湖在胸次，琨玉秋霜看笔端。\n旧疾祇令肝肺热，春风欲开桃李颜。\n待约南江今夜月，与渠万里报平安。",
        "dynasty": "宋",
        "collection_info": null
    },
    {
        "title": "春风",
        "author": "吕本中",
        "content": "春风随长江，一日行万里。\n萧条起岷山，欻忽度扬子。\n江南千酒楼，春风楼上头。\n金樽开翠幄，青帘吹客愁。\n长堤二月暖，寒溪千古流。\n纷纷桃李花，处处作芳华。\n不见梁间燕，空悲王谢家。",
        "dynasty": "宋",
        "collection_info": null
    },
    {
        "title": "听琴",
        "author": "吕本中",
        "content": "君不见龙门之下百尺桐，漂霰飞雪愁寒空。\n何年班尔落君手，小窗伴坐歌南风。\n恍然如着山岩裏，不知身在尘埃中。\n初闻平野飞鸿鹄，欻听金盘起珠玉。\n遶坛古树郁嵯峨，六月吹霜作寒绿。\n折杨黄华不须道，别鹤离鸾尚堪续。\n君不见开元天子醉西都，音声十院留欢娱。\n当时临轩奏此曲，径须解秽烦花奴。\n乃知恬淡世莫识，无弦之趣何时无。\n归家愁厌筝笛耳，此声一听还已矣。\n会须流水访钟期，试向炉中觅焦尾。",
        "dynasty": "宋",
        "collection_info": null
    },
    {
        "title": "雨后",
        "author": "吕本中",
        "content": "新花欲尽竹当栏，喜见空墙野色团。\n稚子乘阴莳兰菊，仆夫留水灌莴蔓。\n茶香于汝初无分，酒熟逢人也强欢。\n恼乱春光君会否，小瓶犹占一枝残。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其一",
        "author": "吕本中",
        "content": "荆棘生良心，米盐入尘务。\n芬芳老不达，岂不以此故。\n人生锥处囊，颖末要立露。\n玉壶近青蝇，没没自点汚。\n刳心万物表，却立看脱兔。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其二",
        "author": "吕本中",
        "content": "临别当一言，恳恳念忠告。\n缥囊可取足，往结万古好。\n黙识古则然，愚智同一道。\n远师颜氏子，近比伯业操。\n文章有妙斵，期子开窔奥。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其三",
        "author": "吕本中",
        "content": "吾诗如清风，去留不可期。\n洒然或一来，不繋凡子知。\n两郎从我游，岂但窥藩篱。\n山房光焰在，实藉众木枝。\n斯言可三復，如我清风诗。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其四",
        "author": "吕本中",
        "content": "昔我同学生，文字虎而翼。\n仲弟最多才，去以六月息。\n自吾失若人，每语辄气塞。\n子如求数君，慎莫怪蟊贼。\n胸怀但明了，几案付尘黑。",
        "dynasty": "宋",
        "collection_info": null
    },
    {
        "title": "送山伯良佐东归以务道期息涂为韵  其五",
        "author": "吕本中",
        "content": "赠我貂襜褕，报以明月珠。\n古来声名人，一一行此涂。\n汉中屠沽儿，适可曹公奴。\n人生嗜好异，至有海上夫。\n孰能识其然，饱此万卷书。",
        "dynasty": "宋",
        "collection_info": null
    },
    {
        "title": "河水清赠良佐兼寄商老",
        "author": "吕本中",
        "content": "河水清，江水黄，南山北山自相望。\n恨君不止白石房，与谁同游南郡郎。\n白玉刻佩明月珰，如凤四海求其凰。\n道里辽远日月长，爽气自足陵朝阳，举酒送君君莫忘。",
        "dynasty": "宋",
        "collection_info": null
    },
    {
        "title": "同晁季一李天纪过沈宗师北荘因成长韵",
        "author": "吕本中",
        "content": "三年城南居，不识城北土。\n但闻玉雪郎，去作猿鹤主。\n今晨篮舆来，握手相劳苦。\n胜游有佳士，洗耳听妙语。\n晴窗背云壑，落日在环堵。\n晚风生白杨，想像原野古。\n断崕悬老木，小港聚寒雨。\n却观城市人，努力自熬煮。\n畏涂出衽席，祸福有未覩。\n杜陵怀壮游，无忌笑豪举。\n二者觅真是，政恐君未许。\n千秋柴桑翁，妙句聊一吐。",
        "dynasty": "宋",
        "collection_info": null
    },
    {
        "title": "邮上祈雨",
        "author": "吕本中",
        "content": "泥龙蜴蜥困追求，旱徧淮南二十州。\n寄语天公莫轻许，少留眀月作中秋。",
        "dynasty": "宋",
        "collection_info": null
    },
    {
        "title": "清风",
        "author": "吕本中",
        "content": "清风如君子，所至有余情。\n忻然破烦溽，有醉时一醒。\n嗟我二三友，飘散秋叶零。\n不知城南王，何以识我名。\n欹斜左手字，劳苦如平生。\n会写登楼赋，一吊漳濵灵。",
        "dynasty": "宋",
        "collection_info": null
    },
    {
        "title": "学视",
        "author": "吕本中",
        "content": "学视覩悬虱，病耳闻鬬蚁。\n纷然酬六凿，万劫费揩洗。\n君看杯中蛇，妄想从何起。\n忽然一妙语，初无强料理。\n回观积年疾，乃是一念使。\n谁能明此心，香山老居士。",
        "dynasty": "宋",
        "collection_info": null
    },
    {
        "title": "寄舍弟",
        "author": "吕本中",
        "content": "残暑坠空屋，旧书穿破帷。\n才蒙小雨润，遽得好风吹。\n逸少每作恶，渊明常病羸。\n他乡忆吾弟，苦语自成诗。",
        "dynasty": "宋",
        "collection_info": null
    },
    {
        "title": "断云",
        "author": "吕本中",
        "content": "断云西南来，好风东北去。\n翩然两无心，空中忽相遇。\n化为一尺雪，照我亭前路。\n昔者甚可怜，今来渺无处。\n故人多勌色，留我不少住。\n覊愁动中肠，疾病增百虑。\n虚庭着明月，皎皎如积素。\n不见乘鸾子，空怀旧烟雾。",
        "dynasty": "宋",
        "collection_info": null
    },
    {
        "title": "如皋道中",
        "author": "吕本中",
        "content": "客路三日雨，颇知袍袴单。\n长河贯沃野，薄酒动新寒。\n晚日鱼鰕市，秋风藜藿盘。\n衰颜定可笑，不必镜中看。",
        "dynasty": "宋",
        "collection_info": null
    },
    {
        "title": "初去白沙再望路中江南诸山慨然有怀",
        "author": "吕本中",
        "content": "青山如美人，浓淡各有态。\n挽之不肯来，乃似孤竹隘。\n念无千里风，限此一衣带。\n夏木与藩屏，不畏炎日晒。\n三年白沙游，藉尔寛眼界。\n脱身尘垢中，一笑终不坏。\n别君更举酒，未了清净债。\n虽无丝竹娱，会有诗律快。\n何如少陵翁，亦为杜鹃拜。\n吾诗有余欢，此语君勿怪。",
        "dynasty": "宋",
        "collection_info": null
    },
    {
        "title": "赴济阴留别一公",
        "author": "吕本中",
        "content": "近别君莫嗟，远别君莫惜。\n往来天壤间，谁为不相识。\n十年几相别，日月虚弃掷。\n见君长江口，已作胡眼碧。\n别君广陵城，妙语摧霹雳。\n今别知几时，復念驹过隙。\n坐成千里阻，当有片言益。\n不劝君爱身，不劝君强食。\n劝君以勇决，万事要努力。\n愚夫之所欣，智士之所戚。\n譬如醉而颠，亦有傍震虩。\n声色纠纒人，万劫困封植。\n本自骄惰生，亦以因循得。\n实惟招侮慢，岂止碍空寂。\n居然耳目内，反务化勍敌。\n谁能深山中，弄此无孔笛。\n芳草变萧艾，每为长太息。\n如公定不然，此语当谩忆。\n何妨膏腴地，更论去荆棘。\n君看一壶用，亦有千金直。",
        "dynasty": "宋",
        "collection_info": null
    },
    {
        "title": "五月五日泊舟北神与关圣功唐充之李元辅作别意殊惘然端午日行次洪泽把酒北望已如异世事矣因念屈大夫之死正是此日慨然有感于心辄成长韵奉寄李民师翁士时来可求和也",
        "author": "吕本中",
        "content": "麦上蝴蝶飞，水邉鸂鶒卧。\n却望山阳城，已若一梦过。\n今晨又端午，把酒意亦惰。\n风回浪蹙船，闸浅沙着柂。\n故人阻情话，客子且清坐。\n更念屈大夫，是日遇奇祸。\n空余后世名，第子只增些。\n宝璐与明月，皎皎不受涴。\n固知汨罗沈，可到首阳饿。\n还书二三老，此语君可和。",
        "dynasty": "宋",
        "collection_info": null
    },
    {
        "title": "赠唐充之兼简益中",
        "author": "吕本中",
        "content": "三年白沙看江山，可当中原故人面。\n今来千里逢故人，笑谈却作江山见。\n江山故人不相远，平生志愿于君满。\n唐侯独立一代无，张侯与之来集枯。\n老松本自岁寒外，良马不畏长途驱。\n饥年百室仰粟廪，暑路六月悬冰壶。\n念昔关汪不相贷，视世好爵如机械。\n上书索去不作难，云我未了平生债。\n后生少年延颈观，诸公故人思一快。\n基本未定天夺之，赖有君侯数人在。\n龙媒已远风驭回，坐叹四海梁木摧。\n尔来老谢又继往，但觉眼界常尘埃。\n长江无津出光怪，迥野入夜开风雷。\n此语不诬君可验，请君更讨防身剑。",
        "dynasty": "宋",
        "collection_info": null
    },
    {
        "title": "夜雨",
        "author": "吕本中",
        "content": "梦短添惆怅，更深转寂寥。\n如何今夜雨，只是滴芭蕉。",
        "dynasty": "宋",
        "collection_info": null
    },
    {
        "title": "出门见明月",
        "author": "吕本中",
        "content": "出门见明月，入门思故人。\n故人如此月，一见一回新。\n明月相见多，故人相见少。\n问尔何因缘，长似此月好。\n故人在何处，南北东西路。\n明月在咫尺，夜夜庭前树。\n明月莫亏缺，故人莫离别。\n愿月如故人，故人亦如月。",
        "dynasty": "宋",
        "collection_info": null
    },
    {
        "title": "往岁在白沙见江上往来祀神者杀猪羊鹅鸭日夕相属也有感于心后至济阴因成长韵当托白沙故人投之庙前庶几神少知自戒乎",
        "author": "吕本中",
        "content": "今日杀一羊，明日杀一猪。\n问神何所乐，而必为此欤。\n羊死噤无声，猪死足号呼。\n伤哉鸭与鹅，闭目颈已朱。\n问神此何负，神亦何所取。\n吾知斯民愚，非是神所许。\n江船一帆风，江田一犁雨。\n民或谢神劳，尚使相告语。\n但采涧溪毛，足以荐筐筥。\n何须汚刀几，而后羞鼎爼。\n于物固无怨，于神亦无苦。\n更令呜呜歌，时送坎坎鼓。",
        "dynasty": "宋",
        "collection_info": null
    },
    {
        "title": "济阴野次",
        "author": "吕本中",
        "content": "去年骑马古城西，雨涴鞍鞯一尺泥。\n今日重来转无绪，强扶衰疾遶河堤。",
        "dynasty": "宋",
        "collection_info": null
    },
    {
        "title": "毛彦谟容膝轩",
        "author": "吕本中",
        "content": "黄金为楼玉为梯，画旗素锦生光辉。\n不如一庵醉而归，倒卧侧立无东西。\n君才于用无不宜，会稽竹箭梁山犀。\n贾而不售君不疑，亦不自以为珍奇。\n渊明妙处君得之，万古一首归来辞。\n一庵容膝君所知，不用芥子藏须弥。\n望风怀想三归依，眼前有睫见者谁。\n世人纷纷不自治，何异羊质蒙皋比。\n见豺而战忘其皮，墙头燕雀莫漫肥。\n汝不仰看鸿鹄飞，伯夷去采西山薇。\n想渠瘦亦不胜衣，不羡汝曹腰十围。",
        "dynasty": "宋",
        "collection_info": null
    },
    {
        "title": "济阴寄故人",
        "author": "吕本中",
        "content": "柳絮飞时与君别，南楼把酒看新月。\n月似当年离别时，柳絮随君何处飞。\n千书百书要相就，思君不见令人瘦。\n念君情意只如新，顾我形骸已非旧。\n朝来有信渡黄河，雁足繋书多网罗。\n城南城北芳草多，明月如此奈愁何。",
        "dynasty": "宋",
        "collection_info": null
    },
    {
        "title": "晁叔用得古镜二一以遗法一上人澄澈可爱底水隐然蜃楼突起又作杯渡禅师像翩然衣动正在中流间也一求记于予因为作歌",
        "author": "吕本中",
        "content": "晁郎高居卧冰雪，得此悬空两秋月。\n已将屋角倒魑魅，更与人间洗炎热。\n一月团团如扇面，一月菱花光掣电。\n怜君囊中一物无，意欲分君托方便。\n菱花入袖世莫识，空堂夜留疏雨滴。\n天生宝气有期会，復恐藏去终无益。\n君行万里寻剑术，山精唤君君莫出。\n寒泉百尺傍枮树，狡兔九月投霜鹘。\n未须潘谓苦哦诗，或自苏公识神物。\n下有禅和不笑人，须君一照蛟龙窟。",
        "dynasty": "宋",
        "collection_info": null
    },
    {
        "title": "别离行",
        "author": "吕本中",
        "content": "城头草木日夜黄，九月北风天雨霜。\n月色入户侵我床，美人乃在天一方。\n旧游可乐不可忘，恨君不随雁南翔。\n恨妾愧守此空房，晓风忽来吹梦长。\n梦中与君还故乡，黄金为屋玉为堂。\n与君更笑亿千塲，不须合佩双鸳鸯。",
        "dynasty": "宋",
        "collection_info": null
    },
    {
        "title": "李念七久不见过二绝  其一",
        "author": "吕本中",
        "content": "不随残暑退青蝇，入眼嚣尘渐可憎。\n静裏工夫君莫厌，夜窗重对短檠灯。",
        "dynasty": "宋",
        "collection_info": null
    },
    {
        "title": "李念七久不见过二绝  其二",
        "author": "吕本中",
        "content": "罗襦襟解烛灭后，喝雉喝卢人散时。\n愿君莫忘点轩老，少小先蒙国士知。",
        "dynasty": "宋",
        "collection_info": null
    },
    {
        "title": "往年与关止叔相别甬上止叔见勉学道甚勤且曰无为专事文字间也及今五年矣尚未有所就因作诗见志且以自警也",
        "author": "吕本中",
        "content": "老关别我时，笑我勤苦甚。\n曰吾与子然，同此一味静。\n收功粥鱼底，笔墨有讥评。\n五年念此语，但见日月竞。\n虽无蛾眉斧，亦有晏安鸩。\n斯人今何往，想作大树荫。\n我走足欲蠒，始学两鸟噤。\n君看齐声讴，何异众哭临。\n繁红成春条，本自其天性。\n风雨颂繋之，不有十日盛。\n人生亦作聊，共未免此病。\n乃知镢头通，已胜狗脚朕。",
        "dynasty": "宋",
        "collection_info": null
    },
    {
        "title": "六月初三日雨后步至城东",
        "author": "吕本中",
        "content": "凉秋生郊原，快雨洒庚伏。\n曲肱访幽睡，朝梦不可续。\n开门招此山，爽气满岩谷。\n村蹊没衰草，古院蟠翠木。\n东行得幽亭，小径来已熟。\n下有十里濠，暑退万荷绿。\n恨无沽酒钱，一醉起枵腹。\n人生要快意，岂止寄幽独。\n若看后池蛙，声韵故不俗。\n怡然供清欢，何必丝与竹。",
        "dynasty": "宋",
        "collection_info": null
    },
    {
        "title": "得扬州书",
        "author": "吕本中",
        "content": "书来每恨日月晚，书去还忧道里长。\n但得老亲常健好，不辞新岁且穷忙。\n文章已受尘埃涴，禅观多为疾病妨。\n趁得残春北归否，近箕临颍是吾乡。",
        "dynasty": "宋",
        "collection_info": null
    },
    {
        "title": "归计未成作诗寄怀",
        "author": "吕本中",
        "content": "万里田园半有无，十年归梦阻江湖。\n文章谬忝声名在，气体犹须药饵扶。\n客路因风起舟楫，水田无雨卧菰蒲。\n青帘白酒斜阳外，不与行人满眼酤。",
        "dynasty": "宋",
        "collection_info": null
    },
    {
        "title": "阅旧诗卷有怀",
        "author": "吕本中",
        "content": "好诗无过亦无功，准拟还家赠阿宗。\n会有江山与湔祓，且无尘土共从容。\n大汪矫矫云间鹤，老谢森森涧底松。\n回首百年俱一梦，暮年文采更谁从。",
        "dynasty": "宋",
        "collection_info": null
    },
    {
        "title": "高邮道中荷花极目平生所未见",
        "author": "吕本中",
        "content": "绿净红深水不流，炎天烈日自然秋。\n只供野父已无计，便与行人亦暗投。\n明月不来江北岸，好山应在石城头。\n何年得映潘妃步，更放君王作意游。",
        "dynasty": "宋",
        "collection_info": null
    },
    {
        "title": "高邮遇大热作",
        "author": "吕本中",
        "content": "南风极炎暑，赤日不可傍。\n扁舟在地底，浅水安得强。\n坐怀长河冰，未尽暍饮状。\n甚憎食案蝇，意欲不相让。\n旱苗干欲死，蒲藕秋可望。\n平生投笔手，中有无尽藏。\n尔来夜深藏，穏着犊鼻上。\n有如三年艾，更復加百壮。\n黑云翻日脚，好雨终不放。\n雷声无事来，殷殷车百两。\n东街暴泥龙，西街设铜像。\n利害有不同，未易相得丧。\n农夫责催租，日夕困大杖。\n那知清歌前，把酒有余量。",
        "dynasty": "宋",
        "collection_info": null
    },
    {
        "title": "题孙广伯主簿家壁",
        "author": "吕本中",
        "content": "古木轮囷老岁寒，好花无力便凋残。\n秋风只在盆池上，但见江湖万里看。",
        "dynasty": "宋",
        "collection_info": null
    },
    {
        "title": "赠孙广伯",
        "author": "吕本中",
        "content": "人皆笑君拙，我独喜君直。\n拙则世所无，直则未易识。\n昔者中丞公，事主以一德。\n从容进退间，多士所取则。\n朝廷九鼎重，冠冕万夫特。\n尘埃困大路，此老难再得。\n至今门下士，必以身许国。\n孰知强弩末，而有百钧力。\n贤孙后来秀，见我好颜色。\n收功却扫中，欲任门内责。\n空弮入善阵，匹马见勍敌。\n不嫌不识察，但恨无此获。\n欲赤莫如丹，欲黑莫如墨。\n吾常持此言，以辨主与贼。\n苟无牛羊害，则有天地塞。\n君能但拙直，亦莫忘黑白。",
        "dynasty": "宋",
        "collection_info": null
    },
    {
        "title": "与吴迪吉诸人赴晁季一陈塘范园之游因成十韵",
        "author": "吕本中",
        "content": "春风未寂寞，频枉故人车。\n客舎轻寒下，村烟宿雨余。\n晓红留隐映，新绿上扶疏。\n妙墨悬高榜，残章得旧书。\n蛟龙忽舒卷，草木自清虚。\n渺渺登临地，悠悠水竹居。\n只今那復有，本自不关渠。\n塘水空遗庙，鼍淙亦故墟。\n同行喜佳士，所到即吾庐。\n政恐习池饮，风流却未如。",
        "dynasty": "宋",
        "collection_info": null
    },
    {
        "title": "送晁季一罢官西归",
        "author": "吕本中",
        "content": "少年阅人若邮传，汉廷公卿日千变。\n故人一蹙便青云，咫尺相逢不相见。\n丈夫鬚髯但如戟，黄尘没马渠未识。\n晁侯文采老不闻，两耳壁塞目为昏。\n三年刺促簿书裏，更觉和气生春温。\n谁能种兰生九畹，从公不辞堕车蹇。\n冰霜入眼蚊蚋去，桃李成蹊草茅远。\n胸中沧海无水旱，眼底浮云看舒卷。\n顷来江上几送迎，聚蚊成雷公不惊。\n笙竽沸地不知晓，公但寒窗延短檠。\n乃知风雨昼窈冥，我亦不废晨鷄鸣。\n箕山之下颍水边，脱冠便归须壮年。\n诸公先寻买山钱，我亦从今当着鞭。",
        "dynasty": "宋",
        "collection_info": null
    },
    {
        "title": "侯嬴",
        "author": "吕本中",
        "content": "游士纵横飜覆手，山东诸侯望关走。\n历下邯郸无使来，长城易水非燕有。\n大梁宾客旧如云，夷门监者未有闻。\n谩将苦语送公子，市井屠儿虚见存。\n后来毫髮争得丧，纷纷小儿夸跌宕。\n不知世有公子牟，一生放迹江海上。",
        "dynasty": "宋",
        "collection_info": null
    },
    {
        "title": "昭君",
        "author": "吕本中",
        "content": "冻云霾空风折木，乌孙公主歌黄鹄。\n昭君请自嫁单于，当时各倚颜如玉。\n露髩云鬟胡地尘，帐中谁是可怜人。\n左抱琵琶右挥手，胡地汉宫能几春。\n呜呼古来出妇嫁乡曲，何曾肯望秦云哭。",
        "dynasty": "宋",
        "collection_info": null
    },
    {
        "title": "戏呈外弟赵才仲",
        "author": "吕本中",
        "content": "赵郎风味春月柳，可到阮公青眼边。\n秋水黏天剧空阔，晓霜扶月作婵娟。\n北来好句传新雁，一夜客愁如少年。\n安得琼枝更当眼，沙头同理钓鱼船。",
        "dynasty": "宋",
        "collection_info": null
    },
    {
        "title": "城北别江子之",
        "author": "吕本中",
        "content": "但觉与君别，孰知归兴长。\n乱畦分宿雨，老木挂晨霜。\n未计缘诗瘦，只知如许忙。\n他年风雨夜，重约细商量。",
        "dynasty": "宋",
        "collection_info": null
    },
    {
        "title": "访晁季一",
        "author": "吕本中",
        "content": "近人鸟雀昆弟语，堆案簿书鳬鹜行。\n是中亦自有佳趣，公但徐之渠自忙。\n西风忽来凉月晓，枫叶芦花秋意少。\n劝君多饮莫多谈，截断中流公更参。",
        "dynasty": "宋",
        "collection_info": null
    },
    {
        "title": "吴君求诗因作四韵寄之并简小吴与宁生",
        "author": "吕本中",
        "content": "文字缚人同束湿，吴君不言如坐忘。\n知公胸中有余地，万顷亦在一苇航。\n寒梢倒挂夜来雨，细草已披秋后霜。\n寄语两吴兼小宁，莫因诗律废相望。",
        "dynasty": "宋",
        "collection_info": null
    },
    {
        "title": "古剑歌",
        "author": "吕本中",
        "content": "寒江九月雷殷空，落日倒射千山红。\n江头树木半倾倒，衮衮不尽洪涛风。\n风中有物如长戟，电光忽来倾霹雳。\n雨罢晴开不復知，乃是潜蛟倚长石。\n苍皮半卷颇飞动，涩藓中开欲跳掷。\n青荧野火下绝水，夭矫长烟转空壁。\n天生神物有时出，岁月飘流为谁得。\n铜花欲尽秋水浑，尚有千年妖血痕。\n向来天地亦儿戏，俄顷变怪徒纷纭。\n君不见丰城之来亦不久，宝气何为上牛斗。",
        "dynasty": "宋",
        "collection_info": null
    },
    {
        "title": "初夏即事",
        "author": "吕本中",
        "content": "歌呼连墙亦任渠，移门宾从又何如。\n晴阶仰日卧红药，野水趁船跳白鱼。\n多病且参篐桶话，得闲时近养生书。\n平生不尽幽居兴，付与长江拯钓车。",
        "dynasty": "宋",
        "collection_info": null
    },
    {
        "title": "偶作",
        "author": "吕本中",
        "content": "鄙夫养病苦不足，诸公觅官常有余。\n自是闲人不更事，可随云鸟更深居。",
        "dynasty": "宋",
        "collection_info": null
    },
    {
        "title": "癸已自南京过泗上",
        "author": "吕本中",
        "content": "昔我往矣天欲霜，今我来思梅已黄。\n淮山澡雪尘垢面，鱼稻扫除藜藿肠。\n好风肯伴客帆远，故国不辞归梦长。\n塔中老人莫相笑，我自寂然渠自忙。",
        "dynasty": "宋",
        "collection_info": null
    },
    {
        "title": "泗上赠杨吉老二首  其一",
        "author": "吕本中",
        "content": "杯中蛇去无恙，醉裏诗成有神。\n相逢不及世故，长年倍觉情亲。",
        "dynasty": "宋",
        "collection_info": null
    },
    {
        "title": "泗上赠杨吉老二首  其二",
        "author": "吕本中",
        "content": "置王坦之膝上，着陈长文车中。\n何似维摩丈室，萧然一榻清风。",
        "dynasty": "宋",
        "collection_info": null
    },
    {
        "title": "题宝应张氏草堂",
        "author": "吕本中",
        "content": "好风残暑不同涂，穏看饥蚊自扫除。\n不谓南轩有佳竹，捲帘相对一床书。",
        "dynasty": "宋",
        "collection_info": null
    },
    {
        "title": "学仙行",
        "author": "吕本中",
        "content": "长松拂云根合抱，雪虐霜凌不相到。\n下有千岁老茯苓，化为琥珀光自照。\n食之便可登广寒，不但无病长少年。\n浮生溷浊那可言，和气乃为尘务煎。\n坐看灵药置泥土，五味杂置成熏羶。\n岂不闻齐天子，黄金丹成不肯仙。\n且贪人间乐，不能从汝飞上天。\n惜哉韦郎之妙语，一失毫釐千万年。",
        "dynasty": "宋",
        "collection_info": null
    },
    {
        "title": "冬日访朱深明博士二首  其一",
        "author": "吕本中",
        "content": "北风迎马入裘茸，来访残炉半日红。\n败屋数间书百箧，无人知是陆龟蒙。",
        "dynasty": "宋",
        "collection_info": null
    },
    {
        "title": "冬日访朱深明博士二首  其二",
        "author": "吕本中",
        "content": "见公便是倚松老，念我不忘担板心。\n万里江山一尊酒，主人无古亦无今。",
        "dynasty": "宋",
        "collection_info": null
    },
    {
        "title": "初别清源姑才仲弟过楚丘作",
        "author": "吕本中",
        "content": "前村后村鸠乱鸣，梨花点雪柳半青。\n断云忽过楚丘县，骤雨已见龙丘亭。\n故人愁绪各南北，宿酒别时同醉醒。\n语离情绪乃如此，故园可归公不听。",
        "dynasty": "宋",
        "collection_info": null
    },
    {
        "title": "宿楚丘怀石子植颜平仲赵才仲",
        "author": "吕本中",
        "content": "暮行楚丘北，适与寒雨值。\n旅舍一尺泥，又乏刍秣费。\n故人渺天涯，客子初夜至。\n披衣附残火，煮茗当晚馈。\n昏昏傍晚枕，悄悄入清睡。\n向来谈笑声，已若异世事。\n但觉舌本间，尚有宿酒味。\n鸿鹄乘秋风，意在网罗外。\n强饭无多谈，此语敢失坠。",
        "dynasty": "宋",
        "collection_info": null
    },
    {
        "title": "发召伯埭二首  其一",
        "author": "吕本中",
        "content": "柳外鹁鸠相应鸣，屋头新月半轮生。\n知公未便为官去，且放扁舟自在行。",
        "dynasty": "宋",
        "collection_info": null
    },
    {
        "title": "发召伯埭二首  其二",
        "author": "吕本中",
        "content": "晓日烘窗不得眠，夹河高柳乱鸣蝉。\n西风种种入愁思，更有长亭十里船。",
        "dynasty": "宋",
        "collection_info": null
    },
    {
        "title": "余病不能蔬食惧有五味口爽之责作诗自戒",
        "author": "吕本中",
        "content": "君不如屈大夫，夕餐但秋菊。\n又不如颜平原，未昼且食粥。\n虽知舌本欠滋味，颇觉和气实其腹。\n痴人要盈余，椒有八百斛。\n钱有一百屋，鼎俎涴腥膻。\n杯盘眩红绿，四方采珍异。\n亦未极所欲，宁知下箸处，但有一饱足。\n坐偿姓命债，百死有未赎。\n何如野僧饭，晚菜下脱粟。\n撞钟撃鼓坐高堂，童奴唱饭来相续。\n竹间新笋大如椽，树头老耳肥于肉。\n亦不见蟹躁扰，亦不见牛觳觫。\n石郎爱惜韭萍虀，晋侯睥睨熊蹯熟。\n以此相重轻，于君未为福。",
        "dynasty": "宋",
        "collection_info": null
    },
    {
        "title": "南山",
        "author": "吕本中",
        "content": "南山佳有余，我病不自得。\n今日饮君家，把酒到曛黒。\n秋风浩万顷，凉月挂江色。\n对此不能欢，何以消偪塞。\n人生少如意，百语输一黙。\n喜逢佳主人，略为解覊勒。\n欢然有余味，即此自温克。\n阳春内空洞，隐如一敌国。\n世贤首阳饿，我爱郑朝穆。\n却怀三年艾，未尽一醉力。\n青蝇鬨残暑，小雨频败北。\n渐须把蟹螯，莫讣舟摧抑。\n君看女儿笑，终胜官事逼。\n残杯盖余沥，慎勿贷鷄肋。\n要看知我真，不独观酒德。",
        "dynasty": "宋",
        "collection_info": null
    },
    {
        "title": "与诸弟诸李同登塔山愚壁以事不能来因成二绝  其一",
        "author": "吕本中",
        "content": "李家漾南江漫流，幕阜山前春更愁。\n无人肯会西来意，且作小诗盟白鸥。",
        "dynasty": "宋",
        "collection_info": null
    },
    {
        "title": "与诸弟诸李同登塔山愚壁以事不能来因成二绝  其二",
        "author": "吕本中",
        "content": "道人不来花满山，蹇驴出没松声间。\n待约江头今夜月，与渠他日报平安。",
        "dynasty": "宋",
        "collection_info": null
    },
    {
        "title": "春日二首  其一",
        "author": "吕本中",
        "content": "春日纷纷一段奇，无言桃李任春欺。\n要须及热芦湾去，莫看风吹雨打时。",
        "dynasty": "宋",
        "collection_info": null
    },
    {
        "title": "春日二首  其二",
        "author": "吕本中",
        "content": "谁将旧日狂蜂蝶，误入春风桃李蹊。\n咫尺风光不相贷，无因乞与上天梯。",
        "dynasty": "宋",
        "collection_info": null
    },
    {
        "title": "东园",
        "author": "吕本中",
        "content": "暂开还落不停枝，雨湿东园柳絮稀。\n遥想钓船今夜月，暗随潮信与春归。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "经旬无客事亦少，多病闭门身更轻。\n我自不能知许事，暮江斜雨送蛙声。",
        "dynasty": "宋",
        "collection_info": null
    },
    {
        "title": "和李二十七食蛙听蛙二首  其一",
        "author": "吕本中",
        "content": "膏香未即输鲑菜，煎和真同食蛤蜊。\n北人惊嘆不下箸，乞与韩公南食诗。",
        "dynasty": "宋",
        "collection_info": null
    },
    {
        "title": "和李二十七食蛙听蛙二首  其二",
        "author": "吕本中",
        "content": "莫惊朋类多惊爆，曾伴中郎鼓吹来。\n今日属官本渠分，晚江烟雨闹池台。",
        "dynasty": "宋",
        "collection_info": null
    },
    {
        "title": "题秦惇秀才园亭",
        "author": "吕本中",
        "content": "秦郎重构水边亭，仿佛疏林过雨声。\n更唤清泉入屏坐，少留他日濯吾缨。",
        "dynasty": "宋",
        "collection_info": null
    },
    {
        "title": "别夜",
        "author": "吕本中",
        "content": "薄酒残灯欲别情，暗萤依草不能明。\n悬知先入他年话，一夜蛙声连雨声。",
        "dynasty": "宋",
        "collection_info": null
    },
    {
        "title": "寄题苏州灵岩",
        "author": "吕本中",
        "content": "水分西子采香径，山是吴王避暑宫。\n可惜同来不同赏，落花飞絮晓蒙蒙。",
        "dynasty": "宋",
        "collection_info": null
    },
    {
        "title": "呈甘露印老",
        "author": "吕本中",
        "content": "水满南河月满床，市楼灯火隔秋江。\n无人可会庵前事，一夜北风吹破窗。",
        "dynasty": "宋",
        "collection_info": null
    },
    {
        "title": "璧上人欲行为雨止戏成一绝用前韵",
        "author": "吕本中",
        "content": "东风不借南舟便，细雨轻寒锁暮江。\n更想乱山明日路，暮天风雨打船窗。",
        "dynasty": "宋",
        "collection_info": null
    },
    {
        "title": "江口送璧上人二绝  其一",
        "author": "吕本中",
        "content": "小雨浮江霜送秋，晓山晴遶读书楼。\n道人不作当时面，万里一帆随白鸥。",
        "dynasty": "宋",
        "collection_info": null
    },
    {
        "title": "江口送璧上人二绝  其二",
        "author": "吕本中",
        "content": "今日钵囊南去人，当时雕句作新春。\n更知自昔相逢意，定是他生骨肉亲。",
        "dynasty": "宋",
        "collection_info": null
    },
    {
        "title": "送朱时发",
        "author": "吕本中",
        "content": "眼底家乡不自归，痴人争忍劫前灰。\n直饶古庙香炉去，也要披毛戴角来。",
        "dynasty": "宋",
        "collection_info": null
    },
    {
        "title": "送宁子仪",
        "author": "吕本中",
        "content": "洪波奔放不停尘，万劫茫茫寄此身。\n毕竟无人会休去，满堂栝木不能春。",
        "dynasty": "宋",
        "collection_info": null
    },
    {
        "title": "唐张管书记梁时妇人黄鼎因侯景乱没北齐为小校胡儿所虏生二子后附海舶归闻鼓角得岸乃知是会稽郡鼎先在梁许嫁张固及归固适为剡令求与相见不可乃遣令送之宣城鼎在齐时作秋风曲渡海时又作诗三章管书称其词凄怨自管时已不传",
        "author": "吕本中",
        "content": "万里秋风曲，三章渡海诗。\n绝胜汉公主，略似蔡文姬。\n故国山河在，荒城鼓角悲。\n何如觅张固，不用忆胡儿。",
        "dynasty": "宋",
        "collection_info": null
    },
    {
        "title": "夜坐呈吴迪吉",
        "author": "吕本中",
        "content": "伏暑不能旱，楚天频復阴。\n疾雷衝雨断，乱草接江深。\n旧圃可小摘，老盆余数斟。\n明朝有倾倒，相待沃愁吟。",
        "dynasty": "宋",
        "collection_info": null
    },
    {
        "title": "与李夫言诸人分题得之字",
        "author": "吕本中",
        "content": "人生行乐耳，此去復何之。\n酒忆侯公圣，月如京兆眉。\n未须夸敏捷，或恐胜肥痴。\n不作别离见，却忧儿辈知。",
        "dynasty": "宋",
        "collection_info": null
    },
    {
        "title": "访秦氏北庄",
        "author": "吕本中",
        "content": "午日城西路，篮舆疑旧寻。\n稻田疏野水，草径接秋阴。\n饭忆分盘玉，书藏遗子金。\n不须千里目，枉费百年心。",
        "dynasty": "宋",
        "collection_info": null
    },
    {
        "title": "喜才仲兄弟至偶成四十字",
        "author": "吕本中",
        "content": "落日下乔木，好风来暮船。\n径思投辖饮，復作对床眠。\n寂寂驱愁外，纷纷着酒边。\n平生五经笥，不直一囊钱。",
        "dynasty": "宋",
        "collection_info": null
    },
    {
        "title": "春日",
        "author": "吕本中",
        "content": "数亩幽畦满小园，儿童无事亦嘲喧。\n水摇日影上檐角，风送花香来鼻根。\n病去只留花作伴，客来常欠酒应门。\n城南旱夌尘埃裏，不借春江一尺浑。",
        "dynasty": "宋",
        "collection_info": null
    },
    {
        "title": "甲午送宁子仪归洛",
        "author": "吕本中",
        "content": "异时从公游，颇恨相得晚。\n同参长芦禅，共听资福板。\n公今三年病，我亦百事懒。\n春风广陵城，笑语有未款。\n嵩阳有归路，河水渐清暖。\n岂无一言赠，慰此千里远。\n青松老合抱，意不在俗眼。\n岂如山上苗，共尽白日短。\n一身随药囊，万事付茗盌。\n炉烟袅晴窗，自足了迟缓。\n奈何孔文举，苦思坐客满。\n更知苏门公，远效嵇中散。\n舟行傥见念，此语试三反。",
        "dynasty": "宋",
        "collection_info": null
    },
    {
        "title": "读旧诗有感",
        "author": "吕本中",
        "content": "但闻微雨响梧桐，不悟高楼尽日风。\n团扇向人仍有意，短檠于汝渐无功。\n悮游兀者形骸外，恐堕渊源云雾中。\n剩搅饥肠供好句，为君常占一生穷。",
        "dynasty": "宋",
        "collection_info": null
    },
    {
        "title": "别后寄舍弟三十韵",
        "author": "吕本中",
        "content": "还家日已短，况此独行情。\n客路三年别，秋帆十日程。\n小船擕手上，斜柳纵篙撑。\n岸失乖龙蛰，窗留素月萦。\n重回召伯埭，虚住广陵城。\n破屋仍坚坐，残莺只强鸣。\n江犹渺漭去，草欲蔓延生。\n水缩蛙蟆鬬，场空雾雨横。\n土风沾疟疠，民俗混蛮荆。\n岂识排门入，鱼无倒屣迎。\n好诗思共读，薄酒念同倾。\n枕席烦团扇，膏油乏短檠。\n可无道里念，或恐梦魂惊。\n惟昔交朋聚，相期文字盟。\n笔头传活法，胸次即圆成。\n孔剑犹霄炼，隋珠有夜明。\n英华仰前辈，廓落到诸卿。\n敢计千金重，尝叨一字荣。\n因观剑器舞，復悟担夫争。\n物固藏妙理，世谁能独亨。\n干坤在苍莽，日月付峥嵘。\n凛凛曹刘上，容容沈谢并。\n直须用款款，未可笑平平。\n有弟能知我，他年肯过兄。\n初非强点灼，略不费讥评。\n短句箜篌引，长歌偪侧行。\n力探加润泽，极取更经营。\n径就波澜阔，勿求盆盎清。\n吾衰足欿轗，汝大不欹倾。\n莫以东南路，而无伊洛声。",
        "dynasty": "宋",
        "collection_info": null
    },
    {
        "title": "记夜",
        "author": "吕本中",
        "content": "残暑熏炙人，安梦不得长。\n忽蒙千里风，慰此六尺床。\n高梧舞清影，上悬明月光。\n初知枕簟穏，未厌尘土忙。\n中宵有臭虫，其大如蛣蜣。\n排闼触屏帐，怒欲凌空翔。\n熟视不得名，但见两翼张。\n本草所不载，尔雅所未详。\n夏虫盛百族，此物尤猖狂。\n东窗不得睡，幸无疾病妨。\n惜哉有知物，点汚此微凉。\n人生要更事，美恶无不尝。\n悉除粪壤念，顿悟服食方。\n去为千丈松，凛然衝雪霜。\n慎勿学瓜瓠，置身篱落傍。",
        "dynasty": "宋",
        "collection_info": null
    },
    {
        "title": "夜坐",
        "author": "吕本中",
        "content": "广陵城中听夜雨，倒床不眠问更鼓。\n西风万里卷长河，徧与淮山洗尘土。\n淮南米贱鱼亦好，敢復摧颓叹羁旅。\n重帘复幕懒相负，细字寒灯且如许。\n漫如尔雅注虫鱼，更就篇章考齐古。\n粗知俛首受寒饿，未暇着意寻豪举。\n床头有酒不敢饮，况復闺门画眉妩。\n故人此去今几时，亦有文字相撑拄。\n东明县前济阳路，每一梦至犹能数。\n少年不惮道里远，平生未省别离苦。\n只今多病鬚已白，尚能呼渠醉而舞。\n田园未还君可恨，岁月渐晚吾何取。\n饥虫遶壁不自聊，尔独何情促机杼。",
        "dynasty": "宋",
        "collection_info": null
    },
    {
        "title": "寄唐充之二十韵",
        "author": "吕本中",
        "content": "俗事自相促，吾生常作难。\n长河已万折，险路復千盘。\n坎壈深藏步，岑嵚穏转鞍。\n谁知守樗散，略不悮泥蟠。\n末学多乖谬，微躯寔控抟。\n小儿成顶领，烈士吐心肝。\n许下少文举，吴中无伯鸾。\n直须识根柢，始是极波澜。\n念此欲谁语，想公还自寛。\n屡成长剑倚，得洗夜虫酸。\n解后终年别，殷勤一笑欢。\n已除舌本强，仍斵鼻端漫。\n直节羣公念，高名四海间。\n相期更无事，所祝在加餐。\n晚日留残雪，春雷续浅寒。\n欲行殊未必，坚坐只长叹。\n不厌道里远，敢辞裘褐单。\n却寻三语掾，重对两蒲团。\n剩欲洗胸次，先留倒笔端。\n何须灞陵岸，回首望长安。",
        "dynasty": "宋",
        "collection_info": null
    },
    {
        "title": "竹西亭",
        "author": "吕本中",
        "content": "十年走尘土，重上竹西亭。\n草木新容态，江山旧典刑。\n狂风扫毒暑，落月伴疏星。\n认取扬州路，荒城一抹青。",
        "dynasty": "宋",
        "collection_info": null
    },
    {
        "title": "邵伯路中途遇前纲载茉莉花甚众舟行甚急不得细观也又有小盆榴等皆精妙奇靡之观因成二绝  其一",
        "author": "吕本中",
        "content": "花似细薇香似兰，已宜炎暑又宜寒。\n心知合伴灵和柳，不许行人仔细看。",
        "dynasty": "宋",
        "collection_info": null
    },
    {
        "title": "邵伯路中途遇前纲载茉莉花甚众舟行甚急不得细观也又有小盆榴等皆精妙奇靡之观因成二绝  其二",
        "author": "吕本中",
        "content": "玉桧盆榴作队来，异香相趁不相猜。\n从今闭向深宫裏，莫学江湖自在开。",
        "dynasty": "宋",
        "collection_info": null
    },
    {
        "title": "饮秦少方家",
        "author": "吕本中",
        "content": "秦郎家畔一瓯茶，何处清凉不是家。\n客子三杯玉泉酒，主人一曲浪淘沙。",
        "dynasty": "宋",
        "collection_info": null
    },
    {
        "title": "孙量臣约游干明借秦少方韵见赠復次韵答之",
        "author": "吕本中",
        "content": "睦州香火赵州茶，走徧丛林不着家。\n今日为公拈出也，两桥人语是高沙。",
        "dynasty": "宋",
        "collection_info": null
    },
    {
        "title": "春晚郊居",
        "author": "吕本中",
        "content": "柳外楼高绿半遮，伤心春色在天涯。\n低迷帘幕家家雨，淡荡园林处处花。\n檐影已飞新社燕，水痕初没去年沙。\n地偏长者无车辙，扫地从教草径斜。",
        "dynasty": "宋",
        "collection_info": null
    },
    {
        "title": "外姊赵夫人智量以良人没祝髮感叹成诗",
        "author": "吕本中",
        "content": "故人前去冢纍纍，为恨为忧未肯归。\n从有青山可藏骨，却无红泪与沾衣。\n饶三笑汝参禅误，晁四怜渠祝髪非。\n犹胜同侪二三子，枉随秋草闭斜晖。",
        "dynasty": "宋",
        "collection_info": null
    },
    {
        "title": "代赠",
        "author": "吕本中",
        "content": "十年流落漫西东，想见谢家林下风。\n晋邑自思栾孺子，鲁儒空望叔孙通。\n风花已分飘藩外，玉树何情着土中。\n纵有春梢堪寓目，却无人面与争红。",
        "dynasty": "宋",
        "collection_info": null
    },
    {
        "title": "又代赠",
        "author": "吕本中",
        "content": "略无归梦遶湖湘，漫逐微阴出建章。\n月裏寒珠一生露，镜中衰鬓十年霜。\n逢人莫唱相思调，阅世终无却老方。\n想得扁舟北还路，断云衰草更斜阳。",
        "dynasty": "宋",
        "collection_info": null
    },
    {
        "title": "临川王坦夫故从溪堂先生谢无逸学北行过广陵见余意甚勤其行也作诗送之",
        "author": "吕本中",
        "content": "王郎别我春已晚，索我题诗敢辞懒。\n读书万卷君所闻，只要躬行不相反。\n圣人遗言凛可畏，小事未免书之简。\n衣冠瞻视有法则，何独文章要编刬。\n譬如逆风曳长舰，竭力正在千夫挽。\n君行念此须饱参，即是溪堂句中眼。",
        "dynasty": "宋",
        "collection_info": null
    },
    {
        "title": "登淮南楼",
        "author": "吕本中",
        "content": "楼上西风日脚斜，楼前广道更人家。\n高林稍稍变黄叶，细草重重冒白花。\n薄酒尚堪遶舌本，故人何事走天涯。\n蓬笼只繋南亭下，乞与寒江整钓车。",
        "dynasty": "宋",
        "collection_info": null
    },
    {
        "title": "题淮上亭子",
        "author": "吕本中",
        "content": "亭下长淮百尺深，亭前双树老侵寻。\n暮云秋雁且南北，断垄荒园无古今。\n露草欲随霜草尽，归樯时度去樯阴。\n秋风未满鲈鱼兴，更有江湖万里心。",
        "dynasty": "宋",
        "collection_info": null
    },
    {
        "title": "夏夜大雨呈若谷叔并晁叔用江子之一上人",
        "author": "吕本中",
        "content": "中庭电光垂，四壁雨脚溜。\n初如单车驰，忽若万马骤。\n并墙不相语，灯影照圭窦。\n飜思共按乐，日月不得又。\n叔能糠覈肥，侄且藜藿瘦。\n买田嵩颍间，欲往今已后。\n旦夕呼晁江，把酒且相就。\n更烦一上人，不语居坐右。",
        "dynasty": "宋",
        "collection_info": null
    },
    {
        "title": "赠一上人",
        "author": "吕本中",
        "content": "细褥纱幮卧软绫，岂知秋色到襄陵。\n饥乌乍定门门树，宝塔新晴夜夜灯。\n晚菜聊充肉一脔，残林才当饭三升。\n平生积懒成骄惰，惭媿空房独坐僧。",
        "dynasty": "宋",
        "collection_info": null
    },
    {
        "title": "久雨路绝宾客稀少闻后土祠琼花盛开亦未果一往也",
        "author": "吕本中",
        "content": "卧闻更鼓湿不鸣，晓窗但有摧檐声。\n云横不放山入坐，风怒欲倒江衝城。\n东家酒熟花烂漫，折简唤客留娉婷。\n街头泥潦一尺许，意虽欲往无由行。\n儒生活计亦不恶，蒲团坚坐到日落。\n映窗香穗触凝尘，过眼文书开病膜。\n明朝新晴有佳处，穏看小槛翻红药。\n无双亭下一枝春，玉洁霜清未寥廓。\n闭门懒出君莫笑，看汝多愁吾独乐。\n故人无事倘能来，为君试举舒州杓。",
        "dynasty": "宋",
        "collection_info": null
    },
    {
        "title": "同狼山印老早饭建隆遂登平山堂",
        "author": "吕本中",
        "content": "尘埃障西风，草木被朝日。\n篮舆郭北门，未厌来往疾。\n僮奴懒不进，颇復费呵叱。\n道人先我行，宴坐已一室。\n殷勤劝客住，午饭当促膝。\n炉烟窗纸明，鸟语树叶密。\n却上平山堂，晚景更萧瑟。\n澄江渺天际，妙句不容乞。\n平生泉石念，固自有遗失。\n何能从儿曹，十事九不实。\n兹游岂不快，此老固坦率。\n尚从文殊师，一往问摩诘。",
        "dynasty": "宋",
        "collection_info": null
    },
    {
        "title": "舟行次灵璧二首  其一",
        "author": "吕本中",
        "content": "往来湖海一扁舟，汴水多情日自流。\n已去淮山三百里，主人无念客无忧。",
        "dynasty": "宋",
        "collection_info": null
    },
    {
        "title": "舟行次灵璧二首  其二",
        "author": "吕本中",
        "content": "小市荒桥贯浊河，故人虽在懒谁何。\n只因远地经过少，更觉新年坐卧多。",
        "dynasty": "宋",
        "collection_info": null
    },
    {
        "title": "己亥上元数同晁季一叔用清坐不出",
        "author": "吕本中",
        "content": "北风凛凛吹月高，万木夜作穷猿号。\n卧听车马赴尘土，爱此一室明秋毫。\n小炉着火晚收焰，短檠照坐寒无膏。\n主人忘言客亦懒，更烦赤脚送茗盌。\n子云事业本清浄，维摩方丈常萧散。\n出游苦畏今日闹，归坐略尽平生款。\n自知衰病损刚肠，只要文书遮病眼。\n公能却扫趁闲暇，渠自低头费牵挽。\n明朝乘兴尚能来，咫尺吾庐不嫌远。",
        "dynasty": "宋",
        "collection_info": null
    },
    {
        "title": "寄李商老",
        "author": "吕本中",
        "content": "黄尘车马流，金火战残暑。\n西风迎潮来，密云復无雨。\n江淮旱已甚，映眼但尘土。\n田畴杂芜秽，草树翳洲渚。\n缅怀平生欢，捐弃各秦楚。\n千言偪胸次，到口不能吐。\n君非一臂旧，此意復可许。\n青蝇暗藩溷，有似吓腐鼠。\n须君济川手，略为虹蜺举。\n念之不能眠，清坐听鸣橹。",
        "dynasty": "宋",
        "collection_info": null
    },
    {
        "title": "晚至城南",
        "author": "吕本中",
        "content": "来往城南路，今年又作冬。\n荒林挂落日，古寺迭疏钟。\n职事日三出，交游时一逢。\n可怜河上水，唯少莫山重。",
        "dynasty": "宋",
        "collection_info": null
    },
    {
        "title": "汴上作",
        "author": "吕本中",
        "content": "不使西风便解维，且留残暑震余威。\n累累野水循河下，摄摄榆虫扑面飞。\n五斗漫随王绩隐，一裘聊待晏婴归。\n平生事业新诗在，送与江南旧钓矶。",
        "dynasty": "宋",
        "collection_info": null
    },
    {
        "title": "初抵曹南四首  其一",
        "author": "吕本中",
        "content": "未辨归山计，今年学作官。\n簿书妨好梦，尘土败余欢。\n但有妻孥累，初无肺腑寛。\n从来畜鲑菜，不上八珍盘。",
        "dynasty": "宋",
        "collection_info": null
    },
    {
        "title": "初抵曹南四首  其二",
        "author": "吕本中",
        "content": "久罢摄生术，虚藏种树书。\n病多诗辄废，秋到客仍疏。\n约带何辞缓，穿靴不暇徐。\n犹胜策高足，辛苦曳长裾。",
        "dynasty": "宋",
        "collection_info": null
    },
    {
        "title": "初抵曹南四首  其三",
        "author": "吕本中",
        "content": "併足经庭右，褰裳入座隅。\n频容着帽进，雅称折腰趋。\n燥吻应难湿，残杯莫强濡。\n平生驷跛蹩，今日更长途。",
        "dynasty": "宋",
        "collection_info": null
    },
    {
        "title": "初抵曹南四首  其四",
        "author": "吕本中",
        "content": "往时汪博士，劝我便归休。\n细雨檐花夜，长江枫叶秋。\n欲行殊未必，高卧恐无由。\n感叹思亡友，端居可泪流。",
        "dynasty": "宋",
        "collection_info": null
    },
    {
        "title": "言志",
        "author": "吕本中",
        "content": "冯驩客传舍，弹铗歌不已。\n託身孟尝君，惟有一剑耳。\n何事食无鱼，何事出无舆。\n先生犹有剑，至我剑亦无。\n一来曹南郡，优游聊自娱。\n春风吹我衣，春草生庭除。\n小便胞略转，晚髮手自梳。\n仰面送归雁，低头羡游鱼。\n幸有薄薄酒，浸渍满腹书。\n安得待天命，吾心亦何如。\n长铗莫漫弹，何必忆吾庐。",
        "dynasty": "宋",
        "collection_info": null
    },
    {
        "title": "学道",
        "author": "吕本中",
        "content": "学道如养气，气实病自除。\n验之寒暑中，可见实与虚。\n颓然觉志满，乃是气有余。\n岂惟暖脐腹，便足荣肌肤。\n但能严关键，百岁终不枯。\n道苟明于心，如马得坚车。\n养以岁月久，自然登坦途。\n江河失风浪，草莽成膏腴。\n熟视八荒中，何物能胜予。\n时来与消息，吾自有卷舒。\n死生亦大矣，汝急吾自徐。\n捷行不为速，曲行不为迂。\n一沤寓大海，此物定有无。\n谁能具此眼，况望捋其鬚。\n学有不精尽，遂至玉碔砆。\n昔人中道立，为汝指一隅。\n千言不知要，徒自费吹嘘。\n所以季路勇，不如颜氏愚。\n请子罢百虑，一念回须臾。\n忽然遇事入，此语当不诬。",
        "dynasty": "宋",
        "collection_info": null
    },
    {
        "title": "和赵承之",
        "author": "吕本中",
        "content": "十日九日昏梦集，职事向人如束湿。\n看朱成碧有底忙，然萁煮豆相煎急。\n长官抵几入门去，小吏垂头就行立。\n尘埃上下久可厌，学问峥嵘老难入。\n平生谬欲师古人，遇事始知吾不及。\n正须眼底去泾渭，便自胸中无棨戟。\n丈夫盖棺事则已，破屋頽墙使谁葺。\n要随归雁刺天飞，莫待枯鱼过河泣。",
        "dynasty": "宋",
        "collection_info": null
    },
    {
        "title": "曹州后囿夜行",
        "author": "吕本中",
        "content": "衣欲生棱梦不成，城头高下打三更。\n月明如昼柳如画，更向瑶池南岸行。",
        "dynasty": "宋",
        "collection_info": null
    },
    {
        "title": "风吹蒲苇丛三首  其一",
        "author": "吕本中",
        "content": "风吹蒲苇丛，中有霜堕意。\n美人天一涯，行子初夜至。",
        "dynasty": "宋",
        "collection_info": null
    },
    {
        "title": "风吹蒲苇丛三首  其二",
        "author": "吕本中",
        "content": "风吹蒲苇丛，秋色日向晚。\n美人何时来，行子饥未饭。",
        "dynasty": "宋",
        "collection_info": null
    },
    {
        "title": "风吹蒲苇丛三首  其三",
        "author": "吕本中",
        "content": "行子惜日月，美人轻别离。\n风吹蒲苇丛，及时当早归。",
        "dynasty": "宋",
        "collection_info": null
    },
    {
        "title": "曹南试院怀向子諲兄弟兼呈张扩",
        "author": "吕本中",
        "content": "大向金相玉为表，小向坚车取长道。\n闭门不见今几日，尘埃满城何时好。\n病夫坐穏百不闻，读书聒人到夜分。\n朝来雨过凉气足，思与张侯同叩门。",
        "dynasty": "宋",
        "collection_info": null
    },
    {
        "title": "试院中作二首  其一",
        "author": "吕本中",
        "content": "客梦断復续，角声寒更长。\n疏篱拥残月，老木犯新霜。\n閗絷身何恨，驰驱汝自忙。\n稍知诗有味，復恐道相妨。",
        "dynasty": "宋",
        "collection_info": null
    },
    {
        "title": "试院中作二首  其二",
        "author": "吕本中",
        "content": "诸生未下笔，客子且安眠。\n老觉文章退，官忧簿领纒。\n短檠仍有味，高枕自无缘。\n但愿无他苦，今年如去年。",
        "dynasty": "宋",
        "collection_info": null
    },
    {
        "title": "拟古",
        "author": "吕本中",
        "content": "西邻有佳人，开户纳明月。\n月照衣上缨，同心为谁结。\n此结今几时，未解心已折。\n隔林闻捣练，起坐更呜噎。\n情人在万里，我独音问缺。\n不闻行路难，但见思归切。\n年来契阔久，烈士或丧节。\n如何空床居，初未见短阙。\n胡马与越鸟，本自无离别。\n草摇新霜白，秋送池中竭。\n君心有断绝，妾恨无盈歇。",
        "dynasty": "宋",
        "collection_info": null
    },
    {
        "title": "正月十五日试院中烹茶因阅溪碑",
        "author": "吕本中",
        "content": "小炉方鼎蛙蚓鸣，那知帘外东风惊。\n乱云初破盘凤影，缺月半堕春江明。\n已驱簿领出门去，更洗肝肺令愁醒。\n大碑古字久寂寞，高堂素壁空峥嵘。\n坐看光焰扫尘土，便觉冰霰临窗屏。\n文章断绝生气在，妙句直欲无兰亭。\n峄山野火烧欲尽，瘗鹤半在江中陵。\n不知此书更奇古，反覆餍饫无讥评。\n山精地神肯爱护，至今欧虞来乞灵。\n要令石鼓举吉日，不必细字临黄庭。\n生平访古少如意，对此自足忘经营。\n世间儿女争媚好，纸上姓名谁重轻。\n迩来半月得坚坐，一室当行千里程。\n南楼灯火漫明灭，北里笙竽频送迎。\n儒生事业了不恶，故人浮沈吾懒听。\n更阑更自取书读，唤起奴仆寻短檠。",
        "dynasty": "宋",
        "collection_info": null
    },
    {
        "title": "试院夜坐",
        "author": "吕本中",
        "content": "急雨翻灯夜不眠，小床欹侧似乘船。\n平生万事不如意，病后一身私自怜。\n海中神仙渺茫裏，方外酒徒憔悴边。\n本自无心觅余地，问公何苦爱逃禅。",
        "dynasty": "宋",
        "collection_info": null
    },
    {
        "title": "清都行",
        "author": "吕本中",
        "content": "我昔谒帝白玉墀，独驾翠虬骖赤螭。\n御风而行过日围，遂登清都游太微。\n广殿上建明月旗，缀以列宿悬双蜺。\n帝顾而叹怜其痴，寸田不治来何迟。\n我拜稽首心自疑，世俗逼隘臣所知。\n黜慢之故还无期，后有美人云雾衣。\n玉坐交映生光辉，不必翠被缘珠玑。\n秘文玉简手自持，见我而笑扬蛾眉。\n问我此去来何时，握手赠吾蓝田芝。\n汝生甚良学则宜，无自轻厌令神驰。\n一来人间今几时，恍如梦觉不可追。\n骨肉腥秽颜忸怩，北风吹寒霜露微。\n想视倒景凌空飞，却从帝居寻玉妃，为汝更赋无言诗。",
        "dynasty": "宋",
        "collection_info": null
    },
    {
        "title": "试院中呈工曹惠子泽教授张彦实",
        "author": "吕本中",
        "content": "十日虚房罢送迎，不知新雁已南征。\n忍穷有味知诗进，处事无心觉累轻。\n残叶入帘收薄暑，破窗留月漏微明。\n知公坐穏无他念，识我阶前拄杖声。",
        "dynasty": "宋",
        "collection_info": null
    },
    {
        "title": "寄知止",
        "author": "吕本中",
        "content": "近有书来欲见寻，扁舟南下已春深。\n浊河远贯长淮水，峡岸遥瞻宝塔临。\n杨子宦游常落拓，茂伦心事转崎嵚。\n云横雪拥蓝关路，总是平生愿学心。",
        "dynasty": "宋",
        "collection_info": null
    },
    {
        "title": "印纍纍",
        "author": "吕本中",
        "content": "印纍纍，绶若若，不如相逢一饷乐。\n谷量牛马斗量珠，不如闭门细读平生书，居闲意气或有余。\n利害毫髮过，不能以手援其躯。\n风吹月明，落我庭树。\n宿乌夜惊，徐徐飞去。\n昼夜有程，汝何不住。\n前畏弹射，后畏网罗。\n孰视鸿鹄，云霄可摩。\n亦知人生，如意少不如意多。\n富贵欲长保，执斧不见柯。\n印纍纍如此，宿鸟飞去何。",
        "dynasty": "宋",
        "collection_info": null
    },
    {
        "title": "曹南过五丈河堤入城访颜岐夷仲清谈久之乃归",
        "author": "吕本中",
        "content": "春色不自惜，落花如许愁。\n晴天一望远，漕水十分流。\n每遶长堤去，频因好句留。\n相随觅季主，不必贷河侯。\n论极文章秘，居兼竹石幽。\n和风落香烬，晚日泛茶瓯。\n壮节知无用，诸儒误见收。\n江山亦在眼，岁月忽忘忧。\n南郭今丧我，长卿仍倦游。\n漫成长韵律，胜与小蛮讴。\n簿领憎频过，尘埃懒再谋。\n何须五湖口，风雨转船头。",
        "dynasty": "宋",
        "collection_info": null
    },
    {
        "title": "雪夜",
        "author": "吕本中",
        "content": "曹州城南三日雪，半夜疾风吹石裂。\n先生睡美唤不闻，不信衾裯冷如鐡。\n病妻索火少声韵，稚子哦诗应歌节。\n残书向人老可爱，旧剑空在磨先缺。\n未能去寻泉石伴，未用深藏狐兔穴。\n新正已过今几日，岁事懒復从人说。\n长江略无千里梦，故人动有十年别。\n相逢一笑又艰阻，所向端坐成痴绝。\n城中诸公不相弃，时有妙句扶衰拙。\n颇知晴意在明日，泥深不怕车轮折。\n便当脱帽过君家，共放南窗看新月。\n一杯冻酒君莫辞，预借炎天洗烦热。",
        "dynasty": "宋",
        "collection_info": null
    },
    {
        "title": "曹南官舍书事",
        "author": "吕本中",
        "content": "去岁头已白，今年眼復昏。\n不忧穷刺骨，仍有病伤魂。\n酒薄如官冷，年丰荷主恩。\n空庭闲草木，终未答干坤。",
        "dynasty": "宋",
        "collection_info": null
    },
    {
        "title": "早出",
        "author": "吕本中",
        "content": "早出公莫厌，此心吾已灰。\n严风逸月落，晓气浃霜回。\n疾病衝寒怯，衰迟畏事催。\n匆匆节渐去，衮衮事方来。\n破壁诗犹在，荒城菊半摧。\n还家一樽酒，思与故人开。",
        "dynasty": "宋",
        "collection_info": null
    },
    {
        "title": "寄江端太子之晁冲之叔用",
        "author": "吕本中",
        "content": "往岁孟秋月，我行东出关。\n人烟眇归路，风雨转河湾。\n别恨友游失，心成木石顽。\n有随妻子嘆，无语鸟乌闲。\n曩事空回首，微官真强颜。\n旧谙尘土迸，频辱簿书颁。\n日月勤忧患，庭闱实阻艰。\n自忘身窘束，时得泪潺湲。\n疾病衰犹活，漂流老未还。\n悮霑文字癖，虚觉鬓毛斑。\n苦语终难好，芜辞漫不删。\n绝知出意表，敢復见颜间。\n二子今怀璧，羣公时赐环。\n寄书常恨草，雕句得无悭。\n晚照云千迭，新凉月半弯。\n相忘有道术，那得厌尘寰。\n圣治光三辅，皇威极百蛮。\n物能同应瑞，民自不藏姦。\n薄技宁堪奏，余光或许攀。\n何须阳翟望，咫尺是箕山。",
        "dynasty": "宋",
        "collection_info": null
    },
    {
        "title": "两鹤行",
        "author": "吕本中",
        "content": "西风引湖光，上与月色乱。\n化为两白鹤，飞来洞庭岸。\n洞庭无网罗，两鹤愿为伴。\n鸣声既清好，羽翼又璀璨。\n一鹤飞上天，久厌俗眼玩。\n一鹤不能飞，摧颓自悲叹。\n三年望绝壁，念汝肠已断。\n昔既薄恩情，今还恨霄汉。\n未忍学鹪鹩，裁求一枝换。",
        "dynasty": "宋",
        "collection_info": null
    },
    {
        "title": "陵城歌",
        "author": "吕本中",
        "content": "北风吹沙秋草黄，汉家故陵当路傍。\n残墓断壠趁风雨，狭径小树行牛羊。\n当时王子朝未央，飞燕姊弟承龙光。\n大策已定回朝阳，不知外家诸舅忙。\n后来变化尤猖狂，佞贤贼莽分行藏。\n岂知汉运中更长，济阳舍中方赤光。\n终亦变化随飞扬，何独此地令人伤。\n人生覩此当自顾，位高金多终此路。\n君不见五陵佳气且如此，更復何情说丁傅。",
        "dynasty": "宋",
        "collection_info": null
    },
    {
        "title": "早至天宁寺即赵州受业院也",
        "author": "吕本中",
        "content": "残月晓未落，疏星点寒林。\n严车城南路，先闻钟磬音。\n道人迎我入，共步重廊深。\n瀹琖施净供，冰味杂海沈。\n蒲团近宿火，不受尘埃侵。\n欲求半日息，簿领勤相寻。\n东堂老禅师，枯木尚龙吟。\n一转庭前柏，诸方疑至今。\n我生晚闻道，所向足崎嵚。\n谬传无字印，尝恐力不任。\n淮海罢行役，吾人多滞淫。\n于焉一枕梦，可见平生心。",
        "dynasty": "宋",
        "collection_info": null
    },
    {
        "title": "曹南寄亲旧",
        "author": "吕本中",
        "content": "净名居士黙无语，翰林子卿虚见寻。\n半世泥涂催老大，中年诗律费光阴。\n江湖每有同归志，酒炙初无独饱心。\n三尺枯桐取煨烬，断弦遗谱有知音。",
        "dynasty": "宋",
        "collection_info": null
    },
    {
        "title": "大雪不出寄阳翟宁陵",
        "author": "吕本中",
        "content": "簿书终岁忙，风雪一日静。\n闭门近残火，稍觉诸事胜。\n平生汗漫游，已负麋鹿性。\n微官不能归，但见日月竞。\n老人去已远，我行復未定。\n训言实在耳，无因问温清。\n归心止阳翟，悲梦识新郑。\n大女痴无比，有语多未听。\n小女索乳啼，不与穷屋称。\n想唤添丁来，与汝相和应。\n低头坐儿曹，气血安得盛。\n非无车马心，未忍求捷径。\n顾自阻饥寒，畴能免讥评。\n诸郎何时逢，相作玉树映。\n文章有活法，得与前古并。\n默念智与成，犹能愈吾病。",
        "dynasty": "宋",
        "collection_info": null
    },
    {
        "title": "与宁陵叔弟别后有怀兼寄赵才仲二首  其一",
        "author": "吕本中",
        "content": "一别又经月，欲来浑未期。\n宁知万卷读，难疗十年饥。\n长物新添女，生涯旧有诗。\n更伤新况味，不报老亲知。",
        "dynasty": "宋",
        "collection_info": null
    },
    {
        "title": "与宁陵叔弟别后有怀兼寄赵才仲二首  其二",
        "author": "吕本中",
        "content": "表弟今何在，中郎亦漫游。\n平生足艰阻，今日倍迟留。\n误辱琼瑶报，兼蒙札翰投。\n南窗五更月，常照别离愁。",
        "dynasty": "宋",
        "collection_info": null
    },
    {
        "title": "大雪不出",
        "author": "吕本中",
        "content": "晶晶日欲出，翻翻风自横。\n近阶三尺雪，附火一杯羮。\n老树春难别，深檐乌或鸣。\n新春第三日，坚坐若为情。",
        "dynasty": "宋",
        "collection_info": null
    },
    {
        "title": "自曹南至阳翟追怀江上旧游呈叔弟",
        "author": "吕本中",
        "content": "醉别白沙江上亭，晚蝉高树各秋声。\n风乘小艇鳬鹥进，雨历疏檐环佩鸣。\n家事不随王事了，新愁常接旧愁生。\n只今疲病嫌鞍马，十日同居眼暂明。",
        "dynasty": "宋",
        "collection_info": null
    },
    {
        "title": "自阳翟至宁陵与虚已叔诸弟别还曹未久知止復来偶成二十八字",
        "author": "吕本中",
        "content": "绿徧墙头杨柳枝，小亭春尽阻归期。\n头昏目暗无情绪，不比少年离别时。",
        "dynasty": "宋",
        "collection_info": null
    },
    {
        "title": "试院中作",
        "author": "吕本中",
        "content": "职事侵人畏作官，略偷身去不能还。\n树移午影重帘静，门闭春风十日闲。\n尚有文书遮病目，却无尘土犯衰颜。\n故人何处蓬笼底，看尽江南江北山。",
        "dynasty": "宋",
        "collection_info": null
    },
    {
        "title": "去冬试院中尝作诗云衣敝蝨可舍髮垢栉不下披衣坐墙角尚有微火跨平生足拘窘今日幸闲暇新文加点窜欲歇不能罢虽微尘事妨颇畏俗子骂出门见诸老此语君可画今年復入试院职事多窘迫者簿书满前如赴蹈汤火也再次前韵",
        "author": "吕本中",
        "content": "谁令君作官，衮衮簿书下。\n谁令君不学，陷穽乃欲跨。\n缅怀北窗翁，斯人盖多暇。\n田畴望家远，日月已秋罢。\n尚蒙诸公怜，未至官长骂。\n何时归来图，更作一段画。",
        "dynasty": "宋",
        "collection_info": null
    },
    {
        "title": "雨后数与李仲辅兄弟往来且约十七日同过士特因成长韵",
        "author": "吕本中",
        "content": "邻鷄再三鸣，不改风雨晦。\n束装向前涂，恐与泥潦会。\n故人时一来，共此一室内。\n微言久已绝，苦语或未遂。\n子孙甚奇古，却立有余地。\n旧从伯氏游，则已闻令季。\n斯文倘未远，吾今尽憔悴。\n相期无何乡，获保清凈退。\n收身稠人中，着眼世事外。\n山空倚岩石，雪立老杉桧。\n往来相遇难，更自少如意。\n旦日过城南，把酒公一醉。",
        "dynasty": "宋",
        "collection_info": null
    },
    {
        "title": "首夏二首  其一",
        "author": "吕本中",
        "content": "生平寡嗜欲，颇愿得少闲。\n尽读未见书，徧寻云外山。\n往来二十年，昔者盟未寒。\n妻子见驱廹，低头言作官。\n朝翻朱墨案，暮对藜藿盘。\n岂无一亩宫，令汝得少安。\n向来栖息地，苔竹奉余欢。\n何时二三子，共驾牛车还。\n汝实江海人，悮令尘土干。\n旧游在彷佛，欲往当不难。\n但去眼界窄，自然心地寛。",
        "dynasty": "宋",
        "collection_info": null
    },
    {
        "title": "首夏二首  其二",
        "author": "吕本中",
        "content": "空庭下疏箔，乐此树荫美。\n鸟声相续来，百种皆可喜。\n日长少文字，俗事不到耳。\n开窗略须夜，月露欣瀰瀰。\n颇念闲居乐，感叹投笔起。\n吾家老清源，爱我入骨髓。\n还家治场圃，唤我共料理。\n会同江海去，更欲附船尾。\n平生跨款段，不敢废鞭棰。\n谁云马中龙，一日有万里。\n卜邻吾所知，江晁老兄弟。",
        "dynasty": "宋",
        "collection_info": null
    },
    {
        "title": "问晁伯宇疾二首  其一",
        "author": "吕本中",
        "content": "晁子卧京城，岁月晚不用。\n偷身出尘土，闭户忍疾痛。\n客来不与语，有口吾懒动。\n今年又请老，气力当少纵。\n生平厌笔墨，弃去不復弄。\n颇念白头亲，甘旨须子奉。\n呻吟不衽席，妙语时一讽。\n谁令稻粱谋，未答泉石梦。\n鄙夫託未契，义实忧患共。\n天定或胜人，寡固不敌众。\n请公但缩手，保此清凈供。\n因书报安否，兼与问群从。",
        "dynasty": "宋",
        "collection_info": null
    },
    {
        "title": "问晁伯宇疾二首  其二",
        "author": "吕本中",
        "content": "取骥伏盐车，更欲絷其足。\n于物未有害，罚汝则已酷。\n晁子江海士，老去自窘束。\n平生万卷书，岂止十年读。\n随身几箱箧，一一手自录。\n初无解衣赠，未免操戈逐。\n仲也抱瑚琏，幼亦好奇服。\n西堂老弘微，与子同轨躅。\n过门有江谢，共语喧破屋。\n弃官吾已懒，覆种子未孰。\n逢人强应接，遇事多诟辱。\n何时把锄头，得止季路宿。",
        "dynasty": "宋",
        "collection_info": null
    },
    {
        "title": "商村河决",
        "author": "吕本中",
        "content": "今年河口决商村，远望飞涛匹马奔。\n曲港定无蛟鳄横，下田甘受雨泥浑。\n衣裳虮虱藏针缝，头面尘沙露爪痕。\n犹恐因循葬鱼腹，故人无地与招魂。",
        "dynasty": "宋",
        "collection_info": null
    },
    {
        "title": "新霜行",
        "author": "吕本中",
        "content": "新霜下幽兰，昔在顾眄间。\n时过理当尔，敢復致一言。\n物生无荣贱，悉是君所见。\n相值有相违，谁能满吾愿。\n田园弃荒芜，官居走邮传。\n误寻文字盟，秣马当百战。\n一饭或未饱，逢人足嫌怨。\n穷于投林猿，窘若巢幕燕。\n忍学少年子，羽翼偷绚练。\n百万买纒头，千金奉娱宴。\n愿为匣中玉，不作秋后扇。\n丈夫重许与，正尔未为倦。\n绝粮有不死，酒肉虚健羡。\n古人马伏波，吾犹识君面。",
        "dynasty": "宋",
        "collection_info": null
    },
    {
        "title": "将去曹南连得江晁书因叹存没诸友遂成长韵",
        "author": "吕本中",
        "content": "西风脱残暑，我病不自聊。\n吏舍少还往，亦復长蓬蒿。\n欣然脱帽去，念此非一朝。\n阳翟未遽往，宁陵虚见招。\n初无食息地，未免柴水劳。\n故人数遗书，尚有江与晁。\n穷途感节义，俗耳受风骚。\n向来相知人，昔盛今寂寥。\n落日送汪谢，荒小留老饶。\n关侯最杰立，亦以膏自烧。\n后生有向子，更尽儿女娇。\n出门天夺之，不令上云霄。\n坐看朋友泪，未减春秋褒。\n怪我但羸疾，悮蒙风雨摇。\n日月费奔走，文章勤琢雕。\n会须领妻子，更欲投吾曹。\n耆旧唤归隐，诸公怜久要。\n出同赴鷄黍，归但守箪瓢。\n相将访云山，所至杂渔樵。\n还当古渡口，卧听西江潮。",
        "dynasty": "宋",
        "collection_info": null
    },
    {
        "title": "精卫诗",
        "author": "吕本中",
        "content": "西山有鸟，其状如乌。\n名曰精卫，其名自呼。\n精卫堙海，不堙不止。\n问谁之报，云帝之子。\n帝子女娃，往游不还。\n精卫求之，不敢有安。\n海流不改，汝堙不迁。\n嗟哉精卫，志则可怜。\n我昔读书，惟圣之求。\n竭力从之，以春及秋。\n老人宴居，审吾之学。\n惟时友朋，日就雕琢。\n圣言甚微，吾意则近。\n近以识微，退或有进。\n三年于曹，惟罪之恐。\n人虽甚厌，子亦不勇。\n舒舒其云，沄沄其水。\n子不与归，而曰有以。\n豕羊在牢，刍秣之恋。\n烹庖及之，抑又谁怨。\n予学日远，子道日疏。\n有愧精卫，其谁与居。\n精卫之飞，不必戾天。\n子之不如，宁有智焉。\n惟作与否，愚智之择。\n小人作诗，惟一劝百。",
        "dynasty": "宋",
        "collection_info": null
    },
    {
        "title": "宁陵弟相送至南京因成四韵寄季一子之叔用",
        "author": "吕本中",
        "content": "白髮无端巧上头，镜中颜状不能羞。\n要寻扬子一廛地，未用刘公百尺楼。\n野竹连阴护苍藓，暮云生雨续黄流。\n秋风有信鲈鱼在，更约江晁共小舟。",
        "dynasty": "宋",
        "collection_info": null
    },
    {
        "title": "十一月一日步河堤上",
        "author": "吕本中",
        "content": "簿书纠纒人，欲出不自许。\n老叟环我前，更作附耳语。\n脱身上河堤，颇似昼伏鼠。\n河堤平如掌，下有千岁土。\n夕阳敛残照，草木过寒雨。\n游鱼着鈎饵，舟子快新煮。\n煮鱼得放饭，尚叹行役苦。\n江湖平生心，岁月可逆数。\n故人书断绝，吾事有去取。\n归来讨清尊，妙句还一吐。",
        "dynasty": "宋",
        "collection_info": null
    },
    {
        "title": "留侯",
        "author": "吕本中",
        "content": "留侯下邳时，豪气或未除。\n晚节欲轻举，效在黄石书。\n其书本无言，一嘆三呜呼。\n彼公实天人，识此鹓凤雏。\n良田有芜秽，令子痛自鉏。\n万事不得已，一身常晏如。\n袖手默无语，四方瞻步趋。\n不知隆准公，果能知子无。\n小儿荀彧辈，下及崔浩徒。\n谓能明子心，此语亦已诬。\n不能处其知，正足杀其躯。\n所恨生已晚，圣门无坦途。\n学不尽其才，未免风俗驱。\n诗书在煨烬，子何不回车。\n试问礼之本，更观心地初。",
        "dynasty": "宋",
        "collection_info": null
    },
    {
        "title": "送韩撝秉则赴棣倅",
        "author": "吕本中",
        "content": "公如玉壶冰，见即离烦热。\n况当清秋悬，更自贮霜月。\n中边本无垢，何处觅焚爇。\n盛以百炼铜，此亦不得折。\n初蒙一日款，遽有千里别。\n扁舟转青齐，岁事当雨雪。\n远行不赢粮，已悟服食诀。\n古来饕餮徒，颇谓一世杰。\n唾壶彼何知，便为如意缺。\n观其所用心，俱不异鼠窃。\n首阳独往人，渠自饱薇蕨。\n举头公一笑，百虑无以绝。\n江源初滥觞，末乃流不竭。\n伤哉鞴上鹰，一饱便飞掣。",
        "dynasty": "宋",
        "collection_info": null
    },
    {
        "title": "读秦碑",
        "author": "吕本中",
        "content": "秦人跨九州，欲以传万世。\n立石名山傍，往往章得意。\n至今见遗刻，字体甚雄异。\n壮哉苍藓文，未改回屈势。\n风雨所侵蚀，中有千丈气。\n严如虬龙蟠，深若铁石利。\n余威到山鬼，谨守敢失坠。\n汉魏能书人，亦岂可睥睨。\n未能识藩篱，何止趁姿媚。\n初无一日雅，但有三舍避。\n文章又奇古，迁雄盖苗裔。\n观其所称述，肯为尊者讳。\n巧言未大失，末乃为俗累。\n呜呼结绳前，此又谁与记。\n君臣共无为，垂拱天下治。\n春秋纪日月，大易垂彖繋。\n嬴氏厌休息，动以衡石计。\n斯翁变古文，程邈分篆隶。\n自此更滋蔓，日以趋简易。\n驰驱千百年，漫有纸笔费。\n谁能罢烦文，尽扫诸天外。\n此书虽见存，或以少为贵。\n持此槁木枝，我亦无甚愧。",
        "dynasty": "宋",
        "collection_info": null
    },
    {
        "title": "次韵答曹州同官兼简范寥信中",
        "author": "吕本中",
        "content": "好诗有味终难舍，俗事无功莫羡渠。\n破历屡翻深瓮酒，短檠时检旧窗书。\n何年鷄黍先投社，是处田园可结庐。\n更请二公搜好句，一身疴痒要爬梳。",
        "dynasty": "宋",
        "collection_info": null
    },
    {
        "title": "龚彦承观轩",
        "author": "吕本中",
        "content": "爱山不能归，常恐山怪责。\n终岁在行役，感动头已白。\n高秋强僮仆，路过龚掾宅。\n蒙君开南轩，除我眼界窄。\n白波遶青嶂，彷佛见颜色。\n江上飞来峰，却立对君侧。\n萧萧蒲苇丛，不受尘土隔。\n知君有奇趣，笑我常偪仄。\n人生无穷已，得一乃愿百。\n床头贮美酒，窗下着好客。\n请公但黙然，岁晚当有获。",
        "dynasty": "宋",
        "collection_info": null
    },
    {
        "title": "画马图",
        "author": "吕本中",
        "content": "平沙远草春未生，万木夜起争悲鸣。\n秋云欲坠都护垒，急雪暗下屯田营。\n胡人却走畏深入，汉家飞将已云集。\n此时一马直万钱，陇右河湟更供给。\n边尘净尽今百年，万马潦倒西风前。\n天生骏骨例艰阻，是处雕鞍蒙受怜。\n君家九幅开新帐，欻见腰褭华堂上。\n长鞭不用覊络远，雾縠云罗倚惆怅。\n高旌袅袅霜露微，苜蓿得雨连山肥。\n同时战士今不归，曹霸弟子能神奇。\n毫端妙处君得之，驽骀往来空尔为。",
        "dynasty": "宋",
        "collection_info": null
    },
    {
        "title": "堤上",
        "author": "吕本中",
        "content": "落花吹尽不堪忧，只见河堤水漫流。\n晚日强穿城北市，春风犹驻驿南楼。\n妻孥转觉为身累，岁月终难望汝留。\n万里长江一樽酒，故人何处倚扁舟。",
        "dynasty": "宋",
        "collection_info": null
    },
    {
        "title": "将赴海陵出京治泎觅舟候送客不至遂行",
        "author": "吕本中",
        "content": "子行殊未来，我马已再秣。\n略投故人饭，苦厌从者聒。\n长河见舟楫，尚恐尘事夺。\n风翻蝉急噪，雨潄岸欲脱。\n南山已在眼，想望淮水阔。\n别离古所重，况在交友末。\n翩然欲行际，所寄一短褐。\n路长书来稀，何以慰饥渇。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其一",
        "author": "吕本中",
        "content": "夜语不嫌久，凛然天欲秋。\n客灯吹屡灭，细雨落还休。\n未许金张并，虚为鄠杜游。\n江河少归梦，知为故人留。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其二",
        "author": "吕本中",
        "content": "我髮日已短，公愁安得长。\n墙根春荠老，瓶水腊梅香。\n侍立无天女，相随有漫郎。\n平生湖海兴，今夜宿连床。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其三",
        "author": "吕本中",
        "content": "髮短各已白，眼昏谁復明。\n残春断花柳，晚日闭柴荆。\n潦倒书常废，驱驰梦或惊。\n尚于团聚乐，虽老未忘情。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其四",
        "author": "吕本中",
        "content": "今弟穷颜蠋，书生老仲舒。\n相招得共处，何往更安居。\n岁月尘埃外，桑麻雨露余。\n送行无别物，圮上一编书。",
        "dynasty": "宋",
        "collection_info": null
    },
    {
        "title": "京师新郑与诸晁兄弟往还前后数诗  其五",
        "author": "吕本中",
        "content": "苦语相留极，虚床会宿频。\n山东今出相，海内不无人。\n妇女能尊客，儿童不厌贫。\n长途有如遇，今日倍情亲。",
        "dynasty": "宋",
        "collection_info": null
    },
    {
        "title": "本中将为海陵之行念当復与子之作别意殊愦愦偶得两诗上呈并告送与壮舆叔用也  其一",
        "author": "吕本中",
        "content": "斯人如玉雪，可爱不可忘。\n助以濯沧海，亦復閟余光。\n今兹困尘土，更伴众翼翔。\n时来唤我语，共此一榻凉。\n风雨来颊舌，冰霜清肺肠。\n我老渐窘束，公才方颉颃。\n春秋有体制，子盖能文章。\n要当纂微言，不以近故妨。\n粲然东园花，不登葵藿场。",
        "dynasty": "宋",
        "collection_info": null
    },
    {
        "title": "本中将为海陵之行念当復与子之作别意殊愦愦偶得两诗上呈并告送与壮舆叔用也  其二",
        "author": "吕本中",
        "content": "老仆倦日长，羸马困道远。\n东行数日间，尚欲一再款。\n我能喻子意，子亦识我懒。\n追怀十年游，仅得一笑莞。\n时能煮汤饼，更復下茗盌。\n晁郎本京邑，刘子盖楚产。\n江山两秀异，与子日在眼。\n南风动归兴，感慨毛髮短。\n相寻倘有日，岁月亦未晚。",
        "dynasty": "宋",
        "collection_info": null
    },
    {
        "title": "雁",
        "author": "吕本中",
        "content": "雁从何方来，云自燕赵北。\n今当何所往，暖日近旸谷。\n寒云堕江汉，未见所栖宿。\n朝忧稻粱少，暮畏罗网逐。\n惜哉还往频，愈觉岁月促。\n悔不近藩篱，随羣伴鷄鹜。\n羽干何必好，志愿亦易足。\n物生有高下，终恐厌摧伏。\n公看沧海头，万里飞鸿鹄。",
        "dynasty": "宋",
        "collection_info": null
    },
    {
        "title": "赴海陵行次宝应",
        "author": "吕本中",
        "content": "半升浊酒试莼羮，贱买鱼虾已厌烹。\n浅水依蒲有船过，淡烟笼月更人行。\n交游潦倒肠先断，疾病侵陵涕自横。\n北望中原一千里，故人谁復唤归耕。",
        "dynasty": "宋",
        "collection_info": null
    },
    {
        "title": "海陵杂兴八首  其一",
        "author": "吕本中",
        "content": "四海今谁託，飘然未有归。\n先生作诗瘦，稚子食言肥。\n未忍萤枯死，甘随鹢退飞。\n故人取坚坐，不为赋无衣。",
        "dynasty": "宋",
        "collection_info": null
    },
    {
        "title": "海陵杂兴八首  其二",
        "author": "吕本中",
        "content": "相见各已老，壮怀如昔然。\n蛟龙夜改穴，风雨暗移船。\n把酒犹堪醉，逢人懒问禅。\n还家有余地，留我买山钱。",
        "dynasty": "宋",
        "collection_info": null
    },
    {
        "title": "海陵杂兴八首  其三",
        "author": "吕本中",
        "content": "诸老今无恙，秋来数寄声。\n尚能无事饮，犹胜不平鸣。\n行李虚长铗，生涯共短檠。\n江湖日在眼，恐负白鸥盟。",
        "dynasty": "宋",
        "collection_info": null
    },
    {
        "title": "海陵杂兴八首  其四",
        "author": "吕本中",
        "content": "荒城足风雨，今日更新冬。\n草木山岚暗，人家水影重。\n漫看文字过，时有簿书逢。\n目极横塘路，西楼闻暮钟。",
        "dynasty": "宋",
        "collection_info": null
    },
    {
        "title": "海陵杂兴八首  其五",
        "author": "吕本中",
        "content": "曾子不復见，斯人绝可怜。\n梦回千嶂裏，气夺万夫前。\n异日文章社，平生香火缘。\n高楼更南望，霜露倚江天。",
        "dynasty": "宋",
        "collection_info": null
    },
    {
        "title": "海陵杂兴八首  其六",
        "author": "吕本中",
        "content": "万事不如意，自然添白鬚。\n极知少余韵，何敢厌穷途。\n土俗尊鱼婢，生涯欠木奴。\n东行见李白，谁为致区区。",
        "dynasty": "宋",
        "collection_info": null
    },
    {
        "title": "海陵杂兴八首  其七",
        "author": "吕本中",
        "content": "空山鹤夜鸣，海风令人惊。\n对月且愁思，看书终眼明。\n斗酒不为薄，客帆那计程。\n犹怜他夜雨，曾作打窗声。",
        "dynasty": "宋",
        "collection_info": null
    },
    {
        "title": "海陵杂兴八首  其八",
        "author": "吕本中",
        "content": "轻帆载晓月，和梦到扬州。\n木落山光寺，江横北固楼。\n漫抛王倕隐，虚有十年游。\n尚胜刘师命，才因越女留。",
        "dynasty": "宋",
        "collection_info": null
    },
    {
        "title": "往来送迎城南道中二绝  其一",
        "author": "吕本中",
        "content": "破裘重补却胜寒，暗减头围觉帽寛。\n数顷桑麻遶城路，每随妓吏去迎官。",
        "dynasty": "宋",
        "collection_info": null
    },
    {
        "title": "往来送迎城南道中二绝  其二",
        "author": "吕本中",
        "content": "海气如烟跨市楼，北风连夜舞梧楸。\n平生事业难牵强，坐听寒灯守聒囚。",
        "dynasty": "宋",
        "collection_info": null
    },
    {
        "title": "往来送迎城南道中二绝  其三",
        "author": "吕本中",
        "content": "家叔舍弟与黎介然会于符离因用两绝奉寄。",
        "dynasty": "宋",
        "collection_info": null
    },
    {
        "title": "往来送迎城南道中二绝  其四",
        "author": "吕本中",
        "content": "漫约同归久未偿，只今留滞各他乡。\n春风有信勤归雁，夜雨何时復对床。",
        "dynasty": "宋",
        "collection_info": null
    },
    {
        "title": "往来送迎城南道中二绝  其五",
        "author": "吕本中",
        "content": "老觉为官百不宜，故人虽在鬓如丝。\n遥知再踏同游地，更想汪饶曳杖时。",
        "dynasty": "宋",
        "collection_info": null
    },
    {
        "title": "病中夜闻雪作时尧明有广陵之行未归思为数语奉寄久之未就他日尧明归擕诗相过飘然有御风凌云之气因以前诗答之",
        "author": "吕本中",
        "content": "公方他山行，我此一室病。\n拥炉听夜雪，若与风势竞。\n萧条中疑休，狼藉久未定。\n平明望屋瓦，入我眼界净。\n所恨子猷远，无復肯乘兴。\n想当岩壑间，玉立与辉映。\n时来有杰句，遂入风雅正。\n寒威固深避，草木自温凊。\n公家鹤氅翁，韵与羲皇并。\n流风及远孙，笔力如此劲。\n雕缋或过眼，惟我乃弗称。\n新春上河堤，梅柳当历聘。\n过从不厌数，荒畴取微径。",
        "dynasty": "宋",
        "collection_info": null
    },
    {
        "title": "次韵尧明贡院诗",
        "author": "吕本中",
        "content": "忍穷不能归，强饭亦良计。\n东风频报春，草木可次第。\n厌为龙头缩，宁作龟尾曳。\n从来翰墨场，即有闻见滞。\n譬如已耕田，更欲深种艺。\n或蒙卤莽报，未肯即卖弃。\n不闻太仓粟，亦校毫髮细。\n王卿固倦游，秽浊有蝉蜕。\n声名动时人，我实託末契。\n泥涂倒屐齿，尘埃涴衣夹。\n要为无用用，乃作不事事。\n下马旧战场，午日在庭戺。\n向来槁木枝，忽有红绿缀。\n来非偶然住，去亦无所诣。\n聚蚊着瓯中，得听此鹤唳。\n窗前有余馥，胜韵入松桂。\n扁舟下淮南，闾里思少憩。\n熟观昔所历，请与居士戏。\n江湖要同归，不假木兰枻。",
        "dynasty": "宋",
        "collection_info": null
    },
    {
        "title": "海陵夜作",
        "author": "吕本中",
        "content": "夜长夜长天復霜，海陵城中今夜长。\n夜长夜长冬向晚，寒阶无人看月满。\n路长家远来信稀，水阔山深归梦短。\n堂上书生头已白，朔方健儿十年客。\n想渠当此夜长时，抚剑虽长酒杯窄。\n明妃爱惜汉宫衣，乌孙公主终不归。\n戚姬去视鸿鹄举，更为君王作楚舞。\n当此夜长谁送迎，此月还如今夜明。\n夜长夜短公莫厌，寒即重裘热须簟。\n夜长夜短公莫忧，多忧多厌公白头。",
        "dynasty": "宋",
        "collection_info": null
    },
    {
        "title": "秋夜行",
        "author": "吕本中",
        "content": "八月九月啼寒螀，十月北风天雨霜。\n客游无聊思故乡，乡书不来空断肠。\n鸿飞何为满夕阳，举头揽取明月光。\n置我堂上方天床，满酌玉杯碧淋浪。\n唤取姮娥来共尝，人间欢乐寿命长，不须辛苦老桂傍。",
        "dynasty": "宋",
        "collection_info": null
    },
    {
        "title": "腊梅",
        "author": "吕本中",
        "content": "学得汉宫粧，偷传半额黄。\n不将供俗鼻，愈觉更清香。",
        "dynasty": "宋",
        "collection_info": null
    },
    {
        "title": "牧牛儿",
        "author": "吕本中",
        "content": "牧牛儿，放牛莫放涧水西，涧水流急牛苦饥。\n放牛只放青草畔，牛卧得草儿亦懒。\n儿懒随牛莫着鞭，几年力作无荒田。\n雨调风顺租税了，儿但放牛相对眠。",
        "dynasty": "宋",
        "collection_info": null
    },
    {
        "title": "洞庭",
        "author": "吕本中",
        "content": "尝闻洞庭湖，秋至清皎洁。\n往来八百里，长风驾明月。\n中有仙人居，容颜若冰雪。\n我愿从之游，问渠传宝诀。\n脱冠着霞佩，长与尘世别。",
        "dynasty": "宋",
        "collection_info": null
    },
    {
        "title": "细雨",
        "author": "吕本中",
        "content": "细雨不成雪，北风来解纷。\n冥冥小江树，漠漠暮空云。\n谁惜江东弟，令修地下文。\n西齐千万里，遗恨不堪闻。",
        "dynasty": "宋",
        "collection_info": null
    },
    {
        "title": "王阳",
        "author": "吕本中",
        "content": "王阳作黄金，才了车马费。\n苦身邀声名，未免遗俗累。\n何如陶渊明，萧散尘世外。\n公田二顷余，觅酒偿一醉。\n高风久寂寞，斯文若旈缀。\n白眼看世人，此意渠不会。",
        "dynasty": "宋",
        "collection_info": null
    },
    {
        "title": "题赵丞瑞薏苡图",
        "author": "吕本中",
        "content": "甘泉殿中芝九茎，不与百草同条生。\n当时祥瑞已稠迭，薏苡亦未来争衡。\n汉星不容矍铄翁，此物不与明珠同。\n尔来万物更变化，薏苡宁甘死荒野。\n故遣根苗霜雪白，炯若微月来清夜。\n赵郎好事古亦无，俯拾傍观尽图画。\n画师不辞粉绘费，遇时亦得千金价。\n君不见古来异瑞与奇祥，何曾不致南宫下。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "清阴庭中槐，绿润墙外草。\n职事苦见妨，令人恶怀抱。\n朋从多飘徙，今我独枮槁。\n高床书数帙，时节岂不好。\n不能遂尔去，但觉归思浩。\n人情便久习，世态嫌衰老。\n闭门了残诗，昔者迹已扫。\n何时北窗风，清尊为君倒。",
        "dynasty": "宋",
        "collection_info": null
    },
    {
        "title": "寄晁以道",
        "author": "吕本中",
        "content": "朝辞陉山清，暮宿頼水绿。\n往来百里间，得此意已足。\n吾人少如愿，夫子更绝俗。\n闭门观易象，未用伤局促。\n使我三日留，共此一室独。\n皎如岭头月，凛若霜后竹。\n欲为斯文寿，以作学者福。\n洛阳佳少年，抚事多恸哭。\n此其于圣学，何异狗尾续。\n宁知草玄翁，万事不挂目。\n深湛而雅澹，亦不在反覆。\n吾祖早闻道，晚与夫子熟。\n相期千载外，未得一世伏。\n渫山窜鼯鼬，晚日度鸿鹄。\n谁能从公游，岁月如转烛。",
        "dynasty": "宋",
        "collection_info": null
    },
    {
        "title": "桥上口占二首  其一",
        "author": "吕本中",
        "content": "城北城南柳絮飞，街东街西鹁鸪啼。\n海陵三月与春别，一夜雨成三尺泥。",
        "dynasty": "宋",
        "collection_info": null
    },
    {
        "title": "桥上口占二首  其二",
        "author": "吕本中",
        "content": "风雨属连春事休，十日九日转城头。\n虽无俗物败人意，可使澄江消客愁。",
        "dynasty": "宋",
        "collection_info": null
    },
    {
        "title": "次韵逊叔直门见寄兼请尧明同和",
        "author": "吕本中",
        "content": "纷纷尘土计秋豪，忽送长江八月涛。\n陶令且为州祭酒，邓公才可掾功曹。\n但看秋到犹絺绤，即是花时合缊袍。\n待得公归吾已老，满田荼蓼与谁薅。",
        "dynasty": "宋",
        "collection_info": null
    },
    {
        "title": "再和兼寄奉符大有叔",
        "author": "吕本中",
        "content": "血气侵凌不復豪，往来欹倒似乘涛。\n宁知懒过嵇中散，亦有诗如谢法曹。\n旧稿只堪供酱瓿，故人相赠有绨袍。\n兖州宾主同风味，恶句烦公更一薅。",
        "dynasty": "宋",
        "collection_info": null
    },
    {
        "title": "雨后至城外",
        "author": "吕本中",
        "content": "日日思归未就归，只今行露已沾衣。\n江村过雨蓬麻乱，野水连天鹳鹤飞。\n尘务却嫌经意少，故人新更得书稀。\n鹿门纵隐犹多事，苦向人前说是非。",
        "dynasty": "宋",
        "collection_info": null
    },
    {
        "title": "庞公",
        "author": "吕本中",
        "content": "卧龙雏凤不曾闲，举世皆危子独安。\n应念桥公无特操，晚将情话向曹瞒。",
        "dynasty": "宋",
        "collection_info": null
    },
    {
        "title": "卫青",
        "author": "吕本中",
        "content": "将军相继出天山，汉主吞胡意未阑。\n本自无心接宾客，故人犹有一任安。",
        "dynasty": "宋",
        "collection_info": null
    },
    {
        "title": "杂诗三首  其一",
        "author": "吕本中",
        "content": "烹葵去王畿，剥枣在海角。\n岁序忽已周，月亦频告朔。\n向来手中扇，今此已倦捉。\n尚嫌簿领繁，不厌朋友数。\n尘埃向奔走，文字费雕琢。\n途人有前知，子乃独未觉。\n出门见大路，夫子焉不学。",
        "dynasty": "宋",
        "collection_info": null
    },
    {
        "title": "杂诗三首  其二",
        "author": "吕本中",
        "content": "结髮在简编，俗事方刺促。\n往来三十年，未见可栖宿。\n微官不能去，尚恐遭逼逐。\n归栖则在念，所望一枝足。\n频蒙故人悮，岂有邻可卜。\n出门虽无车，径自骑黄鹄。\n重寻置锥地，青灯一盂粥。",
        "dynasty": "宋",
        "collection_info": null
    },
    {
        "title": "杂诗三首  其三",
        "author": "吕本中",
        "content": "饥蚊青而化，怒目虬两鬚。\n黄昏与我遇，且復少踟蹰。\n肌肤恣啖啮，熟视不可驱。\n中宵盛徒党，意气若有余。\n伤哉陷穽虎，有时被囚拘。\n求食至摇尾，曾此蚊不如。\n云龙困蝼蚁，此语不可诬。",
        "dynasty": "宋",
        "collection_info": null
    },
    {
        "title": "秋日三首  其一",
        "author": "吕本中",
        "content": "诸卿谈笑赏先登，我欲从之病不能。\n门闭日长公事少，祇疑身是住庵僧。",
        "dynasty": "宋",
        "collection_info": null
    },
    {
        "title": "秋日三首  其二",
        "author": "吕本中",
        "content": "尘满文书灯暗檠，荒城相望数残更。\n莫言愁罢无佳处，睡正熟时闻雨声。",
        "dynasty": "宋",
        "collection_info": null
    },
    {
        "title": "秋日三首  其三",
        "author": "吕本中",
        "content": "往来奔走看渠忙，疾病低回却未妨。\n唤客不须嫌酒恶，隔墙时喜送橙香。",
        "dynasty": "宋",
        "collection_info": null
    },
    {
        "title": "橙二首  其一",
        "author": "吕本中",
        "content": "西风吹雁欲斜行，小槛寒花却未香。\n将谓诸公频载酒，枉留橙菊十分黄。",
        "dynasty": "宋",
        "collection_info": null
    },
    {
        "title": "橙二首  其二",
        "author": "吕本中",
        "content": "不辞玉露着新行，漫作人间彻骨香。\n知道输棋偿旧约，故留残菊一时黄。",
        "dynasty": "宋",
        "collection_info": null
    },
    {
        "title": "寄京师亲旧",
        "author": "吕本中",
        "content": "屋头橙实如李梅，庭下葵花深覆杯。\n豆田失雨不称意，野菊出苗虚见猜。\n故人相望一尊酒，问我此住何时回。\n江山空自汚敲扑，笔砚洗復生尘埃。\n交情自惜少同调，人事只今多好乖。\n欲随明月觅公处，限以白浪摇长淮。\n舟楫误逢蛟鳄横，岁月苦遭霜露催。\n侧身西望莫回首，堂上书生心已灰。",
        "dynasty": "宋",
        "collection_info": null
    },
    {
        "title": "和成士瑴鹿女泉诗",
        "author": "吕本中",
        "content": "成子东游十日程，驼裘颠倒帽欹倾。\n新诗顿数神仙事，病耳忽闻京洛声。\n去住闲经几尘刹，往来相望一牛鸣。\n再寻六月山前路，分我寒泉数勺清。",
        "dynasty": "宋",
        "collection_info": null
    },
    {
        "title": "春申君",
        "author": "吕本中",
        "content": "少年谈笑解秦兵，便欲连从却未成。\n莫谓江东可长保，暮年无意引朱英。",
        "dynasty": "宋",
        "collection_info": null
    },
    {
        "title": "秋日三首  其一",
        "author": "吕本中",
        "content": "罢马厌鞭策，征鸿思稻粱。\n终年在泥土，永路困风霜。\n慎勿鞍鞯爱，直须矰缴防。\n吾衰亦已甚，念尔不能忘。",
        "dynasty": "宋",
        "collection_info": null
    },
    {
        "title": "秋日三首  其二",
        "author": "吕本中",
        "content": "交游大半死，吾亦老相侵。\n古木十围大，寒泉百尺深。\n恨犹能切骨，愁或至伤心。\n寄语南飞雁，君无笑苦吟。",
        "dynasty": "宋",
        "collection_info": null
    },
    {
        "title": "秋日三首  其三",
        "author": "吕本中",
        "content": "狱掾酸寒极，官曹冗长催。\n真同鹤久住，不学雁轻回。\n妇女能相笑，儿童忍见猜。\n犹怜旧耆老，时有一书来。",
        "dynasty": "宋",
        "collection_info": null
    },
    {
        "title": "和成士瑴海安道中见寄",
        "author": "吕本中",
        "content": "成侯老更懒，处世一虚舟。\n暂脱尘埃梦，还寻江海秋。\n从来仙圣宅，不数凤麟洲。\n有意相随否，因公更一游。",
        "dynasty": "宋",
        "collection_info": null
    },
    {
        "title": "送虞澹季然之官京师",
        "author": "吕本中",
        "content": "车如鷄栖马如狗，劝君莫美循墙走。\n车如流水马如龙，不如还家行御风。\n以尻为轮神为马，世人计出车马下。\n出门险阻道里远，只今谁是能行者。\n海陵事剧俸则薄，得公相从亦不恶。\n小吏相欺官长怒，我自作烦公笑乐。\n庾公故是丰年玉，道貌更自见不足。\n断崖独立老松柏，青天何处飞鸿鹄。\n汴堤六月尘自障，请公登高更南望。\n马烦车怠早归来，且从夫子濠梁上。",
        "dynasty": "宋",
        "collection_info": null
    },
    {
        "title": "海陵病中  其一",
        "author": "吕本中",
        "content": "病知前路资粮少，老觉平生事业非。\n无数青山隔沧海，与谁同往却同归。",
        "dynasty": "宋",
        "collection_info": null
    },
    {
        "title": "海陵病中  其二",
        "author": "吕本中",
        "content": "先生高卧了残冬，我亦年来不讳穷。\n夜半打窗人不会，满天风雨角声中。",
        "dynasty": "宋",
        "collection_info": null
    },
    {
        "title": "海陵病中  其三",
        "author": "吕本中",
        "content": "客游历历都如梦，身事悠悠略似僧。\n只么随缘作官去，不知从古更谁曾。",
        "dynasty": "宋",
        "collection_info": null
    },
    {
        "title": "海陵病中  其四",
        "author": "吕本中",
        "content": "往来车马闹泥涂，一室萧然百事无。\n语黙二途俱不涉，不劳辛苦对文殊。",
        "dynasty": "宋",
        "collection_info": null
    },
    {
        "title": "海陵病中  其五",
        "author": "吕本中",
        "content": "久谙罢卧懒呼医，剩读文书不疗饥。\n数有故人来问疾，更烦耆旧与传诗。",
        "dynasty": "宋",
        "collection_info": null
    },
    {
        "title": "次韵季叔友贺尧明登第叔友丹阳人也本中得其人之详于王尧明恨未之识也尧明擢第叔友作诗贺之尧明令继作既喜叔友能不妄许可又嘉尧明进退取舍皆中乎道也三首  其一",
        "author": "吕本中",
        "content": "柴桑无復陶元亮，谷口虚传郑子真。\n二子风流知有在，且留余味及吾人。",
        "dynasty": "宋",
        "collection_info": null
    },
    {
        "title": "次韵季叔友贺尧明登第叔友丹阳人也本中得其人之详于王尧明恨未之识也尧明擢第叔友作诗贺之尧明令继作既喜叔友能不妄许可又嘉尧明进退取舍皆中乎道也三首  其二",
        "author": "吕本中",
        "content": "澄江虽近不容亲，亦是人间可喜人。\n枯木岩前有岐路，一杯浊酒自成春。",
        "dynasty": "宋",
        "collection_info": null
    },
    {
        "title": "次韵季叔友贺尧明登第叔友丹阳人也本中得其人之详于王尧明恨未之识也尧明擢第叔友作诗贺之尧明令继作既喜叔友能不妄许可又嘉尧明进退取舍皆中乎道也三首  其三",
        "author": "吕本中",
        "content": "二子深居笔吐虹，从来节气万夫雄。\n欲知圣主求贤意，不为相如词赋工。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其一",
        "author": "吕本中",
        "content": "小阁才堪置一床，病躯虽在鬓沧浪。\n随身行李无长剑，犹胜堆钱与窟郎。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其二",
        "author": "吕本中",
        "content": "交游潦倒漫虚名，悮结他生文字盟。\n踏尽尘埃公莫厌，不应因酒爱江清。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其三",
        "author": "吕本中",
        "content": "故人飘散各穷途，诸老交情却未疏。\n赖有清诗在书案，时时翻读伴更初。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其四",
        "author": "吕本中",
        "content": "万里星河指顾间，此中何自着江山。\n精金百炼终无用，才与佳人照指镮。",
        "dynasty": "宋",
        "collection_info": null
    },
    {
        "title": "次韵尧明见和因及李萧远五诗  其五",
        "author": "吕本中",
        "content": "阮公游宦喜东平，贺监从来忆四明。\n但得从容饱粗粝，不须辛苦辨肴鲭。",
        "dynasty": "宋",
        "collection_info": null
    },
    {
        "title": "西归舟中怀通泰诸君",
        "author": "吕本中",
        "content": "一双一隻路傍堠，乍有乍无天际星。\n乱叶入船侵破衲，疾风吹水拥枯萍。\n山林何谢难方驾，诗语曹刘可乞灵。\n酒碗茶瓯俱不厌，为公醉倒为公醒。",
        "dynasty": "宋",
        "collection_info": null
    },
    {
        "title": "寄马巨济察院时监泰州酒得宫祠归南京",
        "author": "吕本中",
        "content": "新春款南园，积雨寒不歇。\n起望海陵城，幸未还往缺。\n闻公得安还，未放车轨折。\n毫端倒江海，胸次湛明月。\n东风片帆来，乃復为此别。\n田园到荒芜，岁事有曲折。\n不见南山松，高卧拥霜雪。\n鬓髯凛可畏，此岂念容悦。\n愿公考其然，一向鼻头说。",
        "dynasty": "宋",
        "collection_info": null
    },
    {
        "title": "寄赵十弟",
        "author": "吕本中",
        "content": "十年流落各西东，再见初非旧阿蒙。\n晋邑自思栾孺子，鲁儒空望叔孙通。\n宦情潦倒三荒径，世味衰颓一秃翁。\n石室度筹吾岂敢，且看鲜健胜庞公。",
        "dynasty": "宋",
        "collection_info": null
    },
    {
        "title": "叔度季明学问甚勤而求于余甚重其将必有所成也因作两诗寄之  其一",
        "author": "吕本中",
        "content": "两章后来秀，头角固崭然。\n但语强弩末，不争驽马先。\n寓言有十九，曲礼至三千。\n所要在守节，末言能与权。",
        "dynasty": "宋",
        "collection_info": null
    },
    {
        "title": "叔度季明学问甚勤而求于余甚重其将必有所成也因作两诗寄之  其二",
        "author": "吕本中",
        "content": "念我少年日，结交皆老苍。\n曹南见颜石，甬上拜饶汪。\n敢幸江海浸，得霑藜藿肠。\n诸郎但勉力，余事及文章。",
        "dynasty": "宋",
        "collection_info": null
    },
    {
        "title": "与季宏子植同过信中饮薜荔亭下夜分乃散别后奉怀遂成长韵",
        "author": "吕本中",
        "content": "残花无言卧风雨，小亭寂寞延初暑。\n范侯置酒呼我来，共坐阶前洗尘土。\n坐间问有李与韩，文字峥嵘各奇古。\n起卧逡巡失杯杓，笑语澜翻杂歌舞。\n满城车马閧侵淫，谁解墙阴着樽俎。\n薜荔扶疏出枝叶，老气横空君一吐。\n人生此会不可常，昔者各在天一方。\n簿书相急如探汤，好风吹我来君旁。\n莺啼燕乳各自忙，明日酒醒空断肠。",
        "dynasty": "宋",
        "collection_info": null
    },
    {
        "title": "秋日呈颜夷仲",
        "author": "吕本中",
        "content": "老去身已衰，事过意愈懒。\n斯人未寂寞，吾此归亦晚。\n疏篱带落叶，秋色忽已满。\n南窗可炙背，唤妇同茗盌。\n旧读无新功，亦復费编纂。\n凝尘乱朱墨，妙句折编简。\n往者荷莜翁，实具世外眼。\n不能与之游，只有兴尽返。\n曹南二三老，夙昔荷推挽。\n平生万卷书，未尽一日款。\n微词绝端兆，自怪识者罕。\n愿闻片言佳，庶用收褊短。",
        "dynasty": "宋",
        "collection_info": null
    },
    {
        "title": "谢任伯夫人挽诗",
        "author": "吕本中",
        "content": "幽兰在深山，无人终自芳。\n岂伊桃李颜，取媚少年肠。\n高氏有潜德，奕世被辉光。\n自其父祖来，低首不肯昂。\n夫人生既贤，岂止秀闺房。\n出身事夫子，和鸣更锵锵。\n笙镛列两序，圭币罗中堂。\n云何去日远，遂弃凌风翔。\n伋也奉慈训，将见久必昌。\n瞻彼汝南路，松柏泣新霜。\n凄然马鬛封，千岁终不亡。",
        "dynasty": "宋",
        "collection_info": null
    },
    {
        "title": "赠笔工安伋",
        "author": "吕本中",
        "content": "昔人三年学屠龙，技成不试身已穷。\n安生不愿洴澼封，嗜好乃与屠龙同。\n使世淬砺磨其锋，侧出逆曳求新功。\n伋也中立无适从，随所欲用吾能供。\n歙溪孕石南山松，四方万里时一逢。\n病夫乍闲百念空，败毫破管尘埃蒙。\n明窗浄几聊从容，眼无列宿罗心胸。\n使汝得见文章公，展卷略书吾已慵。",
        "dynasty": "宋",
        "collection_info": null
    },
    {
        "title": "寄共诚贾秀才",
        "author": "吕本中",
        "content": "万里归来四壁空，旧游浑在黙然中。\n明年我欲江南去，何处留诗可寄公。",
        "dynasty": "宋",
        "collection_info": null
    },
    {
        "title": "题大名官舍",
        "author": "吕本中",
        "content": "宿昔尚残暑，晚风吹欲无。\n不知留此住，更白几茎鬚。",
        "dynasty": "宋",
        "collection_info": null
    },
    {
        "title": "秋日即事四首  其一",
        "author": "吕本中",
        "content": "瓦炉香烬欲凝尘，小槛黄花更一新。\n络纬戒寒鸠唤雨，世间那有自由人。",
        "dynasty": "宋",
        "collection_info": null
    },
    {
        "title": "秋日即事四首  其二",
        "author": "吕本中",
        "content": "鬓髪苍然雪欲垂，问君何苦读书为。\n旁人不会回头意，犹记田光盛壮时。",
        "dynasty": "宋",
        "collection_info": null
    },
    {
        "title": "秋日即事四首  其三",
        "author": "吕本中",
        "content": "簿书尘土乱蒙茸，无復江船万里风。\n卧听秋声满檐溜，不知墙下有梧桐。",
        "dynasty": "宋",
        "collection_info": null
    },
    {
        "title": "秋日即事四首  其四",
        "author": "吕本中",
        "content": "何处此时此刻欲捕蝉，主人初未觉鸣弦。\n稍知东里能堪事，一任神龙鬬洧渊。",
        "dynasty": "宋",
        "collection_info": null
    },
    {
        "title": "闰月九日",
        "author": "吕本中",
        "content": "疏林渺渺下新霜，留得黄花小槛香。\n莫道穷秋少风味，一时顿有两重阳。",
        "dynasty": "宋",
        "collection_info": null
    },
    {
        "title": "恶木",
        "author": "吕本中",
        "content": "恶木不忍伐，留我窻户前。\n人皆笑我拙，我独为汝贤。\n共生天地间，谁不愿长年。\n如何枝叶内，便纵斤斧穿。\n人或甚于斯，同被恩爱缠。\n燕昭与汉武，所享固已偏。\n乐极未肯休，更欲求神仙。\n孰能以此心，扩为无尽泉。\n大哉周文王，尚结枯胔缘。\n伤生有禁止，亦具月令篇。\n好木虽云好，不须公爱怜。\n恶木虽云恶，莫自生雠冤。\n岁晏霜雪稳，夏深雷雨颠。\n扶疏有震落，与公常晏然。",
        "dynasty": "宋",
        "collection_info": null
    },
    {
        "title": "江上二首  其一",
        "author": "吕本中",
        "content": "南山稍疏阔，病眼不能明。\n月挟清霜下，风随细浪行。\n未蒙青鸟信，虚负白鸥盟。\n不见台城路，年年春草生。",
        "dynasty": "宋",
        "collection_info": null
    },
    {
        "title": "江上二首  其二",
        "author": "吕本中",
        "content": "甚欲从此去，作烦渠未休。\n风期竹万箇，活业橘千头。\n汉水觅二老，青门寻故侯。\n情知作寒士，不解杀袁刘。",
        "dynasty": "宋",
        "collection_info": null
    },
    {
        "title": "寄外弟蔡明善",
        "author": "吕本中",
        "content": "相见还须未白头，只今君是富春秋。\n莺花与梦飞腾去，甲子如川日夜流。\n白酒可浇千卷读，青山欲唤十年愁。\n无因早办归耕计，更就深公买沃洲。",
        "dynasty": "宋",
        "collection_info": null
    },
    {
        "title": "秋夜",
        "author": "吕本中",
        "content": "鸣鸠唤雨入西楼，草树虫声旋作秋。\n明月自如常夜好，晚山仍发去年愁。\n久抛诗酒寻思去，胜与儿童作队游。\n辜负禅心多少事，石城看渡木兰舟。",
        "dynasty": "宋",
        "collection_info": null
    },
    {
        "title": "蛇",
        "author": "吕本中",
        "content": "山云楼起风旋磨，百毒乘阴出相贺。\n中庭夜夜蛇作堆，草堂病夫愁欲破。\n时须兵子设符呪，更遣貍奴旁坐卧。\n虽非当道白帝子，恐是多年老书佐。\n蛟龙变化未可量，草莽连岗足逋播。\n农夫催租正苦辛，莫向零陵作奇货。",
        "dynasty": "宋",
        "collection_info": null
    },
    {
        "title": "谢新酒螃蟹",
        "author": "吕本中",
        "content": "提壶满送小槽春，尖团未霜亦可人。\n略借毕郎左右手，为公一洗庾公尘。",
        "dynasty": "宋",
        "collection_info": null
    },
    {
        "title": "寄诸子",
        "author": "吕本中",
        "content": "南国旱愈甚，西郊雨復休。\n蝇蛆作残暑，蛙黾鬬清秋。\n草暗黄沙尽，风吹白日愁。\n祇应有相忆，时倚仲宣楼。",
        "dynasty": "宋",
        "collection_info": null
    },
    {
        "title": "湘水",
        "author": "吕本中",
        "content": "湘水一番竹，下有千亩阴。\n宁知竹上泪，是妾一生心。",
        "dynasty": "宋",
        "collection_info": null
    },
    {
        "title": "顷与知止相别于曹州西门外盖今十四年矣闻尝自澶渊过此感嘆",
        "author": "吕本中",
        "content": "昔别是兹土，今游还偶然。\n似闻尝少憩，犹自未真传。\n所过有陈迹，相逢多少年。\n长涂守病马，何敢更争先。",
        "dynasty": "宋",
        "collection_info": null
    },
    {
        "title": "双庙",
        "author": "吕本中",
        "content": "唐四叶孙德下衰，久厌坐稳思奔驰。\n外由骄胡内艷妻，杨李气燄相夺移。\n太宗之业甚整齐，尔曹忽来撞㨋之。\n旁人为之掩涕悲，处之甚安渠不疑。\n贼风忽来吹白陂，翠舆走避弯弓追。\n倒立却视千熊罴，猛将不解河北围。\n睢阳失守东南危，城中月余析骨炊。\n两公奋髯死不回，鼎镬在前惟恐迟。\n蜀中消息未可期，此辈未易折棰笞。\n念公不量势力微，本自不辱国士知。\n大厦又非一木支，何必感慨如此为。\n往时开元全盛时，公胡不念鲈鱼归，亦不往吊湘江纍。\n死后声名何足奇，商山老人吾所归。",
        "dynasty": "宋",
        "collection_info": null
    },
    {
        "title": "归自成园",
        "author": "吕本中",
        "content": "新春今几时，忽有檐外朵。\n病眼久不明，念此岁月颇。\n桥南数亩园，风雨与关锁。\n主人厌敲门，荆棘生道左。\n还家续残章，妙句仍帖妥。\n虽无鑪锤工，亦有盘礴臝。\n归帆渺江湖，宿疾眩风火。\n扶犁伴老农，此语当自我。\n君看乡闾鬬，则有闭户可。\n慎无学春蚕，作茧自缠裹。",
        "dynasty": "宋",
        "collection_info": null
    },
    {
        "title": "与诸舍弟游董村",
        "author": "吕本中",
        "content": "来往无十里，颇能妨昼眠。\n疏篱董村水，远树洛城烟。\n酒薄诗牵强，身闲病接连。\n荒田点残雪，知在甬山前。",
        "dynasty": "宋",
        "collection_info": null
    },
    {
        "title": "见信民旧书有感",
        "author": "吕本中",
        "content": "蜗涏狼籍阁残书，仿佛黄公旧酒垆。\n试问东山谢安石，不知能似此人无。",
        "dynasty": "宋",
        "collection_info": null
    },
    {
        "title": "同叔用宿子之家",
        "author": "吕本中",
        "content": "老足交亲薄，江晁尔独贤。\n文章未遽绝，岁月成堪怜。\n薄酒宁非道，寒灰却会禅。\n犹须五湖口，风雨夜同船。",
        "dynasty": "宋",
        "collection_info": null
    },
    {
        "title": "游西池归",
        "author": "吕本中",
        "content": "偶为池上游，入郭天尚早。\n香尘入晚雾，柳色映驰道。\n我马亦未疲，归路贪月好。\n还舍了无事，百念纷未扫。\n近店酒可沽，重当为君讨。",
        "dynasty": "宋",
        "collection_info": null
    },
    {
        "title": "出顺天门归阳翟二首  其一",
        "author": "吕本中",
        "content": "迟明出都城，夹路多柳色。\n行人半歌哭，莽不见阡陌。\n西池已春晚，我復道里迫。\n枯田甚渴雨，久作龟兆拆。\n屡遭人马饥，更悟坡壠隔。\n微官恋升斗，恐负朋友责。\n初无秦楚遇，亦有陈蔡厄。\n沉忧能伤人，今汝头已白。",
        "dynasty": "宋",
        "collection_info": null
    },
    {
        "title": "出顺天门归阳翟二首  其二",
        "author": "吕本中",
        "content": "渊明在柴桑，意亦惮远役。\n岂无好事人，助子了耕植。\n还家赋归来，破自悔平昔。\n向时经由地，风雨晦行迹。\n欣然倚南窗，谓此可容膝。\n孰知刘檀辈，生有五鼎食。\n流风未遽远，此士真有力。\n伤哉谢太傅，辛苦至折屐。",
        "dynasty": "宋",
        "collection_info": null
    },
    {
        "title": "新郑路中",
        "author": "吕本中",
        "content": "柳絮飞时与君别，南楼把酒看新月。\n月似当年离别时，柳絮随君何处飞。\n落花寂寂长安路，陌上十人九人去。\n准拟归鸿寄得书，回头已失秦州树。\n丈夫薄情多可念，尔独何心守贫贱。\n劝君以金屈卮，赠君以长短歌。\n城南城北春草多，明月如此奈愁何。",
        "dynasty": "宋",
        "collection_info": null
    },
    {
        "title": "离新郑",
        "author": "吕本中",
        "content": "荒村更柳色，节物近清明。\n去国三年恨，还家一日程。\n故人投晓别，驘马傍山行。\n何事逢寒食，春来苦要饧。",
        "dynasty": "宋",
        "collection_info": null
    },
    {
        "title": "宿颍昌范氏水阁",
        "author": "吕本中",
        "content": "溪流浅无声，月色初到竹。\n主人中夜归，客子睡已熟。\n向来湖海兴，岁事方窘束。\n云何蟋蟀歌，更自伤局促。\n相寻觅旧约，见子故未足。\n翛然解衣卧，高枕被数幅。\n贤哉五年别，有此一室独。\n我鬚日已白，子髪良未秃。\n尚怀平生欢，歌呼声彻屋。\n何须豕腹胀，更伴狗尾续。\n明朝寻故人，戏语公一读。",
        "dynasty": "宋",
        "collection_info": null
    },
    {
        "title": "闻南寇已平欢快之甚作诗五十韵",
        "author": "吕本中",
        "content": "日月开南极，山河拱上都。\n圣朝频决胜，贼党莫狂图。\n驿道传烽燧，官军下舳舻。\n弄兵心已壮，渫血气犹粗。\n腊月杭州破，驩声歙县屠。\n迹虽连劲越，势欲动全吴。\n剑戟排空上，刍粮夹路输。\n予方在衰杖，意不保头颅。\n岂谓除关传，都非验汉符。\n坐看前乘没，谁救左轮朱。\n守将仍安枕，乡豪肯弃躯。\n百川归巨浸，一命仰洪鑪。\n抚事思同辈，低头失壮夫。\n风雷蛰龙卧，名字列仙臞。\n遇寇来淮口，迎家傍海隅。\n未随霜雪死，甘伴甲裳趋。\n每有妻孥问，宁知道里虞。\n荒城补泥土，旱水着菰蒲。\n交友多流寓，人烟乍有无。\n相逢可恸哭，掩泪只长吁。\n羽檄迹锋数，江船取路迂。\n艰难脱纷扰，润泽到焦枯。\n屡辱分金送，兼容折简呼。\n同群见鸑鷟，猛兽伏于菟。\n往往投僧饭，时时就客厨。\n苦留春骀荡，勤对色敷腴。\n不有沟中断，其如屋上乌。\n身犹访安佚，意独离囚拘。\n行李催归疾，生涯与旧殊。\n裹粮违战地，举足值穷途。\n悮厌韩城僻，虚随颍水纡。\n旧书犹醤瓿，破屋但绳枢。\n蒋诩空三径，杨雄更一区。\n生平从学圃，老復厌为儒。\n爱草骑驴稳，看云借杖扶。\n几年供坎廪，尽室付崎岖。\n触热医频唤，倾囊酒漫酤。\n素冠穷偪仄，白髪鬼揶揄。\n侧转骥絷足，往还狼跋胡。\n众怜东郭困，自学北山愚。\n取别方摇扇，成诗欲断壶。\n疏篱倒禾黍，骤雨落楸梧。\n苦语终难好，清谈却未须。\n家犹近坟墓，晚或望桑榆。\n今日祅氛涤，新秋暑气苏。\n如闻旧巢覆，尽伏逆臣诛。\n遣卒宽平贾，令民内半租。\n文章元典则，刑赏旧规摹。\n桀恶先函首，渠魁已献俘。\n书地问安否，尚足慰驰驱。",
        "dynasty": "宋",
        "collection_info": null
    },
    {
        "title": "还韩城三首  其一",
        "author": "吕本中",
        "content": "乍喜全家脱，虚疑匹马奔。\n干坤德甚大，盗贼尔犹存。\n稻壠秋仍旱，溪流晚自浑。\n素冠兼白髪，愁绝更谁论。",
        "dynasty": "宋",
        "collection_info": null
    },
    {
        "title": "还韩城三首  其二",
        "author": "吕本中",
        "content": "老有幽禅着，穷知俗事疏。\n渐谙深屋病，无復故人书。\n日月驰驱后，江山疾病余。\n新凉有佳句，端为述离居。",
        "dynasty": "宋",
        "collection_info": null
    },
    {
        "title": "还韩城三首  其三",
        "author": "吕本中",
        "content": "读易初无说，言诗既有功。\n客游千里异，心事一尊同。\n药裹难休老，经函可御穷。\n江淮足知遇，耆旧忆徐公。",
        "dynasty": "宋",
        "collection_info": null
    },
    {
        "title": "秋日至孟明庄",
        "author": "吕本中",
        "content": "野色幽花静有余，好山虽近不同途。\n荒村被雨泥三日，草具留僧饭一盂。\n断壠入秋频放水，老农垂手怕催租。\n平生粗识田园兴，更復何幅度可曳裾。",
        "dynasty": "宋",
        "collection_info": null
    },
    {
        "title": "韩城纪事五首  其一",
        "author": "吕本中",
        "content": "老耻为儒不学禅，还家常欠买山钱。\n成州太守怜衰病，时有书来说太玄。",
        "dynasty": "宋",
        "collection_info": null
    },
    {
        "title": "韩城纪事五首  其二",
        "author": "吕本中",
        "content": "糠豆犹悭不到盘，小儿寒至尚衣单。\n虽无事业传惇史，或有声名託稗官。",
        "dynasty": "宋",
        "collection_info": null
    },
    {
        "title": "韩城纪事五首  其三",
        "author": "吕本中",
        "content": "稳看飞虫着网黏，炉香欲尽不须添。\n未嫌秃顶如壶赤，何处香醪似蜜甜。",
        "dynasty": "宋",
        "collection_info": null
    },
    {
        "title": "韩城纪事五首  其四",
        "author": "吕本中",
        "content": "病来每有为僧兴，老去初无涉世心。\n它日三江五湖口，断云寒水有知音。",
        "dynasty": "宋",
        "collection_info": null
    },
    {
        "title": "韩城纪事五首  其五",
        "author": "吕本中",
        "content": "老不谋身望子公，少年豪气想元龙。\n倚松庵下香严路，今日书来第一封。",
        "dynasty": "宋",
        "collection_info": null
    },
    {
        "title": "阳翟冬夜",
        "author": "吕本中",
        "content": "便往吾何敢，长闲力未能。\n寒炉夜篝火，急雪暗翻灯。\n唤客初无酒，敲门尚有僧。\n不嫌空四壁，相对倚枯藤。",
        "dynasty": "宋",
        "collection_info": null
    },
    {
        "title": "孟明田舍",
        "author": "吕本中",
        "content": "未嫌衰病出无驴，尚喜冬来食有鱼。\n往事高低半枕梦，故人南北数行书。\n茅茨独倚风霜下，粳稻微收雁鹜余。\n欲识渊明只公是，尔来吾亦爱吾庐。",
        "dynasty": "宋",
        "collection_info": null
    },
    {
        "title": "雪后",
        "author": "吕本中",
        "content": "谩遣儿童扫雪开，却穿篱落看春回。\n溪山冷淡泥三尺，故旧飘零酒一杯。\n近买芒鞋供踏雨，更收藜杖与寻梅。\n玉川老去生涯在，时有邻僧送米来。",
        "dynasty": "宋",
        "collection_info": null
    },
    {
        "title": "宿田舍",
        "author": "吕本中",
        "content": "饥肠不贮酒，冻粟自生肤。\n旅枕三年梦，荒村一事无。\n不愁风折木，时有火添炉。\n尚想崔夫子，冬来体更臞。",
        "dynasty": "宋",
        "collection_info": null
    },
    {
        "title": "除日",
        "author": "吕本中",
        "content": "我食已併日，子来能隔年。\n溪山出城路，风雪探梅天。\n纳息初闻妙，翻经旧有缘。\n相陪得清坐，不敢嘆无毡。",
        "dynasty": "宋",
        "collection_info": null
    },
    {
        "title": "将游嵩少题石淙",
        "author": "吕本中",
        "content": "南山吐云柳絮飞，北山之外烟草微。\n南山北山日在眼，问公此去何时归。\n石淙山水更奇绝，水怒决石山崩摧。\n长空无声晓色静，忽听万壑悬惊雷。\n珊瑚缺折玉破碎，月落倒卷从天回。\n中流险绝不须道，笑侮滟滪怜离堆。\n平生好事心突兀，时于图画见仿佛。\n褰衣度水公莫畏，何须苦避蛟龙窟。\n明朝更作嵩少游，五更绝顶看日出。",
        "dynasty": "宋",
        "collection_info": null
    },
    {
        "title": "登太室绝顶",
        "author": "吕本中",
        "content": "生平仰嵩丘，今日上绝顶。\n苍天不能高，星斗閟光景。\n风云乍起伏，雷雨半苏醒。\n下看飞鸟背，错乱松柏影。\n神龙不深遁，偃蹇卧半岭。\n旧闻飞石鬬，不受悬瀑梗。\n大河东北流，渺渺黄数顷。\n五更看日出，平地涌金饼。\n谁能啜其华，夜气初未冷。\n诸峰环而立，一一皆秀整。\n中居此丈夫，众象不得骋。\n巍然万物表，独阅百代永。\n同来有奇士，可得一笑领。\n不用贮微言，区区吊箕颍。",
        "dynasty": "宋",
        "collection_info": null
    },
    {
        "title": "与崔德符田元邈别后奉寄",
        "author": "吕本中",
        "content": "处僻犹多事，陪公得暂闲。\n直缘怕酒去，不为忆家还。\n苦语知无策，微官直强颜。\n高城更南望，林断有青山。",
        "dynasty": "宋",
        "collection_info": null
    },
    {
        "title": "出游",
        "author": "吕本中",
        "content": "日日春浓病不知，偶游僧寺送春归。\n长年误跨将军马，渐老空悲游子衣。\n山路有泥知雨过，村场无酒验人稀。\n今秋定作江东计，趁得鲈鱼八月肥。",
        "dynasty": "宋",
        "collection_info": null
    },
    {
        "title": "董村归路马上口占",
        "author": "吕本中",
        "content": "水声高下竹回环，薄酒无功不耐寒。\n白塔忽从林外出，青山常在马头看。",
        "dynasty": "宋",
        "collection_info": null
    },
    {
        "title": "嘲拄杖",
        "author": "吕本中",
        "content": "王郎赠我桄榔杖，三岁庵中伴我闲。\n只为懒行常靠壁，不能随我过嵩山。",
        "dynasty": "宋",
        "collection_info": null
    },
    {
        "title": "朮煎",
        "author": "吕本中",
        "content": "断苗取灵根，斸石不到土。\n道人扫落叶，闭户手自煮。\n晴烟溜窗几，初夜过风雨。\n老盆酌天醴，春罋发膏乳。\n檐囊到城市，馈我一勺许。\n中年血气败，今我饮此醑。\n色如胶饴重，味有荷心苦。\n京城旧交游，臡醢乱鼎俎。\n谁能供此饮，远视鸿鹄举。\n一洗肝肺尘，但嚥公勿吐。",
        "dynasty": "宋",
        "collection_info": null
    },
    {
        "title": "有客",
        "author": "吕本中",
        "content": "燥砚渴水不濡笔，浊酒欠钱长卧瓶。\n此中定自有佳处，纸帐蒲团增眼明。\n故人江南江北岸，千书不如一见面。\n人生欢会不可常，画梁已送西飞燕。",
        "dynasty": "宋",
        "collection_info": null
    },
    {
        "title": "李文若季敌访余高安留连累日临行赠之",
        "author": "吕本中",
        "content": "十年奔走风尘中，学殖不进身愈穷。\n梦断江南不得往，坐嘆岁月如惊鸿。\n君家政当匡庐路，时有僧行附书去。\n每念君家草堂好，便欲移家就君住。\n当时气象已参差，今日情怀况迟暮。\n斯文未丧欲谁託，交游十人九不乐。\n百川东下障狂澜，伯兄嶷然如断山。\n苍苍在上久无意，空使妙句留人间。\n两季只今名籍籍，北方人士所未识。\n未歇中原胡马尘，且喜沙头风浪息。\n高安相遇一长吟，盛夏苦雨成淫霖。\n顾我无能甘畎亩，如君岂合在山林。\n豫章老矣栋梁在，莫厌它时斤斧寻。",
        "dynasty": "宋",
        "collection_info": null
    },
    {
        "title": "木芙蓉",
        "author": "吕本中",
        "content": "小池南畔木芙蓉，雨后霜前着意红。\n犹胜无言旧桃李，一生开落任东风。",
        "dynasty": "宋",
        "collection_info": null
    },
    {
        "title": "食笋",
        "author": "吕本中",
        "content": "穷乡未寂寥，五月富笋茁。\n近山新得雨，此物晚亦发。\n初看数寸出，意有千尺抜。\n长条不成鞭，乃以美见伐。\n锦綳罢骈头，玉指已不袜。\n坐令藜藿口，如受滫瀡滑。\n连年江海病，未免鱼蟹罚。\n甘津到齿颊，恐此或未察。\n居闲快一饱，我已久断杀。\n更莫厌比隣，时时听羮戛。",
        "dynasty": "宋",
        "collection_info": null
    },
    {
        "title": "白鬚",
        "author": "吕本中",
        "content": "不作韩城住，虚为河朔行。\n白鬚镊更出，知为阿谁生。",
        "dynasty": "宋",
        "collection_info": null
    },
    {
        "title": "宿刘固寺佛殿下即刘伶坟也",
        "author": "吕本中",
        "content": "刘伶坟上土，佛殿古崔嵬。\n坐久野僧出，天寒饥雁来。\n千年醉裏魄，一臿死前灰。\n未尽先生意，空留数字回。",
        "dynasty": "宋",
        "collection_info": null
    },
    {
        "title": "怀卫道中寄京师诸友三首  其一",
        "author": "吕本中",
        "content": "客舍冷如浆，客梦甘如饴。\n初无远行念，况有徂年悲。\n平生好交游，大半走路岐。\n不如亭前月，所到长相随。\n何时脱身去，共采西山芝。\n有儿当似公，尚能传我诗。",
        "dynasty": "宋",
        "collection_info": null
    },
    {
        "title": "怀卫道中寄京师诸友三首  其二",
        "author": "吕本中",
        "content": "直莫如两王，清莫如两方。\n孙谢岂不美，久滞尚书郎。\n黎子老归国，只今鬚髩苍。\n邵子住山云，欲出未肯忙。\n高子出林壑，坐看天际翔。",
        "dynasty": "宋",
        "collection_info": null
    },
    {
        "title": "怀卫道中寄京师诸友三首  其三",
        "author": "吕本中",
        "content": "人谁不小康，李赵常窘束。\n穷阎爨温火，老未饱饘粥。\n它长未遽数，此事已绝俗。\n为人死不厌，自奉一米足。",
        "dynasty": "宋",
        "collection_info": null
    },
    {
        "title": "河堤",
        "author": "吕本中",
        "content": "平田接长河，眼界起突兀。\n今日兹堤行，麦壠青已出。\n客行不知晚，但感此节物。\n新霜被西山，久厌尘土没。\n坐怀故人面，于此见仿佛。",
        "dynasty": "宋",
        "collection_info": null
    },
    {
        "title": "寄浚州张掞",
        "author": "吕本中",
        "content": "张卿留客酒如渑，我欲从之病不能。\n忆过公家更东望，断崖高树雪层层。",
        "dynasty": "宋",
        "collection_info": null
    },
    {
        "title": "田家乐",
        "author": "吕本中",
        "content": "东家西家蚕上簇，南村北村麦白熟。\n小儿腰鎌日早归，大儿去就田间宿。\n斗酒相邀不为薄，邻翁相对且斟酌。\n圣主当阳亿万年，年年岁岁田家乐。",
        "dynasty": "宋",
        "collection_info": null
    },
    {
        "title": "梅",
        "author": "吕本中",
        "content": "独自不争春，都无一点尘。\n忍将冰雪面，所至媚游人。",
        "dynasty": "宋",
        "collection_info": null
    },
    {
        "title": "寄崔德符",
        "author": "吕本中",
        "content": "江城昔还往，耆旧各能文。\n暂别犹相忆，虽忙亦见存。\n好诗能愈疾，浊酒不胜浑。\n它日经行地，相寻夜叩门。",
        "dynasty": "宋",
        "collection_info": null
    },
    {
        "title": "还家",
        "author": "吕本中",
        "content": "解鞍歇马倦西游，过眼文书且罢休。\n薄酒向人殊有味，长年于世已无求。\n常情未语沟中木，俗眼能惊海上鸥。\n何处云山不堪隐，更谁辛苦访菟裘。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "晚菘早韭老不厌，夜鲤晨鳬多见疏。\n地僻难寻野僧饭，路长时枉故人车。\n青山出没尘埃裏，白髮栽培疾病余。\n更有腐儒穷事业，夜窗残烛一编书。",
        "dynasty": "宋",
        "collection_info": null
    },
    {
        "title": "读易",
        "author": "吕本中",
        "content": "春温疮疥繁，衣敝虮蝨细。\n颓然坐南轩，读易初有味。\n初看象数殊，忽此爻彖异。\n纷纷者众说，行各半途滞。\n大言累千百，杂说记一二。\n坐令天人分，復以小大计。\n或强出枝叶，或自起旒赘。\n孰能言语表，能使意独至。\n空中本无华，眼病因有翳。\n沈思忽有得，是则入精义。\n吾生晚闻道，岁月今少憩。\n遗经日在眼，似足了一世。\n临流濯垢衣，尚勿惜余弃。",
        "dynasty": "宋",
        "collection_info": null
    },
    {
        "title": "復往大名三首  其一",
        "author": "吕本中",
        "content": "復往真无策，兹行亦漫游。\n尘埃走剧暑，风雨占新秋。\n便欲还家去，其谁为汝谋。\n尚怜苏季子，虚敝黒貂裘。",
        "dynasty": "宋",
        "collection_info": null
    },
    {
        "title": "復往大名三首  其二",
        "author": "吕本中",
        "content": "我老不自得，每为饥所驱。\n漫抛青箬笠，空负白髭鬚。\n见贼犹堪鬬，逢人莫问途。\n寰区足秀句，山泽有臞儒。",
        "dynasty": "宋",
        "collection_info": null
    },
    {
        "title": "復往大名三首  其三",
        "author": "吕本中",
        "content": "地湿频经水，田荒亦未收。\n断云催雨过，涨水没桥流。\n半世想高卧，十年悲远游。\n藜羮不用挟，尚足诳饥喉。",
        "dynasty": "宋",
        "collection_info": null
    },
    {
        "title": "闻德道中",
        "author": "吕本中",
        "content": "五更发荒村，小憩草市北。\n披衣度积水，月落天正黒。\n豆苗半委地，野父厌匍匐。\n我马则已饥，泥土汚羁勒。\n翻思在家时，一饭亦假貣。\n小儿不解事，笑语颇自得。\n一官走道路，此责久未塞。\n速行勿迟留，有手须击贼。",
        "dynasty": "宋",
        "collection_info": null
    },
    {
        "title": "阳翟道中",
        "author": "吕本中",
        "content": "不为伤离别，其如渐老何。\n秖应从此去，转觉白鬚多。",
        "dynasty": "宋",
        "collection_info": null
    },
    {
        "title": "长葛道中遇周原仲",
        "author": "吕本中",
        "content": "羸马衝寒骄不驶，积雪残冰杂泥滓。\n长葛县中日落时，举头忽见周夫子。\n下马相看两惊怪，各喜南归此身在。\n僧房夜语久不眠，更摩枵腹偿诗债。\n子行四方尚谋食，我亦年来倦行役。\n枥下骅骝世得知，海底珊瑚人未识。\n长安公卿富贵客，谁能日在子思侧。\n洛阳年少未宜轻，看子重陈治安策。",
        "dynasty": "宋",
        "collection_info": null
    },
    {
        "title": "简叔易益谦兄弟",
        "author": "吕本中",
        "content": "秋来归兴復何如，李范声名更羡渠。\n它日买田吾有策，两家兄弟要邻居。",
        "dynasty": "宋",
        "collection_info": null
    },
    {
        "title": "赠益谦兄弟",
        "author": "吕本中",
        "content": "范郎走微官，清固不绝俗。\n家常四壁立，腹有万卷读。\n迩来所为文，深若泉万斛。\n纡余风过水，宛转虫注木。\n诸弟况可人，不但好眉目。\n丹穴固出凤，蓝田自宜玉。\n行扛九鼎重，顿使一世伏。\n圣朝急用士，如子尚穷独。\n乃知德在躬，不必富润屋。\n我病拙文词，笔钝如髮秃。\n时逢子兄弟，未语心已足。\n长空绝纤埃，何处着鳬鹜。\n朝来秋气清，伫看飞鸿鹄。",
        "dynasty": "宋",
        "collection_info": null
    },
    {
        "title": "题芦雁扇",
        "author": "吕本中",
        "content": "雁下秋已晚，江天风雨微。\n宁为聚沙立，不作傍云飞。",
        "dynasty": "宋",
        "collection_info": null
    },
    {
        "title": "游西宫有感",
        "author": "吕本中",
        "content": "种种不如意，悠悠无復听。\n漫寻村路好，似得片时醒。\n水隐城坳白，山来树杪青。\n晚田收袯襫，残日度笭箵。\n兴入山阴道，诗如历下亭。\n荒原子胥庙，千载想仪刑。",
        "dynasty": "宋",
        "collection_info": null
    },
    {
        "title": "送一书记果公作天宁化士",
        "author": "吕本中",
        "content": "田家得米输官仓，一粒不得囊中藏。\n天宁化士去如雨，此亦未易能低昂。\n因官乞取民始病，况復妄邀檀越敬。\n纵令不得半钱归，堂中圣僧应自知。",
        "dynasty": "宋",
        "collection_info": null
    },
    {
        "title": "京城围闭之初天气晴和军士乘城不以为难也因成四韵",
        "author": "吕本中",
        "content": "贼马侵城急，官军报捷频。\n民心皆欲鬬，天意已如春。\n魏阙方佳气，王畿且战尘。\n不妨来往路，经月绝行人。",
        "dynasty": "宋",
        "collection_info": null
    },
    {
        "title": "守城士",
        "author": "吕本中",
        "content": "北风且莫雪，一雪三日寒。\n不念守城士，岁晚衣裳单。\n衣单未为苦，隔壕闻战鼓。\n杀贼须长枪，防城要强弩。\n炮来大如席，城头且撑柱。\n岂不知爱身，倾心报明主。\n报主此其时，一死吾亦宜。\n未敢望爵赏，且今无事归。\n寄语守城士，此言君所知。",
        "dynasty": "宋",
        "collection_info": null
    },
    {
        "title": "闻军士求战甚力作诗勉之",
        "author": "吕本中",
        "content": "今春贼来时，军士怖而走。\n今冬贼来时，决拾揎两肘。\n愤然思出鬬，不但要死守。\n仰怀吾君仁，愈觉戎虏丑。\n欲以占天心，于焉卜长久。\n暂劳何足道，富贵要力取。\n行看斩贼头，金印大如斗。",
        "dynasty": "宋",
        "collection_info": null
    },
    {
        "title": "丁未二月上旬四首  其一",
        "author": "吕本中",
        "content": "丞相忧宗及，编氓恐祸延。\n干坤正反覆，河洛扰戈鋋。\n报主悲无术，伤时秪自怜。\n遥知汉社稷，别有中兴年。",
        "dynasty": "宋",
        "collection_info": null
    },
    {
        "title": "丁未二月上旬四首  其二",
        "author": "吕本中",
        "content": "厄运虽云极，羣公莫自疑。\n民心空有望，天道本无知。\n野帐留黄屋，青城插皂旗。\n燕云旧耆老，宁识汉官仪。",
        "dynasty": "宋",
        "collection_info": null
    },
    {
        "title": "丁未二月上旬四首  其三",
        "author": "吕本中",
        "content": "羽檄从天下，于今久未回。\n如何半年内，不见一人来。\n周室仍遭变，宣王且遇灾。\n犹存九庙在，咫尺得祈哀。",
        "dynasty": "宋",
        "collection_info": null
    },
    {
        "title": "丁未二月上旬四首  其四",
        "author": "吕本中",
        "content": "主辱臣当死，时危命亦轻。\n谋吞豫让炭，肯结仲由缨。\n洒血瞻行殿，伤心望虏营。\n尚留仪卫否，早晚復神京。",
        "dynasty": "宋",
        "collection_info": null
    },
    {
        "title": "兵乱寓小巷中作",
        "author": "吕本中",
        "content": "城北杀人声彻天，城南放火夜烧船。\n江河梦断不得往，问君此住何因缘。\n窜身穷巷米如玉，翁寻湿薪媪爨粥。\n明日开门雪到檐，隔墻更听邻家哭。",
        "dynasty": "宋",
        "collection_info": null
    },
    {
        "title": "围城中故人多避寇在邻巷者雪晴往访问之坐语既久意亦暂适也",
        "author": "吕本中",
        "content": "雪泥春既融，晓日初破雾。\n出门寻故人，来往不数步。\n共谈江南胜，闭眼想去路。\n松风被茅屋，稻壠立白鹭。\n行看贼围解，春水即可渡。\n先当上钟山，次第入庐阜。\n生平泉石念，久受尘土汚。\n况今九死余，转觉处事悞。\n豫怀岩壑裏，所至陪杖屦。\n可行君莫辞，行李我已具。",
        "dynasty": "宋",
        "collection_info": null
    },
    {
        "title": "城中纪事",
        "author": "吕本中",
        "content": "生平足艰窘，可叹不可言。\n两遭重城闭，再因羣盗奔。\n今兹所值遇，我岂不与闻。\n脱身保儿女，恐辜明主恩。\n傍徨不忍去，敢计生理存。\n昨者城破日，贼烧东郭门。\n中夜半天赤，所忧惊至尊。\n是日雪正作，疾风飘大云。\n十室九经盗，巨家多见焚。\n至今驰道中，但行塞马羣。\n翠华久不返，魏阙横烟氛。\n都人向天泣，欲语声復吞。\n我病未即死，尔来春既分。\n剥床供晨炊，两眼烟已昏。\n岂无好少年，可与共殊勲。\n志士或不耻，有身期报君。\n塞水须塞源，伐木须伐根。\n子莫笑短拙，荆蛮生伍员。",
        "dynasty": "宋",
        "collection_info": null
    },
    {
        "title": "读易",
        "author": "吕本中",
        "content": "江北江南公不归，人言公懒笑公痴。\n闭门端坐读周易，直过新春围闭时。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "胡虏安知鼎重轻，祸胎元是汉公卿。\n襄阳耆旧唯庞老，受禅碑中无姓名。",
        "dynasty": "宋",
        "collection_info": null
    },
    {
        "title": "怀京师",
        "author": "吕本中",
        "content": "北风作霜秋已寒，长江浪生船去难。\n客愁不断若江水，朝思莫思在长安。\n长安城外高十丈，此地岂容胡马傍。\n亲见去年城破时，至今銕马黄河上。\n小臣位下才则拙，有谋未献空惆怅。\n汉家宗庙有神灵，但语胡儿莫狂荡。",
        "dynasty": "宋",
        "collection_info": null
    },
    {
        "title": "读司马公集解大玄",
        "author": "吕本中",
        "content": "京城半年围，道路三月病。\n轻舟过江来，所向復未定。\n客房夜凉冷，气体亦粗胜。\n月穿窗罅白，风入桐叶劲。\n挑灯读太玄，爱此顷刻静。\n物数极三甲，此理本天命。\n首赞则分行，故未及世应。\n古历汉则亡，易实更三圣。\n哀哉杨子云，上与数子竞。\n虽云耗心力，固自有捷径。\n后来司马公，独敛众说盛。\n锱铢判讹谬，一宗蒙是正。\n读玄则知易，此实公所证。\n如何少年子，便欲献讥评。\n我老未知学，读此知不称。\n掩卷坐搔首，一洗肝肺净。\n明朝寻故人，此语殊未竟。",
        "dynasty": "宋",
        "collection_info": null
    },
    {
        "title": "黄池西阻风",
        "author": "吕本中",
        "content": "乌云衔日日不出，骤雨飘风吼三日。\n扁舟寸步不得行，坐叹轻鸥如箭疾。\n我行去家秋復冬，故园回思春梦中。\n客愁茫茫若江水，生计渺渺随征鸿。\n三年京城共憔悴，一杯此地难从容。\n长溪卷浪雪花碎，远山横空眉黛浓。\n故人别我上江去，亦有书来唤同住。\n破屋数间君有余，太仓五升吾已具。\n严霜未放鹰隼击，盘涡恐致蛟龙怒。\n片帆欲挂任篙师，君但徐行莫深惧。",
        "dynasty": "宋",
        "collection_info": null
    },
    {
        "title": "景德北窗",
        "author": "吕本中",
        "content": "云横树阴浓，雨涨溪水白。\n故人唤我出，已度蒸暑厄。\n北窗非不佳，尚苦眼界窄。\n小楼隐床后，自与尘雾隔。\n更怜昭亭山，相向有佳色。\n君能具鷄黍，略不厌须索。\n我能知子穷，子亦能爱客。\n人生要如是，一举乃讽百。\n我病思远引，未塞交友责。\n便当约诸公，归耕作长策。\n囊无一钱赢，岁晚会有获。",
        "dynasty": "宋",
        "collection_info": null
    },
    {
        "title": "昭亭广教寺",
        "author": "吕本中",
        "content": "故人唤我去，久雨值新晴。\n草暗鼯鼠出，山深鶗鴂鸣。\n斋厨半盂粥，草具一杯羮。\n尚肯频来否，门前春笋生。",
        "dynasty": "宋",
        "collection_info": null
    },
    {
        "title": "昨日之热一首赠赵彦强",
        "author": "吕本中",
        "content": "昨日之热未为热，凉风颇随团扇发。\n今日之热不可言，西山火炎尘障天。\n高楼坚坐若燔炙，常恐秋到无夤缘。\n与君相从今几日，欲度一日如长年。\n忆昔京城值秋雨，人家邂逅得细语。\n不愁归舍少薪米，且喜尊前好宾主。\n去年君自云中归，隔巷寻君相劳苦。\n是时强虏在城下，耳犹厌听贼营鼓。\n岂知丧乱到江南，同向宣城过残暑。\n晚来一雨天遂凉，便思约君来对床。\n床前适有新酒熟，君醉可舞吾能狂。\n醉中谈天亦未妨，回船吴中君勿忙。",
        "dynasty": "宋",
        "collection_info": null
    },
    {
        "title": "又赠",
        "author": "吕本中",
        "content": "日日住叠嶂，君能同此游。\n黑云才映日，白雨忽穿楼。\n盗贼何时定，溪山且自幽。\n炎蒸不须厌，俄顷是新秋。",
        "dynasty": "宋",
        "collection_info": null
    },
    {
        "title": "题泾县水西",
        "author": "吕本中",
        "content": "江东住已厌，又却过江西。\n急雨投泾县，穷秋渡赏溪。\n稻田犹少水，山路已多泥。\n珍重高僧意，求诗索自题。",
        "dynasty": "宋",
        "collection_info": null
    },
    {
        "title": "宿秋霜阁后方丈",
        "author": "吕本中",
        "content": "秋霜阁后山屈蟠，行人衝泥脚未干。\n正是水西佳绝处，不辞风雨夜深寒。",
        "dynasty": "宋",
        "collection_info": null
    },
    {
        "title": "水西与李彦恢相从余将取旌德趋徽州彦恢先归旌德相候彭元任亦自太平县来相送遇于三溪驿遂同过旌德道中呈二子三首  其一",
        "author": "吕本中",
        "content": "水西投宿返秋霜，起听晨钟厌束装。\n尚惜故人轻作别，乱山深处过重阳。",
        "dynasty": "宋",
        "collection_info": null
    },
    {
        "title": "水西与李彦恢相从余将取旌德趋徽州彦恢先归旌德相候彭元任亦自太平县来相送遇于三溪驿遂同过旌德道中呈二子三首  其二",
        "author": "吕本中",
        "content": "村场路僻多无酒，野菊寒深亦未花。\n底事中原归不得，又扶衰病过天涯。",
        "dynasty": "宋",
        "collection_info": null
    },
    {
        "title": "水西与李彦恢相从余将取旌德趋徽州彦恢先归旌德相候彭元任亦自太平县来相送遇于三溪驿遂同过旌德道中呈二子三首  其三",
        "author": "吕本中",
        "content": "白头懒入少年场，二老追随却味长。\n预喜尊前听清话，夜窗相对一炉香。",
        "dynasty": "宋",
        "collection_info": null
    },
    {
        "title": "休宁县与汪致道诸公别后晚宿黟县界鱼亭驿二首  其一",
        "author": "吕本中",
        "content": "竹密如云不见天，好山无数簇溪田。\n秪应黟县溪山胜，尽在鱼亭驿舍前。",
        "dynasty": "宋",
        "collection_info": null
    },
    {
        "title": "休宁县与汪致道诸公别后晚宿黟县界鱼亭驿二首  其二",
        "author": "吕本中",
        "content": "故人相继别休宁，山路篮舆睡復醒。\n所恨溪山正佳处，不能同我到鱼亭。",
        "dynasty": "宋",
        "collection_info": null
    },
    {
        "title": "寄宣城故旧",
        "author": "吕本中",
        "content": "宣城经岁无它事，尚喜交游不弃遗。\n迭嶂楼头纳凉处，宛陵堂下探梅时。\n君今尚要一囊粟，我去亦无三径资。\n归卧云山更深处，因书频报故人知。",
        "dynasty": "宋",
        "collection_info": null
    },
    {
        "title": "祁门道中四首  其一",
        "author": "吕本中",
        "content": "去程归雁两悠悠，行到荒山尽上头。\n试问中原何处是，只言东些是宣州。",
        "dynasty": "宋",
        "collection_info": null
    },
    {
        "title": "祁门道中四首  其二",
        "author": "吕本中",
        "content": "风落千山雨夜鸣，时因归梦识宣城。\n欲知溪路行多少，已过徽州第五程。",
        "dynasty": "宋",
        "collection_info": null
    },
    {
        "title": "祁门道中四首  其三",
        "author": "吕本中",
        "content": "宣城人物未全衰，四士风流世不知。\n别后略无佳语寄，道中才有数篇诗。",
        "dynasty": "宋",
        "collection_info": null
    },
    {
        "title": "祁门道中四首  其四",
        "author": "吕本中",
        "content": "詹郎逸气今谁似，李令清言久不闻。\n独立共传摩诘后，隐居还见伯仁孙。",
        "dynasty": "宋",
        "collection_info": null
    },
    {
        "title": "桂林别珂首座二首  其一",
        "author": "吕本中",
        "content": "故人相望马牛风，世事波涛滉漾中。\n灕水东边两年住，往还才有一珂公。",
        "dynasty": "宋",
        "collection_info": null
    },
    {
        "title": "桂林别珂首座二首  其二",
        "author": "吕本中",
        "content": "北归我已办行纒，久约相从却未然。\n何处云山堪着子，乱松回首岭南天。",
        "dynasty": "宋",
        "collection_info": null
    },
    {
        "title": "答赵祖文陈梦授",
        "author": "吕本中",
        "content": "岭海畏深入，江湖成远游。\n犹怀不活怖，少为故人留。\n苦乏琼琚报，虚蒙札翰投。\n因来问消息，不必计沈浮。",
        "dynasty": "宋",
        "collection_info": null
    },
    {
        "title": "寄赵十一弟",
        "author": "吕本中",
        "content": "亲朋虽近懒追寻，湖岭归来病至今。\n寄语洪州赵从事，忍令无酒过冬深。",
        "dynasty": "宋",
        "collection_info": null
    },
    {
        "title": "浮梁道中见小松数寸者极多然皆与蓬蒿杂出不能即长也余伤之作诗寄范四弟",
        "author": "吕本中",
        "content": "青松数寸根，意出千丈外。\n如何蓬蒿底，此志久未遂。\n朝为牛羊践，莫受尘土翳。\n虽云岁寒姿，当此亦憔悴。\n今年虽小出，尚与凡草类。\n会须扶其根，与作栋梁计。\n大厦千万间，匠石所睥眤。\n世或未尽知，慎勿伤汝志。",
        "dynasty": "宋",
        "collection_info": null
    },
    {
        "title": "自祁门至进贤路中怀旧二绝  其一",
        "author": "吕本中",
        "content": "雨歇路逾滑，山空鸟不飞。\n却思无事日，骑马踏泥归。",
        "dynasty": "宋",
        "collection_info": null
    },
    {
        "title": "自祁门至进贤路中怀旧二绝  其二",
        "author": "吕本中",
        "content": "汴水夹榆柳，今留胡马踪。\n如何进贤路，只是见青松。",
        "dynasty": "宋",
        "collection_info": null
    },
    {
        "title": "离洪州渡西江至翠微寺紫清宫",
        "author": "吕本中",
        "content": "平明渡西江，西山正崔嵬。\n中流欲浪作，细雨随风回。\n促棹赴前浦，颇为风雨催。\n寒沙引细路，人家山半隈。\n密雨荫修竹，久旱无莓苔。\n晚入翠微寺，诸峰环抱来。\n其西洪崖居，百代所仰怀。\n何年蛟龙怒，更击深山开。\n悬瀑泻洪井，喷噫藏风雷。\n客行少休息，暂此得徘徊。\n城中二三老，咫尺不得陪。\n岂无陵风翰，邀致山中台。\n涧水清且寒，可以当余杯。\n独来不敢久，恐为神物猜。",
        "dynasty": "宋",
        "collection_info": null
    },
    {
        "title": "宿翠微寺",
        "author": "吕本中",
        "content": "西山今夜雨，不为故人留。\n泥滑淹行李，风声欲送秋。\n中原且多事，吾党敢无忧。\n明日经由地，江南更几州。",
        "dynasty": "宋",
        "collection_info": null
    },
    {
        "title": "发翠微寺",
        "author": "吕本中",
        "content": "古殿突兀风有声，粥鱼欲打鸡三鸣。\n披衣起坐问行李，仆夫屡报天阴晴。\n昨日路长频雨阻，今日东风得无苦。\n杉松连山寒欲动，橘柚隔篱香半吐。\n却忆京城无事时，人家打酒夜深归。\n醉裏不知妻子骂，醒后肯顾儿啼饥。\n如今流落长江上，所至盗贼犹旌旗。\n已怜吴县风俗僻，况復中原消息稀。",
        "dynasty": "宋",
        "collection_info": null
    },
    {
        "title": "送宋仲安往虔州",
        "author": "吕本中",
        "content": "已流之水不可以復回，已往之日不可以復来。\n唯有野外篱边之黄菊，年年岁岁见花开。\n君如此菊不我厌，处处相逢同酒杯。\n三年丧乱那可说，君头已白我齿缺。\n高才抑塞久未用，坐守松桧凌霜雪。\n君今又作章贡游，我犹少忍住筠州。\n破屋不忧遭鬼瞰，端坐或恐贻神羞。\n求田问舍古所叹，敢有远去惟身谋。\n为约岭南三数子，明年乘兴欲东流。",
        "dynasty": "宋",
        "collection_info": null
    },
    {
        "title": "与仲安别后奉寄",
        "author": "吕本中",
        "content": "出门送君时，一步再徘徊。\n虽云非远别，念与始谋乖。\n欲求连墙居，故作千里来。\n君今不我待，欲跨洪沟回。\n我独滞一方，后会良未谐。\n冬初风浪息，蛟龙深蛰雷。\n其如中原盗，所至尚扬埃。\n子行莫夷犹，恐致狼虎猜。\n胡人更远适，畏死投烟霾。\n皇天久助顺，似不及吾侪。\n独以智力免，宁有此理哉。\n因书寄苦语，亦以谢不才。\n新春好天色，指望妖氛开。\n即当候归艎，取酒寻尊罍。\n欣然得一笑，便足禳千灾。\n豫章百里远，可以慰客怀。\n须君起我病，同上徐孺台。",
        "dynasty": "宋",
        "collection_info": null
    },
    {
        "title": "题筠州僧房",
        "author": "吕本中",
        "content": "客来无语坐禅房，共赏西窗一榻凉。\n山路雨余新笋出，江城春色杂花香。\n烟厨已逐钟声远，树色初随塔影长。\n敢道闲居便安稳，今年更欲下湖湘。",
        "dynasty": "宋",
        "collection_info": null
    },
    {
        "title": "离筠州",
        "author": "吕本中",
        "content": "旧日闲居日，无悰已倦游。\n如今避地走，不復为山留。\n淮甸初经夏，江西復度秋。\n今朝小亭望，东北是筠州。",
        "dynasty": "宋",
        "collection_info": null
    },
    {
        "title": "题圜悟与惇兄法语",
        "author": "吕本中",
        "content": "杲公昔踏胡马尘，城中草木冻不春。\n甲士却立不敢问，其谁从之惇上人。\n袖手归来两无语，如今且向江南住。\n云居老人费精神，送向高安滩头去。",
        "dynasty": "宋",
        "collection_info": null
    },
    {
        "title": "建城道中",
        "author": "吕本中",
        "content": "建城南路入袁州，怪石纵横水乱流。\n尽日衣冠在图画，百年心迹付林丘。\n中原未作重归计，胡马能令此地忧。\n浪迹江湖亦吾分，运筹帷幄有留侯。",
        "dynasty": "宋",
        "collection_info": null
    },
    {
        "title": "行至醴陵寄故人",
        "author": "吕本中",
        "content": "浅溪沙碛寒，月白树影疏。\n我行天一角，所至尚踌躇。\n偶逢胜绝地，不异嵩颍居。\n临流遂忘归，黙坐数游鱼。\n宁知胡马闹，江县已丘墟。\n故人亦未来，一旬三寄书。\n不必问浅深，但当膏子车。\n新霜随北风，惨惨度重湖。\n相寻近五岭，慎勿厌长途。",
        "dynasty": "宋",
        "collection_info": null
    },
    {
        "title": "将至南岳先寄演公禅师善公华严",
        "author": "吕本中",
        "content": "胡马扬尘烽燧作，我行乃在天一角。\n江西趼足过湖南，本赴郴阳故人约。\n中途羣盗又蜂起，所至往往为囊橐。\n迟回改路心自笑，隐忍畏事人所薄。\n不因此去渡湘水，更欲何时到南岳。\n山中况有二老人，万里同来且安乐。\n遥瞻见我应大笑，白鬚黒面都如昨。\n平生故旧几人在，不早从公老丘壑。\n自经丧乱可过从，每一思之怀抱恶。\n请公更说因地初，一解人间因慧缚。",
        "dynasty": "宋",
        "collection_info": null
    },
    {
        "title": "避寇南行",
        "author": "吕本中",
        "content": "何处田园不是家，尽扶衰病过天涯。\n山村酒熟人人醉，客路春浓处处花。\n敢道岭南无贼马，侧闻江左尚风沙。\n囊空甑倒君休笑，亦有新诗伴齿牙。",
        "dynasty": "宋",
        "collection_info": null
    },
    {
        "title": "贞女峡",
        "author": "吕本中",
        "content": "欲上贞女峡，江险未敢行。\n岂是畏江险，愧此贞女名。\n时经丧乱后，世不闻坚贞。\n烈士久丧节，丈夫多败盟。\n宁闻闺房秀，感义不偷生。\n穷荒礼法在，尚此留佳声。\n时事有通塞，江流无浊清。\n欲行勿惮险，为君先濯缨。",
        "dynasty": "宋",
        "collection_info": null
    },
    {
        "title": "山水图",
        "author": "吕本中",
        "content": "君家茅屋低蓬蒿，客来颇厌蛙蚓号。\n何得有此山突兀，气压太华陵嵩高。\n坐看远涧受悬瀑，似听跬步鸣秋涛。\n槎牙老树半枯死，上倚绝壁缘飞猱。\n我行日畏盗贼逼，敢厌瘴疠多腥臊。\n偶逢坐稳懒归去，豁达眼界无纤毫。\n岭南山水固多异，恨无中州清淑气。\n对君图障心怳然，便如太华嵩高前。\n君但对此能高眠，当有好句令君传。",
        "dynasty": "宋",
        "collection_info": null
    },
    {
        "title": "连州阳山归路三绝  其一",
        "author": "吕本中",
        "content": "苍黄避地出连州，邃谷深岩懒转头。\n归路始知山水好，少留村驿当闲游。",
        "dynasty": "宋",
        "collection_info": null
    },
    {
        "title": "连州阳山归路三绝  其二",
        "author": "吕本中",
        "content": "稍离烟瘴近湘潭，疾病衰頽已不堪。\n儿女不知来避地，强言风物胜江南。",
        "dynasty": "宋",
        "collection_info": null
    },
    {
        "title": "连州阳山归路三绝  其三",
        "author": "吕本中",
        "content": "岭外从来不识春，青梅年后已尝新。\n深山忽有残花在，知与清明待北人。",
        "dynasty": "宋",
        "collection_info": null
    },
    {
        "title": "阳山道中遇大风雨暴寒有感",
        "author": "吕本中",
        "content": "岭南二月春已尽，百花委弃随风吹。\n山前山后绿阴满，已过中原初夏时。\n不知何气忽乖沴，风雨夜作雷乘之。\n鞭笞宇宙敝日月，万象倒错藏光辉。\n岩倾涧绝水府现，捕搏虎豹擒蛟螭。\n百围老树不须说，忍冻欲压摧其枝。\n峥嵘屋瓦走飞雹，如战初合麾旌旗。\n我行避地更值此，闭目但听儿啼饥。\n仆夫噤死者数辈，牛马惧不存毛皮。\n长途三日断还往，况有鸟雀凌云飞。\n只今胡尘暗江路，盗贼往往乘余威。\n良民虽在困须索，四海万里皆疮痍。\n天公忍不一顾此，反更震动穷荒为。\n此方亦是神所主，我欲告诉心先疑。\n明朝风定寒亦解，收召魂魄寻归期。\n涧毛自可荐筐筥，试出苦语令神知。",
        "dynasty": "宋",
        "collection_info": null
    },
    {
        "title": "答朱成伯见赠四首  其一",
        "author": "吕本中",
        "content": "三年转东南，足迹不得息。\n新霜未压瘴，已畏贼马迫。\n苍黄度岭去，山路枫叶赤。\n慨然念平生，谬自有欣戚。\n交游半鬼录，在者费相忆。\n朱卿早闻道，一如见旧识。\n新诗入要妙，如射已破的。\n我行囊贮空，所至但四壁。\n岂如投异县，忽枉和氏璧。\n斯文得未丧，岂不系人力。\n出门仰高山，此道如矢直。",
        "dynasty": "宋",
        "collection_info": null
    },
    {
        "title": "答朱成伯见赠四首  其二",
        "author": "吕本中",
        "content": "我适苍梧野，君来洞庭岸。\n相逢迫盗贼，一笑未得款。\n欣然望眉宇，于我意自满。\n天寒道路长，岁晚日晷短。\n僧房肯再来，晴窗自妍暖。",
        "dynasty": "宋",
        "collection_info": null
    },
    {
        "title": "答朱成伯见赠四首  其三",
        "author": "吕本中",
        "content": "入林恐不远，入山恐不深。\n城市有深远，不必在山林。\n隋珠不自宝，岂在须渊沈。\n断弦得遗谱，千载有知音。",
        "dynasty": "宋",
        "collection_info": null
    },
    {
        "title": "答朱成伯见赠四首  其四",
        "author": "吕本中",
        "content": "昔在中朝时，每从贤俊游。\n酒酣握手欢，预怀今日忧。\n两经岭峤春，三度江湖秋。\n朱卿抱奇节，好语忽见收。\n我无济世策，君有活国谋。\n相寻不相笑，夜光犹暗投。\n道丧师友绝，宁有民不偷。\n风波极浩渺，欲济能无舟。",
        "dynasty": "宋",
        "collection_info": null
    },
    {
        "title": "连州行衙水阁望溪西诸山",
        "author": "吕本中",
        "content": "峤南气常昏，终日如雾隔。\n我来已经时，初不辨山色。\n纷纷翳犯眼，黙黙悸动魄。\n今晨忽晴快，如语见肝膈。\n羣峰插天青，野水恣意白。\n深窥木杪静，细数鸟道窄。\n天心岂无意，直欲慰北客。\n才经盗贼扰，更脱瘴疠厄。\n湖湘虽未定，势已初夏迫。\n颇闻铁骑远，不復更追索。\n我归当何时，俗事累千百。\n便拟衡山前，今年饱新麦。\n忧虑则未已，四海方逼仄。\n羣公献纳际，或肯任此责。\n先当肃区夏，次用及蛮貃。\n岂容肆蹂躙，岁必有大获。\n天虽未悔祸，世岂无良策。\n生人苟未尽，狐兔当有宅。",
        "dynasty": "宋",
        "collection_info": null
    },
    {
        "title": "赠欧阳处士",
        "author": "吕本中",
        "content": "爱君年少便知足，今君虽老更无欲。\n闭门不出动经时，保此无穷清净福。\n黄衣弟子杂僧徒，共守荒郊数椽屋。\n门前山水各有态，君但疏篱对修竹。\n直如季路耻有闻，清似之推不言禄。\n坐看世事云变化，一任儿曹手反覆。\n上皇龙飞三十春，临轩亦尝思异人。\n诏书屡下广搜索，当时几人能识真。\n君时声名动天子，高卧不起空逡巡。\n谩收符箓养丹火，一旦四海生风尘。\n我来见君斛岭下，识君无营真静者。\n殷勤爱我莫遽行，尚肯相从结茅舍。\n时当丧乱足淹留，豺狼恣横空山夜。\n它年有意过匡庐，更许渊明入莲社。",
        "dynasty": "宋",
        "collection_info": null
    },
    {
        "title": "岭外怀宣城旧游",
        "author": "吕本中",
        "content": "中原未敢说归期，却忆宣城近别离。\n迭嶂雨来如画裏，敬亭秋入胜花时。\n每憎卑湿尤多病，苦爱风光屡有诗。\n今日衰颓那可说，髩鬚经瘴总成丝。",
        "dynasty": "宋",
        "collection_info": null
    },
    {
        "title": "余避地踰岭寄书宜章孙氏贼去则尽失之感叹有作",
        "author": "吕本中",
        "content": "贼马纵横未说归，草间梁上借余威。\n布帆此去应无恙，银盌从来亦解飞。\n世事只堪开口笑，主人空有食言肥。\n自惭学道工夫少，坐觉文书到眼稀。",
        "dynasty": "宋",
        "collection_info": null
    },
    {
        "title": "过岭将至江华先寄朱成伯二首  其一",
        "author": "吕本中",
        "content": "自怪匆匆来往忙，又携儿女过湖湘。\n敢言此地能安稳，且道新年离瘴乡。",
        "dynasty": "宋",
        "collection_info": null
    },
    {
        "title": "过岭将至江华先寄朱成伯二首  其二",
        "author": "吕本中",
        "content": "岭下微阴已自寒，早行山路觉衣单。\n故人见我应惊笑，疾病衰颜怯据鞍。",
        "dynasty": "宋",
        "collection_info": null
    },
    {
        "title": "端午日北还至斛岭寄连州诸公",
        "author": "吕本中",
        "content": "岭上逢端午，随家更北征。\n隔村闻贼鬬，通夕畏蛇行。\n厌病初辞瘴，衝泥却胜晴。\n犹怜昌歜酒，不与故人倾。",
        "dynasty": "宋",
        "collection_info": null
    },
    {
        "title": "山居素饭",
        "author": "吕本中",
        "content": "豆苗可瀹瓠可羮，僧厨午饭蒸香粳。\n道人得此清净供，下箸已胜肥羊烹。\n平生为腹不为目，偶逢一饱心自足。\n晚菘早韭旧所知，五鼎百牢未为福。",
        "dynasty": "宋",
        "collection_info": null
    },
    {
        "title": "寺居夜起",
        "author": "吕本中",
        "content": "山深夜无人，竹密风露集。\n长空新过雨，尚觉星斗湿。\n避地走天涯，如何免拘絷。\n朝忧粟囊尽，莫恐贼报急。\n荒城兵火后，所至復未葺。\n古寺半颓垣，枭啸鬼亦泣。\n感事念平生，徘徊近阶立。",
        "dynasty": "宋",
        "collection_info": null
    },
    {
        "title": "寺居即事三首  其一",
        "author": "吕本中",
        "content": "瘴疠过庚伏，庶几其少瘳。\n甘心忍残暑，指日是清秋。\n汴水他年别，郴江此日留。\n如何理归梦，只见岭南州。",
        "dynasty": "宋",
        "collection_info": null
    },
    {
        "title": "寺居即事三首  其二",
        "author": "吕本中",
        "content": "因循过岭表，忽復到湖南。\n气力浑非旧，情怀老不堪。\n无钱供痛饮，因病废清谈。\n尚有寻书僻，穷搜未免贪。",
        "dynasty": "宋",
        "collection_info": null
    },
    {
        "title": "寺居即事三首  其三",
        "author": "吕本中",
        "content": "中原是何处，敢道几时回。\n一夏无书读，经时畏贼来。\n老松犹偃蹇，病鹤久摧颓。\n莫怪论兵少，吾今心已灰。",
        "dynasty": "宋",
        "collection_info": null
    },
    {
        "title": "赠夏庭别兄弟",
        "author": "吕本中",
        "content": "披沙拣金勤乃见，读书何止须百遍。\n如君心期已不凡，况有长兵可鏖战。\n一寒湿薪熏病目，君但读书声彻屋。\n僧房夜永灯火足，更肯幞被来同宿。",
        "dynasty": "宋",
        "collection_info": null
    },
    {
        "title": "墨梅",
        "author": "吕本中",
        "content": "岭南十月春渐回，妍暖先到前村梅。\n问君何处得此妙，一枝冷艷随霜开。\n长江凛凛欲奔岸，乃见好事移墙隈。\n初疑渗漉入瘴雾，更欲寂寞埋烟煤。\n微风不动暗香远，淡月入户空徘徊。\n坐看粉黛化腐恶，岂但桃李成舆台。\n我行万里厌穷独，疾病未已心先灰。\n对此不觉三叹息，恐是转侧同南来。\n异乡久处少意绪，破壁相对无根荄。\n古来寒士每如此，一世埋没随蒿莱。\n遁光藏德老不耀，肯与世俗相追陪。\n轮囷离奇多见用，牺尊青黄未为灾。\n含毫吮墨去颜色，况自不必须穿栽。\n岁穷路远莫惆怅，此去保无蜂蝶猜。",
        "dynasty": "宋",
        "collection_info": null
    },
    {
        "title": "贺州闻席大光陈去非诸公将至作诗迎之",
        "author": "吕本中",
        "content": "五年避地走穷荒，岭海江湖半是乡。\n欢喜闻君俱趣召，衰頽如我合深藏。\n晓寒已静千山瘴，宿雾先吞万瓦霜。\n日日江头望行李，几回驱马度浮梁。",
        "dynasty": "宋",
        "collection_info": null
    },
    {
        "title": "送周灵运入闽浙",
        "author": "吕本中",
        "content": "青松着尘市，不辞尘土侵。\n忍耻伴桃李，不言归故林。\n交游在贫贱，始见平生心。\n周侯客异县，屡蒙金玉音。\n殷勤不我厌，自昔以至今。\n使其少富贵，未必能相寻。\n岂谓子诚然，此风今则深。\n子欲转岭海，岁暮足愁阴。\n路经盗贼窟，往往未就擒。\n加鞭策驽马，欲行无滞淫。\n故人散天涯，所在亦崎嵚。\n相寻倘见及，道我病难任。",
        "dynasty": "宋",
        "collection_info": null
    },
    {
        "title": "次韵钱逊叔见寄",
        "author": "吕本中",
        "content": "异时文物汉庭臣，公是中朝第一人。\n忍使闲行犯山瘴，不令疾去扫胡尘。\n情怀纵老元非病，时运方隆只暂屯。\n顾我衰颓已无用，尚烦新语访沈沦。",
        "dynasty": "宋",
        "collection_info": null
    },
    {
        "title": "赠宗真上人",
        "author": "吕本中",
        "content": "到处相逢是偶然，淛江湖岭屡经年。\n赠君颂子君休笑，我已新来不问禅。",
        "dynasty": "宋",
        "collection_info": null
    },
    {
        "title": "全州与解子中向伯恭相会",
        "author": "吕本中",
        "content": "五年流落判西东，尚喜交游一再逢。\n但得低头拜东野，不妨下卧见元龙。\n中原极目山千叠，往事伤心酒一钟。\n如我支离久无用，敢因穷约废过从。",
        "dynasty": "宋",
        "collection_info": null
    },
    {
        "title": "初至桂州二首  其一",
        "author": "吕本中",
        "content": "连年走遐方，所至若邮传。\n未论道艰阻，先问米贵贱。\n贼势来未已，行役我已倦。\n解鞍憩空馆，敢叹此异县。\n清泉上短绠，一洗尘垢面。\n瘴疠非不深，美醖良可恋。",
        "dynasty": "宋",
        "collection_info": null
    },
    {
        "title": "初至桂州二首  其二",
        "author": "吕本中",
        "content": "胡沙久衝突，贼马亦驰骛。\n我行不得息，终岁在道路。\n敢言更多事，尚恐与时忤。\n低头访殊俗，何处可放步。\n江流下沧海，日惨蛟鳄怒。\n出门寻故人，风雨已断渡。",
        "dynasty": "宋",
        "collection_info": null
    },
    {
        "title": "桂林解后拜见仲古龙图吉父学士别后得两诗书怀奉寄  其一",
        "author": "吕本中",
        "content": "所至艰危裏，如何更别离。\n只看山似戟，自合鬓如丝。\n汤熨徒增疾，文章不疗饥。\n端居温余论，苦语自成诗。",
        "dynasty": "宋",
        "collection_info": null
    },
    {
        "title": "桂林解后拜见仲古龙图吉父学士别后得两诗书怀奉寄  其二",
        "author": "吕本中",
        "content": "折老久高卧，曾乡仍倦游。\n同为万里走，肯避数年留。\n贼帜江湖晚，岚烟岭峤秋。\n相逢得安稳，乘兴莫东流。",
        "dynasty": "宋",
        "collection_info": null
    },
    {
        "title": "次韵吉父见寄新句",
        "author": "吕本中",
        "content": "词源久矣多岐路，句法相传共一家。\n良贾深藏宜有待，大圭可宝在无瑕。\n长江渺渺看秋注，孤骛悠悠伴落霞。\n盛欲寄书商榷此，岭南不见雁行斜。",
        "dynasty": "宋",
        "collection_info": null
    },
    {
        "title": "桂州水西",
        "author": "吕本中",
        "content": "隆隆而雷风乘之，断霓落日江东西。\n江头古寺颇岑寂，僧檐正与南山齐。\n我来端坐已寒暑，终日看山黙无语。\n盗贼连村那敢问，藜苋充肠未为苦。\n早禾已旱心所知，正待前山一犁雨。",
        "dynasty": "宋",
        "collection_info": null
    },
    {
        "title": "断桥",
        "author": "吕本中",
        "content": "桥断客途少，春深花已休。\n闭门尤省事，于世转无求。\n来往只诸老，相期非壮游。\n欲知身所住，同寓訾家洲。",
        "dynasty": "宋",
        "collection_info": null
    },
    {
        "title": "赠岭东陈秀才",
        "author": "吕本中",
        "content": "风吹贺江浪如雪，浮梁左右行人绝。\n病夫坐稳懒出行，破屋只愁吹瓦裂。\n东县陈卿忽叩门，笑语欢然相暖热。\n怪我长贫走道路，所至不安宁有说。\n邻州贼报又警急，欲泛扁舟穷百粤。\n如君长才亦未用，独守区区负奇莭。\n未能俯首效儿辈，肯便出门探虎穴。\n马羣时致千里足，烈士宁无一时杰。\n我復何人敢言事，一世摧頽甘短拙。\n幸君无事时一过，喜听高谈健其决。\n瘴疠参差畏久留，岁月峥嵘惜轻别。",
        "dynasty": "宋",
        "collection_info": null
    },
    {
        "title": "衡州逢解子中别后奉寄",
        "author": "吕本中",
        "content": "我来筠水阳，君亦发章贡。\n相逢潇湘门，及此兵未动。\n卧闻羽书驰，起已行者众。\n匆匆不及款，尚辱苦语送。\n慨然念平生，相从已如梦。\n交游半生死，所至多罅缝。\n我衰学不入，君亦老未用。\n熟知一世中，有此九鼎重。\n子贱则君子，闵子言必中。\n师门未遽绝，斯文实天奉。\n别离又几日，坐想发孤讽。\n衡州逼南岳，湘水寒不冻。\n颇传江西扰，盗贼已放纵。\n往从田苏游，此乐不得共。",
        "dynasty": "宋",
        "collection_info": null
    },
    {
        "title": "范县丞惠双鷄",
        "author": "吕本中",
        "content": "羸病不能除肉味，每逢斋钵愧余生。\n双鷄未可为公饍，留与山僧报五更。",
        "dynasty": "宋",
        "collection_info": null
    },
    {
        "title": "王抚干失去毛裘",
        "author": "吕本中",
        "content": "王郎随身一驼裘，偷儿遽作壑失舟。\n春初未免霜露迫，岁晚可无迁徙忧。\n客房夜坐薪当烛，不怕近江风裂屋。\n马平编户更艰难，君行莫忘民号寒。",
        "dynasty": "宋",
        "collection_info": null
    },
    {
        "title": "四十二弟将还宾州相过夜话",
        "author": "吕本中",
        "content": "兵戈久未歇，所至转抢攘。\n万里逢吾弟，三年走瘴乡。\n春风入古寺，夜雨暗浮梁。\n尚肯留连否，僧庐可对床。",
        "dynasty": "宋",
        "collection_info": null
    },
    {
        "title": "呈折仲古四首  其一",
        "author": "吕本中",
        "content": "市酒酸甜久绝沽，湿薪熏眼坐僧庐。\n尚怜诸老无机事，不待愁人折简呼。",
        "dynasty": "宋",
        "collection_info": null
    },
    {
        "title": "呈折仲古四首  其二",
        "author": "吕本中",
        "content": "龙阁老翁流落久，如今辛苦去朝天。\n向来岭海经行地，分付蛮溪着钓舟。",
        "dynasty": "宋",
        "collection_info": null
    },
    {
        "title": "呈折仲古四首  其三",
        "author": "吕本中",
        "content": "已无厚禄故人书，尚有相寻长者车。\n所至纷然兵火裏，不知从此更何如。",
        "dynasty": "宋",
        "collection_info": null
    },
    {
        "title": "呈折仲古四首  其四",
        "author": "吕本中",
        "content": "疾病侵凌百不能，只今全是住庵僧。\n谢安肯为苍生起，早与吾君了中兴。",
        "dynasty": "宋",
        "collection_info": null
    },
    {
        "title": "次韵王抚干见惠",
        "author": "吕本中",
        "content": "新春忽忽到庭除，短褐经寒病却苏。\n漫以诗书教儿子，懒将薪水倩童奴。\n天涯每觉人情薄，眼界何知风景殊。\n万里相逢君莫叹，好山无数簇城隅。",
        "dynasty": "宋",
        "collection_info": null
    },
    {
        "title": "次韵王漕见赠并寄曾吉父二首  其一",
        "author": "吕本中",
        "content": "前贤去则远，今代不无人。\n小出已无敌，深藏恐未仁。\n两章知思苦，一语见情亲。\n径欲忘衰病，知公笔有神。",
        "dynasty": "宋",
        "collection_info": null
    },
    {
        "title": "次韵王漕见赠并寄曾吉父二首  其二",
        "author": "吕本中",
        "content": "曾子住南国，端居无所思。\n逃禅不用酒，投笔谩成诗。\n敏捷忘千虑，纵横又一奇。\n子中有住处，莫待折肱医。",
        "dynasty": "宋",
        "collection_info": null
    },
    {
        "title": "次韵折仲古见赠",
        "author": "吕本中",
        "content": "未有丝毫补县官，几年流转但求安。\n江湖自称嵇康懒，故旧空嗟范叔寒。\n顾我初无食肉相，喜公復着侍臣冠。\n新诗不忘东山志，敢作寻常禁近看。",
        "dynasty": "宋",
        "collection_info": null
    },
    {
        "title": "再用前韵奉和",
        "author": "吕本中",
        "content": "自昔支离畏作官，只今犹望一枝安。\n饱知时态病良已，心喜故人盟未寒。\n所至军书销日月，几回戎马污衣冠。\n公归定有安边策，不学愚夫静处看。",
        "dynasty": "宋",
        "collection_info": null
    },
    {
        "title": "夜坐有感",
        "author": "吕本中",
        "content": "五更月落鸡未鸣，小炉残火犹晶荧。\n道人强起理衰疾，不闻松声闻雨声。\n跏趺坐稳百念去，岂有宿梦令神惊。\n平生于世万事懒，况復今兹饱忧患。\n中原北望四千里，三年不见南飞雁。\n着身天涯未为远，所至风沙莫深叹。\n时寒但趁僧房火，日暖可赴邻家饭。\n岭南无瘴便可老，江头有酒犹堪唤。\n嗟哉宁子不自休，辛苦饭牛过夜半。",
        "dynasty": "宋",
        "collection_info": null
    },
    {
        "title": "送密上人归江西",
        "author": "吕本中",
        "content": "轻舟君先行，羸马我已往。\n湖山已在望，南岳行可仰。\n不忧盗贼繁，渐喜草木长。\n密也负奇气，少已离尘网。\n饱参诸方禅，所至被称赏。\n独留末后句，未肯休吾党。\n经寻卓锥地，更足以自养。\n囊空脚颇健，体俭心甚广。\n喜谈江西胜，妙处犹指掌。\n未见频寄书，悠然发遐想。",
        "dynasty": "宋",
        "collection_info": null
    },
    {
        "title": "送常子正赴召二首  其一",
        "author": "吕本中",
        "content": "属者闻居久，今来促召频。\n但能消党论，便足扫胡尘。\n众水同归海，殊涂必问津。\n如何彼黠虏，敢谓汉无人。",
        "dynasty": "宋",
        "collection_info": null
    },
    {
        "title": "送常子正赴召二首  其二",
        "author": "吕本中",
        "content": "疾病老逾剧，交亲穷转疏。\n惟公不改旧，怪我未安居。\n日月干戈裏，江山瘴疠余。\n南行见李白，亦莫问何如。",
        "dynasty": "宋",
        "collection_info": null
    },
    {
        "title": "颂送山上人游南华",
        "author": "吕本中",
        "content": "三浙三衢未说归，且从岭路访曹溪。\n卢公若问南来事，但道江湖尽鼓鼙。",
        "dynasty": "宋",
        "collection_info": null
    },
    {
        "title": "山颂送谭师直归湖南",
        "author": "吕本中",
        "content": "人事日翻覆，昔同今不然。\n于心苟有用，与世自无缘。\n剩结官田社，饱参云盖禅。\n已胜高鸟尽，徒泛五湖船。",
        "dynasty": "宋",
        "collection_info": null
    },
    {
        "title": "送能化主还法轮",
        "author": "吕本中",
        "content": "岭外三年避贼忙，法轮元不下禅床。\n君归却说岭南事，瘴暑作时君自凉。",
        "dynasty": "宋",
        "collection_info": null
    },
    {
        "title": "送夏少曾兄弟",
        "author": "吕本中",
        "content": "处处人家避贼忙，数因行李问舟航。\n江横晚照鳬鸥乱，春到空山草木香。\n我未有缘离岭峤，君今决策下湖湘。\n定知此去添贫病，不及相从气味长。",
        "dynasty": "宋",
        "collection_info": null
    },
    {
        "title": "本中将为江浙之行念当与梦贶远别感叹伤怀因成长句奉呈",
        "author": "吕本中",
        "content": "客行已无聊，况此忧虑集。\n颓然念远役，未见勇可习。\n虚庭觉气润，远视萤火湿。\n故人不我厌，踏雨相劳揖。\n朝餐共饥饱，夜语同坐立。\n问我去此邦，何用如此急。\n干戈与瘴疠，未见可出入。\n何殊知二五，而不知有十。\n俛首谢勤意，此非愚所及。\n天涯重离别，所至方嶪岌。\n感怀平生旧，忍效儿女泣。\n风沙蔽中原，道路满荆棘。\n世事古则然，临分莫于邑。",
        "dynasty": "宋",
        "collection_info": null
    },
    {
        "title": "赠日者张直夫",
        "author": "吕本中",
        "content": "因循避世不求名，潦倒江湖过一生。\n贾谊定能寻季主，子云先已识君平。\n独行市肆口无语，懒踏权门身自轻。\n看甑生尘只坚坐，世间宁有不平鸣。",
        "dynasty": "宋",
        "collection_info": null
    },
    {
        "title": "永州西亭",
        "author": "吕本中",
        "content": "旧闻西亭胜，独盛湘湖间。\n山秀水亦好，千里在凭栏。\n今来乃不然，眼境故未寛。\n环城但浊水，满目唯荒山。\n如何柳司马，肯为此解颜。\n始知忧虑久，方觉所遇安。\n我从避地来，山水亦饫观。\n初不厌岭峤，况敢嫌荆蛮。\n徘徊念昔人，亦作故意看。\n所惭二三子，来不倦跻攀。\n开轩纳微凉，共享一日闲。\n说诗到雅颂，论文参诰盘。\n快若箭破的，圆如坂下丸。\n此乐固可乐，此盟安得寒。\n天暑畏道路，时危安阻难。\n相逢得少款，莫问何时还。\n何须待杯酒，始尽平生欢。",
        "dynasty": "宋",
        "collection_info": null
    },
    {
        "title": "浯溪",
        "author": "吕本中",
        "content": "五月行人汗如雨，意绪昏昏杂尘土。\n浯溪一见中兴碑，便有清风濯烦暑。\n中兴之业诚艰难，敢作汉武周宣看。\n纷然大历上元间，文恬武嬉主则孱。\n但知追咎一禄山，袖手不作如旁观。\n天亦未使庸夫干，故生李郭在人间。\n一时节士张许颜，其谁不知唐已安。\n道州落笔风雨寒，鲁公大书镇百蛮。\n诃叱水怪摧神姦，有臣若此亡所叹。\n而不能使君心还，我来转岭逾千盘。\n对此凛然清肺肝，想见羣小遭讥弹。\n尔曹何心犹诞谩，至今怒髪常衝冠。",
        "dynasty": "宋",
        "collection_info": null
    },
    {
        "title": "送元上人归禾山",
        "author": "吕本中",
        "content": "长嚣而寂，方作而息。\n如射破的，初不以力。\n子居深山，又处绝顶。\n避嚣不作，二事俱屏。\n往来临川，道里且千。\n一见我喜，如旧交然。\n我欲属子，重于发言。\n子请则坚，之子之贤。\n遍寻诸方，不主先入。\n唯是之从，何拘何执。\n惟昔善财，我曹之师。\n其心广大，谁能间之。\n山高海深，德则不孤。\n不深不高，培塿潢汚。\n奚必深山，惟静之守。\n求寂念息，以阅永久。",
        "dynasty": "宋",
        "collection_info": null
    },
    {
        "title": "赠一上人",
        "author": "吕本中",
        "content": "偶从岭峤转江东，得向疏山见一公。\n所至共游常草草，尔来相遇更匆匆。\n晁郎埋骨虚无裏，璧老收声苍莽中。\n二十余年往还事，半随秋雁落寒空。",
        "dynasty": "宋",
        "collection_info": null
    },
    {
        "title": "赠珪公杲公四首  其一",
        "author": "吕本中",
        "content": "北归住江西，尘事日窘束。\n两公时踵门，高谊已绝俗。\n空房拥残火，更许相就宿。\n不嫌寒无氊，肯厌饭脱粟。",
        "dynasty": "宋",
        "collection_info": null
    },
    {
        "title": "赠珪公杲公四首  其二",
        "author": "吕本中",
        "content": "杲公玉壶冰，所至自清净。\n珪公出林鹤，肯与鸡骛竞。\n吾穷得两公，颇觉意气盛。\n未能出艰危，犹足起衰病。",
        "dynasty": "宋",
        "collection_info": null
    },
    {
        "title": "赠珪公杲公四首  其三",
        "author": "吕本中",
        "content": "杲固昔所熟，珪亦旧闻名。\n江西一聚首，遂寛南去程。\n扫除文字习，追寻香火盟。\n期君向此道，隐若一长城。",
        "dynasty": "宋",
        "collection_info": null
    },
    {
        "title": "赠珪公杲公四首  其四",
        "author": "吕本中",
        "content": "堂头老居士，我识盖自早。\n声名从少年，闭户今却扫。\n公能为少留，尚可慰枯槁。\n欲知主人贤，但看此二老。",
        "dynasty": "宋",
        "collection_info": null
    },
    {
        "title": "次韵钱逊叔清江图后二首  其一",
        "author": "吕本中",
        "content": "公但一室坚坐，我方万里生还。\n共作十年清梦，同寻五岭名山。",
        "dynasty": "宋",
        "collection_info": null
    },
    {
        "title": "次韵钱逊叔清江图后二首  其二",
        "author": "吕本中",
        "content": "作清江三两曲，胜大厦千万间。\n若保此中安坐，不必中原遽还。",
        "dynasty": "宋",
        "collection_info": null
    },
    {
        "title": "次韵钱逊叔独鹤图三首  其一",
        "author": "吕本中",
        "content": "长颈竦身懒不前，此宁有望更腾鶱。\n懿公爱尔非无意，要压曹人三百轩。",
        "dynasty": "宋",
        "collection_info": null
    },
    {
        "title": "次韵钱逊叔独鹤图三首  其二",
        "author": "吕本中",
        "content": "粉墨半销翎翅短，正如衰髮不胜簮。\n可怜少保功名悞，写此凌云意不堪。",
        "dynasty": "宋",
        "collection_info": null
    },
    {
        "title": "次韵钱逊叔独鹤图三首  其三",
        "author": "吕本中",
        "content": "眼明见此出笼鹤，似我北归辞瘴岚。\n慎勿低头待收养，人间欣戚尽朝三。",
        "dynasty": "宋",
        "collection_info": null
    },
    {
        "title": "次韵钱逊叔画图",
        "author": "吕本中",
        "content": "西风着人尘满襟，江山纵近难追寻。\n当年写此数幅妙，坐使几案频登临。\n断云黤惨出古寺，远岸杳霭连荒岑。\n渔舟荡漾江路晚，烟雨蒙笼山店阴。\n已知落笔气象古，一任世间消息沈。\n最怜霜榦倚长石，不待岁久成枯林。\n知公此中兴不浅，此画故能留意深。\n只今燕坐一室裏，尚费从来长短吟。\n诗成掩卷坐秋晚，一唱三嘆求遗音。",
        "dynasty": "宋",
        "collection_info": null
    },
    {
        "title": "送一上人",
        "author": "吕本中",
        "content": "我齿久已摇，君髮日向白。\n相逢不相笑，共被老境迫。\n周旋三十年，近岁多间隔。\n伊昔无事时，日夕望颜色。\n此道要琢磨，苦语费思索。\n不能如宿心，每负朋友责。\n别我宁陵县，随我昭德宅。\n所期无二三，可恨已千百。\n交游大半死，况值兵火厄。\n举首望八荒，无乃天地窄。\n凉风吹秋深，江湖动行客。\n谁能于此时，出语见肝膈。\n胡尘蔽中原，盗贼暗阡陌。\n公其无遽行，待我有良策。",
        "dynasty": "宋",
        "collection_info": null
    },
    {
        "title": "钱逊叔诸公赋石鼓文请同作",
        "author": "吕本中",
        "content": "江头羽书相续来，城中草木冻不开。\n腐儒坐视了无策，但守寒炉吹死灰。\n我公送我石鼓文，令我琢句要春回。\n簸荡风云走蛟蜃，百虫久蛰闻惊雷。\n钱公自是力扛鼎，持此浮游转湖岭。\n汉碑秦篆已么么，况復钟王敢驰骋。\n后来颇供儿女弄，神物有知当远屏。\n石鼓之文公所知，正是周室中兴时。\n庶几我皇亦如此，一扫狂虏随风飞。\n石鼓之文尚可读，小臣愿继车攻诗。",
        "dynasty": "宋",
        "collection_info": null
    },
    {
        "title": "和邢子坚韵",
        "author": "吕本中",
        "content": "万里重归旧秃翁，笑谈聊復与君同。\n鹪鹩所愿一枝足，鼯鼠从来五技穷。\n短髮自梳浑欲白，残炉因客尚能红。\n正须混迹师元亮，未忍低头学敬通。",
        "dynasty": "宋",
        "collection_info": null
    },
    {
        "title": "戏呈东林云间二老",
        "author": "吕本中",
        "content": "几年湖岭费追寻，尚喜归来听足音。\n御虎已知吾有命，问禅方见子无心。\n风尘黤惨病如昨，岁月峥嵘穷至今。\n犹觉相逢有余恨，老盆盛酒不同斟。",
        "dynasty": "宋",
        "collection_info": null
    },
    {
        "title": "佛日纵步相寻索归甚苦戏成绝句",
        "author": "吕本中",
        "content": "相逢不用苦相催，只到更深月上回。\n莫怪室空无侍者，夜窗相对有寒梅。",
        "dynasty": "宋",
        "collection_info": null
    },
    {
        "title": "东林珪云门杲将如雪峰因成长韵奉送",
        "author": "吕本中",
        "content": "东风被泽国，君有千里行。\n送君不能远，宿昔春水生。\n胡马污中原，旁淮多贼城。\n即今江南岸，盗贼犹纵横。\n颇闻闽粤静，农民方及耕。\n雪峰佳主人，况欲屣履迎。\n两公与谈道，正欲平其衡。\n但见演若头，自然心地明。\n云何未览镜，便欲其流清。\n君行可语此，勿忧儿女惊。\n鄙夫牙齿缺，苦遭尘事撄。\n七年忧奔走，一饱费经营。\n野鹤出笼飞，尚须完翅翎。\n今者与君别，故乡他日情。\n新诗见万一，庶用託同盟。",
        "dynasty": "宋",
        "collection_info": null
    },
    {
        "title": "赠童尧询蔡楠谢敏行",
        "author": "吕本中",
        "content": "七年避胡尘，无復少年事。\n适从岭外归，眼病不识字。\n尚幸戎马间，得见此数士。\n蔡童南城杰，所养盖有自。\n两谢名家子，学已前作似。\n相逢眼暂明，已足慰迟暮。\n如何舍我去，使我起千虑。\n江深羽檄繁，况此日月骛。\n犹余大谢留，与我相近住。\n风霜渺墟落，泥土暗道路。\n得无经此别，各復走他处。\n期君则甚远，苦语不厌屡。\n微言恐遂绝，其谁与调护。\n要当发愤求，不欲侥倖遇。\n圣门极坦平，渠自有回互。\n河清倘有期，未死或可俟。",
        "dynasty": "宋",
        "collection_info": null
    },
    {
        "title": "和范仲熊舜元游橘园见梅",
        "author": "吕本中",
        "content": "橘林经雨未全衰，归路人家已见梅。\n风物粗知江左胜，瘴烟新离岭南来。\n笔头有眼方知妙，句裏忘言始绝埃。\n但得一寒无事过，与公还往胜衔杯。",
        "dynasty": "宋",
        "collection_info": null
    },
    {
        "title": "答钱逊叔",
        "author": "吕本中",
        "content": "北风吹霜夜如雪，江城草木冻欲折。\n病夫袖手无所为，一坐临川已三月。\n忽蒙妙句起衰惫，顿觉和气生毛髮。\n公能忘机我亦倦，不待曼殊见摩诘。\n画图是非久未解，况保长年不磨灭。\n请公置画莫多求，要与时人除爱渇。",
        "dynasty": "宋",
        "collection_info": null
    },
    {
        "title": "与钱逊叔饮酒分韵得鸟字",
        "author": "吕本中",
        "content": "客游等浮萍，岁事如过鸟。\n逢公得一笑，不厌古寺悄。\n雨声喧客耳，烛影吹半袅。\n宿酲未及解，更觉恶韵扰。\n时方足艰虞，身未识要妙。\n如何一杯酒，便出万物表。\n别公愿一言，使我意易了。",
        "dynasty": "宋",
        "collection_info": null
    },
    {
        "title": "赠别范一哥",
        "author": "吕本中",
        "content": "相送不嫌远，诘朝当语离。\n文词知子进，道路觉吾衰。\n力疾终无补，徐行敢厌迟。\n临分更回首，苦语漫成诗。",
        "dynasty": "宋",
        "collection_info": null
    },
    {
        "title": "送谦上人回建州三首  其一",
        "author": "吕本中",
        "content": "子来不惮千里远，我病可无终岁忧。\n相见匆匆又相别，主人无恨客无求。",
        "dynasty": "宋",
        "collection_info": null
    },
    {
        "title": "送谦上人回建州三首  其二",
        "author": "吕本中",
        "content": "平生苦节胡元仲，老大多才刘致中。\n为我殷勤问消息，十年坚坐想高风。",
        "dynasty": "宋",
        "collection_info": null
    },
    {
        "title": "送谦上人回建州三首  其三",
        "author": "吕本中",
        "content": "遥山渡口晚犹寒，道路奔波未许闲。\n颇恨独来不同赏，竹舆穿雨上疏山。",
        "dynasty": "宋",
        "collection_info": null
    },
    {
        "title": "与范益谦炳文叔仪步月",
        "author": "吕本中",
        "content": "岁月忽已过，羁穷非独今。\n稻塍分白水，月影上清阴。\n畎亩平生事，江湖他日心。\n相过无百步，犹觉费追寻。",
        "dynasty": "宋",
        "collection_info": null
    },
    {
        "title": "陆庭元绍意斋",
        "author": "吕本中",
        "content": "圣人毋意物我同，大贤庶几其屡空。\n今君胡为用此意，乃欲酬酢万化参天工。\n客来无穷君不厌，所施不同皆有验。\n风寒燥湿互相伐，一理驱驰无顿渐。\n衡门端坐一事无，众皆刼刼君有余。\n见贤不避忘其躯，肯与俗子急锱铢。\n知君此意久已绝，为尔病生吾有说。\n偫储百药待百病，任尔纷纷强分别。\n君但守此心如銕，徧与众生除众热。\n是则名为无意诀，剩放南山着秋月。",
        "dynasty": "宋",
        "collection_info": null
    },
    {
        "title": "病中口占示益谦四弟",
        "author": "吕本中",
        "content": "病来全少静工夫，药裏关心计已迂。\n纵使君来亦无语，更无余法待文殊。",
        "dynasty": "宋",
        "collection_info": null
    },
    {
        "title": "竹夫人",
        "author": "吕本中",
        "content": "与君宿昔尚同床，正坐西风一夜凉。\n便学短檠墻角弃，不如团扇箧中藏。\n人情易变乃如此，世事多虞只自伤。\n却笑班姬与陈后，一生辛苦望专房。",
        "dynasty": "宋",
        "collection_info": null
    },
    {
        "title": "郊居",
        "author": "吕本中",
        "content": "纷纷俗驾不容攀，尚喜郊居绝往还。\n野寺并冬终日雨，客房无事一秋闲。\n平生谈说舌犹在，病起雕疏髩已斑。\n始悟庄周太多事，处夫才与不才间。",
        "dynasty": "宋",
        "collection_info": null
    },
    {
        "title": "送杨蒙秀才往乐平",
        "author": "吕本中",
        "content": "我有闽粤役，君成江浙行。\n穷途一回首，岁晚倍伤情。\n佳气占行在，烟氛满列营。\n如何抱奇策，不一请长缨。",
        "dynasty": "宋",
        "collection_info": null
    },
    {
        "title": "寄题暨尚卿双莲亭",
        "author": "吕本中",
        "content": "异亩同颖久未出，双觡共抵復何物。\n今君何以得此花，和气所致无他术。\n双莲共蔕中连理，相映同心出秋水。\n秋水池塘晓自凉，双莲中含风露香。\n飞燕姊妺不相妬，并骋逸艷来昭阳。\n自然容质见高韵，不必粉黛呈新粧。\n君家孝友闻近县，故使奇祥眼中见。\n一洗东南战鬬尘，小人知之亦革面。\n我来崎岖山岭间，忽闻双莲能解颜。\n请君更画作图看，毋使恶木讥雕残。",
        "dynasty": "宋",
        "collection_info": null
    },
    {
        "title": "简范信中钤辖三首  其一",
        "author": "吕本中",
        "content": "交游契分如君少，湖岭溪山似此稀。\n夹路梅花三十里，故人虽病莫先归。",
        "dynasty": "宋",
        "collection_info": null
    },
    {
        "title": "简范信中钤辖三首  其二",
        "author": "吕本中",
        "content": "海角相逢又一奇，更怜朋旧得追随。\n满堂举酒话畴昔，疑是中原无事时。",
        "dynasty": "宋",
        "collection_info": null
    },
    {
        "title": "简范信中钤辖三首  其三",
        "author": "吕本中",
        "content": "他日曹南十日雪，访君寻酒不能回。\n梅花此日怀安路，更有清诗入座来。",
        "dynasty": "宋",
        "collection_info": null
    },
    {
        "title": "次韵李仲辅佥判",
        "author": "吕本中",
        "content": "晓晴破雨却寒天，海上风光绝可怜。\n更欲陪公了春事，不须乘醉始逃禅。",
        "dynasty": "宋",
        "collection_info": null
    },
    {
        "title": "西施舌",
        "author": "吕本中",
        "content": "海上凡鱼不识名，百千生命一杯羮。\n无端更号西施舌，重与儿曹起妄情。",
        "dynasty": "宋",
        "collection_info": null
    },
    {
        "title": "和秦楚材直阁韵",
        "author": "吕本中",
        "content": "胡马南来议击毬，忽闻羌虏斩杨酋。\n一年春事兵氛退，万国欢声佳气浮。\n台阁如君须强起，林泉容我且归休。\n汉家基业无穷尽，早晚留侯与运筹。",
        "dynasty": "宋",
        "collection_info": null
    },
    {
        "title": "和展钵诗",
        "author": "吕本中",
        "content": "纷纷未了向来因，同在浮沤寓此身。\n顾我久拚庵外事，知公曾是箇中人。\n斋盂已厌五鼎食，诗卷初无一点尘。\n今代王孙能乐此，中兴祥瑞不缘麟。",
        "dynasty": "宋",
        "collection_info": null
    },
    {
        "title": "鼓山",
        "author": "吕本中",
        "content": "危栏不知高，下瞰万里路。\n沧海近咫尺，大舶不敢度。\n风云递舒卷，川原更回互。\n如何此道场，乃倚绝壁住。\n得非化人居，无乃仙圣寓。\n断崕石倒悬，绝壁水暗聚。\n我行天一涯，胜处时一遇。\n衰病九死余，已乏济胜具。\n登临兹忘返，尚觉慰迟暮。\n山林与膏壤，未到已心悟。",
        "dynasty": "宋",
        "collection_info": null
    },
    {
        "title": "王传岩起乐斋",
        "author": "吕本中",
        "content": "人生各有乐，所乐故不同。\n吹竽与击缶，同在可乐中。\n孰能识至乐，不计穷与通。\n颜子在陋巷，肯忧家屡空。\n朝从圣师游，暮归无近功。\n忽然若有合，此乐固无穷。\n当时二三子，因之开蔽蒙。\n君生百世下，久已闻其风。\n端居有遐想，客至聊从容。\n四壁倚蓬蒿，万卷蟠心胸。\n回视世所求，天道迷西东。\n此乐既不远，欲往吾其从。",
        "dynasty": "宋",
        "collection_info": null
    },
    {
        "title": "寄范四弟十弟",
        "author": "吕本中",
        "content": "俗事纷纷如乱麻，又扶衰病转天涯。\n文章老矣思吾弟，头角崭然胜外家。\n异味几回占食指，远书终夕望灯花。\n何时更住城南寺，共听春池两部蛙。",
        "dynasty": "宋",
        "collection_info": null
    },
    {
        "title": "春日纪事寄内外诸弟三首  其一",
        "author": "吕本中",
        "content": "水生溪涨欲容舠，疾病因循厌作劳。\n莫道深居便无事，午窗疴痒费爬搔。",
        "dynasty": "宋",
        "collection_info": null
    },
    {
        "title": "春日纪事寄内外诸弟三首  其二",
        "author": "吕本中",
        "content": "自闻贼报离扬州，凖拟春来泰出游。\n所恨溪山最佳处，不容老子便归休。",
        "dynasty": "宋",
        "collection_info": null
    },
    {
        "title": "春日纪事寄内外诸弟三首  其三",
        "author": "吕本中",
        "content": "长闲渐化读书癖，远道聊因避地行。\n安得薄田了饘粥，便相依倚过平生。",
        "dynasty": "宋",
        "collection_info": null
    },
    {
        "title": "寄诸弟",
        "author": "吕本中",
        "content": "九年任奔走，一饱费经营。\n此日穷居意，他乡独往情。\n相忧只有病，所至但论兵。\n尚喜吾诸弟，形模远胜兄。",
        "dynasty": "宋",
        "collection_info": null
    },
    {
        "title": "游凤池",
        "author": "吕本中",
        "content": "远近诸山翠作堆，凤池北望更崔嵬。\n青松夹路搀天去，白鸟翻云旁海来。\n喜有故人同出郭，属因衰病阻衔杯。\n犹怜不赴对床约，独上篮舆日暮回。",
        "dynasty": "宋",
        "collection_info": null
    },
    {
        "title": "题孙子绍所藏王摩诘渡水罗汉",
        "author": "吕本中",
        "content": "问渠褰裳欲何往，彷徨徙倚沧波上。\n至人入水固不濡，何以有此恐怖状。\n我知摩诘意未真，欲以笔端调世人。\n此水此渡俱非实，摩诘亦未尝下笔。\n孙郎宝藏今几年，往来周旋兵火间。\n世人险阻更百难，彼渡水者安如山。\n请君但作如此观，莫更思维寻笔端。",
        "dynasty": "宋",
        "collection_info": null
    },
    {
        "title": "送笋与何晋之",
        "author": "吕本中",
        "content": "年来念念欲深藏，颇觉看书气味长。\n莫怪囊空无一物，犹能分笋送何郎。",
        "dynasty": "宋",
        "collection_info": null
    },
    {
        "title": "次韵李伯纪园亭  其一",
        "author": "吕本中",
        "content": "昔日翱翔雨露边，已将勲业画凌烟。\n便寻松菊同元亮，不访丹砂学稚川。\n可但海山胜绿野，颇知风物似平泉。\n小园只在虚窗外，佳处常当几杖前。",
        "dynasty": "宋",
        "collection_info": null
    },
    {
        "title": "次韵李伯纪园亭  其二",
        "author": "吕本中",
        "content": "本无俗事可装怀，药圃花栏应手栽。\n乘兴聊陪野僧坐，赏心时许故人来。\n顿令此地成三绝，不为它乡赋七哀。\n钟鼎山林两无碍，豫章须是栋梁材。",
        "dynasty": "宋",
        "collection_info": null
    },
    {
        "title": "送林之奇少颖秀才往行朝",
        "author": "吕本中",
        "content": "我为福堂游，破屋占城市。\n城中几万户，所识一林子。\n蓊然众木中，见此真杞梓。\n未为栋梁具，且映风日美。\n子之于为学，其志盖未已。\n上欲穷经书，下考百代史。\n发而为文词，一一当俊伟。\n夫岂效鄙夫，念彼不念此。\n今来赴行朝，学已优则仕。\n穷通决有命，所愿求诸已。\n圣贤有明训，不在于青紫。\n丈夫出事君，邪正从此始。",
        "dynasty": "宋",
        "collection_info": null
    },
    {
        "title": "郑昂用岑参太白胡僧歌韵作楞伽室老人歌寄杲老",
        "author": "吕本中",
        "content": "楞伽室中绝皂白，去天何止三百尺。\n只今更住最高峰，斋无木鱼粥无钟。\n已将虎兕等蝼蚁，更许蛙蚓同蛟龙。\n闻道说禅通一线，为尔不识楞伽面。\n一生强项我所知，气压霜皮四十围。\n世人未辨此真僞，敢向楞伽论是非。\n诸公固是旧所适，郑髯从之新有得。\n欲将此意向楞伽，但道鹄乌同一色。",
        "dynasty": "宋",
        "collection_info": null
    },
    {
        "title": "赠王周士诸公",
        "author": "吕本中",
        "content": "空房夜气清，落月傍檐明。\n念我平生友，相望隔荒城。\n我老未厌书，破窗犹短檠。\n君亦不奈闲，黙坐数残更。\n共结香火社，同寻文字盟。\n王子潮州来，一笑冠欹倾。\n午饭展僧钵，村醪倾客瓶。\n相逢但谈道，绝口不论兵。\n未免俗眼笑，屡遭时辈轻。\n人生各有趣，小大俱有程。\n譬彼涧底松，难伴池中萍。\n云鹏与斥鷃，已矣两忘情。\n一洗瘴海耳，此言君可听。",
        "dynasty": "宋",
        "collection_info": null
    },
    {
        "title": "赠范信中",
        "author": "吕本中",
        "content": "异时携客醉公家，蜡烬堆盘酒过花。\n万里溪山隔春事，十年风景困胡沙。\n郑庄好客浑如昨，何逊能诗老更佳。\n但得尊前添一笑，莫言漂泊在天涯。",
        "dynasty": "宋",
        "collection_info": null
    },
    {
        "title": "会稽石道叟教授南剑兵火抢攘之余兴治郡学尺椽片瓦皆其所自经营也未朞月而学成远近赖之又祠前辈贤者以风励多士使游其间者望之而心化由是而入尧舜之道不难也古之教者盖多术矣五帝宪三王有乞言宪贤于乞言也道叟知之矣吕本中为作诗叙本末云",
        "author": "吕本中",
        "content": "圣远道则微，世久学欲绝。\n区区续微言，未易胜邪说。\n石侯东南秀，睹此心欲折。\n分教南剑州，意在补亡缺。\n欻令兵火后，復见俎豆设。\n庙貌甚尊严，上下有区别。\n先生黙无语，风化动闽粤。\n斯文自明白，如仰见日月。\n坐令穿凿悞，不待汤沃雪。\n不知旁祠谁，今代古豪杰。\n孰能与之齐，共此岁寒节。\n入门日在望，未返意已竭。\n由来正心术，不在费颊舌。\n乃知熏陶功，自与闻见别。\n曾鲁颜不愚，亦岂有优劣。\n此理倘可求，万古同一辙。",
        "dynasty": "宋",
        "collection_info": null
    },
    {
        "title": "寄计议弟张彦实钱元成夏庭列",
        "author": "吕本中",
        "content": "远书来稍稀，叔也经月病。\n微官自拘束，归兴復未定。\n谁能相劳苦，颇亦奉朝请。\n安身子有道，可保在不竞。\n宁闻郑子真，肯待当世聘。\n张钱平生欢，未贵渠有命。\n旧交余此人，岂减昔日盛。\n夏郎来几时，问学当转胜。\n高风陨寒梧，相助笔锋劲。\n同归定何日，不必有三径。\n相从说平生，保此一室静。",
        "dynasty": "宋",
        "collection_info": null
    },
    {
        "title": "寄内弟并示仲辅诸公",
        "author": "吕本中",
        "content": "江浙音书绝不闻，每逢时节嘆离羣。\n一秋多病常嫌客，短日无聊只闭门。\n浅学未容窥易象，旧书懒復诵玄文。\n莫言耆旧雕零尽，海内交游尚数君。",
        "dynasty": "宋",
        "collection_info": null
    },
    {
        "title": "简范信中",
        "author": "吕本中",
        "content": "诗人例穷君不然，画堂绣户罗婵娟。\n当时乘醉出三峡，至今妙句留西川。\n底事新来多退缩，梅花满眼看未熟。\n便期载酒约来冬，似要恶诗相抵触。\n晓来寒凛似中原，君忍闭门清昼眠。\n我病犹能相追逐，知君心期终不俗。\n但携二妙唤诸公，一醉落花吾亦足。",
        "dynasty": "宋",
        "collection_info": null
    },
    {
        "title": "再简范信中益谦呈张仲宗",
        "author": "吕本中",
        "content": "昨日之游乐不乐，主人爱客亦不恶。\n梅花远近遍川谷，雨练风揉未全落。\n明日之游復如何，城南城北梅更多。\n对酒我不饮，把琖君当歌。\n酒炙虽勤主人费，且幸吾党频相过。\n梅花纵落君莫叹，与君同住海南岸。\n花开花落都几时，君醉我醒人得知。\n相逢一笑俱有诗，如何不饮令君嗤。",
        "dynasty": "宋",
        "collection_info": null
    },
    {
        "title": "寄晁恭道郑德成二漕",
        "author": "吕本中",
        "content": "二年住闽中，不识建溪茶。\n处处得残杯，顾未惬齿牙。\n饥肠拥滞气，病眼增昏花。\n故人持节来，怜我病有加。\n会当饷绝品，不但分新芽。\n苍壁月堕晓，宝胯金披沙。\n一洗肝肺凈，兀坐如还家。\n阴雨又不解，天气復未佳。\n持诗寄两公，请为交旧时。\n便续北苑谱，即日定等差。",
        "dynasty": "宋",
        "collection_info": null
    },
    {
        "title": "连得夏三十一翇兄弟范十五仲容赵十七颖达书相与甚勤作诗寄之",
        "author": "吕本中",
        "content": "闲居病亦侵，世务每绝念。\n犹怜二三子，从我久未厌。\n书来不改昨，意苦辞亦赡。\n问我来何时，期我早会面。\n我行但谋食，欲去復未便。\n要当相就居，同止山水县。\n读我所传书，亦足满素愿。\n开卷忽有得，如饮醇酒酽。\n吾闻古志士，学也盖有渐。\n欲升夫子堂，不摘屈宋艶。\n倒篱望青天，岂必在窥覸。\n他时倘从容，此语子可验。",
        "dynasty": "宋",
        "collection_info": null
    },
    {
        "title": "送钱子虚抚干往洪州赴新任二首  其一",
        "author": "吕本中",
        "content": "君不求时用，居然如病夫。\n经过阅岁月，相伴走江湖。\n白玉终无玷，寒松保不枯。\n同官多胜士，总为致区区。",
        "dynasty": "宋",
        "collection_info": null
    },
    {
        "title": "送钱子虚抚干往洪州赴新任二首  其二",
        "author": "吕本中",
        "content": "老矣吾无用，归欤子未宜。\n端能出奇策，略为济斯时。\n闷有书遮眼，闲须笏拄颐。\n西山有爽气，当报故人知。",
        "dynasty": "宋",
        "collection_info": null
    },
    {
        "title": "题晁恭道善境界图  其一",
        "author": "吕本中",
        "content": "畴昔相从三十年，如今休去不逃禅。\n知君参见法轮老，始悟苍苍便是天。",
        "dynasty": "宋",
        "collection_info": null
    },
    {
        "title": "题晁恭道善境界图  其二",
        "author": "吕本中",
        "content": "境界本来无善恶，人间何处有新图。\n欲知箇裏真消息，腊月寒松永不枯。",
        "dynasty": "宋",
        "collection_info": null
    },
    {
        "title": "问干元珪老",
        "author": "吕本中",
        "content": "问讯干元老，江头几日回。\n还应舣船待，不作御风来。\n漫有经旬别，频思一笑开。\n庭前荔子熟，尚要着诗催。",
        "dynasty": "宋",
        "collection_info": null
    },
    {
        "title": "赠杨绍祖",
        "author": "吕本中",
        "content": "城东往还者，相近得杨卿。\n处世如无事，为官不近名。\n匣藏防身剑，案有读书檠。\n此外唯尊酒，时时唤客倾。",
        "dynasty": "宋",
        "collection_info": null
    },
    {
        "title": "谢宇文漳州送茶",
        "author": "吕本中",
        "content": "暑气侵人病逾剧，虚堂坐调出入息。\n漳州太守送茶来，王圭小凤俱无敌。\n太守怜我病无语，故遣此茶相劳苦。\n千金一饼君未许，百金一盏如泼乳。\n其它鬬芽未足数，下视纷纷等尘土。\n病夫未饮病先愈，坐觉爽气生肺腑。\n城中车马闹如雨，更有乐善如君否。",
        "dynasty": "宋",
        "collection_info": null
    },
    {
        "title": "夏日",
        "author": "吕本中",
        "content": "暑雨遂经月，客来困稍疏。\n闭门观易象，反復看何如。\n妙处元非画，微言不在书。\n故山初未远，举首是吾庐。",
        "dynasty": "宋",
        "collection_info": null
    },
    {
        "title": "过刘忠显公乡县作",
        "author": "吕本中",
        "content": "疾风知劲草，世乱识忠臣。\n自古有此语，今代岂无人。\n刘公生东南，节义迈等伦。\n时危出一死，以捍胡马尘。\n遂令天下人，稍知吾道尊。\n至今生气在，凛凛凌层云。\n我行崇安野，瞻望彼高坟。\n流泽既未远，有子贤而文。\n会当广德业，早为建殊勲。\n此意苟不泯，楚人生伍员。",
        "dynasty": "宋",
        "collection_info": null
    },
    {
        "title": "夏日深居二首  其一",
        "author": "吕本中",
        "content": "匆匆车马未言还，因病深居未得闲。\n更为故人留一夏，稍移行李过东山。",
        "dynasty": "宋",
        "collection_info": null
    },
    {
        "title": "夏日深居二首  其二",
        "author": "吕本中",
        "content": "故人多住城东寺，还许相过结净缘。\n海寇求降荔子熟，是中风月可忘年。",
        "dynasty": "宋",
        "collection_info": null
    },
    {
        "title": "干元副寺欲还云门",
        "author": "吕本中",
        "content": "子有四方志，云门寻旧游。\n溪山往时梦，江海一番秋。\n物态随高下，生涯任去留。\n闲将问庵主，如此是禅不。",
        "dynasty": "宋",
        "collection_info": null
    },
    {
        "title": "庆尧侍者以诗相赠偶成绝句谢之",
        "author": "吕本中",
        "content": "满城车马杂尘埃，所至如云拨不开。\n只有西禅尧侍者，肯衝剧暑送诗来。",
        "dynasty": "宋",
        "collection_info": null
    },
    {
        "title": "渴雨简张仲宗二首  其一",
        "author": "吕本中",
        "content": "强读文书不补饥，只今一饱尚难期。\n薄云未肯苏禾稼，细雨才堪湿荔枝。",
        "dynasty": "宋",
        "collection_info": null
    },
    {
        "title": "渴雨简张仲宗二首  其二",
        "author": "吕本中",
        "content": "雨湿平林松桂香，断云冉冉拂疏篁。\n江山故自可人意，从此归休策最长。",
        "dynasty": "宋",
        "collection_info": null
    },
    {
        "title": "谢杨绍祖惠玉友",
        "author": "吕本中",
        "content": "我来闽中居，中热久断酒。\n端居苦无事，神气思内守。\n故人怜我病，小缸送玉友。\n极知此不凡，岭海见未有。\n感君意则重，纳约况自牖。\n欣然洗盏尝，不待捧素手。\n空杯贮玉色，一洗市沽丑。\n坐令百疾去，敢復望升斗。\n从令破酒戒，可以入道不。",
        "dynasty": "宋",
        "collection_info": null
    },
    {
        "title": "与李似宗别后奉寄",
        "author": "吕本中",
        "content": "昔者相过今几时，心期虽在事多疑。\n滞留江海君先病，怅望云山我欲归。\n老境犹存作诗苦，故人多有食言肥。\n汉阴老父如无事，肯復逢人论是非。",
        "dynasty": "宋",
        "collection_info": null
    },
    {
        "title": "作雨不成旱暑愈甚未能就道",
        "author": "吕本中",
        "content": "三日阴风雨不成，坐嫌衝暑作宵征。\n敢因贫故累公子，尚欲闲时寻友生。\n兵甲未休心已醉，诗书颇费眼犹明。\n便须凖拟庵居用，拄杖绳床折脚铛。",
        "dynasty": "宋",
        "collection_info": null
    },
    {
        "title": "闻鹊",
        "author": "吕本中",
        "content": "一夏病如此，他乡闲未回。\n疏檐闻鹊喜，知有远书来。",
        "dynasty": "宋",
        "collection_info": null
    },
    {
        "title": "荔子",
        "author": "吕本中",
        "content": "南征未厌苦关山，荔子今年已厌餐。\n时有野僧来献供，每烦佳士约同槃。\n门前炎暑三伏旱，坐上冰霜六月寒。\n他日一尊须念此，中州传买半棃干。",
        "dynasty": "宋",
        "collection_info": null
    },
    {
        "title": "干元真歇数约他日同庵居",
        "author": "吕本中",
        "content": "与君俱自走天涯，何处云山不是家。\n城市少留真梦事，林泉高卧亦空花。\n久无佳句雕肝肾，漫有微言到齿牙。\n他日一庵如可必，愿分斋罢半瓯茶。",
        "dynasty": "宋",
        "collection_info": null
    },
    {
        "title": "将发福唐",
        "author": "吕本中",
        "content": "尽此一囊粟，我行当有期。\n凉风吹天涯，增我别后思。\n结束向行在，问子还何时。\n初无济时策，处事多参差。\n环视中所有，无一施可宜。\n形骸久已病，敢徼当世知。\n不蒙朋友责，定遭儿辈嗤。\n矧此世外人，劝归常恐迟。\n相寻有如日，请盟吾此诗。",
        "dynasty": "宋",
        "collection_info": null
    },
    {
        "title": "听雨",
        "author": "吕本中",
        "content": "日数归期似有期，故园无语说相思。\n芭蕉叶上三更雨，正是愁人睡觉时。",
        "dynasty": "宋",
        "collection_info": null
    },
    {
        "title": "末利",
        "author": "吕本中",
        "content": "香如含笑全然胜，韵比酴醾更似高。\n所恨海濵出太远，初无名字入风骚。",
        "dynasty": "宋",
        "collection_info": null
    },
    {
        "title": "闻二弟召对",
        "author": "吕本中",
        "content": "晚来忽雨已如秋，竹枕欹眠得自由。\n忽报诸郎例升进，颇容老子便归休。\n人传胡虏三年旱，势合山河一战收。\n顾我迂疏最宜病，祗应随处见莬裘。",
        "dynasty": "宋",
        "collection_info": null
    },
    {
        "title": "夜凉早起寻李贻季陆庆长所惠诗有作",
        "author": "吕本中",
        "content": "夜长忘阴晴，忽听檐雨滴。\n空房闭重门，凉气通枕席。\n欣然欲揽被，如觅旧相识。\n那知庚伏内，得此睡通夕。\n起寻两君诗，令我生气力。\n成蹊长桃李，已自除荆棘。\n远游得数士，舍此百无益。\n挑灯视皮肤，不顾蚊齩赤。\n因之不復寐，为子增嘆息。",
        "dynasty": "宋",
        "collection_info": null
    },
    {
        "title": "闻大伦与三曾二范聚学并寄夏三十一四首  其一",
        "author": "吕本中",
        "content": "我思临川居，欲往意未慊。\n每怀三二子，岁月多荏苒。\n后生慎所习，正是丝在染。\n未须极轩昂，且须就收敛。\n举动思故人，此志岂不远。\n才虽有高下，事亦要强勉。\n愿为江海深，莫作盆盎浅。",
        "dynasty": "宋",
        "collection_info": null
    },
    {
        "title": "闻大伦与三曾二范聚学并寄夏三十一四首  其二",
        "author": "吕本中",
        "content": "世人争锱铢，未语色已变。\n居然面颈赤，自处亦已贱。\n宁知烈士胸，渠自有志愿。\n一介不妄取，万钟我亦倦。\n古人有伯夷，名冠太史传。",
        "dynasty": "宋",
        "collection_info": null
    },
    {
        "title": "闻大伦与三曾二范聚学并寄夏三十一四首  其三",
        "author": "吕本中",
        "content": "见人辄有求，所以百虑非。\n但能守箪瓢，何事不可为。\n愚夫饱欲死，志士固长饥。\n出门万里涂，其亦慎所之。",
        "dynasty": "宋",
        "collection_info": null
    },
    {
        "title": "闻大伦与三曾二范聚学并寄夏三十一四首  其四",
        "author": "吕本中",
        "content": "莫惜一日勤，而忘终身忧。\n农夫力耕作，其必岁有秋。\n日前不卤莽，久亦有倍收。\n少年不努力，老大復何求。",
        "dynasty": "宋",
        "collection_info": null
    },
    {
        "title": "别法一上人",
        "author": "吕本中",
        "content": "我有江浙役，子能乘兴来。\n便同汤院浴，却为故人回。\n此道恐遂绝，后生良可哀。\n试寻钥匙子，一一与重开。",
        "dynasty": "宋",
        "collection_info": null
    },
    {
        "title": "别后寄珪粹中",
        "author": "吕本中",
        "content": "海上相逢两过秋，飘然乘兴亦悠悠。\n送行百里还归去，同是江湖不繫舟。",
        "dynasty": "宋",
        "collection_info": null
    },
    {
        "title": "哭王元迈",
        "author": "吕本中",
        "content": "纷纷举手争毫末，砥柱当河独不流。\n一夕便随波浪没，天涯黄叶更悲秋。",
        "dynasty": "宋",
        "collection_info": null
    },
    {
        "title": "别林氏兄弟",
        "author": "吕本中",
        "content": "二年住闽岭，所阅足青紫。\n那知万众中，得此数君子。\n相从不我厌，但觉岁月驶。\n高论脱时俗，如风濯烦暑。\n出处虽未同，气味固相似。\n人生有离合，所畏为物使。\n要当啜英华，不必计渣滓。\n他年肯相寻，在彼不在此。",
        "dynasty": "宋",
        "collection_info": null
    },
    {
        "title": "本中欲谋他日復来福唐之东山林少颖请作诗以记因成两绝  其一",
        "author": "吕本中",
        "content": "老大驰驱百不宜，敢将筋力蹈危机。\n他年更欲眠云住，同过东山尝荔枝。",
        "dynasty": "宋",
        "collection_info": null
    },
    {
        "title": "本中欲谋他日復来福唐之东山林少颖请作诗以记因成两绝  其二",
        "author": "吕本中",
        "content": "更作东山住，寻盟尚有诗。\n看君腾踏去，及我未归时。",
        "dynasty": "宋",
        "collection_info": null
    },
    {
        "title": "谢人惠陈家紫",
        "author": "吕本中",
        "content": "烦君惠我陈家紫，万里漂流合得尝。\n莫道闻名不相识，旧随笾实到吾乡。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其一",
        "author": "吕本中",
        "content": "四海交游一信民，后来情分更谁亲。\n可怜相伴溪堂老，一去尘寰三十春。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其二",
        "author": "吕本中",
        "content": "一世声名高与关，亦知不合住人间。\n不令整顿干坤了，虚逐松声半夜还。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其三",
        "author": "吕本中",
        "content": "璧老投冠去学禅，堂堂一鼓阵无前。\n平生老伴唯均父，马病涂穷不着鞭。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其四",
        "author": "吕本中",
        "content": "屏医郄药病良已，绝学捐书我又休。\n却到旧时行履处，五湖烟水上渔舟。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其五",
        "author": "吕本中",
        "content": "万里飘然不繫舟，老来专忆旧交游。\n西风日落中原路，虚度江湖数十秋。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其六",
        "author": "吕本中",
        "content": "唐子直心绝可怜，夏侯苦节更谁传。\n诸晁事业风流在，各有残诗十数篇。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其七",
        "author": "吕本中",
        "content": "平生亲爱独诸晁，叔也相亲共寂寥。\n半日不来须折简，暂时相远定相招。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其八",
        "author": "吕本中",
        "content": "病夫长病合长饥，岂復轻随世上儿。\n云雨覆翻渠有分，江湖潦倒我无知。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其九",
        "author": "吕本中",
        "content": "曾郎学行冠姻亲，赵子才能又绝伦。\n仲弟故应同二妙，一时先后委埃尘。",
        "dynasty": "宋",
        "collection_info": null
    },
    {
        "title": "闲居感旧偶成十绝乘兴有作不復诠次  其一○",
        "author": "吕本中",
        "content": "便欲长休老未能，尔来频愧住庵僧。\n直须弃尽人间事，始见从来一点灯。",
        "dynasty": "宋",
        "collection_info": null
    },
    {
        "title": "温泉",
        "author": "吕本中",
        "content": "海上秋来早晚凉，客愁苏醒似还乡。\n归途尚欲疗疮疥，剩乞温泉一勺汤。",
        "dynasty": "宋",
        "collection_info": null
    },
    {
        "title": "将去福州",
        "author": "吕本中",
        "content": "委曲随人久未甘，翛然午枕睡方酣。\n功名到此终无分，身世从来百不堪。\n为己工夫今粗晓，住山活计久相谙。\n他时不用求三径，投老才须住一庵。",
        "dynasty": "宋",
        "collection_info": null
    },
    {
        "title": "初秋",
        "author": "吕本中",
        "content": "凉风惊木叶，意欲作深秋。\n客病浑如昨，囊空却自由。\n因闲得饮酒，端坐胜封侯。\n寄语平生友，当能为我谋。",
        "dynasty": "宋",
        "collection_info": null
    },
    {
        "title": "奉呈鼓山云门二老",
        "author": "吕本中",
        "content": "汝水相逢今几年，只今同住海南偏。\n月明本自无亏缺，山色何尝有变迁。\n他日会逢晜弟语，一时惊散老狐禅。\n倘因居士闲开口，却作冲和二月天。",
        "dynasty": "宋",
        "collection_info": null
    },
    {
        "title": "从叔巽叔觅茶",
        "author": "吕本中",
        "content": "疾病侵凌转不堪，时思一室奉清谈。\n嗣宗已饷兵厨酒，当有新茶惠阿咸。",
        "dynasty": "宋",
        "collection_info": null
    },
    {
        "title": "福建界首寄福州亲旧",
        "author": "吕本中",
        "content": "海上秋风吹客衣，屡烦亲旧送将归。\n今朝更入江东路，便恐书来即渐稀。",
        "dynasty": "宋",
        "collection_info": null
    },
    {
        "title": "严州九日坐上赠胡明仲常子正",
        "author": "吕本中",
        "content": "今年得交旧，九日会严州。\n城角风云暮，天涯景色秋。\n功名有长铗，行李付扁舟。\n苦恨三年别，聊因一笑留。\n病添文字懒，老耻稻粱谋。\n活国须公等，吾生便可休。",
        "dynasty": "宋",
        "collection_info": null
    },
    {
        "title": "方允迪挽词二首  其一",
        "author": "吕本中",
        "content": "已矣儒林老，今为地下郎。\n空山留几杖，遗稿漫文章。\n径狭风霜远，溪深草木长。\n伤心钓台路，千载閟幽光。",
        "dynasty": "宋",
        "collection_info": null
    },
    {
        "title": "方允迪挽词二首  其二",
        "author": "吕本中",
        "content": "惟君好兄弟，少小共声名。\n岂止千人杰，俱为一代英。\n云何卧丘壑，不使至公卿。\n恸哭松风远，悲云咽莫声。",
        "dynasty": "宋",
        "collection_info": null
    },
    {
        "title": "程伯禹母夫人挽诗二首  其一",
        "author": "吕本中",
        "content": "久矣闺门秀，端如玉在渊。\n相夫成令德，教子作名贤。\n遽逐秋风尽，空令莫景迁。\n伤心江左地，松柏闭新阡。",
        "dynasty": "宋",
        "collection_info": null
    },
    {
        "title": "程伯禹母夫人挽诗二首  其二",
        "author": "吕本中",
        "content": "旧随贤子后，每得熟严规。\n未获升堂拜，空成相挽诗。\n爵频赐汤沐，寿不到期颐。\n他日家声在，流传世未知。",
        "dynasty": "宋",
        "collection_info": null
    },
    {
        "title": "送范师厚宣谕四川",
        "author": "吕本中",
        "content": "老境侵寻久废诗，送君宁復似当时。\n虺隤病马犹长路，偃蹇寒松只旧枝。\n想得山川瞻使节，便令父老识家规。\n圣朝本意惟寛大，网漏吞舟始合宜。",
        "dynasty": "宋",
        "collection_info": null
    },
    {
        "title": "赠了老",
        "author": "吕本中",
        "content": "前年见公沧海上，法会堂堂万骑将。\n今年见公浙河东，犹是当时旧老翁。\n送行更有天童老，骐骥齐驱猎霜草。\n野狐射干胆欲破，不但独喷羣马倒。\n我衰且病百念绝，便得从公不为早。\n忘情遁迹亦未是，言与不言俱一扫。\n世人扰扰不归家，公行问渠有何好。",
        "dynasty": "宋",
        "collection_info": null
    },
    {
        "title": "送杨晨当时赴夔漕",
        "author": "吕本中",
        "content": "杨侯从旧名籍籍，吴中一见如旧识。\n怜我衰頽病已侵，怪我辛勤百无益。\n今君遽作巴蜀行，江头宿昔春水生。\n路经三峡不艰阻，遍与疲民问疾苦。\n随身长剑莫轻舞，试伐蛟鼍斩豺虎。\n此来人士众如雨，得君此行慰羁旅。\n君但垂情一笑许，胜使区区入州府。\n百城因之遂安堵，亦胜无事闲坐否。",
        "dynasty": "宋",
        "collection_info": null
    },
    {
        "title": "送徐林稚山赴江西漕",
        "author": "吕本中",
        "content": "总角相从四十年，如今衰病已华颠。\n久无耆老可访事，尚喜交游不乏贤。\n未使从容持从橐，却令辛苦上江船。\n百城编户皆疲瘵，日望公来与息肩。",
        "dynasty": "宋",
        "collection_info": null
    },
    {
        "title": "将发金陵奉怀张彦实",
        "author": "吕本中",
        "content": "老矣君何往，翩然我欲归。\n文章晚未用，岁月事多违。\n江接鄱阳路，风吹游子衣。\n不应蘧伯玉，独悟昔年非。",
        "dynasty": "宋",
        "collection_info": null
    },
    {
        "title": "初离建康  其一",
        "author": "吕本中",
        "content": "尝忆他年出旧京，汴堤榆柳与船平。\n宁知此日钟山路，亦是东行第一程。",
        "dynasty": "宋",
        "collection_info": null
    },
    {
        "title": "初离建康  其二",
        "author": "吕本中",
        "content": "纷纷车马未言还，我独支离便得闲。\n尚有同门二三子，肯同今夜宿钟山。",
        "dynasty": "宋",
        "collection_info": null
    },
    {
        "title": "寓会稽禹迹寺",
        "author": "吕本中",
        "content": "阴雨静不出，端居还自由。\n客来从短褐，天气已深秋。\n所在兵犹鬬，中原乱不休。\n庙堂如有意，便与万人谋。",
        "dynasty": "宋",
        "collection_info": null
    },
    {
        "title": "会稽初秋四首  其一",
        "author": "吕本中",
        "content": "今来留滞浙河东，想见闽山荔子红。\n虽有故人家在彼，可无方便託西风。",
        "dynasty": "宋",
        "collection_info": null
    },
    {
        "title": "会稽初秋四首  其二",
        "author": "吕本中",
        "content": "张侯问舍復何时，我亦留连去未期。\n便欲为君草堂客，几时先寄落成诗。",
        "dynasty": "宋",
        "collection_info": null
    },
    {
        "title": "会稽初秋四首  其三",
        "author": "吕本中",
        "content": "故园回首但斜阳，所至奔波避贼忙。\n天下何曾有定处，越南燕北是中央。",
        "dynasty": "宋",
        "collection_info": null
    },
    {
        "title": "会稽初秋四首  其四",
        "author": "吕本中",
        "content": "病来每有居山兴，老去初无住世心。\n三尺枯桐无旧谱，始知三叹有遗音。",
        "dynasty": "宋",
        "collection_info": null
    },
    {
        "title": "钱逊叔侍郎奉京师旧坟改葬天柱谨成挽诗一首",
        "author": "吕本中",
        "content": "钱氏霸吴越，功德在斯民。\n逊王早退居，身退道益尊。\n至今二百年，盛事传后昆。\n文采震本朝，岂惟光一门。\n后来翰林公，又以直声闻。\n累叶其外家，家世悉殊勲。\n善恶久乃效，其报于此分。\n裔孙杰立者，迎丧自中原。\n遂令扰攘后，得安久旅魂。\n依依天柱山，不必京洛尘。\n死者如有知，当言吾有孙。\n小人託末契，所恨老不文。\n睹此一时盛，忍终无一言。\n越水流不竭，越山旱不昏。\n孝子亦不匮，锡类到礽云。",
        "dynasty": "宋",
        "collection_info": null
    },
    {
        "title": "重阳日西兴寄临安亲旧",
        "author": "吕本中",
        "content": "我来西兴口，君在龙山旁。\n如何阻一水，不共作重阳。\n别浦潮犹白，深秋菊未黄。\n遥知对杯酌，不记是他乡。",
        "dynasty": "宋",
        "collection_info": null
    },
    {
        "title": "范伯言药隐",
        "author": "吕本中",
        "content": "烈士故徇名，中民但荣官。\n宁知陋巷士，坚坐有余欢。\n出从圣师游，归坐守一箪。\n出门视天壤，密迩心自寛。\n范侯懒仕宦，决意归西山。\n西山有药隐，此地可盘桓。\n誓将从古人，上追孔与颜。\n有田可以耕，有屋可以安。\n宁能伴儿曹，日夜不得闲。\n我亦倦游者，世味更百难。\n梦寐想君家，父子兄弟间。\n便当卜隣居，一生长往还。\n相依得情话，出语清肺肝。\n后生有郢质，更为斵其漫。\n君行问安否，此盟当未寒。",
        "dynasty": "宋",
        "collection_info": null
    },
    {
        "title": "题赵祖文盘谷图",
        "author": "吕本中",
        "content": "赵郎落笔写盘谷，正是太平无事时。\n今日太行那有此，满山樵采尽痴儿。",
        "dynasty": "宋",
        "collection_info": null
    },
    {
        "title": "送胡明仲知永州",
        "author": "吕本中",
        "content": "君行西游浮沅湘，洞庭岳麓天一方。\n岳前老人望君久，岁晚不嫌归路长。\n晴天万里去鸿鹄，韫玉未售犹深藏。\n远行固是君素愿，多蓄奇谋羞自献。\n后生纷纷了目前，大策定非凡所见。\n簿书汩没渠自忙，道里嵠岖我不倦。\n百州东下例无涧，要君嶷然如断山。\n我老无用逢多艰，敢復着脚尘埃间。\n胸次偪塞良未寛，日夜矫首须君还。\n运斤成风君不难，不使世人漫鼻端。",
        "dynasty": "宋",
        "collection_info": null
    },
    {
        "title": "孙首之短堂",
        "author": "吕本中",
        "content": "孙郎囊空意且满，因谓身长才则短。\n以短名堂堂未成，长短是非俱不管。\n严州一见鬓仓浪，赠我新诗如夜光。\n何时到君短堂上，更话如今归兴长。",
        "dynasty": "宋",
        "collection_info": null
    },
    {
        "title": "赠孙首之",
        "author": "吕本中",
        "content": "子穷非一时，所历固长久。\n自从太平时，以至戎马后。\n今兹益穷甚，所至但缩手。\n遂令甑生尘，不止衿见肘。\n未能脱身去，且作避地走。\n金盘贮火齐，熟视不一取。\n溪船下涛江，亦未还南斗。\n固知松柏生，必不在培塿。\n见我严州城，世事懒到口。\n念子抱奇才，有节空自守。\n箪瓢在陋巷，世亦如此不。\n乘离勿重言，寒甚且饮酒。",
        "dynasty": "宋",
        "collection_info": null
    },
    {
        "title": "朱成伯秀野堂",
        "author": "吕本中",
        "content": "客愁固多岐，我怀亦萧散。\n连年寻故人，见子二水岸。\n官居少闲暇，岁月忽已换。\n有堂名秀野，未入俗眼看。\n得名自君子，可当清净观。\n未能艺桃李，且自饱藜苋。\n荒凉城一隅，初不越门限。\n脱身少年场，念此已熟烂。\n嗟予老病侵，阅世盖多难。\n相逢黙无语，自足洗忧患。\n穷冬足雨雪，近市乏薪炭。\n时来正堂堂，尚得一笑粲。",
        "dynasty": "宋",
        "collection_info": null
    },
    {
        "title": "次秀亭韵二首  其一",
        "author": "吕本中",
        "content": "忽见新亭起废基，暮云疏雨两霏霏。\n凭栏一望长江远，凿石新开小径微。\n治世从今可招隐，至人何苦更藏辉。\n使君不厌宾朋集，正为飘流到眼稀。",
        "dynasty": "宋",
        "collection_info": null
    },
    {
        "title": "次秀亭韵二首  其二",
        "author": "吕本中",
        "content": "舟车来往闹回环，今日陪公得暂闲。\n渐喜着身人迹外，胜如随众马蹄间。\n萦纡细数溪头路，苍翠遥看雨后山。\n正恐朝廷须旧物，不容常此面孱颜。",
        "dynasty": "宋",
        "collection_info": null
    },
    {
        "title": "甘棠楼",
        "author": "吕本中",
        "content": "高楼面面好，举目是溪山。\n急水泻湍濑，诸峰呈髻鬟。\n聊为半日出，得伴使君闲。\n作者风流在，承平气象还。\n身虽住世网，心已离尘寰。\n未厌陪游数，唯愁觅句悭。\n高风虽在望，逸韵恐难攀。\n咫尺蓬莱路，惟公指顾间。",
        "dynasty": "宋",
        "collection_info": null
    },
    {
        "title": "师奴病化  其一",
        "author": "吕本中",
        "content": "伴我闲中气味长，竹舆游历徧诸方。\n火边每与人争席，睡起偏嫌犬吠床。\n能与儿童较几许，贤于臧获便相忘。\n他生尚欲随吾在，要奉香炉漉水囊。",
        "dynasty": "宋",
        "collection_info": null
    },
    {
        "title": "师奴病化  其二",
        "author": "吕本中",
        "content": "受戒不捕鼠，听经如欲譍。\n谁知两溪畔，今日送亡僧。",
        "dynasty": "宋",
        "collection_info": null
    },
    {
        "title": "舟行至桐庐",
        "author": "吕本中",
        "content": "乘舟待潮发，一日到桐庐。\n物色寒初甚，溪山画不如。\n往来真是梦，亲旧不须书。\n犹胜鸱夷在，时容託后车。",
        "dynasty": "宋",
        "collection_info": null
    },
    {
        "title": "示儿",
        "author": "吕本中",
        "content": "忍穷吾有味，雕句汝无功。\n客舍嚣尘裏，春随浩荡中。\n初无买山费，真与住庵同。\n更想颜氏宅，箪瓢亦屡空。",
        "dynasty": "宋",
        "collection_info": null
    },
    {
        "title": "陈朝奉坐化",
        "author": "吕本中",
        "content": "东风吹雨欲翻盆，杏树前头柳暗村。\n试问老人何处去，夜来新月又黄昏。",
        "dynasty": "宋",
        "collection_info": null
    },
    {
        "title": "严州春晓  其一",
        "author": "吕本中",
        "content": "居闲病常撄，出郭春已老。\n微雨净新绿，转觉原野好。\n故人各漂散，颇恨来不早。\n尚有壁间诗，犹堪写怀抱。",
        "dynasty": "宋",
        "collection_info": null
    },
    {
        "title": "严州春晓  其二",
        "author": "吕本中",
        "content": "是月足阴晦，暮春常苦寒。\n闭门犹疾病，春物岂相干。\n坚坐客已少，长贫心自安。\n幽兰有花在，尚肯结余欢。",
        "dynasty": "宋",
        "collection_info": null
    },
    {
        "title": "子将为三衢之行下塔僧惠道求诗留题因成绝句遗之",
        "author": "吕本中",
        "content": "欲过城东病不能，飞檐高栋想层层。\n半年梦作严州住，一首诗留塔下僧。",
        "dynasty": "宋",
        "collection_info": null
    },
    {
        "title": "将适三衢而七弟欲往临安临行作诗奉送",
        "author": "吕本中",
        "content": "弟要题诗别，人还劝我留。\n如何南去路，更送北行舟。\n处事须远略，择交当广求。\n秋风理归棹，为我上衢州。",
        "dynasty": "宋",
        "collection_info": null
    },
    {
        "title": "椿阁  其一",
        "author": "吕本中",
        "content": "往时椿阁老，盛德传乡闾。\n至今风流在，遗芳殊未疏。",
        "dynasty": "宋",
        "collection_info": null
    },
    {
        "title": "椿阁  其二",
        "author": "吕本中",
        "content": "有孙仁者静，远近伏共贤。\n定知建德民，祝令如翁年。",
        "dynasty": "宋",
        "collection_info": null
    },
    {
        "title": "弋阳魏令赏音亭",
        "author": "吕本中",
        "content": "高亭已寂寞，山水自清音。\n主人去已久，此意谁復寻。\n梦回还旧观，川上有微吟。\n于焉继前作，因见平生心。",
        "dynasty": "宋",
        "collection_info": null
    },
    {
        "title": "建安熊述之为令建德不言而民治将适三衢留诗美之二首  其一",
        "author": "吕本中",
        "content": "熊卿治建德，隐几心若水。\n民肥吏干枯，亦不用笞棰。\n问子何能然，此岂力可使。\n建安今多贤，于子可见尔。",
        "dynasty": "宋",
        "collection_info": null
    },
    {
        "title": "建安熊述之为令建德不言而民治将适三衢留诗美之二首  其二",
        "author": "吕本中",
        "content": "建安固多贤，故人刘与胡。\n山川古秀润，珠生崖不枯。\n我病日已懒，触事见迂疏。\n行当脱身去，一廛从子居。",
        "dynasty": "宋",
        "collection_info": null
    },
    {
        "title": "拟古乐府",
        "author": "吕本中",
        "content": "高堂陈八音，同听不同乐。\n狂飈送鸿鹄，万里翔寥廓。\n一去三十年，事事非前约。\n当时绿绮琴，尘埃无处着。\n时节非不久，此意但如昨。",
        "dynasty": "宋",
        "collection_info": null
    },
    {
        "title": "己未重阳",
        "author": "吕本中",
        "content": "病无佳思只深藏，漫遶东篱菊未黄。\n最是一年秋好处，可能无酒过重阳。",
        "dynasty": "宋",
        "collection_info": null
    },
    {
        "title": "李珹拙轩",
        "author": "吕本中",
        "content": "念彼巧者劳，知此拙者安。\n拙者固无营，一生长得闲。\n子岂真拙者，託此以自安。\n何尝曵长裾，顾肯卑小官。\n世人极变态，翻手覆手间。\n子独如不闻，黙坐安如山。\n九衢走红尘，百事不相干。\n我老始见子，古井久不澜。\n赠子拙轩诗，留子静处看。\n当蒙一笑许，敢言愁肺肝。",
        "dynasty": "宋",
        "collection_info": null
    },
    {
        "title": "清慎轩",
        "author": "吕本中",
        "content": "清慎轩中一事无，午窗高枕似吾庐。\n世人称意何须道，乃祖风流正不疏。",
        "dynasty": "宋",
        "collection_info": null
    },
    {
        "title": "将往城南观音寺阻雨未果",
        "author": "吕本中",
        "content": "野寺他年别，溪山浪作秋。\n初凉颇宜出，小雨故妨游。\n僧老浑无念，田荒近不收。\n犹思五更懴，清切胜蛮讴。",
        "dynasty": "宋",
        "collection_info": null
    },
    {
        "title": "余迪漫浪斋",
        "author": "吕本中",
        "content": "颜子在陋巷，无一当其心。\n日惟圣之学，正自惜分阴。\n子生千载后，此意尚能寻。\n斋虽名漫浪，迹岂计浮沉。\n文字浩今古，不受俗务侵。\n端如贮美酒，妙处当自斟。\n临卷忽有得，如来君义临。\n即此是圣域，子行无滞淫。",
        "dynasty": "宋",
        "collection_info": null
    },
    {
        "title": "无题四首  其一",
        "author": "吕本中",
        "content": "我病无能到处穷，子才安得尚漂蓬。\n如何共饮重阳酒，相对无言似乃翁。",
        "dynasty": "宋",
        "collection_info": null
    },
    {
        "title": "无题四首  其二",
        "author": "吕本中",
        "content": "重阳共采东篱菊，却似乃翁年少时。\n顾我无能甘老病，相寻唯有向来诗。",
        "dynasty": "宋",
        "collection_info": null
    },
    {
        "title": "无题四首  其三",
        "author": "吕本中",
        "content": "闻钟即起待天明，客舍无聊坐五更。\n何日长风破巨浪，看渠万里出门行。",
        "dynasty": "宋",
        "collection_info": null
    },
    {
        "title": "无题四首  其四",
        "author": "吕本中",
        "content": "平生饱我饭脱粟，静夜不眠寻细书。\n可见乌衣诸子弟，从来志业不如渠。",
        "dynasty": "宋",
        "collection_info": null
    },
    {
        "title": "边愁  其一",
        "author": "吕本中",
        "content": "胡人吹短笛，一半是离声。\n想得南飞鸟，云间亦厌听。",
        "dynasty": "宋",
        "collection_info": null
    },
    {
        "title": "边愁  其二",
        "author": "吕本中",
        "content": "秋声晚来急，边塞乍寒时。\n不似江南日，愁多只自知。",
        "dynasty": "宋",
        "collection_info": null
    },
    {
        "title": "招范四弟",
        "author": "吕本中",
        "content": "凉风忽满箑，江汉有归心。\n顾我病如昨，怜君穷至今。\n苦嫌归梦短，不厌酒杯深。\n试问玉川老，何时许降临。",
        "dynasty": "宋",
        "collection_info": null
    },
    {
        "title": "衢州路中",
        "author": "吕本中",
        "content": "今日衢州路，师奴不共行。\n阿童浑似汝，只是太粗生。",
        "dynasty": "宋",
        "collection_info": null
    },
    {
        "title": "忆福州旧居菊花",
        "author": "吕本中",
        "content": "问讯阶前菊，如今属阿谁。\n祗应风露底，犹记摘残枝。",
        "dynasty": "宋",
        "collection_info": null
    },
    {
        "title": "求赵表之墨",
        "author": "吕本中",
        "content": "超然堂中墨如戟，支撑宗门渠有力。\n参得诸方一味禅，以此示人人不识。\n病夫见之喜折屐，便欲投诗恐无益。\n主人不吝是家风，会见琅琅送珪璧。",
        "dynasty": "宋",
        "collection_info": null
    },
    {
        "title": "陋巷",
        "author": "吕本中",
        "content": "陋巷客自稀，短日寒未到。\n感君时一来，得以慰怀抱。\n论文有根柢，落笔清且奥。\n如歌五弦琴，促轸有余操。\n黄花开正繁，薄酒可相劳。\n请君寻此盟，妙处同一造。",
        "dynasty": "宋",
        "collection_info": null
    },
    {
        "title": "示闻生",
        "author": "吕本中",
        "content": "形容落魄犹须酒，疾病因寻久废诗。\n忽见闻郎七字句，却如王谢少年时。",
        "dynasty": "宋",
        "collection_info": null
    },
    {
        "title": "简何居厚",
        "author": "吕本中",
        "content": "我乏济胜具，子怀经世才。\n寒窗得一笑，陋巷绝纤埃。\n白酒难充醉，黄花只强开。\n更怜无事日，时有好诗来。",
        "dynasty": "宋",
        "collection_info": null
    },
    {
        "title": "谢人送酒",
        "author": "吕本中",
        "content": "他乡逢故人，已觉意气盛。\n得君双榼酒，起我终日病。\n清如两龚洁，气出徐邈圣。\n乃知无功乡，欲往有捷径。\n一杯我已足，不必待历聘。\n扁舟下东阳，此计或未定。\n尚欲寻旧盟，短拙恐未称。\n先生肯降临，时扫一室净。",
        "dynasty": "宋",
        "collection_info": null
    },
    {
        "title": "闻蔡九弟十四弟到行在",
        "author": "吕本中",
        "content": "苦怀吾表弟，别久费相思。\n爱客能忘酒，长贫不废诗。\n每蒙高士喜，终少贵人知。\n试问游吴兴，何如在蜀时。",
        "dynasty": "宋",
        "collection_info": null
    },
    {
        "title": "赠蔡九弟十四弟",
        "author": "吕本中",
        "content": "年来疾病日衰頽，忽报山中两弟来。\n径欲相从营一醉，未须辛苦便轻回。",
        "dynasty": "宋",
        "collection_info": null
    },
    {
        "title": "病中",
        "author": "吕本中",
        "content": "贷米供晨炊，尚欠数束薪。\n平生甘此味，此去未为贫。\n新霜已严厉，况我病经旬。\n但守此心足，无为思古人。",
        "dynasty": "宋",
        "collection_info": null
    },
    {
        "title": "病中曾端伯见访",
        "author": "吕本中",
        "content": "不见仓曹十五年，江城相遇各华颠。\n何时更践隣居约，判断诸方五味禅。\n浮生扰扰乱初定，久病昏昏闲始便。\n欲问小童寻大隗，胜于猛将画凌烟。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "一任衡门可雀罗，时容欹枕听悬河。\n因君小试屠龙手，要与午窗降睡魔。",
        "dynasty": "宋",
        "collection_info": null
    },
    {
        "title": "送曾吉父",
        "author": "吕本中",
        "content": "吾道从来到处穷，八珍常与一箪同。\n子房故是青云士，圮上乃逢黄石翁。\n圣学有传为可喜，宦游少味自无功。\n亦知湖岭如江淛，尽在先生指顾中。",
        "dynasty": "宋",
        "collection_info": null
    },
    {
        "title": "次曾吉父兰溪三绝  其一",
        "author": "吕本中",
        "content": "夜窗相对不成眠，苦为离愁定不然。\n政以苍生未苏息，思君日夕望回船。",
        "dynasty": "宋",
        "collection_info": null
    },
    {
        "title": "次曾吉父兰溪三绝  其二",
        "author": "吕本中",
        "content": "春信先寻岭上梅，两年零落待君开。\n非关使节须重到，自是溪山未遣回。",
        "dynasty": "宋",
        "collection_info": null
    },
    {
        "title": "次曾吉父兰溪三绝  其三",
        "author": "吕本中",
        "content": "久觉藏身不厌深，旧游风物要追寻。\n书来肯附铜鱼使，记我今年病不禁。",
        "dynasty": "宋",
        "collection_info": null
    },
    {
        "title": "穷腊有怀",
        "author": "吕本中",
        "content": "冰霜抵穷腊，伏枕久亦倦。\n思公如和风，咫尺未得见。\n人生无贤愚，各自有志愿。\n但得所趣同，公固不我贱。\n何须肱九折，始见金百炼。\n平安望中原，栖息各异县。\n尚欲从公游，衰年保穷健。",
        "dynasty": "宋",
        "collection_info": null
    },
    {
        "title": "病中闻诸范日赴饮会",
        "author": "吕本中",
        "content": "诸公相随日酣饮，我病昏昏困衾枕。\n人生苦乐故不同，世味再寻如拾渖。\n良医更在肱九折，曾子从来日三省。\n不离方丈走诸方，万事只如驴觑井。",
        "dynasty": "宋",
        "collection_info": null
    },
    {
        "title": "深居",
        "author": "吕本中",
        "content": "深居如山林，初不识城市。\n尘凝喜事少，犬吠知客至。\n生涯付衰疾，日力破昏睡。\n欣然一笑足，自省甘若荠。\n收身当在早，过此恐少味。",
        "dynasty": "宋",
        "collection_info": null
    },
    {
        "title": "庆大悲阁成",
        "author": "吕本中",
        "content": "自离闽岭罢参禅，疾病深藏不计年。\n尚得闲人相印可，隔门惟有白衣仙。",
        "dynasty": "宋",
        "collection_info": null
    },
    {
        "title": "赠人",
        "author": "吕本中",
        "content": "坚卧因循欲过冬，故人无復马牛风。\n得君好句能忘病，笑我长饥不讳穷。\n清梦肯嫌斋舍冷，破囊常伴酒杯空。\n新正所愿长穷健，剩作歌诗准备公。",
        "dynasty": "宋",
        "collection_info": null
    },
    {
        "title": "送广东漕范子仪",
        "author": "吕本中",
        "content": "我为三衢居，君作番禺行。\n君行我方病，岁序仍峥嵘。\n岭海未寂寞，斯民则憔悴。\n得君镇临之，固可以卒岁。\n嗟君盛德后，穷独与我同。\n比年数见之，长在寒苦中。\n番禺盛宾僚，莫如元帅贤。\n君行问安否，道我如昔然。",
        "dynasty": "宋",
        "collection_info": null
    },
    {
        "title": "夜闻诸生读书因成寄赵十七侄",
        "author": "吕本中",
        "content": "纷纷药裹了新正，北望兰溪不数程。\n且喜诸生会勤苦，夜窗如子读书声。",
        "dynasty": "宋",
        "collection_info": null
    },
    {
        "title": "夜坐",
        "author": "吕本中",
        "content": "所至留连不计程，两年坚卧厌南征。\n荒城日短溪山静，野寺人稀鹳鹤鸣。\n药裹向人闲自好，文书到眼病犹明。\n较量定力差精进，夜夜蒲团坐五更。",
        "dynasty": "宋",
        "collection_info": null
    },
    {
        "title": "简李巽伯",
        "author": "吕本中",
        "content": "爱酒旧无敌，能诗新有声。\n荒城时过我，长句屡寻盟。\n厌病时招客，因行不计程。\n祗应有余暇，未肯赋闲情。",
        "dynasty": "宋",
        "collection_info": null
    },
    {
        "title": "追记昔年正月十日宣城出城至广教",
        "author": "吕本中",
        "content": "尝忆他年在宛陵，好山松竹面层层。\n江城气候犹含雪，草市人家已挂灯。\n每怪愁肠难贮酒，时随拄杖出寻僧。\n如今转觉衰颓甚，病坐南窗冷欲冰。",
        "dynasty": "宋",
        "collection_info": null
    },
    {
        "title": "病中上元",
        "author": "吕本中",
        "content": "病久仍多事，深居未识春。\n殷勤今夜雨，且为阻游人。",
        "dynasty": "宋",
        "collection_info": null
    },
    {
        "title": "三衢上元",
        "author": "吕本中",
        "content": "俗事纷纷避作烦，梦中时厌雨声喧。\n但看闲客时来去，胜说羣儿手覆翻。\n事业不同俱可笑，形骸如此尚何言。\n他年更有相逢话，同是三衢过上元。",
        "dynasty": "宋",
        "collection_info": null
    },
    {
        "title": "赠人",
        "author": "吕本中",
        "content": "剩作闲官不计年，得公相近转翛然。\n饱谙文字能生病，始信虚空不住禅。\n水涩船回休进棹，路长马倦莫加鞭。\n漫成拙句为公寿，要作新正第一篇。",
        "dynasty": "宋",
        "collection_info": null
    },
    {
        "title": "官闲赠人",
        "author": "吕本中",
        "content": "自喜闲官不计员，月叨微禄胜归田。\n药囊往往充诗藁，米劵时时当酒钱。\n忍病作劳吾不厌，对人无语子差贤。\n不须更见卢溪老，会得安心即是禅。",
        "dynasty": "宋",
        "collection_info": null
    },
    {
        "title": "正月十七日",
        "author": "吕本中",
        "content": "令节今安在，晨钟奉夙兴。\n空庭留素月，广殿有残灯。\n笑语已难记，经游如未曾。\n吾衰得坚卧，差胜住房僧。",
        "dynasty": "宋",
        "collection_info": null
    },
    {
        "title": "病中得舍弟信",
        "author": "吕本中",
        "content": "频通婺女讯，兼得会稽书。\n岁月呻吟裏，文章困睡余。\n百年判憔悴，万里付迂疏。\n尚欲身强健，相从得定居。",
        "dynasty": "宋",
        "collection_info": null
    },
    {
        "title": "疥",
        "author": "吕本中",
        "content": "瘙痒挠肤无春冬，为害略与恶疾同。\n只有疮痂不相负，夜阑长满寝衣中。",
        "dynasty": "宋",
        "collection_info": null
    },
    {
        "title": "正月十九日暴热",
        "author": "吕本中",
        "content": "一夜飞蚊遶鬓鸣，却忘时节是新正。\n祗应朝暮须风雨，便作疏檐泻竹声。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "十年不调张廷尉，一字拔人山巨源。\n万事重寻已陈迹，此公相对可忘言。\n故人久已音书绝，古寺终嫌市井喧。\n更欲移家近深僻，漫留书册教儿孙。",
        "dynasty": "宋",
        "collection_info": null
    },
    {
        "title": "送向仲告往江西",
        "author": "吕本中",
        "content": "纷纷车马闹如云，膏火煎熬祗自焚。\n亦有故人来问疾，苦无佳思与论文。\n江湖老矣频搔首，毛髮翛然政似君。\n他日卜邻犹有约，静中风景要平分。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其一",
        "author": "吕本中",
        "content": "偶从行李转江湖，所至翛然一物无。\n午枕久拚闲事业，夜窗新有静工夫。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其二",
        "author": "吕本中",
        "content": "少小交游不乏贤，二三豪杰聚临川。\n自从老大飘零尽，独有残诗数百篇。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其三",
        "author": "吕本中",
        "content": "屡试吴中千里莼，闽中荔子亦尝新。\n独游每恨无佳思，正好溪山少故人。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其四",
        "author": "吕本中",
        "content": "故人自失嵇中散，疾病衰颓转不堪。\n犹喜闲居有贤弟，且随长铗住江南。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其五",
        "author": "吕本中",
        "content": "张卿别后且郊居，无復黄公旧酒垆。\n试问今年有闲暇，亦随书剑入城无。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其六",
        "author": "吕本中",
        "content": "交游畴昔住临川，博士高风世不传。\n饶谢得名三十载，当时已道小汪贤。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其七",
        "author": "吕本中",
        "content": "故人子弟惟汪谢，每一思之忘寝兴。\n莫道临川便寂寞，后来相继有诸曾。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其八",
        "author": "吕本中",
        "content": "吏部声名动一时，中原人物未全衰。\n低摧不用还归去，坐守遗经可疗饥。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其九",
        "author": "吕本中",
        "content": "金溪比岁復何如，二董风流却未疏。\n闻道移家远城市，欲携书籍更深居。",
        "dynasty": "宋",
        "collection_info": null
    },
    {
        "title": "寄临川亲旧十首意到辄书不復次序  其一○",
        "author": "吕本中",
        "content": "爱贤如渇吴夫子，不染世间儿女尘。\n老病不逢终不悔，后生谁復记斯人。",
        "dynasty": "宋",
        "collection_info": null
    },
    {
        "title": "奉怀季平范丈戏成两绝句录呈  其一",
        "author": "吕本中",
        "content": "形骸已病尤宜懒，岁月长贫屡有诗。\n犹得深居少尘事，只如同在岭南时。",
        "dynasty": "宋",
        "collection_info": null
    },
    {
        "title": "奉怀季平范丈戏成两绝句录呈  其二",
        "author": "吕本中",
        "content": "新年为况復何如，尚有心情打酒无。\n只恐后生行乐处，转嫌吾辈白髭鬚。",
        "dynasty": "宋",
        "collection_info": null
    },
    {
        "title": "病中寄胡原仲刘致中",
        "author": "吕本中",
        "content": "累月不寄书，我病亦在床。\n仰见出林鹤，如覩二子翔。\n冰壶贮秋月，所至有辉光。\n僻郡足风雨，深春犹雪霜。\n闽水远而清，闽山深且长。\n何时一尊酒，更復议行藏。",
        "dynasty": "宋",
        "collection_info": null
    },
    {
        "title": "才元相过三衢偶成近体诗一首奉呈",
        "author": "吕本中",
        "content": "纷纷俗事起如毛，病起南窗厌作劳。\n正欲往来求饭饱，敢将辛苦治名高。\n长闲似称三冬卧，旧学虚蒙一字褒。\n他日相逢有余地，尚容衰晚鬬坚牢。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "衾稠尚冷知春早，意绪无聊觉病深。\n夜半故诗缘底事，向来余习正关心。",
        "dynasty": "宋",
        "collection_info": null
    },
    {
        "title": "寄人三首  其一",
        "author": "吕本中",
        "content": "世久无高识，斯人我独知。\n子行吾羡子，虽病敢忘诗。",
        "dynasty": "宋",
        "collection_info": null
    },
    {
        "title": "寄人三首  其二",
        "author": "吕本中",
        "content": "念昔无事日，同升夫子堂。\n江湖晚相见，犹喜共行藏。",
        "dynasty": "宋",
        "collection_info": null
    },
    {
        "title": "寄人三首  其三",
        "author": "吕本中",
        "content": "世久趋浮末，于时尔独贤。\n闲游众目外，却立万夫前。",
        "dynasty": "宋",
        "collection_info": null
    },
    {
        "title": "寄人三首  其四",
        "author": "吕本中",
        "content": "老骥空伏枥，长琴有断弦。\n伤心共隐地，回首更茫然。",
        "dynasty": "宋",
        "collection_info": null
    },
    {
        "title": "寄祁居士",
        "author": "吕本中",
        "content": "闻道祁居士，抄书手未停。\n艰难走异县，辛苦抱遗经。\n野寺犹堪隐，人言懒復听。\n十年事夫子，今日得仪型。",
        "dynasty": "宋",
        "collection_info": null
    },
    {
        "title": "赠人四首  其一",
        "author": "吕本中",
        "content": "病欲相寻久未能，虎丘山下在家僧。\n诸方本末须君记，拈出丛林旧葛藤。",
        "dynasty": "宋",
        "collection_info": null
    },
    {
        "title": "赠人四首  其二",
        "author": "吕本中",
        "content": "昔年曾侍老姑傍，诲我全身只退藏。\n长恐风流便疏远，子犹他日及升堂。",
        "dynasty": "宋",
        "collection_info": null
    },
    {
        "title": "赠人四首  其三",
        "author": "吕本中",
        "content": "跬步无功已厌迟，后生谁復肯从师。\n无人识子闲居意，手冷深藏只自知。",
        "dynasty": "宋",
        "collection_info": null
    },
    {
        "title": "赠人四首  其四",
        "author": "吕本中",
        "content": "三江古路更深居，白首穷经一丈夫。\n借问新年入城市，亦曾频到虎丘无。",
        "dynasty": "宋",
        "collection_info": null
    },
    {
        "title": "寄朱希真",
        "author": "吕本中",
        "content": "幕下诸侯老，微言众不听。\n祗应有余论，时復注前经。\n郡古疏还往，官闲任醉醒。\n主人鹅可换，更为写黄庭。",
        "dynasty": "宋",
        "collection_info": null
    },
    {
        "title": "寄向县丞",
        "author": "吕本中",
        "content": "念子他时两颊红，十年奔走变衰翁。\n耐官丞相风流在，坐守箪瓢不诉穷。",
        "dynasty": "宋",
        "collection_info": null
    },
    {
        "title": "病中",
        "author": "吕本中",
        "content": "药裹关心老不宜，只今筋力已全衰。\n何由更得身无事，却似他时把酒时。",
        "dynasty": "宋",
        "collection_info": null
    },
    {
        "title": "山城",
        "author": "吕本中",
        "content": "山城雨雪繁，春气来不早。\n思君如和风，未见意已好。\n时蒙枉车骑，笑语得倾倒。\n我能知子贤，子亦怜我老。\n旧交半鬼录，在者迹已扫。\n慨然念平生，令人恶怀抱。\n相从饱吃饭，此计或未保。\n东游有前约，预恐别草草。\n岂无一言赠，妙句写黙藁。\n出户仰高山，犹堪慰枯槁。",
        "dynasty": "宋",
        "collection_info": null
    },
    {
        "title": "病夫",
        "author": "吕本中",
        "content": "病夫坐穏懒出门，底事逢春作癯瘦。\n故人相寻不惮远，欲以一杯为我寿。\n铺张古昔引大义，劝使忍穷如忍诟。\n感君意气但如昨，顾我情怀已非旧。\n平生甘作蚁旋磨，万事只如船放溜。\n十年参差故乡梦，一心守待灵芝秀。\n辱身窃比柳下惠，疾恶幸逢朱伯厚。\n他时城市望云山，岁晚何由数相就。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "心广体故胖，意肃气自屏。\n颓然万物表，乐此一室静。\n念君久安坐，转觉此味胜。\n疏篱过野马，破牖行日景。\n但令此意真，不必费讥评。\n想当溪山横，更有松竹映。\n隐几得昼眠，此固可补病。",
        "dynasty": "宋",
        "collection_info": null
    },
    {
        "title": "偶成两绝句奉寄文若庭列  其一",
        "author": "吕本中",
        "content": "强欲驰驱老不宜，故人虽在费相思。\n祗应大府多还往，职事虽忙不废诗。",
        "dynasty": "宋",
        "collection_info": null
    },
    {
        "title": "偶成两绝句奉寄文若庭列  其二",
        "author": "吕本中",
        "content": "夏子经时不寄书，十年奔走尚穷途。\n不知自到高安县，亦有心情记我无。",
        "dynasty": "宋",
        "collection_info": null
    },
    {
        "title": "寄闽中亲旧",
        "author": "吕本中",
        "content": "浓阴蔽烈日，小院有余凉。\n顿觉枕簟好，时闻荷芰香。\n秋成今可必，衰疾未相妨。\n径欲闽中去，寻僧不裹粮。",
        "dynasty": "宋",
        "collection_info": null
    },
    {
        "title": "廖用中世綵堂",
        "author": "吕本中",
        "content": "廖氏居七闽，土俗变齐鲁。\n子孙仁且寿，每继先父祖。\n作堂名世綵，此意天所予。\n近者得矜式，远者快先覩。\n今公怀直道，邪正有区处。\n还家上此堂，父祖当笑许。\n小人慕清风，想像濯烦暑。\n孰知少年场，有此毛髪古。\n何时望世綵，得听公笑语。\n老松卧岁寒，亦以蔽风雨。\n人或不予知，亦莫予敢侮。",
        "dynasty": "宋",
        "collection_info": null
    },
    {
        "title": "剧暑",
        "author": "吕本中",
        "content": "剧暑先庚伏，经旬在炮燔。\n今夕骤雨过，我病亦少安。\n凉风醒病骨，好月上更阑。\n尚恐贼报急，凌风无羽翰。\n闽中故人书，日夜望我还。\n无车载家具，欲往故不难。\n所恨去已晚，不及荔子丹。\n家家有白酒，自足解愁颜。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "经旬困炮煮，今夕有微风。\n市井嚣尘外，溪山啸傲中。\n秋凉亦不远，吾道恐终穷。\n准拟闽中士，今年一笑同。",
        "dynasty": "宋",
        "collection_info": null
    },
    {
        "title": "秋日",
        "author": "吕本中",
        "content": "斟酒莫辞酒琖寛，酒琖少寛令心安。\n客游无聊思旧欢，旧欢新愁千万端。\n如何不饮空长叹，岁云秋矣风落山。\n白露应节衣裳单，南游并海当不难，雨雪欲下何时还。",
        "dynasty": "宋",
        "collection_info": null
    },
    {
        "title": "怀秋",
        "author": "吕本中",
        "content": "秋风日夜至，念我少年时。\n新凉喜欲舞，至今心未衰。\n心虽未遽衰，老病则已甚。\n颓然坐前阶，乃若两鸟噤。\n子病少则尔，衰羸非独今。\n徘徊以彷徨，何以异夙心。\n死者合已死，空费子百虑。\n在者亦已老，契阔少相遇。\n洗心西方观，子復未肯然。\n胡然竞日力，今年如去年。",
        "dynasty": "宋",
        "collection_info": null
    },
    {
        "title": "赠范十八",
        "author": "吕本中",
        "content": "君去留不得，我穷前未闻。\n如何出笼鹤，更送离山云。\n岁晚逢同志，人稀莫离羣。\n肯思临别语，只用十年勤。",
        "dynasty": "宋",
        "collection_info": null
    },
    {
        "title": "秋日",
        "author": "吕本中",
        "content": "少年固长贫，长岁復多疾。\n闭门取坚坐，到此多事日。\n不嫌冷如浆，所要甘似蜜。\n旧书堆几案，老眼厌涂乙。\n不如壁角坐，万事付以实。\n况今雨泽足，已觉忧患失。\n秋成日在望，所至有棃栗。\n贼报虽未衰，一饱良可必。",
        "dynasty": "宋",
        "collection_info": null
    },
    {
        "title": "读书",
        "author": "吕本中",
        "content": "老去有余业，读书空作劳。\n时闻夜虫响，每伴午鸡号。\n久静能忘病，因行得出遨。\n胡为良自苦，膏火自煎熬。",
        "dynasty": "宋",
        "collection_info": null
    },
    {
        "title": "宿昔",
        "author": "吕本中",
        "content": "宿昔尚烦暑，平生悲远游。\n长贫不贳酒，虽健懒登楼。\n晚节劳千虑，经年走数州。\n新凉事事好，只是迫防秋。",
        "dynasty": "宋",
        "collection_info": null
    },
    {
        "title": "谢人送诗",
        "author": "吕本中",
        "content": "坚坐少愉乐，欲行还滞淫。\n时蒙七字句，可慰十年心。\n岁晚日晷短，天寒霜雪侵。\n主人不厌客，敢辞酒杯深。",
        "dynasty": "宋",
        "collection_info": null
    },
    {
        "title": "水仙  其一",
        "author": "吕本中",
        "content": "澹绿衣裳白玉肤，近人香欲透衣襦。\n不嫌破屋飕飗甚，肯与寒梅作伴无。",
        "dynasty": "宋",
        "collection_info": null
    },
    {
        "title": "水仙  其二",
        "author": "吕本中",
        "content": "破腊迎春开未迟，十分香是苦寒时。\n小瓶尚恐无佳对，更乞江梅三四枝。",
        "dynasty": "宋",
        "collection_info": null
    },
    {
        "title": "处暑",
        "author": "吕本中",
        "content": "平时遇处暑，庭户有余凉。\n乙纪走南国，炎天非故乡。\n寥寥秋尚远，杳杳夜光长。\n尚可留连否，年丰秔稻香。",
        "dynasty": "宋",
        "collection_info": null
    },
    {
        "title": "教授郑国材挽词",
        "author": "吕本中",
        "content": "松桂在荆棘，所趋故不同。\n虽云被剪伐，所至仰清风。\n念子行古道，箪瓢生屡空。\n我来则已病，不復能从容。\n平生务躬行，圣处久收功。\n坚坐想颜子，欲往吾其从。\n丹旐忽已远，暮霭千万重。\n论文一尊酒，坚坐更谁逢。",
        "dynasty": "宋",
        "collection_info": null
    },
    {
        "title": "无题二首  其一",
        "author": "吕本中",
        "content": "柴门罗雀懒频开，喜有新诗到眼来。\n闻道繫舟城脚底，莫乘溪涨便轻回。",
        "dynasty": "宋",
        "collection_info": null
    },
    {
        "title": "无题二首  其二",
        "author": "吕本中",
        "content": "入秋多病浑无酒，学道无成却读书。\n莫谓穷居便寂寞，天凉犹枉故人车。",
        "dynasty": "宋",
        "collection_info": null
    },
    {
        "title": "潘义荣惠木犀二首  其一",
        "author": "吕本中",
        "content": "年年无酒对新秋，辜负凉天懒出游。\n想得故人怜我病，故分岩桂洗穷愁。",
        "dynasty": "宋",
        "collection_info": null
    },
    {
        "title": "潘义荣惠木犀二首  其二",
        "author": "吕本中",
        "content": "扫除炎暑脱氛埃，色似菊花香似梅。\n知是西风要清赏，少留阴雨候晴开。",
        "dynasty": "宋",
        "collection_info": null
    },
    {
        "title": "次潘都尉富季申冬日探梅韵二首  其一",
        "author": "吕本中",
        "content": "暑退园林物物新，过溪风好月初晨。\n酒壶茶具偏宜坐，细草残花别是春。\n但得主人令客醉，不辞秋冷和诗频。\n从来礼节生疏放，见我狂歌意自亲。",
        "dynasty": "宋",
        "collection_info": null
    },
    {
        "title": "次潘都尉富季申冬日探梅韵二首  其二",
        "author": "吕本中",
        "content": "开府新从日下归，却寻山水对烟霏。\n剩披诗律留花住，不使亲知到眼稀。\n但见鲲鹏常远举，应怜蜩鷃只卑飞。\n此游尚恨还家早，未许溪头送落晖。",
        "dynasty": "宋",
        "collection_info": null
    },
    {
        "title": "次韵木犀二首  其一",
        "author": "吕本中",
        "content": "折送幽花与做秋，溪头风物未重游。\n已怜多病逢三益，更喜诗成拟四愁。",
        "dynasty": "宋",
        "collection_info": null
    },
    {
        "title": "次韵木犀二首  其二",
        "author": "吕本中",
        "content": "洛阳车马走尘埃，一岁颠狂自探梅。\n还识此花风味否，年年秋后两番开。",
        "dynasty": "宋",
        "collection_info": null
    },
    {
        "title": "谢潘义荣送菊二首  其一",
        "author": "吕本中",
        "content": "经旬霖雨足莓苔，忽喜双盆送菊来。\n已似风霜憔悴损，主人云是待晴开。",
        "dynasty": "宋",
        "collection_info": null
    },
    {
        "title": "谢潘义荣送菊二首  其二",
        "author": "吕本中",
        "content": "渐开粉白间微黄，肯与新橙一例香。\n送与衰翁元未称，且留青蕋作重阳。",
        "dynasty": "宋",
        "collection_info": null
    },
    {
        "title": "畜犬",
        "author": "吕本中",
        "content": "王人长年闲，柴户终日闭。\n虽云伴我懒，常有跋扈志。\n端如在笼鹤，又若伏枥骥。\n举首望道路，久欲从此逝。\n恨无陆探微，写此师子戏。\n如何尚摇尾，更作求食计。",
        "dynasty": "宋",
        "collection_info": null
    },
    {
        "title": "疥",
        "author": "吕本中",
        "content": "刺刺龊龊疥欲作，今年去年只如昨。\n人生纵病莫病此，此病虽轻更作恶。\n寒窗夜长灯烬落，败人禅观妨人乐。\n安得壮士挽天河，尽洗此疮闲处着。",
        "dynasty": "宋",
        "collection_info": null
    },
    {
        "title": "潦倒",
        "author": "吕本中",
        "content": "潦倒心犹在，衰迟分独深。\n如何一朝泪，空费百年心。\n好月思同步，清尊懒独斟。\n惜哉王子敬，谁復嘆人琴。",
        "dynasty": "宋",
        "collection_info": null
    },
    {
        "title": "赠人",
        "author": "吕本中",
        "content": "他年好兄弟，见我峤南时。\n相对能忘病，清言可疗饥。\n后生宁復有，末俗漫相疑。\n尚想闲居处，疏灯守破帷。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "疾病侵凌我亦衰，后生谁復更相知。\n可怜日落长安路，不见骅骝整辔时。",
        "dynasty": "宋",
        "collection_info": null
    },
    {
        "title": "寄京口使君",
        "author": "吕本中",
        "content": "使君镇京口，隐若一长城。\n诗律有同社，溪山聊主盟。\n嚣尘不挂念，鸥鸟自忘情。\n曾记贫交否，衰颓判此生。",
        "dynasty": "宋",
        "collection_info": null
    },
    {
        "title": "再赠",
        "author": "吕本中",
        "content": "婺女胜京口，公来岁已秋。\n闲云出山寺，好月挂星楼。\n往事付情话，故人多倦游。\n十年浪奔走，今日为公留。",
        "dynasty": "宋",
        "collection_info": null
    },
    {
        "title": "赠友",
        "author": "吕本中",
        "content": "子来已冬深，仅得数夕款。\n寒窗听谈道，未厌白日短。\n从来不饮酒，万事付茗盌。\n别去今几日，荒阶月犹满。",
        "dynasty": "宋",
        "collection_info": null
    },
    {
        "title": "岁暮",
        "author": "吕本中",
        "content": "岁暮少懽愉，况復婴病苦。\n闭门每厌客，幸此连日雨。\n寒炉火復焰，乃若相媚妩。\n披衣坐壁角，妙处时一暏。\n风声耿初夜，有句或未吐。\n还书问故人，可復一笑许。",
        "dynasty": "宋",
        "collection_info": null
    },
    {
        "title": "戏成二绝句  其一",
        "author": "吕本中",
        "content": "老读文书懒不前，亦无余地可逃禅。\n闭门省事羣嚣远，惟有貍奴附日眠。",
        "dynasty": "宋",
        "collection_info": null
    },
    {
        "title": "戏成二绝句  其二",
        "author": "吕本中",
        "content": "病犬虺隤惟附日，懒猫藏缩可逃寒。\n宁知两马霜风下，更有长途不道难。",
        "dynasty": "宋",
        "collection_info": null
    },
    {
        "title": "久病二首  其一",
        "author": "吕本中",
        "content": "久病畏人事，长闲增道心。\n宁贪风日好，不避雪霜侵。\n跼蹐身犹在，高低手自斟。\n酒杯休厌满，茗盌向来深。",
        "dynasty": "宋",
        "collection_info": null
    },
    {
        "title": "久病二首  其二",
        "author": "吕本中",
        "content": "未愈俱生疾，空怀宿昔忧。\n时因发孤兴，尚足慰穷愁。\n月落初无念，花开不自由。\n如何雁南乡，不共水东流。",
        "dynasty": "宋",
        "collection_info": null
    },
    {
        "title": "偶作二绝  其一",
        "author": "吕本中",
        "content": "不嫌羸病守绳床，世念纷纷久已降。\n一夜月明如白日，骤闻急雨打天窗。",
        "dynasty": "宋",
        "collection_info": null
    },
    {
        "title": "偶作二绝  其二",
        "author": "吕本中",
        "content": "膏火从来只自焚，何曾野鹤驻鸡羣。\n如何死亦无公论，地下犹存卫府勲。",
        "dynasty": "宋",
        "collection_info": null
    },
    {
        "title": "谢滕尉送梅",
        "author": "吕本中",
        "content": "破帷冷落不禁风，疾病深藏称懒慵。\n忽有梅花来陋巷，喜闻春信出初冬。\n未须趁雪争先睹，尚恐衝寒不满容。\n会约君家好兄弟，他年尊酒便相从。",
        "dynasty": "宋",
        "collection_info": null
    },
    {
        "title": "游山",
        "author": "吕本中",
        "content": "世味日可厌，兹游那得忘。\n稻田疏宿雨，木叶犯新霜。\n潦倒交游在，追随气味长。\n僧窗有静供，茗盌侑炉香。",
        "dynasty": "宋",
        "collection_info": null
    },
    {
        "title": "李丞相挽诗三首  其一",
        "author": "吕本中",
        "content": "旧学邈难继，相期从少年。\n初看骥伏枥，遽作鹤冲天。\n烈所平生志，高名万代传。\n如何事未济，此老下黄泉。",
        "dynasty": "宋",
        "collection_info": null
    },
    {
        "title": "李丞相挽诗三首  其二",
        "author": "吕本中",
        "content": "兄弟俱英妙，声名萃一门。\n论才无不可，于道独为尊。\n未定千年策，终嫌万丈浑。\n天乎乃如此，不使拯干坤。",
        "dynasty": "宋",
        "collection_info": null
    },
    {
        "title": "李丞相挽诗三首  其三",
        "author": "吕本中",
        "content": "事业怀萧相，胸襟识谢安。\n流风有余烈，志士只长叹。\n淮海他年竭，冰霜此夜寒。\n向来交友泪，南望不曾干。",
        "dynasty": "宋",
        "collection_info": null
    },
    {
        "title": "以一缣寄范四弟",
        "author": "吕本中",
        "content": "中原厌胡马，所至是贼窟。\n念君空悬罄，何以备仓卒。\n穷冬霜雪繁，欲救乃无术。\n儿号君莫厌，婢怨君莫恤。\n平生师颜子，于此见仿佛。\n此缣君所知，自我机杼出。",
        "dynasty": "宋",
        "collection_info": null
    },
    {
        "title": "江梅",
        "author": "吕本中",
        "content": "江梅消息未真传，微露芳心几杖前。\n不信冰霜能作恶，要令桃李便争先。\n斜枝似带千峰雪，冷艶偷回二月天。\n准拟从君出城去，竹舆仍胜百花韀。",
        "dynasty": "宋",
        "collection_info": null
    },
    {
        "title": "鼓山颂法眼语在裏即求出云大家合眼跳黄河戏成四韵奉答",
        "author": "吕本中",
        "content": "合眼跳黄河，未有过得者。\n岂惟不得过，身亦须判舍。\n告君过河妙，止要具船筏。\n乘时等风去，过此无别法。",
        "dynasty": "宋",
        "collection_info": null
    },
    {
        "title": "夜深归家闻隣家小儿读书可喜有作",
        "author": "吕本中",
        "content": "还家更寒三鼓余，隣家小儿犹读书。\n王侯将相乃无种，纨袴绮襦宁似渠。\n北风飕飕霜被草，听汝读书声转好。\n莫言翁媪惜膏油，有儿如此可无忧。",
        "dynasty": "宋",
        "collection_info": null
    },
    {
        "title": "梅花",
        "author": "吕本中",
        "content": "野水依城竹映沙，江梅开处又人家。\n天晴径欲花前醉，只恐衰颜不称花。",
        "dynasty": "宋",
        "collection_info": null
    },
    {
        "title": "无题二首  其一",
        "author": "吕本中",
        "content": "德盛不狎侮，玄谈多作俳。\n居然少荘语，无乃近齐谐。\n恨此达者趣，犹乖壮士怀。\n故当先復礼，方得尽梯阶。",
        "dynasty": "宋",
        "collection_info": null
    },
    {
        "title": "无题二首  其二",
        "author": "吕本中",
        "content": "圣学邈难继，斯文当望谁。\n还能养志气，且务摄威仪。\n曾子但三省，子长徒爱奇。\n从来要功处，本不在多知。",
        "dynasty": "宋",
        "collection_info": null
    },
    {
        "title": "赠李元亮之子李子",
        "author": "吕本中",
        "content": "往时诸李在江都，文采风流一代无。\n每得清诗如小谢，已闻前辈许封胡。\n好松久已埋深涧，老马今犹忆旧途。\n令子相逢初未识，尚容衰晚见规模。",
        "dynasty": "宋",
        "collection_info": null
    },
    {
        "title": "二月七日与羣从游陈氏园  其一",
        "author": "吕本中",
        "content": "平居羸病每相妨，今日寻春有底忙。\n何以至人常不出，看人衝雨度浮航。",
        "dynasty": "宋",
        "collection_info": null
    },
    {
        "title": "二月七日与羣从游陈氏园  其二",
        "author": "吕本中",
        "content": "桥北桥南花乱开，小园和雨扫莓苔。\n不嫌拄杖衝泥入，更许乘闲着屐来。",
        "dynasty": "宋",
        "collection_info": null
    },
    {
        "title": "怀许子礼",
        "author": "吕本中",
        "content": "寒松厌庭院，老马倦维絷。\n翛然出尘去，粗免朝夕急。\n我友隔湖岭，尚作一日葺。\n平生学道心，择善有固执。\n岂不在行路，自远霜露湿。\n百川灌河来，砥柱乃中立。\n何时一尊酒，更与交旧集。",
        "dynasty": "宋",
        "collection_info": null
    },
    {
        "title": "雪  其一",
        "author": "吕本中",
        "content": "穷巷无人对雪，小诗自可逃禅。\n看取一年三白，喜欢共入新年。",
        "dynasty": "宋",
        "collection_info": null
    },
    {
        "title": "雪  其二",
        "author": "吕本中",
        "content": "坚坐正宜养病，开门便当幽寻。\n一夜雪深一尺，与谁取酒同斟。",
        "dynasty": "宋",
        "collection_info": null
    },
    {
        "title": "报晖庵",
        "author": "吕本中",
        "content": "寸草仰生活，春晖常照临。\n不知欲报德，何以见此心。\n江汉有时竭，此心无浅深。\n魏氏有令德，传家非独今。\n结庵在山阿，日瞻松柏林。\n仁风被远迹，猛兽不敢侵。\n令子守直道，意往无崎嵚。\n遂令此乡人，得闻金玉音。\n我行时序晚，回望西山岑。\n延领长太息，聊为纯孝吟。",
        "dynasty": "宋",
        "collection_info": null
    },
    {
        "title": "赠荘季路",
        "author": "吕本中",
        "content": "老矣荘夫子，居闲肯厌贫。\n盛时更读易，忧道不无人。\n记往诗犹在，相逢意倍亲。\n尚期香火社，文字约遗民。",
        "dynasty": "宋",
        "collection_info": null
    },
    {
        "title": "李尚书挽词",
        "author": "吕本中",
        "content": "李氏三吴秀，尚书一代英。\n立朝惟直道，守已但纯诚。\n报国心虽在，忧时病已成。\n人推四兄弟，气压百公卿。\n未就养生术，独取强谏名。\n伤心旧游地，城郭漫溪声。",
        "dynasty": "宋",
        "collection_info": null
    },
    {
        "title": "李器之履斋",
        "author": "吕本中",
        "content": "人履履险巇，君履履平地。\n平地信可履，行稳居亦易。\n责己不责人，为道不为利。\n熟视履险者，岂不心有愧。\n君家天台守，固学有余味。\n微言化子侄，自足警一世。\n初无举足劳，宁有半涂滞。\n君能识其然，我亦从子逝。",
        "dynasty": "宋",
        "collection_info": null
    },
    {
        "title": "野寺",
        "author": "吕本中",
        "content": "晓窗日未融，野寺雨欲作。\n经旬少客到，静坐差可乐。\n平生遭病扰，今更不如昨。\n囊空畏高医，何以致良药。\n所幸秋已至，所在身可着。\n洗耳听凉风，不待一叶落。",
        "dynasty": "宋",
        "collection_info": null
    },
    {
        "title": "辛酉立春",
        "author": "吕本中",
        "content": "中原扰扰尚胡尘，坚坐江南懒问津。\n漫读旧诗如昨梦，却疑往事是前身。\n子桑自了经时病，原宪长甘一味贫。\n刺忍雪寒君莫病，土牛花胜已迎春。",
        "dynasty": "宋",
        "collection_info": null
    },
    {
        "title": "雪夜",
        "author": "吕本中",
        "content": "破屋除灯雪自明，案头无用读书檠。\n老慵已惯跏趺坐，昏梦尤便松竹吟。\n知有故人来问道，久无佳兴与寻盟。\n明年更有闽山兴，但办行纒莫计程。",
        "dynasty": "宋",
        "collection_info": null
    },
    {
        "title": "谢方倅惠炭",
        "author": "吕本中",
        "content": "寒压新春雪不融，布衾如銕坐衰翁。\n烦君又送南山炭，更放残炉一夜红。",
        "dynasty": "宋",
        "collection_info": null
    },
    {
        "title": "即事四绝  其一",
        "author": "吕本中",
        "content": "老来于世转无求，事业声名种种休。\n伴得邻僧忍饥惯，闭门无饭读春秋。",
        "dynasty": "宋",
        "collection_info": null
    },
    {
        "title": "即事四绝  其二",
        "author": "吕本中",
        "content": "匆匆和梦别星楼，扰扰随缘住信州。\n尚笑长江少方便，只教溪水暂西流。",
        "dynasty": "宋",
        "collection_info": null
    },
    {
        "title": "即事四绝  其三",
        "author": "吕本中",
        "content": "问柳寻花懒不知，登山临水病难为。\n日长客去松阴静，强课儿曹学和诗。",
        "dynasty": "宋",
        "collection_info": null
    },
    {
        "title": "即事四绝  其四",
        "author": "吕本中",
        "content": "经旬却怕酒杯深，野寺虽闲病至今。\n莫谓闲居厌医药，未妨随证检千金。",
        "dynasty": "宋",
        "collection_info": null
    },
    {
        "title": "赠人",
        "author": "吕本中",
        "content": "中表多离隔，情亲子独贤。\n心游众目外，气出万夫前。\n米贱犹堪饱，官闲不记年。\n春风上严濑，为我略回船。",
        "dynasty": "宋",
        "collection_info": null
    },
    {
        "title": "辛酉之冬周提宫埅惠行隔",
        "author": "吕本中",
        "content": "深冬坐穷阎，未厌风日恶。\n今晨起浓阴，正恐雨雪作。\n故人怜我寒，垂意到丘壑。\n虚堂排竹牖，已觉暖胜昨。\n初无穷窒劳，渐有闲适乐。\n我生甚易足，所至况旅泊。\n不为御冬计，敢復备陨箨。\n偶蒙仁者念，僻处未萧索。\n从今作新年，对酒且斟酌。",
        "dynasty": "宋",
        "collection_info": null
    },
    {
        "title": "寄张仲宗",
        "author": "吕本中",
        "content": "闻道张夫子，今年已定居。\n偶缘荔子债，遂绝故人书。\n岁月足可惜，溪山莫负渠。\n他年得相近，不必问庖厨。",
        "dynasty": "宋",
        "collection_info": null
    },
    {
        "title": "周仲固尚论斋",
        "author": "吕本中",
        "content": "周侯不出何所为，闭门读书心自知。\n箪瓢陋巷君不厌，读书万卷能忘饥。\n上参羲皇下秦汉，采取英华几脱腕。\n是非荣辱姑置之，忽若乘船到彼岸。\n古人之学有传授，君生寂寞千载后。\n问君何以识古人，袖手无言坐清昼。\n以此读书为尚友，是事渺茫人信否。\n人信不信君不问，松柏固难生培塿。\n朝来落叶乱荒城，青山照人溪水横。\n往来车马作尘土，想君深夜读书声。",
        "dynasty": "宋",
        "collection_info": null
    },
    {
        "title": "吉州段秀才粟庵",
        "author": "吕本中",
        "content": "大千非有余，一粟岂不足。\n须弥纳芥子，岂復论盈缩。\n今君住世网，何以得此独。\n始知陋巷居，已悟不远復。",
        "dynasty": "宋",
        "collection_info": null
    },
    {
        "title": "自如斋",
        "author": "吕本中",
        "content": "朝为事所夺，莫为饥所驱。\n不知六合间，何人能自如。\n永新段夫子，屋小心有余。\n教之有家法，逃禅犹作书。",
        "dynasty": "宋",
        "collection_info": null
    },
    {
        "title": "醉经堂",
        "author": "吕本中",
        "content": "纷纷入醉梦，一语令渠醒。\n段子闭门居，云何犹醉经。\n其醉盖非醉，初无能解酲。\n问经何所说，明善故能诚。",
        "dynasty": "宋",
        "collection_info": null
    },
    {
        "title": "题焦寺丞诗册三绝  其一",
        "author": "吕本中",
        "content": "一世奔波在别离，君家孝友独天知。\n已令好梦传消息，更有宾鸿效羽仪。",
        "dynasty": "宋",
        "collection_info": null
    },
    {
        "title": "题焦寺丞诗册三绝  其二",
        "author": "吕本中",
        "content": "路旁来报定何人，物理潜通自有神。\n想得三衢相见地，至今草木亦长春。",
        "dynasty": "宋",
        "collection_info": null
    },
    {
        "title": "题焦寺丞诗册三绝  其三",
        "author": "吕本中",
        "content": "河朔家人堕渺茫，江南风日正舒长。\n已知原上鹡鸰处，更入云间鸿雁行。",
        "dynasty": "宋",
        "collection_info": null
    },
    {
        "title": "暴物",
        "author": "吕本中",
        "content": "暴物看日景，顷刻未尝停。\n随景移暴物，日示令心惊。\n寓此不停景，乃復望长生。\n匆匆驹过隙，悠悠池汛萍。\n况兹兵火中，而每疾病撄。\n野寺过毒暑，旱气浮高城。\n出门君莫厌，宿昔已秋声。",
        "dynasty": "宋",
        "collection_info": null
    },
    {
        "title": "次叶守喜雨",
        "author": "吕本中",
        "content": "羣嚣寂寞已收声，预怯秋房独夜情。\n忽听僧檐鸣宿雨，定知田舍舞安甿。\n尽消积暑经时早，不厌新凉数日晴。\n更喜此邦贤太守，乐为诗颂教诸生。",
        "dynasty": "宋",
        "collection_info": null
    },
    {
        "title": "无题",
        "author": "吕本中",
        "content": "学诗渐老转销声，末路蒙山此日情。\n尚有文章能起疾，岂惟田里解蚩甿。\n近郊秔稻成秋熟，绕郭溪山入晚晴。\n剩绕长廊和新句，不知庭下薄寒生。",
        "dynasty": "宋",
        "collection_info": null
    },
    {
        "title": "次韵曾宏甫木犀",
        "author": "吕本中",
        "content": "风吹旱暑未成秋，辜负江村事事幽。\n岩桂敢烦先折送，好诗仍不待邀求。\n自怜疾病常高枕，坐想风流换此州。\n他日出门寻旧约，未嫌疏懒作人不。",
        "dynasty": "宋",
        "collection_info": null
    },
    {
        "title": "赠郑侍郎二首  其一",
        "author": "吕本中",
        "content": "便欲深居过一寒，破窗重觅旧蒲团。\n莫年生活如何做，子细烦公指示看。",
        "dynasty": "宋",
        "collection_info": null
    },
    {
        "title": "赠郑侍郎二首  其二",
        "author": "吕本中",
        "content": "几时不过西禅寺，直自初秋到晚秋。\n闻道主人怜我病，天寒酒未送新篘。",
        "dynasty": "宋",
        "collection_info": null
    },
    {
        "title": "次曾宏甫九日韵",
        "author": "吕本中",
        "content": "僧园晓色散栖鵶，强起新诗整復斜。\n正想故人披宿雾，忽蒙佳句洗昏花。\n旧游往往违心事，老病昏昏漫岁华。\n辜负重阳一尊酒，且来占雨又朝霞。",
        "dynasty": "宋",
        "collection_info": null
    },
    {
        "title": "九日赠曾宏甫二绝  其一",
        "author": "吕本中",
        "content": "茶花过雨十分香，山后山前已带霜。\n何事东篱数株菊，已将青蕋趁重阳。",
        "dynasty": "宋",
        "collection_info": null
    },
    {
        "title": "九日赠曾宏甫二绝  其二",
        "author": "吕本中",
        "content": "渐退中原胡马尘，溪山未厌往来频。\n虽无名酒酬佳节，尚有新诗答故人。",
        "dynasty": "宋",
        "collection_info": null
    },
    {
        "title": "送徐止秀才归小叶",
        "author": "吕本中",
        "content": "后生少规模，子学有根源。\n纷然众室中，独识孔氏尊。\n古人虽不作，此理固常存。\n沧海无津涯，宁有众水分。\n鑑明不受垢，垢尽亦无痕。\n子还访师友，当自得其门。\n躬行见日用，余事不论文。",
        "dynasty": "宋",
        "collection_info": null
    },
    {
        "title": "次叶守韵",
        "author": "吕本中",
        "content": "新正无所为，出户亦乘兴。\n欲寻林泉幽，不避风雪迸。\n搜肠乞佳话，分外若赘瘿。\n故知藜藿盘，不受珍果饤。\n清诗洗病目，鄙陋知不称。\n披雪见新月，乃悟本来性。\n溪山况潇洒，復有松竹映。\n何须待醇酒，然后有酩酊。",
        "dynasty": "宋",
        "collection_info": null
    },
    {
        "title": "送曾宏甫知黄州四绝  其一",
        "author": "吕本中",
        "content": "雨余天气欲尝橙，栗可煨炮芋可羮。\n正是一年秋好处，忍令无酒送君行。",
        "dynasty": "宋",
        "collection_info": null
    },
    {
        "title": "送曾宏甫知黄州四绝  其二",
        "author": "吕本中",
        "content": "口唇白醭未尝开，正始余音挽復回。\n他日炉香为谁起，公曾亲见了翁来。",
        "dynasty": "宋",
        "collection_info": null
    },
    {
        "title": "送曾宏甫知黄州四绝  其三",
        "author": "吕本中",
        "content": "君到江头不问津，雪堂草木几番新。\n一生未得文章力，要扫中原胡马尘。",
        "dynasty": "宋",
        "collection_info": null
    },
    {
        "title": "送曾宏甫知黄州四绝  其四",
        "author": "吕本中",
        "content": "骐骥徐行不离羣，却行江北访斯文。\n潘何子弟能传业，当奉遗书与使君。",
        "dynasty": "宋",
        "collection_info": null
    },
    {
        "title": "题范才元画轴后",
        "author": "吕本中",
        "content": "昔年曾过岭南州，争看湘江万里流。\n妙手可传诗外意，乱云寒木更孤舟。",
        "dynasty": "宋",
        "collection_info": null
    },
    {
        "title": "送尹少稷贤良还怀玉山",
        "author": "吕本中",
        "content": "青松在庭槛，乃受众目怜。\n念彼岁寒枝，肯争桃李妍。\n不如卧涧壑，岁久霜雪前。\n尹侯东州英，炯若珠在渊。\n避地走南荒，因循留瘴烟。\n归来怀玉山，草草屋数椽。\n深居绝万虑，读书欲忘年。\n偶出到城市，颇厌尘嚣煎。\n搜肠出妙语，赠我以长篇。\n行潦被注挹，朽木烦雕镌。\n纷纷车马间，孰能知子贤。\n别归值短晷，肯復更留连。\n我老百事废，钝马难加鞭。\n清霜粲屋瓦，白云常在天。\n怅望子所居，欲去无夤缘。",
        "dynasty": "宋",
        "collection_info": null
    },
    {
        "title": "寄题曾黄州重修睡足斋",
        "author": "吕本中",
        "content": "云涛际天江北路，郡古人稀春欲暮。\n平生想像睡足庵，颇见王杜安身处。\n十年兵火庵已坏，草莽连岗穴狐兔。\n使君初来席未暖，重就新斋立窗户。\n疏疏修竹带泉石，历历幽光点烟雾。\n竹楼月波不寂寞，雪堂东坡復共住。\n昔者同遭盗贼扰，今者定蒙神物护。\n使君忘言坐搔首，抖擞衣襟脱巾履。\n下帘高枕百吏散，一任江头风断渡。\n会思王杜与新诗，梦裏相逢得奇句。",
        "dynasty": "宋",
        "collection_info": null
    },
    {
        "title": "重阳前一日作",
        "author": "吕本中",
        "content": "凉风策策旁江城，道路犹寛远去程。\n秋晚情怀常索莫，夜长更漏转分明。\n未偿脐腹三年艾，不负膏油二尺檠。\n明日黄花一尊酒，苦思亲旧与同倾。",
        "dynasty": "宋",
        "collection_info": null
    },
    {
        "title": "春晚",
        "author": "吕本中",
        "content": "春色忽已晚，悠悠留此心。\n深居有闲暇，令节废追寻。\n更老愁何在，长贫病亦侵。\n一杯聊自劝，不为落花斟。",
        "dynasty": "宋",
        "collection_info": null
    },
    {
        "title": "寒食二绝  其一",
        "author": "吕本中",
        "content": "梨花雪白柳深青，也似中原旧驿亭。\n犹记往来寒食下，客房无酒卧空瓶。",
        "dynasty": "宋",
        "collection_info": null
    },
    {
        "title": "寒食二绝  其二",
        "author": "吕本中",
        "content": "今年春物更匆匆，野杏山桃取次红。\n底事无钱作寒食，可无新语记车公。",
        "dynasty": "宋",
        "collection_info": null
    },
    {
        "title": "闲居即事",
        "author": "吕本中",
        "content": "新旧音书寂不来，略无一事可萦怀。\n春风寂寞花侵路，野寺荒凉草上阶。\n剩欲出门留客坐，不妨扶杖看僧斋。\n无人会得庞公意，只道渊明是正侪。",
        "dynasty": "宋",
        "collection_info": null
    },
    {
        "title": "偶出谢客",
        "author": "吕本中",
        "content": "才过清明日更长，竹舆频出度浮梁。\n雨侵田水连溪白，春入山花带蜜香。\n数有故人相劳苦，不嫌俗事且穷忙。\n今年尚有湖湘兴，不待秋风便促装。",
        "dynasty": "宋",
        "collection_info": null
    },
    {
        "title": "蔬食三首  其一",
        "author": "吕本中",
        "content": "杀物以活己，肉食固多惭。\n况无一事勤，敢于滋味贪。\n今晨病少间，调羮有酸咸。\n居然饱笋蕨，自足慰清馋。",
        "dynasty": "宋",
        "collection_info": null
    },
    {
        "title": "蔬食三首  其二",
        "author": "吕本中",
        "content": "磨刀向猪羊，渠有千种苦。\n厨人尽心力，博汝一笑许。\n此道在忠恕，观彼更观汝。\n圣人虽未言，宁可自莽卤。",
        "dynasty": "宋",
        "collection_info": null
    },
    {
        "title": "蔬食三首  其三",
        "author": "吕本中",
        "content": "夫子钓不纲，于理已不隐。\n浮屠断食肉，此语说始尽。\n人生惯便习，奉法乃不谨。\n要当守淡薄，万事可坚忍。",
        "dynasty": "宋",
        "collection_info": null
    },
    {
        "title": "戒杀八首  其一",
        "author": "吕本中",
        "content": "劝君勿杀犬，犬有为主心。\n为主反见杀，君何无浅深。\n君贫犬不去，君富犬分忧。\n执以付鼎镬，于君心穏不。",
        "dynasty": "宋",
        "collection_info": null
    },
    {
        "title": "戒杀八首  其二",
        "author": "吕本中",
        "content": "畜犬被缚时，犹为主人吠。\n吠声不绝口，汤沸主已退。\n主人调酰盐，欲以佐滋味。\n持此望身安，世间宁有是。",
        "dynasty": "宋",
        "collection_info": null
    },
    {
        "title": "戒杀八首  其三",
        "author": "吕本中",
        "content": "犬虽有小过，未至不得活。\n卖钱与屠宰，使得恣脔割。\n君儿小不安，君夜不得眠。\n何独于此犬，如此安忍然。",
        "dynasty": "宋",
        "collection_info": null
    },
    {
        "title": "戒杀八首  其四",
        "author": "吕本中",
        "content": "劝君勿杀鷄，鷄能伺昏晓。\n闻鷄君即起，一一家事了。\n一朝被烹煮，不念前日功。\n主人取暂饱，鷄苦固无穷。",
        "dynasty": "宋",
        "collection_info": null
    },
    {
        "title": "戒杀八首  其五",
        "author": "吕本中",
        "content": "纵犬使杀鼠，鼠窘生百畏。\n其饥使之出，此亦有何罪。\n犬鼠俱可杀，莫计有无功。\n苟以无功死，还与杀犬同。",
        "dynasty": "宋",
        "collection_info": null
    },
    {
        "title": "戒杀八首  其六",
        "author": "吕本中",
        "content": "愿君普断杀，能益君寿数。\n子孙亦长年，皆以不杀故。\n君子远庖厨，非有意于善。\n但能观自身，此理即可见。",
        "dynasty": "宋",
        "collection_info": null
    },
    {
        "title": "戒杀八首  其七",
        "author": "吕本中",
        "content": "商臣杀其父，身亦烹楚国。\n世民杀其兄，亦未妨大福。\n以此知报应，未必在此时。\n此时虽无他，终久君试思。",
        "dynasty": "宋",
        "collection_info": null
    },
    {
        "title": "戒杀八首  其八",
        "author": "吕本中",
        "content": "虎狼非不仁，天机使之然。\n蛇虺肆百毒，此亦受之天。\n愿君勿憎怒，悯此心谬用。\n仁气苟熏蒸，终皆变麟凤。",
        "dynasty": "宋",
        "collection_info": null
    },
    {
        "title": "寄祁居之",
        "author": "吕本中",
        "content": "苦忆均阳祁处士，只今全似住庵僧。\n何时更得相从去，细话丛林旧葛藤。",
        "dynasty": "宋",
        "collection_info": null
    },
    {
        "title": "送韩念八迪功",
        "author": "吕本中",
        "content": "君去留不得，我行还未忙。\n漂零更远别，衰疾且深藏。\n野水千山绿，荷花一路香。\n犹思往还地，相望隔浮航。",
        "dynasty": "宋",
        "collection_info": null
    },
    {
        "title": "谦上人清湍亭",
        "author": "吕本中",
        "content": "道人结庵殊未就，先起小亭山左右。\n不将溪水濯尘埃，且以清湍为客寿。\n云烟映霭作春浓，草木坚枯辨秋瘦。\n客来相对两无语，岂有浮辞问时候。\n一生行脚如梦觉，天意似于君独厚。\n我今留滞未得往，想像此亭如故旧。\n再三伸纸诵清诗，已胜开尊饮醇酎。\n箪瓢可乐不淡薄，兰菊重生足滋茂。\n他时有暇更分题，此游未落诸公后。",
        "dynasty": "宋",
        "collection_info": null
    },
    {
        "title": "送韩临亨提举",
        "author": "吕本中",
        "content": "君有千里行，我独留此居。\n君行赴何许，沅江隔重湖。\n我留此山中，欲去尚踌躇。\n沅江道里僻，罢民待君苏。\n君亦怜其民，湿沫勤喣濡。\n凉风促君斾，小雨膏君车。\n渐去嚣尘远，及此夏景初。\n野色望行路，东门初首涂。\n风土日已好，谁能怀旧庐。\n举手谢拘束，有若纵壑鱼。\n路逢旧交游，相见问何如。\n道我且贫病，因风时寄书。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其一",
        "author": "吕本中",
        "content": "纷纷走道途，扰扰杂泥滓。\n既为风俗移，又以血气使。\n百川灌河来，夫岂有涯涘。\n故人林与李，始可与语此。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其二",
        "author": "吕本中",
        "content": "方子独立士，岁暮亦深居。\n林李从之游，欲出更踌躇。\n纷华晚不顾，浮湛同里闾。\n时从陆丈人，共此一篇书。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其三",
        "author": "吕本中",
        "content": "闽山固多奇，闽士亦多杰。\n弱水不胜舟，有此积立铁。\n胡刘守节意，亦岂待言说。\n堂堂混众流，此固不得折。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其四",
        "author": "吕本中",
        "content": "经时望子来，慰我终岁病。\n西行道路迂，復见復未定。\n秋毫论得失，此岂不有命。\n尝闻安身要，其本在无竞。",
        "dynasty": "宋",
        "collection_info": null
    },
    {
        "title": "和伯少颖迂仲将归福唐偶成数诗欲奉寄无便未果也辰叔常季南还因以奉送  其五",
        "author": "吕本中",
        "content": "才叔策名时，已自能不动。\n中年谪南荒，与世作梁栋。\n生平所践履，自待九鼎重。\n失固不足言，得亦何所用。",
        "dynasty": "宋",
        "collection_info": null
    },
    {
        "title": "送范才元",
        "author": "吕本中",
        "content": "胡尘犯中原，冠盖走东南。\n同时辟地人，十不存二三。\n相逢各衰病，岂復能清谈。\n君今尚行役，未暇脱征衫。\n声名自宿昔，文字性所眈。\n谁能随少年，下笔令人惭。\n并海虽名郡，嗜爱殊酸咸。\n君但抚罢民，未须严辔衔。\n开堂宴宾客，清诗消半酣。\n时寄荔子来，尚能怜我馋。\n自余君不问，只向鼻端参。",
        "dynasty": "宋",
        "collection_info": null
    },
    {
        "title": "赠魏邦达张彦素",
        "author": "吕本中",
        "content": "公更深居我更衰，山林膏壤偶同时。\n两年疾病略相似，二老风流应自知。\n苦学养生犹有累，不知闲过是无为。\n初冬寄远无他物，半夜才成一首诗。",
        "dynasty": "宋",
        "collection_info": null
    },
    {
        "title": "送南上人",
        "author": "吕本中",
        "content": "闲居病益侵，俗事初一扫。\n南公犯寒来，为我略倾倒。\n论诗已得妙，不必在穷讨。\n我懒百虑废，识子恨不早。\n归途见徐董，更问此二老。\n所恨聊復翁，向者骨已槁。\n拭目看遗文，令人恶怀抱。",
        "dynasty": "宋",
        "collection_info": null
    },
    {
        "title": "赠曾吉甫",
        "author": "吕本中",
        "content": "荒城少往还，居处喜相近。\n欣然得一笑，渠敢有不尽。\n词源久欲竭，此道或少进。\n作气在一鼓，军士况未憗。\n凉风动高梧，尘土朝作阵。\n临溪惜暂别，溪浅雨復吝。\n岂无一言赠，以当百镒赆。\n沉绵我未瘳，李君更须慎。",
        "dynasty": "宋",
        "collection_info": null
    },
    {
        "title": "赠魏邦达张彦素",
        "author": "吕本中",
        "content": "橘绿冬未黄，菊老霜变紫。\n不知风土佳，但觉日月驶。\n闲居得养疾，调气实在此。\n从今便休去，敢復为物使。\n谁能明吾心，旁邑有君子。",
        "dynasty": "宋",
        "collection_info": null
    },
    {
        "title": "次韵汪教授木犀",
        "author": "吕本中",
        "content": "治药呼医懒出门，每闻乐事漫消魂。\n秋花带雨寒犹在，老病寻诗日更昏。\n但见晚霞翻雨脚，不知山石是云根。\n主人有意留岩桂，要使贫交奉一尊。",
        "dynasty": "宋",
        "collection_info": null
    },
    {
        "title": "送詹慥秀才",
        "author": "吕本中",
        "content": "子今来几时，岁月忽已晚。\n今当别我去，道里初不远。\n家山霜正浓，马草寒更短。\n何以奉亲懽，一笑和气满。\n迩来游学士，已见如子罕。\n读书要躬行，俗事不厌简。\n故乡多老儒，归日正可款。\n时能寄余论，尚足起我懒。\n两州多便人，自可数往反。",
        "dynasty": "宋",
        "collection_info": null
    },
    {
        "title": "静轩",
        "author": "吕本中",
        "content": "纷纷逐人行，扰扰与事竞。\n不知一世间，能得几人静。\n公今黙无语，种种以静胜。\n人来漫相接，事至聊復应。\n开轩道院旁，足以补我病。\n日高公事散，转与静相称。\n千载师盖公，此理久已证。\n炉烟袅晴窗，松声韵钟磬。\n簿书勿勤来，公方在禅定。",
        "dynasty": "宋",
        "collection_info": null
    },
    {
        "title": "赠吴周保",
        "author": "吕本中",
        "content": "旧琴无谱亦无絃，子独深求不许年。\n正以安闲有余地，不因言语悟先天。\n论诗再到新删后，读易仍窥未画前。\n老病相逢聊一笑，非关无地可逃禅。",
        "dynasty": "宋",
        "collection_info": null
    },
    {
        "title": "尹穑少稷方斋",
        "author": "吕本中",
        "content": "人圆君方君但方，凿圆枘方君不忙。\n富贵可取君则忘，闭门读书声琅琅。\n旧书重迭堆在床，点勘同异分偏傍。\n运精竭思心力强，十年足不离僧房。\n荒山野路秋水长，客虽欲来嫌路妨。\n幽兰无人为君芳，采菊落英充糇粮，客虽不来有余香。",
        "dynasty": "宋",
        "collection_info": null
    },
    {
        "title": "送义先上人归古田",
        "author": "吕本中",
        "content": "断云无水去无踪，回望关山指顾中。\n何处寻君问消息，古田南路已春风。",
        "dynasty": "宋",
        "collection_info": null
    },
    {
        "title": "送范十八",
        "author": "吕本中",
        "content": "范子闲行定不穷，袖中诗卷敌清风。\n野僧道士有余意，同学故人多近功。\n已办辛勤十年读，时须谈笑一尊同。\n相看又作韶州客，却望临川是梦中。",
        "dynasty": "宋",
        "collection_info": null
    },
    {
        "title": "徐师川挽诗三首  其一",
        "author": "吕本中",
        "content": "江西人物胜，初未减前贤。\n公独为举首，人谁敢比肩。\n时虽在廊庙，终亦返林泉。\n今日西川路，临风更弦然。",
        "dynasty": "宋",
        "collection_info": null
    },
    {
        "title": "徐师川挽诗三首  其二",
        "author": "吕本中",
        "content": "异日逢明主，端居不復藏。\n一心扶正道，极力拯頽纲。\n已病犹轩豁，临衰更激昂。\n始知操韫处，余事及文章。",
        "dynasty": "宋",
        "collection_info": null
    },
    {
        "title": "徐师川挽诗三首  其三",
        "author": "吕本中",
        "content": "念昔从耆旧，公知我独深。\n意犹如昨日，爱不减南金。\n抚事思前作，干时愧夙心。\n素琴理旧曲，无復有知音。",
        "dynasty": "宋",
        "collection_info": null
    },
    {
        "title": "即事六言七首  其一",
        "author": "吕本中",
        "content": "老来与世相忘，尚喜摊书满床。\n忆得少年无事，苦心更学文章。",
        "dynasty": "宋",
        "collection_info": null
    },
    {
        "title": "即事六言七首  其二",
        "author": "吕本中",
        "content": "少年与世无求，老觉心情自由。\n颠倒文章事业，追随倦鸟虚舟。",
        "dynasty": "宋",
        "collection_info": null
    },
    {
        "title": "即事六言七首  其三",
        "author": "吕本中",
        "content": "不入乐天欢会，不随渊明酒徒。\n看取箪瓢陋巷，十分昼夜工夫。",
        "dynasty": "宋",
        "collection_info": null
    },
    {
        "title": "即事六言七首  其四",
        "author": "吕本中",
        "content": "百壮艾能已疾，一杯酒便生春。\n熟睡觉时意思，罢劳歇后精神。",
        "dynasty": "宋",
        "collection_info": null
    },
    {
        "title": "即事六言七首  其五",
        "author": "吕本中",
        "content": "游夏一辞不措，非关未究源流。\n直至孟轲没后，无人会读春秋。",
        "dynasty": "宋",
        "collection_info": null
    },
    {
        "title": "即事六言七首  其六",
        "author": "吕本中",
        "content": "养生不能延年，忘言未是安禅。\n圣学工夫安在，重寻曲礼三千。",
        "dynasty": "宋",
        "collection_info": null
    },
    {
        "title": "即事六言七首  其七",
        "author": "吕本中",
        "content": "毕竟学书不成，谁道能诗有声。\n点检平生交旧，几人曾是同盟。",
        "dynasty": "宋",
        "collection_info": null
    },
    {
        "title": "杨雄",
        "author": "吕本中",
        "content": "读易先知未画前，圣人何事绝韦编。\n始知杨子多闲暇，更有功夫草太玄。",
        "dynasty": "宋",
        "collection_info": null
    },
    {
        "title": "严君平",
        "author": "吕本中",
        "content": "千秋蜀道一君平，气象从来不近名。\n可惜下帘无一事，才将老子授诸生。",
        "dynasty": "宋",
        "collection_info": null
    },
    {
        "title": "贾谊",
        "author": "吕本中",
        "content": "孔丘墨翟并称贤，始信先生学未坚。\n何事退之传此谬，亦将余论点遗编。",
        "dynasty": "宋",
        "collection_info": null
    },
    {
        "title": "晋二绝  其一",
        "author": "吕本中",
        "content": "纷纷礼乐付浮埃，一取玄虚祸始开。\n但见出言齐老易，始知戎马不虚来。",
        "dynasty": "宋",
        "collection_info": null
    },
    {
        "title": "晋二绝  其二",
        "author": "吕本中",
        "content": "晋朝朝士安知礼，尽出纷纷簒贼余。\n漫使当时辟世士，放言高论祖浮虚。",
        "dynasty": "宋",
        "collection_info": null
    },
    {
        "title": "畜犬雪童黠甚胜人壬戌夏暴死作诗伤之  其一",
        "author": "吕本中",
        "content": "他生与我有微因，来见防家最后身。\n共住世间均是梦，未因心境不如人。\n浮云屡见本无迹，乂路多岐莫问津。\n此夜穷愁走南北，更谁随马踏埃尘。",
        "dynasty": "宋",
        "collection_info": null
    },
    {
        "title": "畜犬雪童黠甚胜人壬戌夏暴死作诗伤之  其二",
        "author": "吕本中",
        "content": "伴我走道途，直前无葛藤。\n三年贫病裏，几度送亡僧。",
        "dynasty": "宋",
        "collection_info": null
    },
    {
        "title": "又作二绝  其一",
        "author": "吕本中",
        "content": "荒山古寺欲黄昏，梁上诸君欲到门。\n雨湿雪童埋处土，向来精爽更谁论。",
        "dynasty": "宋",
        "collection_info": null
    },
    {
        "title": "又作二绝  其二",
        "author": "吕本中",
        "content": "客至书来总不知，却缘迩日吠声稀。\n蛛丝网遍常行处，犹道奔逃未肯归。",
        "dynasty": "宋",
        "collection_info": null
    },
    {
        "title": "秋日",
        "author": "吕本中",
        "content": "御盗犬新死，放生羊尚存。\n有书消永日，无客到衡门。\n山色热犹好，溪流雨不浑。\n还须止杂念，数息度黄昏。",
        "dynasty": "宋",
        "collection_info": null
    },
    {
        "title": "怀雪童",
        "author": "吕本中",
        "content": "老来于世漫多悲，梦幻推移且自知。\n想得开山藏骨处，却如摇尾乞怜时。\n送行识我贫无盖，闲坐思渠闷有诗。\n从此穷居添寂寞，夜长谁復遶帘帷。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "畏事成闲厌出遨，故人不见如曹逃。\n一寒一暑便衰老，如梦如幻无坚牢。\n客游滚滚漫南北，往事悠悠增郁陶。\n此去还能安坐否，割鸡元不用牛刀。",
        "dynasty": "宋",
        "collection_info": null
    },
    {
        "title": "念旧",
        "author": "吕本中",
        "content": "俯首思畴昔，常期不负渠。\n事随心境转，人与旧情疏。\n少日犹相忆，多年遂绝书。\n况于生死隔，宁復似年居。",
        "dynasty": "宋",
        "collection_info": null
    },
    {
        "title": "和汪教授",
        "author": "吕本中",
        "content": "羡君鬚作缘坡竹，饱饭我诗声彻屋。\n闭门不出动经旬，坐看禅房花柳簇。\n却记冰霜动地时，半夜小园风折木。\n一尊相对任浊清，三径闲行漫松菊。\n长篇短句动盈轴，想像清香有余馥。\n问君何以得此妙，未润只缘山有玉。\n我穷犹敢和君诗，不留和气满脐腹。\n搜寻险韵少工夫，敢与诸公鬬迟速。",
        "dynasty": "宋",
        "collection_info": null
    },
    {
        "title": "癸亥岁正月二首  其一",
        "author": "吕本中",
        "content": "闲居足因循，所至漫冬夏。\n今年忽六十，稍觉日有暇。\n孔子固大圣，未害六十化。\n同时蘧伯玉，亦岂出此下。\n荘周与惠施，初未识此话。\n何因为此语，百世呈缝罅。\n不如姑置之，以俟一朝霸。",
        "dynasty": "宋",
        "collection_info": null
    },
    {
        "title": "癸亥岁正月二首  其二",
        "author": "吕本中",
        "content": "孔子六十时，入耳心则通。\n所造不可知，谁能强形容。\n当世设梯级，聊发百世蒙。\n如何陋巷颜，年少两颊红。\n出门请从之，便欲齐此翁。\n心知路不远，试用一日功。\n还家对箪瓢，此士正不穷。",
        "dynasty": "宋",
        "collection_info": null
    },
    {
        "title": "寄蔡伯世李良宇",
        "author": "吕本中",
        "content": "两君羁旅宦西蜀，我亦江南住僧屋。\n想像平生肺腑亲，晴天何处飞黄鹄。\n庾郎故是丰年玉，道儿更是见不足。\n藜羮脱粟有余味，富贵熏天果非福。\n死生契阔今谁在，往事悠悠陵谷改。\n他年乘兴下瞿塘，见我衰颜莫惊怪。\n别寻好语和君诗，偿尽平生难韵债。\n扫除壁土更焚香，下酒如今有鲑菜。",
        "dynasty": "宋",
        "collection_info": null
    },
    {
        "title": "赠魏承事二绝  其一",
        "author": "吕本中",
        "content": "雨涨溪浑欲断桥，水乡风物转萧条。\n烦君下笔留春住，令我寒窗不寂寥。",
        "dynasty": "宋",
        "collection_info": null
    },
    {
        "title": "赠魏承事二绝  其二",
        "author": "吕本中",
        "content": "四十余年别历阳，旧游如梦费思量。\n眼明见此老居士，听话旧游如到乡。",
        "dynasty": "宋",
        "collection_info": null
    },
    {
        "title": "送魏县丞之官余杭",
        "author": "吕本中",
        "content": "君去我逾静，我病君得知。\n如何便相远，未有再见期。\n溪桥已春晚，红紫久离披。\n初无一尊酒，慰君别后思。\n君才则甚长，所用无不宜。\n但当敛光芒，匣剑深藏之。\n初非击刺用，肯顾庸人嗤。\n平生富事业，余事尤长诗。\n当官倘见念，琢句敢嫌迟。\n上以寄难兄，下以愈我饥。",
        "dynasty": "宋",
        "collection_info": null
    },
    {
        "title": "叶尚书普光明庵",
        "author": "吕本中",
        "content": "日月岂不明，明乃有昏昼。\n四时所出火，更自表新旧。\n宁知普光明，亘古不传授。\n独照万物表，不见所成就。\n远乃包须弥，近不间圭窦。\n茫茫浊水源，我此明亦透。\n尚书所居庵，草木甚癯瘦。\n收藏万丈光，敛退着怀袖。\n至宝久不耀，却立万夫后。\n我愿从公游，昏病方待救。\n先持此微言，远寄为公寿。",
        "dynasty": "宋",
        "collection_info": null
    },
    {
        "title": "焦復州惟正寄鼎復两州喜雨诗来以近体诗一首寄之",
        "author": "吕本中",
        "content": "闻道復州贤太守，只如前在武陵时。\n相逢未说为州乐，所至先传喜雨诗。\n行比曾参仍不鲁，政同龚遂更何疑。\n悬知此去长闲暇，定是愚民不敢欺。",
        "dynasty": "宋",
        "collection_info": null
    },
    {
        "title": "送范十八还江西效白乐天体",
        "author": "吕本中",
        "content": "与君此别重依然，再得相逢又几年。\n无使人言长似旧，况教人道不如前。\n穷通轩轾皆由命，贵贱高低总是天。\n只有修身全属我，少迟留处更加鞭。",
        "dynasty": "宋",
        "collection_info": null
    },
    {
        "title": "晁公诗九经堂",
        "author": "吕本中",
        "content": "人家有屋但堆钱，君家有屋定不然。\n一堂无物四壁立，六艺三传相周旋。\n人言君贫君不顾，以此辛勤立门户。\n圣人遗意要沉思，暂脱楚骚辞汉赋。\n他年相见问何如，且说九经得力处。",
        "dynasty": "宋",
        "collection_info": null
    },
    {
        "title": "送瑞印上人归福州",
        "author": "吕本中",
        "content": "不须布袜与行纒，参得诸方五味禅。\n散尽白云见明月，虚空只是水中天。",
        "dynasty": "宋",
        "collection_info": null
    },
    {
        "title": "尤美轩在玉山县小叶村喻子才作尉时名之取欧阳文忠公醉翁亭记所谓林壑尤美望之蔚然者后数年旧轩既毁復作寺僧移轩山下汪圣锡要诗叙本末因成数句寄之",
        "author": "吕本中",
        "content": "兹轩在何许，远在洞岩侧。\n洞岩山水胜，自与尘土隔。\n天以奉幽人，宁肯媚过客。\n尉曹昔吏隐，到此若有获。\n名轩曰尤美，尽去眼界窄。\n坐令欧阳公，余意转明白。\n车马走道路，我久度此厄。\n茫茫六合间，于此有安宅。\n轩虽有成坏，山本无异色。\n举头见林壑，不必更远索。",
        "dynasty": "宋",
        "collection_info": null
    },
    {
        "title": "金溪董需彦先凌岑庵",
        "author": "吕本中",
        "content": "我为江南游，衰病转不堪。\n往来信抚间，未上凌岑庵。\n凌岑贤主人，清峻如山岩。\n避事若荼苦，守贫如荠甘。\n平生好交游，十不存二三。\n令弟又继往，世不闻清谈。\n高风故绝俗，想像令人惭。\n浮生有欣戚，此味久已谙。\n请君但高枕，客来睡方酣。\n茫茫岐路间，与渠为指南。\n乘风本余事，不向鼻端参。",
        "dynasty": "宋",
        "collection_info": null
    },
    {
        "title": "盛华彦光丘壑轩",
        "author": "吕本中",
        "content": "盛侯少时伟仪观，下笔不休人共欢。\n胸中别自有丘壑，万里溪山藏几案。\n往来车马闹泥土，盛侯何尝着眼看。\n较量今古放同异，抖擞胸襟别真贋。\n今朝示我故人诗，老病穷愁得消散。\n故人相继在鬼录，君虽独在饱忧患。\n且住溪南数间屋，坐稳不忧时节换。\n人言丘壑殊不恶，君守一丘只如昨。\n文章老健气如虹，不向山岩何处着。",
        "dynasty": "宋",
        "collection_info": null
    },
    {
        "title": "送晁公庆西归",
        "author": "吕本中",
        "content": "顷从君家诸父游，谈经语道久未休。\n死生契阔风尘起，往事追寻三十秋。\n疾病衰颓且深坐，喜见后生勤胜我。\n临行索我送行诗，短句长篇无不可。\n少年学问要躬行，世人营营勿与争。\n闭户忍穷心自乐，箪食瓢饮殊不恶。\n纷纷得失谁厚薄，得此失彼莫筹度。",
        "dynasty": "宋",
        "collection_info": null
    },
    {
        "title": "曾吉父横碧轩",
        "author": "吕本中",
        "content": "嚣尘等山林，此理久未尽。\n君今住世网，于此已自信。\n僧居隔长溪，屋古柱础润。\n不知市声远，但觉山色近。\n开轩有余地，草木当夏盛。\n一身船转头，万事灯落烬。\n譬如痒在体，搔抑吾已认。\n青山故在眼，已绝对闭吝。\n悠然有遐想，此语君所印。",
        "dynasty": "宋",
        "collection_info": null
    },
    {
        "title": "送邢道州赵邵州归湖南",
        "author": "吕本中",
        "content": "相逢不得款，奈此别离何。\n长涂已新秋，从此风雨多。\n欣然出残暑，如鸟离网罗。\n我独此淹留，衰病日婆娑。\n跂足望二子，洞庭秋始波。\n道州通家旧，口辩如悬河。\n邵州我表弟，玉也保不磨。\n无由得相就，相近日经过。\n黄尘翻马足，未暇眄庭柯。\n何时寄书来，与我消睡魔。\n天凉不饮酒，为子一高歌。",
        "dynasty": "宋",
        "collection_info": null
    },
    {
        "title": "送方丰之秀才归福唐",
        "author": "吕本中",
        "content": "我居江东，惟信之州。\n子来自南，而与我游。\n问其所友，一时之秀。\n其兄韫德，亦既有就。\n子学既立，子志甚远。\n何以终之，止在不倦。\n贫贱勿厌，自然无闷。\n富贵勿羡，害德之本。\n彼古之人，能圣与仁。\n我胡不能，叹其绝尘。\n今子归矣，岁亦有秋。\n何以告子，惟圣之求。\n水流有源，木生有根。\n惟源与根，入德之门。\n求圣根源，惟正之守。\n正之不守，弃师背友。\n丝毫之僞，勿萌于心。\n无有内外，亦无浅深。\n由此则圣，舍此则病。\n是以君子，所守先正。\n于以赠别，亦以自警。\n为别后思，且以三省。",
        "dynasty": "宋",
        "collection_info": null
    },
    {
        "title": "向敦武挽词",
        "author": "吕本中",
        "content": "耐官丞相后，世固不无人。\n位下能安命，身闲不厌贫。\n还能死异域，便足继前尘。\n此日何山路，空悲草木新。",
        "dynasty": "宋",
        "collection_info": null
    },
    {
        "title": "向佥判母挽词",
        "author": "吕本中",
        "content": "懒作尘寰住，虚随云雨山。\n人皆钦懿范，天不予长年。\n室静如归隐，心安胜学禅。\n传家有令子，尚得慰重泉。",
        "dynasty": "宋",
        "collection_info": null
    },
    {
        "title": "赠眼医张子骥郎中",
        "author": "吕本中",
        "content": "人生所有疾，万种皆眼病。\n由眼不得明，故视有不正。\n指白以为黒，远迩皆未定。\n如何少医膜，遂失本来性。\n今君有妙手，与世脱机穽。\n病虽有多端，但以一理胜。\n不须望奇功，药病自相应。\n吾观世间物，唯眼为至净。\n不容着纤毫，况復计少剩。\n自古大医王，其治有捷径。\n不能添汝明，但要除此症。\n镜有尘则昏，尘本不在镜。\n尘去镜自明，岂必与物竞。\n皎洁玉壶冰，澄澈秋月莹。\n坦然望长途，欲往不待倩。\n其说甚易知，在汝听不听。\n请君明其然，说法我已竟。",
        "dynasty": "宋",
        "collection_info": null
    },
    {
        "title": "送晁侍郎知抚州",
        "author": "吕本中",
        "content": "与君相从四十载，老病昏昏君不怪。\n交游大半在鬼录，一时辈行惟君在。\n前年簮笔侍明光，论议风流传梗概。\n迩来同住此荒城，笑语澜翻绝机械。\n薄酒重寻他日盟，新诗未了平生债。\n今君奉诏作邻郡，共喜朝廷有除拜。\n定知惠政及斯民，一洗从来州郡隘。\n瓮头春色早晚熟，远寄还须例霑丐。\n为君试草德政碑，萧何自昔文无害。",
        "dynasty": "宋",
        "collection_info": null
    },
    {
        "title": "晁留台刘夫人挽诗三首  其一",
        "author": "吕本中",
        "content": "自昔闻诸父，文章汉两京。\n风流传壸范，烜赫振家声。\n睦族今无匹，能书旧得名。\n如何江左郡，今日望铭旌。",
        "dynasty": "宋",
        "collection_info": null
    },
    {
        "title": "晁留台刘夫人挽诗三首  其二",
        "author": "吕本中",
        "content": "故家刘与魏，我亦忝姻亲。\n久矣思前作，居然愧后尘。\n遗芳接惇史，旧德见夫人。\n怅望鹅湖路，新年草木春。",
        "dynasty": "宋",
        "collection_info": null
    },
    {
        "title": "晁留台刘夫人挽诗三首  其三",
        "author": "吕本中",
        "content": "留台无恙日，乐善出诚心。\n文采不復见，声名空至今。\n半生资内助，三叹有遗音。\n抚事思前辈，于谁觅断金。",
        "dynasty": "宋",
        "collection_info": null
    },
    {
        "title": "赠郑侍郎",
        "author": "吕本中",
        "content": "郑公一勺酒，时与故人倾。\n况兹冲和天，草木日向荣。\n山茶逞独艶，着意呈轩楹。\n坐中四五客，还来寻此盟。\n主人久未厌，频得倒屣迎。\n烧烛夜照花，知公有余情。\n清歌洗俗耳，软语令心醒。\n岂伊鹤顶丹，独自能倾城。\n要令同二妙，相伴作三英。\n纷纷桃李花，开谢略不停。\n谁知此深院，别有高世名。\n我老百事废，对此眼暂明。\n还家不能寐，起坐数残更。\n明朝有新句，更欲烦公听。",
        "dynasty": "宋",
        "collection_info": null
    },
    {
        "title": "送宗纪上人归福州",
        "author": "吕本中",
        "content": "道人海上来，访我江外寺。\n春风吹行李，飘摇不得住。\n手中主人书，足下千里路。\n临行请一语，恳款遇外慕。\n人生未入道，所至皆旅寓。\n急参庭前柏，会取末后句。\n相逢与相别，惟此是先务。",
        "dynasty": "宋",
        "collection_info": null
    },
    {
        "title": "郡会分韵得蛮字",
        "author": "吕本中",
        "content": "柳外高楼四面山，使君携客共跻攀。\n尘埃不动日方永，桃李无言春自闲。\n未厌簿书时到眼，每逢诗酒亦怡颜。\n夜阑一倍园林胜，尚觉清歌欠小蛮。",
        "dynasty": "宋",
        "collection_info": null
    },
    {
        "title": "郡会赏牡丹分韵得裳字",
        "author": "吕本中",
        "content": "敢辞深坐懒衣裳，便欲追陪恐病妨。\n小户长忧劝酒满，短才仍怯和诗忙。\n牡丹花在逢寒食，羣玉山如望洛阳。\n不是使君寻旧赏，更无人会忆姚黄。",
        "dynasty": "宋",
        "collection_info": null
    },
    {
        "title": "次蔡楠韵",
        "author": "吕本中",
        "content": "交旧悠悠西復东，建昌南望水连空。\n蔡侯念我有新句，犹似灞桥风雪中。",
        "dynasty": "宋",
        "collection_info": null
    },
    {
        "title": "送王提举赴淮东七首  其一",
        "author": "吕本中",
        "content": "君为千里行，我此一室住。\n清风随画舸，已过江北路。",
        "dynasty": "宋",
        "collection_info": null
    },
    {
        "title": "送王提举赴淮东七首  其二",
        "author": "吕本中",
        "content": "君如暑伏冰，所至自清静。\n翛然接新秋，已復天地性。",
        "dynasty": "宋",
        "collection_info": null
    },
    {
        "title": "送王提举赴淮东七首  其三",
        "author": "吕本中",
        "content": "随行万卷书，既足以自娯。\n因知君所乐，不在使者车。",
        "dynasty": "宋",
        "collection_info": null
    },
    {
        "title": "送王提举赴淮东七首  其四",
        "author": "吕本中",
        "content": "入门虽多涂，其究有安宅。\n君能识其然，一语在物格。",
        "dynasty": "宋",
        "collection_info": null
    },
    {
        "title": "送王提举赴淮东七首  其五",
        "author": "吕本中",
        "content": "学道贵积习，天地故相似。\n不容有秋心，毫髮在胸次。",
        "dynasty": "宋",
        "collection_info": null
    },
    {
        "title": "送王提举赴淮东七首  其六",
        "author": "吕本中",
        "content": "海陵我旧游，岁月亦已久。\n不知兵火后，尚有昔人否。",
        "dynasty": "宋",
        "collection_info": null
    },
    {
        "title": "送王提举赴淮东七首  其七",
        "author": "吕本中",
        "content": "官闲有新作，寄我莫惮远。\n兼书海陵事，令我开病眼。",
        "dynasty": "宋",
        "collection_info": null
    },
    {
        "title": "送财用归开化二首  其一",
        "author": "吕本中",
        "content": "年来相聚欲无言，懒说诸方五味禅。\n所恨归程太匆遽，不收吾骨瘴江边。",
        "dynasty": "宋",
        "collection_info": null
    },
    {
        "title": "送财用归开化二首  其二",
        "author": "吕本中",
        "content": "疾病支离欲着床，尔来殊不负秋阳。\n头童齿豁西风裏，尚费萦帘一炷香。",
        "dynasty": "宋",
        "collection_info": null
    },
    {
        "title": "谢范子仪见寄因次其韵",
        "author": "吕本中",
        "content": "疾病深藏一事无，眼从昏涩废看书。\n清诗忽覩惊人句，远道如瞻使者车。\n颇放溪山时入座，不妨宾客醉骑驴。\n传家事业风流在，早晚还朝得尽摅。",
        "dynasty": "宋",
        "collection_info": null
    },
    {
        "title": "谢周侍郎送木瓜",
        "author": "吕本中",
        "content": "染以猩猩血，缘以刺绣文。\n天生此硕果，似是百果君。\n杯槃快先覩，便足张吾军。\n雅宜椽烛照，正合侑金尊。\n环橙与大柑，其从盖如云。\n我病日已衰，故人时见存。\n晨兴有奇事，此果蒙光分。\n开缄见珍异，坐使童仆奔。\n把玩不去手，举室生清芬。\n所恨茅屋底，着此大不伦。\n琼琚永不报，拙句聊相闻。",
        "dynasty": "宋",
        "collection_info": null
    },
    {
        "title": "谢幽岩长老送荔枝二首  其一",
        "author": "吕本中",
        "content": "年来疾病日衰颓，咫尺闽山懒便回。\n不是幽岩老尊宿，更无人寄荔枝来。",
        "dynasty": "宋",
        "collection_info": null
    },
    {
        "title": "谢幽岩长老送荔枝二首  其二",
        "author": "吕本中",
        "content": "荔子焦干久未尝，今年霜下始闻香。\n幽岩阔略庵前事，容得先生为口忙。",
        "dynasty": "宋",
        "collection_info": null
    },
    {
        "title": "抚州俞隐居挽诗",
        "author": "吕本中",
        "content": "临川俞处士，独擅隐居名。\n懒倦不復出，风流闻后生。\n自甘长寂寞，肯作太鲜明。\n松柏新阡路，伤心秋后声。",
        "dynasty": "宋",
        "collection_info": null
    },
    {
        "title": "赠汪信民之子如愚",
        "author": "吕本中",
        "content": "四海同门一信民，近淮来往七经春。\n生平坎壈不如意，死去声名多悞人。\n漫以文章付儿子，略无毫髮仰交亲。\n请君但自传家学，陋巷箪瓢莫道贫。",
        "dynasty": "宋",
        "collection_info": null
    },
    {
        "title": "谢曾台州送梅  其一",
        "author": "吕本中",
        "content": "不辞深坐转衰颓，养病仍无酒一杯。\n尚喜故人相劳苦，腊前先送一枝梅。",
        "dynasty": "宋",
        "collection_info": null
    },
    {
        "title": "谢曾台州送梅  其二",
        "author": "吕本中",
        "content": "瓮间吏部久不见，江东步兵那得知。\n故人怜我太寂寞，一枝梅送两篇诗。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其一",
        "author": "吕本中",
        "content": "君行欲何之，乃在湖水北。\n湖水多近县，使者易为德。\n其民淳而古，其吏朴且直。\n官闲足宾客，岁稔少盗贼。\n得君清静化，用教不以力。\n但自养根苖，勿苦厌蟊螣。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其二",
        "author": "吕本中",
        "content": "许昌无事时，地固多英豪。\n况君忠宣子，誉望素已高。\n读书不出户，俛首自作劳。\n脱身走江南，始为时所褒。\n每念其先人，水静绝波涛。\n时从文字嬉，余事及风骚。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其三",
        "author": "吕本中",
        "content": "忠宣在朝廷，每欲消党与。\n以我广大心，尽使变齐鲁。\n同门有不察，平地鬬豺虎。\n君昔住许昌，闭口不復吐。\n静思前人意，皆是神所许。\n自守泥涂间，肯復计龃龉。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其四",
        "author": "吕本中",
        "content": "令兄守家学，曰自文正始。\n惟不卑小官，至死而后已。\n其间有富贵，乃是偶然尔。\n人欲学古人，岂不识此理。\n奈何厌贫贱，乃不退就已。\n君今又蹈之，可为吾党喜。",
        "dynasty": "宋",
        "collection_info": null
    },
    {
        "title": "送范子仪将漕湖北五首  其五",
        "author": "吕本中",
        "content": "我懒百事废，尚叨交旧知。\n时蒙寄书来，索我送行诗。\n我诗老益退，久为人所嗤。\n君独不见鄙，论相不举肥。\n送君湖北去，无事隔山陂。\n时应有佳句，尚足慰相思。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "吕本中",
        "content": "白玉花头碧玉枝，水边篱下雪晴时。\n暗香别有关情处，却是春风未得知。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "吕本中",
        "content": "占得先开不待春，风饕雪虐长精神。\n老人不是寻花看，要与尊罍洗世尘。",
        "dynasty": "宋",
        "collection_info": null
    },
    {
        "title": "周承务郔求诸己斋",
        "author": "吕本中",
        "content": "为腹不为目，贵久不贵速。\n人皆求其余，我独心易足。\n人皆重外慕，我独御其独。\n闭门想颜子，黙坐相追逐。\n寿夭有定分，箪瓢乃其福。\n修身虽多途，要在不远復。",
        "dynasty": "宋",
        "collection_info": null
    },
    {
        "title": "送程伯禹归浮梁  其一",
        "author": "吕本中",
        "content": "不见程公二十年，上饶相遇各华颠。\n平生气节名先立，老去安闲我未然。\n即看归来上廊庙，未容休歇住林泉。\n饱山阁上凭栏处，合得逍遥第一篇。",
        "dynasty": "宋",
        "collection_info": null
    },
    {
        "title": "送程伯禹归浮梁  其二",
        "author": "吕本中",
        "content": "疾病因循懒出门，茅檐终日坐昏昏。\n雨声点滴松藏寺，人迹稀疏犬吠村。\n时得使君相劳苦，胜于书札问寒温。\n只应此去添憔悴，又欠先生酒一尊。",
        "dynasty": "宋",
        "collection_info": null
    },
    {
        "title": "寄题王珉中玉通判梦山堂",
        "author": "吕本中",
        "content": "青山甚不远，每因尘事疏。\n百念搅胸次，岂知山有无。\n君无适俗韵，常似山中居。\n出处本无二，梦觉固不殊。\n不知此山堂，始性从何途。\n未尝走道路，亦不用舟车。\n溪流与山色，相对若有余。\n此地甚闲旷，如君心地初。\n行云映远树，中有此田庐。\n如今遂安处，始验实不虚。\n得非神所相，无乃道力扶。\n亲朋在左右，不待折简呼。\n往来一笑乐，胜有十轮朱。\n何须从范子，辛苦泛五湖。\n亦不学泪溺，远去斯人徒。\n从容万事表，在我不在渠。\n欣然理前梦，已胜在华胥。",
        "dynasty": "宋",
        "collection_info": null
    },
    {
        "title": "去冬以纸衾遗刘彦冲刘有诗来谢以二绝句答之  其一",
        "author": "吕本中",
        "content": "初无一物献高人，纸被封题意却真。\n想得蒙头忘百虑，满山风雪自成春。",
        "dynasty": "宋",
        "collection_info": null
    },
    {
        "title": "去冬以纸衾遗刘彦冲刘有诗来谢以二绝句答之  其二",
        "author": "吕本中",
        "content": "锦绣堆床已不宜，芬芳淑郁又成痴。\n心知此被无他巧，能与山翁换好诗。",
        "dynasty": "宋",
        "collection_info": null
    },
    {
        "title": "送曾季直下第归临川  其一",
        "author": "吕本中",
        "content": "老病侵凌重别离，尔来瘦欲不胜衣。\n信州城北荒山寺，两送亲知下第归。",
        "dynasty": "宋",
        "collection_info": null
    },
    {
        "title": "送曾季直下第归临川  其二",
        "author": "吕本中",
        "content": "曾子不愁归路泥，临行索我送行诗。\n头童齿豁衰颓甚，不似京城相别时。",
        "dynasty": "宋",
        "collection_info": null
    },
    {
        "title": "送赵十一弟之官南安",
        "author": "吕本中",
        "content": "君为千里行，我有一尊酒。\n把酒持劝君，欲以为君寿。\n南安傍庾岭，瘴疠亦时有。\n德人固天相，和气生户牖。\n斯民得安乐，如我屈伸肘。\n居然变远俗，共感贤太守。\n我病居上饶，忽忽岁月久。\n杜门百事废，亦復厌奔走。\n得君暂相从，感嘆成皓首。\n颇念河朔时，相从诵诗否。\n人生只此是，不必更抖擞。\n有便即寄书，频来问衰朽。",
        "dynasty": "宋",
        "collection_info": null
    },
    {
        "title": "寄刘彦冲兼寄胡原仲刘致中",
        "author": "吕本中",
        "content": "故人别去两经冬，今岁书来第几封。\n正以空疏少制作，不因穷约废过从。\n养生漫说终难效，学道无心亦未逢。\n若问真归是何处，五更常听寺楼钟。",
        "dynasty": "宋",
        "collection_info": null
    },
    {
        "title": "去岁尝以纸被竹简遗刘致中后为大水所漂致中有诗以二绝句答之  其一",
        "author": "吕本中",
        "content": "念君无爱亦无求，一室翛然冷欲秋。\n尚恐深居有余念，更将衾简委洪流。",
        "dynasty": "宋",
        "collection_info": null
    },
    {
        "title": "去岁尝以纸被竹简遗刘致中后为大水所漂致中有诗以二绝句答之  其二",
        "author": "吕本中",
        "content": "纸被公无笑不才，两公相继有诗来。\n五更睡足天昏黒，也似他人锦绣堆。",
        "dynasty": "宋",
        "collection_info": null
    },
    {
        "title": "吴傅朋游丝书",
        "author": "吕本中",
        "content": "君不见往时文学顾八分，中郎之后典型存。\n又不见先朝文惠书堆墨，大榜浓云照南北。\n未似只今上饶守，静写游丝不停手。\n非烟非云断復续，缓步徐行不拘束。\n断崖一落千丈滑，远望笔行如一髮。\n鬼神竭力觑不见，铁矿消亡网作线。\n线舞飞扬不自由，纵横自在胜银鈎。\n知君此意非安排，妙处不从笔下来。\n心疑形释万事去，信手却立无纤埃。\n满堂回头莫见猜，我自悟此忘胸怀。\n操舟相马在事外，颜氏识此由心斋。\n如君下笔少有意，锦绣宁不悞剪裁。\n君惟无心故若此，秋毫自可纒风雷。\n钟王敛手谢不敏，长史怀素惭衰颓。\n病夫覩此心目开，向来穷愁安在哉。",
        "dynasty": "宋",
        "collection_info": null
    },
    {
        "title": "桂阳鹿头山寺次壁间韵",
        "author": "吕本中",
        "content": "霜风过雨不胜寒，木落重重见远山。\n风捲沈浮横浦外，鸟飞明灭夕阳间。\n頳肩道永方南去，趼足何时得北还。\n杖屦登临共回首，自怜五泽入荒蛮。",
        "dynasty": "宋",
        "collection_info": null
    },
    {
        "title": "同诸人再登鹿头山再次前韵",
        "author": "吕本中",
        "content": "梅梢风动勒花寒，淡淡烟横天际山。\n顾我未能超物外，因君聊尔出云间。\n水声不逐钟声歇，林影常随塔影还。\n异日同归嵩少路，即将诗卷话南蛮。",
        "dynasty": "宋",
        "collection_info": null
    },
    {
        "title": "闻岳侯破贺州贼次韩端卿韵",
        "author": "吕本中",
        "content": "旌旗摩日甲生光，俘馘黄巾第几方。\n灭贼未须占鬬蚁，破胡行且见神狼。\n燕然刻石功昭汉，太华题诗事后唐。\n从此儿童传姓氏，风流何止继韩康。",
        "dynasty": "宋",
        "collection_info": null
    },
    {
        "title": "永州法华寺西亭",
        "author": "吕本中",
        "content": "西亭清浄冠南州，蜡屐聊为半日留。\n苍莽轻烟涨山麓，连卷雌霓落城头。\n禽声高下云间木，帆影参差天际舟。\n欲去凭栏一回首，晚风吹角不胜愁。",
        "dynasty": "宋",
        "collection_info": null
    },
    {
        "title": "庐陵舟行",
        "author": "吕本中",
        "content": "雨过归云山更昏，时闻鷄犬闹江村。\n风欹船侧收帆幅，浪拍堤平没石痕。\n忧患积年身益勌，功名他日志空存。\n又看秋色飞红叶，故国归期未可论。",
        "dynasty": "宋",
        "collection_info": null
    },
    {
        "title": "春晚",
        "author": "吕本中",
        "content": "柳暗莺啼春正妍，断塍分水灌平田。\n花开花落几番雨，山淡山明一抹烟。\n突兀初晴云外寺，横斜欲晚渡头船。\n天涯因惬沧洲兴，何用区区苦自怜。",
        "dynasty": "宋",
        "collection_info": null
    },
    {
        "title": "宜章元日",
        "author": "吕本中",
        "content": "东风初解冻，桃李已经春。\n避地逢鷄日，伤时感雁臣。\n湖南驰贼骑，江外践胡尘。\n憔悴成无用，虚烦泪湿巾。",
        "dynasty": "宋",
        "collection_info": null
    },
    {
        "title": "久雨",
        "author": "吕本中",
        "content": "宿雨何曾歇，浓云未放晴。\n莓苔侵户长，蛙蚓入窗行。\n钟送远山响，灯挑残夜明。\n芭蕉添客恨，只伴□檐声。",
        "dynasty": "宋",
        "collection_info": null
    },
    {
        "title": "界步河亭",
        "author": "吕本中",
        "content": "穷山拥翠染人愁，亭下寒溪东北流。\n寄语扁舟舟上客，为传消息到筠州。",
        "dynasty": "宋",
        "collection_info": null
    },
    {
        "title": "涂中久雨乍晴",
        "author": "吕本中",
        "content": "匝地浓云散晓风，轻霜挟冷下长空。\n攅峰迭嶂来无尽，疑是舟行图画中。",
        "dynasty": "宋",
        "collection_info": null
    },
    {
        "title": "连州",
        "author": "吕本中",
        "content": "再到连州却是家，逢人不復嘆生涯。\n尊前欲洒思乡泪，羞见枝头含笑花。",
        "dynasty": "宋",
        "collection_info": null
    },
    {
        "title": "宁远道中",
        "author": "吕本中",
        "content": "路转寒松日欲斜，野梅初吐两三花。\n溪流映石风吹碧，时有粼粼雨后砂。",
        "dynasty": "宋",
        "collection_info": null
    },
    {
        "title": "春晚",
        "author": "吕本中",
        "content": "宴坐翛然万虑忘，从他风雨送春忙。\n佛灯初上黄昏后，时炷郴州石乳香。",
        "dynasty": "宋",
        "collection_info": null
    },
    {
        "title": "湘江斑竹",
        "author": "吕本中",
        "content": "湘江江上数重山，山远云深缥缈间。\n帝子不归肠欲断，竹梢空染泪痕斑。",
        "dynasty": "宋",
        "collection_info": null
    },
    {
        "title": "兴安灵渠",
        "author": "吕本中",
        "content": "淡日轻风细雨余，阴阴溪柳映溪蒲。\n清流平岸舟行疾，野鸟时闻声自呼。",
        "dynasty": "宋",
        "collection_info": null
    },
    {
        "title": "野岸",
        "author": "吕本中",
        "content": "淡日轻烟村径斜，长风卷浪欲浮花。\n夜深隔岸渔舟过，萤火惊飞乱点沙。",
        "dynasty": "宋",
        "collection_info": null
    },
    {
        "title": "春晚即事",
        "author": "吕本中",
        "content": "淡淡阴云昼掩门，隔溪杨柳暗江村。\n落花狼藉飞红雨，又是潺湲过一春。",
        "dynasty": "宋",
        "collection_info": null
    },
    {
        "title": "香山观壁间诗因次其韵",
        "author": "吕本中",
        "content": "抗志欲学仙，自恨无仙骨。\n去国将六年，避地欠三窟。\n禅房翳翠阴，竹本可制笏。\n谁持大君前，指顾收回鹘。",
        "dynasty": "宋",
        "collection_info": null
    },
    {
        "title": "怀古",
        "author": "吕本中",
        "content": "买臣负薪行且歌，其妻羞缩悲蹉跎。\n季子归佩六相印，骨肉歆羡缘金多。\n人生穷达等幻灭，贫贱何忧贵何悦。\n争如饥采首阳薇，不慕皋夔希稷契。\n贪功徇名世莫嗤，拖金曳紫同儿嬉。\n一朝祸至几发冢，却思衣布丹徒时。\n丹徒风月依然好，尔自升沈委荒草。\n草长木拱荒烟寒，此恨年年向谁道。",
        "dynasty": "宋",
        "collection_info": null
    },
    {
        "title": "近体诗二十韵寄秉之",
        "author": "吕本中",
        "content": "忆昔春将暮，分携桂岭边。\n落花依断陇，飞絮满长川。\n风急吹残雨，云开放晓天。\n山光如欲动，草木不胜妍。\n沽酒□村市，停骖近郭田。\n临行思款曲，已别更流连。\n治邑烦游刃，编氓荷息肩。\n高牙久藏巧，笃行众推贤。\n屡辱银鈎贶，频更玉律迁。\n故乡迷薮泽，回梦渺云烟。\n漂泊遥相望，穷愁秪自怜。\n爱闲身益懒，多病气仍孱。\n故国因人问，新年底事传。\n政应升斗恋，聊结簿书缘。\n诸老方推毂，乘时好着鞭。\n提撕起憔悴，腾踏动蜿蜒。\n袖有平戎策，囊无封禅篇。\n功名期万里，富贵属丁年。\n范蠡中兴越，田单卒破燕。\n异时归捆载，乞我买隣钱。",
        "dynasty": "宋",
        "collection_info": null
    },
    {
        "title": "离行在即事三首  其一",
        "author": "吕本中",
        "content": "昏旦黄□裏，经营谢独清。\n看人长麈尾，怀我短灯檠。\n旧友分穷达，斯文鼎重轻。\n边声授明主，礼乐谢诸生。",
        "dynasty": "宋",
        "collection_info": null
    },
    {
        "title": "离行在即事三首  其二",
        "author": "吕本中",
        "content": "漂泊留旁郡，烦人久厚颜。\n强求微禄去，未得故乡还。\n驿骑随朝发，舟师语夜阑。\n到家传吉梦，归使下燕山。",
        "dynasty": "宋",
        "collection_info": null
    },
    {
        "title": "离行在即事三首  其三",
        "author": "吕本中",
        "content": "客况多堪笑，归舟静拥衾。\n转喉常触讳，对面却论心。\n外物家无有，园居念本深。\n妻孥安短褐，终不羡多金。",
        "dynasty": "宋",
        "collection_info": null
    },
    {
        "title": "庐陵相遇同炼金液赠师厚直阁",
        "author": "吕本中",
        "content": "扫地樗树阴，扇火炼金液。\n饥乌下朝阳，啄枝坠红实。\n秃翁未着巾，偻背散破绤。\n提钤顾四海，老手闲可惜。\n相勉各衰年，省事慎药石。\n急当固根本，乃可传损益。\n元气日惫亏，药邪资资贼。\n谁解医干坤，相视泪横臆。",
        "dynasty": "宋",
        "collection_info": null
    },
    {
        "title": "次韵景实椰子诗",
        "author": "吕本中",
        "content": "旧传椰实来琼州，珍如楚萍出中流。\n双帆入桨严护送，海若亦恐贻神羞。\n当时荔子宠妃子，一日红尘归帝里。\n弃捐硕果□不食，正音铿锵不入耳。\n勿嗤磈礧老瓠壶，中含琼浆碧琳腴。\n圣门貌取失子羽，底事端可铭璠玙。\n新诗应欲泄感意，更復夸谈作真赐。\n阅人如此慎勿欺，我□与君谙世事。",
        "dynasty": "宋",
        "collection_info": null
    },
    {
        "title": "闲居",
        "author": "吕本中",
        "content": "风土傜人住，依栖县令尊。\n摘山春晚苦，汲涧雨余浑。\n白日供高枕，生涯付小园。\n时来携白铲，种药两三根。",
        "dynasty": "宋",
        "collection_info": null
    },
    {
        "title": "冬日杂诗  其一",
        "author": "吕本中",
        "content": "白日供多病，青山且旧居。\n柴门临水静，风叶舞霜余。\n老练时情熟，贫□家计疏。\n墙东端可望，炙背饱翻书。",
        "dynasty": "宋",
        "collection_info": null
    },
    {
        "title": "冬日杂诗  其二",
        "author": "吕本中",
        "content": "春景晴乃映，寒江晓不波。\n云山明客眼，风露净林柯。\n紫塞传烽急，黄池带剑多。\n苍生好苏息，天意定如何。",
        "dynasty": "宋",
        "collection_info": null
    },
    {
        "title": "苦雨",
        "author": "吕本中",
        "content": "雨添东涧连西涧，云断前山起后山。\n野水到门人去尽，昏烟迷树鸟飞还。\n江天日月浑无色，客路风埃只强颜。\n舞石至今随燕乳，裁诗不復哭龙悭。",
        "dynasty": "宋",
        "collection_info": null
    },
    {
        "title": "题官使赵枢密独往亭",
        "author": "吕本中",
        "content": "谢公为时出，四海正仰渠。\n雅志在东山，本末固不渝。\n苻坚百万师，一扫谈笑余。\n今公抱长策，岂止安石徒。\n平生独往愿，结亭山一隅。\n跻扳上修竹，已自胜巾车。\n举手谢世人，不与汝同途。\n出佐明天子，意欲无强胡。\n行当復中原，即日还旧都。\n岂容思昔隐，更作深山居。\n小人病无能，悮入承明庐。\n朝夕投劾归，为公先扫除。",
        "dynasty": "宋",
        "collection_info": null
    },
    {
        "title": "申瑞应诗",
        "author": "吕本中",
        "content": "避乱久去国，远游将抱孙。\n氛埃到湖峤，愁嘆满干坤。\n气力吾先老，风流子独存。\n相逢能少驻，重为倒余尊。",
        "dynasty": "宋",
        "collection_info": null
    },
    {
        "title": "丁酉冬江上惊报",
        "author": "吕本中",
        "content": "京路萧条信不通，胡尘尚欲竞南风。\n三年避地身多病，万里携孥囊屡空。\n天际每垂忧国泪，日边谁了济时功。\n宣王自是中兴主，会见銮舆返故宫。",
        "dynasty": "宋",
        "collection_info": null
    },
    {
        "title": "高安道中有怀故人李彤",
        "author": "吕本中",
        "content": "寒起溪边芦荻风，霜林病叶未全红。\n雁随云落斜阳外，舟傍山行晚照中。\n极目闲愁愁欲绝，满川离恨恨无穷。\n天涯更送亲朋去，尊酒何时再得同。",
        "dynasty": "宋",
        "collection_info": null
    },
    {
        "title": "游阳山广庆寺",
        "author": "吕本中",
        "content": "泝流荡浆到阳山，寺在云山缥缈间。\n雨洗竹萌穿野岸，风吹榕叶落荒湾。\n僧眠白日钟声静，花送青春鸟语闲。\n留醉岭南无所恨，不妨蜡屐恣跻攀。",
        "dynasty": "宋",
        "collection_info": null
    },
    {
        "title": "自阳山还连州",
        "author": "吕本中",
        "content": "雨后轻裘寒尚侵，杖藜终日共登临。\n水声不似风声急，山色何如草色深。\n万迭残云渡晚照，千章古木发新阴。\n飘零未忍疏杯酌，欲醉翻嫌酒满斟。",
        "dynasty": "宋",
        "collection_info": null
    },
    {
        "title": "柳州开元寺夏雨",
        "author": "吕本中",
        "content": "风雨翛翛似晚秋，鸦归门掩伴僧幽。\n云深不见千岩秀，水涨初开万壑留。\n钟唤梦回空怅望，人传书到竟沈浮。\n面如田字非吾相，莫羡班超封列侯。",
        "dynasty": "宋",
        "collection_info": null
    },
    {
        "title": "寄云门山僧宗杲",
        "author": "吕本中",
        "content": "隋堤河畔别支公，目断霜天数去鸿。\n岁月峥嵘如许久，江湖漂泊略相同。\n无穷烟草夕阳外，不尽云山秋色中。\n寄语只今能见忆，书来莫遣太匆匆。",
        "dynasty": "宋",
        "collection_info": null
    },
    {
        "title": "怀从弟",
        "author": "吕本中",
        "content": "折柳长亭今几年，一行作吏楚江边。\n音书顿逐归鸿断，消息时因过客传。\n五岭风温吹瘴雨，九疑云湿卷愁烟。\n每吟春草池塘句，尚想诗成梦惠连。",
        "dynasty": "宋",
        "collection_info": null
    },
    {
        "title": "郴州谒义帝陵庙",
        "author": "吕本中",
        "content": "淅淅寒声未落霜，满庭残叶不胜黄。\n墙头雨带烟悲冢，炉冷风飘尘带香。\n修墓尚应怀楚德，入关犹想快秦王。\n追思往事空垂泪，无限伤心对夕阳。",
        "dynasty": "宋",
        "collection_info": null
    },
    {
        "title": "绝句  其一",
        "author": "吕本中",
        "content": "云海冥冥日向西，春风着意力犹微。\n无端一棹归舟疾，惊起鸳鸯相背飞。",
        "dynasty": "宋",
        "collection_info": null
    },
    {
        "title": "绝句  其二",
        "author": "吕本中",
        "content": "过尽层城渡石梁，乱山千迭转羊肠。\n草堂居士风流在，与种寒香满古堂。",
        "dynasty": "宋",
        "collection_info": null
    },
    {
        "title": "绝句  其三",
        "author": "吕本中",
        "content": "江城春色涨晴空，樱杏漫山泼眼红。\n溪转路迴人不见，篮舆十里度松风。",
        "dynasty": "宋",
        "collection_info": null
    },
    {
        "title": "送韩存中侍郎赴光州二首  其一",
        "author": "吕本中",
        "content": "公今处群士，培塿望嵩高。\n不有千钧重，虚蒙一字褒。\n荒山伏虎兕，小径狎狸猱。\n默坐吾已得，往寻渠自劳。",
        "dynasty": "宋",
        "collection_info": null
    },
    {
        "title": "送韩存中侍郎赴光州二首  其二",
        "author": "吕本中",
        "content": "令弟今先达，诸郎復可人。\n一麾公出守，三径我知津。\n香火它年社，山河后夜春。\n会须从几杖，不必画麒麟。",
        "dynasty": "宋",
        "collection_info": null
    },
    {
        "title": "试院中呈诸同官",
        "author": "吕本中",
        "content": "老眼文书便一窗，短檠风味竹方床。\n洛阳甲子清明近，海内交游道里长。\n渐欲着身舡尾上，不能寻汝马蹄旁。\n慢红夭绿无多事，紫蝶黄蜂各自忙。",
        "dynasty": "宋",
        "collection_info": null
    },
    {
        "title": "试院锁宿数日未出",
        "author": "吕本中",
        "content": "一闭几十日，春风能几时。\n悮寻高士传，虚负老人期。\n酒或知愁处，人应笑我痴。\n衰颜已无绪，仍对折残枝。",
        "dynasty": "宋",
        "collection_info": null
    },
    {
        "title": "堤上",
        "author": "吕本中",
        "content": "水上人家各繫船，画旗何处插秋韆。\n长堤缭绕人行外，古木槎牙鸟宿边。\n敢为簿书嫌蹭蹬，却因升斗致留连。\n何时更鼓江南棹，一住越中三十年。",
        "dynasty": "宋",
        "collection_info": null
    },
    {
        "title": "阻雨不出",
        "author": "吕本中",
        "content": "年来尘土住都城，尚见东行半月程。\n一夜北风三尺雨，卧闻车马溅泥声。",
        "dynasty": "宋",
        "collection_info": null
    },
    {
        "title": "次潘节夫韵",
        "author": "吕本中",
        "content": "昔年绕舍培楸梧，霜风初劲叶未枯。\n鸡肥兔贱年谷熟，草服黄冠真野夫。\n时时步屧遇邻叟，共醉不復烦追呼。\n杯中满泛注白玉，林边阿堵无青鳬。\n击壤歌缶有余乐，岂羡骐骥驰大衢。\n眼眵看朱或成碧，心懵读马还作乌。\n富如安昌徒自苦，上贾必欲求膏腴。\n声名向晚更寂寞，何似杨雄宅一区。\n美官好爵乃上苴，人生要在修廉隅。",
        "dynasty": "宋",
        "collection_info": null
    },
    {
        "title": "再用前韵寄璧公",
        "author": "吕本中",
        "content": "直言曾许老盲聋，文物当年扫地空。\n纵病且怀修月手，更穷不顾拍张公。\n长年眼作胡僧碧，旧赏花今何处红。\n知有百年余习在，略烦佳句愈头风。",
        "dynasty": "宋",
        "collection_info": null
    },
    {
        "title": "郴州牛脾山谒景星观下有白鹿洞乃苏耽飞昇之地",
        "author": "吕本中",
        "content": "清霜散晓阴，轻风吹宿雾。\n桥倾绝人行，渔间借舟渡。\n初惊乌背转，渐入牛脾路。\n长林连云壑，细草萦石户。\n洞深锁灵踪，鹿去骖仙驭。\n殿高邻天冠，廊回宽地屦。\n骤响水湍流，飘香花似雨。\n崎岖到山椒，静旷夺尘虑。\n四顾但苍莽，俯窥若轩翥。\n竚立鹤不归，寒生日云莫。",
        "dynasty": "宋",
        "collection_info": null
    },
    {
        "title": "春日十二韵",
        "author": "吕本中",
        "content": "看花不忍摘，忆在历阳时。\n梦挟春风走，生嫌莫景移。\n老人扶杖隐，诸少倚歌迟。\n懒拙今谁问，漂流只自知。\n久无红颊映，但有白须随。\n一世半疾病，百年常别离。\n谩成归隐梦，频有送行诗。\n痛饮心犹在，高吟病不宜。\n未应讥偪仄，或恐胜肥痴。\n何日江南去，秋帆满意吹。",
        "dynasty": "宋",
        "collection_info": null
    },
    {
        "title": "京师雨春",
        "author": "吕本中",
        "content": "骤雨翻檐急，残花落案频。\n春光一梦过，物态逐时新。\n旧识嵇康懒，兼随原宪贫。\n南邻鼓唤客，知是可怜人。",
        "dynasty": "宋",
        "collection_info": null
    },
    {
        "title": "府学治事奉怀张彦实兼寄惠子泽范信中向君受",
        "author": "吕本中",
        "content": "疾病衝忙百不宜，只今筋力已全衰。\n长廊广殿风来远，古柳高槐日上迟。\n彭泽老人新断酒，辋川居士旧能诗。\n已怜匹马西归后，更忆扁舟南渡时。",
        "dynasty": "宋",
        "collection_info": null
    },
    {
        "title": "寄家叔虚己",
        "author": "吕本中",
        "content": "莫言离别废周旋，万里星河共此天。\n山色自然无罣碍，月明何处不团圆。\n寒云渺莽初飞雁，野树萧条咽断蝉。\n问舍求田经有愿，晓帆春渚望回舡。",
        "dynasty": "宋",
        "collection_info": null
    },
    {
        "title": "北齐",
        "author": "吕本中",
        "content": "陈郎苑裏朝朝树，齐主宫中步步莲。\n莫言河朔便粗鲁，便有琵琶膝上弦。",
        "dynasty": "宋",
        "collection_info": null
    },
    {
        "title": "信安生日",
        "author": "吕本中",
        "content": "和风蔼蔼动祥烟，此日祥鸾下九天。\n已共清秋却残暑，更同苍柏享长年。\n琼枝自出尘嚣外，宝月常临雨露前。\n□问当筵何所颂，人间今日地行仙。",
        "dynasty": "宋",
        "collection_info": null
    },
    {
        "title": "晋大宁四年王敦自武昌下屯于湖明年六月敦将举兵内向明帝微行至于湖阴察其营垒而去唐温庭筠作湖阴曲盖为此也后汉王霸之孙改封芜湖吴时此地称于湖或称芜湖察其营垒则姑熟之西初无湖阴又且于湖乃芜湖也张文潜有于湖曲广其意追和焉",
        "author": "吕本中",
        "content": "琅琊初渡秦淮水，外旋转姦雄抗胡垒。\n白头欻发问鼎新，十万锐师同日起。\n旌旗蔽江衔舳舻，缷帆鈎壍屯于湖。\n云昏雾惨恣诛杀，电激风奔传指呼。\n谋狂虑逆天夺魄，昼梦环营日五色。\n巴滇骏马去如飞，始遣轻兵索行客。\n黄须英特神所怜，舍旁老妪留宝鞭。\n宝鞭玩贼伫俄顷，野陌尘断生青烟。\n石城战士争愤泣，君王试敌曾深入。\n纍纍金印取封侯，忍瞰上流借余力。\n际山暴骨真可哀，向来胜负安在哉。\n至今秋晚渔樵地，雨洗渍血空苍苔。",
        "dynasty": "宋",
        "collection_info": null
    },
    {
        "title": "题九江王插剑泉",
        "author": "吕本中",
        "content": "嬴氏方失鹿，群豪竞奔驰。\n较力争胜负，未辨雄与雌。\n项羽奋其中，气压诸侯师。\n破关与救赵，九江实先之。\n指挥半率土，自谓可立治。\n孰知大蛇断，天命潜已移。\n隋何说淮南，祸福非面欺。\n间行共归汉，遂合垓下围。\n海岳既在主，智勇安所施。\n不自晦圭角，宁能免嫌疑。\n杀身膏草莽，为復归怨谁。\n插剑郴岸口，泉溢何神奇。\n载籍加隐括，曷尝亲到斯。\n惜哉功名悮，徒令后世嗤。",
        "dynasty": "宋",
        "collection_info": null
    },
    {
        "title": "阳山大雹",
        "author": "吕本中",
        "content": "建炎庚戌正月尾，阳山雨雹大如李。\n疾雷先驱风御随，顷刻云屯遍千里。\n初疑地轴开九渊，固阴惊蛰神龙起。\n又恐帝出发震怒，下扫炎荒除疠鬼。\n破窗穿牖□□横，触石摧林势难比。\n疑是晓色方窥檐，惨澹復黑迷巾履。\n披衣欲兴还就枕，渹磕崩腾喧两耳。\n吾君圣德过成康，胡虏凭陵殊未已。\n中原郡邑半丘墟，铁骑犹思犯南鄙。\n安得天威假庙谟，恢復两河端可竢。",
        "dynasty": "宋",
        "collection_info": null
    },
    {
        "title": "谒韩文公庙阳山",
        "author": "吕本中",
        "content": "雄文峙华嵩，高词灿星斗。\n孝思古人齐，名出当时右。\n少小怀经纶，志气颇自负。\n束带入柏台，极力排姦丑。\n谗言如青蝇，正立无所苟。\n贬官宰阳山，万里困奔走。\n松竹罗县斋，黄卷不离手。\n地偏难蛮风，吏民归化诱。\n至今数百年，流俗独淳厚。\n山川发清奇，与公俱不朽。\n我来拜遗像，肴蔬荐芳酒。\n指石哦公诗，一洗胸中垢。",
        "dynasty": "宋",
        "collection_info": null
    },
    {
        "title": "游会胜寺蒙泉",
        "author": "吕本中",
        "content": "去郡十五里，满山蔽青松。\n朝来雨初过，萧瑟鸣悲风。\n踏泥转溪曲，路尽山无穷。\n层崖筑栏阁，宛在云烟中。\n引水遶砌下，濆石常飞蒙。\n寻幽到寺背，苍碧摩高空。\n古甃冽寒泉，浅沙影重重。\n伏流尚数步，暗与溪相通。\n潺湲去何之，可折从此东。\n会有到海期，岂计朝莫功。\n我行因避贼，眺览聊从容。\n徘徊未忍去，僧饭催撞钟。",
        "dynasty": "宋",
        "collection_info": null
    },
    {
        "title": "连州游隅湖亭",
        "author": "吕本中",
        "content": "附溪翳嘉木，濒溪引清流。\n如何几亩田，委曲林泉幽。\n乱石际高下，森列如戈矛。\n青色染黛浅，映水疑欲浮。\n危亭跨绝壁，广榭排荒丘。\n我来雨初过，远山云半收。\n百花开已尽，桑柘鸣晴鸠。\n不知汝颍间，还有此景不。\n踌躇思痛饮，沃洗胸中愁。\n明朝傥未去，提壶再来游。",
        "dynasty": "宋",
        "collection_info": null
    },
    {
        "title": "奉观超然居士面面亭唱和新句辄成近体诗上呈",
        "author": "吕本中",
        "content": "我老日已懒，君闲宁废诗。\n尘埃久无梦，苔竹旧相知。\n早晚春犹在，追随病不宜。\n因观七字句，尚足乐晨饥。",
        "dynasty": "宋",
        "collection_info": null
    },
    {
        "title": "送李惇秀才",
        "author": "吕本中",
        "content": "有口莫饮朝市水，有脚莫踏红尘地。\n市朝之水不可饮，尘埃一涴无由洗。\n十年阅世真梦寐，一日逢君得欢喜。\n自嫌急雨倒晴雷，且愿浊河露清泚。\n君行此去道庐山，为我作诗山两间。\n寒泉夜听鸣玦环，刬茅后池种白莲。\n更约洪谢林汪潘，徐李欲去不作难。\n倚松闻之亦解颜，我且往矣君先还。",
        "dynasty": "宋",
        "collection_info": null
    },
    {
        "title": "元日雪中作",
        "author": "吕本中",
        "content": "老病昏昏闲不出，山后山前雪三日。\n人家闭户作新年，一饱经营苦无术。\n朝地附火读阳秋，笺注纷罗添一忧。\n未减少年穷事业，青灯分坐写蝇头。",
        "dynasty": "宋",
        "collection_info": null
    },
    {
        "title": "送王周士",
        "author": "吕本中",
        "content": "病欲驰驱转不宜，只今筋力十分衰。\n平生轗轲老更甚，此去艰难心自知。\n苛痒未除妨摄念，交游虽近废论诗。\n明年更欲寻公去，同上衡山过九疑。",
        "dynasty": "宋",
        "collection_info": null
    },
    {
        "title": "寄小范",
        "author": "吕本中",
        "content": "高卧终无策，翻书谩作缘。\n相望如一日，不见已三年。\n事少知心远，居门觉地偏。\n明年得安静，为子下临川。",
        "dynasty": "宋",
        "collection_info": null
    },
    {
        "title": "奉赠伯世仲志二弟  其一",
        "author": "吕本中",
        "content": "我已蹉跎不及闲，百年遗范子犹存。\n故知前辈风流远，世世传家有外孙。",
        "dynasty": "宋",
        "collection_info": null
    },
    {
        "title": "奉赠伯世仲志二弟  其二",
        "author": "吕本中",
        "content": "往时天未丧斯文，吾祖声名更绝群。\n内外诸孙人在，不应如我便无闻。",
        "dynasty": "宋",
        "collection_info": null
    },
    {
        "title": "送张子直西归  其一",
        "author": "吕本中",
        "content": "年来衰病只深藏，转觉闲居气味长。\n所恨浮生有拘绊，不能相逐上瞿塘。",
        "dynasty": "宋",
        "collection_info": null
    },
    {
        "title": "送张子直西归  其二",
        "author": "吕本中",
        "content": "君家兄弟各能文，季也风流又绝群。\n万里相逢又相别，落花时节却思君。",
        "dynasty": "宋",
        "collection_info": null
    },
    {
        "title": "送张子直西归  其三",
        "author": "吕本中",
        "content": "朋从索寞厌分离，老去心情祇自知。\n记取上饶相望处，小桥南路往来时。",
        "dynasty": "宋",
        "collection_info": null
    },
    {
        "title": "送张子直西归  其四",
        "author": "吕本中",
        "content": "亲旧留连莫厌频，幷江花絮已残春。\n定知数到尝新酒，未有工夫忆故人。",
        "dynasty": "宋",
        "collection_info": null
    },
    {
        "title": "谢赵士原送酒  其一",
        "author": "吕本中",
        "content": "小雨生凉挽未回，只愁残暑闷风雷。\n老人端坐气如缕，更进先生雨一杯。",
        "dynasty": "宋",
        "collection_info": null
    },
    {
        "title": "谢赵士原送酒  其二",
        "author": "吕本中",
        "content": "早来取酒瓶已空，对琖不復能从容。\n出门更值督邮苦，住鬲犹憎琥珀浓。",
        "dynasty": "宋",
        "collection_info": null
    },
    {
        "title": "谢赵士原送酒  其三",
        "author": "吕本中",
        "content": "老来疾病与时添，苦怕香醪如蜜甜。\n安得泻缾清似水，主人应未笑无厌。",
        "dynasty": "宋",
        "collection_info": null
    },
    {
        "title": "谢赵士原送酒  其四",
        "author": "吕本中",
        "content": "爱君好句能胜酒，顾我无心久似灰。\n老病深藏如怯暑，未妨初伏送诗来。",
        "dynasty": "宋",
        "collection_info": null
    },
    {
        "title": "邦杰惠砚纸墨三物谨成古体诗一首上谢",
        "author": "吕本中",
        "content": "歙溪孕石成縠纹，歙山松煤烟入云。\n敲冰落手卷盈轴，顿使几案生清芬。\n魏侯哦诗日更好，静到溪山未枯槁。\n肯分三物到幽人，不留自起太玄草。",
        "dynasty": "宋",
        "collection_info": null
    },
    {
        "title": "燕龙图画山水歌",
        "author": "吕本中",
        "content": "燕公画山水，名在能品中。\n至今笔墨欲飞动，妙处不与丹青同。\n巴陵六月风暴起，咫尺长江欲千里。\n鱼龙变怪鲛鳄怒，细草长林恣鞭棰。\n断云却挂悬石上，急雨正堕荒崖裏。\n想见行人弝檐时，亦有野店临沙觜。\n渔子回头嘆失色，霜女无言欣一洗。\n问公何处得此妙，长剑出匣须天倚。\n公不见簿书丛中尘埃多，归思颇遭贫病魔。\n念今新凉江始波，如此万水千山何。\n为公试作吴兴歌，更觅神仙张志和。",
        "dynasty": "宋",
        "collection_info": null
    },
    {
        "title": "初夏即事",
        "author": "吕本中",
        "content": "但见溪山如画裏，不知风景是它乡。\n苦遭毒暑三年旱，预喜西风一榻凉。\n俗事不须频到口，旧书何苦要撑肠。\n雨声只在芭蕉上，正与愁人作夜长。",
        "dynasty": "宋",
        "collection_info": null
    },
    {
        "title": "晚出",
        "author": "吕本中",
        "content": "小雨收残暑，低云隐莫雷。\n聊乘野兴出，復为故人回。\n旱日晚难好，秋花愁正开。\n论诗已奇事，犹恨不胜杯。",
        "dynasty": "宋",
        "collection_info": null
    },
    {
        "title": "赠赵九弟",
        "author": "吕本中",
        "content": "独居少还往，况此阴雨天。\n疏篱闭岑寂，昼永不得眠。\n芳菲随手尽，乐事缺周旋。\n赵郎远过我，千里一蓬舡。\n温姿破残梦，妙语争春妍。\n喜逢骨肉亲，懒初新少年。\n平生金石交，惟尔未改前。\n君看嵇与阮，感概后代传。",
        "dynasty": "宋",
        "collection_info": null
    },
    {
        "title": "寄李商老",
        "author": "吕本中",
        "content": "渌涨西河可纵篙，春光无信费诗招。\n香烟缭绕重城静，月影欹斜半夜潮。\n好鸟似闻昆弟语，垂杨初放女儿腰。\n无人与语当时事，兴尽江南大小乔。",
        "dynasty": "宋",
        "collection_info": null
    },
    {
        "title": "喜宗师诸公数见过分韵得席字",
        "author": "吕本中",
        "content": "野水春未生，积雪晴已滴。\n翛然六尺床，正可容一席。\n诸公数往还，未厌诗酒溺。\n短檠有新功，妙语乃破的。\n鲙槃约纤红，茗碗乱晴碧。\n虽无费百金，亦有饮一石。\n尚念山堂老，病鸟藏羽翼。\n生平余习在，种种见排斥。\n荒城满泥潦，亦可试幽屐。\n明当袖诗往，先尽一醉力。",
        "dynasty": "宋",
        "collection_info": null
    },
    {
        "title": "巫山图歌",
        "author": "吕本中",
        "content": "君不见我家壁上六幅图，淡墨寒烟半江水。\n上有巉然十二峰，乃似突兀当空起。\n幽花妩媚闭泥土，乱石峥嵘入荆杞。\n巫山县下水到天，神女庙前江接连。\n溪流去与飞瀑乱，屋角却对寒崖悬。\n阳台昨梦不知处，只今饥鸦迎客舡。\n饥鸟受食不肯去，舟子欣然得神护。\n晓镜新粧敛旧屏，亦有余红点荒树。\n病夫坐稳便幽禅，每见此画心茫然。\n文章事业已罢倦，少日气味无寅缘。\n楚王不作宋玉死，莫雨朝云千万年。",
        "dynasty": "宋",
        "collection_info": null
    },
    {
        "title": "将去济阴寄泗上宁陵",
        "author": "吕本中",
        "content": "淮海三年别，家山十日程。\n时思一笑乐，转觉异乡情。\n叔父勤相唤，诸郎许见迎。\n浊醪行处有，所恨不同倾。",
        "dynasty": "宋",
        "collection_info": null
    },
    {
        "title": "宿石头多宝寺",
        "author": "吕本中",
        "content": "四山环其外，一峰屹当中。\n支径转屈曲，云峰踏飞鸿。\n僧居架苍崖，高下潜相通。\n昏钟罢香火，余音袅寒空。\n梅开何处花，吹香到帘栊。\n回望云山城，木杪残阳红。\n愁心易生感，满耳唯松风。\n对酒成浩歌，漂零见涂穷。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一",
        "author": "吕本中",
        "content": "晚逢戎马际，处处聚兵时。\n后死翻为累，偷生未有期。\n积忧全少睡，经劫抱长饥。\n欲逐范仔辈，同盟起义师。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二",
        "author": "吕本中",
        "content": "羽檄连朝莫，戎旃匝迩遐。\n未教知死所，讵所作生涯。\n东郭同逃户，西郊类破家。\n萍蓬无定迹，屡欲过三巴。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其三",
        "author": "吕本中",
        "content": "胡骑猖狂甚，连年窥西京。\n贪饕期竭泽，剪戮遂盈城。\n国论多遗策，人情罢请缨。\n有谁似南八，血指众心惊。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其四",
        "author": "吕本中",
        "content": "庐舍经兵火，头颅尚在门。\n风掀灰𡏖迹，月涩剑铓魂。\n鼠穴频遭断，燕巢犹半存。\n看花泪盈眼，宁忍復开尊。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其五",
        "author": "吕本中",
        "content": "碣石豺狼种，长驱出不虞。\n是谁遗此贼，故使乱中都。\n官府室如磬，人家锥也无。\n有司少恩惠，何忍復追呼。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其六",
        "author": "吕本中",
        "content": "叛将斩关入，通衢列众兵。\n军声逐飞瓦，杀气暗前旌。\n事定愁方剧，身危梦尚惊。\n干坤空纳纳，何处寄余生。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其七",
        "author": "吕本中",
        "content": "将士承恩泽，临危勿择安。\n牛衣寒卧易，马革裹尸难。\n破虏陈奇计，策勋超达官。\n兜鍪未可忽，从古出貂冠。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其八",
        "author": "吕本中",
        "content": "夷甫终隳晋，群胡迫帝居。\n王纲板荡后，国势土崩初。\n戈戟连梁苑，头颅塞浚渠。\n天心应助顺，侧听十行书。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其九",
        "author": "吕本中",
        "content": "黄事多反覆，萧兰不辨真。\n汝为误国贼，我作破家人。\n求饱羹无糁，浇愁爵有尘。\n往来梁上燕，相顾却情亲。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一○",
        "author": "吕本中",
        "content": "兵余门巷静，亲故白头新。\n常与贫为侣，祇将愁送春。\n焚车绝此事，推宅望何人。\n便得长安信，相看眉一伸。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一一",
        "author": "吕本中",
        "content": "国命方屯厄，吾曹何所依。\n白驹将老至，黄鸟恨春归。\n柳巷清阴合，花蹊红蕊稀。\n主忧闻未解，涕泗望天畿。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一二",
        "author": "吕本中",
        "content": "江城朝夕闭，里巷绝人行。\n骄虏未归塞，凶渠犹弄兵。\n正须烽火息，早罢阵云横。\n胡孽将销藴，吾君幸圣明。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一三",
        "author": "吕本中",
        "content": "四郊多属垒，何地可逃生。\n水水但争渡，城城各点兵。\n牛亡罢春种，马夺尽徒行。\n囊櫜经钞掠，寇来浑不惊。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一四",
        "author": "吕本中",
        "content": "蜗舍嗟芜没，孤城乱定初。\n篱根留敝屦，屋角得残书。\n云路惭高鸟，渊潜羡巨鱼。\n客来阙佳致，亲为摘山蔬。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一五",
        "author": "吕本中",
        "content": "一纪幽栖地，宛然高树林。\n比邻风雨散，垣屋草莱深。\n池面华光歇，井床苔色侵。\n衰年筋力弱，阁道罢登临。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一六",
        "author": "吕本中",
        "content": "一廛江上宅，毁撤自群凶。\n卜筑劳心计，携鉏失指踪。\n鸠啼□□景，花敛带愁容。\n何日休兵革，重来依老农。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一七",
        "author": "吕本中",
        "content": "遭乱心纡鬰，那堪茅舍空。\n百年窘食事，一旦堕兵戎。\n授简惭词客，据鞍成老翁。\n欲逃无所适，朝夕泣涂穷。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一八",
        "author": "吕本中",
        "content": "汾阳六甲士，率众出中都。\n欲使亲平虏，翻成远避胡。\n操戈取金币，夺马载妻孥。\n汝自违天意，何缘保汝躯。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其一九",
        "author": "吕本中",
        "content": "春宅屯兵后，荒墟非故居。\n陶门柳径短，阮舍竹阴疏。\n风雨无由障，牛羊自入庐。\n朝廷安反侧，何日降恩书。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二○",
        "author": "吕本中",
        "content": "平世多忘战，今真得阵梁。\n燕云拥豺虎，陆晋失金汤。\n汉将争奔北，胡兵尚崛强。\n何当合余烬，戮力共勤王。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二一",
        "author": "吕本中",
        "content": "闾巷经鏖战，空余池上亭。\n檐楹镞可拾，草木血犹腥。\n云汉悲鸿雁，郊原媿鹡鸰。\n白头两兄弟，各未保残龄。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二二",
        "author": "吕本中",
        "content": "嬖孽开边隙，羌胡恃衅端。\n天戈增照耀，国步向平安。\n骑吹春容远，孤烽战气残。\n妖星稍退舍，便览老怀宽。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二三",
        "author": "吕本中",
        "content": "乱后惊身在，端如犬丧家。\n沈吟悲世故，寂默对春华。\n堤外鸦藏柳，栏中蜂动花。\n今宵眠未愁，余寇尚纷拏。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二四",
        "author": "吕本中",
        "content": "君父围城内，忽逾三月期。\n六龙时𡰈卼，百雉日孤危。\n报国宁无策，全躯各有词。\n旄头渐低小，早晚定班师。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二五",
        "author": "吕本中",
        "content": "乱离仍再岁，未敢有吾庐。\n林下休官久，草间求活初。\n迹虽寄戎旅，心已混樵渔。\n吉语来何晚，将军□素书。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二六",
        "author": "吕本中",
        "content": "重到江头宅，荒残足嘆嗟。\n新乌忽栖树，旧犬已辞家。\n月淡初回梦，风轻不落花。\n相亲为部曲，弓剑作生涯。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二七",
        "author": "吕本中",
        "content": "偷生戎马内，室宇半摧残。\n假寐何曾着，惊魂尚未安。\n风前花自妥，雨后食犹寒。\n望断京华信，终宵泪不干。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二八",
        "author": "吕本中",
        "content": "忽復清明过，林园绿阴稠。\n光阴同毂转，身世着舟浮。\n旧识梁间燕，全生水上鸥。\n幸闻诸将辈，稍稍近前旒。",
        "dynasty": "宋",
        "collection_info": null
    },
    {
        "title": "兵乱后自嬄杂诗  其二九",
        "author": "吕本中",
        "content": "岁间值狂寇，曾此驻戈鋋。\n台沼余春草，图书散野烟。\n懒寻爱酒伴，愁起落花边。\n不忍登江阁，心随北斗悬。",
        "dynasty": "宋",
        "collection_info": null
    },
    {
        "title": "贺州周秀才",
        "author": "吕本中",
        "content": "青松着城市，不辞尘土侵。\n忍耻伴桃李，肯言归故林。\n交游在贫贱，始见平生心。\n周侯客异县，屡蒙金玉音。\n殷勤不我厌，自昔以至今。\n使其小富贵，未必能相寻。\n岂谓子诚然，此风风今则深。\n子行转岭海，岁莫足愁阴。\n路多资贼窘，往往未能擒。\n加鞭策驽马，欲往无滞淫。\n故人散天涯，所到足崎崟。\n相逢傥见及，道我病难侵。",
        "dynasty": "宋",
        "collection_info": null
    },
    {
        "title": "寄题庄季裕静轩",
        "author": "吕本中",
        "content": "云静天如水，风停海不波。\n请观如是相，夫子意如何。",
        "dynasty": "宋",
        "collection_info": null
    },
    {
        "title": "雪中奉简张子直",
        "author": "吕本中",
        "content": "深居畏雪谩添衣，过了梅花病不知。\n同住荒越懒还往，一年天气最寒时。",
        "dynasty": "宋",
        "collection_info": null
    },
    {
        "title": "夜同李十步月至崔成美家",
        "author": "吕本中",
        "content": "伏暑不可去，客帆秋未回。\n偶携南县李，来访北桥崔。\n藤枕风前簟，瓜盘月下杯。\n十年老怀抱，姑为故人开。",
        "dynasty": "宋",
        "collection_info": null
    },
    {
        "title": "读东坡诗",
        "author": "吕本中",
        "content": "命代风骚第一功，斯文到底为谁雄。\n太山北斗攀韩愈，琨玉秋霜敌孔融。\n不见陆机归洛下，只闻张翰过江东。\n广陵雅操无人继，六十余年一梦中。",
        "dynasty": "宋",
        "collection_info": null
    },
    {
        "title": "读亡弟由义旧诗有感",
        "author": "吕本中",
        "content": "平昔乌衣游，盛事寄青史。\n后生见头角，唯子与夫子。\n奈何阻中涂，去我适蒿里。\n三年莫春日，西郊漫桃李。\n才难圣所嘆，反是俗眼瞇。\n坐看玉壶冰，终污青蝇矢。\n衔愤已成疾，伤谗空忍死。\n雪涕别时言，历历犹在耳。\n呜呼骨肉亲，遗恨有如此。\n吾生復亡聊，念尔中夜起。\n读君离别篇，沈吟泪如水。",
        "dynasty": "宋",
        "collection_info": null
    },
    {
        "title": "与范益谦饮有怀才仲",
        "author": "吕本中",
        "content": "范郎醉倒西风前，夜思赵子起不眠。\n与渠别来今几年，细数往事如雷颠。\n尘埃刺促今尚贤，问我北行诗几篇。\n残篇断简弃不编，鹤鸣九皋鸢唳天。\n燕雀欲上无寅缘，江湖旧游性所便。\n我先往矣君加鞭，更呼赵子来同船。",
        "dynasty": "宋",
        "collection_info": null
    },
    {
        "title": "感怀",
        "author": "吕本中",
        "content": "十年南北长为客，万里江山半是乡。\n梦裏题诗随意了，醉中书字不成行。\n燕思公子归来早，草忆王孙恨更长。\n枕上不知多少事，觉来依旧熟黄粱。",
        "dynasty": "宋",
        "collection_info": null
    },
    {
        "title": "赠唐虎",
        "author": "吕本中",
        "content": "白酒因循久绝倾，小诗聊復赠君行。\n故人若问庵中事，但道春来太瘦生。",
        "dynasty": "宋",
        "collection_info": null
    },
    {
        "title": "寄酒与阳翟诸弟",
        "author": "吕本中",
        "content": "奔走黄尘小说归，诸郎坚坐各能诗。\n略无梦去寻消息，谩有书来道别离。\n但得阮公连月醉，不嫌王湛半生痴。\n遥知共饮北窗下，自胜乌衣全盛时。",
        "dynasty": "宋",
        "collection_info": null
    },
    {
        "title": "晋康逢师厚",
        "author": "吕本中",
        "content": "藤江合贺江，浮荡苍梧云。\n我如老饿鹤，忍饥啄蛮尘。\n二更客入户，月黑雨翻盆。\n坐久始惊省，两翁非昔人。\n一别二十年，家国忍復论。\n岂知半暗眼，再见忠宣孙。\n君负济世美，实识治乱根。\n宁同二三子，但粥父祖名。\n心岂燕丘壑，屡召终逡巡。\n新年愤忠极，决意去修门。\n龙鬼亦妬贤，翻舟使回奔。\n呜呼天下事，敢笑不敢言。\n师尹实令弟，高义横干坤。\n政坐才卓荦，亦使身奇屯。\n人说龚州居，胜事专江村。\n未赴结社约，长耿怀友心。\n君归兄弟语，况我应殷勤。\n二子岂隐者，中兴要甫申。\n勉哉赤松子，善事黄中君。\n我欲北渡岭，江西老耕耘。\n子房但强饭，勿道绮与园。",
        "dynasty": "宋",
        "collection_info": null
    },
    {
        "title": "初十日王震秀才家探梅",
        "author": "吕本中",
        "content": "不问主人聊一来，水亭风榭小徘徊。\n春风大似私南土，未腊江梅半欲开。",
        "dynasty": "宋",
        "collection_info": null
    },
    {
        "title": "王园观梅主人置酒莫归  其一",
        "author": "吕本中",
        "content": "临溪照影若自爱，犯雪看花宁怕寒。\n百绕蜂儿缘底事，痴心犹作蜜房看。",
        "dynasty": "宋",
        "collection_info": null
    },
    {
        "title": "王园观梅主人置酒莫归  其二",
        "author": "吕本中",
        "content": "日没未没雾索山，古寺松门欲上关。\n尚有香风泛衣袖，儿童知我探春还。",
        "dynasty": "宋",
        "collection_info": null
    },
    {
        "title": "饭花光店是日立春",
        "author": "吕本中",
        "content": "采胜缯幡安在哉，客行巾帽只风埃。\n东西水畔冻全坼，南北枝头春已回。\n故国音书黄耳断，余生光景白驹催。\n山村谁道全荒陋，也有畦蔬入馔来。",
        "dynasty": "宋",
        "collection_info": null
    },
    {
        "title": "清隐及欧园赏梅  其一",
        "author": "吕本中",
        "content": "亭边竹外影疏疏，恼客清香半有无。\n不共东君苦交涉，只缘冰雪作肌肤。",
        "dynasty": "宋",
        "collection_info": null
    },
    {
        "title": "清隐及欧园赏梅  其二",
        "author": "吕本中",
        "content": "枮丛冻枿两交加，中有仙人萼绿华。\n会挽一枝供越使，莫令三弄发胡笳。",
        "dynasty": "宋",
        "collection_info": null
    },
    {
        "title": "清隐及欧园赏梅  其三",
        "author": "吕本中",
        "content": "向人一笑真粲者，出屋数枝殊瘦生。\n刚肠妙句两无语，始觉诸孙愧广平。",
        "dynasty": "宋",
        "collection_info": null
    },
    {
        "title": "次韵酴醿  其一",
        "author": "吕本中",
        "content": "绝去人间浅俗香，染成天上羽衣黄。\n绿窗拟倩纤纤手，收拾春风入枕囊。",
        "dynasty": "宋",
        "collection_info": null
    },
    {
        "title": "次韵酴醿  其二",
        "author": "吕本中",
        "content": "掩冉欹垂千万条，始知天女是青腰。\n轻衫曾立花阴下，三日余香尚不销。",
        "dynasty": "宋",
        "collection_info": null
    },
    {
        "title": "寒食  其一",
        "author": "吕本中",
        "content": "三年羁旅逢寒食，万里江山隔故园。\n坟墓荒凉谁拜扫，东风吹泪湿黄昏。",
        "dynasty": "宋",
        "collection_info": null
    },
    {
        "title": "寒食  其二",
        "author": "吕本中",
        "content": "淮南江北半胡兵，想见春风战血腥。\n无復良辰修祓禊，空将新火发兜零。",
        "dynasty": "宋",
        "collection_info": null
    },
    {
        "title": "寒食  其三",
        "author": "吕本中",
        "content": "野哭行歌满道边，纸灰飞处落乌鸢。\n墦间祭肉能多少，只恐齐人意缺然。",
        "dynasty": "宋",
        "collection_info": null
    },
    {
        "title": "寒食  其四",
        "author": "吕本中",
        "content": "病夫只欲闭柴荆，客至从嗔不出迎。\n未恨家贫无历日，紫桐花发即清明。",
        "dynasty": "宋",
        "collection_info": null
    },
    {
        "title": "寒食  其五",
        "author": "吕本中",
        "content": "松坞云窗睡足时，溪藤闲展试毛锥。\n薄才岂敢追能事，寒食江村合有诗。",
        "dynasty": "宋",
        "collection_info": null
    },
    {
        "title": "宿嵩前",
        "author": "吕本中",
        "content": "火云如鹏骞，簸翮赴山谷。\n独含片雨归，故故喧涧竹。\n野亭桂空起，入夜鸟争宿。\n我行亦已殆，况此弛担仆。\n倒床不復呼，烂熳听自足。\n人生浪游世，世网未易触。\n好学还山云，终焉宿幽独。",
        "dynasty": "宋",
        "collection_info": null
    },
    {
        "title": "客说嵩顶松实甚佳",
        "author": "吕本中",
        "content": "飘飖山中女，绿毛以为衣。\n但食青松子，不死亦不饥。\n昼想此仙人，夜或梦见之。\n客云嵩高顶，长松乱纷披。\n拔地起霜干，盘空缺虬枝。\n惜无长臂人，挽此鬚与鬐。\n但闻云间子，时被天风吹。\n愧我一食身，何由揖仙姿。\n欲学餐松法，人间了无师。",
        "dynasty": "宋",
        "collection_info": null
    },
    {
        "title": "送苏龙图知明州  其一",
        "author": "吕本中",
        "content": "知君乡味忆吴馂，便逐轻鸥下急湍。\n更使烟云有佳思，莫驱鼓吹傍湖山。",
        "dynasty": "宋",
        "collection_info": null
    },
    {
        "title": "送苏龙图知明州  其二",
        "author": "吕本中",
        "content": "宇宙之间得几人，平生季子最相亲。\n一麾出守三千里，去觅风流贺季真。",
        "dynasty": "宋",
        "collection_info": null
    },
    {
        "title": "尘外亭",
        "author": "吕本中",
        "content": "宁饮山中泉，勿食城中米。\n尘埃苦着人，何翅虱与蚁。\n爬搔十指秃，败褐未易洗。\n缅怀佳公子，珠璧不受浼。\n藏身着幽处，阖户谢纨绮。\n君看罗曲旃，何似容燕几。\n不辜文字眼，未负钟鼎耳。\n长安游侠窟，未晚看参觜。\n纷纷万马蹄，门外自千里。",
        "dynasty": "宋",
        "collection_info": null
    },
    {
        "title": "题晁以道新居",
        "author": "吕本中",
        "content": "小阮东来语太夸，为传新构甲千家。\n气衝雪野群山过，光转云空一水斜。\n闻道洗心求凈观，不妨合掌读楞枷。\n箇中富贵还君子，莫爱群奴日两衙。",
        "dynasty": "宋",
        "collection_info": null
    },
    {
        "title": "星月枕屏歌",
        "author": "吕本中",
        "content": "雪涵疏星月既望，老桧长松倚千丈。\n田夫渔父不爱惜，落向公家枕屏上。\n枕屏映研连春冰，主人中夜卷寒藤。\n诗成不写坐嘆息，长松老桧无颜色。\n海陵掾曹来作歌，却忆洞庭秋水多。\n洞庭水多秋亦晚，如此枕屏星月何。",
        "dynasty": "宋",
        "collection_info": null
    },
    {
        "title": "即事",
        "author": "吕本中",
        "content": "夭夭桃李花，春到已成蹊。\n主人不好事，居然作藩篱。\n容华坐消歇，芳心端为谁。\n风雨日衰谢，覆水难再期。\n物有幸不幸，难用一理推。\n不见浣溪女，嫁与陇头儿。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其一",
        "author": "吕本中",
        "content": "万顷曾经一苇航，旧缨如可濯沧浪。\n簿书窘束尘埃裏，犹见当时玉树郎。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其二",
        "author": "吕本中",
        "content": "王李风华旧得名，颇容偏左去求盟。\n从来量比江河大，不取人间盆盎清。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其三",
        "author": "吕本中",
        "content": "不嫌众裏衣冠古，自觉人前礼法疏。\n已似羲之弃官后，近逢安石赴京初。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其四",
        "author": "吕本中",
        "content": "醉别江南久未还，至今犹梦雨余山。\n少留白髪三千丈，胜取黄金十二镮。",
        "dynasty": "宋",
        "collection_info": null
    },
    {
        "title": "次韵尧明如皋道中五首  其五",
        "author": "吕本中",
        "content": "侯喜学诗新有声，坐中忽遇老弥明。\n故知麦饭与藜藿，不识虞卿醒酒鲭。",
        "dynasty": "宋",
        "collection_info": null
    },
    {
        "title": "别才仲",
        "author": "吕本中",
        "content": "忆子丱角时，单衣小襦褂。\n见我不能拜，笑语多自误。\n初看读孝经，旋即绝文字。\n先姑谓我言，尔曹颇相似。\n悠悠二十年，历历眼中事。\n江河坐乖隔，清□谩佳句。\n堂堂曾定州，许尔天下士。\n自尔忧患多，颇復慰漂寓。\n故人薄□肠，子犹披情素。\n胸次磈礧尽，皆是济世具。\n从来人中英，俗子眼中刺。\n子行多邅迴，无与此曹遇。",
        "dynasty": "宋",
        "collection_info": null
    },
    {
        "title": "臞庵",
        "author": "吕本中",
        "content": "伊洛富山水，家有五亩园。\n花竹遶瀍涧，不让桃花源。\n清时足真赏，户门开层轩。\n一朝胡尘暗，故家希復存。\n莽苍走万里，始及吴市门。\n庵庐据形胜，冰壶贮干坤。\n亭榭着仍稳，不见斧凿痕。\n主人更超迈，云梦八九吞。\n植杖邀我坐，笑语清而温。\n坐令车马客，稍识山林尊。\n十年老朝市，渐见两目昏。\n求田与问舍，姑置不復论。\n但愿从我公，不使世谛诨。",
        "dynasty": "宋",
        "collection_info": null
    },
    {
        "title": "夜雨",
        "author": "吕本中",
        "content": "吟魂不饮觉惺惺，那更宵眠得雨晴。\n遍地乱沾霜叶碎，随风斜上纸窗明。\n暗欣石罅添泉脉，几回檐牙认雪声。\n明日梅边曾有约，西郊泥泞未堪行。",
        "dynasty": "宋",
        "collection_info": null
    },
    {
        "title": "暮雨",
        "author": "吕本中",
        "content": "暮燕翻雷天作云，一声归鸟万村昏。\n荒城寂寞无堪宿，月下搘颐雨打门。",
        "dynasty": "宋",
        "collection_info": null
    },
    {
        "title": "寄傲轩",
        "author": "吕本中",
        "content": "自嗟踽踽復凉凉，餬口安能抑四方。\n目送归鸿心自远，门堪罗雀日偏长。\n家徒四壁樽仍绿，侯户千头橘又黄。\n我醉欲眠君且去，肯陪俗客话羲皇。",
        "dynasty": "宋",
        "collection_info": null
    },
    {
        "title": "谷隐堂",
        "author": "吕本中",
        "content": "汝州城南二十里，栖亩山前足山水。\n老人中开谷隐堂，草屋疏檐对山起。\n南横秀岭石官道，想像此堂容此老。\n堂前茂林浮春烟，堂后池溏多白莲。\n前池红莲开更早，正与茂林相对好。\n开轩看莲看不足，远望少室如碧玉。\n碧玉如屏掩此堂，老人与世已相忘。\n胡马扬尘不容驻，万里奔波失归路。\n客舟不顾生事窘，所至有堂名谷隐。\n大榜灰飞小榜存，至今长在对衡门。\n涧上丈人肯已冷，中原旧事空销魂。\n老人本是山中客，四海为家无住宅。\n家人清坐已忘贫，何曾更问堂宽窄。",
        "dynasty": "宋",
        "collection_info": null
    },
    {
        "title": "丹桂轩",
        "author": "吕本中",
        "content": "丹枝近岁出深宫，合向严辰伴晚枫。\n珍重幽轩无俗物，月中根墢日边红。",
        "dynasty": "宋",
        "collection_info": null
    },
    {
        "title": "松",
        "author": "吕本中",
        "content": "一依风霜万木枯，岁寒惟见老松孤。\n秦皇不识清高操，强欲烦君作大夫。",
        "dynasty": "宋",
        "collection_info": null
    },
    {
        "title": "秋窗遣兴  其一",
        "author": "吕本中",
        "content": "造物何繁敷，杂然呈万变。\n潜飞惬会心，显藏亦递见。\n人生事机巧，雕凿失性善。\n碌碌尘寰事，轮环走精电。\n萧散眄庭柯，商意集微霰。",
        "dynasty": "宋",
        "collection_info": null
    },
    {
        "title": "秋窗遣兴  其二",
        "author": "吕本中",
        "content": "晴枝飐小鸟，啁啾振毛羽。\n凉飈堕寒花，静中有真趣。\n倚槛看浮云，随时成散聚。\n世变无常境，心定自安遇。\n棐几杂图书，幽事能毕具。",
        "dynasty": "宋",
        "collection_info": null
    },
    {
        "title": "秋窗遣兴  其三",
        "author": "吕本中",
        "content": "朝拥群书坐，所乐常自足。\n圣贤重出处，理本无偏曲。\n志行道合尊，安贫未为辱。\n压架富卷帙，纵情无蹐跼。\n穷达各有时，此意当勉勖。",
        "dynasty": "宋",
        "collection_info": null
    },
    {
        "title": "秋窗遣兴  其四",
        "author": "吕本中",
        "content": "东园有乔木，翳翳凌霄汉。\n岁月变虬枝，雨露潫霜干。\n浓阴书屋□，伴我同昏旦。\n根株视百草，秋风已萎烂。\n良材际时用，未忍付樵爨。",
        "dynasty": "宋",
        "collection_info": null
    },
    {
        "title": "秋窗遣兴  其五",
        "author": "吕本中",
        "content": "抱璞沦岩阿，失怀亦自宝。\n岂无用世心，遇合贵得道。\n连城重白珩，声价先倾倒。\n瑕瑜混沙砾，莫讶荆山老。\n会当游勋华，元圭赞熙皡。",
        "dynasty": "宋",
        "collection_info": null
    },
    {
        "title": "秋窗遣兴  其六",
        "author": "吕本中",
        "content": "日奭久不作，依然三代民。\n一善孚万端，不难风俗淳。\n上士贵抱负，修己在立身。\n进退各有据，宇宙任屈伸。\n愿言励厥修，学以答君亲。",
        "dynasty": "宋",
        "collection_info": null
    },
    {
        "title": "秋窗遣兴  其七",
        "author": "吕本中",
        "content": "门外一渠水，清光自泠泠。\n濯缨偕素侣，鬚髪无遯形。\n春风起层波，鵾化失南溟。\n縠纹乱星斗，泥沙混窅冥。\n澄清当有志，天地还虚灵。",
        "dynasty": "宋",
        "collection_info": null
    },
    {
        "title": "秋窗遣兴  其八",
        "author": "吕本中",
        "content": "智者尚明察，不为物理宥。\n吾儒任学术，精力事研究。\n至人邈难继，得亦瞠乎后。\n庸盲终溟漠，全天亦自厚。\n大化无殊途，何事朴与秀。",
        "dynasty": "宋",
        "collection_info": null
    },
    {
        "title": "秋窗遣兴  其九",
        "author": "吕本中",
        "content": "寒气生户牖，草木变轻黄。\n南郊询秋畦，丰稔荐涤场。\n八口娱妻孥，温饱乐岁康。\n箪瓢亦自得，忧乐各两忘。\n所以常忻忻，安问无储粮。",
        "dynasty": "宋",
        "collection_info": null
    },
    {
        "title": "秋窗遣兴  其一○",
        "author": "吕本中",
        "content": "我生事柔翰，中怀异好尚。\n潇洒逼嵇阮，功成薄瑜亮。\n白衣本山人，置身岂疏放。\n途逢醉尉呵，未且对侯相。\n亭亭千仞松，当破万里浪。",
        "dynasty": "宋",
        "collection_info": null
    },
    {
        "title": "次韵钱逊叔泛舟虹桥",
        "author": "吕本中",
        "content": "半篙春涨绿平溪，二月江城草色齐。\n舟比蜉蝣千顷外，□同斥鷃一枝栖。\n野桥柳线斜风软，曲槛花光夕照低。\n却讶探骊人不至，清樽画航倩分题。",
        "dynasty": "宋",
        "collection_info": null
    },
    {
        "title": "春暮渡江  其一",
        "author": "吕本中",
        "content": "霁色春江上，沧茫一棹通。\n水随天地阔，山入画图工。\n薄霭凝新碧，轻风随乱红。\n片帆迎返照，迭嶂路疑穷。",
        "dynasty": "宋",
        "collection_info": null
    },
    {
        "title": "春暮渡江  其二",
        "author": "吕本中",
        "content": "间移书画舫，一叶足浮家。\n潮涨添春雨，山明放野花。\n遶烟依树断，飞鸟受风斜。\n翻讶江潭客，尘容改岁华。",
        "dynasty": "宋",
        "collection_info": null
    },
    {
        "title": "荷珠",
        "author": "吕本中",
        "content": "谁倩亭亭着意擎，风中零乱月中明。\n浑无定处光偏润，正值圆时影最清。\n曲槛落江欹一串，横塘点碧梦三更。\n绝怜荡漾波心裏，添得连宵细雨声。",
        "dynasty": "宋",
        "collection_info": null
    },
    {
        "title": "偶题",
        "author": "吕本中",
        "content": "槿篱临古涧，苍然来书幄。\n垂钓涧鱼清，衔杯山醪浊。\n三径草既深，一庭鸟剥啄。\n绳床竹翠阴，石几苔藓驳。\n游方庄老书，抱琴陶家乐。\n山水洗尘嚣，百年好一觉。",
        "dynasty": "宋",
        "collection_info": null
    },
    {
        "title": "田家漫兴  其一",
        "author": "吕本中",
        "content": "巷陌交道近，茅檐接復疏。\n岸榆容繫艇，篱竹许封蔬。\n地僻常远市，檐卑牧鸡豕。\n遶村杨柳花，沿溪芦荻水。\n野老随分过，商榷桑与梓。",
        "dynasty": "宋",
        "collection_info": null
    },
    {
        "title": "田家漫兴  其二",
        "author": "吕本中",
        "content": "参星瞻谷日，水影量元夕。\n旱潦种早晚，老农从定策。\n催耕鸣鸠起，护竿乌鹊去。\n秋成不餍怀，暑雨不告劳。\n岁时社酒会，扶醉有年高。",
        "dynasty": "宋",
        "collection_info": null
    },
    {
        "title": "游白省寺看画壁",
        "author": "吕本中",
        "content": "古径接长松，旷观碧殿逢。\n巉岩山巘立，浩渺海涛衝。\n尽啖寰中胜，尤瞻天外峰。\n世尘何日埽，五岳遍扶笻。",
        "dynasty": "宋",
        "collection_info": null
    },
    {
        "title": "秋游埭山游新庵中路却过头陀雪野",
        "author": "吕本中",
        "content": "秋云历乱日光微，山色萧疏木叶飞。\n旅梦空遗鹤唳恨，羁情思听牧吟归。\n荒凉旧院深溪远，解后江湖逸士稀。\n却作头陀谈越事，不堪楚客泪沾衣。",
        "dynasty": "宋",
        "collection_info": null
    },
    {
        "title": "纪栖贤山读书",
        "author": "吕本中",
        "content": "迟日欣欣山景妍，携琴吟咏翠微前。\n行厨烧笋粉铺色，高阁看梅雪白天。\n午罢抛书曳短杖，雨来拥卷听幽泉。\n一春洒落韶光足，他日芳怀得復然。",
        "dynasty": "宋",
        "collection_info": null
    },
    {
        "title": "秋兴  其一",
        "author": "吕本中",
        "content": "平畴一望黍禾稀，远树峰峦天外微。\n水国虾留当鲙鲊，乡园桑尽典秋衣。\n连翩羽檄荒林下，绎络征书塞上飞。\n可是三分纔溢额，那知鸿雁野号归。",
        "dynasty": "宋",
        "collection_info": null
    },
    {
        "title": "秋兴  其二",
        "author": "吕本中",
        "content": "西郊一夕叶初稀，原野荒凉草具腓。\n荷锸耕夫闲箬笠，从戎火伴急军机。\n闺中泪雨征衫剪，塞外惊风夜柝依。\n莫是羽毛零落尽，不堪燕燕颉颃飞。",
        "dynasty": "宋",
        "collection_info": null
    },
    {
        "title": "秋兴  其三",
        "author": "吕本中",
        "content": "浸满溪烟枫叶纷，嵚崎苍弁入青云。\n捲堂宋室由来事，逐客秦都曾有文。\n兔苑圃田间可耨，豹林笔研笑须焚。\n莫嘲寂寞秋风士，于越当年君子军。",
        "dynasty": "宋",
        "collection_info": null
    },
    {
        "title": "秋兴  其四",
        "author": "吕本中",
        "content": "清秋风景昼平分，江外波涛惊夕曛。\n谁误唐家门架史，却来蓬户市租文。\n树禽惋惜一枝借，野兔何心三窟闻。\n只恐东南马力尽，祇应契伴驻寒云。",
        "dynasty": "宋",
        "collection_info": null
    },
    {
        "title": "秋日康山东归",
        "author": "吕本中",
        "content": "整檝凌晨问所之，乡园迢递水东迟。\n归舟但信溪红蓼，别梦还牵山翠眉。\n安稳秋风三径竹，踌躇行李一囊诗。\n解维犹有留题处，瓜葛萦怀不自持。",
        "dynasty": "宋",
        "collection_info": null
    },
    {
        "title": "中秋  其一",
        "author": "吕本中",
        "content": "雨云初霁放晴空，乍捲珠帘望月宫。\n夜静□篁何处发，玉楼犹记月明中。",
        "dynasty": "宋",
        "collection_info": null
    },
    {
        "title": "中秋  其二",
        "author": "吕本中",
        "content": "泱泱秋水荻芦轻，徙倚楼头待月明。\n红烛烧残白堕醒，秋风飒飒独关情。",
        "dynasty": "宋",
        "collection_info": null
    },
    {
        "title": "海上篇",
        "author": "吕本中",
        "content": "天风万里起，海水高十寻。\n中有都人士，拔剑拯陆沉。\n素甲三十里，朱縢万千垒。\n誓身殉家国，援抱常切齿。\n东连海上兵，天挺三世英。\n艨艟山岳高，军储沧海倾。\n纵横长江动，军威千里空。\n拊手功可立，名姝何足惜。\n痛饮伫黄龙，酣醉实狼籍。\n一朝肘腋变，惊雷还自敌。\n鸟兽散何为，岛上復卖国。\n嘆息復嘆息，燕市文山即。\n海外多君子，至今长恨水。",
        "dynasty": "宋",
        "collection_info": null
    },
    {
        "title": "闲居  其一",
        "author": "吕本中",
        "content": "湿云一片傍门垂，秋草盈庭绿未辞。\n剥啄无声诗思懒，竹床方枕梦回迟。",
        "dynasty": "宋",
        "collection_info": null
    },
    {
        "title": "闲居  其二",
        "author": "吕本中",
        "content": "绵绵风雨雨鸠催，衰柳朦胧玉作堆。\n不道陶公秫未熟，烟波一片欲飞来。",
        "dynasty": "宋",
        "collection_info": null
    },
    {
        "title": "闲居  其三",
        "author": "吕本中",
        "content": "新添涨非碧天空，拄杖斜衣红蓼中。\n角瓮何须犹倔强，桔槹南陌正秋风。",
        "dynasty": "宋",
        "collection_info": null
    },
    {
        "title": "闲居  其四",
        "author": "吕本中",
        "content": "荆扉寂寞锁花枝，欹枕闲追方外知。\n一缕茶烟新水足，半帘宿雨燕飞迟。",
        "dynasty": "宋",
        "collection_info": null
    },
    {
        "title": "闲居  其五",
        "author": "吕本中",
        "content": "阴晴未定两相催，夜半蛩声送晚雷。\n可怜野人无底事，阶前新看绣莓苔。",
        "dynasty": "宋",
        "collection_info": null
    },
    {
        "title": "闲居  其六",
        "author": "吕本中",
        "content": "秋原尽好放游笻，何事山斋任懒慵。\n屋漏有痕留作字，梧桐带雨听笙镛。",
        "dynasty": "宋",
        "collection_info": null
    },
    {
        "title": "闲居  其七",
        "author": "吕本中",
        "content": "西风岑寂子云居，未放秋阳晒腹书。\n却笑问字谁载酒，雨烟仍是老樵渔。",
        "dynasty": "宋",
        "collection_info": null
    },
    {
        "title": "喜晴",
        "author": "吕本中",
        "content": "经旬阴雨水沧浪，烟锁岩扉游骑荒。\n赤日纔来异宿昔，青山看去倍寻常。\n秋林腰斧歌共醉，春市担鱼粟满囊。\n野老新新兴未艾，风云役使不胜狂。",
        "dynasty": "宋",
        "collection_info": null
    },
    {
        "title": "咏郭西鱼池",
        "author": "吕本中",
        "content": "烟艇江湖网罟疏，石矶风雨钓纶虚。\n碧池漫凿方通径，鳞沼聊巡供别储。\n诗客兴来堪佐酒，野人梦去却多鱼。\n鸱夷闻道曾兴越，经济还余千倍渔。",
        "dynasty": "宋",
        "collection_info": null
    },
    {
        "title": "采菱词",
        "author": "吕本中",
        "content": "浩瀚湖光淹北皋，柳弯翠满敢辞劳。\n青菰出水犹佳蔌，上级芰循溪作沚毛。\n楚水嗜奇闻辨论，辋川灯火正风骚。\n何当采掇秋光裏，游嬉吴姬荡小舠。",
        "dynasty": "宋",
        "collection_info": null
    },
    {
        "title": "古意",
        "author": "吕本中",
        "content": "茂陵消渴远山眉，那得闲情到绿丝。\n一曲白头吟未了，迴文字字起新诗。",
        "dynasty": "宋",
        "collection_info": null
    },
    {
        "title": "寒梅",
        "author": "吕本中",
        "content": "一树寒梅曲槛东，含葩未吐蕊头红。\n霜枝不许游人看，蓦地吹来栗烈风。",
        "dynasty": "宋",
        "collection_info": null
    },
    {
        "title": "渡莺湖至溪上即事  其一",
        "author": "吕本中",
        "content": "宿雾重阴傍晚桴，日斜风定渡莺湖。\n陂塘浩淼水光阔，烟寺中流岛屿孤。\n满眼波涛迷客泛，一行雁影带云徂。\n到来荒舍未岑寂，寒树依依闹晚乌。",
        "dynasty": "宋",
        "collection_info": null
    },
    {
        "title": "渡莺湖至溪上即事  其二",
        "author": "吕本中",
        "content": "络绎萧萧遍里门，支机嘉事自天孙。\n七襄晓织怜花谱，百室春梭餍夕餐。\n谁检吴绫俭岁月，犹飞楚縠照军屯。\n掺掺女手还持作，佳丽江南第一论。",
        "dynasty": "宋",
        "collection_info": null
    },
    {
        "title": "渡莺湖至溪上即事  其三",
        "author": "吕本中",
        "content": "湖水安澜似镜明，昔年曾向镜中行。\n侵晨浥露来花市，落日流风倚醉楹。\n俯仰繁华余暮色，萧条高寄但秋声。\n应知节序犹迁转，抚剑如何教未平。",
        "dynasty": "宋",
        "collection_info": null
    },
    {
        "title": "寄远曲",
        "author": "吕本中",
        "content": "相送江边远客船，孤帆一道寸心悬。\n日南珠价知多少，不及闺中珠泪圆。",
        "dynasty": "宋",
        "collection_info": null
    },
    {
        "title": "觐竺闺女",
        "author": "吕本中",
        "content": "澹妆素抹旧罗衣，雅致天姿觐竺归。\n始信若耶溪畔女，何须珠翠馆娃妃。",
        "dynasty": "宋",
        "collection_info": null
    },
    {
        "title": "夏夜宿乳窦峰",
        "author": "吕本中",
        "content": "峭壁凌空霭气浮，山泉滴茗暗香流。\n炎云不到冰心静，好向峰前一簟秋。",
        "dynasty": "宋",
        "collection_info": null
    },
    {
        "title": "游石笋庵",
        "author": "吕本中",
        "content": "石笋殊峰精舍幽，瘦笻踏向碧云游。\n天然青茁层崖裏，玉版参来点石头。",
        "dynasty": "宋",
        "collection_info": null
    },
    {
        "title": "望远",
        "author": "吕本中",
        "content": "上林燕不飞，朔云无消息。\n天山应云霏，吴苑草碧色。\n断肠人不知，耿耿多思忆。\n当年惜繁华，绿琴悔不理。\n于今霜露归，徘徊明月裏。",
        "dynasty": "宋",
        "collection_info": null
    },
    {
        "title": "月夜闲步闻笛",
        "author": "吕本中",
        "content": "挑灯读易后，乘月到溪前。\n野犬声如豹，秋虫吟似禅。\n光寒人意静，影澹物情妍。\n更闻村笛远，幽意曲中传。",
        "dynasty": "宋",
        "collection_info": null
    },
    {
        "title": "长啸夜泊",
        "author": "吕本中",
        "content": "春烟失晚树，柔橹翠峰湄。\n野径寻山暗，舣舟问路岐。\n敲诗吟人瓮，点字墨池前。\n把酒怀前哲，萧条一夕思。",
        "dynasty": "宋",
        "collection_info": null
    },
    {
        "title": "金丝桃",
        "author": "吕本中",
        "content": "菲菲红紫送春去，独自黄葩夏日闲。\n那得文仙归故园，黄冠相向到邱山。",
        "dynasty": "宋",
        "collection_info": null
    },
    {
        "title": "昭君怨",
        "author": "吕本中",
        "content": "延寿无金翠钿销，铜丸擿鼓晚来朝。\n宁为龙塞青青草，不作昭阳细细腰。",
        "dynasty": "宋",
        "collection_info": null
    },
    {
        "title": "采莲曲",
        "author": "吕本中",
        "content": "芳时并采曾莲舟，一段相思水缓流。\n憎杀回风无意绪，解侬锦缆转船头。",
        "dynasty": "宋",
        "collection_info": null
    },
    {
        "title": "山园即事",
        "author": "吕本中",
        "content": "翠峰窝裏挂青黄，水市逡巡到野航。\n带雨锄耘碧萼浅，临风采摘绿枝长。\n分甘送客怜秋实，辟谷仙家嗜果香。\n闻道龙阳千匹绢，何如山圃四时芳。",
        "dynasty": "宋",
        "collection_info": null
    },
    {
        "title": "秋夜雨分中韵",
        "author": "吕本中",
        "content": "风凄漏永暗银河，滴响空阶碎玉壶。\n无那骚心思纷坠，且教高咏和寒梧。\n闲心欲寄云中鹤，逸兴旋怀江上鲈。\n莫使扶摇不可即，他年惆怅旧时粗。",
        "dynasty": "宋",
        "collection_info": null
    },
    {
        "title": "华林书堂漫兴",
        "author": "吕本中",
        "content": "两树疏梅草阁前，一池晴日画桥穿。\n论文欲饮先民笔，读史常期循吏贤。\n携酒闲望野陌间，吟柳外来采桑篇。\n应怜百里平芜寂，漫使寒山片石传。",
        "dynasty": "宋",
        "collection_info": null
    },
    {
        "title": "晨兴",
        "author": "吕本中",
        "content": "书闱静若隐，钟到揽衣迟。\n花睡犹含露，莺歌方踏枝。\n耘苔开曲径，考古韵新诗。\n谁识晨兴意，西山爽气时。",
        "dynasty": "宋",
        "collection_info": null
    },
    {
        "title": "戏咏庭前萱草",
        "author": "吕本中",
        "content": "传说亡忧树后屏，谁教却种在前亭。\n想因白髪愁千斛，故遣芳阶绿一庭。\n青柎几时将碧草，丹心有日恐飘萍。\n更怜共道慈亲号，遶砌还须雨露荣。",
        "dynasty": "宋",
        "collection_info": null
    },
    {
        "title": "立冬日赠张直夫",
        "author": "吕本中",
        "content": "参差寒叶树，林鸟独依栖。\n髪变心同素，年迟日向西。\n一水通晨夕，三山隔海溪。\n尚忆鲁儒席，南楼携手齐。",
        "dynasty": "宋",
        "collection_info": null
    },
    {
        "title": "清明游震泽即事",
        "author": "吕本中",
        "content": "挈伴提壶桃柳芳，东风暂醉少年场。\n波浮十里飞舸疾，衣影千重夹道光。\n使气可如燕赵士，轻兵原是楚吴卿。\n应知万事同棋局，鼓角春江一日狂。",
        "dynasty": "宋",
        "collection_info": null
    },
    {
        "title": "句  其一",
        "author": "吕本中",
        "content": "昔者同升夫子堂，如今俱是鬓苍浪。",
        "dynasty": "宋",
        "collection_info": null
    },
    {
        "title": "句  其二",
        "author": "吕本中",
        "content": "莫言衲子篮无底，盛得山南骨董归。",
        "dynasty": "宋",
        "collection_info": null
    },
    {
        "title": "句  其三",
        "author": "吕本中",
        "content": "山中露冷草木瘦，江上月寒蒲柳秋。",
        "dynasty": "宋",
        "collection_info": null
    },
    {
        "title": "句  其四",
        "author": "吕本中",
        "content": "十二峰前且繫船。",
        "dynasty": "宋",
        "collection_info": null
    },
    {
        "title": "句  其五",
        "author": "吕本中",
        "content": "不用君王羯鼓敲。",
        "dynasty": "宋",
        "collection_info": null
    },
    {
        "title": "句  其六",
        "author": "吕本中",
        "content": "老大多材，十年坚坐。",
        "dynasty": "宋",
        "collection_info": null
    },
    {
        "title": "存目",
        "author": "吕本中",
        "content": "诗题：白公守苏时刘梦得守杭（和）有岁暮赠刘诗三首因效其体寄齐州无咎二歌首句：过去生中作兄弟江南岁晚水风寒关河战国东秦地。",
        "dynasty": "宋",
        "collection_info": null
    },
    {
        "title": "自题肖像",
        "author": "释惟照",
        "content": "雨洗淡红桃萼嫩，风摇浅碧柳丝轻。\n白云影裏怪石露，流水光中枯木春。",
        "dynasty": "宋",
        "collection_info": null
    },
    {
        "title": "和陆元钧颂四首  其一",
        "author": "释惟照",
        "content": "芙蓉已入双林寂，挂角羚羊无气息。\n立关拔转异中来，借问时人何处觅。",
        "dynasty": "宋",
        "collection_info": null
    },
    {
        "title": "和陆元钧颂四首  其二",
        "author": "释惟照",
        "content": "山谷今传佛祖衣，一回拈起一回疑。\n丰干饶舌可知也，引得寒山不肯归。",
        "dynasty": "宋",
        "collection_info": null
    },
    {
        "title": "和陆元钧颂四首  其三",
        "author": "释惟照",
        "content": "千里客来何所遇，一念超然无去住。\n全身放下火中莲，谁能更为无生路。",
        "dynasty": "宋",
        "collection_info": null
    },
    {
        "title": "和陆元钧颂四首  其四",
        "author": "释惟照",
        "content": "夜堂人静雨霏霏，润泽焦枯总不知。\n堪笑当年净名老，对文殊语恰如痴。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释惟照",
        "content": "缩水酒越浓，负心人越穷。\n铁刚刀自利，不用苦磨砻。\n草鞋头戴今何在，我见牵来劈面舂。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释惟照",
        "content": "小树子，傍山栽，华从叶裏开。\n枝高攀不得，和树折将来。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释惟照",
        "content": "梨华一枝春带雨，金色头陀笑不语。\n龙宫海藏月明前，织女姮娥相对舞。\n笑者笑，舞者舞。\n十方无虚空，大地无寸土。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释惟照",
        "content": "千尺丝轮0直下垂，一波才动万波随。\n江上晚来堪画处，渔人披得一蓑归。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释惟照",
        "content": "斋时一钵饭，饭后一觉睡。\n睡起去放尿，洗手成变异。",
        "dynasty": "宋",
        "collection_info": null
    },
    {
        "title": "自赞",
        "author": "释惟照",
        "content": "自小来打硬，佛祖不奈何。\n放藞苴住院，殃害杀禅和。\n道行阐提道，歌唱阐提歌。\n欢喜入地狱，谁管你阎罗。",
        "dynasty": "宋",
        "collection_info": null
    },
    {
        "title": "和陆德先尚书歌",
        "author": "释惟照",
        "content": "大道坦然兮殊不用功，殊不用功兮何必研穷。\n豁虚离碍兮从空背空，不守自性兮虽同不同。\n百无所依兮自西自东，照体独立兮满目清风。\n廓落大度兮无不包容，全身异类兮触处皆通。",
        "dynasty": "宋",
        "collection_info": null
    },
    {
        "title": "劝徒铭",
        "author": "释惟照",
        "content": "身心无拘，动寂无知。\n如大死人，无倚无依。\n无拘者宽，无知者安。\n无内无外，无定无观。\n无适无莫，无造无作。\n无去无来，无好无恶。\n一道清虚，万法如如。\n愚极成智，智极成愚。\n超诸数量，孰云比况。\n净尽不留，无法可尚。\n识不可识，智不可知。\n谁家之子，兀然巍巍。\n巍巍不存，根尘颖脱。\n如憨如痴，落落魄魄。\n不惜口业，为了说破。\n笑杀阇梨，山僧罪过。",
        "dynasty": "宋",
        "collection_info": null
    },
    {
        "title": "颂古六首  其一",
        "author": "释惟照",
        "content": "拂拭瑶琴月下弹，调高雪曲和还难。\n五侯费尽平生志，从此诗书懒更看。",
        "dynasty": "宋",
        "collection_info": null
    },
    {
        "title": "颂古六首  其二",
        "author": "释惟照",
        "content": "一口吸尽西江水，鹧鸪啼在深花裏。\n自有知音笑点头，其来不入聋人耳。",
        "dynasty": "宋",
        "collection_info": null
    },
    {
        "title": "颂古六首  其三",
        "author": "释惟照",
        "content": "甜瓜彻蒂甜，苦瓠连根苦。\n拈起枕子时，新罗夜打鼓。",
        "dynasty": "宋",
        "collection_info": null
    },
    {
        "title": "颂古六首  其四",
        "author": "释惟照",
        "content": "烟尘扫荡将军令，正勑流行宣德音。\n公子只知歌既醉，夜深还被活生擒。",
        "dynasty": "宋",
        "collection_info": null
    },
    {
        "title": "颂古六首  其五",
        "author": "释惟照",
        "content": "枯木堂中第一人，坐观成败枉精神。\n可怜明一色边事，直至而今没眼筋。",
        "dynasty": "宋",
        "collection_info": null
    },
    {
        "title": "颂古六首  其六",
        "author": "释惟照",
        "content": "黯黯云攒覆雪峰，青青赵老一双瞳。\n从前汗马无人识，只要重论盖代功。",
        "dynasty": "宋",
        "collection_info": null
    },
    {
        "title": "登齐云楼",
        "author": "章宪",
        "content": "飞楼缥缈瞰吴邦，表裏江湖自一方。\n曲槛高窗云细薄，落霞孤鹜水苍茫。\n固知兴废因时有，独觉江山共古长。\n回首中原正愁思，不堪残日半规黄。",
        "dynasty": "宋",
        "collection_info": null
    },
    {
        "title": "漫庄",
        "author": "章宪",
        "content": "何许明人眼，松间见古堂。\n泉声到棐几几，山影覆绳床。\n爱酒陶元亮，听蛙孔德璋。\n纷战蛮触，丘壑信难忘。",
        "dynasty": "宋",
        "collection_info": null
    },
    {
        "title": "復轩歌",
        "author": "章宪",
        "content": "洞视兮八荒，了无物兮往无旁。\n往古来今兮无际，起復代谢兮不失吾常。\n復乎，復乎。\n吾所寓兮广莫之野，而无何有之乡。",
        "dynasty": "宋",
        "collection_info": null
    },
    {
        "title": "清旷堂",
        "author": "章宪",
        "content": "吾慕仲公理，卜居乐清旷。\n兹焉惬吾愿，名堂以自况。\n我无适俗韵，且乏肉食相。\n何许寄吾生，栖迟翳穷巷。\n境幽有经行，心远无得丧。\n从容大化中，信是羲皇上。",
        "dynasty": "宋",
        "collection_info": null
    },
    {
        "title": "永归亭",
        "author": "章宪",
        "content": "吾慕曾夫子，舍瑟言所志。\n所志则非邦，独契圣者意。\n暮春春服成，从我才一二。\n风乎林岫间，所乐有余味。\n邈兮千载上，神交得冥契。\n当知结驷非，不易穷阎是。",
        "dynasty": "宋",
        "collection_info": null
    },
    {
        "title": "清閟亭",
        "author": "章宪",
        "content": "吾慕韩昌黎，文章妙百世。\n体物语尤工，赋竹夸清闷。\n唯我独好之，则亦有深意。\n虚中可受道，贯时无险易。\n復苦魏文贞，直节而妩媚。\n伊余清閟中，赏玩有遗味。",
        "dynasty": "宋",
        "collection_info": null
    },
    {
        "title": "遐观亭",
        "author": "章宪",
        "content": "吾慕陶靖节，处约而平宽。\n涉园自成趣，矫首復遐观。\n我亦散游目，俛仰天地间。\n云烟自舒卷，湖岭相迴环。\n永与形役谢，岂有俗虑干。\n想像斜川游，千载乃相关。",
        "dynasty": "宋",
        "collection_info": null
    },
    {
        "title": "松江谒王文孺令宰",
        "author": "章宪",
        "content": "暑退凉生过雨天，凫飞鹭浴暮江前。\n秋风小浪鸭头水，斜日轻帆燕尾船。\n青眼却欣逢地主，白头相对耸诗肩。\n林塘胜处开樽俎，只欠冰轮特地圆。",
        "dynasty": "宋",
        "collection_info": null
    },
    {
        "title": "晚泊松江",
        "author": "章宪",
        "content": "长堤牵百丈，舴艋泝清漪。\n山与残霞暝，水将秋色宜。\n江寒征雁度，天远暮帆迟。\n剩欲浮家去，烟波学子皮。",
        "dynasty": "宋",
        "collection_info": null
    },
    {
        "title": "挽着作王先生苹  其一",
        "author": "章宪",
        "content": "伊洛流风在，丘轲道德尊。\n遗经启幽眇，后学有渊源。\n钻仰知由户，衰迟阻及门。\n三年思晬面，一旦绝微言。",
        "dynasty": "宋",
        "collection_info": null
    },
    {
        "title": "挽着作王先生苹  其二",
        "author": "章宪",
        "content": "行义时逢可，泽民事却睽。\n斯文犹有寄，俗学岂终迷。\n不復等三鳣，空闻见白鸡。\n诛茅方檇李，卜葬已苕溪。",
        "dynasty": "宋",
        "collection_info": null
    },
    {
        "title": "挽着作王先生苹  其三",
        "author": "章宪",
        "content": "西观才黔突，题舆却佐州。\n济时卑管晏，赍志在春秋。\n暧暧孤云没，沈沈厚夜幽。\n升堂闻礼乐，终觉愧程仇。",
        "dynasty": "宋",
        "collection_info": null
    },
    {
        "title": "句",
        "author": "赵相",
        "content": "夕阳绿涧明。",
        "dynasty": "宋",
        "collection_info": null
    },
    {
        "title": "春晚",
        "author": "李怤",
        "content": "花瘦烟羸可奈何，不关渠事鸟声和。\n无人扫地惊残梦，分付轻红上碧莎。",
        "dynasty": "宋",
        "collection_info": null
    },
    {
        "title": "句  其一",
        "author": "李怤",
        "content": "去国春城桃李花，枫林叶病尚天涯。\n今年九日风前帽，北客南舟雨后沙。",
        "dynasty": "宋",
        "collection_info": null
    },
    {
        "title": "句  其二",
        "author": "李怤",
        "content": "苍黄避地小儿女，漂泊连床老弟兄。",
        "dynasty": "宋",
        "collection_info": null
    },
    {
        "title": "渔父",
        "author": "方丰之",
        "content": "已携巨鲤换新秔，尚有鲦鯈得自烹。\n闻道烹鲜易烦碎，呼儿勿用苦为羹。",
        "dynasty": "宋",
        "collection_info": null
    },
    {
        "title": "历崎道中",
        "author": "方丰之",
        "content": "漠漠春阳接海低，蒙蒙晚雨傍山飞。\n半敧古埭无人过，时有村童护鸭归。",
        "dynasty": "宋",
        "collection_info": null
    },
    {
        "title": "绝句",
        "author": "方丰之",
        "content": "舍人早定江西派，句法须将活处参。\n参取陵阳正法眼，寒花承露落毵毵。",
        "dynasty": "宋",
        "collection_info": null
    },
    {
        "title": "句  其一",
        "author": "方丰之",
        "content": "天女终降大居士，登伽惟挠小乘禅。",
        "dynasty": "宋",
        "collection_info": null
    },
    {
        "title": "句  其二",
        "author": "方丰之",
        "content": "老夫六贼销磨尽，时为幽香一败禅。",
        "dynasty": "宋",
        "collection_info": null
    },
    {
        "title": "句  其三",
        "author": "方丰之",
        "content": "白是盐埕青是麦，谁云斥卤不堪田。",
        "dynasty": "宋",
        "collection_info": null
    },
    {
        "title": "句  其四",
        "author": "方丰之",
        "content": "魂梦无金印，生涯有瓦盆。",
        "dynasty": "宋",
        "collection_info": null
    },
    {
        "title": "句  其五",
        "author": "方丰之",
        "content": "汉室虽然和冒顿，贾生终愿繫单于。",
        "dynasty": "宋",
        "collection_info": null
    },
    {
        "title": "江都燕",
        "author": "释正宗",
        "content": "荒城春色裏，花溅泪潺湲。\n社燕归无屋，营巢寄客船。",
        "dynasty": "宋",
        "collection_info": null
    },
    {
        "title": "观孙司户画壁",
        "author": "释正宗",
        "content": "若人胸次闲，能容书四库。\n余地着山川，得酒欲飞去。\n摩挲雪色壁，吐作无声句。\n寒屯水际云，瘦立烟中树。\n虽非桃花源，亦自有佳处。\n未休蜗角兵，欲问樵苏路。\n只恐山中人，笑我来何暮。",
        "dynasty": "宋",
        "collection_info": null
    },
    {
        "title": "次韵蔡坚老秋日登拟岘台",
        "author": "释正宗",
        "content": "秋容淡薄晚烟孤，千里谁开水墨图。\n欲借扁舟乘兴去，卧看月影弄风蒲。",
        "dynasty": "宋",
        "collection_info": null
    },
    {
        "title": "山寺晚归",
        "author": "释正宗",
        "content": "登临兴未尽，落日苦催归。\n扶持出门去，山寒露湿衣。",
        "dynasty": "宋",
        "collection_info": null
    },
    {
        "title": "招福寺作",
        "author": "释正宗",
        "content": "自顾不材同社栎，乘流得坎便为家。\n体中不快思读易，睡思欲来还煮茶。",
        "dynasty": "宋",
        "collection_info": null
    },
    {
        "title": "句  其一",
        "author": "释正宗",
        "content": "松风欹风听。",
        "dynasty": "宋",
        "collection_info": null
    },
    {
        "title": "句  其二",
        "author": "释正宗",
        "content": "四海无拘繫。",
        "dynasty": "宋",
        "collection_info": null
    },
    {
        "title": "句  其三",
        "author": "释正宗",
        "content": "地僻人稀到。",
        "dynasty": "宋",
        "collection_info": null
    },
    {
        "title": "句  其四",
        "author": "释正宗",
        "content": "夕阳分手柘冈西。",
        "dynasty": "宋",
        "collection_info": null
    },
    {
        "title": "捲烟阁",
        "author": "释显万",
        "content": "僧屋数椽巢木末，风烟日与翠俱浮。\n自无俗物败人意，况有春江拍岸流。\n艇子得鱼归别浦，凫雏傍母睡芳洲。\n夜晴兔月摩云角，翻作广寒宫殿秋。",
        "dynasty": "宋",
        "collection_info": null
    },
    {
        "title": "送炭与湘山西堂惠然师",
        "author": "释显万",
        "content": "纷纷向火乞儿多，独有君如择乳鹅。\n万煅炉中寻粲可，一堆灰裏拔阴何。\n雪欺败屋闲犀柄，草卧空庭任雀罗。\n亟送乌薪相暖热，恐随春梦入南柯。",
        "dynasty": "宋",
        "collection_info": null
    },
    {
        "title": "别鹤操",
        "author": "释显万",
        "content": "三山邈何许，烟雾如海深。\n两鹤翅相接，意欲栖瑶林。\n惊风起中路，沙尘扬夕阴。\n哀鸣失俦侣，俯啄何苦心。",
        "dynasty": "宋",
        "collection_info": null
    },
    {
        "title": "晓发山店",
        "author": "释显万",
        "content": "蓐食小人家，寒灯碎落花。\n鸡鸣窗半晓，路暗月西斜。\n世故欺怀抱，风霜迫岁华。\n剧怜诗思苦，悽恻向长沙。",
        "dynasty": "宋",
        "collection_info": null
    },
    {
        "title": "次乔口",
        "author": "释显万",
        "content": "乔口知名久，烟沈水国寒。\n受风帆腹饱，歇雨橹脐干。\n五渚源流异，长沙气象宽。\n山川济吾胜，待月倚墙竿。",
        "dynasty": "宋",
        "collection_info": null
    },
    {
        "title": "明溪",
        "author": "释显万",
        "content": "夏木藏崖坞，晴沙抱柳溪。\n茅茨村远近，陇亩路东西。\n野老连樯语，山禽隔竹啼。\n此中风物美，吾欲卜幽栖。",
        "dynasty": "宋",
        "collection_info": null
    },
    {
        "title": "元日不出",
        "author": "释显万",
        "content": "坐意湘西野客家，诗筒茶竈旧生涯。\n痴云阁雨山腰重，老树衝波岸脚斜。\n避缴冲芦怜雁阵，采花酿蜜厌蜂衙。\n故溪幸可浮茅屋，归听崖翁响钓车。",
        "dynasty": "宋",
        "collection_info": null
    },
    {
        "title": "谩兴",
        "author": "释显万",
        "content": "雨沈飞絮绿阴寒，梅子枝头点点酸。\n心事向来吟不尽，梨花院落一春残。",
        "dynasty": "宋",
        "collection_info": null
    },
    {
        "title": "春日",
        "author": "释显万",
        "content": "窗外晴山竹半遮，竹根流水细鸣沙。\n小园寂寞春无赖，蝴蝶飞来遶菜花。",
        "dynasty": "宋",
        "collection_info": null
    },
    {
        "title": "庵中自题",
        "author": "释显万",
        "content": "万松岭上一间屋，老僧半间云半间。\n三更云去作行雨，回头方羡老僧闲。",
        "dynasty": "宋",
        "collection_info": null
    },
    {
        "title": "义帝陵",
        "author": "释显万",
        "content": "祖龙智昏日月蚀，南公力欲麒麟鬬。\n楚虽三户必亡秦，盛德宜然有其后。\n鲁公违约火咸阳，咄嗟击出群雄右。\n豆分瓜剖听指颐，忍使黥徒贼孤幼。\n籍也狐埋狐搰之，项伯宁不为家寇。\n真人如龙翔霸上，缟袒长风起襟袖。\n终据皇图岂力为，雅张赤帜皆天授。\n可怜郴北东上坟，恨碧凄红春不茂。",
        "dynasty": "宋",
        "collection_info": null
    },
    {
        "title": "苏仙宅",
        "author": "释显万",
        "content": "苏君善养志，以孝格神明。\n一朝蜕尘鞅，通籍赤霞城。\n相看疑梦寐，去若鹅毛轻。\n玉笙堕哀响，烟髦错霓旌。\n丹井愈沈屙，橘叶通仙灵。\n至今华屋底，想像双眉青。\n云装挹飞袖，蕊佩敲风鸣。\n兹事既茫邈，无阶接蓬瀛。\n掬月漱吟齿，餐霞寿颓龄。\n藴真思远託，何从保长生。\n汉武梓棺朽，秦皇鲍鱼腥。\n空山鹤未归，花发春冥冥。",
        "dynasty": "宋",
        "collection_info": null
    },
    {
        "title": "郴阳道中二首  其一",
        "author": "释显万",
        "content": "草荒驿路欲迷人，未见梅花信息真。\n意着旧家烟雨外，犯寒斜放竹篱春。",
        "dynasty": "宋",
        "collection_info": null
    },
    {
        "title": "郴阳道中二首  其二",
        "author": "释显万",
        "content": "晓村寒水碧悠悠，雨歇浮云漫不收。\n且缓晨炊三十里，不妨亭午到郴州。",
        "dynasty": "宋",
        "collection_info": null
    },
    {
        "title": "句  其一",
        "author": "释显万",
        "content": "雨叶工惊梦，春心巧卷愁。",
        "dynasty": "宋",
        "collection_info": null
    },
    {
        "title": "句  其二",
        "author": "释显万",
        "content": "探枝春色墙头朵，阑入风光竹外梢。",
        "dynasty": "宋",
        "collection_info": null
    },
    {
        "title": "句  其三",
        "author": "释显万",
        "content": "河横星斗三更后，月过梧桐一丈高。",
        "dynasty": "宋",
        "collection_info": null
    },
    {
        "title": "题独秀山",
        "author": "沈晦",
        "content": "老鹤下遥天，昂昂在林表。\n霜毛临野人，逸气秋天杳。\n矫矫颜始安，不受冠带绕。\n清真自嵇阮，一醉万事了。\n读书空谷中，生刍白驹皎。\n长哦五君咏，极目送飞鸟。",
        "dynasty": "宋",
        "collection_info": null
    },
    {
        "title": "竹溪",
        "author": "沈晦",
        "content": "寒流穿清閟，支径入翠微。\n山深古木合，林静珍禽飞。\n居人本避世，游客亦忘机。\n归路晚烟暝，新月照柴扉。",
        "dynasty": "宋",
        "collection_info": null
    },
    {
        "title": "游松阳百仞山",
        "author": "沈晦",
        "content": "山头白云如擘絮，竹鸡无声鸠唤妇。\n团团朝日在林梢，寒日梨花溪口路。\n一峰独秀横溪阴，青林倒影千丈深。\n上有白龙蛰幽洞，岁旱往往能为霖。\n如今寂寞空山裏，古屋荒坛冷红紫。\n会看前度种花人，他年来作巢居子。",
        "dynasty": "宋",
        "collection_info": null
    },
    {
        "title": "竹山㟯岭",
        "author": "沈晦",
        "content": "九月乱山中，崎岖处处同。\n溪流因雨涨，木叶着霜红。\n人蹟千岩绝，松声万壑空。\n寻幽自可问，不復欢途穷。",
        "dynasty": "宋",
        "collection_info": null
    },
    {
        "title": "松阳上方山居五首  其一",
        "author": "沈晦",
        "content": "月余树影穿窗入，雨过山泉遶舍鸣。\n野寺中宵人不睡，蒲团布衲悟无生。",
        "dynasty": "宋",
        "collection_info": null
    },
    {
        "title": "松阳上方山居五首  其二",
        "author": "沈晦",
        "content": "山中寒早野阴薄，惨惨黄昏欲雨时。\n市远无人与沽酒，地炉松火自烧梨。",
        "dynasty": "宋",
        "collection_info": null
    },
    {
        "title": "松阳上方山居五首  其三",
        "author": "沈晦",
        "content": "天畔群峰一草亭，半溪烟雨花冥冥。\n老翁投老得此景，日与溪山同醉醒。",
        "dynasty": "宋",
        "collection_info": null
    },
    {
        "title": "松阳上方山居五首  其四",
        "author": "沈晦",
        "content": "此生真与世相忘，投老生涯寄上方。\n洗足关门枕书睡，连山松桧雨浪浪。",
        "dynasty": "宋",
        "collection_info": null
    },
    {
        "title": "松阳上方山居五首  其五",
        "author": "沈晦",
        "content": "学道空山水月深，丹成初试马蹄金。\n犹余一勺丹泉水，洗尽人间名利心。",
        "dynasty": "宋",
        "collection_info": null
    },
    {
        "title": "侍先人游石桥",
        "author": "沈晦",
        "content": "一别台山四十年，石桥风景尚依然。\n慈颜不见身空老，感恨多如涧底泉。",
        "dynasty": "宋",
        "collection_info": null
    },
    {
        "title": "留题紫岩寺  其一",
        "author": "沈晦",
        "content": "松岭枫冈势接连，梵宫危傍紫岩前。\n夜深钟磬敲清月，日暮楼台锁淡烟。\n大抵登临须有分，不因迁谪到无缘。\n一程已见佳山水，何惮东川路五千。",
        "dynasty": "宋",
        "collection_info": null
    },
    {
        "title": "留题紫岩寺  其二",
        "author": "沈晦",
        "content": "为爱溪山着意寻，因行每每便登临。\n寒窗夜久陪僧话，一阵西风月满林。",
        "dynasty": "宋",
        "collection_info": null
    },
    {
        "title": "句",
        "author": "沈晦",
        "content": "五岭炎蒸地，从来着逐臣。",
        "dynasty": "宋",
        "collection_info": null
    },
    {
        "title": "观水磨牌文有省",
        "author": "释法忠",
        "content": "转大法轮，目前包裹。\n更问如何，水推石磨。",
        "dynasty": "宋",
        "collection_info": null
    },
    {
        "title": "讽死心禅师",
        "author": "释法忠",
        "content": "莫怪狂僧骂死心，死心结夏破丛林。\n丛林明眼如相委，此话须教播古今。",
        "dynasty": "宋",
        "collection_info": null
    },
    {
        "title": "示寂颂",
        "author": "释法忠",
        "content": "六十六年，游梦幻中。\n浩歌归去，撒手长空。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释法忠",
        "content": "张公吃酒李公醉，子细思量不思议。\n李公醉醒问张公，恰使张公无好气。\n无好气，不如归家且打睡。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释法忠",
        "content": "今朝正月半，有事为君断。\n切忌两眼睛，被他灯火换。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释法忠",
        "content": "秤锤落井，只有秤衡。\n两两相忆，分物不平。\n方始取出乎锤，忽又失却秤衡。\n始去邻家借觅，衡上不曾钉星。\n休休，重者从他重，轻者从他轻。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释法忠",
        "content": "柳恽江头赏白苹，小风吹处晓烟轻。\n渔翁坐钓秋亭月，翻忆苕溪说性情。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释法忠",
        "content": "二月春光景气浮，少年公子御街游。\n银床踞坐倾杯乐，三个孩童打马毬。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释法忠",
        "content": "马驹蹴踏非驴事，要使儿孙脚下行。\n三日耳聋犹可怪，谩劳灼卜听虚声。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释法忠",
        "content": "谛观五百生前事，不昧何如不落亲。\n因果历然殊可怕，人人尽道野狐精。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释法忠",
        "content": "展开两手当时说，大义流通满世间。\n莫谓入荒田不拣，而今到处草漫漫。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释法忠",
        "content": "曾到不曾到，且吃一杯茶。\n待客只如此，冷淡是僧家。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释法忠",
        "content": "新妇骑驴阿家牵，草裏寻常万万千。\n谁在后兮谁在先，不须特地苦加鞭。",
        "dynasty": "宋",
        "collection_info": null
    },
    {
        "title": "次方德顺和贫士韵",
        "author": "富直柔",
        "content": "崔嵬孔明柏，结阴众所依。\n移根天衢上，曾抚日月晖。\n如何去大厦，却遶乌鹊飞。\n终当烦万牛，挽取廊庙归。\n郑公泽既远，何以慰调饥。\n公其踵前修，一洗贫士悲。",
        "dynasty": "宋",
        "collection_info": null
    },
    {
        "title": "万象亭",
        "author": "富直柔",
        "content": "堂后山川面面通，向来奇观有蒿蓬。\n元戎小试经纶手，万象都归指顾中。\n雨罢捲帘凭爽气，酒酣极目送飞鸿。\n明年凤阁鸾台上，好寄新诗下北风。",
        "dynasty": "宋",
        "collection_info": null
    },
    {
        "title": "绝句  其一",
        "author": "富直柔",
        "content": "青衫短簿汝阳天，鹗牍当时误荐贤。\n承乏西枢了无补，还依丈席听韦编。",
        "dynasty": "宋",
        "collection_info": null
    },
    {
        "title": "绝句  其二",
        "author": "富直柔",
        "content": "洛陈花骨巧裁诗，曾把梅篇为玉墀。\n未说他年调鼎事，只今身已凤凰池。",
        "dynasty": "宋",
        "collection_info": null
    },
    {
        "title": "绝句  其三",
        "author": "富直柔",
        "content": "陈君谈论席生风，段子文词气吐虹。\n参朮膎胰皆入箧，知人谁过葛仙翁。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释法一",
        "content": "衲僧正法眼，照破铁围山。\n四方幷八面，尖角更团圞。\n双椎轰法鼓，一击透玄关。\n干坤收不得，留与后人看。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释法一",
        "content": "仰面不见天，低头不见地。\n古剑髑髅前，大海波涛沸。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释法一",
        "content": "今年七十五，归作庵中主。\n珍重观世音，泥蛇吞石虎。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释法一",
        "content": "世尊隻眼通三界，外道双眸贯五天。\n华意正浓桃脸笑，春光不在柳梢边。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释法一",
        "content": "背触人难会，凭君子细看。\n片云才出洞，遮却面前山。",
        "dynasty": "宋",
        "collection_info": null
    },
    {
        "title": "白云洞",
        "author": "王延轨",
        "content": "早向珠囊见，今亲历洞门。\n削成青玉壁，擘破白云根。\n冷射筇□色，浓□古藓痕。\n坐来肌骨爽，□□湿琴樽。",
        "dynasty": "宋",
        "collection_info": null
    },
    {
        "title": "梅",
        "author": "董贞元",
        "content": "谀佞盈廷不可闻，那堪世事日侵寻。\n三槐九棘浮云外，一树寒梅寄我心。",
        "dynasty": "宋",
        "collection_info": null
    },
    {
        "title": "次宋居卿韵寄题灵岩",
        "author": "刘公度",
        "content": "十里灵岩翠路阴，当时登陟到云林。\n佛衣化铁存真迹，锡杖流泉慰渴心。\n山拥精蓝多胜概，松含清籁少繁音。\n归来每厌红尘扰，梦寐犹能去远寻。",
        "dynasty": "宋",
        "collection_info": null
    },
    {
        "title": "抱元观",
        "author": "刘希真",
        "content": "龙冈十里秀蟠云，天斵灵墟馆异人。\n柳眼长年驻春色，金精一掬吐寒津。\n田公羽驾随飙远，长史琅函得语真。\n今日我来师接否，半窗飞雪话蒙屯。",
        "dynasty": "宋",
        "collection_info": null
    },
    {
        "title": "句",
        "author": "孟长文",
        "content": "世事无穷贫不尽，人生有着到思量。",
        "dynasty": "宋",
        "collection_info": null
    },
    {
        "title": "句  其一",
        "author": "王仲嶷",
        "content": "白髮衰天癸，丹砂养地丁。",
        "dynasty": "宋",
        "collection_info": null
    },
    {
        "title": "句  其二",
        "author": "王仲嶷",
        "content": "老境得为丘壑伴，醉乡还胜子孙扶。",
        "dynasty": "宋",
        "collection_info": null
    },
    {
        "title": "长安上元",
        "author": "贾宗谅",
        "content": "雍国唯今夜，通衢嘉致新。\n朱楼万家月，芳树一城春。\n远近笙簧韵，往来车马尘。\n星移天欲晓，犹有未归人。",
        "dynasty": "宋",
        "collection_info": null
    },
    {
        "title": "渝南寒食",
        "author": "贾宗谅",
        "content": "异地逢寒食，客情谁与俦。\n心摇陇云下，身寄楚江头。\n落絮丝丝恨，飞花片片愁。\n东风似相念，终日倚扁舟。",
        "dynasty": "宋",
        "collection_info": null
    },
    {
        "title": "除夜阳口舟中",
        "author": "贾宗谅",
        "content": "一年节律今还尽，犹向天涯寄客舟。\n巫舍箫竽喧竹坞，渔家灯火傍沙洲。\n殷勤共敬新桃醒，弃废堪嗟旧历头。\n守岁通宵欲无寐，煎茶几啜渌瓷瓯。",
        "dynasty": "宋",
        "collection_info": null
    },
    {
        "title": "存目",
        "author": "贾宗谅",
        "content": "诗题：上元日驾幸太乙宫烧香首句：金銮晨动暖风微。",
        "dynasty": "宋",
        "collection_info": null
    },
    {
        "title": "齐云阁",
        "author": "何诚孺",
        "content": "巍阁壮兮翚飞，跳嶕峣兮云齐。\n缓步于斯兮仰者睥睨，青天不远兮尺五其几。",
        "dynasty": "宋",
        "collection_info": null
    },
    {
        "title": "登九疑齐云阁",
        "author": "何诚孺",
        "content": "齐□巍阁压山颠，下视冈陵尽窅然。\n岂并奇峰当盛夏，几因呈瑞类非烟。\n夜深星斗垂檐畔，雨霁虹蜺挂□边。\n从此青天平步上，城南尺五更谁□。",
        "dynasty": "宋",
        "collection_info": null
    },
    {
        "title": "又一章十二句用臧德次禅老□",
        "author": "何诚孺",
        "content": "□名□事取齐云，挺特孤高似法身。\n永镇洞天□□□，直□画栋□神□。\n□□易见千般态，□□□留一点尘。\n衲帔□须□□□，□□□□□□□。\n□□□道□□得，□□□□□□□。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "title": "句",
        "author": "安时",
        "content": "仙骨留来不记春，仙岩石欲化为尘。",
        "dynasty": "宋",
        "collection_info": null
    },
    {
        "title": "题梅仙馆",
        "author": "朱粹",
        "content": "书投北阙言无用，吏隐南昌寄此间。\n身陟九霄归紫府，名垂千古寄青山。\n夜坛星斗谁瞻仰，晓殿云烟自往还。\n几迭高峰人罕到，分明真境异尘寰。",
        "dynasty": "宋",
        "collection_info": null
    },
    {
        "title": "寄淮南亲旧",
        "author": "陈应祥",
        "content": "一别淮南二十年，寿阳风物想依然。\n秋深峡石山头寺，夜静浮桥月下船。\n茅酒沽来常满斗，白鱼买得不论钱。\n甚时脱此尘埃地，快意飞帆入楚烟。",
        "dynasty": "宋",
        "collection_info": null
    },
    {
        "title": "西兴晚望",
        "author": "陈应祥",
        "content": "晚色催吟思，江风掠断霞。\n乱乌投岸木，幽鹭集河沙。\n月出海门近，人归渡口譁。\n会须操舴艋，随处是天涯。",
        "dynasty": "宋",
        "collection_info": null
    },
    {
        "title": "紫庭经",
        "author": "陈楠",
        "content": "绛宫天子统干干，干龙飞上九华天。\n天中妙有无极宫，宫中万卷指玄篇。\n篇篇皆露金丹旨，千句万句会一言。\n教人只在寻汞铅，二物采入鼎中煎。\n夜来火发昆崙山，山头火冷月光寒。\n曲江之上金乌飞，姮娥已与斗牛欢。\n采之炼之未片饷，一气渺渺通三关。\n三关来往气无穷，一道白脉朝泥丸。\n泥丸之上紫金鼎，鼎中一块紫金团。\n化为玉浆流入口，香甜清爽透舌端。\n吞吞服服入五内，臟腑畅甚身康安。\n赤蛇苍龙交合时，风恬浪静虎龙蟠。\n神水湛湛华池静，白雪纷纷飞四山。\n七宝楼台十二时，楼前黄花深可观。\n即此可谓铅汞精，化作精髓盈关源。\n但去身中寻周天，前弦以后后弦前。\n药物平平气象足，天地日月交会间。\n虚空自然百杂碎，嚼破混沌软如绵。\n番来覆去成一钱，遍体玉润而金坚。\n赤血换兮白血流，金光满室森森然。\n一池秋水浸明月，一朵金花如红莲。\n此时身中神气全，不须求道復参禅。\n我今知君如此贤，知君有分为神仙。\n分明指示无两语，默默运用而抽添。\n年中采用不用年，月中取日月徒然。\n日中取时时易日，时中有刻而玄玄。\n玄之又玄不可言，元来朔望明晦弦。\n金翁姹女夺造化，神鬼哭泣惊相喧。\n云收雨散万籁静，一粒玄珠种玉田。\n十月火候圣胎仙，九转九朔相迴旋。\n初时夹脊关脉开，其次膀胱如火然。\n内中两肾如汤煎，时乎挑动衝心源。\n心肾水火自交感，金水间隔随使然。\n黄庭一气居中宫，宫制万象心掌权。\n水源清清如玉镜，孰使河车如行船。\n一霎火焰飞烧天，乌魂兔魄成微尘。\n如斯默默觅真筌，一路径直入灵真。\n分明精气以气存，渐渐气积以生神。\n此神乃是天地精，纯阳不死为真人。\n若知如此宜修仙，修仙惟有金丹门。\n金丹亦无第二诀，身中一亩为家园。\n唾涕精津气血液，七件阴物何正焉。\n坎中非肾乃灵根，潭底日红北马奔。\n七返九还在片时，一切万物皆生成。\n惟此干坤真运用，不必兀兀徒无言。\n无心无念神已昏，安得凝聚成胎仙。\n胎仙只是交结成，交结惟在顷刻间。\n君还知有太阳回，正在冬至几日前。\n又言金精既降时，復以何物復金精。\n金精只在坤宫药，坤在西南为川源。\n蟾光终日照西川，只此便是药之根。\n以时易日刻易时，一滴甘露名灵泉。\n吞入心中衝肺腧，落在膀胱而成丹。\n丹头不在膀胱结，元在膀胱却在肝。\n肝为木液遇金精，逢土交结成大还。\n莫言此时有为功，又恐斯为着相言。\n始于着相始无相，炼精化气气归根。\n气之根本凝成神，方曰无为而通灵。\n譬如夫归交媾时，一点精血结成婴。\n彼之以情而感情，尚且婴儿十月成。\n何况宇宙在乎手，身中虎啸龙吟声。\n虽然不见龙之吟，波浪高涌千万寻。\n虽然不见虎之啸，夜深风声吼万林。\n自乎丹道凝结后，以至火候烹炼深。\n及于十月霜飞时，神魂奔走安敢争。\n一年都计十二月，卯酉沐浴谁敢行。\n所以十月入神室，金鼎满满龙精盈。\n缚云捉月之机关，得诀修炼夫何难。\n果然缚得云在山，又解捉住月之魂。\n点头此语知古人，何虑不把身飞升。\n身之殻兮心之肉，心中自有无价珍。\n可以生我復死我，既能饥人亦饱人。\n寻其毳路取其原，逍遥快乐无饥寒。\n似此景象与证验，总在一日工夫间。\n工夫如此譬似闲，药不远兮采不难。\n谁知火候万丈红，烧杀三尸玉炉寒。\n丹田亦能生紫芝，黄庭又以生红𥽷。\n红𥽷一餐永不饥，紫芝一服常童颜。\n满身浑是白乳花，金筋玉骨老不昏。\n功成行满鹤来至，一举便要登云端。",
        "dynasty": "宋",
        "collection_info": null
    },
    {
        "title": "大道歌",
        "author": "陈楠",
        "content": "真阴真阳是真道，只在眼前何远讨。\n凡流岁岁烧还丹，或见青黄自云好。\n志士应愿承法则，莫损心神须见道。\n但知求得真黄芽，人得食之寿无老。\n黄芽不与世铅同，徒以劳身不见功。\n虚度光阴空白首，何处悠悠访赤松。\n神水华池世所希，流传不与俗人知。\n还将世上凡铅汞，相似令人迷不知。\n青龙逐虎虎随龙，赤禽交会声嗈嗈。\n调气运火逐禽宫，丹砂人腹身冲冲。\n五行深妙义难知，龙虎隐藏在坎离。\n还丹之术过数百，最妙须得真华池。\n丹砂其位元非赤，四季排来在南宅。\n流珠本性无定居，若识其原如秋石。\n日魂月华二气真，含胎育子自堪神。\n变转欲终君自见，分明化作明窗尘。\n铅汞一门不可依，金丹秘诀圣无知。\n莫将世人凡铅汞，论年运火共相持。\n天生二物应虚无，为妻为子復为夫。\n三五之门为日月，能分卯酉别终初。\n全养天然禀至神，冲和之气结成身。\n富贵只缘怀五彩，心知铅汞共成亲。\n干坤不互相为避，采取元和在天地。\n十月养成子母分，贤者何曾更运气。\n玄黄溟溟不可辨，铅汞之门义难显。\n世人不晓定其源，细视五行定听见。\n婴儿漠漠不可悟，徒以劳神虚自苦。\n但知会得圣人言，即是分明天上路。\n三四同居共一室，一二夫妻为偶匹。\n要假良媒方得亲，遂使交游情意密。\n浮沉恍惚往难辨，悟取迷途年月远。\n欲知灵药何日成，阳数终须归九转。\n阴阳冥寞不可知，青龙白虎自相持。\n年终变转自相噉，白虎制龙龙渐稀。\n干天为父坤为母，南方朱雀北玄武。\n年终岁久俱成土，时人何处寻龙虎。\n三人义合同为宗，常移日月照其中。\n已遇三花金玉液，九转须终十月功。\n青龙本质在东宫，配合干坤震位中。\n白虎自兹相见后，流珠那肯不相从。\n龙虎修来五转强，炉中渐觉菊花香。\n如今修炼正当节，莫使悠悠岁月长。\n欲识丹砂是木精，移来西位与金幷。\n凡人休处寻踪迹，恍惚中间互窅冥。\n悟者犹如返故武，迷途不易寻路苦。\n三人运合同一源，本姓何曾离宗祖。\n一人本有一人无，金公为妇木为夫。\n玄冥深远不可度，志士何曾肯强图。\n立天汪汪配地黄，男精和合并同房。\n白液炉户随分化，时人服者莹心凉。\n金木伤相谁定原，五行相返自相连。\n世上黄龙阴火白，谁能识得黄芽铅。\n世上铅汞不相依，志士元知在坎离。\n贤者共藏人不见，淮南修秘在华池。\n九转丹成岁欲终，开炉欲见药花红。\n水火变来俱作土，时人何处觅金翁。\n铅汞相传世所希，丹砂为质雪为衣。\n朦胧只在君家舍，日日君看君不知。\n还丹入口身自轻，能消久病去妖精。\n贪爱自兹无所染，能改愚人世与情。\n谁悟灵丹出世尘，三花会合与龙亲。\n君看前后炼丹者，悮杀千人与万人。",
        "dynasty": "宋",
        "collection_info": null
    },
    {
        "title": "罗浮翠虚吟",
        "author": "陈楠",
        "content": "嘉定壬申八月秋，翠虚道人在罗浮。\n眼前万事去如水，天地何处一沙鸥。\n吾将蜕形归玉阙，遂以金丹火候诀。\n说与琼山白玉蟾，使之深识造化骨。\n道光禅师薛紫贤，付我归根復命篇。\n指示铅汞两箇字，所谓真的玄中玄。\n辛苦都来只十月，渐渐采取渐凝结。\n而今通神是白血，已觉四肢无寒热。\n后来依旧去参人，勘破多少野狐精。\n箇箇不是真一处，都是旁门不是真。\n恐君虚度此青春，从头一一为君陈。\n若非金液还丹诀，不必空自劳精神。\n有如迷者学采战，心心只向房中恋。\n谓之阴丹御女方，手按眉间吸气嚥。\n夺人精气补吾身，执着三峰信邪见。\n产门唤作生身处，九浅一深行几遍。\n轩后彭祖老容成，黄谷寿光赵飞燕。\n他家别有通霄路，酒肆淫坊戏历炼。\n莫言花裏遇神仙，即把金篦换瓦片。\n树根已朽叶徒青，气海波翻死如箭。\n其他有若诸旁门，尚自可结安乐缘。\n有如服气为中黄，有如守顶为混元。\n有如运气为先天，有如嚥液为灵泉。\n或者脾边认一穴，执定为呼吸根。\n或者口鼻为玄牝，纳清吐浊为返还。\n或者默朝高上帝，心目上视守泥丸。\n与彼存思气升降，以此谓之夹脊关。\n与彼闭息吞津唾，谓之玉液金液丹。\n与彼存神守脐下，与彼作念相眉间。\n又如运心思脊骨，又如合口柱舌端。\n竦肩缩颈偃脊背，唤作直入玉京山。\n口为华池舌为龙，唤作神水流潺潺。\n此箇旁门安乐法，拟作天仙岂不难。\n八十放九嚥其一，聚气归脐谓胎息。\n手持念珠数呼吸，水壶土圭则时刻。\n或依灵宝秘法行，直勒尾闾嚥津液。\n或参西山会真记，终日无言面对壁。\n时人虽是学坐禅，何曾月照寒潭碧。\n时人虽是学抱元，何曾如玉之在石。\n或言大道本无为，枯木灰心孤默默。\n或言已自显现成，试问幻身何处得。\n更有劳形采日月，谓之天魂与地魄。\n更有终宵服七曜，谓之造化真血脉。\n更有肘后飞金精，气自腾腾水滴滴。\n更有太乙含真气，心自冥冥肾寂寂。\n有般循环运流珠，有般静定想朱橘。\n如斯皆是养命方，即非无质生灵质。\n道要无中养就儿，箇中别有真端的。\n都缘简易妙天机，散在丹书不肯洩。\n可怜愚夫自执迷，迷迷相指画无无。\n箇般诡怪颠狂辈，坐中摇动颤多时。\n屈伸偃仰千万状，啼哭叫唤如儿嬉。\n盖绿方寸无主人，气虚气散神狂飞。\n一队妄想争唱鬨，以此诳俗诱愚痴。\n不知与道合其真，与鬼合邪徒妄为。\n一才心动气随动，跳跃颤掉运神机。\n或曰此是阳气来，或曰龙虎争战时。\n或曰河车千万迎，或曰水火相奔驰。\n看看摇摆五臟气，一旦脑泻精神羸。\n当初神祖留丹诀，无中生有作丹基。\n何曾有此鬼怪状，尽是下士徒阐提。\n我闻前代诸圣师，无为之中无不为。\n尽于无相生实相，不假想化幷行持。\n则有些儿奇又奇，心肾元来非坎离。\n肝心脾肺肾肠胆，只是空屋旧藩篱。\n涕唾津精气血液，只可接助为阶梯。\n精神魂魄心意气，观之自是而实非。\n何须内观及鑑形，或听灵响视泓池。\n吞霞饮露服元气，功效不验心神疲。\n演说清虚弄炉火，索人投状赍金宝。\n敢将蛙井藐沧溟，元始天尊即是我。\n虚收衔号僞神通，指划鬼神说因果。\n今朝明朝又奏名，内丹外丹无不可。\n欺贤罔圣昧三光，自视祸福皆懡㦬。\n招邀徒弟走市廛，醉酒饱德成群伙。\n大道从来绝名相，真仙本自无花草。\n教他戒誓立辛勤，争如汝自辛勤好。\n一人迷昧犹自可，迷以传迷迷至老。\n此辈一盲引众盲，共入迷途真忧恼。\n忽朝福尽罪报来，获罪于天无所祷。\n三元九府录其愆，迫魂繫魄受冥考。\n举世人人喜学仙，几人日日去参玄。\n各自妄诞自相高，不务真实为真诠。\n古人好语须切记，工夫纯熟语通仙。\n言语不通非眷属，工夫不到不方圆。\n我昔工夫行一年，六脉已息气归根。\n有一婴儿在丹田，与我形貌亦如然。\n翻思尘世学道者，三年九载空迁延。\n依前云水游四海，冷眼看有谁堪传。\n炷香问道仍下风，勘辨邪正知愚贤。\n归来作此翠虚吟，犹如杲日丽青天。\n扫除末学小伎术，分别火候炼药物。\n只取一味水中金，收拾虚无造化窟。\n促将百脉尽归源，脉任气停丹始结。\n初时枯水依寒岩，二兽相逢如电掣。\n中央正位产玄珠，浪静风平云雨歇。\n半时之间见丹头，软似绵团硬似铁。\n此时南方赤凤血，采之须要知时节。\n一般才得万般全，復命归根真孔穴。\n内中自有真壶天，风物光明月皎洁。\n龙吟虎啸铅汞交，灼见黄芽芽白雪。\n每常天地交合时，夺取阴阳造化机。\n卯酉甲庚须沐浴，弦望晦朔要防危。\n随日随时则斤两，抽添运用在怡怡。\n十二时中只一时，九还七返这些儿。\n温养功须常固济，巽风常向坎中吹。\n行坐寝食总如之，性恐火冷丹力迟。\n一年周天除卯酉，九转工夫月用九。\n至于十月玉霜飞，圣胎圆就风雷吼。\n一载胎生一个儿，子生孙了又孙枝。\n千百亿化最妙处，岂可容易教人知。\n忘形死心绝尔汝，存亡动静分宝主。\n朝昏药物有浮沉，水火爻符宜检举。\n真气熏蒸无寒暑，纯阳流溢无生死。\n有一子母分胎路，妙在尾箕斗牛女。\n若欲延年救老残，断除淫欲行旁门。\n果将流形永住世，除非运火炼神丹。\n神丹之功三百日，七解七蜕成大还。\n聚则成形散成气，天上人间总一般。\n宁可求师安乐法，不可邪淫采精血。\n古云天地悉皆归，须学无为清净诀。\n缚住青山万顷云，捞取碧潭一轮月。\n玄关一窍无人知，此是刀圭甚奇绝。\n夜来撞见吕秀才，有一丹诀犹奇哉。\n却把太虚为炉鼎，活捉乌兔为药材。\n山河大地发猛火，于中万象生云雷。\n昔日混沌今品物，一时交结成圣胎。\n也无金木相间隔，也无龙虎分南北。\n不问子母及雌雄，不问夫妻及黑白。\n何人名曰大还丹，太上老君吞不得。\n老君留与清闲客，服了飞仙登太极。\n更将一盏鸿蒙酒，饵此刀圭壮颜色。\n任从沧海变桑田，我道壶中未一年。\n悬知汝心如铁坚，所以口口密相传。\n妙处都无半句子，神仙法度真自然。\n速须下手结胎仙，朗吟归去蓬莱天。",
        "dynasty": "宋",
        "collection_info": null
    },
    {
        "title": "金丹诗诀  其一",
        "author": "陈楠",
        "content": "半斤真汞半斤铅，隐在灵源太极先。\n须趁子时当采取，炼成金液入丹田。",
        "dynasty": "宋",
        "collection_info": null
    },
    {
        "title": "金丹诗诀  其二",
        "author": "陈楠",
        "content": "神符白雪结玄珠，此时金丹第一炉。\n十二时辰须认子，莫教金鼎汞花枯。",
        "dynasty": "宋",
        "collection_info": null
    },
    {
        "title": "金丹诗诀  其三",
        "author": "陈楠",
        "content": "水火相交虎遇龙，金翁姹女两争雄。\n青去白来然后黑，到红方且入黄宫。",
        "dynasty": "宋",
        "collection_info": null
    },
    {
        "title": "金丹诗诀  其四",
        "author": "陈楠",
        "content": "玉炉三转见黄芽，火裏红莲解发花。\n人在绛宫贪夜月，一杯美酒饵丹砂。",
        "dynasty": "宋",
        "collection_info": null
    },
    {
        "title": "金丹诗诀  其五",
        "author": "陈楠",
        "content": "四转红炉转四神，添符进火养胎精。\n龙虎绕炉争造化，巽风吹起水中灯。",
        "dynasty": "宋",
        "collection_info": null
    },
    {
        "title": "金丹诗诀  其六",
        "author": "陈楠",
        "content": "五转方成白马芽，却教六贼运河车。\n五行俱备雷声震，正好登楼看汞花。",
        "dynasty": "宋",
        "collection_info": null
    },
    {
        "title": "金丹诗诀  其七",
        "author": "陈楠",
        "content": "炼成玉液玉神丹，擒制龟蛇顷刻间。\n已是中成消息处，玉炉养火莫教寒。",
        "dynasty": "宋",
        "collection_info": null
    },
    {
        "title": "金丹诗诀  其八",
        "author": "陈楠",
        "content": "天上七星地七宝，人有七窍权归脑。\n七返灵砂阴气消，铅炉只使温温火。",
        "dynasty": "宋",
        "collection_info": null
    },
    {
        "title": "金丹诗诀  其九",
        "author": "陈楠",
        "content": "八转神锦玉清砂，卯酉抽添火不差。\n渴饮华池饥嚼气，黄婆终日看金花。",
        "dynasty": "宋",
        "collection_info": null
    },
    {
        "title": "金丹诗诀  其一○",
        "author": "陈楠",
        "content": "九转紫金成至宝，天门地户自关琐。\n三百八十有四铢，散为三万六午颗。",
        "dynasty": "宋",
        "collection_info": null
    },
    {
        "title": "金丹诗诀  其一一",
        "author": "陈楠",
        "content": "青童把镜照泥丸，五臟祥云彻上关。\n子午寅申和已亥，胎圆数足出昆崙。",
        "dynasty": "宋",
        "collection_info": null
    },
    {
        "title": "金丹诗诀  其一二",
        "author": "陈楠",
        "content": "移将北斗向南辰，穿过黄庭入紫庭。\n攒簇一年真造化，太阳正照月三更。",
        "dynasty": "宋",
        "collection_info": null
    },
    {
        "title": "金丹诗诀  其一三",
        "author": "陈楠",
        "content": "上应星辰下应铅，太阳三十六交躔。\n不因法象无由采，谁语生于天地先。",
        "dynasty": "宋",
        "collection_info": null
    },
    {
        "title": "金丹诗诀  其一四",
        "author": "陈楠",
        "content": "黄丹胡粉密陀僧，此是嘉州告别穹能。\n若不见阳真一法，世间还有几人曾。",
        "dynasty": "宋",
        "collection_info": null
    },
    {
        "title": "金丹诗诀  其一五",
        "author": "陈楠",
        "content": "红铅之髓名真汞，黑汞之精是正铅。\n莫向肾中求造化，却须心裏觅先天。",
        "dynasty": "宋",
        "collection_info": null
    },
    {
        "title": "金丹诗诀  其一六",
        "author": "陈楠",
        "content": "灵汞元非是水银，丹砂不赤太迷人。\n此般真物谁能识，识者骖鸾脱世尘。",
        "dynasty": "宋",
        "collection_info": null
    },
    {
        "title": "金丹诗诀  其一七",
        "author": "陈楠",
        "content": "三种真形一种稀，结成灵异少人知。\n莫言龙虎同源出，便是神仙立兆基。",
        "dynasty": "宋",
        "collection_info": null
    },
    {
        "title": "金丹诗诀  其一八",
        "author": "陈楠",
        "content": "镇星合得配中央，偃水能交色变黄。\n不此凡金银与铁，成时全是赖阴阳。",
        "dynasty": "宋",
        "collection_info": null
    },
    {
        "title": "金丹诗诀  其一九",
        "author": "陈楠",
        "content": "莫近丘坟秽污田，亦嫌战地产人眠。\n坤来灵气形为福，便是求仙小洞天。",
        "dynasty": "宋",
        "collection_info": null
    },
    {
        "title": "金丹诗诀  其二○",
        "author": "陈楠",
        "content": "山林静处最宜良，或在尘中或在乡。\n土德厚时丹得厚，妄为立见有迍殃。",
        "dynasty": "宋",
        "collection_info": null
    },
    {
        "title": "金丹诗诀  其二一",
        "author": "陈楠",
        "content": "室宜向木对朝阳，兑有明窗对夕光。\n照顾有名人莫晓，暮阴不得闭金墙。",
        "dynasty": "宋",
        "collection_info": null
    },
    {
        "title": "金丹诗诀  其二二",
        "author": "陈楠",
        "content": "八门运化应时开，进退随金定往业。\n莫息明炉幷百户，安然二鼎位三台。",
        "dynasty": "宋",
        "collection_info": null
    },
    {
        "title": "金丹诗诀  其二三",
        "author": "陈楠",
        "content": "六百篇中起伏明，三光须顺日虚盈。\n推移八卦明斤两，刻漏相参莫住程。",
        "dynasty": "宋",
        "collection_info": null
    },
    {
        "title": "金丹诗诀  其二四",
        "author": "陈楠",
        "content": "阴火息时阳火销，理分卧立顺羲爻。\n更随黑白天边月，六候方终晦朔交。",
        "dynasty": "宋",
        "collection_info": null
    },
    {
        "title": "金丹诗诀  其二五",
        "author": "陈楠",
        "content": "四时推运逐星杓，昼夜停分百刻昭。\n郑重元君重定式，细详时候已明标。",
        "dynasty": "宋",
        "collection_info": null
    },
    {
        "title": "金丹诗诀  其二六",
        "author": "陈楠",
        "content": "天上分明十二时，人间分作炼丹程。\n若言刻漏无凭信，不会玄机药未成。",
        "dynasty": "宋",
        "collection_info": null
    },
    {
        "title": "金丹诗诀  其二七",
        "author": "陈楠",
        "content": "心地虚闲绝万缘，且宜清静返身观。\n要知铁脊梁之汉，何虑修丹下手难。",
        "dynasty": "宋",
        "collection_info": null
    },
    {
        "title": "金丹诗诀  其二八",
        "author": "陈楠",
        "content": "言者不知知不言，高谈阔论万千般。\n虽然眼下无人辨，恐汝终身被自瞒。",
        "dynasty": "宋",
        "collection_info": null
    },
    {
        "title": "金丹诗诀  其二九",
        "author": "陈楠",
        "content": "人如得道自婴儿，不辨闲言是与非。\n君若不能心具眼，他时追悔问他谁。",
        "dynasty": "宋",
        "collection_info": null
    },
    {
        "title": "金丹诗诀  其三○",
        "author": "陈楠",
        "content": "执着之人得不真，朝行暮辍又非诚。\n诚心修炼见功验，方是人中识得人。",
        "dynasty": "宋",
        "collection_info": null
    },
    {
        "title": "金丹诗诀  其三一",
        "author": "陈楠",
        "content": "父精母血结胎成，尚自他形似我形。\n身内认吾真父母，方才捉得五行精。",
        "dynasty": "宋",
        "collection_info": null
    },
    {
        "title": "金丹诗诀  其三二",
        "author": "陈楠",
        "content": "子时气对尾闾关，夹脊河车透顶门。\n一颗水晶入炉内，赤龙含汞上泥丸。",
        "dynasty": "宋",
        "collection_info": null
    },
    {
        "title": "金丹诗诀  其三三",
        "author": "陈楠",
        "content": "气入丹田养白鸦，斯时方日结黄芽。\n华池神水含明月，取得刀圭大似麻。",
        "dynasty": "宋",
        "collection_info": null
    },
    {
        "title": "金丹诗诀  其三四",
        "author": "陈楠",
        "content": "须知药得火成丹，又要丹逢火则仙。\n片饷工夫修便现，老成须是过三年。",
        "dynasty": "宋",
        "collection_info": null
    },
    {
        "title": "金丹诗诀  其三五",
        "author": "陈楠",
        "content": "大道分明在眼前，时人不会悮归泉。\n黄芽本是干坤气，神水根基与汞连。",
        "dynasty": "宋",
        "collection_info": null
    },
    {
        "title": "金丹诗诀  其三六",
        "author": "陈楠",
        "content": "认得根源不用忙，三三合九有纯阳。\n潜通变化神光现，从此朝天近玉皇。",
        "dynasty": "宋",
        "collection_info": null
    },
    {
        "title": "金丹诗诀  其三七",
        "author": "陈楠",
        "content": "合其天地合其元，子母相逢不敢言。\n先汞后铅为大道，莫教失伴鹤归天。",
        "dynasty": "宋",
        "collection_info": null
    },
    {
        "title": "金丹诗诀  其三八",
        "author": "陈楠",
        "content": "此宝从来二八传，吉年吉月入炉安。\n十朝火候知时节，必定芽成汞自完。",
        "dynasty": "宋",
        "collection_info": null
    },
    {
        "title": "金丹诗诀  其三九",
        "author": "陈楠",
        "content": "志默忘言理最端，更无一物可相关。\n回眸谩着些儿力，一得分明万事闲。",
        "dynasty": "宋",
        "collection_info": null
    },
    {
        "title": "金丹诗诀  其四○",
        "author": "陈楠",
        "content": "红铅黑汞大丹基，红黑相投世罕知。\n两物若还成戊己，仙家故曰一刀圭。",
        "dynasty": "宋",
        "collection_info": null
    },
    {
        "title": "金丹诗诀  其四一",
        "author": "陈楠",
        "content": "日乌月兔两轮凤，根在先天核取难。\n月夜望中能采取，天魂地魄结灵丹。",
        "dynasty": "宋",
        "collection_info": null
    },
    {
        "title": "金丹诗诀  其四二",
        "author": "陈楠",
        "content": "莫谓金丹事等闲，切须勤苦力钻研。\n殷勤好问师资学，不在他边在目前。",
        "dynasty": "宋",
        "collection_info": null
    },
    {
        "title": "金丹诗诀  其四三",
        "author": "陈楠",
        "content": "夫炼还丹先养铅，龟蛇一气产先天。\n虚心实腹方和合，结就灵砂一粒圆。",
        "dynasty": "宋",
        "collection_info": null
    },
    {
        "title": "金丹诗诀  其四四",
        "author": "陈楠",
        "content": "同行同坐又同眠，终日相随在目前。\n认得这些须急采，见之便是水乡铅。",
        "dynasty": "宋",
        "collection_info": null
    },
    {
        "title": "金丹诗诀  其四五",
        "author": "陈楠",
        "content": "不是灯光日月星，灵药自有异常明。\n垂帘久视光明处，一颗堂堂现本真。",
        "dynasty": "宋",
        "collection_info": null
    },
    {
        "title": "金丹诗诀  其四六",
        "author": "陈楠",
        "content": "终日如愚岂有无，谩将闲裏着工夫。\n初时玉液飞空雪，渐见流金满故庐。",
        "dynasty": "宋",
        "collection_info": null
    },
    {
        "title": "金丹诗诀  其四七",
        "author": "陈楠",
        "content": "灵汞通真变化多，只宜存守不宜过。\n神符默运三关彻，铅趁黄河入大罗。",
        "dynasty": "宋",
        "collection_info": null
    },
    {
        "title": "金丹诗诀  其四八",
        "author": "陈楠",
        "content": "甲龙庚虎镇相随，铅汞同炉始可为。\n曾取地天交泰事，自然交媾坎和离。",
        "dynasty": "宋",
        "collection_info": null
    },
    {
        "title": "金丹诗诀  其四九",
        "author": "陈楠",
        "content": "周天火候至幽显，运动抽添尽有时。\n气候何须分八节，只防片饷失毫釐。",
        "dynasty": "宋",
        "collection_info": null
    },
    {
        "title": "金丹诗诀  其五○",
        "author": "陈楠",
        "content": "五行四象坎幷离，诗诀分明说与伊。\n只有工夫下手处，几人会得几人知。",
        "dynasty": "宋",
        "collection_info": null
    },
    {
        "title": "金丹诗诀  其五一",
        "author": "陈楠",
        "content": "若未逢师且看诗，诗中藏诀好修持。\n虽然不到蓬莱路，也得人间死较迟。",
        "dynasty": "宋",
        "collection_info": null
    },
    {
        "title": "金丹诗诀  其五二",
        "author": "陈楠",
        "content": "昼运灵旗夜火芝，抽添运用且防危。\n若无同志相亲赏，时照炉中火候非。",
        "dynasty": "宋",
        "collection_info": null
    },
    {
        "title": "金丹诗诀  其五三",
        "author": "陈楠",
        "content": "震卦行归西兑乡，三阳姹女弄明珰。\n巽风吹动珊瑚树，入艮归坤又一场。",
        "dynasty": "宋",
        "collection_info": null
    },
    {
        "title": "金丹诗诀  其五四",
        "author": "陈楠",
        "content": "握拳闭目守流珠，这个元来是入途。\n不见悟真篇内说，真金起屋几时枯。",
        "dynasty": "宋",
        "collection_info": null
    },
    {
        "title": "金丹诗诀  其五五",
        "author": "陈楠",
        "content": "谁知前短后长机，十二时中只一时。\n晦朔望弦明进退，炼成九转结婴儿。",
        "dynasty": "宋",
        "collection_info": null
    },
    {
        "title": "金丹诗诀  其五六",
        "author": "陈楠",
        "content": "昆崙山上火星飞，金木相逢坎电时。\n药到月圆须满秤，急教进火莫蹉迟。",
        "dynasty": "宋",
        "collection_info": null
    },
    {
        "title": "金丹诗诀  其五七",
        "author": "陈楠",
        "content": "大药须凭神气精，采来一处结交成。\n丹头只是先天气，炼作黄芽发玉英。",
        "dynasty": "宋",
        "collection_info": null
    },
    {
        "title": "金丹诗诀  其五八",
        "author": "陈楠",
        "content": "分明只在片言间，老去殊途有易难。\n先自刀圭言下悟，渐收九转大还丹。",
        "dynasty": "宋",
        "collection_info": null
    },
    {
        "title": "金丹诗诀  其五九",
        "author": "陈楠",
        "content": "两处擒来共一炉，一泓真水结真酥。\n刀圭滋味吞归腹，浇灌黄芽产玉符。",
        "dynasty": "宋",
        "collection_info": null
    },
    {
        "title": "金丹诗诀  其六○",
        "author": "陈楠",
        "content": "捉将百脉倒归源，自会天然汞见铅。\n大地山河皆至宝，谁知身裏觅先天。",
        "dynasty": "宋",
        "collection_info": null
    },
    {
        "title": "金丹诗诀  其六一",
        "author": "陈楠",
        "content": "宫中眼底火星飞，雷电掀翻白雪垂。\n身裏漏声闻滴滴，三尸精血可充饥。",
        "dynasty": "宋",
        "collection_info": null
    },
    {
        "title": "金丹诗诀  其六二",
        "author": "陈楠",
        "content": "五行四象外边寻，只在当人一寸心。\n运用阴阳成妙道，直教瓦砾尽成金。",
        "dynasty": "宋",
        "collection_info": null
    },
    {
        "title": "金丹诗诀  其六三",
        "author": "陈楠",
        "content": "偃月炉中煅坎离，片时自有一刀圭。\n寄言师祖张平叔，万圣千贤总在西。",
        "dynasty": "宋",
        "collection_info": null
    },
    {
        "title": "金丹诗诀  其六四",
        "author": "陈楠",
        "content": "醉倒酣眠梦熟时，满船载宝过曹溪。\n一才识破丹基处，放去收来绝在伊。",
        "dynasty": "宋",
        "collection_info": null
    },
    {
        "title": "金丹诗诀  其六五",
        "author": "陈楠",
        "content": "西南路上月华明，大药还从此处生。\n记得古人诗一句，曲江之上鹊桥横。",
        "dynasty": "宋",
        "collection_info": null
    },
    {
        "title": "金丹诗诀  其六六",
        "author": "陈楠",
        "content": "一月三旬一日同，修丹法象夺天功。\n交加二八为丹母，望远徒劳觅虎龙。",
        "dynasty": "宋",
        "collection_info": null
    },
    {
        "title": "金丹诗诀  其六七",
        "author": "陈楠",
        "content": "尾闾白炁贯丹田，一颗真珠软似绵。\n满地冷光生玉笋，两池秋水漾红莲。",
        "dynasty": "宋",
        "collection_info": null
    },
    {
        "title": "金丹诗诀  其六八",
        "author": "陈楠",
        "content": "鼎炉火候密推排，炼得纯阳气上来。\n地户闭时骨体实，天门积渐自然开。",
        "dynasty": "宋",
        "collection_info": null
    },
    {
        "title": "金丹诗诀  其六九",
        "author": "陈楠",
        "content": "水为灵符冲和液，火是丹枢混沌精。\n会在宫中凝结处，自然结蕊復生英。",
        "dynasty": "宋",
        "collection_info": null
    },
    {
        "title": "金丹诗诀  其七○",
        "author": "陈楠",
        "content": "男儿怀孕是胎仙，只为蟾光夜夜圆。\n夺得天机真造化，身中自有玉清天。",
        "dynasty": "宋",
        "collection_info": null
    },
    {
        "title": "金丹诗诀  其七一",
        "author": "陈楠",
        "content": "鼎中朱橘亘天红，此是时时养火功。\n元炁归炉神不散，春山春水自春风。",
        "dynasty": "宋",
        "collection_info": null
    },
    {
        "title": "金丹诗诀  其七二",
        "author": "陈楠",
        "content": "金鼎先干活水银，水银干了大丹成。\n分明有箇长生草，点铁成金不悮人。",
        "dynasty": "宋",
        "collection_info": null
    },
    {
        "title": "金丹诗诀  其七三",
        "author": "陈楠",
        "content": "涕唾精津气血液，真僞混淆须辨惑。\n从无生有是药材，不可滞他虚幻物。",
        "dynasty": "宋",
        "collection_info": null
    },
    {
        "title": "金丹诗诀  其七四",
        "author": "陈楠",
        "content": "经文变化在须臾，迷者何求日月疏。\n但守火爻三百刻，产成一颗夜明珠。",
        "dynasty": "宋",
        "collection_info": null
    },
    {
        "title": "金丹诗诀  其七五",
        "author": "陈楠",
        "content": "天源一派接昆崙，最隐无过九曲湾。\n百万玉龙嘶未断，一江春月趁渔船。",
        "dynasty": "宋",
        "collection_info": null
    },
    {
        "title": "金丹诗诀  其七六",
        "author": "陈楠",
        "content": "精神冥合炁归时，骨肉融和都不知。\n关节自开通畅也，形容光泽似婴儿。",
        "dynasty": "宋",
        "collection_info": null
    },
    {
        "title": "金丹诗诀  其七七",
        "author": "陈楠",
        "content": "分两须当应两弦，此般法象合天渊。\n迴头问取黄婆看，何必区区待口传。",
        "dynasty": "宋",
        "collection_info": null
    },
    {
        "title": "金丹诗诀  其七八",
        "author": "陈楠",
        "content": "铅汞之宗龙虎根，玄牝之户戊已门。\n只向玉壶春色裏，摘枝花去问羲轩。",
        "dynasty": "宋",
        "collection_info": null
    },
    {
        "title": "金丹诗诀  其七九",
        "author": "陈楠",
        "content": "近则三朝远九旬，须知变化有时辰。\n不知造化长生药，点汞成金也动人。",
        "dynasty": "宋",
        "collection_info": null
    },
    {
        "title": "金丹诗诀  其八○",
        "author": "陈楠",
        "content": "鼎鼎元无药裏寻，寻来出去一般金。\n铸成大小多随意，便是冰壶妙理深。",
        "dynasty": "宋",
        "collection_info": null
    },
    {
        "title": "金丹诗诀  其八一",
        "author": "陈楠",
        "content": "入鼎须凭重一斤，秤来却是十六星。\n一星水裏真金妙，合作流珠二八停。",
        "dynasty": "宋",
        "collection_info": null
    },
    {
        "title": "金丹诗诀  其八二",
        "author": "陈楠",
        "content": "坎府坳塘石脚泉，星斗相对射高天。\n潺湲阳脉通青白，沐浴要教金体坚。",
        "dynasty": "宋",
        "collection_info": null
    },
    {
        "title": "金丹诗诀  其八三",
        "author": "陈楠",
        "content": "尽道真人总默然，如何也不示言诠。\n若不骄傲事无语，只是胸中欠汞铅。",
        "dynasty": "宋",
        "collection_info": null
    },
    {
        "title": "金丹诗诀  其八四",
        "author": "陈楠",
        "content": "天地初分日月高，状如鸡子復如桃。\n阴阳真气知时节，直待三年脱战袍。",
        "dynasty": "宋",
        "collection_info": null
    },
    {
        "title": "金丹诗诀  其八五",
        "author": "陈楠",
        "content": "龙虎丹砂义最幽，五神金内汞铅流。\n千朝变紫飞云去，直至大罗天上头。",
        "dynasty": "宋",
        "collection_info": null
    },
    {
        "title": "金丹诗诀  其八六",
        "author": "陈楠",
        "content": "用铅须得汞相和，二姓为亲女唱歌。\n炼到紫河车地动，白云相伴鹤来过。",
        "dynasty": "宋",
        "collection_info": null
    },
    {
        "title": "金丹诗诀  其八七",
        "author": "陈楠",
        "content": "红黑相将妇嫁夫，一年一度入丹枢。\n洞房深处真云雨，产个婴儿一似渠。",
        "dynasty": "宋",
        "collection_info": null
    },
    {
        "title": "金丹诗诀  其八八",
        "author": "陈楠",
        "content": "坎男离女往干天，买药烧丹不用钱。\n偃月炉中烹造化，一些妙药要真铅。",
        "dynasty": "宋",
        "collection_info": null
    },
    {
        "title": "金丹诗诀  其八九",
        "author": "陈楠",
        "content": "怪事教人笑几回，男儿今也会怀胎。\n自家精血自交结，身裏夫妻是妙哉。",
        "dynasty": "宋",
        "collection_info": null
    },
    {
        "title": "金丹诗诀  其九○",
        "author": "陈楠",
        "content": "三姓名含二物交，赤龙飞上碧云霄。\n夜来甘露空中过，片月横空对鹊桥。",
        "dynasty": "宋",
        "collection_info": null
    },
    {
        "title": "金丹诗诀  其九一",
        "author": "陈楠",
        "content": "復姤修持水火宗，兔鸡沐浴内丹红。\n周天六六寒炉后，十月胎圆显圣功。",
        "dynasty": "宋",
        "collection_info": null
    },
    {
        "title": "金丹诗诀  其九二",
        "author": "陈楠",
        "content": "水火同精间木金，火木知他甚处寻。\n脱黄着紫因何事，只为河车数转深。",
        "dynasty": "宋",
        "collection_info": null
    },
    {
        "title": "金丹诗诀  其九三",
        "author": "陈楠",
        "content": "玉符金液炼天仙，月照昆崙一沼莲。\n试指北方玄武事，龟蛇因甚两相缠。",
        "dynasty": "宋",
        "collection_info": null
    },
    {
        "title": "金丹诗诀  其九四",
        "author": "陈楠",
        "content": "雨洗新篁双凤飞，玉芝花下一灵龟。\n抱琴弹尽舞仙曲，却放姮娥宴小池。",
        "dynasty": "宋",
        "collection_info": null
    },
    {
        "title": "金丹诗诀  其九五",
        "author": "陈楠",
        "content": "透体金光骨髓香，金筋玉骨尽纯阳。\n炼教赤血流为白，阴气消磨身自康。",
        "dynasty": "宋",
        "collection_info": null
    },
    {
        "title": "金丹诗诀  其九六",
        "author": "陈楠",
        "content": "一旦工夫尽志诚，凝神聚气固真精。\n颜容如玉无饥渴，方显金丹片饷成。",
        "dynasty": "宋",
        "collection_info": null
    },
    {
        "title": "金丹诗诀  其九七",
        "author": "陈楠",
        "content": "翠娥独立水晶宫，体态娇娆有意浓。\n半夜黄婆来叩户，作媒嫁去与金翁。",
        "dynasty": "宋",
        "collection_info": null
    },
    {
        "title": "金丹诗诀  其九八",
        "author": "陈楠",
        "content": "太乙玄珠金液丹，还元返本驻童颜。\n更须亲听明师语，方可教君见一斑。",
        "dynasty": "宋",
        "collection_info": null
    },
    {
        "title": "金丹诗诀  其九九",
        "author": "陈楠",
        "content": "夜来一朵碧芙渠，内有红丸滴滴珠。\n滴下华池是神水，丹田结聚作丹枢。",
        "dynasty": "宋",
        "collection_info": null
    },
    {
        "title": "金丹诗诀  其一○○",
        "author": "陈楠",
        "content": "离坎名为水火精，本是干坤二卦成。\n但取坎精点离穴，纯干便可摄飞琼。",
        "dynasty": "宋",
        "collection_info": null
    },
    {
        "title": "盘栊颂",
        "author": "陈楠",
        "content": "终日盘盘圆又圆，中间一位土为尊。\n磨来磨去知多少，箇裏全无斧凿痕。",
        "dynasty": "宋",
        "collection_info": null
    },
    {
        "title": "箍桶颂",
        "author": "陈楠",
        "content": "有漏教无漏，如何水泄通。\n既能圆密了，内外一真空。",
        "dynasty": "宋",
        "collection_info": null
    },
    {
        "title": "尸解颂",
        "author": "陈楠",
        "content": "顶上雷声霹雳，混沌落地无踪。\n今朝得路便行，骑箇无角火龙。",
        "dynasty": "宋",
        "collection_info": null
    },
    {
        "title": "灵龟洞",
        "author": "郭允升",
        "content": "谁将快剑斫苍石，涌出玉虹三百尺。\n漭流直注古潭心，卷雾喷空潭影澄。\n大声隐隐非雷霆，一洗万古山无青。\n崖崩谷断供奇秀，至今犹有龟蛇灵。\n我疑神龙宅幽邃，颔有骊珠贪熟睡。\n为君鞭起跨玉京，坐致商霖藓旱气。",
        "dynasty": "宋",
        "collection_info": null
    },
    {
        "title": "简州",
        "author": "程敦临",
        "content": "郡城好处西州无，两江回合东南隅。\n江平浪稳去自在，净色浸透银蟾蜍。",
        "dynasty": "宋",
        "collection_info": null
    },
    {
        "title": "题温州江心寺",
        "author": "程嘉量",
        "content": "东西两寺绝尘嚣，斋饭全凭早晚潮。\n解事江流更分断，为君题作小金焦。",
        "dynasty": "宋",
        "collection_info": null
    },
    {
        "title": "灵岩七咏 定惠像",
        "author": "张雍",
        "content": "昔闻海岸落伽山，今日灵岩得谛观。\n莫问前身后身事，会须明眼一盘看。",
        "dynasty": "宋",
        "collection_info": null
    },
    {
        "title": "灵岩七咏 证明龛",
        "author": "张雍",
        "content": "不倦千寻谒证明，凭栏下瞰白云生。\n更期进步孤峰顶，要向如来头上行。",
        "dynasty": "宋",
        "collection_info": null
    },
    {
        "title": "灵岩七咏 双鹤泉",
        "author": "张雍",
        "content": "双鹤飞来知几年，至今山腹有泓泉。\n直应为办高僧供，挹取无穷金湛然。",
        "dynasty": "宋",
        "collection_info": null
    },
    {
        "title": "灵岩七咏 灵龟泉",
        "author": "张雍",
        "content": "山作灵龟势愿游，滴泉奔涌岂常流。\n谁当一的能知味，认取心源莫躁求。",
        "dynasty": "宋",
        "collection_info": null
    },
    {
        "title": "灵岩七咏 明空窍",
        "author": "张雍",
        "content": "横看空洞贯山南，人说当年卧佛岩。\n渠识老婆心太切，直将一点示愚凡。",
        "dynasty": "宋",
        "collection_info": null
    },
    {
        "title": "灵岩七咏 铁袈裟",
        "author": "张雍",
        "content": "浅蹊针孔费掺掺，铁作袈裟信不凡。\n大庾岭头提不起，岂知千古付灵岩。",
        "dynasty": "宋",
        "collection_info": null
    },
    {
        "title": "灵岩七咏 三十二罗汉",
        "author": "张雍",
        "content": "此山罗汉极□常，当日威容俨在堂。\n谁信盗中诚有道，智过君子实难量。",
        "dynasty": "宋",
        "collection_info": null
    },
    {
        "title": "铁袈裟  其一",
        "author": "李懋远",
        "content": "宦游飘忽十年间，持节重来见旧山。\n惟有潺湲庭下水，无心犹伴白云闲。",
        "dynasty": "宋",
        "collection_info": null
    },
    {
        "title": "铁袈裟  其二",
        "author": "李懋远",
        "content": "路转山腰十里阴，参差楼殿倚云平。\n青蛇白鹤今何在，泉石空留四绝名。",
        "dynasty": "宋",
        "collection_info": null
    },
    {
        "title": "赠吕居仁",
        "author": "曾续",
        "content": "吕家三相盛天朝，流泽于今有凤毛。\n世业中微谁料理，却收才具入风骚。",
        "dynasty": "宋",
        "collection_info": null
    },
    {
        "title": "登证明观",
        "author": "释子千",
        "content": "欲知相续振宗风，常似泉源昼夜通。\n若使为霖布寰宇，每随云雾下高峰。",
        "dynasty": "宋",
        "collection_info": null
    },
    {
        "title": "登证明观",
        "author": "释子明",
        "content": "欲凭双虎说家风，透顶清泉到处通。\n已觉心源无望碍，何须更上证明峰。",
        "dynasty": "宋",
        "collection_info": null
    },
    {
        "title": "和张敏叔祠部压云轩韵",
        "author": "释冲邈",
        "content": "础润藏云族，檐虚压树梢。\n经常逢夜讲，斋不过中庖。\n有井龙庆蛰，无泥燕不巢。\n登临增野兴，四顾尽寒郊。",
        "dynasty": "宋",
        "collection_info": null
    },
    {
        "title": "翠微山居诗  其一",
        "author": "释冲邈",
        "content": "山水煎茶拗柳枝，禅衣百结任风吹。\n看经只在明窗下，得失荣枯总不知。",
        "dynasty": "宋",
        "collection_info": null
    },
    {
        "title": "翠微山居诗  其二",
        "author": "释冲邈",
        "content": "任运腾腾作老颠，何须论道復论禅。\n莫将闲事来相扰，妨我长伸两脚眠。",
        "dynasty": "宋",
        "collection_info": null
    },
    {
        "title": "翠微山居诗  其三",
        "author": "释冲邈",
        "content": "闲来石上卧长松，百衲袈裟破又缝。\n今日不愁明日饭，生涯只在钵盂中。",
        "dynasty": "宋",
        "collection_info": null
    },
    {
        "title": "翠微山居诗  其四",
        "author": "释冲邈",
        "content": "临溪草草结茅堂，静坐安然一炷香。\n不是息心除妄想，都缘无事可思量。",
        "dynasty": "宋",
        "collection_info": null
    },
    {
        "title": "翠微山居诗  其五",
        "author": "释冲邈",
        "content": "老老山僧不下阶，双眉恰似雪分开。\n世人若问枯松树，我作沙弥亲见栽。",
        "dynasty": "宋",
        "collection_info": null
    },
    {
        "title": "翠微山居诗  其六",
        "author": "释冲邈",
        "content": "老来欲觅人间物，须向红尘问世人。\n莫怪山僧无扫帚，都缘行处不生尘。",
        "dynasty": "宋",
        "collection_info": null
    },
    {
        "title": "翠微山居诗  其七",
        "author": "释冲邈",
        "content": "幼人空门绝是非，老来学道转精微。\n钵中贫富千家饭，身上寒暄一衲衣。",
        "dynasty": "宋",
        "collection_info": null
    },
    {
        "title": "翠微山居诗  其八",
        "author": "释冲邈",
        "content": "莫向人间定是非，是非定得有何为。\n而今休去便休去，若欲了时无了时。",
        "dynasty": "宋",
        "collection_info": null
    },
    {
        "title": "翠微山居诗  其九",
        "author": "释冲邈",
        "content": "朝见花开满树红，暮观落叶又还空。\n若将花比人间事，花与人间事一同。",
        "dynasty": "宋",
        "collection_info": null
    },
    {
        "title": "翠微山居诗  其一○",
        "author": "释冲邈",
        "content": "百计千般只为身，不知身是冢中尘。\n莫欺白髮无言语，此是黄泉寄信人。",
        "dynasty": "宋",
        "collection_info": null
    },
    {
        "title": "翠微山居诗  其一一",
        "author": "释冲邈",
        "content": "早灰百念卧灵山，世路无心绝往还。\n僧相祇宜林下看，不堪行到画堂前。",
        "dynasty": "宋",
        "collection_info": null
    },
    {
        "title": "翠微山居诗  其一二",
        "author": "释冲邈",
        "content": "一池荷叶衣无尽，数树松花食有余。\n却被世人知去处，更移茅舍作深居。",
        "dynasty": "宋",
        "collection_info": null
    },
    {
        "title": "翠微山居诗  其一三",
        "author": "释冲邈",
        "content": "高山远望石碐碐，迭嶂回峦数十层。\n时人只识云生处，不见松萝岩下僧。",
        "dynasty": "宋",
        "collection_info": null
    },
    {
        "title": "翠微山居诗  其一四",
        "author": "释冲邈",
        "content": "辞君莫怪归山早，为忆松萝对月宫。\n台殿不将金鏁闭，来时自有白云封。",
        "dynasty": "宋",
        "collection_info": null
    },
    {
        "title": "翠微山居诗  其一五",
        "author": "释冲邈",
        "content": "独摇金锡出樊笼，便踏孤云上碧峰。\n莫怪脚穿脱尘履，且图行处不留踪。",
        "dynasty": "宋",
        "collection_info": null
    },
    {
        "title": "翠微山居诗  其一六",
        "author": "释冲邈",
        "content": "三界无家谁最亲，十方惟有一空身。\n但随云水伴明月，到处名山是主人。",
        "dynasty": "宋",
        "collection_info": null
    },
    {
        "title": "翠微山居诗  其一七",
        "author": "释冲邈",
        "content": "茅檐静对千山月，竹户闲楼一片云。\n莫送往来名利客，阶前踏破绿苔纹。",
        "dynasty": "宋",
        "collection_info": null
    },
    {
        "title": "翠微山居诗  其一八",
        "author": "释冲邈",
        "content": "踏石窗山一老僧，白云为伴水为朋。\n通宵只在洞中宿，月上青山便是灯。",
        "dynasty": "宋",
        "collection_info": null
    },
    {
        "title": "翠微山居诗  其一九",
        "author": "释冲邈",
        "content": "人生在世急如风，昨夜今朝事不同。\n不信但看桃李树，花开能得几时红。",
        "dynasty": "宋",
        "collection_info": null
    },
    {
        "title": "翠微山居诗  其二○",
        "author": "释冲邈",
        "content": "僧家无事最幽闲，近对青松远对山。\n诗句不曾题落叶，恐随流水到人间。",
        "dynasty": "宋",
        "collection_info": null
    },
    {
        "title": "翠微山居诗  其二一",
        "author": "释冲邈",
        "content": "霜飞峭壁夜猿惊，手把松枝叫月明。\n知有石龛僧入定，朝来不作断肠声。",
        "dynasty": "宋",
        "collection_info": null
    },
    {
        "title": "翠微山居诗  其二二",
        "author": "释冲邈",
        "content": "任性随缘一比丘，一生无喜亦无忧。\n白云纵听飞来去，但得青山在即休。",
        "dynasty": "宋",
        "collection_info": null
    },
    {
        "title": "翠微山居诗  其二三",
        "author": "释冲邈",
        "content": "炉中无火已多时，早起惟将一衲披。\n莫怪山僧常冷澹，夜深无处拾松枝。",
        "dynasty": "宋",
        "collection_info": null
    },
    {
        "title": "翠微山居诗  其二四",
        "author": "释冲邈",
        "content": "岂是栽松待茯苓，且图山色镇长青。\n他年行脚不将去，留与人间作画屏。",
        "dynasty": "宋",
        "collection_info": null
    },
    {
        "title": "翠微山居诗  其二五",
        "author": "释冲邈",
        "content": "高高峰顶恣情田，买断清闲不用钱。\n堪笑白云无定止，被他风送出山前。",
        "dynasty": "宋",
        "collection_info": null
    },
    {
        "title": "句",
        "author": "王逸民",
        "content": "我生不背佛，而自外道取。",
        "dynasty": "宋",
        "collection_info": null
    },
    {
        "title": "为蚊所扰得一绝句",
        "author": "徐端崇",
        "content": "空堂夜合势如云，沟壑宁知过去身。\n满腹经营尽膏血，那知通夕不眠人。",
        "dynasty": "宋",
        "collection_info": null
    },
    {
        "title": "句",
        "author": "徐端崇",
        "content": "鲁邦司寇陈义高，三闾大夫心徒劳。\n相逢一笑无言说，去宿芦花又明月。",
        "dynasty": "宋",
        "collection_info": null
    },
    {
        "title": "句",
        "author": "王绹",
        "content": "我欲挂冠去，君当衣锦还。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "胡世将",
        "content": "云水郊深退老堂，公来野服换龙章。\n四朝尽瘁身犹健，一德同寅福未央。\n小隐聊堪供放浪，神州终倚致平康。\n功成他日归休地，海表家风有故乡。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "胡世将",
        "content": "卜宅他乡得偃休，忘怀遇坎復乘流。\n功高天地云龙会，心寄丘园水石幽。\n墨客骚人多赋咏，金堂玉室纵追游。\n公念问舍真无负，自是豪英百尺楼。",
        "dynasty": "宋",
        "collection_info": null
    },
    {
        "title": "癸丑三月十日自涌泉寺过吴文叟山居临溪观鱼辄题二诗  其一",
        "author": "胡世将",
        "content": "云物起争岩石秀，水拉行带野花香。\n一山应接知无暇，赖有青春白日长。",
        "dynasty": "宋",
        "collection_info": null
    },
    {
        "title": "癸丑三月十日自涌泉寺过吴文叟山居临溪观鱼辄题二诗  其二",
        "author": "胡世将",
        "content": "偶寻胜赏到山扉，溪影涵晖动翠微。\n正欲临流看鱼乐，扁舟宁待夜潮归。",
        "dynasty": "宋",
        "collection_info": null
    },
    {
        "title": "苏子翼送黄精酒",
        "author": "朱弁",
        "content": "仙经何物堪却老，较功无如太阳草。\n龙衔鸡衔名虽异，菟公羊公事可考。\n苏君真是神仙裔，橘井阴功贯穹昊。\n云笈书成数万言，银关珠宫用心早。\n独知此物有奇効，福地名山为储宝。\n不惮林泉新斸掘，斥去杵臼谢饰捣。\n况从髙士论麹糜，更课公田收秫稻。\n一朝灵液浮瓮盎，三冬浩气生襟抱。\n且欣软饱得浇肠，漫说逆流工补脑。\n眼碧那忧散黒花，髮白故应还翠葆。\n贾傅只嫌松醥陋，刘堕敢夸桑落好。\n直须五斗论解酲，宁待三柸乃通道。\n谁知万里落旄人，亦许匏尊自倾倒。\n为君唤迴雪窖春，八载覊愁供一扫。\n曼倩宜分此日桃，安期莫诧他年枣。\n何烦更采石斛花，巳觉容颜不枯槁。\n根连石室喜入梦，句拟桐溪媿摛藻。\n平生我亦爱书扎，朱髓緑肠勤探讨。\n幸君汲引成此志，鹤驾骎骎望仙岛。\n吞腥啄腐非夙心，岁晚兹言良可保。",
        "dynasty": "宋",
        "collection_info": null
    },
    {
        "title": "初春以蔓菁作虀因忆往年避难大隗山采苹涧中为虀虀成汁为粉红色而香美特异乃信郑人所言为不诬矣今食新虀因成长韵",
        "author": "朱弁",
        "content": "藏蔬饱三冬，媚盘无靃靡。\n陈虀解束缚，冰雹散刀几。\n春畦芜菁苗，入眼渐可喜。\n青黄含风露，采摘从此始。\n持归作新虀，一饱竞鲜美。\n芬香溢肺肝，甘脆响牙齿。\n扪腹幽窻下，刍豢讵能比。\n忆昔避难初，窜身重嵓裏。\n云烟昬具茨，老稚且栖止。\n燕兵大捜索，焚荡石牛底。\n脱命擉虎山，野哭纷四起。\n暮投山前店，茅栋例烧毁。\n潜伏窟室中，衣敝不盖体。\n妻孥坐相对，生意薄于纸。\n晨朝行涧中，采芹涧边洗。\n郑人夸此虀，他菜非所拟。\n氤氲投瓦盎，触鼻似兰芷。\n一杯红粉羮，析酲胜仙醴。\n乃知野人献，凉薄未宜鄙。\n今来滞殊郷，白首家万里。\n犹能对荤羶，咀嚼出宫徴。\n回思十年梦，争夺殊未巳。\n饱食但谋身，吾颡良有泚。",
        "dynasty": "宋",
        "collection_info": null
    },
    {
        "title": "北人以松皮为菜予初不知味虞侍郎分饷一小把因饭素授厨人与薗蔬杂进珎美可喜因作一诗",
        "author": "朱弁",
        "content": "吾老似出家，晚悟愧根钝。\n滋旨却羶荤，禅蜕要亲近。\n伟哉十八公，兹道亦精进。\n舎身奉刀几，割体绝嗔恨。\n鳞皴老龙皮，鸣齿溢芳润。\n流膏为伏龟，千岁未须问。\n便堪奴笋蕨，讵肯友芝菌。\n跏趺得一饱，万事皆可摈。\n侍郎文懿后，落落众推俊。\n澹然丗味薄，内典得所信。\n香厨留净供，频食不言顿。\n晏然黙不语，草木雷音震。\n得法于此公，骨髓传心印。\n应怜持节人，饷此为问讯。\n欲将无上味，为我洗尘坌。\n食之不敢余，感激在方寸。",
        "dynasty": "宋",
        "collection_info": null
    },
    {
        "title": "予以年事渐髙气海不能熟生暖冷旅中又无药物遂用火攻之策灼艾凡二百壮吟呻之际得诗二十韵",
        "author": "朱弁",
        "content": "不作漳濵卧，年侵血气衰。\n据鞍思少壮，揽镜嘆清羸。\n有病方求艾，无营莫问蓍。\n心知出下策，理胜遇中医。\n阳燧神逾速，铜仙术尽施。\n论功鄙炮制，取穴辨毫釐。\n火帝恩光异，炎官绩用奇。\n书萤比差似，珠蚁迫方知。\n忖物嗟炮鳖，观形笑灼龟。\n烟微初炙手，气烈渐鑚皮。\n闭目书徒展，支头枕屡移。\n发狂还自哂，贾勇仅能支。\n宋鹢追风日，吴牛喘月时。\n忠言劳缓颊，善谑为开眉。\n服气工夫逺，烧丹岁月遟。\n衞生防后患，伐性释前疑。\n展转那成梦，呻吟且当诗。\n因心念民瘼，出位嘆身卑。\n欲巳七年病，当从百丗师。\n保身将保国，未可废箴规。",
        "dynasty": "宋",
        "collection_info": null
    },
    {
        "title": "元夕有感",
        "author": "朱弁",
        "content": "朔雪余千里，东风徧九州。\n关河中土异，灯火上元愁。\n緑蚁甞新酿，青貂恋故裘。\n紫姑无用卜，丗事正悠悠。",
        "dynasty": "宋",
        "collection_info": null
    },
    {
        "title": "忆钟离浚",
        "author": "朱弁",
        "content": "浚都同聚读书萤，楚岸春风忆送行。\n三十年前初识面，四千里外更关情。\n出疆我亦徒劳尔，入仕君今何似生。\n旅鴈相逢须一问，要从邮上得新声。",
        "dynasty": "宋",
        "collection_info": null
    },
    {
        "title": "炕寝三十韵",
        "author": "朱弁",
        "content": "风土南北殊，习尚非一躅。\n出疆虽仗节，入国蹔同俗。\n淹留岁再残，朔雪满崖谷。\n御冬貂裘弊，一炕且跧伏。\n西山石为薪，黝色惊射目。\n方炽绝可迩，将尽还自续。\n飞飞涌玄云，焰焰积红玉。\n稍疑雷出地，又似风薄木。\n谁容鼠栖冰，信是龙衔烛。\n阳曦助喘息，未害揺空腹。\n惠气生袴襦，仍工展拳足。\n岂惟脱肤鳞，兼復平体粟。\n负暄那用诧，执热定思沃。\n收功在岁寒，较德比时燠。\n虽余炙手熖，宁有烂额酷。\n矧当凝泫辰，炎帝独回毂。\n玄冥真退听，祝融端可録。\n嗟予亦何者，万里歌黄鹄。\n偃仰对窻扉，妍暖谢衾褥。\n壮怀羞竈媚，晚悟笑突曲。\n因思堕指人，暴露苦皲瘃。\n频年未解甲，蹈此锋刃毒。\n遥知革辂中，旰食安豆粥。\n陪臣将命来，意恳诚亦笃。\n有奇不能吐，何术止南牧。\n君心想更切，臣罪何由赎。\n此身虽自温，此志转烦促。\n论武贵止戈，天必从人欲。\n安得四海春，永作苍生福。\n聊拟少陵翁，秋风赋茅屋。",
        "dynasty": "宋",
        "collection_info": null
    },
    {
        "title": "秋泉次韵",
        "author": "朱弁",
        "content": "新醅滃滃溢瓶盆，漱石秋泉带雨浑。\n翡翠杯深云液凝，鸬鷀杓满月波翻。\n照人光入樽罍莹，流齿香随语笑喷。\n巳拚扶头日三丈，朝酲未解任昬昬。",
        "dynasty": "宋",
        "collection_info": null
    },
    {
        "title": "夜雨枕上",
        "author": "朱弁",
        "content": "淅淅风声止，凄凄雨气凉。\n愁工萦客思，梦故遶江郷。\n书疏亲朋少，干戈岁月长。\n平城弭节地，可復见秋霜。",
        "dynasty": "宋",
        "collection_info": null
    },
    {
        "title": "客怀",
        "author": "朱弁",
        "content": "兵气常时见，客怀何日开。\n形骸病自瘦，鬓髮老相催。\n巳负秦庭哭，终期汉节回。\n风雷识意我，一雨洗氛埃。",
        "dynasty": "宋",
        "collection_info": null
    },
    {
        "title": "岁序",
        "author": "朱弁",
        "content": "岁序忽将晏，节旄嗟未还。\n低云惨众木，寒雨失群山。\n丧乱关诗思，讴謡发病颜。\n梦魂识旧隐，时到碧溪湾。",
        "dynasty": "宋",
        "collection_info": null
    },
    {
        "title": "白髮",
        "author": "朱弁",
        "content": "白髮使车前，烟波思渺然。\n霜清穫稻日，风急授衣天。\n客馆但愁坐，钓舟谁醉眠。\n乘槎会有便，真到斗牛边。",
        "dynasty": "宋",
        "collection_info": null
    },
    {
        "title": "有感",
        "author": "朱弁",
        "content": "容貌与年改，鬓毛随意斑。\n鴈边云度塞，鸟外日衔山。\n仗节功奚在，捐躯志未闲。\n不知垂老眼，何日覩龙颜。",
        "dynasty": "宋",
        "collection_info": null
    },
    {
        "title": "刘善长出示李伯时画马图",
        "author": "朱弁",
        "content": "俯首举尾拳一蹄，掣缰欲嗅骄不嘶。\n奚官耸肩两足垂，意皃自与造父齐。\n鸡目麟鬐鳯皇臆，玉山禾逺未容食。\n籋云追雹有余地，置之画图人岂识。\n精神权奇孰可班，当在白兔青龙閒。\n君知此马从何来，龙眠胸中十二闲。",
        "dynasty": "宋",
        "collection_info": null
    },
    {
        "title": "谢崔致君饷天花",
        "author": "朱弁",
        "content": "三年北馔饱羶荤，佳蔬颇忆南州味。\n地菜方为九夏珎，天花忽从五台至。\n崔侯胸中散千卷，金瓯名相传云裔。\n爱山亦如谢康乐，得此携归岂容易。\n应怜使馆久寂寥，分饷明明见深意。\n堆槃初见瑶草瘦，鸣齿稍觉琼枝脆。\n树鸡湿烂惭扣门，桒蛾青黄谩趋市。\n赤城菌子立万钉，今日因君不知贵。\n乖龙耳仅兔一割，沙门业巳通三丗。\n偃戈息民未有术，虽復加飡秖増媿。\n云山去此纵不逺，口腹何容更相累。\n报君此诗永为好，捧腹一笑万事置。",
        "dynasty": "宋",
        "collection_info": null
    },
    {
        "title": "战伐",
        "author": "朱弁",
        "content": "战伐何年定，悲愁是处同。\n黄云萦晚塞，白露下秋空。\n鱼跃深波月，乌啼落叶风。\n谁知渡江梦，一夜绕行宫。",
        "dynasty": "宋",
        "collection_info": null
    },
    {
        "title": "龙福寺煑东坡羮戏作",
        "author": "朱弁",
        "content": "山寺解尘鞅，溪边有微行。\n手摘诸葛菜，自煑东坡羮。\n虽无锦绣肠，亦饱风露清。\n钩帘坐扪腹，落日千峯明。",
        "dynasty": "宋",
        "collection_info": null
    },
    {
        "title": "丙申中秋不见月",
        "author": "朱弁",
        "content": "中秋万里月，何处驾冰轮。\n底事隔年会，不怜今夕人。\n兔疑停杵臼，蟾岂避风尘。\n黙识常娥意，氶平赏更新。",
        "dynasty": "宋",
        "collection_info": null
    },
    {
        "title": "十七夜对月",
        "author": "朱弁",
        "content": "病骨怯风露，愁怀厌甲兵。\n人居绝域久，月向此宵明。\n轮仄初经汉，光分半隐城。\n遟遟不肯下，应识异郷情。",
        "dynasty": "宋",
        "collection_info": null
    },
    {
        "title": "睡轩为赵光道作",
        "author": "朱弁",
        "content": "深炷炉香睡息匀，萧然一觉得天真。\n生涯聊示人閒丗，縁境都忘药褁身。\n窥牖屡来从汝唤，叩门空去任渠嗔。\n更须满壁图云水，卧想江湖渺莾春。",
        "dynasty": "宋",
        "collection_info": null
    },
    {
        "title": "南斋即事",
        "author": "朱弁",
        "content": "频年行役梦庭闱，陟岵常嗟脚力疲。\n毎诉酒巡嫌客恶，力营官事笑儿痴。\n云山幸不持钱买，花竹何妨带雨移。\n此味责人元未识，恐縁诗好被渠知。",
        "dynasty": "宋",
        "collection_info": null
    },
    {
        "title": "饯和父之并州",
        "author": "朱弁",
        "content": "有北何堪说，如南未是归。\n并门子径往，汉节我方鞿。\n笔砚论心久，干戈会面稀。\n新程相忆处，路入岭云微。",
        "dynasty": "宋",
        "collection_info": null
    },
    {
        "title": "独坐",
        "author": "朱弁",
        "content": "草冻慵抽碧，桃痴懒晕红。\n黄云犹汉野，紫塞漫春风。\n使节空留滞，侯圭未会同。\n阶除雪不扫，独立数归鸿。",
        "dynasty": "宋",
        "collection_info": null
    },
    {
        "title": "寒食",
        "author": "朱弁",
        "content": "绝域年华久，衰颜泪点新。\n毎逢寒食节，频梦故郷春。\n草緑唯供恨，花红只笑人。\n南辕定何日，无地不风尘。",
        "dynasty": "宋",
        "collection_info": null
    },
    {
        "title": "上巳",
        "author": "朱弁",
        "content": "行行春向暮，犹未见花枝。\n晦朔中原隔，风烟上巳疑。\n常令汉节在，莫作楚囚悲。\n早晚鸾旗发，吾归敢恨遟。",
        "dynasty": "宋",
        "collection_info": null
    },
    {
        "title": "送春",
        "author": "朱弁",
        "content": "风烟节物眼中稀，三月人犹恋褚衣。\n结就客愁云片叚，唤回郷梦雨霏微。\n小桃山下花初见，弱柳沙头絮禾飞。\n把酒送春无别语，羡君纔到便成归。",
        "dynasty": "宋",
        "collection_info": null
    },
    {
        "title": "天问绝句",
        "author": "朱弁",
        "content": "穴边酣战君臣蚁，波上群嬉婢妾鱼。\n苦乐不同同一宇，问天此理竟何如。",
        "dynasty": "宋",
        "collection_info": null
    },
    {
        "title": "客夜",
        "author": "朱弁",
        "content": "城月四更上，窻风一室幽。\n纎云萦鴈塞，重雾逼貂裘。\n兵革何年息，干坤此夜愁。\n殊郷两行泪，骚屑洒清秋。",
        "dynasty": "宋",
        "collection_info": null
    },
    {
        "title": "摅抱",
        "author": "朱弁",
        "content": "客滞殊方久，山围绝塞深。\n秋风入撗笛，夜月傍沾襟。\n造膝他时语，捐躯此日心。\n飞霜满明镜，髮短不胜簪。",
        "dynasty": "宋",
        "collection_info": null
    },
    {
        "title": "重九",
        "author": "朱弁",
        "content": "九日今何地，寒深紫塞霜。\n敢嫌芦酒浊，且对菊花甞。\n岁月双蓬鬓，干坤百战场。\n赐茰知未举，梦自识鸳行。",
        "dynasty": "宋",
        "collection_info": null
    },
    {
        "title": "次韵刘太师苦吟之什",
        "author": "朱弁",
        "content": "长城五字屹逶迤，可笑偏师敢出奇。\n句补推敲未安处，韵更瘀絮益难时。\n痴迷竟作禽填海，辛苦真成蚁度丝。\n却羡弥明攻具速，刘侯漫说也能诗。",
        "dynasty": "宋",
        "collection_info": null
    },
    {
        "title": "善长命作岁除日立春",
        "author": "朱弁",
        "content": "土牛巳着劝农鞭，苇索仍专捕鬼权。\n且喜春盘兼守岁，莫嗟腊酒易经年。\n东风渐入江梅梦，朔雪犹迷塞柳天。\n元会明朝定何处，覊臣挥泪节旄前。",
        "dynasty": "宋",
        "collection_info": null
    },
    {
        "title": "次韵子文秋兴",
        "author": "朱弁",
        "content": "逸兴常时有，逢秋一倍多。\n山长含楚雨，天逺接吴波。\n寻壑同元亮，浮家伴志和。\n钓竿行入手，还着向来蓑。",
        "dynasty": "宋",
        "collection_info": null
    },
    {
        "title": "冬雨",
        "author": "朱弁",
        "content": "冬雨不成雪，北风寒未深。\n山藏千垒秀，云结四垂阴。\n逈洒凌朝阁，残声入夜衾。\n端能洗兵甲，足慰此时心。",
        "dynasty": "宋",
        "collection_info": null
    },
    {
        "title": "寒食感怀次韵吴英叔",
        "author": "朱弁",
        "content": "疾风甚雨老难禁，岭外无饧谁解吟。\n双鬓客尘谙丗变，两眉郷思尽愁侵。\n榆钱何处迎新火，杏粥频年繫此心。\n落日髙城魂易断，天临牛斗五湖深。",
        "dynasty": "宋",
        "collection_info": null
    },
    {
        "title": "春阴",
        "author": "朱弁",
        "content": "关河迢逓绕黄沙，惨惨阴风塞柳斜。\n花带露寒无戏蝶，草连云暗有藏鸦。\n诗穷莫写愁如海，酒薄难将梦到家。\n绝域东风竟何事，秖应催我鬓边华。",
        "dynasty": "宋",
        "collection_info": null
    },
    {
        "title": "寒食",
        "author": "朱弁",
        "content": "清明六到客愁边，双鬓星星只自怜。\n兵气尚纒巢凤阁，节旄巳落牧羊天。\n纸钱灰入松楸梦，饧粥香随榆柳烟。\n北向鴈来寒雾隔，音书不比上林传。",
        "dynasty": "宋",
        "collection_info": null
    },
    {
        "title": "题云馆二星集后",
        "author": "朱弁",
        "content": "绝域山川饱所经，客蓬岁晚任飘零。\n词源未得窥三峡，使节何容比二星。\n萝茑施松惭弱质，蒹葭倚玉怪殊形。\n齐名李杜吾安敢，千载公言有汗青。",
        "dynasty": "宋",
        "collection_info": null
    },
    {
        "title": "秋夜",
        "author": "朱弁",
        "content": "秋夜虽渐永，未抵客愁长。\n秋月虽巳圎，不照寸心方。\n将心贮此愁，莫作万斛量。\n为月怜此夜，谁共千里光。\n空令还家梦，欲趂征鸿翔。",
        "dynasty": "宋",
        "collection_info": null
    },
    {
        "title": "别百一侄寄念二兄",
        "author": "朱弁",
        "content": "昔我别汝父，见汝立扶床。\n汝今已婚宦，我鬚宜俱苍。\n向来青云器，不佩紫罗囊。\n竹林我未孤，玉树汝非常。\n青衫初一尉，远在子真乡。\n念将东南归，拜我溱洧傍。\n上能论道义，次犹及文章。\n自惭老仍僻，何以相激昂。\n日暮嵩云飞，秋高塞鸿翔。\n了知还家梦，先汝渡江航。\n迢迢建业水，高台下凤凰。\n鼻祖有故庐，勿令草树荒。\n我欲种松菊，继此百年芳。\n汝归约我兄，晚岁同耕桑。\n请策葛陂龙，来寻金华羊。",
        "dynasty": "宋",
        "collection_info": null
    },
    {
        "title": "葡萄",
        "author": "朱弁",
        "content": "葡萄产西域，汉使斸根回。\n自到中原后，先从上苑栽。",
        "dynasty": "宋",
        "collection_info": null
    },
    {
        "title": "绍兴十三年自云中奉使回送伴至虹县以舟入万安湖",
        "author": "朱弁",
        "content": "云中六闰食无鱼，清夜时时梦斵鲈。\n离汶未逾千里道，度淮先泛万象湖。",
        "dynasty": "宋",
        "collection_info": null
    },
    {
        "title": "元夕厅设醮",
        "author": "朱弁",
        "content": "春容先督府，月色满江城。\n灯赏无仙梦，斋居绝市声。\n两年忧旱虐，八郡望秋成。\n凭藉刚风力，青章达九清。",
        "dynasty": "宋",
        "collection_info": null
    },
    {
        "title": "元夕",
        "author": "朱弁",
        "content": "立马行歌隘市门，卖薪携子出前村。\n声翻宝界金鳌动，光夺琼楼玉兔昏。\n守舍呻吟宜老病，通宵奔走付儿孙。\n潘郎岂是无情思，点检霜髭愧绿尊。",
        "dynasty": "宋",
        "collection_info": null
    },
    {
        "title": "栽花",
        "author": "朱弁",
        "content": "种柳五年高出屋，攀条坐爱春阴绿。\n环池又栽数品花，蜀葵玫瑰与石竹。",
        "dynasty": "宋",
        "collection_info": null
    },
    {
        "title": "句  其一",
        "author": "朱弁",
        "content": "花到上林开。",
        "dynasty": "宋",
        "collection_info": null
    },
    {
        "title": "句  其二",
        "author": "朱弁",
        "content": "平生所爱曾莫倦，天遣花王慰吾愿。\n姚黄三月开洛阳，曾观一尺春风面。",
        "dynasty": "宋",
        "collection_info": null
    },
    {
        "title": "句  其三",
        "author": "朱弁",
        "content": "万顷玻璃一叶船，衝芦曳藻入苍烟。",
        "dynasty": "宋",
        "collection_info": null
    },
    {
        "title": "延平江上呈吴国华先生",
        "author": "陈渊",
        "content": "青山如伟人，可望不可制。\n屹然瞰碧流，龙翔虎豹视。\n春风何时来，草木舞深翠。\n禽鸟暖相依，飞鸣得真意。\n谁言静无作，坐致无边利。\n愿言斩茅茨，结室傍荟蔚。\n且要观此身，功业亦细事。",
        "dynasty": "宋",
        "collection_info": null
    },
    {
        "title": "玉山驿见周东老题诗和之",
        "author": "陈渊",
        "content": "尘劳千种祇纷纷，之子归来始一春。\n掉舌不知何处去，又还携剑出南闽。",
        "dynasty": "宋",
        "collection_info": null
    },
    {
        "title": "立我轩",
        "author": "陈渊",
        "content": "是身犹逆旅，真吾所寄耳。\n若人问真吾，本空何可拟。\n立我物必随，我应为物使。\n捐物更求我，是以物为已。\n文章镜面尘，富贵路傍屣。\n胡为认而有，展转迷不已。\n此迷自何得，定以有我起。\n达人齐万变，视彼犹视此。\n隤然天地间，形稿心如水。\n独有长存者，万刼不能死。\n夷齐与盗跖，趣操定谁美。\n是非傥难分，物我那相訿。\n君怀经济心，题牓故云尔。\n我乏异俗才，诗言亦其理。",
        "dynasty": "宋",
        "collection_info": null
    },
    {
        "title": "和人独酌二绝  其一",
        "author": "陈渊",
        "content": "共矜春色尽衔杯，文字红裙各有侪。\n何似西园闲处士，一杯花下畏人来。",
        "dynasty": "宋",
        "collection_info": null
    },
    {
        "title": "和人独酌二绝  其二",
        "author": "陈渊",
        "content": "休论身外千端事，且醉花前一榻风。\n举盏但能邀皓月，隔篱何必唤邻翁。",
        "dynasty": "宋",
        "collection_info": null
    },
    {
        "title": "邻有张生者病革势不可救忽梦医人邓舜臣言万病圆如说服之遂安感而作诗",
        "author": "陈渊",
        "content": "医王脱超如蜕蝉，幻身变灭成飞烟。\n百年薪尽火犹传，直驱神马穷青天。\n自从和扁不少延，冀北万疋今萧然。\n挟方储药人摩肩，闲花野卉纷争妍。\n昨梦宵蝶正蹁蹮，忽忽神遇高人前。\n旧交量见意终圆，相顾眼笑如忘年。\n因言疠疫兴哀怜，语我妙药醒沉绵。\n唯有岐婆世所贤，此物病极犹能痊。\n觉来揽衣视星躔，明月堕落遥山巅。\n挑灯草简便求旃，十粒入手收淮蠙。\n平明攻疾才下咽，顿活始信真天全。\n先生爱习不忍捐，尚念故国多凡缘。\n祇应造物相留连，闵此众万刼火煎。\n故令丹成犹未仙，妙畀神力司阴权。\n世间愚术谋相先，不计性命徒论钱。\n谁能如公心不偏，此诗义直何当宣。\n付与末俗惩轻悁。",
        "dynasty": "宋",
        "collection_info": null
    },
    {
        "title": "崇安分水岭",
        "author": "陈渊",
        "content": "已见江南草木菲，笋舆愁下乱山围。\n但将双泪凭西注，寄语江神稳送归。",
        "dynasty": "宋",
        "collection_info": null
    },
    {
        "title": "离紫溪驿",
        "author": "陈渊",
        "content": "小风吹面雨廉纤，轻薄衣裳懒更添。\n一线离情裁不断，暮云将过粤山尖。",
        "dynasty": "宋",
        "collection_info": null
    },
    {
        "title": "铅山",
        "author": "陈渊",
        "content": "欲留无计去还悲，渐远闽山物象非。\n家在天南今北首，忍看归鸟背人飞。",
        "dynasty": "宋",
        "collection_info": null
    },
    {
        "title": "信州禅月院晚眺",
        "author": "陈渊",
        "content": "一觉华胥日又曛，晚来愁绪乱纷纷。\n角声对起重城近，吹动灵山万迭云。",
        "dynasty": "宋",
        "collection_info": null
    },
    {
        "title": "舟中初晴",
        "author": "陈渊",
        "content": "碧玉空江漾晓晖，水光浮簟影交飞。\n酒昏头重慵扶起，卧看蛟龙上客衣。",
        "dynasty": "宋",
        "collection_info": null
    },
    {
        "title": "登睦州环峰亭",
        "author": "陈渊",
        "content": "月照空山杜宇啼，唤归渔艇夜天低。\n那堪又是双溪水，独上危楼十二梯。",
        "dynasty": "宋",
        "collection_info": null
    },
    {
        "title": "泊姑苏凭汇亭候同行不至",
        "author": "陈渊",
        "content": "扁舟繫岸五六日，草屦遶亭千百迴。\n欲行无计住不可，梦想万事心如摧。\n燕雀飞鸣意自适，翩翩檐外相往来。\n乃知荆棘殊不恶，培风万里真劳哉。",
        "dynasty": "宋",
        "collection_info": null
    },
    {
        "title": "次韵李仲虎召伯相遇",
        "author": "陈渊",
        "content": "区区千里为浮名，小隐终惭郑子真。\n双阙几时瞻北极，万山无处望南闽。\n尊前壮士今如梦，胯下真王迹已尘。\n共俯淮流追往事，玉蟾依旧水粼粼。",
        "dynasty": "宋",
        "collection_info": null
    },
    {
        "title": "重阳后送谨常兄之符离",
        "author": "陈渊",
        "content": "锁外分携处，离觞话远途。\n黄花看不足，寒雁去何孤。\n农圃非吾业，衣冠本世儒。\n应当慎行止，无使世氛污。",
        "dynasty": "宋",
        "collection_info": null
    },
    {
        "title": "九月二十二日秋举失利出门用中相饯夜步河上留别",
        "author": "陈渊",
        "content": "太平今日古无邻，触目郊原事事新。\n年少自应迷鼓吹，野人终是厌尘埃。\n忘怀处世思同俗，有事关心不为身。\n药石有能医久痼，此生宁復怨垂纶。",
        "dynasty": "宋",
        "collection_info": null
    },
    {
        "title": "钱塘过廖次山以诗见赠次韵",
        "author": "陈渊",
        "content": "往来江海两年余，自怪乡音已变吴。\n樽酒每思难会面，客乡何意復趋隅。\n雨寒君未瞻天竺，水涸吾妨适镜湖。\n幸此徘徊缓分袂，笑谈犹得对冰壶。",
        "dynasty": "宋",
        "collection_info": null
    },
    {
        "title": "次韵欲游西湖阻雨",
        "author": "陈渊",
        "content": "去年赏西湖，薄暑扳跻难。\n同游幸胜士，酒沃衣巾斑。\n今岁来钱塘，腊雨扁舟寒。\n友朋适四集，局蹙樊笼间。\n此生分林泉，造物犹余悭。\n未为登岳祷，且作访戴还。\n无私本天理，敢怨阴云顽。\n向来旱蝗恶，征赋亦未寛。\n宁令风作雪，要看麦堆山。",
        "dynasty": "宋",
        "collection_info": null
    },
    {
        "title": "萧山觉苑寺雪后杜门",
        "author": "陈渊",
        "content": "雪融檐溜如秋霖，古寺掩关无足音。\n诗书废放道眼净，钟鼓杳隔禅房深。\n老僧劝坐媒以火，茶鼎静听苍蝇吟。\n胸中激梗造澄澈，一念不作千忧沉。\n浮生半日未易得，邂逅胜境聊安心。\n明日孤帆落何许，岁晚浊醪谁共斟。",
        "dynasty": "宋",
        "collection_info": null
    },
    {
        "title": "钱清待潮",
        "author": "陈渊",
        "content": "江潮来去自有时，扁舟阁浅心如飞。\n岸容霜竹青照眼，春信雪梅香扑衣。\n天寒鄞江道路阻，岁晏钱清风俗非。\n故园回首二千里，落日看尽行云归。",
        "dynasty": "宋",
        "collection_info": null
    },
    {
        "title": "钱清过堰",
        "author": "陈渊",
        "content": "小风吹树寒流止，始觉西江潮正起。\n须臾倒卷縠纹来，已没岸痕犹未已。\n江流自下河自高，逆上更堪行罔水。\n九牛回首竹索细，十丈沙泥拒舟底。\n舟师绝叫鼙鼓喧，观者骈肩汗如洗。\n未经破碎亦偶然，得造涟漪真幸尔。\n世间何事非人力，计久终须倚天理。\n他年我欲治河源，要使黄流贯清泚。",
        "dynasty": "宋",
        "collection_info": null
    },
    {
        "title": "萧山雪中寄季修",
        "author": "陈渊",
        "content": "南雪一尺余，兹事岂常有。\n直恐春气融，不忍加以帚。\n我友隔十里，无人共觞酒。\n披衣坐短蓬，吟苦千呵手。\n疾风穿帘幕，阴雾低窗牖。\n思君欲乘兴，奈此衣见肘。\n吾生为已疏，未即学耕耦。\n要令天下肥，自以一身后。\n三登今告祥，此意亦云偶。\n端能歌丰年，击壤和田叟。",
        "dynasty": "宋",
        "collection_info": null
    },
    {
        "title": "过鑑湖",
        "author": "陈渊",
        "content": "稽山霸业已芜没，贺老鑑湖今几时。\n当年乞得亦清绝，不道后日知谁尸。\n人生底物乃吾有，谬辱君赐宁非痴。\n游人依旧逐胜赏，歌舞自昔皆尘泥。\n荷枯苇折洲渚出，深处不变清琉璃。\n汪汪万顷挠不浊，坐令我忆牛医儿。",
        "dynasty": "宋",
        "collection_info": null
    },
    {
        "title": "季修欲之仰山预作诗送之",
        "author": "陈渊",
        "content": "飘零今日海东偏，见子奔驰不自怜。\n洛社求师霜入屦，仰山寻隐草连天。\n白云南望家虽近，璧水东来计已然。\n赖有从前息心地，不令尘土化流年。",
        "dynasty": "宋",
        "collection_info": null
    },
    {
        "title": "病减枕上五首  其一",
        "author": "陈渊",
        "content": "阶草无期日自生，独余贫病破元正。\n春风一种生生意，谁道年来也世情。",
        "dynasty": "宋",
        "collection_info": null
    },
    {
        "title": "病减枕上五首  其二",
        "author": "陈渊",
        "content": "飘零古寺倚江边，高卧春风百病纒。\n造化小儿真戏我，不令歌酒趁新年。",
        "dynasty": "宋",
        "collection_info": null
    },
    {
        "title": "病减枕上五首  其三",
        "author": "陈渊",
        "content": "多情春梦草生池，起欲寻芳力尚疲。\n未解维摩无一语，故应习气欲题诗。",
        "dynasty": "宋",
        "collection_info": null
    },
    {
        "title": "病减枕上五首  其四",
        "author": "陈渊",
        "content": "尘埃子石蒙蛛网，残落霜毫暗藓纹。\n未把语言为戏剧，新年不作送穷文。",
        "dynasty": "宋",
        "collection_info": null
    },
    {
        "title": "病减枕上五首  其五",
        "author": "陈渊",
        "content": "三釡承亲计已疏，万钟行道竟何如。\n安贫未赴阇黎饭，信命宁裁宰相书。",
        "dynasty": "宋",
        "collection_info": null
    },
    {
        "title": "季修有诗求公晦颜公书元次山碑铭既而公晦和成使病者亦赋之",
        "author": "陈渊",
        "content": "英雄仙去形骸薧，空有遗铭卧荒草。\n谁将后事付平原，石刻长随天不老。\n古来笔法多神逸，断碣尘埃谁復扫。\n顾无清议蔼人间，末技纵工何足道。\n往年好古搜奇蹟，百过曾看争坐稾。\n直词无復假军容，僣逆知公能辩早。\n教儿祇欲传家法，挥金可笑欧阳媪。\n岂知名义重丘山，遗屦终令鲁人宝。\n此碑文墨两奇伟，千载漫郎犹有考。\n当时谈笑傲豺狼，首领不求明哲保。\n至今心画落银鈎，逸若骅骝初脱皁。\n先生年来好收书，兼爱此翁忠有余。\n岂惟笔力求深造，定要声名不减渠。",
        "dynasty": "宋",
        "collection_info": null
    },
    {
        "title": "季修舍舟趋诸暨谒刘元成独泛钱清江有怀其人",
        "author": "陈渊",
        "content": "人远牛羊暮，春深草树滋。\n野桥低映水，溪岸曲萦篱。\n风雨江湖思，干坤杖屦疑。\n论心竟谁是，短棹欲何之。",
        "dynasty": "宋",
        "collection_info": null
    },
    {
        "title": "闻许景受上书被召二首  其一",
        "author": "陈渊",
        "content": "九万须凭负翼风，男儿端不为贫穷。\n当时三顾应虚出，毕竟论功要有终。",
        "dynasty": "宋",
        "collection_info": null
    },
    {
        "title": "闻许景受上书被召二首  其二",
        "author": "陈渊",
        "content": "男儿出处欲如神，莫谩将身过许人。\n今日万人看中鹄，挟弓持矢且逡巡。",
        "dynasty": "宋",
        "collection_info": null
    },
    {
        "title": "闻公晦叔往廉州以诗送之",
        "author": "陈渊",
        "content": "宗之潇洒玉为颜，叔夜粗疏万事寛。\n天与海边尝瘴疠，意令他日惯艰难。\n功名自古谁能必，忠孝于今众所观。\n志士杀身当不顾，小人怀土但求安。",
        "dynasty": "宋",
        "collection_info": null
    },
    {
        "title": "观猎",
        "author": "陈渊",
        "content": "苍鹰黄犬五花騘，木落风高箭上弓。\n三穴若能搜狡兔，九天方可下冥鸿。",
        "dynasty": "宋",
        "collection_info": null
    },
    {
        "title": "登奔牛堰山亭",
        "author": "陈渊",
        "content": "桑阴浓处已深春，小市喧呼迥不闻。\n谁与山头共游戏，静看禽鸟鬬纷纷。",
        "dynasty": "宋",
        "collection_info": null
    },
    {
        "title": "谒满处冲归以诗赠之",
        "author": "陈渊",
        "content": "八年重见各蹉跎，把酒论文奈别何。\n行止未应经扫地，是非安用辩倾河。\n阳春属和从来少，流水知音不必多。\n妙语惊人慵举似，归来如学病维摩。",
        "dynasty": "宋",
        "collection_info": null
    },
    {
        "title": "处冲见和復次韵二首  其一",
        "author": "陈渊",
        "content": "高谈无补自风波，毕竟平生意若何。\n万里悞游梁苑囿，三年悔寄楚山河。\n轩裳气味情终可，林壑风流兴已多。\n赖有故人真远器，会看鹏翼九天摩。",
        "dynasty": "宋",
        "collection_info": null
    },
    {
        "title": "处冲见和復次韵二首  其二",
        "author": "陈渊",
        "content": "岁月空惊去若波，樗材浑欲树无何。\n人情不似春生草，末学方矜水灌河。\n顾我嵚崎徒意广，如君飘逸患才多。\n周南纵復嗟留滞，未便悬头学揣摩。",
        "dynasty": "宋",
        "collection_info": null
    },
    {
        "title": "处冲又和颇及佛理亦次韵答之",
        "author": "陈渊",
        "content": "相逢虽许借余波，此理而今更问何。\n便合形骸同槁木，不须文墨骋悬河。\n五千遗教元非实，三万藏书亦太多。\n此外别传应有路，顿根无物可渐摩。",
        "dynasty": "宋",
        "collection_info": null
    },
    {
        "title": "处冲为栖神导气之术每晓起得意成诗前后四首次其韵  其一",
        "author": "陈渊",
        "content": "功名亦误人，自古谁能了。\n老大欲退藏，少壮知几少。\n彤墀班已齐，宿鸟尚木杪。\n岂无山林心，路长天杳杳。",
        "dynasty": "宋",
        "collection_info": null
    },
    {
        "title": "处冲为栖神导气之术每晓起得意成诗前后四首次其韵  其二",
        "author": "陈渊",
        "content": "少时自树立，劲气干云霄。\n一枕梦初觉，万古心何寥。\n年来畏祸机，自悟空峣峣。\n小穷不必送，真隐谁能招。",
        "dynasty": "宋",
        "collection_info": null
    },
    {
        "title": "处冲为栖神导气之术每晓起得意成诗前后四首次其韵  其三",
        "author": "陈渊",
        "content": "交鬬存龙虎，经申学熊鸟。\n婴儿检奔放，姹女栖窈窕。\n神仙岂无术，自为志已湫。\n晨兴一炷香，吾意穷三藐。",
        "dynasty": "宋",
        "collection_info": null
    },
    {
        "title": "处冲为栖神导气之术每晓起得意成诗前后四首次其韵  其四",
        "author": "陈渊",
        "content": "朝气爽不昏，清净天无霞。\n善恶两相融，世虑遗尘沙。\n疏钟下残月，余响递幽遐。\n了失去来心，淤泥出荷茄。",
        "dynasty": "宋",
        "collection_info": null
    },
    {
        "title": "秋夕",
        "author": "陈渊",
        "content": "衰榆弱柳未经霜，已见飘零片片黄。\n雨后晚风生户牖，莫将灯火汗清凉。",
        "dynasty": "宋",
        "collection_info": null
    },
    {
        "title": "七夕三首  其一",
        "author": "陈渊",
        "content": "北里南邻锦绣陈，万端千迭日初晴。\n收藏犊鼻何须挂，不与人间鬬独清。",
        "dynasty": "宋",
        "collection_info": null
    },
    {
        "title": "七夕三首  其二",
        "author": "陈渊",
        "content": "天上银蟾曲似鈎，人间箫鼓万家浮。\n从来世事俱儿戏，不独秦娥乞巧楼。",
        "dynasty": "宋",
        "collection_info": null
    },
    {
        "title": "七夕三首  其三",
        "author": "陈渊",
        "content": "信马随车力不胜，聊将觞豆乐交朋。\n青楼乞巧真儿女，我亦如今拙未能。",
        "dynasty": "宋",
        "collection_info": null
    },
    {
        "title": "七夕闺意戏范济美三首  其一",
        "author": "陈渊",
        "content": "衡阳新雁几时归，惆怅佳人万事非。\n蓬首西风还拜月，夜凉赢得露沾衣。",
        "dynasty": "宋",
        "collection_info": null
    },
    {
        "title": "七夕闺意戏范济美三首  其二",
        "author": "陈渊",
        "content": "经年不復到庭除，又见秋风柳欲疏。\n看罢巧楼归小阁，床头重捡近来书。",
        "dynasty": "宋",
        "collection_info": null
    },
    {
        "title": "七夕闺意戏范济美三首  其三",
        "author": "陈渊",
        "content": "祝君樽酒醉罗裳，此夜应须石作肠。\n幸自书生恶滋味，那堪千里羡牛郎。",
        "dynasty": "宋",
        "collection_info": null
    },
    {
        "title": "九日登庄楼二首  其一",
        "author": "陈渊",
        "content": "久客惊秋意，天涯思不穷。\n三年犹北国，万里对西风。\n时序悲歌裏，干坤醉眼中。\n黄花一樽酒，千古此心同。",
        "dynasty": "宋",
        "collection_info": null
    },
    {
        "title": "九日登庄楼二首  其二",
        "author": "陈渊",
        "content": "木落秋容净，时平国势雄。\n望云心自远，采菊兴谁同。\n诗酒浮生过，功名一笑空。\n留连凭痛饮，冠帻任高风。",
        "dynasty": "宋",
        "collection_info": null
    },
    {
        "title": "次韵范济美秋雨感怀",
        "author": "陈渊",
        "content": "一别剑溪水，三换京尘秋。\n夜听空阶雨，岁月惊如流。\n岂不念故国，水清山亦幽。\n蝼蚁有微情，未忍追浮丘。\n平生老苍交，夫子贤其尤。\n穷经三十年，一字不见收。\n赖有管城公，落纸无全牛。\n他时恐不免，速达吾所羞。",
        "dynasty": "宋",
        "collection_info": null
    },
    {
        "title": "代句龙君辅上潼州令",
        "author": "陈渊",
        "content": "卓鲁当时事，风流莫与班。\n最成三载后，名在两川间。\n桑梓深聆德，絃歌幸毖顽。\n牛刀淹试可，骥足暂投闲。\n偃室何当造，膺门早许扳。\n丹墀初受命，墨绶遽言还。\n何子方游学，终童未出关。\n梁园今万里，蜀道自千山。\n籍眼终多白，莱衣念戏斑。\n归期春服就，潼水会承颜。",
        "dynasty": "宋",
        "collection_info": null
    },
    {
        "title": "同魏季修雪中闲步二首  其一",
        "author": "陈渊",
        "content": "纤纤月色淡黄昏，城郭千家雪照人。\n携手望春同茗饮，小坊灯火自相亲。",
        "dynasty": "宋",
        "collection_info": null
    },
    {
        "title": "同魏季修雪中闲步二首  其二",
        "author": "陈渊",
        "content": "草草瑶池小宴终，玉人招我广寒宫。\n归来怀袖天香满，月照梅梢雪未融。",
        "dynasty": "宋",
        "collection_info": null
    },
    {
        "title": "次韵俞德翁述怀二首  其一",
        "author": "陈渊",
        "content": "事业无媒祗漫劳，平生于世一牛毛。\n三年万里看飞雪，不向人前愧缊袍。",
        "dynasty": "宋",
        "collection_info": null
    },
    {
        "title": "次韵俞德翁述怀二首  其二",
        "author": "陈渊",
        "content": "飘泊天涯不繫舟，又还穷腊动离愁。\n轩裳琐琐知何者，直自时平未肯休。",
        "dynasty": "宋",
        "collection_info": null
    },
    {
        "title": "寄内",
        "author": "陈渊",
        "content": "去住初难料，行藏只是嫌。\n天高山簇剑，江静月磨鎌。\n久别平安否，新愁觉梦兼。\n双鱼何日寄，迢递岁将淹。",
        "dynasty": "宋",
        "collection_info": null
    },
    {
        "title": "春雪",
        "author": "陈渊",
        "content": "阴风度严切，密雪纷如雾。\n虚窗觉逾明，腊纸粘飞絮。\n文书不挂眼，对榻聊箕踞。\n春愁暗乘人，匆匆出非虑。\n门前亦有酒，官禁不可酤。\n永怀傲江湖，何当脱羁馵。",
        "dynasty": "宋",
        "collection_info": null
    },
    {
        "title": "岁暮述怀寄安常兄",
        "author": "陈渊",
        "content": "意广诗余怨，才狂酒见真。\n雪梅新溅泪，霜月冷伤神。\n短剑深藏匣，哀絃久委尘。\n良游惜迟暮，云物又惊春。",
        "dynasty": "宋",
        "collection_info": null
    },
    {
        "title": "三月十一日欲往荆南景德寺睡起呈曹令德",
        "author": "陈渊",
        "content": "风门自开阖，门外黄尘暮。\n午衾温留人，春梦如飞絮。\n我行指洞庭，千里始顿屦。\n仆夫呼起起，寸心撮百虑。\n此生睡不足，正坐奔驰故。\n四年四往来，日月途中度。\n美人亦念我，赠以别知赋。\n英辞粲星斗，深语发妙悟。\n坐起再三读，一一明月句。\n何似谢所投，静黙有佳趣。",
        "dynasty": "宋",
        "collection_info": null
    },
    {
        "title": "令德送余都门外眷眷惜别余恨不款作诗寄之",
        "author": "陈渊",
        "content": "行人不忍别，遇酒辄醉倒。\n仆夫怪何迟，谬应行亦好。\n怜君如弟兄，每见开怀抱。\n天涯重分携，祖席都门道。\n城头倾落日，酒尽迹还扫。\n留连意虽勤，晤语终草草。\n君如汗血驹，千里未脱皁。\n我若随波鱼，圉圉依寒藻。\n去住各有谋，聚散初不保。\n惟余一寸心，耿耿迟君老。",
        "dynasty": "宋",
        "collection_info": null
    },
    {
        "title": "同杨遵道出京本欲作诗而吟咏久废恐取道襄阳吊古遗迹遵道有作不能多继也先以诗谢之",
        "author": "陈渊",
        "content": "经年不作诗，意到无好语。\n强欲理短绠，頽井暗尘土。\n夫子贤达流，奔逸不受圉。\n风流梦鳣后，清德逼而祖。\n文章守家法，骚雅到前古。\n屈宋或交绥，曹刘真臭乳。\n而我独何人，词格本寒苦。\n枯肠费搜搅，况復久不吐。\n胡为谬见假，亦使郊继愈。\n无乃缘葭莩，遂与哙等伍。\n此行过襄阳，倒指不旬数。\n庞公亦安之，孟子不可覩。\n声名向千载，石刻余羊杜。\n山川空形胜，耆旧一仰俯。\n终当吊遗迹，尊酒酹江浒。\n恐君成感慨，严韵傥见侮。\n作诗谢不能，亦以丐斤斧。",
        "dynasty": "宋",
        "collection_info": null
    },
    {
        "title": "十五日过许夜雨暴作明日行四十里宿于颖桥又明日晴书时",
        "author": "陈渊",
        "content": "狂风撼平野，沙砾眯两目。\n笋舆我与君，道远疲征逐。\n惊雷一夜发，暴雨溢川谷。\n平明泥没趾，寸步不容续。\n我生赋穷蹇，触处背天福。\n风雨岂不好，行路非所欲。\n中途聊息肩，村驿便可宿。\n我劳固其分，端恐僵僮仆。\n燎炉燃湿薪，傍舍酒初熟。\n安能浣愁肠，但取充饥腹。\n中宵耿不眠，明月忽挂屋。\n揽衣起视夜，秣马亦膏毂。\n人情易喜愠，天道有飜覆。\n阴霁那可知，去去无欲速。",
        "dynasty": "宋",
        "collection_info": null
    },
    {
        "title": "汝州道中呈遵道",
        "author": "陈渊",
        "content": "青烟漠漠柳依依，落日云中雁北飞。\n咄咄书空谁的会，迟迟行道子同归。\n桑阴盖地牛羊困，麦秀漫山鸟雀肥。\n向晚未知投宿处，败篱疏屋火烟微。",
        "dynasty": "宋",
        "collection_info": null
    },
    {
        "title": "承遵道和又用前韵书怀",
        "author": "陈渊",
        "content": "端的荆州得所依，羽翰终欲更南飞。\n闽山万里长牵梦，蜀鸟千言只唤归。\n当日朋侪俱草泽，而今儿女自轻肥。\n白云南望三年客，长是尊前诵式微。",
        "dynasty": "宋",
        "collection_info": null
    },
    {
        "title": "春晚书事",
        "author": "陈渊",
        "content": "杨花扑面春如梦，麦穗齐腰日似年。\n多病不缘诗得瘦，放怀全藉酒能仙。",
        "dynasty": "宋",
        "collection_info": null
    },
    {
        "title": "杨花二首  其一",
        "author": "陈渊",
        "content": "出处陶潜宅，兴亡炀帝堤。\n窗扉容点缀，原野自高低。\n地迥栖难稳，风高去易迷。\n颠忙能几日，萍满水东西。",
        "dynasty": "宋",
        "collection_info": null
    },
    {
        "title": "杨花二首  其二",
        "author": "陈渊",
        "content": "漫天方作雪，糁径忽铺氊。\n已是春如酒，那堪尔似绵。",
        "dynasty": "宋",
        "collection_info": null
    },
    {
        "title": "木香花二首  其一",
        "author": "陈渊",
        "content": "翠袖青裙衬雪肤，雨余终日醉相扶。\n祗应不使朱铅污，独抱幽香与世疏。",
        "dynasty": "宋",
        "collection_info": null
    },
    {
        "title": "木香花二首  其二",
        "author": "陈渊",
        "content": "直自江梅堕雪英，便迟幽艶到清明。\n杨花着地香初破，乞与愁人一解酲。",
        "dynasty": "宋",
        "collection_info": null
    },
    {
        "title": "自入襄城即有山水之兴路中稍有赓唱因呈遵道",
        "author": "陈渊",
        "content": "风沙久迷神，山水忽照眼。\n粼粼碧玉甃，叠叠青螺绾。\n人烟盛乐土，草树亦精产。\n云霞入杳冥，禽鸟度杯醆。\n放情千里迥，悟意一笑莞。\n胸襟得奇趣，酬唱出新撰。\n虫鱼怯嘲诮，文史困鸠僝。\n我诗实易成，淡薄非佳馔。\n君词颇简出，严绝类烧栈。\n自应即退缩，强尔取惊赧。\n微言固可录，狂论犹未刬。\n勿使俗人知，归途畏书简。",
        "dynasty": "宋",
        "collection_info": null
    },
    {
        "title": "和遵道杨花",
        "author": "陈渊",
        "content": "金明池道绿阴稠，万点颠忙正可愁。\n马上只贪看舞雪，不知飞满帽檐毬。",
        "dynasty": "宋",
        "collection_info": null
    },
    {
        "title": "漫兴",
        "author": "陈渊",
        "content": "云林恰恰莺能友，沙路行行蚁有臣。\n虽有溪山供醉眼，亦嫌尘土污芳春。",
        "dynasty": "宋",
        "collection_info": null
    },
    {
        "title": "登岘山二首  其一",
        "author": "陈渊",
        "content": "五百年间一梦中，登临回首兴何穷。\n当时事业轩天起，此日风流扫地空。\n堕泪山头春草长，沉碑江上晚烟蒙。\n故令倦客成惆怅，目断斜阳不忍东。",
        "dynasty": "宋",
        "collection_info": null
    },
    {
        "title": "登岘山二首  其二",
        "author": "陈渊",
        "content": "路过青山曲转腰，松门楸岭背尘嚣。\n烟云西望孤鸿没，舟楫东来一水朝。\n忠义有怀空郁郁，功名余事漫寥寥。\n无人就与山西将，缓带轻裘敌自消。",
        "dynasty": "宋",
        "collection_info": null
    },
    {
        "title": "晚行",
        "author": "陈渊",
        "content": "晚烟低扫树千重，一簇人家接远空。\n日暮荒陂行客尽，只寻牛迹去匆匆。",
        "dynasty": "宋",
        "collection_info": null
    },
    {
        "title": "怀邓南夫",
        "author": "陈渊",
        "content": "丈室经年疏玉麈，数行何日寄银鈎。\n只应立我轩前柳，满眼飞绵绿正稠。",
        "dynasty": "宋",
        "collection_info": null
    },
    {
        "title": "思安常兄",
        "author": "陈渊",
        "content": "凌虚阁下烟波阔，升俊坊前草木香。\n归去溪南春正好，不应萧索对松篁。",
        "dynasty": "宋",
        "collection_info": null
    },
    {
        "title": "春晚入荆州",
        "author": "陈渊",
        "content": "绿树连云草湿烟，乱花飘锦柳飞绵。\n三春别我无多日，万点愁人又一年。\n池馆胜游空过眼，江山佳处欲投鞭。\n从君预觅清凉地，准备南州五月天。",
        "dynasty": "宋",
        "collection_info": null
    },
    {
        "title": "早行",
        "author": "陈渊",
        "content": "梦中闻得子规啼，灯下惊呼马亦嘶。\n宿雾故迷山远近，肩舆才辨路高低。\n鷄鸣犬吠遥相应，野草幽花自不齐。\n待得晨光开霁色，不知行道几人迷。",
        "dynasty": "宋",
        "collection_info": null
    },
    {
        "title": "京师相善者乡友四人各赋一篇以见其所慕 适正",
        "author": "陈渊",
        "content": "淡薄不易亲，和平不可离。\n平生一樽酒，万事醒復醉。\n诗成稾不存，物至情无累。\n纷纷尘俗中，笑裏有真意。",
        "dynasty": "宋",
        "collection_info": null
    },
    {
        "title": "京师相善者乡友四人各赋一篇以见其所慕 载德",
        "author": "陈渊",
        "content": "辞寡觉我喧，气定觉我烦。\n沉吟孤鹤立，戏谑阳春温。\n岂不苦鞭策，去马终恋轩。\n由来君子德，寡怨非其恩。",
        "dynasty": "宋",
        "collection_info": null
    },
    {
        "title": "京师相善者乡友四人各赋一篇以见其所慕 如愚",
        "author": "陈渊",
        "content": "义重财自轻，气刚语还直。\n毁誉不挂怀，行坐颇自得。\n浮生困局蹙，世路亦艰棘。\n思君胆如斗，解我愁似织。",
        "dynasty": "宋",
        "collection_info": null
    },
    {
        "title": "京师相善者乡友四人各赋一篇以见其所慕 令德",
        "author": "陈渊",
        "content": "襟怀冬日温，容貌秋水净。\n惠然肯顾我，蒹葭玉相映。\n诗人固难肥，酒客亦多病。\n善保千金躯，爱子清而劲。",
        "dynasty": "宋",
        "collection_info": null
    },
    {
        "title": "至荆州寄用中",
        "author": "陈渊",
        "content": "前年携手东水门，秋月夜看黄流奔。\n匆匆别话苦不尽，鸣鷄吠犬催朝暾。\n放船锁外望回骑，清泪滴滴如泉源。\n飘零可念浪萍散，得丧未把秋毫论。\n闽山万迭阻归计，越国半年空断魂。\n朅来璧水就朋友，闻子荆渚将鱼轩。\n尺书迢递忽寄我，消息久绝知生存。\n妻孥同活似慰意，伏腊不给谁可言。\n但期君马当北首，岂谓我辔今南辕。\n客乡邂逅不易得，想见妙语如春温。\n况闻迩来治经术，虫鱼琐细穷朝昏。\n倾嚢倒廪幸见□，不须羞涩时所尊。",
        "dynasty": "宋",
        "collection_info": null
    },
    {
        "title": "用中既和成以示山口唐藴明藴明亦和再用前韵呈二公",
        "author": "陈渊",
        "content": "高城缭绕环居门，草树蔽日鼪鼯奔。\n疏篁转影凉午枕，卧看鸟雀嬉晴暾。\n清香一缕爇沉水，浓茗十分烹壑源。\n乘风欲效玉川子，蓬莱无路心难论。\n虚堂愁坐漠无语，顷刻百虑空劳魂。\n缅怀皇佑贤御史，当日直气何轩轩。\n臧孙强谏宜有后，奇士果见诸孙存。\n流传佳语忽到我，展卷疾读皆微言。\n平生廖子口如铁，肯为此友西其辕。\n故应目击得深省，千载无愧孔与温。\n更将余力事酬唱，巧注未以黄金昏。\n古来求友贵胜己，二子年德皆吾尊。",
        "dynasty": "宋",
        "collection_info": null
    },
    {
        "title": "容斋书事二首  其一",
        "author": "陈渊",
        "content": "南国余梅润，东墻更竹阴。\n门庭迂市井，草树似山林。\n客寄吾家是，斋居古意深。\n微风过枕簟，何有万黄金。",
        "dynasty": "宋",
        "collection_info": null
    },
    {
        "title": "容斋书事二首  其二",
        "author": "陈渊",
        "content": "方丈孤城角，风来梦亦醒。\n分明更无事，俯仰忽忘形。\n小室尘谁扫，空亭柏自青。\n生涯任流转，天地一浮萍。",
        "dynasty": "宋",
        "collection_info": null
    },
    {
        "title": "和向和卿尝茶",
        "author": "陈渊",
        "content": "俗子醉红裙，羶荤败人意。\n花甆烹月团，此乐天不畀。\n诸公各英姿，淡薄得真味。\n聊为下季隐，不替江湖思。\n轻云落杯醆，飞雪洒肠胃。\n笑谈出冰玉，毫末视鼎贵。\n我作月旦评，全胜家置喙。\n传闻茶后诗，便得古人配。\n谁能三百饼，一洗玉川睡。\n御风归蓬莱，高论惊儿辈。",
        "dynasty": "宋",
        "collection_info": null
    },
    {
        "title": "寄谢用中",
        "author": "陈渊",
        "content": "黄蘗无多法，维摩不二门。\n此间堪折柱，吾道亦难言。\n学者初何有，师乎贵不烦。\n十年成我志，今日是君恩。",
        "dynasty": "宋",
        "collection_info": null
    },
    {
        "title": "得用中书有礼人不答之悔作诗解之",
        "author": "陈渊",
        "content": "一时先达揔飘零，亦有阳春世莫听。\n漫刺从来无处着，曳裾今日欲谁经。\n只应旧友头空白，难使新知眼便青。\n射猎南山休夜出，灞陵有尉宿君亭。",
        "dynasty": "宋",
        "collection_info": null
    },
    {
        "title": "送遵道",
        "author": "陈渊",
        "content": "秋月隔疏帘，光体终隐微。\n捲帘试寓目，万里余清辉。\n人生异肝胆，同一造化机。\n君心乃余心，南北非相违。\n三年迟君来，一见悟前非。\n况乃度寒暑，葭玉容相依。\n与君忘年交，没齿其庶几。\n月色亦良好，君胡捐我归。",
        "dynasty": "宋",
        "collection_info": null
    },
    {
        "title": "陈漕生辰",
        "author": "陈渊",
        "content": "六管阳初復，前宵月尚圆。\n长庚俄梦李，崧岳故兴宣。\n肤使新恩数，忠臣夙眷偏。\n节龙开远目，衣绣耸华年。\n日月声名起，风雷号令传。\n自应威动岳，曾是力回天。\n相国关中粟，尚书地上钱。\n委藏淹府库，飞輓乱车船。\n南獠元归地，西方正拓边。\n定知新将饱，尤赖我公贤。\n赫赫兰台旧，飘飘凤沼仙。\n终焉还魏阙，聊亦驻荆川。\n曲学联珠履，非才污彩笺。\n千秋期鹤寿，万里附鹏骞。",
        "dynasty": "宋",
        "collection_info": null
    },
    {
        "title": "席提举生辰",
        "author": "陈渊",
        "content": "朔风迎腊换尧蓂，一叶阶前尚吐英。\n天上麒麟来昨梦，河东鸑鷟自时名。\n锦衣故国今谁有，棣萼中朝日更荣。\n终上青冥环坐座，弧南长并一星明。",
        "dynasty": "宋",
        "collection_info": null
    },
    {
        "title": "入荆州学四绝句呈昭祖  其一",
        "author": "陈渊",
        "content": "问舍求田不可迟，十年羁落意多违。\n须知泽雉樊中畜，不及蓬鸠地上飞。",
        "dynasty": "宋",
        "collection_info": null
    },
    {
        "title": "入荆州学四绝句呈昭祖  其二",
        "author": "陈渊",
        "content": "拂天乔木映修廊，满目帘间白苎忙。\n曾是璧池疏散惯，卧听鸣鼓懒衣裳。",
        "dynasty": "宋",
        "collection_info": null
    },
    {
        "title": "入荆州学四绝句呈昭祖  其三",
        "author": "陈渊",
        "content": "短柏森森团积雪，疏篁簌簌撼微风。\n从前不道容斋好，此景而今落梦中。",
        "dynasty": "宋",
        "collection_info": null
    },
    {
        "title": "入荆州学四绝句呈昭祖  其四",
        "author": "陈渊",
        "content": "明知安分即忘归，故倚春风看落晖。\n叔度汪汪波万顷，未应如我苦怀归。",
        "dynasty": "宋",
        "collection_info": null
    },
    {
        "title": "金銮两绝  其一",
        "author": "陈渊",
        "content": "雨过窗明夏簟虚，纷纷鸟雀静庭除。\n维摩丈室无人问，一枕熏风听粥鱼。",
        "dynasty": "宋",
        "collection_info": null
    },
    {
        "title": "金銮两绝  其二",
        "author": "陈渊",
        "content": "门外涂泥一尺深，高车谁復更幽寻。\n不因雨后看亭柏，安得山僧数见临。",
        "dynasty": "宋",
        "collection_info": null
    },
    {
        "title": "次韵杨丈夜寒直舍  其一",
        "author": "陈渊",
        "content": "天寒官舍转骚骚，败壁饥虫永夜号。\n应对短檠呵冻手，只将长卷扫冰毫。\n官游久矣空环辙，生事萧然孰载醪。\n亦有从前经国意，拔贤人或望山涛。",
        "dynasty": "宋",
        "collection_info": null
    },
    {
        "title": "次韵杨丈夜寒直舍  其二",
        "author": "陈渊",
        "content": "銮辂盐车等是劳，便逢良乐肯鸣号。\n秪应末路歌牛角，不及寒窗秃兔毫。\n世事分明如昨梦，人情端的胜春醪。\n终当短艇从公去，俯仰江湖戏怒涛。",
        "dynasty": "宋",
        "collection_info": null
    },
    {
        "title": "春日偶题",
        "author": "陈渊",
        "content": "未可郊原纵晓鞍，人间犹似有轻寒。\n春光不似常年短，过了清明更好看。",
        "dynasty": "宋",
        "collection_info": null
    },
    {
        "title": "次韵张从道三首 石首道中",
        "author": "陈渊",
        "content": "匹马江村路，长鞭短袂裘。\n问民知所病，驱御去如流。\n雾卷千山晓，霜余万木秋。\n古来奔走吏，流落有奇谋。",
        "dynasty": "宋",
        "collection_info": null
    },
    {
        "title": "次韵张从道三首 自建宁泛江至石首",
        "author": "陈渊",
        "content": "江注天围尽，舟排浪阵轻。\n岸容疏柳色，秋气断鸿声。\n风日虽堪爱，云烟易妒晴。\n鲈鱼如有兴，好在未知名。",
        "dynasty": "宋",
        "collection_info": null
    },
    {
        "title": "次韵张从道三首 月夜江行",
        "author": "陈渊",
        "content": "吏隐飘然在一涯，更堪行役退年华。\n多情却有空江月，长伴离人梦到家。",
        "dynasty": "宋",
        "collection_info": null
    },
    {
        "title": "次韵从道夜宿推院",
        "author": "陈渊",
        "content": "谁遣参军阨所长，夜听铃鼓度修廊。\n风流偶未逢狂客，歌颂空惊逼漫郎。\n莫恨骅骝縻皁枥，要令松柏饱冰霜。\n如闻委吏真劳扰，不许归田是孔方。",
        "dynasty": "宋",
        "collection_info": null
    },
    {
        "title": "送昭远兼寄昭祖诸友",
        "author": "陈渊",
        "content": "离肠如乱丝，欲解纷无绪。\n别话似泉源，衮衮日夜注。\n几年见君文，万里偶相聚。\n一日不易得，矧兹寒暑度。\n孤云向北飞，三凤各南骛。\n人生类泛梗，后约亦何据。\n伤心璧池东，尘土暗归路。\n凭高极远目，不见篮舆去。\n君如千里驹，奔放尤难御。\n强使就检绳，不入驽骀步。\n何当宴瑶池，定欲求飞兔。\n盐车未可嘶，俛首且羁馵。\n余生易语言，开口初莫虑。\n一从摩诘游，便省黙黙处。\n何时遂携孥，入隐高山雾。\n招君贤昆季，静坐契深悟。\n浊醪聊共倾，清境烦君赋。\n况有林下人，解道因风絮。",
        "dynasty": "宋",
        "collection_info": null
    },
    {
        "title": "寄内",
        "author": "陈渊",
        "content": "明月向人圆，爱之不忍睡。\n坐久风露寒，忽忽心如醉。\n念君一适我，所遇无欢意。\n况乃久别离，相思到梦寐。\n我生百不堪，缪学屠龙技。\n于今半世人，升斗亦未遂。\n赖有室中友，素怀隐居志。\n肯与梁伯鸾，扁舟共东逝。",
        "dynasty": "宋",
        "collection_info": null
    },
    {
        "title": "奉酬杨达甫见赠",
        "author": "陈渊",
        "content": "春风不世情，暖入闲门草。\n君诗其似之，披拂逮枯槁。\n平生金石友，岁晚迹如扫。\n一见杨夫子，胸腹便倾倒。\n间关六年别，一字寄不早。\n忽蒙锦绣赠，光彩照龙藻。\n嗟我独何人，揖我谓我好。\n无乃嗜好偏，收拾到羊枣。\n从来诗人穷，君亦行此道。\n我欲从君游，山林不知老。",
        "dynasty": "宋",
        "collection_info": null
    },
    {
        "title": "小轩观月呈兴宗叔",
        "author": "陈渊",
        "content": "茅檐手可攀，修竹出檐上。\n寒蟾漏疏明，碎影罗屏障。\n情知月色好，达览在虚旷。\n东家富池台，端坐不能访。\n山林足寓目，细大初无相。\n但使人心安，景物自清畅。\n霜风中夜作，曲沼金飜浪。\n禽鸟断飞鸣，杉松起酬唱。\n燎炉宿残火，尚可温新酿。\n数杯遣沉冥，万虑一时放。\n谁能外形骸，于世无所仰。\n晤语一亭间，頽然齐得丧。",
        "dynasty": "宋",
        "collection_info": null
    },
    {
        "title": "流长亭",
        "author": "陈渊",
        "content": "江拆乱山围，西来素练飞。\n岚光环石窆，潭影漾松扉。\n欲尽风前树，难忘草上晖。\n但期流泽远，长与水东归。",
        "dynasty": "宋",
        "collection_info": null
    },
    {
        "title": "再用送昭远诗韵寄昭远昆仲",
        "author": "陈渊",
        "content": "六经学不传，谁能寻坠绪。\n君家有师承，不数虫鱼注。\n公子韦氏门，粲若五星聚。\n胸中容万顷，一一黄叔度。\n人情悦纷华，世路争驰骛。\n取乐须臾间，转首已失据。\n余生末俗中，蚤幸识夷路。\n折桂从乃翁，频年麾不去。\n冉有岂辞仆，樊迟亦能御。\n雍容荆渚间，夫子步亦步。\n初从言下入，筌蹄索鱼兔。\n终遂义中行，良乐驱骐馽。\n有时坐终夕，收视息浮虑。\n了了不可言，明明有佳处。\n别来能几时，心月翳云雾。\n诸郎幸不远，寄语多予悟。\n坐为尘事撄，空咏别知赋。\n遥想玉华游，春梦如飞絮。",
        "dynasty": "宋",
        "collection_info": null
    },
    {
        "title": "小轩闲题二首  其一",
        "author": "陈渊",
        "content": "舍南舍北梅，墻裏墻外竹。\n逌然寄其间，不见一物俗。\n东风将小雨，夜涨春池绿。\n俯槛数龟鱼，仰檐送鸿鹄。\n交情石投水，坐客冰照玉。\n从容得此生，已矣万事足。\n谁言南轩小，正可陋华屋。\n但恐世故撄，不容长处独。",
        "dynasty": "宋",
        "collection_info": null
    },
    {
        "title": "小轩闲题二首  其二",
        "author": "陈渊",
        "content": "青山拱檐楹，渌水鉴毛髪。\n花香晚更清，鸟语静不聒。\n客至不能饮，举觞聊自罚。\n坐啸激清风，起舞弄明月。\n是身如浮沤，起灭在溟渤。\n百年一弹指，何者为不没。\n文章会消磨，名誉易衰歇。\n渊明吾之师，兹理久已达。",
        "dynasty": "宋",
        "collection_info": null
    },
    {
        "title": "约令德郊行二首  其一",
        "author": "陈渊",
        "content": "檐前摇风拂面低，麦芽穿雪绿齐齐。\n凭君便作游春计，莫待花繁去路迷。",
        "dynasty": "宋",
        "collection_info": null
    },
    {
        "title": "约令德郊行二首  其二",
        "author": "陈渊",
        "content": "小雪纤纤盖地皮，一飜风过忽成泥。\n东君似劝人行乐，不使尘埃趁马蹄。",
        "dynasty": "宋",
        "collection_info": null
    },
    {
        "title": "酬晏伯达",
        "author": "陈渊",
        "content": "半生流转任飞篷，万里归来兴又东。\n寂寞倦投扬子宅，低徊却寄鲁侯宫。\n阻寻鸡黍他年约，长忆园林一醉同。\n何日过君花下饮，烂看浓艶舞春风。",
        "dynasty": "宋",
        "collection_info": null
    },
    {
        "title": "钱塘书怀二首  其一",
        "author": "陈渊",
        "content": "远客真秦赘，清时谢楚狂。\n斑衣辞故国，青佩久殊方。\n世俗蛮争触，余生谷似臧。\n正须逃姓字，毋使异庚桑。",
        "dynasty": "宋",
        "collection_info": null
    },
    {
        "title": "钱塘书怀二首  其二",
        "author": "陈渊",
        "content": "客舍连朝雨，春愁醉梦如。\n白云千里目，黄犬万金书。\n所幸交情薄，从来世事疏。\n只应狼疐尾，空自咏归欤。",
        "dynasty": "宋",
        "collection_info": null
    },
    {
        "title": "钱塘学中寄伯思六言五首  其一",
        "author": "陈渊",
        "content": "门外莺惊短梦，窗间雨送清寒。\n亦有惜春情绪，分明不奈花残。",
        "dynasty": "宋",
        "collection_info": null
    },
    {
        "title": "钱塘学中寄伯思六言五首  其二",
        "author": "陈渊",
        "content": "点点榆钱委砌，冥冥柳絮穿帘。\n日暖野禽争食，纷纶忽堕危檐。",
        "dynasty": "宋",
        "collection_info": null
    },
    {
        "title": "钱塘学中寄伯思六言五首  其三",
        "author": "陈渊",
        "content": "剑水庭闱底处，苕溪水月弥深。\n绿草年年离恨，白云日日归心。",
        "dynasty": "宋",
        "collection_info": null
    },
    {
        "title": "钱塘学中寄伯思六言五首  其四",
        "author": "陈渊",
        "content": "世路红尘可厌，人情白首如新。\n便可闭门端坐，不须开眼看人。",
        "dynasty": "宋",
        "collection_info": null
    },
    {
        "title": "钱塘学中寄伯思六言五首  其五",
        "author": "陈渊",
        "content": "部伍亭前归路，凤凰山下萧斋。\n我自无聊不住，君如有兴重来。",
        "dynasty": "宋",
        "collection_info": null
    },
    {
        "title": "雪中入国门寄令德三首  其一",
        "author": "陈渊",
        "content": "纷纷轻薄欲谁从，爱子从来臭味同。\n千里远来应念我，速须鞭马要从容。",
        "dynasty": "宋",
        "collection_info": null
    },
    {
        "title": "雪中入国门寄令德三首  其二",
        "author": "陈渊",
        "content": "此生于世已心灰，自笑都城十往来。\n为有饥寒余虑在，故应随俗强低回。",
        "dynasty": "宋",
        "collection_info": null
    },
    {
        "title": "雪中入国门寄令德三首  其三",
        "author": "陈渊",
        "content": "谁能一饮□千钟，分付闲愁入酒中。\n共向重楼看晓景，一天飞絮舞春风。",
        "dynasty": "宋",
        "collection_info": null
    },
    {
        "title": "下汴",
        "author": "陈渊",
        "content": "参天古柳鸣蝉急，卷地黄流转岸多。\n好去扁舟稳扶柂，秋风吹水易扬波。",
        "dynasty": "宋",
        "collection_info": null
    },
    {
        "title": "过淮",
        "author": "陈渊",
        "content": "天高秋月凉，风定秋水清。\n扁舟淮海间，爱此一叶轻。\n微生久覊旅，艰险已饱更。\n经今几往来，始见波浪平。\n篙师且停棹，莫遣鱼龙惊。\n吾行欲安之，要待东方明。",
        "dynasty": "宋",
        "collection_info": null
    },
    {
        "title": "登召伯斗野亭",
        "author": "陈渊",
        "content": "落帆新城曲，维舟古河右。\n幽寻得危亭，星斗穿户牖。\n西风扫残叶，庭宇不待帚。\n娟娟云间月，亦復照杯酒。\n明朝又东南，污流映衰柳。\n莫以此时心，炽然分净垢。",
        "dynasty": "宋",
        "collection_info": null
    },
    {
        "title": "过浦城赠王令长源二首  其一",
        "author": "陈渊",
        "content": "化龙潭上濯沧浪，梦笔峰前憩小棠。\n十载不辞淹簿领，一同聊欲课耕桑。\n经纶未展风霜力，文采空余锦绣肠。\n莫叹穷荒縻骥足，万人饥冻要扶伤。",
        "dynasty": "宋",
        "collection_info": null
    },
    {
        "title": "过浦城赠王令长源二首  其二",
        "author": "陈渊",
        "content": "半生流落倦尘埃，闻说英名首重回。\n画虎自惭非妙手，割鷄空復嘆高才。\n北堂恋恋思归梦，南浦匆匆惜别杯。\n此去山林真已矣，看公云翮振风雷。",
        "dynasty": "宋",
        "collection_info": null
    },
    {
        "title": "题绿波亭",
        "author": "陈渊",
        "content": "南浦江波绿，阳关柳色青。\n夕阳千古恨，分付短长亭。",
        "dynasty": "宋",
        "collection_info": null
    },
    {
        "title": "还舍",
        "author": "陈渊",
        "content": "半生走长途，所冀亦已微。\n田园已芜没，及此徒手归。\n妻孥携幼稚，相望天一涯。\n所嗟垂老亲，甘旨不得时。\n季妺復未嫁，长姊贫且嫠。\n皇皇三十口，未欲听所之。\n平生道义交，岁晚无晨炊。\n岂不念我贫，闭户长苦饥。\n高门多自足，我復拙言辞。\n已矣可奈何，颜公犹食糜。",
        "dynasty": "宋",
        "collection_info": null
    },
    {
        "title": "邓元孚待制挽词四首  其一",
        "author": "陈渊",
        "content": "从容绍圣末，直节更谁攀。\n不见豺当路，悬知虎在山。\n石渠聊试可，江国竟投闲。\n尚冀调金鼎，那知去不还。",
        "dynasty": "宋",
        "collection_info": null
    },
    {
        "title": "邓元孚待制挽词四首  其二",
        "author": "陈渊",
        "content": "永泰君臣分，钦慈母子恩。\n渊衷虽有在，孤迹自难论。\n身去朝廷远，名垂简策尊。\n秪应延阁命，犹未厌舆言。",
        "dynasty": "宋",
        "collection_info": null
    },
    {
        "title": "邓元孚待制挽词四首  其三",
        "author": "陈渊",
        "content": "季父恩稽报，平生不自安。\n诸郎方未命，犹子遽先官。\n义气今何在，高风众所难。\n惜哉耆老逝，闾里欲何观。",
        "dynasty": "宋",
        "collection_info": null
    },
    {
        "title": "邓元孚待制挽词四首  其四",
        "author": "陈渊",
        "content": "越岸方投绂，将回出岫云。\n楹间俄梦奠，地下去修文。\n落日川原静，悲风草树熏。\n但令千载后，掩涕想余芬。",
        "dynasty": "宋",
        "collection_info": null
    },
    {
        "title": "与杨如愚四首  其一",
        "author": "陈渊",
        "content": "文章初不计工拙，言语何常识重轻。\n不向故人齐物我，一生怀抱为谁倾。",
        "dynasty": "宋",
        "collection_info": null
    },
    {
        "title": "与杨如愚四首  其二",
        "author": "陈渊",
        "content": "半生踪迹辱泥沙，胸胆初无献子家。\n臧谷亡羊俱可念，不须蛮触故纷拏。",
        "dynasty": "宋",
        "collection_info": null
    },
    {
        "title": "与杨如愚四首  其三",
        "author": "陈渊",
        "content": "十年相见不予疏，亦记平生戏笑无。\n纵有伯禽堪寓意，可能终不记狂奴。",
        "dynasty": "宋",
        "collection_info": null
    },
    {
        "title": "与杨如愚四首  其四",
        "author": "陈渊",
        "content": "谷风凄怨不堪歌，奈此人情世态何。\n流俗但随忧乐转，故人应合起颓波。",
        "dynasty": "宋",
        "collection_info": null
    },
    {
        "title": "存诚斋夏日呈龟山先生二首  其一",
        "author": "陈渊",
        "content": "长者一床室，先生五柳门。\n度人聊示病，观物欲忘言。\n小圃池台足，熏风草树繁。\n杖藜随处处，归鸟报黄昏。",
        "dynasty": "宋",
        "collection_info": null
    },
    {
        "title": "存诚斋夏日呈龟山先生二首  其二",
        "author": "陈渊",
        "content": "双桧轩之北，高梧户以南。\n午阴临短梦，晓吹落清谈。\n鬬老三无喜，嵇生七不堪。\n天涯復相值，此意得重参。",
        "dynasty": "宋",
        "collection_info": null
    },
    {
        "title": "答朱晋老见责不赴会",
        "author": "陈渊",
        "content": "屠龙事业初何有，画饼声名不愿求。\n春色未阑犹足赏，乱花深处要追游。",
        "dynasty": "宋",
        "collection_info": null
    },
    {
        "title": "达观轩",
        "author": "陈渊",
        "content": "林杪飞空出栱枅，登临高处乱烟迷。\n云鹏撃水南溟近，霜剑凌空北斗低。\n千里江山围万井，一潭风月纳双溪。\n同谁此地呈胸腹，下视嚣尘万不齐。",
        "dynasty": "宋",
        "collection_info": null
    },
    {
        "title": "宿仙霞圣仙寺呈伯思子静二首  其一",
        "author": "陈渊",
        "content": "风物吾乡似，山川地势分。\n稻畦飜碧浪，麦壠布黄云。\n客舍常争席，山僧独献芹。\n茅柴余沥在，聊饷仆夫勤。",
        "dynasty": "宋",
        "collection_info": null
    },
    {
        "title": "宿仙霞圣仙寺呈伯思子静二首  其二",
        "author": "陈渊",
        "content": "晓日山原静，熏风杖屦轻。\n开谈时造极，得意自难名。\n奔走非前计，淹留见俗情。\n赖渠金石友，端的慰平生。",
        "dynasty": "宋",
        "collection_info": null
    },
    {
        "title": "通州夏雨",
        "author": "陈渊",
        "content": "长风卷地驱炎暑，暴雨飜空送晚凉。\n只此蚊蝇俱扫迹，不须迢递待秋霜。",
        "dynasty": "宋",
        "collection_info": null
    },
    {
        "title": "延平林力道阁上观水二首  其一",
        "author": "陈渊",
        "content": "千重翠巘分三岸，十里寒潭合两溪。\n更得横流吞险濑，岂嫌春水浊如泥。",
        "dynasty": "宋",
        "collection_info": null
    },
    {
        "title": "延平林力道阁上观水二首  其二",
        "author": "陈渊",
        "content": "要看春水拍天流，更为溪山一日留。\n谁遣白云迷眼界，坐令归思入扁舟。",
        "dynasty": "宋",
        "collection_info": null
    },
    {
        "title": "两浙周提刑生日",
        "author": "陈渊",
        "content": "淮南草木亦知威，故国重看衣绣归。\n不用埋轮留魏阙，故应持斧静圜扉。\n天瞻柳舍双丸会，地应蓂阶五叶飞。\n此日长庚来吉梦，弧南终并一星晖。",
        "dynasty": "宋",
        "collection_info": null
    },
    {
        "title": "看论语四首  其一",
        "author": "陈渊",
        "content": "明明孔圣能毋四，的的曾参所贵三。\n一部鲁论开圣域，古人无死要重参。",
        "dynasty": "宋",
        "collection_info": null
    },
    {
        "title": "看论语四首  其二",
        "author": "陈渊",
        "content": "天道文章岂两岐，雷声渊黙本同时。\n如何子贡能言者，说与无言更有疑。",
        "dynasty": "宋",
        "collection_info": null
    },
    {
        "title": "看论语四首  其三",
        "author": "陈渊",
        "content": "陋巷从容一事无，不因邻鬬出吾庐。\n箪瓢岂是忘忧物，自是从容乐有余。",
        "dynasty": "宋",
        "collection_info": null
    },
    {
        "title": "看论语四首  其四",
        "author": "陈渊",
        "content": "直从尧舜以中传，又到东丘续断絃。\n看取子思亲的处，始知论语自无偏。",
        "dynasty": "宋",
        "collection_info": null
    },
    {
        "title": "梦得亭上",
        "author": "陈渊",
        "content": "雷霆卷地滩声急，旌斾摇空树影寒。\n千古西山留爽气，雨余容我倚栏看。",
        "dynasty": "宋",
        "collection_info": null
    },
    {
        "title": "留别邓南夫四首  其一",
        "author": "陈渊",
        "content": "平生交友各飘蓬，只有丸丸雪后松。\n万里归来还往绝，独君时许略从容。",
        "dynasty": "宋",
        "collection_info": null
    },
    {
        "title": "留别邓南夫四首  其二",
        "author": "陈渊",
        "content": "昂昂劲气初无作，荡荡奇胸久息机。\n容我醉时开谠论，一轩明月夜忘归。",
        "dynasty": "宋",
        "collection_info": null
    },
    {
        "title": "留别邓南夫四首  其三",
        "author": "陈渊",
        "content": "有子才如汗血驹，新门高大可容车。\n故应袖手藏深渺，怜我冰霜涉畏途。",
        "dynasty": "宋",
        "collection_info": null
    },
    {
        "title": "留别邓南夫四首  其四",
        "author": "陈渊",
        "content": "比余于玉有奇文，一落泥涂十二春。\n惭愧深知同鲍叔，尚言荆璞定逢人。",
        "dynasty": "宋",
        "collection_info": null
    },
    {
        "title": "越州道中杂诗十三首  其一",
        "author": "陈渊",
        "content": "心息久相依，息调心自住。\n忽焉不自知，根尘失所寓。\n向来尚有锥，今我已忘兔。\n似入无功乡，不由嵇阮路。",
        "dynasty": "宋",
        "collection_info": null
    },
    {
        "title": "越州道中杂诗十三首  其二",
        "author": "陈渊",
        "content": "暴气燎原火，浅量盈浍水。\n不见杨关西，此生真已矣。\n谁言佩豭由，不作缊袍耻。\n至道傥有闻，客尘如脱屣。",
        "dynasty": "宋",
        "collection_info": null
    },
    {
        "title": "越州道中杂诗十三首  其三",
        "author": "陈渊",
        "content": "世儒读论语，未脱小儿气。\n岂悟无絃琴，中藏千古意。\n颜渊黙然处，曾子亦心醉。\n处处傥逢渠，字字皆有味。",
        "dynasty": "宋",
        "collection_info": null
    },
    {
        "title": "越州道中杂诗十三首  其四",
        "author": "陈渊",
        "content": "人心有黙契，晤语不在多。\n一笑离凡情，万象皆含和。\n孰是忘言人，听此无声歌。\n有怀阅古堂，梦中时一过。",
        "dynasty": "宋",
        "collection_info": null
    },
    {
        "title": "越州道中杂诗十三首  其五",
        "author": "陈渊",
        "content": "浮云作秋阴，细雨如朝雾。\n放形山水间，意适无艰步。\n忽遇古招提，空翠森回互。\n倚杖听泉鸣，悠然不能去。",
        "dynasty": "宋",
        "collection_info": null
    },
    {
        "title": "越州道中杂诗十三首  其六",
        "author": "陈渊",
        "content": "小舟适久雨，疏篷常自蔽。\n形留一席间，心与天地际。\n逝者不可作，遗编等蝉蜕。\n一念无古今，千载若符契。",
        "dynasty": "宋",
        "collection_info": null
    },
    {
        "title": "越州道中杂诗十三首  其七",
        "author": "陈渊",
        "content": "胸中有佳处，妙意不期会。\n弄笔作五言，心手无内外。\n千古陶渊明，秀句含天籁。\n偶然游其藩，遂尔厌雕绘。",
        "dynasty": "宋",
        "collection_info": null
    },
    {
        "title": "越州道中杂诗十三首  其八",
        "author": "陈渊",
        "content": "渊明已黄壤，诗语余奇趣。\n我行田野间，举目辄相遇。\n谁云古人远，正是无来去。\n展卷味其言，即今果何处。",
        "dynasty": "宋",
        "collection_info": null
    },
    {
        "title": "越州道中杂诗十三首  其九",
        "author": "陈渊",
        "content": "老珃言道德，颇復求自已。\n但于阁闢机，未免容或使。\n列庄犹反约，申韩遂殊轨。\n所差适毫釐，奚翅缪千里。",
        "dynasty": "宋",
        "collection_info": null
    },
    {
        "title": "越州道中杂诗十三首  其一○",
        "author": "陈渊",
        "content": "扬雄窥圣域，何啻越距楚。\n断然着成书，凖易与论语。\n古来文字学，似此奚足数。\n谁谓千秋人，斯言果轻许。",
        "dynasty": "宋",
        "collection_info": null
    },
    {
        "title": "越州道中杂诗十三首  其一一",
        "author": "陈渊",
        "content": "王通礼法士，谈道则未然。\n虽闻一字中，尚倚诸子偏。\n区区尊孔子，未悟失其传。\n自圣犹不疑，续经何足愆。",
        "dynasty": "宋",
        "collection_info": null
    },
    {
        "title": "越州道中杂诗十三首  其一二",
        "author": "陈渊",
        "content": "堂堂陆忠州，谈辩如倾河。\n从容仁义途，步武寻丘轲。\n一斥不復返，方书事研磨。\n至今谏草存，沧溟遗一波。",
        "dynasty": "宋",
        "collection_info": null
    },
    {
        "title": "越州道中杂诗十三首  其一三",
        "author": "陈渊",
        "content": "我行何所挟，万里一毛颖。\n服劳髪欲秃，木语意先领。\n畸人如告我，心清事自省。\n从今中书君，亦復免驰骋。",
        "dynasty": "宋",
        "collection_info": null
    },
    {
        "title": "和如愚思剑溪",
        "author": "陈渊",
        "content": "佳人经岁隔参辰，柳绿桃红奈远情。\n遥想玉楼春睡起，一江风日弄清明。",
        "dynasty": "宋",
        "collection_info": null
    },
    {
        "title": "冯元用九日约白云寺登高以追昔年都城望津之会偶以事不往蒙示长篇次韵",
        "author": "陈渊",
        "content": "与君都城别，星霜屡变易。\n每怀望津游，怅然如有失。\n此生覊旅中，岁序惊心魄。\n还家几何时，自愧不暖席。\n建溪古渡头，短棹凌虚碧。\n掀篷忽见君，恍若梦中得。\n相携定舍馆，石径走迂直。\n危亭至如归，坐午及昏黒。\n黄花笑东篱，未许蓬蒿没。\n咫尺白云楼，坐阻造毫逸。\n人生正似兹，有志谁能必。\n当时连鳌手，至今犹挟策。\n高才真楚璞，末技同齐瑟。\n无心效骞腾，自分投闲僻。\n望津傥同登，意气那復昔。",
        "dynasty": "宋",
        "collection_info": null
    },
    {
        "title": "次韵酬邓天启",
        "author": "陈渊",
        "content": "少年翰墨场，自姹穿杨箭。\n谁论第一功，不数曹参战。\n圣门窥管豹，一斑时许见。\n弃捐忧患中，更欲资陶錬。\n两邓富文采，端可同席砚。\n投璧或未知，贾石谁敢衒。\n小栟诗益奇，出语人所羡。\n过门遗新篇，无乃思与狷。\n我怀古作者，临文频抚卷。\n孰能扫千人，期君当八面。",
        "dynasty": "宋",
        "collection_info": null
    },
    {
        "title": "次韵邦美叔和天启见寄",
        "author": "陈渊",
        "content": "竹风挟雨撼篷窗，静听秋声转騒窣。\n朝来饥卧媚微凉，叩门不作渊明乞。\n小栟见饷有新诗，七言端为吾家出。\n共谁渠有古人风，孰识中藏谪仙骨。\n书如周鼓未差讹，语效商盘仍诘屈。\n谁与和者叔不痴，落笔成章一嗟咄。\n无用如今君岂樗，自寇从来我非漆。\n板茅它日傥相寻，好在山深林更密。",
        "dynasty": "宋",
        "collection_info": null
    },
    {
        "title": "三月二日泛舟下延平晚泊西芹",
        "author": "陈渊",
        "content": "扁舟劣容身，风浪困掀簸。\n曲肱游华胥，梦断千山过。\n纵横波间石，满目牛羊卧。\n秋毫傥不支，巨舰忽已破。\n篙师号神逸，却立变衰懦。\n我岂未之思，悬知无可奈。\n此生足惊忧，似为天所瘅。\n那能一生死，且復耐摧挫。\n日暮同济人，举酒纷相贺。\n一笑尽余觞，歌罢无予和。",
        "dynasty": "宋",
        "collection_info": null
    },
    {
        "title": "次韵令德答天启",
        "author": "陈渊",
        "content": "小栟妙语言，下笔初无难。\n曹郎更精深，一字不苟安。\n我师陶靖节，亦未游其藩。\n但觉万仞渊，中有蛟龙蟠。\n人言失故步，乃在学邯郸。\n平淡恐未臻，先作郊岛寒。\n古来文墨士，十九姓字漫。\n尚赖相可否，盐梅助咸酸。",
        "dynasty": "宋",
        "collection_info": null
    },
    {
        "title": "復次韵答令德见和来诗及维摩黙然之意",
        "author": "陈渊",
        "content": "多言亦焉用，守黙良独难。\n维摩得此门，众生病自安。\n当时许子将，不造寔与蕃。\n终以月旦评，有愧申屠蟠。\n忠良覆汉鼎，鲁酒围邯郸。\n独爱千顷陂，沧波照人寒。\n君岂叔度欤，胸襟江海漫。\n自然已愤厥，不须珍柚酸。",
        "dynasty": "宋",
        "collection_info": null
    },
    {
        "title": "用令德韵题严陵祠",
        "author": "陈渊",
        "content": "价微良易酬，器博无近用。\n骐骥非良乐，万里谁能控。\n萧王汉中兴，四海倚为重。\n谁为渊驱鱼，一呼百万众。\n妙算环无端，奇功射必中。\n忘机谅未能，岂数汉阴瓮。\n故人鈎尚直，倦作仪韶凤。\n应无万牛力，负此丘山栋。\n羊裘又独往，苦语余嘲弄。\n至今卖菜言，空记当时梦。",
        "dynasty": "宋",
        "collection_info": null
    },
    {
        "title": "跋子静所藏鲁直书乐天八字偈",
        "author": "陈渊",
        "content": "凝师八字源则丰，乐天说偈流无穷。\n山谷眼明如日中，落笔惊电驰蛟龙。\n谁其得之建溪翁，取人所弃岂俗同。\n搜奇抉怪晋余风，嫉邪愤世髪上衝。\n自我观之案两重，巧偷豪夺愿不逢。\n好语传播人所攻，斯言有味当见容。",
        "dynasty": "宋",
        "collection_info": null
    },
    {
        "title": "题公叙舫斋",
        "author": "陈渊",
        "content": "胥靡来时楫，鸱夷去后舟。\n济川曾入梦，浮海竟难留。\n忠信虽堪倚，行藏要自谋。\n应同仙似泰，不数勇如由。\n水阔风涛夕，鲈肥浦屿秋。\n落帆如得计，整棹欲何求。\n明月时堪载，新醪便可浮。\n江山无尽意，长舣剑溪头。",
        "dynasty": "宋",
        "collection_info": null
    },
    {
        "title": "和罗仲素寄子静长篇",
        "author": "陈渊",
        "content": "龟山绝壑蟠豫章，秀干往往参天长。\n十年收拾多散亡，只有太白追蟾光。\n知君所得不可详，宴坐镡溪名益彰。\n独尝为我露其铓，尽扫杨墨挥韩庄。\n迩来黄面稍侵疆，剑藏于室矢在房。\n分将肌肉剜为疮，犹说道心乃平常。\n我欲从之挹余芳，竟坐此传乖所望。\n新诗谩说陋汉唐，直以未画穷羲皇。\n岂知籓篱不自防，欲举万目谁为纲。\n况彼桀骜非勤王，安用援手登之堂。\n爱君骏足如飞黄，一空冀北无留良。\n四蹄雷雹方腾骧，肯如驽马徒争强。",
        "dynasty": "宋",
        "collection_info": null
    },
    {
        "title": "和子静三绝 亭竹二首 其一",
        "author": "陈渊",
        "content": "窗外度声风宛转，庭前舒影月分明。\n参横斗转情无尽，骨冷魂清梦不成。",
        "dynasty": "宋",
        "collection_info": null
    },
    {
        "title": "和子静三绝 亭竹二首 其二",
        "author": "陈渊",
        "content": "霜雪岂能摧劲节，埃尘无復入虚怀。\n故应淡薄无人管，不是子猷谁復来。",
        "dynasty": "宋",
        "collection_info": null
    },
    {
        "title": "和子静三绝 渔父一首",
        "author": "陈渊",
        "content": "一声横笛起芦花，惊断天边雁字斜。\n白首饱谙鲈鳜美，未能连夜网游鰕。",
        "dynasty": "宋",
        "collection_info": null
    },
    {
        "title": "舟中诵子静江上之作为和二绝  其一",
        "author": "陈渊",
        "content": "月下长吟露湿衣，谪仙尝忆谢玄晖。\n澄江一句无今古，何似晴空独鸟飞。",
        "dynasty": "宋",
        "collection_info": null
    },
    {
        "title": "舟中诵子静江上之作为和二绝  其二",
        "author": "陈渊",
        "content": "扁舟直与石相摩，得到平流幸已多。\n夜泊寒潭风不定，更忧雷雨作惊波。",
        "dynasty": "宋",
        "collection_info": null
    },
    {
        "title": "闽县令陈梦兆鱼乐轩",
        "author": "陈渊",
        "content": "有乐宁尔忧，无忧乃至乐。\n观身见物理，鱼乐岂子各。\n万生扰为病，安静即艮药。\n何以适其情，已定要无虐。\n江湖与此池，等是泉未涸。\n周旋苟得所，是处觉寛绰。\n君看濒海民，兹物困剽掠。\n纵横堕鈎网，琐细入杯杓。\n谁云沧海广，游泳渺无託。\n乃知尺泽间，所乐逾纵壑。\n我家一亩宫，隙地不容凿。\n未能禁数罟，念此每怀怍。\n陈公吏之师，养善息羣恶。\n爱民以及鱼，退念此盘礴。\n鱼亦喜公来，出没供笑谑。\n当年濠上游，天籁纷酬酢。\n昭琴既不鼓，应问两俱错。\n贤哉郑国侨，一物心无着。\n但信悠然语，未悟已投镬。\n悬知此鱼烹，不羡波间跃。\n谁当较异同，我亦无今昨。",
        "dynasty": "宋",
        "collection_info": null
    },
    {
        "title": "午睡怀安县风篁亭",
        "author": "陈渊",
        "content": "旌旗蔽野阶除寂，环佩鸣空枕簟凉。\n梦断钧天知是想，一沟泉落乐声长。",
        "dynasty": "宋",
        "collection_info": null
    },
    {
        "title": "次韵邓志宏送张思道游福唐",
        "author": "陈渊",
        "content": "纷纷涴耳俱宜洗，坐遣高人厌丘里。\n迅流早自促行舟，更有西风满江苇。\n当年笔阵扫千军，今日流辈推能文。\n英辞谹辩洒醉墨，倐忽百变春空云。\n人间万事秋毫细，轩冕傥来谁着意。\n身随去棹落波间，兴逐冥鸿渺天际。\n三山便到蓬莱宫，卸帆海屿窥鱼龙。\n夜凉横笛弄明月，万顷琉璃秋色中。",
        "dynasty": "宋",
        "collection_info": null
    },
    {
        "title": "自京回次韵邓志宏见赠",
        "author": "陈渊",
        "content": "妙龄才思涌如泉，末技文章不自贤。\n余子岂知多问寡，老生端许一当千。\n淹留莫止为山篑，收拾终同至海川。\n云路笔间天尺五，会令鷄犬亦能仙。",
        "dynasty": "宋",
        "collection_info": null
    },
    {
        "title": "翁承事挽词五首  其一",
        "author": "陈渊",
        "content": "徐行直视日如愚，律己齐家尽可书。\n九十一年由砥道，肯令荆棘敝衣裾。",
        "dynasty": "宋",
        "collection_info": null
    },
    {
        "title": "翁承事挽词五首  其二",
        "author": "陈渊",
        "content": "不将尧舜等瞿昙，简语宁同卖菜添。\n惆怅老成无復见，一时流俗正清谈。",
        "dynasty": "宋",
        "collection_info": null
    },
    {
        "title": "翁承事挽词五首  其三",
        "author": "陈渊",
        "content": "苦语熏心不易忘，它时闻教我为详。\n须知令尹多仁术，寔自严君有义方。",
        "dynasty": "宋",
        "collection_info": null
    },
    {
        "title": "翁承事挽词五首  其四",
        "author": "陈渊",
        "content": "霜髯碧眼照华灯，夹道游人避履声。\n曾是元宵随步月，西风何忍见铭旌。",
        "dynasty": "宋",
        "collection_info": null
    },
    {
        "title": "翁承事挽词五首  其五",
        "author": "陈渊",
        "content": "楼阁溪山两鬬雄，中横千丈未雩龙。\n当时令尹儿啼处，依旧东流遶七峰。",
        "dynasty": "宋",
        "collection_info": null
    },
    {
        "title": "泊舟延平二绝  其一",
        "author": "陈渊",
        "content": "野梅飘尽喜春归，又见溪桃片片飞。\n醉卧暖风呼不醒，乱红无数点人衣。",
        "dynasty": "宋",
        "collection_info": null
    },
    {
        "title": "泊舟延平二绝  其二",
        "author": "陈渊",
        "content": "星河不动水东流，夜影摇空逼钓舟。\n梦破沧浪歌在耳，欲寻溪友向烟洲。",
        "dynasty": "宋",
        "collection_info": null
    },
    {
        "title": "寓漳南静众寺三月晦信步到庵亭旷望久之聊寄所感",
        "author": "陈渊",
        "content": "意行不知远，倚杖嚣尘外。\n南州风物繁，此地溪山会。\n俯窥城市喧，蚁垤几成坏。\n只尔可忘情，未用旋吾斾。",
        "dynasty": "宋",
        "collection_info": null
    },
    {
        "title": "过永春剧头舖见壁间石刻临漳王漕诗辄题数句",
        "author": "陈渊",
        "content": "壁间得微词，语尽意有余。\n摸传岂真知，无乃势所驱。\n从来碧纱笼，不护寒士书。\n焉知题柱生，终无驷马车。\n粉板会当洗，援毫聊自娯。\n从人分轻重，削迹今何如。",
        "dynasty": "宋",
        "collection_info": null
    },
    {
        "title": "次韵德纯通判贺用中生子",
        "author": "陈渊",
        "content": "暴客年来不过门，羡君三秀各生春。\n悬弧适在龙溪侧，履迹知从剑水滨。\n鲁国考祥欣得鲤，杜陵占梦信为麟。\n问名更取诗翁语，盛事流传西鬬新。",
        "dynasty": "宋",
        "collection_info": null
    },
    {
        "title": "次韵李伯纪舍人招饮",
        "author": "陈渊",
        "content": "胸中造物可与友，笔下骚人真是奴。\n共传排佛似迁愈，独喜赋梅追隐逋。\n盘空未念鸱腐鼠，在野宁无驹束刍。\n时时造席闻妙语，谬辱知己非夷吾。",
        "dynasty": "宋",
        "collection_info": null
    },
    {
        "title": "再和李伯纪舍人韵",
        "author": "陈渊",
        "content": "时来将相宁有种，卫青故是民家奴。\n悬鹑未用叹岁恶，阔网近喜除官逋。\n本无得丧任失马，但有言说皆陈刍。\n从公一饮百壶尽，醉倒不知谁谓吾。",
        "dynasty": "宋",
        "collection_info": null
    },
    {
        "title": "和李舍人留题泛碧斋",
        "author": "陈渊",
        "content": "山脚回环插远浔，碧琉璃上玉为岑。\n共怜采鹢风前试，正值沧波雨后深。\n应为莼鲈轻去国，遂令胡越尽同心。\n济川此去为舟楫，也念江湖有陆沉。",
        "dynasty": "宋",
        "collection_info": null
    },
    {
        "title": "陪知县夜饮泛碧斋再用前韵",
        "author": "陈渊",
        "content": "暑雨初收水拍浔，溪光南北影千岑。\n移舟为爱玻璃阔，放盏那知琥珀深。\n缓带小风来水面，倚栏凉月转天心。\n酒酣更驻凌波袜，直待银河夜色沉。",
        "dynasty": "宋",
        "collection_info": null
    },
    {
        "title": "铅山道中小休",
        "author": "陈渊",
        "content": "秋阳如猎火，四顾不可避。\n肩舆得微阴，休此仆夫瘁。\n我生道途间，岁月七之四。\n山林固清远，及物乃初意。\n黄云堆壠亩，早稻一尺穗。\n所欣居者乐，未敢嘆劳勚。\n诏书寛逋负，豪吏不少置。\n民穷戒勿扰，天下适无事。",
        "dynasty": "宋",
        "collection_info": null
    },
    {
        "title": "赠别杨至游三首  其一",
        "author": "陈渊",
        "content": "醉乡佳处许谁临，幸有匏尊可共斟。\n要试从前寛窄量，但知空盏莫辞深。",
        "dynasty": "宋",
        "collection_info": null
    },
    {
        "title": "赠别杨至游三首  其二",
        "author": "陈渊",
        "content": "和平简易是吾师，自有家风更问谁。\n不是妙年狂气歇，可能从我独无疑。",
        "dynasty": "宋",
        "collection_info": null
    },
    {
        "title": "赠别杨至游三首  其三",
        "author": "陈渊",
        "content": "贪瞋痴尽即如如，究竟心源一法无。\n应悟濓溪真古佛，始知伊洛是醇儒。",
        "dynasty": "宋",
        "collection_info": null
    },
    {
        "title": "次韵李伯纪舍人食了斋所寄石芝有感",
        "author": "陈渊",
        "content": "石芝附石元无根，有名不载农黄文。\n绛囊远致自东海，谪仙为向诗中论。\n谈余得味仍遭苦，未辨终甘莫轻吐。\n此言要自显真心，不比繁辞较钟乳。\n太丘晚交谁独深，梁溪心如百炼金。\n只应异代友元礼，许国有盟今更寻。\n双鱼万里将芹子，妙意难名聊寄耳。\n余甘橄榄正须渠，它日忠信今悟矣。",
        "dynasty": "宋",
        "collection_info": null
    },
    {
        "title": "书室独坐",
        "author": "陈渊",
        "content": "春入庭柯寸寸蓝，风檐孤坐怯轻衫。\n青天白日从来好，柏树桃花子细参。",
        "dynasty": "宋",
        "collection_info": null
    },
    {
        "title": "自浦城放船下建安寄庞几先  其一",
        "author": "陈渊",
        "content": "扁舟西下趁残阳，目断云边归雁行。\n短棹莫辞风浪恶，人间平地有羊肠。",
        "dynasty": "宋",
        "collection_info": null
    },
    {
        "title": "自浦城放船下建安寄庞几先  其二",
        "author": "陈渊",
        "content": "茅柴也解发清狂，仰看云天尽十觞。\n白首岁寒犹道路，自怜无意避风霜。",
        "dynasty": "宋",
        "collection_info": null
    },
    {
        "title": "奉陪婺州守南楼宴集",
        "author": "陈渊",
        "content": "溪山自昔东阳胜，宾客偏于北海多。\n四坐英标真倚玉，一时雄辨剧悬河。\n淹留惭应三刀梦，岂弟仍传五袴歌。\n更避正堂延盖老，待将清净继萧何。",
        "dynasty": "宋",
        "collection_info": null
    },
    {
        "title": "奉陪龟山先生观修城",
        "author": "陈渊",
        "content": "西山淼淼送斜阳，往事回头一梦长。\n万里喜霑新雨露，百年重拓旧金汤。\n杵声撼野雷初动，锸柄挥风蚁自行。\n尊俎折衝今可恃，补牢端为念亡羊。",
        "dynasty": "宋",
        "collection_info": null
    },
    {
        "title": "次韵邓志宏和吏部谢公铁字韵诗二首  其一",
        "author": "陈渊",
        "content": "结交自惜羞余耳，直要人情淡如水。\n晏婴鲍叔久已亡，嗟我欲从谁氏子。\n大栟笔阵扫千人，诗成不顾俗士瞋。\n长歌欲夺谪仙气，短韵更逼宣城真。\n尔来念我知交绝，託以不能资老拙。\n自笑今年锥也无，何须更觅针头铁。",
        "dynasty": "宋",
        "collection_info": null
    },
    {
        "title": "次韵邓志宏和吏部谢公铁字韵诗二首  其二",
        "author": "陈渊",
        "content": "愁霖十日槎生耳，寒气薄人如着水。\n坐对毗耶数卷书，未厌铜炉烧柏子。\n区区我亦可怜人，只有无求人不瞋。\n虽无名字振京国，不屈未应惭子真。\n冻琴壁间絃自绝，袖手深藏鸠更拙。\n本无流水遣谁知，此去从人讥嚼铁。",
        "dynasty": "宋",
        "collection_info": null
    },
    {
        "title": "再和邓志宏二首  其一",
        "author": "陈渊",
        "content": "石马祠门余隻耳，梦魂先过瞿塘水。\n人间得丧岂偶然，可笑纷纷夸夺子。\n文章自古多穷人，妙夺造化天应瞋。\n谩言勤苦得富贵，见弹求鸮何日真。\n张罗门巷行人绝，岁晏谁怜生事拙。\n穷通有数勿復言，已办此心坚似铁。",
        "dynasty": "宋",
        "collection_info": null
    },
    {
        "title": "再和邓志宏二首  其二",
        "author": "陈渊",
        "content": "先友遗书犹在耳，念之清泪如铅水。\n可怜万事已忘情，独尝託我芝兰子。\n阿戎文采映前人，脱略不顾妻孥瞋。\n却能饮我瞑眩药，知我老大言尤真。\n利欲昏人须猛绝，妙年母谓吾谋拙。\n古来解使玉如泥，剑铓除是锟铻铁。",
        "dynasty": "宋",
        "collection_info": null
    },
    {
        "title": "廖成伯奉议生辰",
        "author": "陈渊",
        "content": "曾听尊前世綵歌，喜闻烟袖舞婆娑。\n名驹汗血得夷路，老柏凌霜只旧柯。\n桃李盛时随地有，芝兰生处近人多。\n春风二月年年事，莫问灵椿岁几何。",
        "dynasty": "宋",
        "collection_info": null
    },
    {
        "title": "交溪静安院见许尉题壁次韵",
        "author": "陈渊",
        "content": "柱颐修剑上凌烟，自古功名亦偶然。\n钟鼎山林俱不恶，一瓢吾欲尽余年。",
        "dynasty": "宋",
        "collection_info": null
    },
    {
        "title": "用中示以字瑞既书其事又赋诗一首",
        "author": "陈渊",
        "content": "河图布画非人力，鸟迹成文岂偶然。\n自昔秘藏神所护，至今陈露墨犹鲜。\n胸襟有道推先觉，斤斧无情肯自全。\n但欲剖心彰景命，爨桐何意拟熏絃。",
        "dynasty": "宋",
        "collection_info": null
    },
    {
        "title": "字瑞奇特再用前韵",
        "author": "陈渊",
        "content": "春来无物不争妍，爨木呈祥孰使然。\n应为奇文开奥穾，不随凢卉竞蕃鲜。\n洼隆密向暌中合，点画仍从毁处全。\n御史说符直可验，从来谋国直如絃。",
        "dynasty": "宋",
        "collection_info": null
    },
    {
        "title": "提举生辰",
        "author": "陈渊",
        "content": "东井遥观盾日升，南风犹入舜絃鸣。\n鹏程九万岂终息，椿岁八千方再荣。\n平世功名期凤鸟，一时文采应长庚。\n浮瓜沉李年年事，稽首弧南一点明。",
        "dynasty": "宋",
        "collection_info": null
    },
    {
        "title": "俞宪生辰  其一",
        "author": "陈渊",
        "content": "北固楼前万顷秋，月明风定大江流。\n从来此地多英杰，果有奇才副简求。\n秀气一天开夜色，威名千里驾潮头。\n山川长在人难老，应抱文章入相周。",
        "dynasty": "宋",
        "collection_info": null
    },
    {
        "title": "俞宪生辰  其二",
        "author": "陈渊",
        "content": "淮南持斧功成后，瓯粤乘轺喜蹔临。\n使者英标衣蹙绣，近臣新渥帯横金。\n三山气入中秋好，八郡香焚晓雾深。\n已为黎元开寿域，可无椿岁慰人心。",
        "dynasty": "宋",
        "collection_info": null
    },
    {
        "title": "耿宪生辰",
        "author": "陈渊",
        "content": "象纬祥光动，门弧瑞气纒。\n秋来孤鹤徤，霜近古松坚。\n邻境豺狼尽，新恩雨露偏。\n轺车犹问俗，宝带独优贤。\n投笔男儿志，封侯烈士年。\n老成端可恃，终冀勒燕然。",
        "dynasty": "宋",
        "collection_info": null
    },
    {
        "title": "郑漕生辰二首  其一",
        "author": "陈渊",
        "content": "至公无辙迹，万变归诸正。\n谁云学则然，要在成以性。\n我公钟间气，异禀刚且劲。\n一毫不容私，心境自澄映。\n超然是非表，烛物眼常净。\n还将溟渤量，一了百川竞。\n由来仁者寿，兹理天所命。\n欲知椿龄永，视此寛平政。\n桂花弄小春，晚香适再盛。\n年年几望月，影泛杯中圣。\n尚书心如水，远裔有余庆。\n何以继清风，家声南北郑。",
        "dynasty": "宋",
        "collection_info": null
    },
    {
        "title": "郑漕生辰二首  其二",
        "author": "陈渊",
        "content": "象纬祥光动，门弧瑞气盈。\n小阳春在序，几望月偏明。\n他日三千牍，清时九万程。\n名因使粤重，功自满吴成。\n伟量溟波阔，奇词锦段呈。\n褒扬看唾玉，轻重倚提衡。\n松柏真难老，芝兰足后生。\n笋班行趣召，金带已先横。\n内史言何美，尚书心自清。\n祇应南北相，重振旧家声。",
        "dynasty": "宋",
        "collection_info": null
    },
    {
        "title": "唐大夫生辰",
        "author": "陈渊",
        "content": "气转初寒候，祥开既望辰。\n应时来鸑鷟，占梦获麒麟。\n盛德圭无玷，高才竹有筠。\n胸襟藏巨壑，人物妙洪钧。\n使者光华远，朝廷宠数新。\n鹏程九万里，椿干八千春。\n鼎鼐虚前席，风云即要津。\n黒头纡衮绣，天意在斯民。",
        "dynasty": "宋",
        "collection_info": null
    },
    {
        "title": "次韵运使龙图宠示道中夜行之什",
        "author": "陈渊",
        "content": "畏途千里可宵行，正是邻邦道路平。\n谕蜀昔传司马檄，备吴今罢亚夫营。\n阴云扫地千林出，晓月凌空万骑迎。\n缓带驿亭留险语，春雷端使蛰虫惊。",
        "dynasty": "宋",
        "collection_info": null
    },
    {
        "title": "次韵子静",
        "author": "陈渊",
        "content": "渊明束带向督邮，已觉归思不可留。\n纷纷朱墨何时休，岂得置锥无一丘。\n平生涉世如虚舟，明月从人惊暗投。\n胸次已无泾渭流，不应在我缘春秋。",
        "dynasty": "宋",
        "collection_info": null
    },
    {
        "title": "黄兵部生辰四首  其一",
        "author": "陈渊",
        "content": "中朝人物竞推先，富贵前途看永年。\n九万里程飞正远，八千春干久弥坚。",
        "dynasty": "宋",
        "collection_info": null
    },
    {
        "title": "黄兵部生辰四首  其二",
        "author": "陈渊",
        "content": "南国初持使节回，斑衣仍把锦新裁。\n大椿更向萱堂祝，长到春来共寿杯。",
        "dynasty": "宋",
        "collection_info": null
    },
    {
        "title": "黄兵部生辰四首  其三",
        "author": "陈渊",
        "content": "蚤岁飞荣应宿郎，至今鷄舌尚含香。\n未应驷马夸流俗，只为慈亲乐故乡。",
        "dynasty": "宋",
        "collection_info": null
    },
    {
        "title": "黄兵部生辰四首  其四",
        "author": "陈渊",
        "content": "地上泉流府库充，艰难天与岁时丰。\n他时若论关中漕，合数萧何第一功。",
        "dynasty": "宋",
        "collection_info": null
    },
    {
        "title": "遯斋有感",
        "author": "陈渊",
        "content": "达士岂嫌祠竈请，虞人安可以旌招。\n由来不恋五斗粟，自是叩门胜折腰。",
        "dynasty": "宋",
        "collection_info": null
    },
    {
        "title": "戏题延平阁上  其一",
        "author": "陈渊",
        "content": "黄昏欲去更凭栏，珍重银蟾照胆寒。\n可是歌眉能繫别，人间无此好溪山。",
        "dynasty": "宋",
        "collection_info": null
    },
    {
        "title": "戏题延平阁上  其二",
        "author": "陈渊",
        "content": "西风吹露湿峩冠，迥立三山二水间。\n后夜江楼应殢酒，一鈎残月与谁看。",
        "dynasty": "宋",
        "collection_info": null
    },
    {
        "title": "谒罗养蒙辱示长篇次韵",
        "author": "陈渊",
        "content": "它时对语闻莺迁，青秧离离初揷田。\n重来刈稻歌有年，浪过日月将谁怜。\n故人落笔生云烟，胸中端有万斛泉。\n从来经笥谩便便，诗书何如一囊钱。\n有时玉树临风前，仰视落日窥层巅。\n已知万古然不然，得处往往多忘筌。\n正须青绫护醉眠，坐使士类归埴埏。\n不应直为莼鲈还，夜听秋雨穷遗编。\n我今已办访戴船，日欲倚棹寒潭边。\n要当学海如百川，未信轲死今无传。",
        "dynasty": "宋",
        "collection_info": null
    },
    {
        "title": "小诗七首寄养蒙兼呈景骏  其一",
        "author": "陈渊",
        "content": "粥鱼斋鼓网蛛窠，古寺长廊客少过。\n唯有一溪明月在，夜寒偏向断垣多。",
        "dynasty": "宋",
        "collection_info": null
    },
    {
        "title": "小诗七首寄养蒙兼呈景骏  其二",
        "author": "陈渊",
        "content": "斜阳不到竹阴幽，小径萦纡傍碧流。\n行到草深桥断处，却乘明月泛归舟。",
        "dynasty": "宋",
        "collection_info": null
    },
    {
        "title": "小诗七首寄养蒙兼呈景骏  其三",
        "author": "陈渊",
        "content": "它时樽酒对春风，夜雨霏霏扺晓钟。\n但说寻常往来地，岂知重到有丹枫。",
        "dynasty": "宋",
        "collection_info": null
    },
    {
        "title": "小诗七首寄养蒙兼呈景骏  其四",
        "author": "陈渊",
        "content": "太史溪头十里间，朝阳峰下水涵天。\n青鞋不踏红尘陌，梦断僧窗又一年。",
        "dynasty": "宋",
        "collection_info": null
    },
    {
        "title": "小诗七首寄养蒙兼呈景骏  其五",
        "author": "陈渊",
        "content": "才疏不下孔北海，道广更师陈太丘。\n世路风波无着处，却寻真隐得清游。",
        "dynasty": "宋",
        "collection_info": null
    },
    {
        "title": "小诗七首寄养蒙兼呈景骏  其六",
        "author": "陈渊",
        "content": "二妙胸中万顷寛，诗成千字海涛飜。\n已能共入渊骞室，自是同登李杜坛。",
        "dynasty": "宋",
        "collection_info": null
    },
    {
        "title": "小诗七首寄养蒙兼呈景骏  其七",
        "author": "陈渊",
        "content": "晚交谁似两龚清，冰雪情怀独老成。\n扬粃在前容齿长，积薪居上看文鸣。",
        "dynasty": "宋",
        "collection_info": null
    },
    {
        "title": "玩月",
        "author": "陈渊",
        "content": "据床招佳月，月转床屡移。\n夜久风露凉，孤斟乐忘归。\n冰轮擅空阔，是处留清辉。\n浮云扫除尽，如与赏心期。\n我行万物表，中空无一疵。\n光明徧十方，毫髪了无遗。\n心境互融澈，起坐迷东西。\n此生看此月，十年悼无时。\n它日客共饮，淋浪酒霑衣。\n十语久不契，此心唯自知。\n西风扫残暑，秋色日益奇。\n忧国付鼎食，消闲属山栖。\n恐妨此时乐，勿露囊中锥。",
        "dynasty": "宋",
        "collection_info": null
    },
    {
        "title": "三绝句寄几先  其一",
        "author": "陈渊",
        "content": "阳明连络四支中，胃气由来处处通。\n但使黄婆能饱饭，客邪端的不须攻。",
        "dynasty": "宋",
        "collection_info": null
    },
    {
        "title": "三绝句寄几先  其二",
        "author": "陈渊",
        "content": "冷暖平生既自知，是中无病欲谁医。\n但思寒热从何得，未用长吟谴鬼诗。",
        "dynasty": "宋",
        "collection_info": null
    },
    {
        "title": "三绝句寄几先  其三",
        "author": "陈渊",
        "content": "敌犯东南夜垒惊，却防西北有奇兵。\n将军坚卧鼻雷吼，七国峥嵘次第平。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其一",
        "author": "陈渊",
        "content": "雾压山城石径遥，笋舆乘月度溪桥。\n已投柳舍人方起，却访鳣堂市未嚣。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其二",
        "author": "陈渊",
        "content": "墙仞未容肩可及，豹斑时许管能窥。\n相逢一笑无余事，明月满怀心自知。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其三",
        "author": "陈渊",
        "content": "雨丝收尽暮天凉，万窍号风酿晓霜。\n待趁新晴出闽岭，夜谈还喜漏偏长。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其四",
        "author": "陈渊",
        "content": "平生交契独公深，岁晚那无裹饭心。\n白首它年林下约，此盟端的几时寻。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其五",
        "author": "陈渊",
        "content": "五年重见各苍颜，往事纷纷醉梦间。\n不为投闲多暇日，岂能千里谒龟山。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其六",
        "author": "陈渊",
        "content": "龟山涉世若虚舟，触处忘怀得自由。\n道大不容长役役，心闲无事只休休。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其七",
        "author": "陈渊",
        "content": "了斋已復归黄壤，便恐人间此道微。\n后代不知谁得法，祇今无復更传衣。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其八",
        "author": "陈渊",
        "content": "四海知心有几人，淡然今与鬼为邻。\n天下共寃渠不恨，平生忧国自忘身。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其九",
        "author": "陈渊",
        "content": "斯文初不间衡茅，但有玄经岂患嘲。\n骐骥从他千里足，鹪鹩容我一枝巢。",
        "dynasty": "宋",
        "collection_info": null
    },
    {
        "title": "道出南浦见萧子庄十首  其一○",
        "author": "陈渊",
        "content": "我在龙潭直下居，西来应不少双鱼。\n故人南浦如相忆，为寄平安尺素书。",
        "dynasty": "宋",
        "collection_info": null
    },
    {
        "title": "过江郎岩下少驻感而有作",
        "author": "陈渊",
        "content": "三峰卓立苍崕表，朝夕云烟自围绕。\n几年不向眼中青，忽露全身万山晓。\n凝然不动亘今昔，陌上行人空自老。\n我生悟此其已久，梦事萦人嗟未了。\n却怪神龙依绝顶，独以一身蟠故沼。\n风雷际会岂无时，忍视饥氓日纷扰。\n未能呵汝救凶年，明朝马首霜风早。",
        "dynasty": "宋",
        "collection_info": null
    },
    {
        "title": "三衢道中感怀寄庞几先",
        "author": "陈渊",
        "content": "霜风卷地号，达晓不成雨。\n游云乍蔽亏，朝日翳復吐。\n衢梁三日行，去往迷处所。\n茅檐得小休，蔬饭不能举。\n所嗟兵火余，白骨莾无主。\n邻邦岁又恶，贾饭逐婺女。\n遏籴彼何忍，楚越视心膂。\n况欲贼取之，不救沟壑苦。\n生逢尧舜代，短袖不容舞。\n空余卫物心，持此欲谁语。\n故人幕中杰，筹画多所补。\n朝誉竞推先，丘壑终自许。\n平生陈琳檄，解使头风愈。\n容我七子间，泛爱果轻与。\n此生听造物，未能狙公芧。\n牧羊或可息，抱关亦易处。\n要以一溉勤，聊润汉阴圃。",
        "dynasty": "宋",
        "collection_info": null
    },
    {
        "title": "二月五日入都厅久坐候山甫不至厅前桃花一夜风雨落尽感事写怀",
        "author": "陈渊",
        "content": "簿书堆裏只匆匆，过眼繁红夜雨中。\n可念青春看又老，一杯无计略从容。",
        "dynasty": "宋",
        "collection_info": null
    },
    {
        "title": "晓登严陵钓台和安止所留诗",
        "author": "陈渊",
        "content": "溪山有底好，适契贫士欲。\n敢论生不侯，但喜梦非仆。\n千秋钓台水，不濯市朝足。\n而我独何人，得寓尘埃目。\n擕笻纵朝步，初日穿林麓。\n西风扶两腋，一举千里鹄。\n东窥夫差国，繁华混真俗。\n浊流驾頽波，一往不可復。\n之子居其间，嗜古追前躅。\n为寄无絃琴，一和郢中曲。",
        "dynasty": "宋",
        "collection_info": null
    },
    {
        "title": "再用前韵",
        "author": "陈渊",
        "content": "人闲得安眠，梦断了无欲。\n那思趋朝士，一马百夫仆。\n况闻稻苗盛，昨夜新雨足。\n一饱如可期，吾事岂多目。\n盆山郁葱蒨，酌水周其麓。\n照我本来面，真白非浴鹄。\n故应此间住，却扫便违俗。\n超然寂照中，无往亦非復。\n百年只尔是，行矣毋踯躅。\n区区欲何为，世路羊肠曲。",
        "dynasty": "宋",
        "collection_info": null
    },
    {
        "title": "过崇仁莫宿山寺书事",
        "author": "陈渊",
        "content": "驿路涂泥一尺深，竹舆高下历千岑。\n愁霖洗尽梅梢雪，把酒无人慰此心。",
        "dynasty": "宋",
        "collection_info": null
    },
    {
        "title": "自梅花村回道中书壁四首  其一",
        "author": "陈渊",
        "content": "刺水秧针出已齐，雨余膏泽未全犁。\n道傍牛喘无情问，惭愧林间布谷啼。",
        "dynasty": "宋",
        "collection_info": null
    },
    {
        "title": "自梅花村回道中书壁四首  其二",
        "author": "陈渊",
        "content": "綫路萦纡遶乱山，笋舆追逐棘林间。\n艰难那解苏疲瘵，自笑奔驰未得闲。",
        "dynasty": "宋",
        "collection_info": null
    },
    {
        "title": "自梅花村回道中书壁四首  其三",
        "author": "陈渊",
        "content": "野花无数不知名，映竹临流若有情。\n扫尽残红春去后，乱山深处眼增明。",
        "dynasty": "宋",
        "collection_info": null
    },
    {
        "title": "自梅花村回道中书壁四首  其四",
        "author": "陈渊",
        "content": "城郭初看委地红，川原今见绿蒙茸。\n惊人节物催华髪，留滞穷山醉梦中。",
        "dynasty": "宋",
        "collection_info": null
    },
    {
        "title": "邑中诸公见和再用前韵  其一",
        "author": "陈渊",
        "content": "郭外盈畴草又齐，十年犹负带经犂。\n未应五斗能留我，端为痴儿索饭啼。",
        "dynasty": "宋",
        "collection_info": null
    },
    {
        "title": "邑中诸公见和再用前韵  其二",
        "author": "陈渊",
        "content": "马上悠悠梦故山，茅斋依旧水云间。\n长怀窃辔尘沙外，岂愿骈头十二闲。",
        "dynasty": "宋",
        "collection_info": null
    },
    {
        "title": "邑中诸公见和再用前韵  其三",
        "author": "陈渊",
        "content": "冷艶幽香不可名，老年春去独关情。\n林深雾暗何由见，赖有熏风为证明。",
        "dynasty": "宋",
        "collection_info": null
    },
    {
        "title": "邑中诸公见和再用前韵  其四",
        "author": "陈渊",
        "content": "看尽愁人万点红，晓来双鬂白于茸。\n它时傥记江南梦，画我黄梅细雨中。",
        "dynasty": "宋",
        "collection_info": null
    },
    {
        "title": "被檄下乡督税作释负",
        "author": "陈渊",
        "content": "诏书寛逋负，国用岂云阙。\n郡邑有常供，征求安敢辍。\n稽迟推蚤暮，鈎摘剧豪髪。\n饥氓困鞭棰，十室九告竭。\n连雨催早稻，雪穗迷空阔。\n要令公私办，当復俟旬月。\n平生虑患深，献玉每遭刖。\n忧民已无策，问俗聊省罚。\n阳城吾所慕，晚官敢求达。\n宁无抚字心，便觉催科拙。",
        "dynasty": "宋",
        "collection_info": null
    },
    {
        "title": "夏日雨后戏书",
        "author": "陈渊",
        "content": "雷霆挟雨惊残梦，萧艾乘风醒宿酲。\n黄檗一杯清昼永，张罗谁復问交情。",
        "dynasty": "宋",
        "collection_info": null
    },
    {
        "title": "与张司录",
        "author": "陈渊",
        "content": "沉李浮瓜记昔游，重来氊帽映貂裘。\n乘风喜见经旬御，泛雪难留半夜舟。\n坐上谈机通一马，笔间词刃失全牛。\n尊前它日论诗地，柱后微文阻献酬。",
        "dynasty": "宋",
        "collection_info": null
    },
    {
        "title": "奉和司录道中二首 山行",
        "author": "陈渊",
        "content": "浪蘂浮花逐去程，流红应恨水无情。\n檐间颇厌催归语，木杪空怜唤友声。\n念远却回鸿阵急，忘贫重到鷰巢成。\n待凭物理追风御，怀抱如今喜尽倾。",
        "dynasty": "宋",
        "collection_info": null
    },
    {
        "title": "奉和司录道中二首 偶成",
        "author": "陈渊",
        "content": "云路横翔计似疏，二原清赏更谁如。\n池塘草满供诗梦，烟雨春来入画图。\n落莫早知贫是病，参池今悟直为迂。\n傍人大笑公焉取，为说忘机或类吾。",
        "dynasty": "宋",
        "collection_info": null
    },
    {
        "title": "和司录行县道中偶风雨有感之作六首  其一",
        "author": "陈渊",
        "content": "叶底莺初啭，枝头蝶渐稀。\n雨余怜草长，风定恐花飞。\n迟暮歌终寠，淹留嘆式微。\n更堪西去雁，声逐晚云归。",
        "dynasty": "宋",
        "collection_info": null
    },
    {
        "title": "和司录行县道中偶风雨有感之作六首  其二",
        "author": "陈渊",
        "content": "吏隐声藏雾，天游更御风。\n分携方举白，转盼復堆红。\n北去豺狼尽，春回雨露同。\n向来相对饮，应復念邻翁。",
        "dynasty": "宋",
        "collection_info": null
    },
    {
        "title": "和司录行县道中偶风雨有感之作六首  其三",
        "author": "陈渊",
        "content": "非关浓艶能倾国，可是幽香解返魂。\n正尔雕零废吟赏，欲留佳丽度晨昏。",
        "dynasty": "宋",
        "collection_info": null
    },
    {
        "title": "和司录行县道中偶风雨有感之作六首  其四",
        "author": "陈渊",
        "content": "酴醿卧雨有余态，芍药倚风无限情。\n正是江南花欲尽，淡云来往日微明。",
        "dynasty": "宋",
        "collection_info": null
    },
    {
        "title": "和司录行县道中偶风雨有感之作六首  其五",
        "author": "陈渊",
        "content": "山头漠漠烟藏树，山下潺潺水满溪。\n全胜长安花柳陌，万人尘裏逐轮蹄。",
        "dynasty": "宋",
        "collection_info": null
    },
    {
        "title": "和司录行县道中偶风雨有感之作六首  其六",
        "author": "陈渊",
        "content": "江山似为诗人设，风雨故应春日多。\n醉裏吟哦聊自适，眼前开落莫谁何。",
        "dynasty": "宋",
        "collection_info": null
    },
    {
        "title": "饶州张宏中挽词二首  其一",
        "author": "陈渊",
        "content": "壮岁英标冠士林，莫年诗酒任浮沉。\n奇姿不见临风玉，妙语空传掷地金。\n残稾有谁知句眼，断絃何处觅琴心。\n他时戏笑成陈迹，惆怅江亭十亩阴。",
        "dynasty": "宋",
        "collection_info": null
    },
    {
        "title": "饶州张宏中挽词二首  其二",
        "author": "陈渊",
        "content": "画栋雕甍照水村，簮裳多在脊令原。\n百年得计南山豆，万事忘怀北海尊。\n自昔功名何世乏，迨今文字几人存。\n遗书傥有毫芒在，为语韩公请备论。",
        "dynasty": "宋",
        "collection_info": null
    },
    {
        "title": "次韵李耸卿",
        "author": "陈渊",
        "content": "前辈风流晓露零，忽逢豪士壮心惊。\n雷霆落笔千人扫，珠玉成诗万户轻。\n应许翰林追敏捷，肯容开府鬬新清。\n向来乞米无佳传，端欲投瓜趣报琼。",
        "dynasty": "宋",
        "collection_info": null
    },
    {
        "title": "次韵李耸卿贺太守祷雨有应二首  其一",
        "author": "陈渊",
        "content": "一寸丹诚贯上穹，坐令千里走龙工。\n骄阳弥目苗将槁，甘雨连霄泽已丰。\n便觉风霜倾意尽，岂愁荆棘致年凶。\n江南岁漕知无阙，遥想中都喜气同。",
        "dynasty": "宋",
        "collection_info": null
    },
    {
        "title": "次韵李耸卿贺太守祷雨有应二首  其二",
        "author": "陈渊",
        "content": "使君忧国愿年丰，肯放炎威久病农。\n尽道胸中藏渤澥，谁知笔下起蛟龙。\n晓凉秋气生蕲簟，梦断檐声带梵钟。\n高卧已传民讼息，秪应仁政古难逢。",
        "dynasty": "宋",
        "collection_info": null
    },
    {
        "title": "归自郡城见道中山矾盛开",
        "author": "陈渊",
        "content": "梅豆班班已满枝，暗香犹未吐酴醿。\n和风暖日江南路，正是山矾烂漫时。",
        "dynasty": "宋",
        "collection_info": null
    },
    {
        "title": "香严寺洗足",
        "author": "陈渊",
        "content": "肩舆苦顿撼，步入山间路。\n崎岖历荆榛，砂砾窘芒屦。\n披云造萧寺，弛担日已暮。\n僧房急解袜，一洗尘泥污。\n瓦盘深及膝，汤暖得频注。\n须臾和气达，凛凛毛髪竖。\n翛然入无何，醉梦宁知处。\n此生事奔走，早晏失期度。\n念兹顷刻闲，百日不一遇。\n啖蔗入佳境，钟响忽予寤。\n蒲团赴微火，黙坐聊箕踞。\n明朝尘沙黄，莫忆少陵句。",
        "dynasty": "宋",
        "collection_info": null
    },
    {
        "title": "山寺早梅三首  其一",
        "author": "陈渊",
        "content": "竹篱茅舍近前溪，烟淡风微月上迟。\n认得暗香来去处，夜寒无路觅横枝。",
        "dynasty": "宋",
        "collection_info": null
    },
    {
        "title": "山寺早梅三首  其二",
        "author": "陈渊",
        "content": "冰雪情怀未遽开，芝兰风味已先回。\n故人隔岁无因见，一夜月明何处来。",
        "dynasty": "宋",
        "collection_info": null
    },
    {
        "title": "山寺早梅三首  其三",
        "author": "陈渊",
        "content": "丹蕚犹含绰约肌，水边篱落雪晴时。\n此间妙得无言意，只有西湖处士诗。",
        "dynasty": "宋",
        "collection_info": null
    },
    {
        "title": "又题山寺二首  其一",
        "author": "陈渊",
        "content": "云间初日惨无光，天外归鸿岂恋行。\n短景去人如掣电，不应留滞野梅香。",
        "dynasty": "宋",
        "collection_info": null
    },
    {
        "title": "又题山寺二首  其二",
        "author": "陈渊",
        "content": "云母烧香不见烟，夜深斋阁闭龙涎。\n此生暇日真难得，萧寺重来已四年。",
        "dynasty": "宋",
        "collection_info": null
    },
    {
        "title": "即席和焦贯道",
        "author": "陈渊",
        "content": "马上无端骨肉消，老来功业正寥寥。\n便须举白追年少，莫恨红粧不我饶。",
        "dynasty": "宋",
        "collection_info": null
    },
    {
        "title": "赵元述庆得子次韵",
        "author": "陈渊",
        "content": "贫家岂有石麒麟，说梦哦诗愧杜陵。\n但得过庭追孔鲤，不愁传钵欠卢能。",
        "dynasty": "宋",
        "collection_info": null
    },
    {
        "title": "和周唐献郎中登普光寺阁",
        "author": "陈渊",
        "content": "官闲竟日身无事，雨过连峦气似熏。\n未暇含香朝琐闼，且乘飞舄蹑青云。\n九天已振抟风翼，万目难藏隐雾文。\n谁凭危栏亲王唾，笑谈应復许随羣。",
        "dynasty": "宋",
        "collection_info": null
    },
    {
        "title": "寄曹载德谏议二首  其一",
        "author": "陈渊",
        "content": "不将尘土嘆徒劳，白首驱驰任所遭。\n鸾凤尚能安枳棘，鷽鸠何敢厌蓬蒿。\n论材竞欲推嚢颖，备物何由数涧毛。\n末路固穷真自许，未应延颈试鸣号。",
        "dynasty": "宋",
        "collection_info": null
    },
    {
        "title": "寄曹载德谏议二首  其二",
        "author": "陈渊",
        "content": "晚途无復计行藏，捶楚尘埃秪自伤。\n未即卖刀归买犊，自怜挟策亦亡羊。\n已无竿牍勤毛颖，肯为箪瓢念孔方。\n尤喜故人书断绝，不将栖棘戏仇香。",
        "dynasty": "宋",
        "collection_info": null
    },
    {
        "title": "茂实被檄权永新以诗寄之",
        "author": "陈渊",
        "content": "涧松那可比山苗，谩说凌寒有后雕。\n更向鷄虫论得失，何如鹏鷃各逍遥。\n三钟幸自堪攘臂，五斗谁能更折腰。\n正使争先任劳苦，虞人宁不愧弓招。",
        "dynasty": "宋",
        "collection_info": null
    },
    {
        "title": "次韵李光祖南山四偈  其一",
        "author": "陈渊",
        "content": "声外闻和岂待言，棒头犹是老婆禅。\n如何更被文殊惑，却道维摩但黙然。",
        "dynasty": "宋",
        "collection_info": null
    },
    {
        "title": "次韵李光祖南山四偈  其二",
        "author": "陈渊",
        "content": "腊穷春到不须臾，霜下陈根岂用锄。\n若信雕荣如转毂，故应摇落有扶疏。",
        "dynasty": "宋",
        "collection_info": null
    },
    {
        "title": "次韵李光祖南山四偈  其三",
        "author": "陈渊",
        "content": "窗前松竹翠连山，窗下弦歌昼掩关。\n雪裏忍看梅欲吐，烟中遥认鸟知还。",
        "dynasty": "宋",
        "collection_info": null
    },
    {
        "title": "次韵李光祖南山四偈  其四",
        "author": "陈渊",
        "content": "未暇南山访隐居，祇应无处不逢渠。\n凭君一省从前梦，莫叹离羣岁又除。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其一",
        "author": "陈渊",
        "content": "眼在句中宁易知，意存言外一何微。\n柏舟故是仁人事，岂为淹留念奋飞。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其二",
        "author": "陈渊",
        "content": "浮木如何济巨川，积薪其下火将然。\n是中已有安身地，许尔垂绅玉几前。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其三",
        "author": "陈渊",
        "content": "弄云微月淡回廊，十室连甍占上方。\n谁道各无容足地，夜谈犹欲致时康。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其四",
        "author": "陈渊",
        "content": "少年凭恃气方强，肤理微邪未觉伤。\n迨得病深无治法，始知先甲是农黄。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其五",
        "author": "陈渊",
        "content": "访道寻幽历万山，神仙元不在山间。\n须知对面长相失，莫嘆乔松去不还。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其六",
        "author": "陈渊",
        "content": "四海黔黎共一君，须知盗贼亦吾民。\n由来齐梃胜秦甲，要在人如父子亲。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其七",
        "author": "陈渊",
        "content": "当时先主得关张，能使西川弱胜强。\n今日中原岂无士，坐愁豺虎乱要荒。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其八",
        "author": "陈渊",
        "content": "污莱正尔肥蚯蚓，滞穗那能饱鸒斯。\n布谷似嫌新历缓，每从清晓报农时。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其九",
        "author": "陈渊",
        "content": "何人更下仲举榻，举世愿登元礼门。\n千古家声君与我，未知何以起斯文。",
        "dynasty": "宋",
        "collection_info": null
    },
    {
        "title": "次韵光祖避地眉溪十绝  其一○",
        "author": "陈渊",
        "content": "了斋力欲排邪说，谁遣奇穷道不兴。\n长恨人亡琴亦往，赖传心法有卢能。",
        "dynasty": "宋",
        "collection_info": null
    },
    {
        "title": "眉溪与光祖共谈得四绝句  其一",
        "author": "陈渊",
        "content": "干坤今古自昭然，此意何劳密处论。\n不是逢人喜倾倒，正应公事合公言。",
        "dynasty": "宋",
        "collection_info": null
    },
    {
        "title": "眉溪与光祖共谈得四绝句  其二",
        "author": "陈渊",
        "content": "青山雨后足奇态，好鸟檐间无俗音。\n纵使麯生难会面，可无毛颖解传心。",
        "dynasty": "宋",
        "collection_info": null
    },
    {
        "title": "眉溪与光祖共谈得四绝句  其三",
        "author": "陈渊",
        "content": "流泉为演秘密藏，枕上声从涧底来。\n半夜梦回听说偈，似传衣钵向黄梅。",
        "dynasty": "宋",
        "collection_info": null
    },
    {
        "title": "眉溪与光祖共谈得四绝句  其四",
        "author": "陈渊",
        "content": "溪边索共桃花笑，雨打风吹扫地空。\n待访灵云旧消息，急流无处觅残红。",
        "dynasty": "宋",
        "collection_info": null
    },
    {
        "title": "交溪庵中因检药嚢偶成",
        "author": "陈渊",
        "content": "道人头上经春雪，不羡少年何首乌。\n已觉老来甘草莽，便当归去访田庐。",
        "dynasty": "宋",
        "collection_info": null
    },
    {
        "title": "次韵陆时可岁暮感怀  其一",
        "author": "陈渊",
        "content": "小桥横截一溪云，隔岸遥通避世人。\n钓艇偶随秋雁泊，吟窗今见腊梅新。\n烟尘已觉千山静，雨露行看万国春。\n诗酒暮年生处乐，一瓢归去岂辞贫。",
        "dynasty": "宋",
        "collection_info": null
    },
    {
        "title": "次韵陆时可岁暮感怀  其二",
        "author": "陈渊",
        "content": "风御泠然几过旬，异乡穷腊作离人。\n淹留赖有交情重，飜覆从教俗态新。\n于世无求心似水，向人多可气如春。\n也知已造颜原室，不耻人间贱与贫。",
        "dynasty": "宋",
        "collection_info": null
    },
    {
        "title": "再和时可二首  其一",
        "author": "陈渊",
        "content": "芝眉不见忽经旬，屡出新篇故恼人。\n应共翰林争敏捷，岂如开府但清新。\n鷄豚且入他乡社，桃李何殊故国春。\n白髪苍髯共擕手，从来管鲍两忘贫。",
        "dynasty": "宋",
        "collection_info": null
    },
    {
        "title": "再和时可二首  其二",
        "author": "陈渊",
        "content": "甲子公今不记句，磻溪垂钓岂其人。\n安心有道年年徤，出语无尘字字新。\n鬬智莫争三十里，贪生何用八千春。\n直须凖备新年醉，无地容锥未是贫。",
        "dynasty": "宋",
        "collection_info": null
    },
    {
        "title": "又用元韵呈时可",
        "author": "陈渊",
        "content": "古来兵出仅三旬，便欲修文格远人。\n图蔓可堪师已老，涤瑕当与俗更新。\n舞干止杀知何日，卖剑归耕要及春。\n但得锄耰遍原野，饭藜何惜一身贫。",
        "dynasty": "宋",
        "collection_info": null
    },
    {
        "title": "次韵光祖闲居感怀",
        "author": "陈渊",
        "content": "风义久已丧，交道何其衰。\n艰窘无与俱，乃歌风及頺。\n谁言经由地，过门有犂来。\n霜雪岂不恶，松筠真奈摧。\n富贵如浮云，于我何有哉。\n所嗟道不兴，兹士犹尘埃。",
        "dynasty": "宋",
        "collection_info": null
    },
    {
        "title": "初到临安二首  其一",
        "author": "陈渊",
        "content": "风际管絃朝病酒，云中楼阁夜闻香。\n十年一梦沙河路，独步春泥觉燕忙。",
        "dynasty": "宋",
        "collection_info": null
    },
    {
        "title": "初到临安二首  其二",
        "author": "陈渊",
        "content": "青鞋踏雨花铺径，朱舰凌风柳拂堤。\n天竺旧游心已懒，孤山行处路应迷。",
        "dynasty": "宋",
        "collection_info": null
    },
    {
        "title": "钱塘江",
        "author": "陈渊",
        "content": "潮头驾月衝残梦，水色浮空送峭寒。\n十幅轻蒲连夜发，不知身到海门山。",
        "dynasty": "宋",
        "collection_info": null
    },
    {
        "title": "次韵王长源饮垂丝海棠花下",
        "author": "陈渊",
        "content": "寇盗纵横已十春，今年花下得微曛。\n应怜万木灰薪槱，喜见奇葩脱斧斤。\n遣将几人非鞅鞅，覆盟今日尚棼棼。\n凭君为国施长策，莫恋垂丝鄙献芹。",
        "dynasty": "宋",
        "collection_info": null
    },
    {
        "title": "邓季明挽词三首  其一",
        "author": "陈渊",
        "content": "少年长揖出贤关，自许行藏契孔颜。\n云路不求千载遇，筚门赢得一生闲。\n奇言尽扫鷄三足，妙意谁窥豹一斑。\n尽道东床如李汉，会传余论落人间。",
        "dynasty": "宋",
        "collection_info": null
    },
    {
        "title": "邓季明挽词三首  其二",
        "author": "陈渊",
        "content": "它时肤使早还乡，驻节旁连避世墙。\n雁序风标莲破蕚，凤雏衣袂桂飘香。\n花边对酒春难老，竹裏围棊日自长。\n曾共国人歌友爱，伤心重到棣华堂。",
        "dynasty": "宋",
        "collection_info": null
    },
    {
        "title": "邓季明挽词三首  其三",
        "author": "陈渊",
        "content": "道人于世已忘名，相府闻风眼自青。\n险韵旧联韩子句，直词今称蔡邕铭。\n壁间玉唾情何厚，梁上银鈎墨尚馨。\n只尔便知君不朽，岂缘中说载元龄。",
        "dynasty": "宋",
        "collection_info": null
    },
    {
        "title": "省题笔谏诗",
        "author": "陈渊",
        "content": "志士忧君切，还将笔効忠。\n但于心取正，不向字求工。\n理自胸襟得，情因翰墨通。\n一言毛颖喻，千古史鱼风。\n託意挥毫上，成名补衮中。\n谁知执艺事，功与诤臣同。",
        "dynasty": "宋",
        "collection_info": null
    },
    {
        "title": "和参谋至日喜雪三首  其一",
        "author": "陈渊",
        "content": "风鸣竹屋惧将颠，起视同云隘万川。\n共喜葭灰初应律，那知柳絮已漫天。\n传杯莫怕山頽玉，闭户从教径糁氊。\n幕府老成堪倚杖，故应衰病得安眠。",
        "dynasty": "宋",
        "collection_info": null
    },
    {
        "title": "和参谋至日喜雪三首  其二",
        "author": "陈渊",
        "content": "玉花初着乱山颠，入夜俄惊月满川。\n虽有冷光凝白昼，尚余阴曀锁青天。\n属车未返瑶池骏，远使犹餐北海氊。\n梦断忽传淮蔡捷，喜临尊酒已忘眠。",
        "dynasty": "宋",
        "collection_info": null
    },
    {
        "title": "和参谋至日喜雪三首  其三",
        "author": "陈渊",
        "content": "恊气方占大有年，珠玑填道璧沉川。\n尘埃已洗三千界，云雾终开尺五天。\n羔袖久惭依帅幕，牛衣端不羡蛮毡。\n求田好趁丰登候，乞与元龙榻上眠。",
        "dynasty": "宋",
        "collection_info": null
    },
    {
        "title": "和参谋参议寻春",
        "author": "陈渊",
        "content": "二老俱传正始音，春来诗思转精神。\n风前未展垂天翼，笔下空闻掷地金。\n晓日若将开霁色，宿云先已弄轻阴。\n落花流水年年事，只恐桃源不可寻。",
        "dynasty": "宋",
        "collection_info": null
    },
    {
        "title": "次韵吴参议病中怀归因以自见",
        "author": "陈渊",
        "content": "柳丝垂地整如梳，春尽长怀旧隐居。\n草暖屡眠斜照外，水香时潄落花余。\n西山忍饿初疑隘，北海无功竟坐疏。\n同是念归公得请，自怜濡滞一轩渠。",
        "dynasty": "宋",
        "collection_info": null
    },
    {
        "title": "次韵安茂通同薛参议上巳日唱和",
        "author": "陈渊",
        "content": "扁舟衝浪去，羸马傍城行。\n飘泊伤春绪，艰难作吏情。\n岂无贤者乐，亦有圣人清。\n莫继兰亭会，愁连曲水生。",
        "dynasty": "宋",
        "collection_info": null
    },
    {
        "title": "三月二十日游东山参议不至有诗次韵",
        "author": "陈渊",
        "content": "羁怀厌朝市，逸兴薄江山。\n放杖嚣埃外，传觞紫翠间。\n碧云犹未合，飞鸟已知还。\n不见高车过，重城欲上关。",
        "dynasty": "宋",
        "collection_info": null
    },
    {
        "title": "参谋得暂假归留别同舍次韵",
        "author": "陈渊",
        "content": "青蒿何敢附苍官，要以陈根託岁寒。\n万事忘情知我拙，一窗容膝许同欢。\n也知坚卧元非病，况是无心可得安。\n归去傥余饥溺念，岂能无意復缨冠。",
        "dynasty": "宋",
        "collection_info": null
    },
    {
        "title": "次韵茂通喜雨",
        "author": "陈渊",
        "content": "师行初不犯秋毫，坐缚凶渠泚与滔。\n和气自应迴岁旱，丰年当復验秋高。\n横流是处通飞鹢，归佩何时脱孟劳。\n要广江南千里润，须令天下入甄陶。",
        "dynasty": "宋",
        "collection_info": null
    },
    {
        "title": "送张巨山着作使闽分韵得我字",
        "author": "陈渊",
        "content": "道山仙者居，是中乃置我。\n白前英俊前，糠粃出扬簸。\n同寮事阔略，未忍弃衰惰。\n日闻所不闻，更欲学其可。\n张侯廊庙器，文字粲藻火。\n一班见余论，已足践青琐。\n欣然取使节，去我何其果。\n无乃万斛舟，未授济川柁。\n相携湖上别，酒尽重城锁。\n分离情已重，去住计谁左。\n从来洞庭野，乘雁不加伙。\n何日西江潮，送我东归舸。",
        "dynasty": "宋",
        "collection_info": null
    },
    {
        "title": "石夫人挽词",
        "author": "陈渊",
        "content": "好客陶家旧，多才谢女风。\n一窥知帝辅，三徙得儒宫。\n遗子经犹在，知人鉴已空。\n里闾推达识，爱壻有乘騘。",
        "dynasty": "宋",
        "collection_info": null
    },
    {
        "title": "送黄平国倅邵武",
        "author": "陈渊",
        "content": "雪到蓬山尚破裘，倦听余子说封侯。\n松楸更作连宵梦，桂玉宁堪卒岁留。\n衣绣故应人所羡，题舆仍为国分忧。\n艰难兀坐添华髪，亦欲如公可得不。",
        "dynasty": "宋",
        "collection_info": null
    },
    {
        "title": "答吴济仲见寄",
        "author": "陈渊",
        "content": "季子观周乐，妙意传青简。\n诸孙拾其遗，破具前人眼。\n新诗如珠璧，字字无可拣。\n故应意有余，不但音睍睆。\n念昔我方壮，意轻三子撰。\n自闻歌白雪，欲和色先赧。\n中间各流落，念子忘寝馔。\n阻寻千里盟，未卜一笑莞。\n书来得佳句，奇字富瑟僴。\n推先情已厚，感旧涕应澘。\n周宣致中兴，土宇日益昄。\n肤使尽苏张，九合宁须轏。\n天才必有用，造物岂徒产。\n椽笔傥容挥，斗印定当绾。\n既去却须来，毋绝汉中栈。",
        "dynasty": "宋",
        "collection_info": null
    },
    {
        "title": "次韵邓天启贺茅舍新成二首  其一",
        "author": "陈渊",
        "content": "长者一床室，先生五柳庐。\n久贫应似我，多病或如渠。\n客少门常寂，身闲日自舒。\n窥园知鲜暇，安得掺君裾。",
        "dynasty": "宋",
        "collection_info": null
    },
    {
        "title": "次韵邓天启贺茅舍新成二首  其二",
        "author": "陈渊",
        "content": "艰难思健士，谁復数寒儒。\n老去怀三径，归来就一区。\n春情萦梦草，晚步及栖乌。\n不愧王摩诘，新诗有画图。",
        "dynasty": "宋",
        "collection_info": null
    },
    {
        "title": "次韵延年弟相庆  其一",
        "author": "陈渊",
        "content": "逐客身无事，乘闲葺敝庐。\n堂成因有室，水到自成渠。\n地迥千岩秀，春迴一气舒。\n幸为时所弃，容我懒簮裾。",
        "dynasty": "宋",
        "collection_info": null
    },
    {
        "title": "次韵延年弟相庆  其二",
        "author": "陈渊",
        "content": "经年侍清宴，饱食愧侏儒。\n脱迹鸳鸿路，忘怀草木区。\n朝檐看鬬雀，晚槛引饥乌。\n已觉蓬蒿适，谁能九万图。",
        "dynasty": "宋",
        "collection_info": null
    },
    {
        "title": "次韵宗仁弟相庆  其一",
        "author": "陈渊",
        "content": "吾闽山水国，幽绝胜衡庐。\n隐几云生席，开轩柳映渠。\n连枝均鲁衞，异说屏荆舒。\n此外无它慕，何门可曳裾。",
        "dynasty": "宋",
        "collection_info": null
    },
    {
        "title": "次韵宗仁弟相庆  其二",
        "author": "陈渊",
        "content": "侵疆犹未復，世不乏真儒。\n肯使金汤地，长为豺虎区。\n頽龄真病鹤，急警任飞乌。\n纵有藏身处，偷安岂远图。",
        "dynasty": "宋",
        "collection_info": null
    },
    {
        "title": "次韵沈公雅相庆  其一",
        "author": "陈渊",
        "content": "沈子膏粱胄，从余一草庐。\n几年同寂寞，此日更勤渠。\n师范宗韩孟，源流接谊舒。\n艰难思报国，犹未厕朝裾。",
        "dynasty": "宋",
        "collection_info": null
    },
    {
        "title": "次韵沈公雅相庆  其二",
        "author": "陈渊",
        "content": "尚书足勲业，振迹自穷儒。\n清德逾三世，忠名满八区。\n诗才推道藴，玄旨赖童乌。\n岂厌隆中卧，惭无八阵图。",
        "dynasty": "宋",
        "collection_info": null
    },
    {
        "title": "代朝宗弟和饯行二首  其一",
        "author": "陈渊",
        "content": "席门谁復顾寒儒，深愧频迂长者车。\n更为穆生时设醴，应怜冯子食无鱼。\n诸生久被絃歌化，盛礼谁将简册书。\n从此邑人蒙劝奬，定知容驷有高闾。",
        "dynasty": "宋",
        "collection_info": null
    },
    {
        "title": "代朝宗弟和饯行二首  其二",
        "author": "陈渊",
        "content": "少年经业富三余，肯羡相如驷马车。\n要向青云开羽翼，岂辞黄卷注虫鱼。\n平生颇负连鰲手，老大犹随荐鹗书。\n此去果符丛桂兆，敢求椽笔掲吾闾。",
        "dynasty": "宋",
        "collection_info": null
    },
    {
        "title": "兴国灿老往漳州二偈送之  其一",
        "author": "陈渊",
        "content": "江梅又趁一阳迴，身在旃檀林下来。\n行到漳南香未歇，百花闻此一时开。",
        "dynasty": "宋",
        "collection_info": null
    },
    {
        "title": "兴国灿老往漳州二偈送之  其二",
        "author": "陈渊",
        "content": "浮云出岫本无心，桔橰俯仰人所引。\n一大藏教留后人，看与不看渠自省。",
        "dynasty": "宋",
        "collection_info": null
    },
    {
        "title": "邓端友临要阁五首  其一",
        "author": "陈渊",
        "content": "昔年曾到十三楼，一日西湖十顷秋。\n寒碧轩中最宜暑，只缘修竹近清流。",
        "dynasty": "宋",
        "collection_info": null
    },
    {
        "title": "邓端友临要阁五首  其二",
        "author": "陈渊",
        "content": "十里烟波竹外溪，隔溪青嶂遶窗扉。\n诗人不见东坡老，直节空余一尺围。",
        "dynasty": "宋",
        "collection_info": null
    },
    {
        "title": "邓端友临要阁五首  其三",
        "author": "陈渊",
        "content": "谁家多竹门可款，临要阁前沙岸傍。\n谩道熏风能解愠，正应苍玉自生凉。",
        "dynasty": "宋",
        "collection_info": null
    },
    {
        "title": "邓端友临要阁五首  其四",
        "author": "陈渊",
        "content": "繁枝盖地欲成幄，杰榦凌空不碍檐。\n为语韩公莫除好，此间风月岂须添。",
        "dynasty": "宋",
        "collection_info": null
    },
    {
        "title": "邓端友临要阁五首  其五",
        "author": "陈渊",
        "content": "甘苦元从舌上知，竹间风味与谁期。\n万竿可斩从人说，一榻乘凉要自嬉。",
        "dynasty": "宋",
        "collection_info": null
    },
    {
        "title": "端友和临要阁诗再次韵五首  其一",
        "author": "陈渊",
        "content": "茅斋西望水边楼，亦復开轩对奕秋。\n欲效子猷偏种竹，竹前那得一溪流。",
        "dynasty": "宋",
        "collection_info": null
    },
    {
        "title": "端友和临要阁诗再次韵五首  其二",
        "author": "陈渊",
        "content": "乘兴谁当访剡溪，竹间应復掩双扉。\n也知剧暑攻人急，正赖青双一解围。",
        "dynasty": "宋",
        "collection_info": null
    },
    {
        "title": "端友和临要阁诗再次韵五首  其三",
        "author": "陈渊",
        "content": "午窗青梦接羲皇，茗盌无多置我傍。\n此味若令儿辈觉，人间容有竹风凉。",
        "dynasty": "宋",
        "collection_info": null
    },
    {
        "title": "端友和临要阁诗再次韵五首  其四",
        "author": "陈渊",
        "content": "宿霭初收一卷帘，万山腾沓拥飞檐。\n静看野色连苍竹，便觉闲中气味添。",
        "dynasty": "宋",
        "collection_info": null
    },
    {
        "title": "端友和临要阁诗再次韵五首  其五",
        "author": "陈渊",
        "content": "不将朝服换斑衣，正以亲年慰所期。\n却恐英名喧众口，未容莱子作儿嬉。",
        "dynasty": "宋",
        "collection_info": null
    },
    {
        "title": "送朝宗弟赴试南宫",
        "author": "陈渊",
        "content": "霜余宾雁日南征，念子衝寒去我闽。\n应向月娥占昨梦，欲扳仙桂赴新春。\n平生学海真无底，晚节词锋更有神。\n要路争先吾老矣，可无高论蹑平津。",
        "dynasty": "宋",
        "collection_info": null
    },
    {
        "title": "庆邓德达得子",
        "author": "陈渊",
        "content": "海中仙果真难得，天上麒麟必异才。\n速客未为汤饼供，荐觞须俟鲤鱼来。",
        "dynasty": "宋",
        "collection_info": null
    },
    {
        "title": "书心画诗",
        "author": "陈渊",
        "content": "书法从中得，难将笔下寻。\n欲知神合处，始悟画由心。\n篆隶秦非古，真行晋迄今。\n奇踪存翰墨，妙意本胸襟。\n雄徤猊飜石，骞腾鸟出林。\n古人求笔正，八法响随音。",
        "dynasty": "宋",
        "collection_info": null
    },
    {
        "title": "题兴国寺碧落轩  其一",
        "author": "陈渊",
        "content": "北山其下僧伽塔，影落轩前草树间。\n谁向月明看白牯，静中相对两俱闲。",
        "dynasty": "宋",
        "collection_info": null
    },
    {
        "title": "题兴国寺碧落轩  其二",
        "author": "陈渊",
        "content": "休论暮四同朝四，且说前三与后三。\n造物戏人无足较，老禅深处要重参。",
        "dynasty": "宋",
        "collection_info": null
    },
    {
        "title": "端友以桂浆两樽见惠赋诗六首  其一",
        "author": "陈渊",
        "content": "白衣挈榼踵吾门，颇说双泉更有兄。\n洗盏为君开醉色，不知人世有王闳。",
        "dynasty": "宋",
        "collection_info": null
    },
    {
        "title": "端友以桂浆两樽见惠赋诗六首  其二",
        "author": "陈渊",
        "content": "秋水无声泻玉觥，镜奁初启净无尘。\n未将滋味夸殊胜，已觉风神最恼人。",
        "dynasty": "宋",
        "collection_info": null
    },
    {
        "title": "端友以桂浆两樽见惠赋诗六首  其三",
        "author": "陈渊",
        "content": "浊者为贤圣是清，古人无復论甘辛。\n因观表裏如冰玉，始信荀杨未尽醇。",
        "dynasty": "宋",
        "collection_info": null
    },
    {
        "title": "端友以桂浆两樽见惠赋诗六首  其四",
        "author": "陈渊",
        "content": "鼠窃跳梁十里间，数杯中夜得安眠。\n千艘雷动人方扰，一榻山颓我自仙。",
        "dynasty": "宋",
        "collection_info": null
    },
    {
        "title": "端友以桂浆两樽见惠赋诗六首  其五",
        "author": "陈渊",
        "content": "饷我两罇才斗许，客来索饮不论升。\n明朝此物岂易得，纵有市酤宁独醒。",
        "dynasty": "宋",
        "collection_info": null
    },
    {
        "title": "端友以桂浆两樽见惠赋诗六首  其六",
        "author": "陈渊",
        "content": "投辖谁云有祖风，啜醨难与贵人同。\n竹林若许供鷄黍，助我醇醪幸少丰。",
        "dynasty": "宋",
        "collection_info": null
    },
    {
        "title": "代陈应之作",
        "author": "陈渊",
        "content": "淑德初无玷，高情更出尘。\n择邻思教子，剪髪为延宾。\n裁鉴推前识，提携即伟人。\n东床他日选，乌府号忠臣。",
        "dynasty": "宋",
        "collection_info": null
    },
    {
        "title": "谒璨老病未能起留二偈示之  其一",
        "author": "陈渊",
        "content": "赵州不出三门，净名坚卧一榻。\n我来堂下便迴，此间有问有答。",
        "dynasty": "宋",
        "collection_info": null
    },
    {
        "title": "谒璨老病未能起留二偈示之  其二",
        "author": "陈渊",
        "content": "西堂偶尔头痛，首座从来脚跛。\n堂头更自黙黙，客来一场懡㦬。",
        "dynasty": "宋",
        "collection_info": null
    },
    {
        "title": "和璨老示双井茶纸被简板三偈  其一",
        "author": "陈渊",
        "content": "双井江南妙品，不减建溪月团。\n但使睡魔不作，可须归去蓬山。",
        "dynasty": "宋",
        "collection_info": null
    },
    {
        "title": "和璨老示双井茶纸被简板三偈  其二",
        "author": "陈渊",
        "content": "江静微波皱縠，庭空落絮铺茵。\n正是邻床作梦，直须款款反身。",
        "dynasty": "宋",
        "collection_info": null
    },
    {
        "title": "和璨老示双井茶纸被简板三偈  其三",
        "author": "陈渊",
        "content": "纵使前词洗尽，不妨后信重通。\n会取曹溪一滴，语言文字皆空。",
        "dynasty": "宋",
        "collection_info": null
    },
    {
        "title": "次韵萧茂德",
        "author": "陈渊",
        "content": "未能仰首试鸣号，且復尘埃奈此劳。\n健笔凌云谁误许，扁舟乘雪兴何高。\n余生敢叹鬚如戟，薄俗终防笑有刀。\n留滞周南何足数，人间如我九牛毛。",
        "dynasty": "宋",
        "collection_info": null
    },
    {
        "title": "留龙居士试建茶既去辄分送幷颂寄之",
        "author": "陈渊",
        "content": "未下钤锤墨如漆，已入筛罗白如雪。\n从来黑白不相融，吸尽方知了无别。\n老龙过我睡初醒，为破云腴同一啜。\n舌根回味只自知，放盏相看欲何说。",
        "dynasty": "宋",
        "collection_info": null
    },
    {
        "title": "得老龙见和復呈",
        "author": "陈渊",
        "content": "是渠白芽，聚为黑块。\n方讶墨坚，復如粉碎。\n生灭灭已，元非内外。\n说性说形，又说一味。\n急点一杯，扶居士醉。",
        "dynasty": "宋",
        "collection_info": null
    },
    {
        "title": "题仙霞岭上庵中示仲思",
        "author": "陈渊",
        "content": "妫之后，封于兹。\n出我车，济乎沂。\n龙得雨，燕始归。\n一投匕，遂拂衣。\n忠州孙，见者思。\n发一笑，译其辞。",
        "dynasty": "宋",
        "collection_info": null
    },
    {
        "title": "颜乐亭",
        "author": "陈渊",
        "content": "亭名颜乐枕高山，自有行藏远契颜。\n玉陛不求千载遇，荜门赢得一生闲。\n箪瓢陋巷堪游衍，富贵浮云任往还。\n更续洛川求所学，会传余论落人间。",
        "dynasty": "宋",
        "collection_info": null
    },
    {
        "title": "濯缨亭",
        "author": "陈渊",
        "content": "涉世谁能不混尘，幸无尘土点簪绅。\n沧浪解洗许由耳，醽醁还浇靖节巾。\n心地已非污可染，盘铭自警德常新。\n此亭要与名俱永，不信西风能污人。",
        "dynasty": "宋",
        "collection_info": null
    },
    {
        "title": "寄傲轩",
        "author": "陈渊",
        "content": "南窗何似北窗凉，寄傲乘风各有方。\n俯仰尚嫌天地窄，卷舒宁计古今长。\n酒斟盏裏浮醅绿，菊采篱边满眼黄。\n万事醉来俱不醒，时飞清梦到羲皇。",
        "dynasty": "宋",
        "collection_info": null
    },
    {
        "title": "朝阳峰",
        "author": "陈渊",
        "content": "扶桑拥晴红，梧桐蔼深翠。\n鸣凤在高冈，昭昭圣王瑞。",
        "dynasty": "宋",
        "collection_info": null
    },
    {
        "title": "妙高峰",
        "author": "陈渊",
        "content": "仰止万仞高，巍巍插天碧。\n端如仁者静，妙处畴能识。",
        "dynasty": "宋",
        "collection_info": null
    },
    {
        "title": "真隐峰",
        "author": "陈渊",
        "content": "高人有真趣，林壑暂栖迟。\n悠悠经济心，未许巢由知。",
        "dynasty": "宋",
        "collection_info": null
    },
    {
        "title": "凝翠东峰",
        "author": "陈渊",
        "content": "东山欣仰止，岚光翠欲滴。\n驾言山中游，蓝衣照春色。",
        "dynasty": "宋",
        "collection_info": null
    },
    {
        "title": "凝翠西峰",
        "author": "陈渊",
        "content": "西峰高且峻，下有祈灵祠。\n来游适公暇，细和梁翁诗。",
        "dynasty": "宋",
        "collection_info": null
    },
    {
        "title": "碧云峰",
        "author": "陈渊",
        "content": "碧云高出山，飘如翠鸾舞。\n万里从飞龙，八方望霖雨。",
        "dynasty": "宋",
        "collection_info": null
    },
    {
        "title": "己亥秋陪伯山游中条穷尽山中之胜明年春迓王毅伯再过山下呈伯山",
        "author": "赵鼎",
        "content": "条山有佳色，不入俗子眼。\n结庐傍洓水，永与山作伴。\n一脚落宦游，坐叹千里远。\n长恐山灵檄，重令猿鹤怨。\n朅来河之湄，用意固不浅。\n拟从水石行，稍释烟霞恋。\n而于阛阓中，举首即相见。\n相看犹有情，不改旧颜面。\n自怜非故吾，抚心祗媿赧。\n唯公绝俗姿，体道任舒卷。\n笑揖浮邱伯，双鳬脱覊绊。\n步武招我陪，放歌容我乱。\n窅窕空翠间，风驭蹑云栈。\n山亦为君容，景态互明焕。\n别去今几时，兹游倐飞电。\n所思在岩壑，欲往不得便。\n此身被官缚，事廹胡可缓。\n东风涨边尘，羸马注长坂。\n崎曲余百里，尽日期往返。\n问途策而前，不復微吟款。\n向来经行处，犹作生绡展。\n怅念扪萝手，去敛趋庭板。\n忽放微云开，顾我一笑筦。\n出没高树端，退避还偃蹇。\n俗驾良已非，尘容更增腼。\n解鞍迫昏暮，假榻憇疲懒。\n夜梦五老人，诘诟不容辨。\n局促将安之，勇退在能断。\n利害甚白黒，胡为两交战。\n语已去飘忽，欲留不可挽。\n那知有志士，居以贫为患。\n求田亦本谋，他日当能办。\n伏枥马告劳，投林鸟知倦。\n岁时耕耨余，食息桑榆暖。\n优游聊卒岁，谁復议樗散。\n却坐洓水傍，适我结庐愿。",
        "dynasty": "宋",
        "collection_info": null
    },
    {
        "title": "陪王毅伯游柏梯寺次毅伯韵",
        "author": "赵鼎",
        "content": "伊昔耐辱人，诛茅此山谷。\n爱闲如爱官，食薇如食肉。\n酌泉吸山光，清泠饱空腹。\n故居今宛然，修篁蔽山麓。\n我亦困尘笼，暮年思退缩。\n道人梯柏处，梦想长在目。\n崎岖乃夙心，宁问隘车毂。\n危蹬乱水石，悲风号竹木。\n款步转嵚岈，举头蒙朴蔌。\n径欲走其颠，仰羡孤飞鹜。\n层峰拥户来，何啻三十六。\n幽人岂知此，相对一茅屋。\n真成拓异境，不胜无遗镞。\n夜枕却生寒，尚烦杯酒燠。\n清梦那得长，鱼鼓惊晨粥。\n五老晓相迎，雾雨如盥沐。\n引我眺北岭，坐觉天宇蹙。\n朝日涌地低，明霞疑可掬。\n欲留采黄精，媿此鬓髪秃。\n正恐泛槎星，已见君平卜。",
        "dynasty": "宋",
        "collection_info": null
    },
    {
        "title": "次韵",
        "author": "赵鼎",
        "content": "平生隐遁资，白驹在空谷。\n傥令眼有山，宁问食无肉。\n要当揖爽气，涤此勤书腹。\n得官大河滨，枕带首阳麓。\n如闻五老胜，坐使山峰缩。\n扪萝上巉绝，作意快心目。\n却视宇宙间，万化转一毂。\n道人真有道，直上驾危木。\n神光秘岩隈，灵草蒙朴蔌。\n空令莲社子，纷扰乱鳬鹜。\n先生志高古，真游穷六六。\n飘然清夜梦，时到山头屋。\n念此感尘迹，一往如飞镞。\n哦诗示观览，律吕回春燠。\n作字纪经行，典刑余食粥。\n使我蒙鄙心，蓬首加栉沐。\n致我外尘垢，益叹生理蹙。\n夜潄落箭泉，明月冷盈掬。\n朝飰过灵峰，何惮屐齿秃。\n兹焉毕余龄，更无疑可卜。",
        "dynasty": "宋",
        "collection_info": null
    },
    {
        "title": "再次韵",
        "author": "赵鼎",
        "content": "苍颜五老人，潜此十里谷。\n孤标面有棱，瘦骨饥无肉。\n手挥云雾开，绝涧坦其腹。\n乃知奇伟状，未省出山麓。\n穷幽偶见之，欲遁不及缩。\n亦怜麋鹿资，笑睨回青目。\n政欲挽渠衣，未应回我毂。\n却顾岩壑底，郁郁耸乔木。\n尚兹遗栋梁，况乃问朴蔌。\n我亦脱网罗，江湖漾孤鹜。\n念此难折腰，本无苏印六。\n何意从公游，大嚼渠渠屋。\n公仍为销写，妙语矜破镞。\n一看云卧冷，固鄙权门燠。\n悬知饭藜羹，不换咄嗟粥。\n笑我漫弹冠，短髪不胜沐。\n真恐缘壁枯，莫作蜗行蹙。\n但当葺诗业，万象入吾掬。\n要与麯生狂，一扫中书秃。\n此计是耶非，更拟从公卜。",
        "dynasty": "宋",
        "collection_info": null
    },
    {
        "title": "王官谷夜归次伯山韵",
        "author": "赵鼎",
        "content": "读公出谷诗，语峻有骨肋。\n使我两目明，烛笼照昏黒。\n欲和輙復已，夜漏下几刻。",
        "dynasty": "宋",
        "collection_info": null
    },
    {
        "title": "出郭次伯山韵",
        "author": "赵鼎",
        "content": "道心日和平，向人绝城府。\n雅意在泉石，外物等泥土。\n终寻勾漏公，丹砂养龙虎。",
        "dynasty": "宋",
        "collection_info": null
    },
    {
        "title": "欲游静林不果",
        "author": "赵鼎",
        "content": "林泉共一山，欲往不得暇。\n我不如陶生，日到远公社。\n安得缩地术，坐我云门下。",
        "dynasty": "宋",
        "collection_info": null
    },
    {
        "title": "翠微阁",
        "author": "赵鼎",
        "content": "秋山插半空，山半倚危阁。\n游子山下行，秦川正摇落。\n日暮天宇寛，西风卷云幕。",
        "dynasty": "宋",
        "collection_info": null
    },
    {
        "title": "南泉",
        "author": "赵鼎",
        "content": "阴液沦山颠，天匠凿其腹。\n喷薄涌飞泉，散落珠百斛。\n幽人时一来，但爱消烦溽。\n何当作膏雨，万里蒙霡霂。",
        "dynasty": "宋",
        "collection_info": null
    },
    {
        "title": "还城次必强韵",
        "author": "赵鼎",
        "content": "俗驾不可留，归途无乃遽。\n未饱爱山心，復踏还城路。\n今彼城中人，朝暮催钟鼓。",
        "dynasty": "宋",
        "collection_info": null
    },
    {
        "title": "独乐园夜饮梅花下再赋",
        "author": "赵鼎",
        "content": "我有一樽酒，为君消百忧。\n当春梅盛发，去作花间游。\n嫦娥从东来，爱此亦迟留。\n便欲买花去，玉玦恋枝头。\n花动月光乱，月移花影流。\n横斜满杯盘，酒面香浮浮。\n举觞吸明月，与花相劝酬。\n君若不尽饮，恐为花月羞。\n缅想李太白，对酒无朋俦。\n当时明月下，还有此花不。",
        "dynasty": "宋",
        "collection_info": null
    },
    {
        "title": "次韵酬赠元长少卿",
        "author": "赵鼎",
        "content": "夫子禀家学，玉德润无色。\n搢绅先生间，早岁声籍籍。\n晚乃落筌蹄，云空鸟灭迹。\n功名翰墨场，一笑儿时剧。",
        "dynasty": "宋",
        "collection_info": null
    },
    {
        "title": "寄赠向叔美二首  其一",
        "author": "赵鼎",
        "content": "夫子冰玉质，未肯汚膏粱。\n坐此困州县，一饱犹皇皇。\n怀才几时用，鬓髪行老苍。\n今世无伯乐，不识真乘黄。",
        "dynasty": "宋",
        "collection_info": null
    },
    {
        "title": "寄赠向叔美二首  其二",
        "author": "赵鼎",
        "content": "结交恨不早，天意非人谋。\n论文一樽酒，邂逅古虞州。\n我尝评其人，请从前辈求。\n纷纷此薄俗，定将谁与俦。",
        "dynasty": "宋",
        "collection_info": null
    },
    {
        "title": "梦觉一首时将解安邑赴调",
        "author": "赵鼎",
        "content": "明月入破窗，一室炯如晓。\n幽人睡易惊，遥夜正寒悄。\n自缘怀抱恶，安得梦寐好。\n推枕惘不乐，念念堕空杳。\n所思天一涯，忽忽令人老。\n老境足悲伤，穷愁更萦绕。\n嗟余竟奚为，滥为策名早。\n漫浪戏一官，不觉成潦倒。\n况此百日中，随分接纷扰。\n跧如辕下驹，孤甚沙洲鸟。\n未妨公事多，但使痴儿了。\n州县定劳人，侏儒尚能饱。\n毋作腐鼠吓，要同牛骥皂。\n更怜爱酒陶，未免空嚢赵。\n去矣莫留行，峥嵘岁云杪。\n三宿恋桑下，千载归华表。\n更堪无定居，惊飈转蓬葆。\n卧闻南飞鹊，悲鸣树三遶。\n念尔将安之，天阔风霜渺。\n不如刷劲翮，去蹑鸿鹄矫。",
        "dynasty": "宋",
        "collection_info": null
    },
    {
        "title": "龟山寺诗",
        "author": "赵鼎",
        "content": "夕照衔半壁，烟霏淡横练。\n呼风挂帆席，晚着淮东岸。\n波流荡伏龟，山脚插秋汉。\n白塔欻飞动，绀宇锁华焕。\n小阁候潮平，微径依山转。\n云林杳霭间，历历皆奇观。\n十年客京洛，每抱辕驹叹。\n何意顿萧然，朝来舟出汴。\n眼界霄壤分，骨相仙凡换。\n鲈从秋后肥，米到淮南贱。\n幸脱兵火余，苦为尘网绊。\n沧海寄余龄，去此不难办。\n招邀谪仙人，骑鲸游汗漫。",
        "dynasty": "宋",
        "collection_info": null
    },
    {
        "title": "仪真宫玉清昭应宫成铸圣像于此",
        "author": "赵鼎",
        "content": "楼观俯长江，竹树蔽修岭。\n入门却立惊，清旷非人境。\n福地包形胜，真仪入范镕。\n护持国祚永，报贶年谷丰。\n蓬莱杳莫寻，弱水三万里。\n我欲试丹诀，诛茅或在此。\n神僊可学否，要且扶頺龄。\n生当兵火日，飘泊安得宁。\n爱之不可留，弛担休信宿。\n白鹤唳石坛，香烟遶云屋。\n夜久万籁息，松风度玉琴。\n潇然不能寝，相伴一哀吟。",
        "dynasty": "宋",
        "collection_info": null
    },
    {
        "title": "舟行着浅夜泊中流",
        "author": "赵鼎",
        "content": "雪涨秦淮水，春生白鹭洲。\n洲前棹歌发，送此一叶舟。\n转柂起帆席，快甚谁能収。\n舟师拙于事，遂作中滩留。\n支撑莫动摇，喘汗徒呀咻。\n弹绳测河道，篙竿伺潮头。\n疏篷鸡栅低，兀坐如拘囚。\n仰羡双飞鹄，安得从之游。\n日落暮云碧，波光澹如秋。\n四顾渺无极，黯黯令人愁。\n黒风卷半夜，大浪掀中流。\n傲兀不能寝，取酒聊相酬。\n人生天地间，大海一浮沤。\n风水审如此，蛟龙应见求。\n未脱干戈地，敢为身世谋。\n醉酣还就枕，吾已信沉浮。",
        "dynasty": "宋",
        "collection_info": null
    },
    {
        "title": "吴帝庙",
        "author": "赵鼎",
        "content": "阿瞒鬼之雄，掌握弄神器。\n孙刘相继踵，分争足鼎峙。\n支吾仅自保，终作降囚系。\n智力非不如，亦各论其地。\n吾闻隆凖公，几为强楚毙。\n转粟收散兵，正赖关中势。\n中原乃腹心，四肢吾所制。\n英雄建立初，岂但夸一世。\n处之或不然，果非长久计。\n古人今復生，此论无以异。",
        "dynasty": "宋",
        "collection_info": null
    },
    {
        "title": "泊震泽道中步游善宥寺观芍药回舟中小饮用范四韵",
        "author": "赵鼎",
        "content": "非才与时背，空手行路难。\n朱门极严冷，仰首不可干。\n初欲効寸进，挽舟八节滩。\n雅意同心人，赠之云锦端。\n虽云食破砚，渇拟回狂澜。\n胸次竟莫吐，千丈虹蜺蟠。\n谁復议行藏，浩歌空倚栏。\n南来寄疏蓬，虾菜岂所欢。\n寻幽偶一笑，芳葩发奇观。\n念尔託根远，香色不易完。\n姓名逋客晦，风味书生酸。\n作诗慰流落，激烈穷雕刓。\n愁人多苦语，步遶吟且看。\n归怀止惋结，赖此杯酒寛。\n忽忽时岁迈，凄凄风雨残。\n曷当三径归，暂卜一枝安。\n宠辱何定物，向来心已阑。",
        "dynasty": "宋",
        "collection_info": null
    },
    {
        "title": "过平望趋吴兴阻风游殊胜寺用益谦韵",
        "author": "赵鼎",
        "content": "羃羃疏雨歇，冷冷晚风清。\n扁舟泊清浅，落日涵空明。\n门临稻畦没，水浸莎岸平。\n欠伸得寛旷，杖屦喜微行。\n招提掩深靓，房户开斜横。\n纷纷诸衲子，尚作迎送情。\n神武行挂冠，吴市今变名。\n及闻名理谈，顿觉肝胆倾。\n凡笼了无着，古佛当自成。\n已復外身世，何者为官荣。\n同游有亚父，早定登坛盟。\n归来不受赏，慨慷羞论兵。\n闾阎取封侯，健儿胜书生。\n因之发深省，种种鸿毛轻。",
        "dynasty": "宋",
        "collection_info": null
    },
    {
        "title": "过子陵滩题僧舍壁",
        "author": "赵鼎",
        "content": "山水莽回互，转眄图画间。\n念此清绝地，昔人所盘旋。\n舟子相叹嗟，示余子陵滩。\n有台出山半，藤萝蒙藓斑。\n缅想建武功，用人及茅菅。\n躐取汝颍士，列宿枢极环。\n中有贫贱交，客星犯帝关。\n其能荣辱之，但及平生懽。\n志愿乃有在，归欤一渔竿。\n高风邈千载，独立谁跻攀。\n山僧本何知，结屋临清湾。\n笑谓舟中客，何为争崄艰。\n权门有遗啄，造请无寒暄。\n嗫嚅到童仆，俛仰惭衣冠。\n所得谅几何，赩汗流面颜。\n偃鼠不过饱，鹪鹩亦求安。\n子能了此义，分子一席闲。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其一",
        "author": "赵鼎",
        "content": "着鞭愧后发，挟矢争先登。\n肯顾危机在，尚以智力矜。\n曷不往试之，投足还兢凌。\n寄谢娄罗儿，老矣病未能。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其二",
        "author": "赵鼎",
        "content": "三年巽亭上，看尽洛中山。\n山亦为君好，朝昏图画间。\n那知张季鹰，高兴不可攀。\n忽见秋风起，东随洛水还。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其三",
        "author": "赵鼎",
        "content": "巽也幕府旧，阿升交分深。\n与君均骨肉，况乃相知心。\n遽復舍我去，倍觉伤离衿。\n高亭东望眼，从此费登临。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其四",
        "author": "赵鼎",
        "content": "夫子有高趣，一官聊尔耳。\n独骑破虎鞯，憔悴洛城裏。\n缅想文穆公，青嵩照伊水。\n百年风烈在，须公一振起。",
        "dynasty": "宋",
        "collection_info": null
    },
    {
        "title": "奉送吕若谷县丞任蒲东归五首  其五",
        "author": "赵鼎",
        "content": "忽忽岁华暮，悠悠心事违。\n此行元自懒，前计颇知非。\n公有酒堪隐，我无田可归。\n月明枝未穏，谁念鹊孤飞。",
        "dynasty": "宋",
        "collection_info": null
    },
    {
        "title": "真率会诸公有诗輙次其韵",
        "author": "赵鼎",
        "content": "山林与钟鼎，出处无异趣。\n刍豢等藜藿，同是一厌饫。\n此心无适莫，外物曾何忤。\n奚独淡交游，未肯厕纨袴。\n故寻漫浪人，要作寻常聚。\n主既不速客，客亦随即赴。\n倾谈剧悬河，泻酒快流霔。\n百年人醉醒，万物皆侨寓。\n云何造请门，日满户外屦。\n却想耆英游，风流甚寒素。\n淡然文字欢，一笑腥膻慕。\n我亦蹭蹬余，早向危机悟。\n绝意鸳鹭行，幸此松萝附。\n君诗妙铺写，纵横俱中度。\n我老学荒废，一词不能措。\n独于樽酒间，不惜淋灕汚。\n何当赋归欤，去敛头角露。\n家有譍门儿，稍能随指顾。\n鷄黍林下期，视此犹应屡。\n有兴即放言，安能限章句。",
        "dynasty": "宋",
        "collection_info": null
    },
    {
        "title": "寄金陵诸幼",
        "author": "赵鼎",
        "content": "去年都城开，南下相继踵。\n我亦具扁舟，携汝百指众。\n汝宁为我累，我独于汝重。\n今而暂相远，愁亦虑汝共。\n因人问在否，未语先悸恐。\n泪下復吞声，寝愕不成梦。\n倘有相见期，勿復藉官俸。\n一饱不求余，去办南山种。",
        "dynasty": "宋",
        "collection_info": null
    },
    {
        "title": "乙巳二月初八日集独乐园夜饮梅花下会者宋退翁胡明仲马世甫张与之王子与林秀才及余凡七人以炯如流水涵青苹为韵赋诗分得流字",
        "author": "赵鼎",
        "content": "孟公饮狂车辖投，不适遂与俗沉浮。\n谪仙醉吟惊冕旒，气侮权倖无悔尤。\n不如渊明此意俱悠悠，飘然不繫之虚舟。\n偃蹇不从刺史游，遇酒或能道上留。\n介不为高通不偷，亦知出处非人谋。\n人生一世罹百忧，惊风变灭波上沤。\n胡为滞此胸中愁，圣贤清浊皆友俦。\n九老前尘邈难求，七交高躅或可侔。\n百年典刑今在不，振起此风须此流。\n亭亭玉立郡督邮，文采秀发中甚遒。\n绛帐先生两清修，和音相答鸣琳球。\n靖居之孙髯而修，昂藏野鹤横高秋。\n林生风度和且柔，抗论直欲轻王侯。\n河南游刃无全牛，弟兄传家才术优。\n老成不堪冠屦囚，人怜拙甚营巢鸠。\n覊穷动輙遭寇雠，但欲缩首眠黄紬。\n何意独蒙公等收，欢然一笑回青眸。\n空囊未分一钱羞，典衣犹得事劝酬。\n南州竹树相庇庥，步随流水寻清幽。\n尚嫌白日多喧啾，少待月出东南陬。\n黄梅一株香飕飗，青苹浮水涵春洲。\n那知落雪纷满头，但觉香露沾衣裘。\n一釂百罚宁论筹，呜呜自作秦人讴。\n快谈慨慷杂嘲咻，凛如武库森戈矛。\n天地万物穷雕锼，往往出语夸何刘。\n却视万物皆蚍蜉，便拟骑鲸跨九州。\n谁能迭麯筑糟邱，所愿酒泉生酒瓯，此生痛饮无罢休。",
        "dynasty": "宋",
        "collection_info": null
    },
    {
        "title": "次韵退翁游北山之什",
        "author": "赵鼎",
        "content": "孤云天末山数峰，峰头隐隐衔乌龙。\n遥临北岭望故国，行歌负贩舟车通。\n时当高秋雨霜后，木叶纷乱号悲风。\n声华一梦水流去，名迹千古山争穹。\n津桥烟草阙双峙，驰道莓苔门九重。\n鸣銮飈驭杳何许，蓬莱顶上云蒙蒙。\n徒惊朝市屡更变，遑问邱壠多英雄。\n鼎湖龙去自不返，非烟长锁琉璃宫。\n当年真圣受天命，香生菡萏祥光红。\n宫前父老尚能说，顾瞻遗宇悲涕中。\n桥山松柏閟弓剑，有时宝气飞长虹。\n今主绍述更神武，回眸一视云烟空。\n请封章疏几时上，振跸行闻来自东。\n功成亦念剏基业，从此不復言兵戎。\n我生多难伤暌离，茫然却顾当何归。\n伏辕不作马思奋，塌翼应怜鸟倦飞。\n临风且共一杯酒，要看酒面吹澜漪。\n不湏遐想念今昔，吾庐好在寻归期。",
        "dynasty": "宋",
        "collection_info": null
    },
    {
        "title": "雪中独坐退翁索诗",
        "author": "赵鼎",
        "content": "东风解放狂花飞，何乃尚容寒作威。\n了无宾客共携酒，更有人家来索诗。\n天高云漏不遮月，皎洁上下同澄辉。\n亭前有树高百尺，为借惊乌安一枝。",
        "dynasty": "宋",
        "collection_info": null
    },
    {
        "title": "戊申正月行在参吏部示诸幼",
        "author": "赵鼎",
        "content": "秋风鼓棹长芦渡，吾与若曹俱豁然。\n脱迹干戈玩清绝，収身沟壑厌肥鲜。\n折腰为米岂所愿，卖剑买牛端可贤。\n韩公雅欲却穷鬼，赵壹其如无一钱。\n罢官清坐乃吾分，号寒啼饥谁汝怜。\n政缘兹事藉升斗，使我不得休林泉。\n日下扬州行在所，寸长片善希陶甄。\n汗衣尘帽门户底，包羞忍耻王公前。\n此行宁復作此态，畴昔相知吏部铨。\n谨严资格可驯致，虽甚不才无弃捐。\n我已投诚永结好，相从绿髪至华颠。\n矧復鸳鹭满台阁，功名合在中兴年。\n缩头袖手正应尔，敢问祖生先着鞭。",
        "dynasty": "宋",
        "collection_info": null
    },
    {
        "title": "京师次韵邵泽民忆拟江梅花",
        "author": "赵鼎",
        "content": "忆并条山访云屋，渡水凉飈散芬馥。\n一枝璀璨端可人，步遶微吟揩病目。\n作意题诗向我夸，只今窗户知谁家。\n伶俜瘦马京尘恶，障面羞看檐上花。",
        "dynasty": "宋",
        "collection_info": null
    },
    {
        "title": "役所寒食即事",
        "author": "赵鼎",
        "content": "疲民正苦淘泥沙，彼何人兮怒且譁。\n麄狂不肯道姓字，呼前醉态犹欹斜。\n自言寒食身无事，快意欲嚼遑恤他。\n覊愁我自感节物，遣去不问徒咨嗟。",
        "dynasty": "宋",
        "collection_info": null
    },
    {
        "title": "余去秋七月登舟逮此一年矣六月晦日午睡觉闻儿女辈相谓曰眀朝又是秋风起推枕怅然走笔记之",
        "author": "赵鼎",
        "content": "流萍断梗飞花委，四海茫然无定止。\n古今本是一邮传，况乃其中悲转徙。\n秦淮霜叶乱枫林，苕霅春风泛苹芷。\n薄酒时时伴儿女，疏篷处处愁烟水。\n故乡知是几长亭，眼暗相望越千里。\n怅念征鸿一纸书，明朝江上秋风起。",
        "dynasty": "宋",
        "collection_info": null
    },
    {
        "title": "泊桐庐县合江亭下昔有得道之士不知姓名结庐山间手植桐数本因谓之桐君县亦以此得名",
        "author": "赵鼎",
        "content": "桐庐县前江合流，合江亭下多客舟。\n红楼参差出木末，小市宛转依岩陬。\n桐君手植碧桐树，岁岁春风柯叶柔。\n白云一去凤不至，暮雨丁零生客愁。",
        "dynasty": "宋",
        "collection_info": null
    },
    {
        "title": "舟中呈耿元直",
        "author": "赵鼎",
        "content": "念昔一笑相逢初，我时尚少君壮夫。\n十年再见辇毂下，我鬓斓斑君白鬚。\n落魄朋游嗟我在，艰难兵火与君俱。\n酬恩未拟填沟壑，强颜忍復陪簮裾。\n浩然胡不径投劾，老矣难堪归荷锄。\n田园坟壠乱戎马，是身是处长羁孤。\n解维汴岸一篙水，小舟漂兀如鹥鳬。\n对床推枕坐叹息，此行未肯悲穷途。\n胸中炯炯时一吐，与生俱坐宁籧除。\n只今云台罗俊彦，鄙贱老丑憎朴疏。\n跃马食肉付公等，浮家泛宅真吾徒。\n与君转柂从此逝，秋风万里吹江湖。",
        "dynasty": "宋",
        "collection_info": null
    },
    {
        "title": "阅陶集偶有所感",
        "author": "赵鼎",
        "content": "彭泽县令八十日，束帯耻为升斗汚。\n二十四考中书令，端委庙堂挥不去。\n两公于此固无心，钟鼎山林随所寓。\n慎勿蹉跎两失之，岁晚要寻栖息处。",
        "dynasty": "宋",
        "collection_info": null
    },
    {
        "title": "谢人惠麦穗",
        "author": "赵鼎",
        "content": "愚轩卧病空瓶储，市米不得如求珠。\n邻翁馈麦穗盈筥，或揉或簸喧庭除。\n磨雷隐隐破霜瓣，家童执爨烟生厨。\n须臾粥成劝我食，齐眉举案烦妻孥。\n病余聊復润喉吻，软滑盈盈如膏酥。\n宛然长粳欲争长，加以白豆为参舆。\n童儿作颦若不足，老夫大笑为有余。\n虎头食肉非不美，回视利害为何如。\n平生不耕啖此物，壠头汗滴惭耕夫。\n淡中有味足养福，为君努力餐一盂。",
        "dynasty": "宋",
        "collection_info": null
    },
    {
        "title": "车驾还汴",
        "author": "赵鼎",
        "content": "孝感天心格，忧勤国步艰。\n贾生休赋鵩，贡禹欲弹冠。\n白髪他乡客，清尊此夕懽。\n如闻京兆尹，拜表请回銮。",
        "dynasty": "宋",
        "collection_info": null
    },
    {
        "title": "围城次退翁韵",
        "author": "赵鼎",
        "content": "甲马分诸道，舟车会此都。\n前王端有意，异世肯同途。\n人物风流尽，公私府库虚。\n百年余故老，相遇涕涟如。",
        "dynasty": "宋",
        "collection_info": null
    },
    {
        "title": "将归先寄诸幼",
        "author": "赵鼎",
        "content": "扰扰干戈地，悬悬父子情。\n人间正多故，身外復何营。\n我已忘官宠，儿须办力耕。\n归家休歇处，团坐话无生。",
        "dynasty": "宋",
        "collection_info": null
    },
    {
        "title": "还家示诸幼",
        "author": "赵鼎",
        "content": "避地重遭乱，还家幸再生。\n一身今见汝，寸禄敢留情。\n更恐死生隔，浑疑梦寐惊。\n吾今犹有愧，未遂鹿门耕。",
        "dynasty": "宋",
        "collection_info": null
    },
    {
        "title": "还家",
        "author": "赵鼎",
        "content": "但切思家念，那知行路难。\n杯盘无作具，菽水自加餐。\n竹老风声劲，山深夜气寒。\n肯教孤枕梦，容易到长安。",
        "dynasty": "宋",
        "collection_info": null
    },
    {
        "title": "马靖国后轩",
        "author": "赵鼎",
        "content": "性静交游少，身闲日月长。\n忘言千句偈，宴坐一炉香。\n世有流离苦，人趋声利塲。\n此间亦何事，高卧傲羲皇。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其一",
        "author": "赵鼎",
        "content": "云端贝阙见，鳌负海山来。\n瑞气元非雾，天风不染埃。\n颁常八柱建，象魏五门开。\n肯构经营念，贻谋丕显哉。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其二",
        "author": "赵鼎",
        "content": "丁丁谷声响，泛泛棹歌来。\n净港时吹浪，中流或起埃。\n亦知从地出，几若凿山开。\n帝室须梁栋，斯功当念哉。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其三",
        "author": "赵鼎",
        "content": "陇树迎人去，关云逐马来。\n凄风摇白草，落日蔽黄埃。\n仗节身方远，逢山眼暂开。\n却临分水处，蜀道赋高哉。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其四",
        "author": "赵鼎",
        "content": "要作哦诗伴，何妨结驷来。\n琼林有余韵，水槛绝纤埃。\n醉胆江山阔，吟毫花草开。\n只应闻雁夜，梦枕思悠哉。",
        "dynasty": "宋",
        "collection_info": null
    },
    {
        "title": "蒲中次韵提举赵正之秦亭唱和五首  其五",
        "author": "赵鼎",
        "content": "追随六郡子，深入塞云来。\n关路春飞雪，沙塲夜涨埃。\n戏围千骑猎，笑挽六钧开。\n历历经游处，初心已矣哉。",
        "dynasty": "宋",
        "collection_info": null
    },
    {
        "title": "再到蒲中游穆氏园",
        "author": "赵鼎",
        "content": "怀感花无数，其时春正深。\n如今重对酒，感旧独伤心。\n山鸟那知此，向人犹好音。\n东城多乐事，畴昔共幽寻。",
        "dynasty": "宋",
        "collection_info": null
    },
    {
        "title": "赠普照监院",
        "author": "赵鼎",
        "content": "飘泊嗟何往，归来恨莫从。\n师犹作秦语，我已效吴侬。\n水浅长河浪，山低太华峰。\n几时携手去，南北本同宗。",
        "dynasty": "宋",
        "collection_info": null
    },
    {
        "title": "六合县相僧",
        "author": "赵鼎",
        "content": "门外江南道，潇然谁与同。\n禅心达生死，道眼识穷通。\n聊为机缘起，悬知色相空。\n有人真勇退，不到急流中。",
        "dynasty": "宋",
        "collection_info": null
    },
    {
        "title": "中秋呈元长  其一",
        "author": "赵鼎",
        "content": "江上中秋月，天邉白髪翁。\n一轮还自满，千里共谁同。\n扰扰干戈后，栖栖羁旅中。\n持杯那復问，一釂百分空。",
        "dynasty": "宋",
        "collection_info": null
    },
    {
        "title": "中秋呈元长  其二",
        "author": "赵鼎",
        "content": "谁作清光伴，潇然属两翁。\n他乡多病后，竟夕一樽同。\n孤杵征衣泪，寒沙战角风。\n何由遂心赏，幽思渺秋空。",
        "dynasty": "宋",
        "collection_info": null
    },
    {
        "title": "中秋醉后",
        "author": "赵鼎",
        "content": "顾影不成舞，披襟欲御风。\n人怜经岁别，月与旧时同。\n鹤警露华白，鱼潜水鑑空。\n举杯还径醉，归梦广寒宫。",
        "dynasty": "宋",
        "collection_info": null
    },
    {
        "title": "九日置酒坐上呈元长",
        "author": "赵鼎",
        "content": "未厌山林僻，那知节序迁。\n高闲爱重九，安健又今年。\n物外无缰锁，樽中有圣贤。\n黄花自衰晚，勿復笑华颠。",
        "dynasty": "宋",
        "collection_info": null
    },
    {
        "title": "毗陵道中",
        "author": "赵鼎",
        "content": "烟水毗陵道，光涵落月空。\n梦魂尘𡏖外，眼界画图中。\n舟漾安期鲤，帆飞御寇风。\n鑑湖如可乞，归老浙江东。",
        "dynasty": "宋",
        "collection_info": null
    },
    {
        "title": "登兰溪亭",
        "author": "赵鼎",
        "content": "帆落溪风转，山明雾雨收。\n登临本乘兴，惝恍却生愁。\n独雁竟安往，潜鱼不可求。\n何年定归计，復此过扁舟。",
        "dynasty": "宋",
        "collection_info": null
    },
    {
        "title": "左冯翊寄东镇张致一兼简闻喜亲旧",
        "author": "赵鼎",
        "content": "一官冯翊郡，为况定如何。\n水似古桐苦，风如东镇多。\n幽心迷簿领，断梦阻关河。\n赖有清樽酒，时时一醉歌。",
        "dynasty": "宋",
        "collection_info": null
    },
    {
        "title": "次韵富季申寄示",
        "author": "赵鼎",
        "content": "相期念畴昔，道在敢忧贫。\n分手便千里，论心復几人。\n微词动招谤，烂醉可藏身。\n第恐先求旧，黄麻起世臣。",
        "dynasty": "宋",
        "collection_info": null
    },
    {
        "title": "次韵富季申雪中即事时闻北敌起兵京师戒严二首  其一",
        "author": "赵鼎",
        "content": "东风花万点，落我酒杯间。\n欲和郢中曲，先頽坐上山。\n威棱徒料峭，生意自斓斑。\n谁是淮西将，提兵夜斩关。",
        "dynasty": "宋",
        "collection_info": null
    },
    {
        "title": "次韵富季申雪中即事时闻北敌起兵京师戒严二首  其二",
        "author": "赵鼎",
        "content": "无才居客右，孤坐一窗间。\n梦到广寒殿，人来姑射山。\n舞低明佩冷，粧罢落花斑。\n便欲凌风去，天门隔九关。",
        "dynasty": "宋",
        "collection_info": null
    },
    {
        "title": "后数日雪再作",
        "author": "赵鼎",
        "content": "三见江南白，端来伴酒樽。\n作寒催岁暮，流润压冬温。\n云卧山容湿，天低水气昏。\n东风犹有信，昨夜到前村。",
        "dynasty": "宋",
        "collection_info": null
    },
    {
        "title": "发杭州有讶太遽者",
        "author": "赵鼎",
        "content": "未着绝交论，但歌招隐诗。\n人间审如此，身外復奚疑。\n丧乱物情薄，奔驰智力疲。\n溪山有佳处，投老更何之。",
        "dynasty": "宋",
        "collection_info": null
    },
    {
        "title": "东轩即事二首  其一",
        "author": "赵鼎",
        "content": "投闲非避世，导引学修真。\n物外元无事，壶中别有春。\n水声清梦寝，山色上衣巾。\n已矣将安往，乡关渺战尘。",
        "dynasty": "宋",
        "collection_info": null
    },
    {
        "title": "东轩即事二首  其二",
        "author": "赵鼎",
        "content": "原宪贫非病，渊明懒是真。\n诗留百年债，酒占四时春。\n泉石高凉地，祠官自在身。\n叨蒙有如此，何以効涓尘。",
        "dynasty": "宋",
        "collection_info": null
    },
    {
        "title": "闻有长沙之命",
        "author": "赵鼎",
        "content": "安土无南北，论情皆弟兄。\n休寻卓庵处，要便打包行。\n萍迹虽无定，葵心终有倾。\n相望得安健，有使即传声。",
        "dynasty": "宋",
        "collection_info": null
    },
    {
        "title": "泊小金山觉渡寺僧言建德知县桐庐知县婺州教授皆被召",
        "author": "赵鼎",
        "content": "敢叹邉氛炽，今闻公道开。\n中原非世事，南国自人材。\n朱履羞弹铗，黄金谩筑台。\n天涯转蓬恨，何地赋归来。",
        "dynasty": "宋",
        "collection_info": null
    },
    {
        "title": "登舟示邢子友",
        "author": "赵鼎",
        "content": "尽室嗟何往，穷年浪自悲。\n才疏身潦倒，地远迹孤危。\n风雨江南岸，豺狼天一涯。\n畏途端可悯，薄宦竟奚为。\n已失田园计，难忘升斗资。\n毋烦俗子问，有媿达人嗤。\n病马思春草，惊乌遶夜枝。\n登舟一长叹，此意只君知。",
        "dynasty": "宋",
        "collection_info": null
    },
    {
        "title": "闻郭瑾怀甫除郎",
        "author": "赵鼎",
        "content": "至治本无为，何曾帝力知。\n人惟求俊彦，天畀济艰危。\n鼎席尊黄髪，星郎用白眉。\n锋芒森武库，律吕奏咸池。\n海内想风采，朝中增羽仪。\n余光被草木，盛事播声诗。\n感会唯千载，飞腾各一时。\n着鞭今更懒，投劾去奚疑。\n亦有乘轩恋，其如续胫悲。\n衔芦聊避弋，遶树未安枝。\n念旧多生死，思乡久别离。\n自余復何道，湖海是归期。",
        "dynasty": "宋",
        "collection_info": null
    },
    {
        "title": "秋试锁宿府学",
        "author": "赵鼎",
        "content": "悄无人语到高堂，爽气侵凌枕簟凉。\n木叶雕风秋瑟瑟，檐花流雨夜浪浪。\n灯明疏幔孤光暗，蛩咽空阶怨绪长。\n心愿无期清梦断，一炉沉水自焚香。",
        "dynasty": "宋",
        "collection_info": null
    },
    {
        "title": "登第示同年",
        "author": "赵鼎",
        "content": "氤氲和气凤城春，正是英豪得志辰。\n雨露九重均造化，丹青千字富经纶。\n古来将相皆由此，今见诗书不悞人。\n何处寒乡少年子，绿袍归拜北堂亲。",
        "dynasty": "宋",
        "collection_info": null
    },
    {
        "title": "守官长道之岷南过马务寨示知寨石殿直",
        "author": "赵鼎",
        "content": "夜关不锁戍无兵，负贩行歌乐太平。\n绿野牛羊新牧地，頽垣烟草古邉城。\n山川自昔留形势，基业今谁问战争。\n陇上少年多意气，弯弓徒自诧功名。",
        "dynasty": "宋",
        "collection_info": null
    },
    {
        "title": "酬赠黄倅",
        "author": "赵鼎",
        "content": "翰墨文章妙若神，风流谈笑绝纤尘。\n才华最盛东西蜀，闻望相高一二人。\n清夺峨眉千岁雪，丽如锦水万花春。\n我生不识东坡老，犹及颐庵见后身。",
        "dynasty": "宋",
        "collection_info": null
    },
    {
        "title": "冯翊次韵邵子文寄赠之什",
        "author": "赵鼎",
        "content": "三见西风洛水秋，归心长共水悠悠。\n扁舟未遂莼鲈愿，俗驾空贻猿鹤羞。\n可见飘零疏酒盏，更惭落魄问朋游。\n回头一笑君应会，薄有田园归去休。",
        "dynasty": "宋",
        "collection_info": null
    },
    {
        "title": "夜送客至马鸣桥",
        "author": "赵鼎",
        "content": "满眼尘埃懒据鞍，暂逢清景即怡颜。\n月明夜水平低岸，烟淡秋林倚半山。\n隐退谩留他日计，居贫未放此身闲。\n老来媿取移文诮，会整匆匆俗驾还。",
        "dynasty": "宋",
        "collection_info": null
    },
    {
        "title": "从军滑台  其一",
        "author": "赵鼎",
        "content": "中原何自假游魂，帷幄奇谋妙若神。\n沙漠宣威元有将，燕然勒颂不无人。\n山川流恨荒凉地，桃李无言寂寞春。\n炯炯孤怀竟何补，犹能狂饮吐车茵。",
        "dynasty": "宋",
        "collection_info": null
    },
    {
        "title": "从军滑台  其二",
        "author": "赵鼎",
        "content": "碌碌功名安用之，更堪心事巧相违。\n秪缘叔夜此生懒，更悟渊明前日非。\n客舍那知春色暮，东风但见柳花飞。\n潇湘亭下烟波好，送我如将短艇归。",
        "dynasty": "宋",
        "collection_info": null
    },
    {
        "title": "登廓轩用王穆之秀才韵",
        "author": "赵鼎",
        "content": "临高怀远怅夷犹，放目微吟竟日留。\n一雁北来天杳杳，片帆东下水悠悠。\n云烟惨淡关河暮，风雨凄凉观阁秋。\n回首何由叫虞舜，苍陵山色向人愁。",
        "dynasty": "宋",
        "collection_info": null
    },
    {
        "title": "河南留守王大资",
        "author": "赵鼎",
        "content": "退卧东山自在身，幡然犹肯慰斯民。\n名高海内推前辈，德冠朝中号伟人。\n紫诰即看还旧物，黄扉终许秉鸿钧。\n瑶池花有千年实，更看东风几度春。",
        "dynasty": "宋",
        "collection_info": null
    },
    {
        "title": "洛阳九日次韵县尉  其一",
        "author": "赵鼎",
        "content": "谁遣孤标最晚芳，寒蜂冷蝶尚能狂。\n不禁清瘦西风紧，薄洗铅华晓露香。\n照影一樽聊作伴，诛茅三径莫相忘。\n他年载酒能来否，相见悬知话更长。",
        "dynasty": "宋",
        "collection_info": null
    },
    {
        "title": "洛阳九日次韵县尉  其二",
        "author": "赵鼎",
        "content": "贫病侵寻不少寛，行藏何事更凭栏。\n儿曹不解市朝隐，我辈政宜文字欢。\n客恨向来随处有，秋风待此着人寒。\n宾鸿旅燕元无定，莫把黄花取次看。",
        "dynasty": "宋",
        "collection_info": null
    },
    {
        "title": "次韵县尉",
        "author": "赵鼎",
        "content": "劳人州县若为情，蹭蹬穷途已半生。\n愁满西风双鬓白，梦回中夜寸心惊。\n每惭彭泽辞升斗，终合吴门变姓名。\n且把黄花泛杯酒，秋深萧寺有余清。",
        "dynasty": "宋",
        "collection_info": null
    },
    {
        "title": "县丞吕若谷置酒巽亭  其一",
        "author": "赵鼎",
        "content": "凉风收雨断晴霓，漠漠青山白鹭飞。\n竹树蔽亏涵野色，楼台灭没淡烟霏。\n凌波鸣佩杳何许，驾鹤吹笙殊未归。\n怅念夷犹凄望眼，碧云千里又斜晖。",
        "dynasty": "宋",
        "collection_info": null
    },
    {
        "title": "县丞吕若谷置酒巽亭  其二",
        "author": "赵鼎",
        "content": "荒烟蔓草接平林，景物萧萧秋意深。\n水阔山长人去远，云闲天淡鸟飞沉。\n宫前离黍他年恨，关外西风别夜心。\n莫倚栏干重留客，子山从此费悲吟。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "赵鼎",
        "content": "万里高空卷素霓，徘徊几点暮鵶飞。\n波平洛浦棹歌远，风袅宫楼香雾霏。\n猿鹤山中应怨别，莼鲈秋后合思归。\n此间自有江淹赋，不用桓伊恨落晖。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "赵鼎",
        "content": "一枝枝自寄深林，何得飜然着意深。\n塞上亦知无马失，江邉谁问有舟沉。\n烦君烂漫千钟酒，慰我登临一寸心。\n醉后狂歌歌更切，未应愁减越人吟。",
        "dynasty": "宋",
        "collection_info": null
    },
    {
        "title": "次韵张与之登巽亭  其一",
        "author": "赵鼎",
        "content": "百年遗恨了难平，只有南山不改青。\n桥下温波秋渺渺，楼头霏雾晚冥冥。\n祥钟福地衣冠盛，气润中天草木灵。\n那得丹青绘缣素，烦君妙语写无形。",
        "dynasty": "宋",
        "collection_info": null
    },
    {
        "title": "次韵张与之登巽亭  其二",
        "author": "赵鼎",
        "content": "霜洗残秋暮吹惊，长林蔓草敛余青。\n忘机独鸟临清浅，避弋孤鸿入杳冥。\n老矣未成南亩计，归欤空媿北山灵。\n独怜亭下潇潇柏，能伴幽人槁木形。",
        "dynasty": "宋",
        "collection_info": null
    },
    {
        "title": "洛中次韵河南令王子与观梅",
        "author": "赵鼎",
        "content": "桃李丛中独立难，自怜孤艶怯春寒。\n微风只解分香去，流水犹能照影看。\n冷落霓衣慵按舞，斓斑粧粉未胜冠。\n留连芳酒无嫌晚，要与凉蟾共倚栏。",
        "dynasty": "宋",
        "collection_info": null
    },
    {
        "title": "定海路中观梅",
        "author": "赵鼎",
        "content": "傅粉生香作意开，柔情似欲挽人回。\n犹怜行役匆匆去，不是寻芳得得来。\n姑射山头若冰雪，谢家林下绝尘埃。\n空江月落东风冷，谁并孤舟一笛哀。",
        "dynasty": "宋",
        "collection_info": null
    },
    {
        "title": "建隆寺诗",
        "author": "赵鼎",
        "content": "天上旌旗照海隅，规模想像百年余。\n雷霆号令推神笔，龙虎风云识谶书。\n顾盼八方平僣乱，讴歌几世乐耕锄。\n他时谁唱纷更术，不念艰难树立初。",
        "dynasty": "宋",
        "collection_info": null
    },
    {
        "title": "红门扫役所观河",
        "author": "赵鼎",
        "content": "砥柱西倾朔野寛，鱼龙掀舞去漫漫。\n润蒸霏雾一川暗，怒激惊风千里寒。\n九折势须回故道，三山天为障狂澜。\n寻源不作乘槎计，沧海他年一钓竿。",
        "dynasty": "宋",
        "collection_info": null
    },
    {
        "title": "役所寒食晚归",
        "author": "赵鼎",
        "content": "永巷疏林栖鸟还，幽花蔓草惨荒烟。\n悄无人语寒食后，时有雨点黄昏前。\n孤坐何从得言笑，一樽不復论圣贤。\n酒酣缩首絮衾底，屋头浩浩南风颠。",
        "dynasty": "宋",
        "collection_info": null
    },
    {
        "title": "之官开封泛洛东下先寄京师故旧",
        "author": "赵鼎",
        "content": "沧波东下武牢关，物色人情共惨然。\n草檄旧传骠骑府，浮家今在孝廉船。\n向来戎马知何补，老去江湖定有缘。\n无限青云着鞭处，固应分付祖生先。",
        "dynasty": "宋",
        "collection_info": null
    },
    {
        "title": "暮春",
        "author": "赵鼎",
        "content": "花开花谢总无心，转首熏风绿满林。\n人事不随春事了，眼云空与暮云深。\n锦鸠呼妇商量雨，白蚁排兵做弄阴。\n除却墙头老山色，更无佳客肯相寻。",
        "dynasty": "宋",
        "collection_info": null
    },
    {
        "title": "和元长暮春",
        "author": "赵鼎",
        "content": "坐叹空山落景催，几时江上叶舟回。\n初无妙术留春住，强觅余欢傍酒来。\n体力寒多便故絮，齿牙衰甚怯新梅。\n秦川洛水繁华事，白首天邉共此杯。",
        "dynasty": "宋",
        "collection_info": null
    },
    {
        "title": "别张德远诗",
        "author": "赵鼎",
        "content": "残蟾衰柳伴牢愁，把酒悲歌汴水秋。\n契阔死生俱泪下，功名富贵此心休。\n杀鸡为黍思前约，问舍求田媿本谋。\n又向春风话离别，此生生计日悠悠。",
        "dynasty": "宋",
        "collection_info": null
    },
    {
        "title": "清凉寺",
        "author": "赵鼎",
        "content": "数垒小山松桂幽，能令盛暑作凉秋。\n故宫于此有遗迹，客子暂来生许愁。\n万顷云波朝古堞，一簔寒雨送扁舟。\n他年图画归携取，要使北人清两眸。",
        "dynasty": "宋",
        "collection_info": null
    },
    {
        "title": "将发泗上",
        "author": "赵鼎",
        "content": "客裏寻欢岂易谋，牢歌谁与散幽忧。\n可怜伧父双蓬鬓，长寄吴侬一叶舟。\n陶令早知今日是，庾郎能赋此生愁。\n残年流荡归无处，兰芷潇潇江上秋。",
        "dynasty": "宋",
        "collection_info": null
    },
    {
        "title": "至宿闻陆昭中病痁",
        "author": "赵鼎",
        "content": "伟干亭亭嘆辙鳞，弊裘破帽厌京尘。\n一官耻作儿女态，扁舟去卜渔樵邻。\n他乡未办饘粥计，何物更能寒热人。\n努力扶持饱吃饭，秋风江上正鲈莼。",
        "dynasty": "宋",
        "collection_info": null
    },
    {
        "title": "示陆昭中",
        "author": "赵鼎",
        "content": "执耒田园正所图，无心重整少时书。\n功名常若归难必，拙直悬知退有余。\n避谤杜门宾客绝，病痰妨饮酒杯疏。\n平生刚笑孔文举，老我年来百不如。",
        "dynasty": "宋",
        "collection_info": null
    },
    {
        "title": "六月十三日书呈元长",
        "author": "赵鼎",
        "content": "心远由来绝世纷，更寻邱壑避嚣尘。\n门阑已觉贫无事，宾客应怜老畏人。\n诗不名家免招谤，酒虽作病要全身。\n香山千载流风在，鷄黍他年早卜邻。",
        "dynasty": "宋",
        "collection_info": null
    },
    {
        "title": "用元长韵赠空老",
        "author": "赵鼎",
        "content": "虚怀无地着纤尘，独鹤孤云寄此身。\n琴发清弹庐阜月，诗探妙意武林春。\n少陵深契赞公语，惠远能知陶令真。\n扰扰今谁同此趣，容车山下两闲人。",
        "dynasty": "宋",
        "collection_info": null
    },
    {
        "title": "夜坐",
        "author": "赵鼎",
        "content": "寺楼钟断锁长廊，谁共萧斋一炷香。\n书册自能留久坐，灯花还解劝余觞。\n风回绝壑沉虚籁，雨入幽林送嫩凉。\n老懒由来贪睡美，秋衾不怕夜初长。",
        "dynasty": "宋",
        "collection_info": null
    },
    {
        "title": "泊真州闸外诗",
        "author": "赵鼎",
        "content": "南来繫缆楚江皋，孤客羁心正郁陶。\n海气连空山色暗，秋阴覆地水风高。\n屋头冰雹敲寒雨，枕底春雷簸怒涛。\n一点青灯双白鬓，可无樽酒伴离骚。",
        "dynasty": "宋",
        "collection_info": null
    },
    {
        "title": "过高邮饮张才甫家作诗为别",
        "author": "赵鼎",
        "content": "短棹人谁识姓名，相逢况是十年兄。\n江关契阔秋来恨，兵火流离别后情。\n高论看君挥麈柄，雄图怜我付楸枰。\n酒阑月落孤舟起，便是江湖万里行。",
        "dynasty": "宋",
        "collection_info": null
    },
    {
        "title": "和郑有功次范元长韵",
        "author": "赵鼎",
        "content": "凭陵风雪不相贷，逋客向来生事寒。\n京国回头九关隔，江湖吊影一身单。\n着鞭意气初非浅，唾手功名不作难。\n老矣收心定何许，莼鲈聊馔腐儒餐。",
        "dynasty": "宋",
        "collection_info": null
    },
    {
        "title": "岁晏感怀  其一",
        "author": "赵鼎",
        "content": "欲雪浓云冻不收，凄寒偏着敝貂裘。\n客愁有许要排逐，岁事无多难挽留。\n畴昔谩怀三径约，飘零聊用一樽酬。\n即看瑶草光风转，作意湖山汗漫游。",
        "dynasty": "宋",
        "collection_info": null
    },
    {
        "title": "岁晏感怀  其二",
        "author": "赵鼎",
        "content": "扫荡邉氛渐有期，此生已復叹差池。\n眼中种种无聊赖，身外悠悠徒尔为。\n彭泽归来那得酒，少陵穷甚但哦诗。\n卑栖傥遂桑榆晚，敢并鸳鸿接羽仪。",
        "dynasty": "宋",
        "collection_info": null
    },
    {
        "title": "卧病一首",
        "author": "赵鼎",
        "content": "此生已復外升沉，出处由来着意深。\n拙甚但知闲可乐，灾余犹有病相寻。\n贫难调护漳滨卧，老自消除魏阙心。\n庄舄钟离各怀土，吴儿莫笑作秦音。",
        "dynasty": "宋",
        "collection_info": null
    },
    {
        "title": "次韵子苍诸公韵",
        "author": "赵鼎",
        "content": "乱来那復较升沉，愁极仍嗟病骨侵。\n双袖龙钟羁客泪，一樽倾倒故人心。\n沙寒独雁难求侣，山近浮云易作阴。\n落轸断弦非众听，暮年淮海叹知音。",
        "dynasty": "宋",
        "collection_info": null
    },
    {
        "title": "再用前韵示范六",
        "author": "赵鼎",
        "content": "举目山河往恨沉，吴霜一点鬓毛侵。\n飘零顾我非前日，慷慨唯君识此心。\n香散药畦花漫漫，波侵蝶沼竹阴阴。\n平生载酒论文地，鸿雁归时问信音。",
        "dynasty": "宋",
        "collection_info": null
    },
    {
        "title": "将至三衢杨村道中小饮",
        "author": "赵鼎",
        "content": "衢江波上半帆风，散髪篷窗笑傲中。\n晚境但深耽酒癖，穷途犹愧作诗工。\n天邉壠坂三秦阻，海上山川百越通。\n得尽余龄安一饱，此身何敢较西东。",
        "dynasty": "宋",
        "collection_info": null
    },
    {
        "title": "长沙倅刘元举寄示参议伯山酬唱之什因亦次韵二首  其一",
        "author": "赵鼎",
        "content": "挥毫曾看妙如神，倾泻明珠百斛珍。\n畴昔笑谈知寡和，后来风度绝无人。\n应怜老矣纡朱绂，早约归欤岸角巾。\n明镜未须羞鬓髪，一樽相与永青春。",
        "dynasty": "宋",
        "collection_info": null
    },
    {
        "title": "长沙倅刘元举寄示参议伯山酬唱之什因亦次韵二首  其二",
        "author": "赵鼎",
        "content": "秋风泽国正鲈莼，归意长随陆海珍。\n簿领穷年迷旧学，疮痍千里愧斯人。\n袖中本是钓竿手，头上无非漉酒巾。\n节物惊心劳梦寐，衢江西岸小梅春。",
        "dynasty": "宋",
        "collection_info": null
    },
    {
        "title": "送张京与之宰解县",
        "author": "赵鼎",
        "content": "忆尝从事舜蒲州，把酒论文并俊游。\n千古关河增义气，一时人物最风流。\n飘零无復相从乐，潦倒难堪送别愁。\n为我去寻山下路，疏云流水五峰秋。",
        "dynasty": "宋",
        "collection_info": null
    },
    {
        "title": "得蜀信",
        "author": "赵鼎",
        "content": "云水关山恨渺茫，尺书能慰九回肠。\n剑南亲旧知安健，陜右兵民亦奋扬。\n契阔十年悲故国，飘零百指滞殊乡。\n何由结伴春风暖，也向襄阳下洛阳。",
        "dynasty": "宋",
        "collection_info": null
    },
    {
        "title": "寒食日书事",
        "author": "赵鼎",
        "content": "江海飘零几送春，飞蓬无地寄孤根。\n梦回南浦人千里，醉倚东风酒一樽。\n可是今年暗寒食，不堪多病怯黄昏。\n儿童自趁秋千约，花落空庭独掩门。",
        "dynasty": "宋",
        "collection_info": null
    },
    {
        "title": "清明诗",
        "author": "赵鼎",
        "content": "乡书难附北归云，燕子犹寻旧主人。\n流水迢迢长念远，飞花糁糁又伤春。\n向来轩冕非吾意，何处园林託此身。\n只有长歌一樽酒，暮年风味最情亲。",
        "dynasty": "宋",
        "collection_info": null
    },
    {
        "title": "和元长书怀二首  其一",
        "author": "赵鼎",
        "content": "神灵久愤敌尘侵，畀付经营惜寸阴。\n闻道倒戈回易水，行看休战牧桃林。\n宁论少壮非前日，及见升平亦本心。\n乱后亲朋无恙否，试凭北雁寄归音。",
        "dynasty": "宋",
        "collection_info": null
    },
    {
        "title": "和元长书怀二首  其二",
        "author": "赵鼎",
        "content": "孤怀讵胜百忧侵，息影由来贵处阴。\n志谢长嘶走千里，身如倦翼返深林。\n云山处处明双目，樽酒时时洗寸心。\n更赖清诗为陶写，朱弦流水叹遗音。",
        "dynasty": "宋",
        "collection_info": null
    },
    {
        "title": "晚风定放小舟江心",
        "author": "赵鼎",
        "content": "荡漾扁舟入渺瀰，一夫摇橹疾如飞。\n涵空鑑影月光淡，衬地罗纹风力微。\n未拟然犀穷水府，犹能酌酒劝江妃。\n眼中清绝非人世，定使鲁连何许归。",
        "dynasty": "宋",
        "collection_info": null
    },
    {
        "title": "同苗秀才杨山人登舟",
        "author": "赵鼎",
        "content": "本无筹策堪人用，盍挂衣冠遂物情。\n官职向来滋味薄，干戈经此梦魂惊。\n君犹极口谈经义，我已无心卜死生。\n何必吴门变名字，烟江万里叶舟轻。",
        "dynasty": "宋",
        "collection_info": null
    },
    {
        "title": "靖安道中见梅",
        "author": "赵鼎",
        "content": "尘容俗状早知非，脱迹归来喜復悲。\n陇上人遥千万里，江邉花发两三枝。\n兵戈阻绝书难到，雪霰飘零雁去迟。\n跋马东风一回首，落英还与泪纷披。",
        "dynasty": "宋",
        "collection_info": null
    },
    {
        "title": "又泊兰溪亭",
        "author": "赵鼎",
        "content": "孤帆薄暮转清溪，空翠回环望眼迷。\n梦想莫知家远近，羁游将遍浙东西。\n归来分合投闲散，老去情犹惜解携。\n明月深林有乌鹊，悲鸣未许一枝栖。",
        "dynasty": "宋",
        "collection_info": null
    },
    {
        "title": "发四明奔昌国用韩叔夏韵呈觉民参政",
        "author": "赵鼎",
        "content": "晓挂危樯两席开，孤城西望几时回。\n飘摇一舸随潮去，彷佛三山入眼来。\n身世从今寄云海，亲朋何在渺风埃。\n乘桴肆志吾安敢，就戮鲸鲵亦快哉。",
        "dynasty": "宋",
        "collection_info": null
    },
    {
        "title": "过石佛洋",
        "author": "赵鼎",
        "content": "鸣铙迭鼓两山傍，晓泛回潮石佛洋。\n漠漠东风吹瘴雾，曈曈暖日上扶桑。\n如闻鹤驭来空阔，知有神洲在渺茫。\n何必山林啖灵药，他年鼓枻访东皇。",
        "dynasty": "宋",
        "collection_info": null
    },
    {
        "title": "越土水浅易涸而近山无木可采故常有薪水之忧既归黄冈遂脱此责作诗示同舍",
        "author": "赵鼎",
        "content": "经年薪水困行朝，一日归来百念消。\n决决溪流鸣枕下，丁丁谷响应山椒。\n小安课伐犹多事，无復移居莫见招。\n老矣羞为吴市隐，买田从此混渔樵。",
        "dynasty": "宋",
        "collection_info": null
    },
    {
        "title": "丁未冬同陆昭中渡江泊秦淮税亭之侧癸丑三月自建康移守南昌登舟顾览即昔年繫缆之所也时昭中亡矣感叹存没作诗寄黄冈亲旧",
        "author": "赵鼎",
        "content": "江湖南北寄飞蓬，叹息流光俛仰中。\n千里月明人念远，一年春事水流东。\n惊心存没风花转，阅世悲欢梦境空。\n欲寄此情那可尽，相逢唯有一樽同。",
        "dynasty": "宋",
        "collection_info": null
    },
    {
        "title": "次张真君韵",
        "author": "赵鼎",
        "content": "闻君结屋临山磵，多种黄精与紫芝。\n云气每占华盖顶，松阴长护玉津池。\n溪流盘转近百里，山色清虚无一姿。\n传得僊人新句法，封题遥寄五言诗。",
        "dynasty": "宋",
        "collection_info": null
    },
    {
        "title": "中秋夜清坐读欧阳公正统论二首  其一",
        "author": "赵鼎",
        "content": "稍觉清凉换縠衣，独怜衰鬓与秋期。\n清樽浪作经年计，黄卷长怀万古悲。\n蛩咽幽吟愁露草，鹊飜寒影遶风枝。\n此生此念能忘否，梦破苍龙西去时。",
        "dynasty": "宋",
        "collection_info": null
    },
    {
        "title": "中秋夜清坐读欧阳公正统论二首  其二",
        "author": "赵鼎",
        "content": "露濯秋空灏气生，沉沉天宇夜空明。\n南楼老子兴不浅，赤壁先生梦更清。\n小艇拟寻银汉路，哀砧还起玉关情。\n何心把酒论欢赏，细字文书对短檠。",
        "dynasty": "宋",
        "collection_info": null
    },
    {
        "title": "九日晚坐独酌一杯",
        "author": "赵鼎",
        "content": "木落江城风露寒，坐惊芳岁逼雕残。\n晚来自爱一杯暖，老去元无九日欢。\n拟借灵均兰作佩，尚余陶令菊堪餐。\n平生徧插茱萸处，短梦悠悠行路难。",
        "dynasty": "宋",
        "collection_info": null
    },
    {
        "title": "泊舟盐桥儿子洙輙于市买历尾题云客裏其如日费多因取笔足成一诗",
        "author": "赵鼎",
        "content": "蹭蹬生涯一钓簔，东西淮海信涛波。\n乱来益觉人情薄，客裏其如日费多。\n麟阁壮图今老矣，菟裘归计奈贫何。\n越吟楚奏那能已，时倚哀弹拍棹歌。",
        "dynasty": "宋",
        "collection_info": null
    },
    {
        "title": "雪中与洙辈饮",
        "author": "赵鼎",
        "content": "朝市邱园定孰优，要将闲适换深忧。\n门阑终日断还往，父子一樽相劝酬。\n云锁山林寒悄悄，风吹雪霰暮悠悠。\n醉余身世知何许，莫向东陵觅故侯。",
        "dynasty": "宋",
        "collection_info": null
    },
    {
        "title": "大雪连日不已",
        "author": "赵鼎",
        "content": "日日愁阴惨不开，惊风和雪振穷埃。\n百年未省南州见，千里应随北客来。\n塞马晓悲沙上月，陇人遥恨笛中梅。\n独怜寸草滋荣意，知道春从斗柄迴。",
        "dynasty": "宋",
        "collection_info": null
    },
    {
        "title": "雪晴东轩独坐",
        "author": "赵鼎",
        "content": "云山回合翠重重，不放幽人远目穷。\n高竹有时催冻雪，饥禽竟日咽悲风。\n悠悠事与本谋异，扰扰人谁此意同。\n却坐蒲团聊袖手，更无一语可书空。",
        "dynasty": "宋",
        "collection_info": null
    },
    {
        "title": "过石门洋",
        "author": "赵鼎",
        "content": "平生戎马踏尘埃，晚看沧波眼渐开。\n眩转忽从千仞落，低昂时见一山来。\n风头淅沥吹成雨，枕底铿轰怒作雷。\n雅欲骑鲸傲人世，吾其于此赋归哉。",
        "dynasty": "宋",
        "collection_info": null
    },
    {
        "title": "丙子夏病卧汗后",
        "author": "赵鼎",
        "content": "枯肠得水若通灵，溟汗周身一雨零。\n行客筋骸困方歇，醉人心骨唤初醒。\n病蝉移梦入新殻，老鹤息神梳旧翎。\n乞得残生对儿女，不愁无粟贮陶瓶。",
        "dynasty": "宋",
        "collection_info": null
    },
    {
        "title": "河中太守",
        "author": "赵鼎",
        "content": "抡才梁栋定谁须，耸拔长松第一株。\n令闻允为时属望，丰功当在帝都俞。\n将令异日作霖雨，暂使斯民歌袴襦。\n播物仁风随扇发，向人和气与春舒。\n请看嶷嶷诸郎秀，是应诜诜盛德符。\n广陌乘黄将骥子，丹山威凤带鹓鶵。\n声名最重连城宝，文采光腾照夜珠。\n贾谊着书惊一世，平津射策冠诸儒。\n传经固自卑刘向，遗直犹资见魏謩。\n便向萱堂生月桂，更寻云路种星榆。\n人从碧海偷桃实，客自朱门坠舄鳬。\n性静绿龟宜作伴，身轻灵寿不须扶。\n金波满泛鹅儿酒，香雾争持鹊尾炉。\n要识东人念公意，岩廊千载赞昌图。",
        "dynasty": "宋",
        "collection_info": null
    },
    {
        "title": "听琴次退翁韵",
        "author": "赵鼎",
        "content": "梦寻仙子访瀛洲，怨入春泉遶指流。\n酒病着人无物解，更烦一鼓为扶头。",
        "dynasty": "宋",
        "collection_info": null
    },
    {
        "title": "正月十八日枕上",
        "author": "赵鼎",
        "content": "空笼疏幔晓寒清，小醉醒然不作酲。\n欹枕谁能寻断梦，卧闻童子诵经声。",
        "dynasty": "宋",
        "collection_info": null
    },
    {
        "title": "山中书事",
        "author": "赵鼎",
        "content": "心远身闲眼界清，潇然回首万缘轻。\n更将满耳是非语，换作松风溪水声。",
        "dynasty": "宋",
        "collection_info": null
    },
    {
        "title": "山居次韵止老",
        "author": "赵鼎",
        "content": "衣巾翠湿阴阴竹，屐齿寒生步步云。\n莫向清流还洗耳，世间言语不曾闻。",
        "dynasty": "宋",
        "collection_info": null
    },
    {
        "title": "再用花字韵示止老二首  其一",
        "author": "赵鼎",
        "content": "灵龙夜吠千年木，丹鼎光腾九转砂。\n鹤驭云軿竟何许，岩前老尽碧桃花。",
        "dynasty": "宋",
        "collection_info": null
    },
    {
        "title": "再用花字韵示止老二首  其二",
        "author": "赵鼎",
        "content": "寻师杳隔蓬莱水，炼药长怀勾漏砂。\n闻道高人犹笑此，春风无处不开花。",
        "dynasty": "宋",
        "collection_info": null
    },
    {
        "title": "次韵止老见赠",
        "author": "赵鼎",
        "content": "谁是翻经清净侣，毋烦杖履过前溪。\n不如多置葫芦酒，直使渊明醉后归。",
        "dynasty": "宋",
        "collection_info": null
    },
    {
        "title": "老媪折山樱一枝观其开落",
        "author": "赵鼎",
        "content": "坐看余香作雪飞，春风犹恋折来枝。\n何如就赏芳丛下，留到丹丸结实时。",
        "dynasty": "宋",
        "collection_info": null
    },
    {
        "title": "有送生鸠者放之使去",
        "author": "赵鼎",
        "content": "山林是处有依栖，及此秋晴唤妇归。\n随分谋生何厌拙，莫因饮啄傍人飞。",
        "dynasty": "宋",
        "collection_info": null
    },
    {
        "title": "登第西归过甘罗庙题诗壁间",
        "author": "赵鼎",
        "content": "初无勲德在生灵，徒以游谈致上卿。\n血食官祠尚千载，男儿要自勉功名。",
        "dynasty": "宋",
        "collection_info": null
    },
    {
        "title": "宿宣化镇僧寺  其一",
        "author": "赵鼎",
        "content": "收罾渔浦青裙女，出米商船白纻郎。\n水小交关江上市，空山落日暮烟苍。",
        "dynasty": "宋",
        "collection_info": null
    },
    {
        "title": "宿宣化镇僧寺  其二",
        "author": "赵鼎",
        "content": "斋厨冷落山头寺，人物萧条水上村。\n几叶商船泊清浅，一星渔火照黄昏。",
        "dynasty": "宋",
        "collection_info": null
    },
    {
        "title": "蒲中杂咏 安民堂",
        "author": "赵鼎",
        "content": "恺悌颁条坐啸余，自书下考拙催租。\n编民不解歌襦袴，凿井耕田一事无。",
        "dynasty": "宋",
        "collection_info": null
    },
    {
        "title": "蒲中杂咏 吏隐堂",
        "author": "赵鼎",
        "content": "玉麈逍遥岸葛巾，鸾钗宝瑟奉清樽。\n寄声与问鸳行旧，何似栖栖金马门。",
        "dynasty": "宋",
        "collection_info": null
    },
    {
        "title": "蒲中杂咏 进思阁",
        "author": "赵鼎",
        "content": "萧生雅意定何哉，何復留情任剸裁。\n但把一杯无事酒，幕中年少尽长才。",
        "dynasty": "宋",
        "collection_info": null
    },
    {
        "title": "蒲中杂咏 颁乐堂",
        "author": "赵鼎",
        "content": "堂上新音锡燕开，坐收和气入樽罍。\n已应倦听渔阳掺，客右不无鹦鹉才。",
        "dynasty": "宋",
        "collection_info": null
    },
    {
        "title": "蒲中杂咏 赏心亭",
        "author": "赵鼎",
        "content": "玉山頽倒莫来扶，富贵功名不让渠。\n文举平生一樽酒，苦逢儿辈议才疏。",
        "dynasty": "宋",
        "collection_info": null
    },
    {
        "title": "蒲中杂咏 红云阁",
        "author": "赵鼎",
        "content": "香风百步锦江秋，片断明霞晚不收。\n幕府诸郎总清丽，一樽相与最风流。",
        "dynasty": "宋",
        "collection_info": null
    },
    {
        "title": "蒲中杂咏 名阃堂",
        "author": "赵鼎",
        "content": "有美东吴胜事繁，醉翁遗恨阻跻攀。\n只应名阃山河秀，亦在先生几案间。",
        "dynasty": "宋",
        "collection_info": null
    },
    {
        "title": "蒲中杂咏 逍遥楼",
        "author": "赵鼎",
        "content": "元龙高兴绝尘寰，笑傲干坤眼界寛。\n斥鷃鵾鹏俱定分，行藏何用倚栏干。",
        "dynasty": "宋",
        "collection_info": null
    },
    {
        "title": "蒲中杂咏 白楼",
        "author": "赵鼎",
        "content": "寸断吟膓柰此何，临高怀远足悲歌。\n若敎尽写凄凉意，东阁郎君语更多。",
        "dynasty": "宋",
        "collection_info": null
    },
    {
        "title": "蒲中杂咏 文瑞堂",
        "author": "赵鼎",
        "content": "辛苦鱼虫老着书，一生冷淡笑迂儒。\n何当马上提三尺，去作凌烟大丈夫。",
        "dynasty": "宋",
        "collection_info": null
    },
    {
        "title": "蒲中杂咏 建安堂",
        "author": "赵鼎",
        "content": "潇然一枕北窗凉，唤取樵青发嫩香。\n净洗西州羊炙口，要看妙语落冰霜。",
        "dynasty": "宋",
        "collection_info": null
    },
    {
        "title": "蒲中杂咏 必种轩",
        "author": "赵鼎",
        "content": "此君风度固萧然，谁解招邀到此轩。\n要识维摩真面目，支离瘦骨寂无言。",
        "dynasty": "宋",
        "collection_info": null
    },
    {
        "title": "蒲中杂咏 河山阁",
        "author": "赵鼎",
        "content": "干戈险阻恃河关，祸乱相寻一转丸。\n千载太平归有道，牂牁青海尽衣冠。",
        "dynasty": "宋",
        "collection_info": null
    },
    {
        "title": "蒲中杂咏 种学轩",
        "author": "赵鼎",
        "content": "诗书千亩浩从横，蚤岁勤劳费笔耕。\n纨袴儒冠定谁饱，年年妻子笑谋生。",
        "dynasty": "宋",
        "collection_info": null
    },
    {
        "title": "蒲中杂咏 精思轩",
        "author": "赵鼎",
        "content": "穷年兀兀究遗编，圣处工夫也自贤。\n政苦虀盐食不足，诸生毋诮腹便便。",
        "dynasty": "宋",
        "collection_info": null
    },
    {
        "title": "蒲中杂咏 竹轩",
        "author": "赵鼎",
        "content": "笙箫声断一杯残，翠袖云鬟共倚栏。\n要藉余阴清晚醉，酸寒莫作子猷看。",
        "dynasty": "宋",
        "collection_info": null
    },
    {
        "title": "蒲中杂咏 北阁",
        "author": "赵鼎",
        "content": "一时相见万夫雄，蔓草荒陵剑甲空。\n争战百年无处问，高城絃管正春风。",
        "dynasty": "宋",
        "collection_info": null
    },
    {
        "title": "蒲中杂咏 鹳雀楼",
        "author": "赵鼎",
        "content": "目断河梁有许愁，人生离合最悠悠。\n遥怜别夜登临怨，不减清秋燕子楼。",
        "dynasty": "宋",
        "collection_info": null
    },
    {
        "title": "蒲中杂咏 披风亭",
        "author": "赵鼎",
        "content": "飞步临风亦快哉，雌雄何苦赋兰台。\n只凭一弄渔舟笛，唤得凉飊渡水来。",
        "dynasty": "宋",
        "collection_info": null
    },
    {
        "title": "蒲中杂咏 矴斋",
        "author": "赵鼎",
        "content": "长波浩渺拍青山，细雨蓬窗一觉眠。\n但向急流能暂止，从他蛟鳄怒垂涎。",
        "dynasty": "宋",
        "collection_info": null
    },
    {
        "title": "蒲中杂咏 临川亭",
        "author": "赵鼎",
        "content": "卷落银潢天汉涯，坐观河伯势雄夸。\n游人不识支机石，拟向津梁问客槎。",
        "dynasty": "宋",
        "collection_info": null
    },
    {
        "title": "蒲中杂咏 河西亭",
        "author": "赵鼎",
        "content": "波光山色雨溟蒙，粉雉红楼杳霭中。\n自是人间佳丽地，不须寻访水晶宫。",
        "dynasty": "宋",
        "collection_info": null
    },
    {
        "title": "蒲中杂咏 行庆关",
        "author": "赵鼎",
        "content": "振跸鸣銮万马环，悲歌应鄙汉楼船。\n关头老吏亲曾见，千丈荣光夜烛天。",
        "dynasty": "宋",
        "collection_info": null
    },
    {
        "title": "蒲中杂咏 鐡佛寺",
        "author": "赵鼎",
        "content": "波面香风落磬声，夕阳楼殿更分明。\n蓬莱弱水端难到，聊与人间作化城。",
        "dynasty": "宋",
        "collection_info": null
    },
    {
        "title": "蒲中杂咏 李园",
        "author": "赵鼎",
        "content": "射虎将军竟不侯，脱身锋镝老菟裘。\n柳枝折尽东风晚，闲对酴醿一醉休。",
        "dynasty": "宋",
        "collection_info": null
    },
    {
        "title": "蒲中杂咏 淙玉亭",
        "author": "赵鼎",
        "content": "跳珠溅雪满空岩，疏涤心灵爽气严。\n彷佛瑶台明月下，佩环声在水晶帘。",
        "dynasty": "宋",
        "collection_info": null
    },
    {
        "title": "蒲中杂咏 逍遥亭",
        "author": "赵鼎",
        "content": "欝欝亭前三四松，苍髯疑是采芝翁。\n归欤莫作终南卧，无限英雄落彀中。",
        "dynasty": "宋",
        "collection_info": null
    },
    {
        "title": "蒲中杂咏 此君亭",
        "author": "赵鼎",
        "content": "飘零谁復问平安，只得幽人冷眼看。\n流水空山云暮合，此君无乃太清寒。",
        "dynasty": "宋",
        "collection_info": null
    },
    {
        "title": "蒲中杂咏 御波亭",
        "author": "赵鼎",
        "content": "泠然我欲御波行，身世由来水上萍。\n好笑安期空狡狯，犹须赤鲤渡沧溟。",
        "dynasty": "宋",
        "collection_info": null
    },
    {
        "title": "蒲中杂咏 王母观",
        "author": "赵鼎",
        "content": "月下何人唱步虚，如闻仙子好楼居。\n五云缥缈星河阁，肠断青鸾一纸书。",
        "dynasty": "宋",
        "collection_info": null
    },
    {
        "title": "蒲中杂咏 面山堂",
        "author": "赵鼎",
        "content": "老去收身百战塲，厌闻皷吹奏西凉。\n凭君剩把珠帘卷，要与青山共此觞。",
        "dynasty": "宋",
        "collection_info": null
    },
    {
        "title": "蒲中杂咏 涵虚阁",
        "author": "赵鼎",
        "content": "鹊飞乔树月临波，仿佛天孙掷夜梭。\n卷尽纤云风不动，却从直下看星河。",
        "dynasty": "宋",
        "collection_info": null
    },
    {
        "title": "蒲中杂咏 南轩",
        "author": "赵鼎",
        "content": "璧月沉沉过女墻，时闻桂子落天香。\n三山碧海无消息，双燕归飞秋色荒。",
        "dynasty": "宋",
        "collection_info": null
    },
    {
        "title": "虞乡道中菊",
        "author": "赵鼎",
        "content": "冱露低烟拟怨谁，凄然亦自惜余姿。\n无人为买蒲城酒，正是柔桑叶落时。",
        "dynasty": "宋",
        "collection_info": null
    },
    {
        "title": "和通守王元美二绝句  其一",
        "author": "赵鼎",
        "content": "断无车马访闲曹，背暖儿童罢抑搔。\n嘆息深林有兰蕙，谁能收拾赋离骚。",
        "dynasty": "宋",
        "collection_info": null
    },
    {
        "title": "和通守王元美二绝句  其二",
        "author": "赵鼎",
        "content": "志士犹来惜寸阴，青铜那觉二毛侵。\n留连春色一樽酒，未必东风识此心。",
        "dynasty": "宋",
        "collection_info": null
    },
    {
        "title": "和倅车韵  其一",
        "author": "赵鼎",
        "content": "斯文天意属吾曹，技痒何由一快搔。\n莫抚断弦思凤髓，如公便可将风骚。",
        "dynasty": "宋",
        "collection_info": null
    },
    {
        "title": "和倅车韵  其二",
        "author": "赵鼎",
        "content": "高标聊復寄尘凡，此意难从俗子谈。\n烂醉狂吟公勿怪，公犹如此我何堪。",
        "dynasty": "宋",
        "collection_info": null
    },
    {
        "title": "解池役所大风",
        "author": "赵鼎",
        "content": "初从苹末转飘摇，回薄山林势益豪。\n好笑堤边肤寸水，便能平地作波涛。",
        "dynasty": "宋",
        "collection_info": null
    },
    {
        "title": "解梁别李氏女子晚宿静林寺  其一",
        "author": "赵鼎",
        "content": "满眼西风恨别离，路逢萧寺叩柴扉。\n团栾一听无生话，更觉前谋种种非。",
        "dynasty": "宋",
        "collection_info": null
    },
    {
        "title": "解梁别李氏女子晚宿静林寺  其二",
        "author": "赵鼎",
        "content": "山下人家鷄黍时，解鞍那暇拂尘衣。\n宦游无况田园薄，自问此生何以归。",
        "dynasty": "宋",
        "collection_info": null
    },
    {
        "title": "解梁别李氏女子晚宿静林寺  其三",
        "author": "赵鼎",
        "content": "森森竹树晓生寒，病怯秋衾梦易阑。\n欲驾征鞍慵未起，卧听渔皷吼空山。",
        "dynasty": "宋",
        "collection_info": null
    },
    {
        "title": "客舍重九",
        "author": "赵鼎",
        "content": "半月征衫困路尘，一樽芳酒谩情亲。\n心知不是陶彭泽，只恐黄花解笑人。",
        "dynasty": "宋",
        "collection_info": null
    },
    {
        "title": "扬州竹西亭  其一",
        "author": "赵鼎",
        "content": "路入扬州秋草残，竹西亭上曲栏干。\n而今那復闻歌吹，黄叶西风薄暮寒。",
        "dynasty": "宋",
        "collection_info": null
    },
    {
        "title": "扬州竹西亭  其二",
        "author": "赵鼎",
        "content": "锦缆牙樯一梦愁，行人空击木兰舟。\n玉箫吹断青楼鎻，二十四桥风月秋。",
        "dynasty": "宋",
        "collection_info": null
    },
    {
        "title": "大明水",
        "author": "赵鼎",
        "content": "咫尺城中膏火煎，空山竹柏固苍然。\n赠君杯酌清心骨，此是人间第一泉。",
        "dynasty": "宋",
        "collection_info": null
    },
    {
        "title": "秋江晚渡",
        "author": "赵鼎",
        "content": "木落空江淡夕霏，疏篷一叶并渔矶。\n秋风几许莼鲈兴，亦欲临流唤渡归。",
        "dynasty": "宋",
        "collection_info": null
    },
    {
        "title": "雨夜不寐",
        "author": "赵鼎",
        "content": "西风吹雨夜潇潇，冷烬残香共寂寥。\n要作秋江篷底睡，正宜窗外有芭蕉。",
        "dynasty": "宋",
        "collection_info": null
    },
    {
        "title": "泊秦淮雪中一绝",
        "author": "赵鼎",
        "content": "不知门外月波寒，但觉樽前酒量寛。\n向道东风莫吹去，暂教楚客作花看。",
        "dynasty": "宋",
        "collection_info": null
    },
    {
        "title": "次韵退翁雪中书事  其一",
        "author": "赵鼎",
        "content": "营邱图畵展霜绡，眩转寒光鑑影摇。\n更待东风开夜色，月明洛水断冰消。",
        "dynasty": "宋",
        "collection_info": null
    },
    {
        "title": "次韵退翁雪中书事  其二",
        "author": "赵鼎",
        "content": "纤柔醉捻小梅花，顾影娇春玉凤斜。\n不觉窗前三尺雪，夜风万里卷龙沙。",
        "dynasty": "宋",
        "collection_info": null
    },
    {
        "title": "次韵退翁雪中书事  其三",
        "author": "赵鼎",
        "content": "章台走马最多情，不怕春衫扑粉英。\n半夜归来寒梦短，潇潇卧听打窗声。",
        "dynasty": "宋",
        "collection_info": null
    },
    {
        "title": "次韵退翁雪中书事  其四",
        "author": "赵鼎",
        "content": "笔头造化渺无边，闻道春来思涌泉。\n定向山台得佳句，湿云残雪冷侵天。",
        "dynasty": "宋",
        "collection_info": null
    },
    {
        "title": "阻风回舟泊新河口饮李氏酒肆后轩  其一",
        "author": "赵鼎",
        "content": "西风吹面浪如山，却并寒沙夜繫船。\n两日不能离故处，人间岐路敢争先。",
        "dynasty": "宋",
        "collection_info": null
    },
    {
        "title": "阻风回舟泊新河口饮李氏酒肆后轩  其二",
        "author": "赵鼎",
        "content": "八节愁闻上水滩，江流东下许艰难。\n青帘招我非无意，端为疏篷夜枕寒。",
        "dynasty": "宋",
        "collection_info": null
    },
    {
        "title": "阻风回舟泊新河口饮李氏酒肆后轩  其三",
        "author": "赵鼎",
        "content": "满眼豺狼兵火余，我今那暇哭穷途。\n青鞋踏雪江南岸，试觅黄公旧酒垆。",
        "dynasty": "宋",
        "collection_info": null
    },
    {
        "title": "泊柴家湾风物宛如北上",
        "author": "赵鼎",
        "content": "雨过平田陇麦青，春深桑柘暖烟生。\n恍如身在澜洄曲，膓断东风杜宇声。",
        "dynasty": "宋",
        "collection_info": null
    },
    {
        "title": "三衢多碧轩",
        "author": "赵鼎",
        "content": "平生爱山心不足，寸碧已復明双眸。\n暮年得此幽栖地，枕上烟岚万叠秋。",
        "dynasty": "宋",
        "collection_info": null
    },
    {
        "title": "将至常山先寄诸幼",
        "author": "赵鼎",
        "content": "经年游宦嘆离羣，相见提携数候门。\n一笑相看即无事，径须归办酒盈樽。",
        "dynasty": "宋",
        "collection_info": null
    },
    {
        "title": "送张京与之宰解县  其一",
        "author": "赵鼎",
        "content": "条山洓水是吾家，君去重开满院花。\n邂逅故人相借问，为言秋鬓点霜华。",
        "dynasty": "宋",
        "collection_info": null
    },
    {
        "title": "送张京与之宰解县  其二",
        "author": "赵鼎",
        "content": "长堤百里并山回，漫漫沧波鑑影开。\n要看天工种明玉，请君少待盐风来。",
        "dynasty": "宋",
        "collection_info": null
    },
    {
        "title": "送张京与之宰解县  其三",
        "author": "赵鼎",
        "content": "栖迟出处略相同，握手论情一笑逢。\n便作他年林下约，一樽相对两衰翁。",
        "dynasty": "宋",
        "collection_info": null
    },
    {
        "title": "次明仲韵  其一",
        "author": "赵鼎",
        "content": "曾谒祥曦羽盖黄，天衣纷扰御炉香。\n蒙尘草莽干戈隔，坐看边氛蔽日光。",
        "dynasty": "宋",
        "collection_info": null
    },
    {
        "title": "次明仲韵  其二",
        "author": "赵鼎",
        "content": "浩浩颠风尘四合，漫漫后土水平流。\n无人举手披云雾，却放晴曦照九州。",
        "dynasty": "宋",
        "collection_info": null
    },
    {
        "title": "次明仲韵  其三",
        "author": "赵鼎",
        "content": "尘沙渺渺暗城楼，心切尧云泪欲流。\n慷慨一巵戏下酒，诸郎谁是舞阳侯。",
        "dynasty": "宋",
        "collection_info": null
    },
    {
        "title": "次明仲韵  其四",
        "author": "赵鼎",
        "content": "一年春事到耕桑，辽绝乡山恨渺茫。\n清梦不成风雨夜，更堪诗思搅饥肠。",
        "dynasty": "宋",
        "collection_info": null
    },
    {
        "title": "除吏部郎题建康省中直舍壁",
        "author": "赵鼎",
        "content": "四海茫茫扰战尘，岂无贤俊共经纶。\n可怜伧父今头白，也作江南第二人。",
        "dynasty": "宋",
        "collection_info": null
    },
    {
        "title": "役所书事用山谷观化韵  其一",
        "author": "赵鼎",
        "content": "武陵归棹几重山，回首沧波鎻暮烟。\n一寸愁生千万斛，可能容易付湘弦。",
        "dynasty": "宋",
        "collection_info": null
    },
    {
        "title": "役所书事用山谷观化韵  其二",
        "author": "赵鼎",
        "content": "东风春水湛晴天，斜日平林画素烟。\n不会浮云亦多事，又将飞雨过山前。",
        "dynasty": "宋",
        "collection_info": null
    },
    {
        "title": "役所书事用山谷观化韵  其三",
        "author": "赵鼎",
        "content": "小圃来时春向深，酴醿犹得伴孤斟。\n欲留午枕梦归去，缥缈行云何处寻。",
        "dynasty": "宋",
        "collection_info": null
    },
    {
        "title": "役所书事用山谷观化韵  其四",
        "author": "赵鼎",
        "content": "满马尘埃嘆滞留，空劳魂梦遶南州。\n涌金亭下烟波阔，聊作西湖一段秋。",
        "dynasty": "宋",
        "collection_info": null
    },
    {
        "title": "役所书事用山谷观化韵  其五",
        "author": "赵鼎",
        "content": "山色于人定有缘，髻鬟眉黛巧争妍。\n何当招我白云下，坐对苍崖百尺泉。",
        "dynasty": "宋",
        "collection_info": null
    },
    {
        "title": "役所书事用山谷观化韵  其六",
        "author": "赵鼎",
        "content": "夜凉波面涌金霞，坐觉天香落桂华。\n便合泠然御风去，玉川何待七杯茶。",
        "dynasty": "宋",
        "collection_info": null
    },
    {
        "title": "役所书事用山谷观化韵  其七",
        "author": "赵鼎",
        "content": "飞桥跨岸饮晴虹，云散风微水月空。\n日日尘沙困鞍马，暂留身在广寒宫。",
        "dynasty": "宋",
        "collection_info": null
    },
    {
        "title": "役所书事用山谷观化韵  其八",
        "author": "赵鼎",
        "content": "台高山远淡如无，愁极覊人念索居。\n一任东风吹鬓髪，潇潇蓬葆不禁梳。",
        "dynasty": "宋",
        "collection_info": null
    },
    {
        "title": "役所书事用山谷观化韵  其九",
        "author": "赵鼎",
        "content": "风堕何能续断絃，只凭樽酒送雕年。\n仙人示我长生术，除却醉乡非洞天。",
        "dynasty": "宋",
        "collection_info": null
    },
    {
        "title": "役所书事用山谷观化韵  其一○",
        "author": "赵鼎",
        "content": "宦学平生着意深，要从黄卷古人寻。\n功名富贵非吾事，只有渊明会此心。",
        "dynasty": "宋",
        "collection_info": null
    },
    {
        "title": "役所书事用山谷观化韵  其一一",
        "author": "赵鼎",
        "content": "昨非今是若为论，有媿悠悠出岫云。\n老鹤乘轩本无意，何妨饮啄混鷄羣。",
        "dynasty": "宋",
        "collection_info": null
    },
    {
        "title": "役所书事用山谷观化韵  其一二",
        "author": "赵鼎",
        "content": "浩荡东风卷送春，娇莺雏燕谩争新。\n此心自有青山约，不是看花陌上人。",
        "dynasty": "宋",
        "collection_info": null
    },
    {
        "title": "会郑有功",
        "author": "赵鼎",
        "content": "江流变血火连天，闻道舟行相后先。\n今世谋身无第一，政缘夫子爱逃禅。",
        "dynasty": "宋",
        "collection_info": null
    },
    {
        "title": "自越趋明上虞道中和季申梅四首  其一",
        "author": "赵鼎",
        "content": "关山戎马信音稀，肠断无人寄一枝。\n沾酒西城联骑入，上林踏雪探春时。",
        "dynasty": "宋",
        "collection_info": null
    },
    {
        "title": "自越趋明上虞道中和季申梅四首  其二",
        "author": "赵鼎",
        "content": "孤标亦自惜幽姿，折赠行人第几枝。\n万斛清愁江上雨，曾看结子欲黄时。",
        "dynasty": "宋",
        "collection_info": null
    },
    {
        "title": "自越趋明上虞道中和季申梅四首  其三",
        "author": "赵鼎",
        "content": "玉瘦香寒不自持，潇然冷蘂暗疏枝。\n向来几许闲花木，及见春光烂漫时。",
        "dynasty": "宋",
        "collection_info": null
    },
    {
        "title": "自越趋明上虞道中和季申梅四首  其四",
        "author": "赵鼎",
        "content": "天与清芬心自知，丛林深处出纤枝。\n发明无限春消息，正是风霜作恶时。",
        "dynasty": "宋",
        "collection_info": null
    },
    {
        "title": "自四明回越宿通明堰下",
        "author": "赵鼎",
        "content": "短棹还随海浪回，通明堰下小徘徊。\n东风吹落篷窗雨，点点春愁枕上来。",
        "dynasty": "宋",
        "collection_info": null
    },
    {
        "title": "彦文携玉友见过出示致道小诗因次其韵  其一",
        "author": "赵鼎",
        "content": "一壶春色玉生光，最爱霏霏遶鼻香。\n浅醉不禁衣袖冷，幽林风雨夜苍凉。",
        "dynasty": "宋",
        "collection_info": null
    },
    {
        "title": "彦文携玉友见过出示致道小诗因次其韵  其二",
        "author": "赵鼎",
        "content": "仙官新拜旧词臣，林下相逢又一人。\n勿谓沧浪清可濯，此心原自绝纤尘。",
        "dynasty": "宋",
        "collection_info": null
    },
    {
        "title": "彦文携玉友见过出示致道小诗因次其韵  其三",
        "author": "赵鼎",
        "content": "于世无功懒据鞍，诛茅种竹老空山。\n不应天与静中趣，自是人容拙者闲。",
        "dynasty": "宋",
        "collection_info": null
    },
    {
        "title": "无题",
        "author": "赵鼎",
        "content": "胶胶身世竟何穷，急电飞花过眼空。\n惟有离愁推不去，五更孤枕角声中。",
        "dynasty": "宋",
        "collection_info": null
    },
    {
        "title": "再书一绝",
        "author": "赵鼎",
        "content": "吴九何如黄四娘，能令诗老醉颠狂。\n可怜去岁花前客，戎马尘埃两鬓霜。",
        "dynasty": "宋",
        "collection_info": null
    },
    {
        "title": "元长谒仲长彦文赠以樽酒",
        "author": "赵鼎",
        "content": "杖头挑取一壶春，要使朱颜日日新。\n何必稽山寻贺老，风流俱是谪仙人。",
        "dynasty": "宋",
        "collection_info": null
    },
    {
        "title": "范元长寄示刘野夫满庭芳曲因用其语戏呈",
        "author": "赵鼎",
        "content": "暮年身计酒葫芦，定是前身刘野夫。\n他日烂柯山下见，俨然一部黒髭鬚。",
        "dynasty": "宋",
        "collection_info": null
    },
    {
        "title": "次韵元长观梅三首  其一",
        "author": "赵鼎",
        "content": "曳杖山间自探春，雨余梅意已清新。\n兵戎草草伤沦落，一醉花前有几人。",
        "dynasty": "宋",
        "collection_info": null
    },
    {
        "title": "次韵元长观梅三首  其二",
        "author": "赵鼎",
        "content": "种柳栽花旧惜春，不知春色为谁新。\n年年青眼樽前客，只有寒梅是故人。",
        "dynasty": "宋",
        "collection_info": null
    },
    {
        "title": "次韵元长观梅三首  其三",
        "author": "赵鼎",
        "content": "归来醉捻一枝春，照影凉蟾过雨新。\n不似覇陵愁醉尉，穿云渡水寂无人。",
        "dynasty": "宋",
        "collection_info": null
    },
    {
        "title": "建康得家书寄元长观梅诗因次其韵",
        "author": "赵鼎",
        "content": "东风一纸平安信，闻道黄岗春已来。\n传语吴生好看客，梅花应似去年开。",
        "dynasty": "宋",
        "collection_info": null
    },
    {
        "title": "枕上",
        "author": "赵鼎",
        "content": "市楼春睡厌都城，车毂喧喧枕上声。\n此夜客情还冷淡，一林风露夏鷄鸣。",
        "dynasty": "宋",
        "collection_info": null
    },
    {
        "title": "梦觉  其一",
        "author": "赵鼎",
        "content": "竹枕藤床一室虚，松风瑟瑟梦惊余。\n破窗犹有流萤渡，老我疏慵不读书。",
        "dynasty": "宋",
        "collection_info": null
    },
    {
        "title": "梦觉  其二",
        "author": "赵鼎",
        "content": "老去人怜百病攻，平生感慨竟谁同。\n须知一点悬悬念，不在功名富贵中。",
        "dynasty": "宋",
        "collection_info": null
    },
    {
        "title": "梦觉  其三",
        "author": "赵鼎",
        "content": "虚窗午夜月朦胧，推枕萧然百念空。\n更问幽人洗心法，二年魂梦水声中。",
        "dynasty": "宋",
        "collection_info": null
    },
    {
        "title": "泊白鹭洲时辛道宗兵溃犯金陵境上金陵守不得入  其一",
        "author": "赵鼎",
        "content": "脱迹干戈幸再生，时时心折梦围城。\n南来客枕能安否，更作江湖盗贼惊。",
        "dynasty": "宋",
        "collection_info": null
    },
    {
        "title": "泊白鹭洲时辛道宗兵溃犯金陵境上金陵守不得入  其二",
        "author": "赵鼎",
        "content": "城头传令插军麾，城外行人泪满衣。\n处处悲风吹战角，沙洲白鹭莫惊飞。",
        "dynasty": "宋",
        "collection_info": null
    },
    {
        "title": "泊白鹭洲时辛道宗兵溃犯金陵境上金陵守不得入  其三",
        "author": "赵鼎",
        "content": "月满沧江风水清，沉沉冰鑑照孤城。\n何人心绪犹无事，醉卧船舷一笛横。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其一",
        "author": "赵鼎",
        "content": "那知乱后年光促，但觉春来酒味长。\n炯炯新蟾照人白，恨无双竹倩孙郎。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其二",
        "author": "赵鼎",
        "content": "空笼影照琉璃滑，鸿洞声传钟鼓长。\n便买扁舟作家宅，风流千载谢三郎。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其三",
        "author": "赵鼎",
        "content": "飞扬跋扈今安取，放浪酣歌亦所长。\n曾醉西湖春色否，传声江上问诸郎。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其四",
        "author": "赵鼎",
        "content": "苍苍烟画千岩秀，泛泛花流一水长。\n会向武陵寻避世，此身已是捕鱼郎。",
        "dynasty": "宋",
        "collection_info": null
    },
    {
        "title": "泊盈川步头舟中酌酒五首  其五",
        "author": "赵鼎",
        "content": "收功不在干戈众，和议元非计策长。\n闻道搜贤徧南国，要令四裔识周郎。",
        "dynasty": "宋",
        "collection_info": null
    },
    {
        "title": "乙卯秋闻右相平杨么作绝句寄之",
        "author": "赵鼎",
        "content": "一扫湖湘氛祲消，坐令愁嘆变歌謡。\n何当早驾风帆下，来看钱塘八月潮。",
        "dynasty": "宋",
        "collection_info": null
    },
    {
        "title": "丁酉春绍兴书怀",
        "author": "赵鼎",
        "content": "贺监湖边树树花，东风随意作纷华。\n那知老守怀归切，陇水秦云是我家。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其一",
        "author": "赵鼎",
        "content": "风流幕府固多闲，冷落曹司绝往还。\n举酒高楼谁作伴，何妨借取华州山。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其二",
        "author": "赵鼎",
        "content": "平岳亭高一望间，烟霞缥缈揖飞仙。\n请君直跨刚风骑，去折山头十丈莲。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其三",
        "author": "赵鼎",
        "content": "堂前双树小桃枝，曾看芳英落酒巵。\n要识当时花下客，鬓毛衰飒病支离。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其四",
        "author": "赵鼎",
        "content": "花发城南苑路迷，衫裁白纻马如飞。\n月明洛水黄昏后，犹有游人唤渡归。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其五",
        "author": "赵鼎",
        "content": "瓮面浮醅玉雪光，陶巾犹带漉时香。\n何当分我腊余味，试发樽前旧态狂。",
        "dynasty": "宋",
        "collection_info": null
    },
    {
        "title": "送张汝霖纠左冯翊六绝  其六",
        "author": "赵鼎",
        "content": "平时三辅盛他邦，白面青山意气郎。\n落魄朋游那復问，更将苦语话离膓。",
        "dynasty": "宋",
        "collection_info": null
    },
    {
        "title": "病愈",
        "author": "赵鼎",
        "content": "支离瘦骨怯寒侵，雾雨溟溟山更深。\n医国无功还自治，暮年药裹最关心。",
        "dynasty": "宋",
        "collection_info": null
    },
    {
        "title": "独坐东轩",
        "author": "赵鼎",
        "content": "云山环合户深关，中有幽人竟日闲。\n好在窗前数竿竹，与君相伴老山间。",
        "dynasty": "宋",
        "collection_info": null
    },
    {
        "title": "潮阳容老出游闽浙过泉南当谒涌老禅师因寄四句偈",
        "author": "赵鼎",
        "content": "老矣潮州韩吏部，饥餐渇饮似当年。\n明明月夜长相照，莫怪无书寄大颠。",
        "dynasty": "宋",
        "collection_info": null
    },
    {
        "title": "吉阳寄李泰发",
        "author": "赵鼎",
        "content": "海风吹浪去如飞，离母山高日出迟。\n此意此情谁会得，因书写与故人知。",
        "dynasty": "宋",
        "collection_info": null
    },
    {
        "title": "寄李参政",
        "author": "赵鼎",
        "content": "海风飘荡水云飞，黎母山高月上迟。\n千里孤光一樽酒，此情惟有故人知。",
        "dynasty": "宋",
        "collection_info": null
    },
    {
        "title": "和郑有功游西湖二首  其一",
        "author": "赵鼎",
        "content": "放舟越淮楚，更作三吴游。\n尚余魂梦怖，敢动乡邦愁。\n湖山自清绝，鑑中螺髻浮。\n况復得夫子，一笑忘幽忧。\n时时作清言，中有湖山秋。\n却念无家客，坎止而乘流。\n何当与俱归，岁晚邻一丘。",
        "dynasty": "宋",
        "collection_info": null
    },
    {
        "title": "和郑有功游西湖二首  其二",
        "author": "赵鼎",
        "content": "晚觉身名误，悠悠定孰亲。\n却回苕水棹，来看武林春。\n避地将安往，寻山莫厌频。\n百钱挑竹杖，云外踏嶙峋。",
        "dynasty": "宋",
        "collection_info": null
    },
    {
        "title": "明庆僧房夜坐",
        "author": "赵鼎",
        "content": "月明窗竹冷横斜，坐看风灯落烬花。\n老眼病余嫌细字，枯肠寒甚怯清茶。\n囊空岂是久为客，梦短其能飞到家。\n但有流年寻鬓髪，潇潇蓬葆飒霜华。",
        "dynasty": "宋",
        "collection_info": null
    },
    {
        "title": "趋三衢别故人时车驾幸杭州  其一",
        "author": "赵鼎",
        "content": "伧父何由习楚风，家山俱在古河东。\n相逢憔悴干戈后，追数悲欢梦寐中。\n掺袂又成千里别，放歌空念一尊同。\n他年倘有加餐字，试问渔舟鹤髪翁。",
        "dynasty": "宋",
        "collection_info": null
    },
    {
        "title": "趋三衢别故人时车驾幸杭州  其二",
        "author": "赵鼎",
        "content": "飘零泽国几春风，又触惊涛泛短蓬。\n四海未知栖息地，百年半在别离中。\n功名元与世缘薄，兵火向来吾道穷。\n独倚危楼凄望眼，青山无数浙江东。",
        "dynasty": "宋",
        "collection_info": null
    },
    {
        "title": "紫霄圃",
        "author": "赵鼎",
        "content": "群仙邀我游蓬岛，白鹤随人拾瑶草。\n英灵指点洞门开，前行后拥商山皓。\n崎岖石路燕尾分，露湿蟠桃压竹倒。\n一山万山云气深，琅玕珠树霜风老。\n王乔缥缈自天下，世许高情两相好。\n中有一个字安期，笑捧金盆具瓜枣。\n食之令人可长生，遨游八极登天行。\n有时一日三万里，西风鹤骨霞衣轻。\n有时亦復一暂息，长歌一曲烟云凝。\n高垂铁锁苍苔古，云是神仙紫霄圃。\n芒鞋竹杖蹑步间，丹凤飞地向人舞。\n云中鸡犬异人世，药鼎丹炉用心苦。\n开轩一饮三百杯，檐花乱落天飞雨。\n青红黑绿乱眼前，万草千花莫能数。\n茫然拂袖下山来，白髪婆娑镜中睹。",
        "dynasty": "宋",
        "collection_info": null
    },
    {
        "title": "喻弥陀收掩遗骸",
        "author": "赵鼎",
        "content": "骸骨鳞鳞旷野昏，天阴雨湿向谁论。\n纵然有乐踰南面，争似无为实相门。",
        "dynasty": "宋",
        "collection_info": null
    },
    {
        "title": "题常山草萍驿",
        "author": "赵鼎",
        "content": "才过常山到草萍，驿亭偏喜雨初晴。\n麦畦水涨黄云重，柳絮风吹白雪轻。\n身世自今忘俗虑，宦途从此快吟情。\n魏公已辍江西镇，犹有甘棠颂政声。",
        "dynasty": "宋",
        "collection_info": null
    },
    {
        "title": "山门栖岩寺",
        "author": "赵鼎",
        "content": "天边箭筈一门通，香隔云萝几万重。\n好借岩风为披拂，移文有语笑尘容。",
        "dynasty": "宋",
        "collection_info": null
    },
    {
        "title": "暮村",
        "author": "赵鼎",
        "content": "孤村烟树暝黄昏，一簇人家半掩门。\n看尽栖鸦啼噪后，牧童归去雨声繁。",
        "dynasty": "宋",
        "collection_info": null
    },
    {
        "title": "落花",
        "author": "赵鼎",
        "content": "花飞便觉春容减，一阵狂风满地红。\n可惜余芳留不得，夜深人静月朦胧。",
        "dynasty": "宋",
        "collection_info": null
    },
    {
        "title": "倦妆",
        "author": "赵鼎",
        "content": "锦帕新裁玩月犀，旋开妆合间云螭。\n一成贪耍慵梳洗，日晚惟添翠黛眉。",
        "dynasty": "宋",
        "collection_info": null
    },
    {
        "title": "思乡",
        "author": "赵鼎",
        "content": "何意分南北，无由问死生。\n永缠风树感，深动渭阳情。\n两姊各衰白，诸甥未老成。\n尘烟渺湖海，恻恻寸心惊。",
        "dynasty": "宋",
        "collection_info": null
    },
    {
        "title": "题谒松陵三贤堂",
        "author": "赵鼎",
        "content": "垂虹过高岸，左江右湖水。\n洞庭相吐吞，沧海迷涯涘。\n长波卷风雨，莽苍穷南纪。\n人材钟秀颖，习俗擅清美。\n高风想三贤，足以振颓靡。\n一时挺孤标，千载照青史。\n荒祠倚桥侧，草草渔樵市。\n舟车往来衝，今谁踵前轨。\n我从都城出，万事空化委。\n就迹月重轻，心期要偷拟。\n异代岂无人，意欲从此始。\n山林与钟鼎，一决乃英伟。\n近闻北客言，兵戎缠巩汜。\n谁能务采纳，尚得扶隳毁。\n归欤固夙心，宁作一身喜。\n亦念征戍儿，白骨委荒垒。\n道路异秦吴，魂梦隔生死。\n江湖信清绝，浮泛聊尔耳。\n却坐写孤怀，悲风生绿绮。",
        "dynasty": "宋",
        "collection_info": null
    },
    {
        "title": "醉和颜美中元夕绝句",
        "author": "赵鼎",
        "content": "年年人月喜团圆，好在诗边又酒边。\n莫道玄风只渔钓，也随世俗夜无眠。",
        "dynasty": "宋",
        "collection_info": null
    },
    {
        "title": "道堂",
        "author": "赵鼎",
        "content": "疏松怪石水泠泠，白葛乌纱晚醉醒。\n想见眼前无俗物，一炉沉水写黄庭。",
        "dynasty": "宋",
        "collection_info": null
    },
    {
        "title": "灵岩寺",
        "author": "赵鼎",
        "content": "疏我为兹山好，登临到日曛。\n岩幽余暑雪，钟冷入秋云。\n篇咏唯僧助，尘烦与俗分。\n明朝入东棹，因得识吾文。",
        "dynasty": "宋",
        "collection_info": null
    },
    {
        "title": "潇湘亭",
        "author": "赵鼎",
        "content": "疏绿柳平芜远际天，青山迴抱水相连。\n半空梅雨昏窗色，一棹萍风破暝烟。\n酒到愁来那觉醉，诗逢佳客不论篇。\n只知身在将军府，一梦江南落枕边。",
        "dynasty": "宋",
        "collection_info": null
    },
    {
        "title": "和聂之美重游东郡",
        "author": "赵鼎",
        "content": "疏跃马津亭未几何，宦游容易十年过。\n飘摇空似随流梗，寂寞犹如挂壁梭。\n西岭应余当日翠，南湖直减几分波。\n输君尚得飞征盖，重向东园听楚歌。",
        "dynasty": "宋",
        "collection_info": null
    },
    {
        "title": "句  其一",
        "author": "赵鼎",
        "content": "疏速宜凈扫妖氛了，来看钱塘八月潮。",
        "dynasty": "宋",
        "collection_info": null
    },
    {
        "title": "句  其二",
        "author": "赵鼎",
        "content": "疏身骑箕尾归天上，气作山河壮本朝。",
        "dynasty": "宋",
        "collection_info": null
    },
    {
        "title": "句  其三",
        "author": "赵鼎",
        "content": "疏颜斋在倅厅，面对逍遥楼。",
        "dynasty": "宋",
        "collection_info": null
    },
    {
        "title": "窃观太守内翰尚书佳什因以元韵述怀",
        "author": "郭仲荀",
        "content": "蚤学诗书愧不成，慨然投笔就功名。\n少年征逐临穷塞，晚岁优游寓赤城。\n世路炎凉何足校，宦途宠辱固堪惊。\n祠庭得请君恩重，退老江山佚性情。",
        "dynasty": "宋",
        "collection_info": null
    },
    {
        "title": "奉和宫使内翰佳什",
        "author": "郭仲荀",
        "content": "老来乞得奉祠宫，退食何妨不自公。\n任使世情分冷暖，无劳品秩论穹崇。\n功名至此休看镜，战伐于今喜挂弓。\n梨枣具陈呼稚子，笙歌闲作乐衰翁。\n芳菲莫负三春赏，聚散难逢一笑同。\n小圃栽培粗伦理，频须把酒殢东风。",
        "dynasty": "宋",
        "collection_info": null
    },
    {
        "title": "题张子正观察溪风亭",
        "author": "郭仲荀",
        "content": "广岸流波远，清飈襟袖开。\n登临忘畏景，宴息绝纤埃。\n逐渡轻云去，零空细雨来。\n斯亭不受暑，归客意裴回。",
        "dynasty": "宋",
        "collection_info": null
    },
    {
        "title": "寄泉州教忠光禅师",
        "author": "李邴",
        "content": "曩岁曾经度厄津，深将法力荷云门。\n如今稍觉神明復，拟欲酬师不报恩。",
        "dynasty": "宋",
        "collection_info": null
    },
    {
        "title": "梅",
        "author": "李邴",
        "content": "绵霜历雪忿开迟，风笛无情抵死吹。\n鼎实未成心尚苦，不甘桃李傍疏篱。",
        "dynasty": "宋",
        "collection_info": null
    },
    {
        "title": "藏六庵",
        "author": "李邴",
        "content": "莫言藏六便忘筌，一六俱非是本然。\n枯木有人能采菌，白牛无地可施牵。",
        "dynasty": "宋",
        "collection_info": null
    },
    {
        "title": "九日",
        "author": "李邴",
        "content": "木落霜洲溪水清，登临满目是飘零。\n黄花有意怜幽独，白酒无聊漫醉醒。\n牢愁错倚西风立，楚些巴渝不可听。",
        "dynasty": "宋",
        "collection_info": null
    },
    {
        "title": "宫词四首  其一",
        "author": "李邴",
        "content": "绿树莺啼春梦觉，楼外鸡人唱清晓。\n深红浅白竞东风，为怜满眼枝枝好。",
        "dynasty": "宋",
        "collection_info": null
    },
    {
        "title": "宫词四首  其二",
        "author": "李邴",
        "content": "舞袖何年络臂鞴，蛛丝网断玉搔头。\n羊车一去空余竹，纨扇相看不到秋。",
        "dynasty": "宋",
        "collection_info": null
    },
    {
        "title": "宫词四首  其三",
        "author": "李邴",
        "content": "鲛绡泪滴鸳鸯冷，月上栏桿照孤影。\n踯躅开花过粉墙，辘轳汲水敲金井。",
        "dynasty": "宋",
        "collection_info": null
    },
    {
        "title": "宫词四首  其四",
        "author": "李邴",
        "content": "妄意长如凤管寒，君恩不学缕衣宽。\n汉家公主歌黄鹄，犹有琵琶马上弹。",
        "dynasty": "宋",
        "collection_info": null
    },
    {
        "title": "戒珠寺雪轩",
        "author": "李邴",
        "content": "四山环绕翠岧峣，想见凌晨雪未消。\n八万四千修月手，不知何处琢琼瑶。",
        "dynasty": "宋",
        "collection_info": null
    },
    {
        "title": "书台州上方不出院僧壁",
        "author": "李邴",
        "content": "不下山来十四年，区区笑我走尘寰。\n只应后夜经声寂，明月清风自往还。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗",
        "author": "李邴",
        "content": "晋公伐叛致太平，归来绿野勤经营。\n沈沦不復经济意，晚节更为人所评。\n文饶佐武取河朔，平泉草木罗清英。\n功成未尝一寓目，镵石作记空传名。\n何如堂堂渭川老，崛起自与天扶倾。\n岁在作噩骇机发，忠臣愤叱思殒生。\n氛埃不为紫霄蔽，日月却向黄道行。\n壮年铁衣勤汗马，白首金鼎调和羹。\n张皇国威起穨压，约敕吏蠹归章程。\n羌戎破胆思寻盟，盗贼脱甲来输诚。\n辕门诸将指呼耳，公有胸中十万兵。\n锐然请老樊小圃，爨席却与渔樵争。\n烟霞放目傲轩冕，水石步屧遗机衡。\n虽然四海望不置，搴旒下瞩煕皇明。\n宣王于今事北伐，周公不日歌东征。\n迎还两宫天地庆，埽洒六合风尘清。\n是时公归乃可耳，岂得遽适羲皇情。\n祝公寿考如卫武，百岁箴儆谋群卿。\n祝公功名如郭令，身与庙社同安荣。\n忠诚向来金石贯，勋烈遂将天壤幷。\n他年升堂奉杖屦，愿留隙地诛柴荆。\n但令公孙肯开閤，不用野王来抚筝。",
        "dynasty": "宋",
        "collection_info": null
    },
    {
        "title": "庆老石帆庵",
        "author": "李邴",
        "content": "鹑作衣裳铁作肝，老将身事付寒岩。\n诸天香积犹多供，百鸟山花已罢衔。\n定起水沉和月冷，诗成冰彩敌本来缄。\n山头画舸谁安檝，我欲看公使石帆。",
        "dynasty": "宋",
        "collection_info": null
    },
    {
        "title": "访庆老不值",
        "author": "李邴",
        "content": "惠远过溪应送陆，玉川入寺不逢曦。\n夕阳半岭鸦栖树，拄杖寻山步步迟。",
        "dynasty": "宋",
        "collection_info": null
    },
    {
        "title": "白莲庵",
        "author": "李邴",
        "content": "宴坐鹊巢肩，观花柳生肘。\n幽人夜半至，古月明户牖。",
        "dynasty": "宋",
        "collection_info": null
    },
    {
        "title": "宝林寺",
        "author": "李邴",
        "content": "青灯映独宿，世事忽如遗。\n一榻寒无梦，高斋静见诗。\n长空消海气，远壑淡幽姿。\n欲问无生意，高人不可期。",
        "dynasty": "宋",
        "collection_info": null
    },
    {
        "title": "铜雀砚",
        "author": "李邴",
        "content": "魏宫歌舞已成尘，重见陶家几世孙。\n铜雀不鸣唯解渇，管城何罪遽遭髠。",
        "dynasty": "宋",
        "collection_info": null
    },
    {
        "title": "行田同安题康店铺",
        "author": "李邴",
        "content": "短衣自猎南山虎，正好渔樵不乱群。\n妄以宿嫌诛醉尉，令人翻恨李将军。",
        "dynasty": "宋",
        "collection_info": null
    },
    {
        "title": "谒迪上人",
        "author": "李邴",
        "content": "数脊招提四面山，羡师终日掩禅关。\n凭阑人语风烟上，乞食僧来紫翠间。\n万水深藏云泱莽，一溪空锁月弯环。\n十年不踏门前路，只遗松风送我还。",
        "dynasty": "宋",
        "collection_info": null
    },
    {
        "title": "琴泉轩次韵",
        "author": "李邴",
        "content": "但怪朱丝韵枯木，那知古涧坠寒泉。\n鸟啼静夜应传谱，风入寒松拟续弦。\n妙体难寻斤斵处，高吟宁堕膝横边。\n饮光到此如欣舞，笑倒云门逸格禅。",
        "dynasty": "宋",
        "collection_info": null
    },
    {
        "title": "句  其一",
        "author": "李邴",
        "content": "柳老抛绵后，梅酸着骨时。",
        "dynasty": "宋",
        "collection_info": null
    },
    {
        "title": "句  其二",
        "author": "李邴",
        "content": "长廊风度磬，深院雨留重。",
        "dynasty": "宋",
        "collection_info": null
    },
    {
        "title": "句  其三",
        "author": "李邴",
        "content": "姜坟余马鬛，傅钓但龙泓。",
        "dynasty": "宋",
        "collection_info": null
    },
    {
        "title": "句  其四",
        "author": "李邴",
        "content": "涨海声中万状国商。",
        "dynasty": "宋",
        "collection_info": null
    },
    {
        "title": "句  其五",
        "author": "李邴",
        "content": "古来重九皆如此，无復龙山剧孟嘉。",
        "dynasty": "宋",
        "collection_info": null
    },
    {
        "title": "句  其六",
        "author": "李邴",
        "content": "深居绝送迎。",
        "dynasty": "宋",
        "collection_info": null
    },
    {
        "title": "句  其七",
        "author": "李邴",
        "content": "闲知白日长。",
        "dynasty": "宋",
        "collection_info": null
    },
    {
        "title": "句  其八",
        "author": "李邴",
        "content": "江上云亭霁景鲜。",
        "dynasty": "宋",
        "collection_info": null
    },
    {
        "title": "句  其九",
        "author": "李邴",
        "content": "东湖同住水云家。",
        "dynasty": "宋",
        "collection_info": null
    },
    {
        "title": "句  其一○",
        "author": "李邴",
        "content": "故斸云根带藓移。",
        "dynasty": "宋",
        "collection_info": null
    },
    {
        "title": "句  其一一",
        "author": "李邴",
        "content": "北窗人物羲皇上。",
        "dynasty": "宋",
        "collection_info": null
    },
    {
        "title": "句  其一二",
        "author": "李邴",
        "content": "为君醉倒烛花前。",
        "dynasty": "宋",
        "collection_info": null
    },
    {
        "title": "句  其一三",
        "author": "李邴",
        "content": "等闲莫遣俗人看。",
        "dynasty": "宋",
        "collection_info": null
    },
    {
        "title": "题王文孺臞庵",
        "author": "向子諲",
        "content": "仙翁五十鬓犹青，高卧柴门昼亦扃。\n茅舍已忘钟鼎梦，蒲轮休过薜萝亭。\n阴森门巷先生柳，寂寞江天处士星。\n晚岁田间农事了，闲钞寗戚相牛经。",
        "dynasty": "宋",
        "collection_info": null
    },
    {
        "title": "题芗林",
        "author": "向子諲",
        "content": "莫问清江与洛阳，山林总是一般香。\n两家地占西南胜，可是前人例姓杨。",
        "dynasty": "宋",
        "collection_info": null
    },
    {
        "title": "题米元晖横轴  其一",
        "author": "向子諲",
        "content": "早为山谷印可，晚陪帝所清闲。\n笔力休论扛鼎，神功更解移山。",
        "dynasty": "宋",
        "collection_info": null
    },
    {
        "title": "题米元晖横轴  其二",
        "author": "向子諲",
        "content": "向日家居道士，今朝落笔仙乡。\n胸次山高水远，笔端云起风狂。",
        "dynasty": "宋",
        "collection_info": null
    },
    {
        "title": "山斋",
        "author": "向子諲",
        "content": "横侧数峰碧，逶迤一径开。\n无人相就宿，时有白云来。",
        "dynasty": "宋",
        "collection_info": null
    },
    {
        "title": "句",
        "author": "向子諲",
        "content": "康庐山水雄，三峡又争长。",
        "dynasty": "宋",
        "collection_info": null
    },
    {
        "title": "为向子諲写卦影幷题",
        "author": "狄偁",
        "content": "水畔幡竿险，分符得异恩。\n潮回波似镜，聊以寄君身。",
        "dynasty": "宋",
        "collection_info": null
    },
    {
        "title": "题石桥",
        "author": "蒋璨",
        "content": "石桥西去接烟霞，方广山头佛子家。\n今日我来生善念，分明盏上见茶花。",
        "dynasty": "宋",
        "collection_info": null
    },
    {
        "title": "过冲寂观  其一",
        "author": "蒋璨",
        "content": "兔井桥边鹢首横，过逢仍怯近乡情。\n路人失喜交头语，邻犬何知掉尾迎。\n重到云房惊落寞，直须金阙早崇成。\n百年香火追先志，始信吾宗世济荣。",
        "dynasty": "宋",
        "collection_info": null
    },
    {
        "title": "过冲寂观  其二",
        "author": "蒋璨",
        "content": "惯见琳宫全盛时，朅来荒梗倍伤悽。\n虚堂不復瞻遗蹟，败壁纔容觅旧题。\n帝傅前修皆榘矱，云孙后裔合攀跻。\n兴衰补弊应商略，徙倚修廊日欲西。",
        "dynasty": "宋",
        "collection_info": null
    },
    {
        "title": "句",
        "author": "蒋璨",
        "content": "正索解人那復得，其谁知我固无从。",
        "dynasty": "宋",
        "collection_info": null
    },
    {
        "title": "偈",
        "author": "释如胜",
        "content": "人人领略释迦，箇箇平欺达磨。\n及乎问着宗纲，束手尽云放过。",
        "dynasty": "宋",
        "collection_info": null
    },
    {
        "title": "参玄歌",
        "author": "释道川",
        "content": "一尺水，一丈波，妙高峰顶笑呵呵。\n七步周行浑属我，不妨闲唱太平歌。\n灵利汉，不消多，法门广大徧周沙。\n若能当处分明了，只在如今一剎那。\n莫求真，休觅假，真假中间都放下。\n晃晃威光烁太虚，不知谁是知音者。\n讚不欣，徒说谤，三际无心俱扫荡。\n正体堂堂一物无，是佛是魔俱一棒。\n小根闻说暗攒眉，绳上生虵又更疑。\n拨转面前关棙子，只许当人独自知。\n阿呵呵，在圆觉，流出菩提遍寥廓。\n鬼面神头几百般，无瑕镜裏皆消却。\n君不见觌面相逢机掣电，直饶天眼不能观，点着不来真死汉。\n劝君参，参彻灵明自己禅。\n善财不用南方去，黑白分明在目前。\n劝君信，信心战退魔军阵。\n此是华严最上乘，森罗万象皆相应。\n劝君修，六门通达任优游。\n寒山拾得纔相见，指点丰干哂未休。\n火风催，四山逼，那时要见君端的。\n有箇真空解脱门，千眼大悲何处觅。\n有时放，有时收，唯有知音暗点头。\n杏华村裏如相见，跳出沩山水牯牛。\n有时喜，有时嗔，无位真人迸面门。\n殷勤为说西来意，暮楼钟鼓月黄昏。\n有时唱，有时歌，颠言倒语不奈何。\n声声尽出孃生口，不属宫商一任他。\n有时默，不时笑，懵懂铁锤无孔窍。\n轻轻触着便无明，只这无明元是道。\n有时行，有时坐，露影藏身成两箇。\n不独张现会打油，细观李四能推磨。\n无缝塔，见无因，巍巍本自隐深云。\n国师样子应难造，不觉锋棱露一层。\n无底钵，手中擎，百千沙界裏头盛。\n大庾岭头提不起，都缘着力太多生。\n没底船，不曾漏，千重雪浪皆能透。\n只凭一箇把稍人，谁管狂风连地吼。\n无鑐鏁，孰安排，鏁断重关绝往来。\n巨灵抬手空劳力，唯有无心便得开。\n无毫拂，是何物，击碎狐疑山鬼屈。\n一喝唯言三日聋，谁怜大辩翻成讷。\n无孔笛，最难吹，角征宫商和不齐。\n有时品起无生曲，截断行云不敢飞。\n无根树，直侵云，枝条鬰密盖干坤。\n劫火洞然烧不得，利刀斩处亦无痕。\n无面目，担板汉，翫水游山无侣伴。\n迦叶门前倒剎竿，文殊剑上全身现。\n日面佛，干屎橛，八两半斤谁辨别。\n七斤衫子恰相当，镇州休更秤萝卜。\n野鸭飞，鸾对舞，三箇孩儿抱华鼓。\n赵老曾看半藏经，灵云一见桃华悟。\n真实语，报君知，不用思量不用疑。\n春来决定千华秀，冬尽长天片雪飞。\n头头漏泄真消息，那箇休心辨端的。\n眼横鼻直一般般，不离当处休寻觅。\n古佛言，祖师说，千圣路头同一舌。\n他日人天匝地来，那时方表而今决。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释道川",
        "content": "群阴剥尽一阳生，草木园林尽发萌。\n唯有衲僧无底钵，依前盛饭又盛羹。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释道川",
        "content": "东边觑了復西观，拄杖重重话岁寒。\n带雨一枝花落尽，不烦公子倚栏干。",
        "dynasty": "宋",
        "collection_info": null
    },
    {
        "title": "颂古二十八首  其一",
        "author": "释道川",
        "content": "明镜当台照不差，短长子丑尽归家。\n山河大地浑如故，不妨随处翫烟霞。",
        "dynasty": "宋",
        "collection_info": null
    },
    {
        "title": "颂古二十八首  其二",
        "author": "释道川",
        "content": "东西南北水茫茫，无角铁牛入海藏。\n千眼大悲寻不见，倒骑佛殿入僧堂。",
        "dynasty": "宋",
        "collection_info": null
    },
    {
        "title": "颂古二十八首  其三",
        "author": "释道川",
        "content": "蝴蜂休恋旧时窼，五百郎君不奈何。\n慾火逼来无走路，痴心要上白牛车。\n门前羊鹿权为喻，室内啀喍总是讹。\n蓬㶿臭烟相恼处，出身不用动干戈。",
        "dynasty": "宋",
        "collection_info": null
    },
    {
        "title": "颂古二十八首  其四",
        "author": "释道川",
        "content": "观音门普普门收，纔着襕衫便不羞。\n昨夜猿啼新岭上，今朝鹤唳古溪头。\n恶风飘堕迴光息，慾火焚烧当处休。\n璎珞受来都不用，平生活计冷湫湫。",
        "dynasty": "宋",
        "collection_info": null
    },
    {
        "title": "颂古二十八首  其五",
        "author": "释道川",
        "content": "七手八脚，神头鬼面。\n棒打不开，刀割不断。\n阎浮跳踯月千回，头头不离空王殿。",
        "dynasty": "宋",
        "collection_info": null
    },
    {
        "title": "颂古二十八首  其六",
        "author": "释道川",
        "content": "有相有求皆是妄，无形无相堕偏枯。\n堂堂密密何曾间，一道寒光烁太虚。",
        "dynasty": "宋",
        "collection_info": null
    },
    {
        "title": "颂古二十八首  其七",
        "author": "释道川",
        "content": "山堂静坐夜无言，寂寂寥寥本自然。\n何事西风动林野，一声寒雁泪长天。",
        "dynasty": "宋",
        "collection_info": null
    },
    {
        "title": "颂古二十八首  其八",
        "author": "释道川",
        "content": "生涯如梦若浮云，活计都无绝六亲。\n留得一双青白眼，笑他无限往来人。",
        "dynasty": "宋",
        "collection_info": null
    },
    {
        "title": "颂古二十八首  其九",
        "author": "释道川",
        "content": "三际求心心不见，两眼依然对两观。\n不须遗剑刻舟寻，雪月风华常见面。",
        "dynasty": "宋",
        "collection_info": null
    },
    {
        "title": "颂古二十八首  其一○",
        "author": "释道川",
        "content": "水中捉月，镜裏寻头。\n刻舟求剑，骑牛觅牛。\n空花阳焰，梦幻浮沤。\n一笔勾断，要休更休。\n巴歌杜酒村田乐，不风流处也风流。",
        "dynasty": "宋",
        "collection_info": null
    },
    {
        "title": "颂古二十八首  其一一",
        "author": "释道川",
        "content": "他心三藏太颟顸，猢孙观了看划船。\n对面国师寻不见，祇为从来被眼谩。",
        "dynasty": "宋",
        "collection_info": null
    },
    {
        "title": "颂古二十八首  其一二",
        "author": "释道川",
        "content": "生死有无佛，虚名如电拂。\n俊鹞博天飞，不打篱边鹘。\n无欠无余若太虚，不知谁解强名模。",
        "dynasty": "宋",
        "collection_info": null
    },
    {
        "title": "颂古二十八首  其一三",
        "author": "释道川",
        "content": "三尺寒光射斗牛，镆铘提处鬼神愁。\n蛮夷不识军将令，误入重围血颈流。",
        "dynasty": "宋",
        "collection_info": null
    },
    {
        "title": "颂古二十八首  其一四",
        "author": "释道川",
        "content": "三佛形容总不真，眼中瞳子面前人。\n若能信得家中宝，啼鸟山花一样春。",
        "dynasty": "宋",
        "collection_info": null
    },
    {
        "title": "颂古二十八首  其一五",
        "author": "释道川",
        "content": "台山路，蓦直去，赵老见婆无别语。\n勘破回来知不知，莫信闲人说是非。",
        "dynasty": "宋",
        "collection_info": null
    },
    {
        "title": "颂古二十八首  其一六",
        "author": "释道川",
        "content": "避暑逃寒问是非，不离寒暑少人知。\n正中来也无回互，句裏藏锋辨者稀。\n严天雪，火雪飞，风吹日炙杜阇黎。",
        "dynasty": "宋",
        "collection_info": null
    },
    {
        "title": "颂古二十八首  其一七",
        "author": "释道川",
        "content": "演出大藏教，言端语亦端。\n两头都坐断，一剑倚天寒。",
        "dynasty": "宋",
        "collection_info": null
    },
    {
        "title": "颂古二十八首  其一八",
        "author": "释道川",
        "content": "罚钱出院，众人皆见。\n有理难伸，风流满面。\n直饶兴化全提，未免令行一半。\n这一半，明眼衲僧点检看。",
        "dynasty": "宋",
        "collection_info": null
    },
    {
        "title": "颂古二十八首  其一九",
        "author": "释道川",
        "content": "现出虚空眼便花，更教打破事如麻。\n直饶指出当堂这缝，分明鹞子过新罗。",
        "dynasty": "宋",
        "collection_info": null
    },
    {
        "title": "颂古二十八首  其二○",
        "author": "释道川",
        "content": "分明柑橘勿譊讹，献花借水辨龙蛇。\n白纸一张都盖了，免教天下动干戈。",
        "dynasty": "宋",
        "collection_info": null
    },
    {
        "title": "颂古二十八首  其二一",
        "author": "释道川",
        "content": "高声拨火招司徒，火焰炎天蓦面驱。\n祇向此间能稳坐，任教门外雪盈衢。",
        "dynasty": "宋",
        "collection_info": null
    },
    {
        "title": "颂古二十八首  其二二",
        "author": "释道川",
        "content": "语不邪，笑不来。\n拙铺设，巧安排。\n猢狲将板拍，野老舞三台。",
        "dynasty": "宋",
        "collection_info": null
    },
    {
        "title": "颂古二十八首  其二三",
        "author": "释道川",
        "content": "师子咬人，狂狗逐块。\n三十里来方始悟，何似当初莫入去。",
        "dynasty": "宋",
        "collection_info": null
    },
    {
        "title": "颂古二十八首  其二四",
        "author": "释道川",
        "content": "休争自己与山河，拨动干戈不奈何。\n看取将军施武略，两条寒剑定龙蛇。",
        "dynasty": "宋",
        "collection_info": null
    },
    {
        "title": "颂古二十八首  其二五",
        "author": "释道川",
        "content": "丙丁童子来求火，再问炎炎燎面门。\n过现未来三世佛，不离其中转法轮。",
        "dynasty": "宋",
        "collection_info": null
    },
    {
        "title": "颂古二十八首  其二六",
        "author": "释道川",
        "content": "问如绵裏针，答似泥中刺。\n咆哮二虎吼生狞，各各利牙斤可怖。\n坐却碧峰头，截断当阳路。\n直饶擎出秘魔叉，路狭草深难进步。\n相见不相逢，回互不回互。\n四七二三眼相睹，云从龙兮风从虎。",
        "dynasty": "宋",
        "collection_info": null
    },
    {
        "title": "颂古二十八首  其二七",
        "author": "释道川",
        "content": "将杖探其水，方知水浅深。\n路遥知马力，岁久辨人心。\n子不孝，父不慈。\n恭而无礼，亲而有疏。\n不入惊人浪，难逢称意鱼。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释元素",
        "content": "大丈夫，秉慧剑，般若锋兮金刚焰。\n非但能摧外道心，早曾落却天魔胆。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释元素",
        "content": "未开口时先分付，拟思量处隔千山。\n莫言佛法无多子，未透玄关也大难。",
        "dynasty": "宋",
        "collection_info": null
    },
    {
        "title": "偈二十二首  其一",
        "author": "释洵",
        "content": "穷谷无人作上元，一灯历劫镇长存。\n诸人尽在光明裏，看时不见暗昏昏。\n灯笼与露柱相交，佛殿与三门鬬额。\n留雪罚嶂横趍下海，九迭峰𨁝跳上天。",
        "dynasty": "宋",
        "collection_info": null
    },
    {
        "title": "偈二十二首  其二",
        "author": "释洵",
        "content": "朔风扫地卷黄叶，门外千峰凛寒色。\n夜半乌龟带雪飞，石女溪头皱用眉。",
        "dynasty": "宋",
        "collection_info": null
    },
    {
        "title": "偈二十二首  其三",
        "author": "释洵",
        "content": "万人丛裏求知已，百草头边识老僧。\n从此更无回避处，三头两面得人憎。",
        "dynasty": "宋",
        "collection_info": null
    },
    {
        "title": "偈二十二首  其四",
        "author": "释洵",
        "content": "有佛处，不得住，藕丝孔裏行官路。\n无佛处，急走过，十字街头相对坐。",
        "dynasty": "宋",
        "collection_info": null
    },
    {
        "title": "偈二十二首  其五",
        "author": "释洵",
        "content": "拽回天关，踏翻地轴。\n拄杖化为龙，一雨沛然足。\n在坑满坑，在谷盈谷。",
        "dynasty": "宋",
        "collection_info": null
    },
    {
        "title": "偈二十二首  其六",
        "author": "释洵",
        "content": "一叶翻空便见秋，不风流处也风流。\n当头荐得便归去，看取木人骑土牛。",
        "dynasty": "宋",
        "collection_info": null
    },
    {
        "title": "偈二十二首  其七",
        "author": "释洵",
        "content": "是非海裏横身入，豺虎群中放步行。\n自是渠侬无影迹，从教天下竞头争。\n常在动用中，动用收不得。\n常在万象中，出万象一头。\n你若簸土扬尘，我则空澄海湛。\n你若单提独弄，我则竖四横三。\n不是渠侬多意气，他家曾踏上头关。",
        "dynasty": "宋",
        "collection_info": null
    },
    {
        "title": "偈二十二首  其八",
        "author": "释洵",
        "content": "天下无二道，圣贤无两心。\n世尊不说说，迦叶不闻闻。",
        "dynasty": "宋",
        "collection_info": null
    },
    {
        "title": "偈二十二首  其九",
        "author": "释洵",
        "content": "针札不到处，放下死蛇头。\n唱拍相应时，权尘俱脱尽。\n明眼汉，没窼臼。\n百尺竿头放步行，大洋海裏和身倒。",
        "dynasty": "宋",
        "collection_info": null
    },
    {
        "title": "偈二十二首  其一○",
        "author": "释洵",
        "content": "掩室摩竭，正令已行。\n杜口毗耶，全机脱略。\n更来开口，犹欠三拳。\n拟欲吞声，不消一镢。",
        "dynasty": "宋",
        "collection_info": null
    },
    {
        "title": "偈二十二首  其一一",
        "author": "释洵",
        "content": "岁月去人如箭急，一年祇有十五日。\n雪砌禅人总不知，但见钵盂两度湿。",
        "dynasty": "宋",
        "collection_info": null
    },
    {
        "title": "偈二十二首  其一二",
        "author": "释洵",
        "content": "不是玄妙奇特，亦非圣解凡情。\n茂林芳草摧残尽，坐看春风吹又青。",
        "dynasty": "宋",
        "collection_info": null
    },
    {
        "title": "偈二十二首  其一三",
        "author": "释洵",
        "content": "榕溪脉脉，鹿岭巉巉。\n龙象蹴踏，前三后三。\n二人一见便归去，何待山堂更指南。",
        "dynasty": "宋",
        "collection_info": null
    },
    {
        "title": "偈二十二首  其一四",
        "author": "释洵",
        "content": "吾君收得中原宝，塞外烟尘凈如扫。\n万国歌谣贺太平，家家门馆长安道。",
        "dynasty": "宋",
        "collection_info": null
    },
    {
        "title": "偈二十二首  其一五",
        "author": "释洵",
        "content": "春风吹裂峰头石，晏下东峰绝踪迹。\n日轮正午现全身，生铁蒺藜当面掷。",
        "dynasty": "宋",
        "collection_info": null
    },
    {
        "title": "偈二十二首  其一六",
        "author": "释洵",
        "content": "三年来在此山中，上下人情贵一同。\n今日溪头休惜别，德云祇在妙高峰。",
        "dynasty": "宋",
        "collection_info": null
    },
    {
        "title": "偈二十二首  其一七",
        "author": "释洵",
        "content": "头颅百皱髪又白，两手扶犁更出来。\n拈起旧时毡拍板，大家看我舞三台。\n啰啰哩，啰啰哩。\n无处有月波澄，有处无风浪起。",
        "dynasty": "宋",
        "collection_info": null
    },
    {
        "title": "偈二十二首  其一八",
        "author": "释洵",
        "content": "昔人三箭定天山，自谓英雄盖世间。\n何似雪峰一隻箭，等闲穿过石门关。",
        "dynasty": "宋",
        "collection_info": null
    },
    {
        "title": "偈二十二首  其一九",
        "author": "释洵",
        "content": "月不堪破五，衲僧猛提取。\n打动东海鱼，失却南山虎。\n借问是何宗，逢人莫错举。",
        "dynasty": "宋",
        "collection_info": null
    },
    {
        "title": "偈二十二首  其二○",
        "author": "释洵",
        "content": "髑髅捻碎眼睛寒，便把南辰对北看。\n无限风流慵卖弄，乘时推倒铁围山。",
        "dynasty": "宋",
        "collection_info": null
    },
    {
        "title": "偈二十二首  其二一",
        "author": "释洵",
        "content": "安居无相大伽蓝，莫问前三与后三。\n箇裏不容生一念，龙蛇猿鸟自相参。",
        "dynasty": "宋",
        "collection_info": null
    },
    {
        "title": "偈二十二首  其二二",
        "author": "释洵",
        "content": "若欲正提纲，直教大地荒。\n拟来衝雪刃，不免露锋铓。",
        "dynasty": "宋",
        "collection_info": null
    },
    {
        "title": "偈三十五首  其一",
        "author": "释祖珍",
        "content": "青毡本属吾家，日用何曾欠阙。\n要识裏许清规，除是君子可八。",
        "dynasty": "宋",
        "collection_info": null
    },
    {
        "title": "偈三十五首  其二",
        "author": "释祖珍",
        "content": "非衣不传于法，非法不授于衣。\n衣既已授，法若为传。\n玲珑八面自回合，峭峻一方谁敢窥。",
        "dynasty": "宋",
        "collection_info": null
    },
    {
        "title": "偈三十五首  其三",
        "author": "释祖珍",
        "content": "高而无上不可极，渊而无下不可测。\n欲知步步透双关，看取清风生两腋。",
        "dynasty": "宋",
        "collection_info": null
    },
    {
        "title": "偈三十五首  其四",
        "author": "释祖珍",
        "content": "自惭疏拙百无能，下板长行粥饭僧。\n岂谓因缘有侥倖，千斤担子若为胜。",
        "dynasty": "宋",
        "collection_info": null
    },
    {
        "title": "偈三十五首  其五",
        "author": "释祖珍",
        "content": "二月春将半，桃花开烂熳。\n纷纷寻剑客，谁是不疑汉。",
        "dynasty": "宋",
        "collection_info": null
    },
    {
        "title": "偈三十五首  其六",
        "author": "释祖珍",
        "content": "百岁光阴如劈箭，无常生灭日迁变。\n唯有摩诃般若多，耀古腾今无背面。\n见不见，碗子扑落地，碟子成八片。",
        "dynasty": "宋",
        "collection_info": null
    },
    {
        "title": "偈三十五首  其七",
        "author": "释祖珍",
        "content": "十五日已前，藏身处没踪迹。\n十五日已后，没踪迹处莫藏身。\n正当十五日，布袋头开，全身显露。\n不怜鹅护雪，且喜蜡入冰。",
        "dynasty": "宋",
        "collection_info": null
    },
    {
        "title": "偈三十五首  其八",
        "author": "释祖珍",
        "content": "长年追逐走埃尘，嬴得闲名累此身。\n争似别峰峰顶上，一庵高卧与云邻。",
        "dynasty": "宋",
        "collection_info": null
    },
    {
        "title": "偈三十五首  其九",
        "author": "释祖珍",
        "content": "岩谷相从始晏然，又携瓶锡应时缘。\n奉川此去无多远，兴发何妨访戴船。",
        "dynasty": "宋",
        "collection_info": null
    },
    {
        "title": "偈三十五首  其一○",
        "author": "释祖珍",
        "content": "衰老百一堪，担头入闹篮。\n生涯何所有，弥勒是同龛。",
        "dynasty": "宋",
        "collection_info": null
    },
    {
        "title": "偈三十五首  其一一",
        "author": "释祖珍",
        "content": "大道只在目前，要且目前难睹。\n欲识大道真体，不离声色言语。",
        "dynasty": "宋",
        "collection_info": null
    },
    {
        "title": "偈三十五首  其一二",
        "author": "释祖珍",
        "content": "寻牛须访迹，学道访无心。\n迹在牛还在，无心道易寻。",
        "dynasty": "宋",
        "collection_info": null
    },
    {
        "title": "偈三十五首  其一三",
        "author": "释祖珍",
        "content": "离四句，绝百非，头长三尺知是谁。\n江北江南问王老，一狐疑了一狐疑。",
        "dynasty": "宋",
        "collection_info": null
    },
    {
        "title": "偈三十五首  其一四",
        "author": "释祖珍",
        "content": "佛不远人，即心而证。\n法无所着，触境皆如。",
        "dynasty": "宋",
        "collection_info": null
    },
    {
        "title": "偈三十五首  其一五",
        "author": "释祖珍",
        "content": "向上一路，千圣不传。\n恁么明得，十万八千。\n桃红李白蔷薇紫，问着春风总不知。",
        "dynasty": "宋",
        "collection_info": null
    },
    {
        "title": "偈三十五首  其一六",
        "author": "释祖珍",
        "content": "春已去，夏初临，相逢休话本来心。\n随缘斋粥海山寺，从听堂前草自深。",
        "dynasty": "宋",
        "collection_info": null
    },
    {
        "title": "偈三十五首  其一七",
        "author": "释祖珍",
        "content": "吾心似秋月，碧潭清皎洁。\n无物堪比伦，教我如何说。",
        "dynasty": "宋",
        "collection_info": null
    },
    {
        "title": "偈三十五首  其一八",
        "author": "释祖珍",
        "content": "诸人被十二时使，老僧使得十二时。\n牧童岭上一声笛，惊起群鸦绕树飞。",
        "dynasty": "宋",
        "collection_info": null
    },
    {
        "title": "偈三十五首  其一九",
        "author": "释祖珍",
        "content": "飘空一叶两新收，暑退凉生万壑秋。\n贴肉汗衫纔脱下，横吹木笛倒骑牛。",
        "dynasty": "宋",
        "collection_info": null
    },
    {
        "title": "偈三十五首  其二○",
        "author": "释祖珍",
        "content": "物物到心上，全心物自闲。\n古今城郭裏，得者住如山。",
        "dynasty": "宋",
        "collection_info": null
    },
    {
        "title": "偈三十五首  其二一",
        "author": "释祖珍",
        "content": "九夏斯临结集时，满堂云水復明谁。\n若言相见交肩过，未免依前落见知。",
        "dynasty": "宋",
        "collection_info": null
    },
    {
        "title": "偈三十五首  其二二",
        "author": "释祖珍",
        "content": "十五日已前，过去心不可得。\n十五日已后，未来心不可得。\n正当十五日，现在心不可得。\n三心既不有，万象復明谁。",
        "dynasty": "宋",
        "collection_info": null
    },
    {
        "title": "偈三十五首  其二三",
        "author": "释祖珍",
        "content": "文殊三处度夏，别峰两院禁足。\n谁知把住放行，尽道违真逆俗。",
        "dynasty": "宋",
        "collection_info": null
    },
    {
        "title": "偈三十五首  其二四",
        "author": "释祖珍",
        "content": "知幻即离，不作方便。\n离幻即觉，亦无渐次。",
        "dynasty": "宋",
        "collection_info": null
    },
    {
        "title": "偈三十五首  其二五",
        "author": "释祖珍",
        "content": "青春已去，朱夏斯临。\n放下横肩楖𣗖，宴坐古佛丛林。\n荆山之璞不须觅，赤水之珠何用寻。\n纵饶寻觅得，失却本来心。",
        "dynasty": "宋",
        "collection_info": null
    },
    {
        "title": "偈三十五首  其二六",
        "author": "释祖珍",
        "content": "我所得智慧，微妙最第一。\n众生诸根钝，着乐痴所盲。",
        "dynasty": "宋",
        "collection_info": null
    },
    {
        "title": "偈三十五首  其二七",
        "author": "释祖珍",
        "content": "眼若不睡，诸梦自除。\n心若不异，万法一如。",
        "dynasty": "宋",
        "collection_info": null
    },
    {
        "title": "偈三十五首  其二八",
        "author": "释祖珍",
        "content": "有句无句，如藤倚树。\n眼睛定动，失却巴鼻。",
        "dynasty": "宋",
        "collection_info": null
    },
    {
        "title": "偈三十五首  其二九",
        "author": "释祖珍",
        "content": "向上一路，千圣不传。\n学者劳形，如猿捉影。",
        "dynasty": "宋",
        "collection_info": null
    },
    {
        "title": "偈三十五首  其三○",
        "author": "释祖珍",
        "content": "断除鬚髪着僧衣，精进当遵古佛仪。\n一念不生亲领略，方知我法妙难思。",
        "dynasty": "宋",
        "collection_info": null
    },
    {
        "title": "偈三十五首  其三一",
        "author": "释祖珍",
        "content": "心月孤圆，虚明洞透。\n晓耀古辉今，丝毫不漏。",
        "dynasty": "宋",
        "collection_info": null
    },
    {
        "title": "偈三十五首  其三二",
        "author": "释祖珍",
        "content": "灵文一阅五千卷，感果当知越四禅。\n应笑毗耶方丈裏，却容天女问因缘。",
        "dynasty": "宋",
        "collection_info": null
    },
    {
        "title": "偈三十五首  其三三",
        "author": "释祖珍",
        "content": "蔡居士，昔也恁么来，今也恁么去。\n今昔两无殊，去来拟何处。\n住住，明明百草头，明明无生路。",
        "dynasty": "宋",
        "collection_info": null
    },
    {
        "title": "偈三十五首  其三四",
        "author": "释祖珍",
        "content": "陋巷闭门唯读书，了无尘果自如初。\n时来坐脱西窗下，惊起须弥遶太虚。",
        "dynasty": "宋",
        "collection_info": null
    },
    {
        "title": "偈三十五首  其三五",
        "author": "释祖珍",
        "content": "是处青山可垛跟，白云流水绕孤村。\n笑携拄杖出门去，三世谁知一口吞。",
        "dynasty": "宋",
        "collection_info": null
    },
    {
        "title": "游龙湫拜诺矩罗尊者",
        "author": "释祖珍",
        "content": "十里松溪到上流，断崖千尺泻龙湫。\n谁言尊者心无着，冷眼长年看不休。",
        "dynasty": "宋",
        "collection_info": null
    },
    {
        "title": "临终偈",
        "author": "释祖珍",
        "content": "生本无生，死本无死。\n生死二途，了无彼此。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释择崇",
        "content": "柴鸣竹爆惊人耳，大洋海底红尘起。\n家犬声狞夜不休，陆地行船三万里。\n坚牢地神笑呵呵，须弥山王眼觑鼻。\n把我东行却向西，南山声应北山裏。\n千手大悲开眼看，无量慈悲是谁底。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释择崇",
        "content": "西山青，无谓情。\n洪井碧，无涓滴。\n西山人，见曷亲。\n西山事，无可似。\n若是灵利底举着便知，懵懂者付与德山临济。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释择崇",
        "content": "浪静风恬正好看，秋江澄澈碧天宽。\n渔人竞把丝轮掷，不见冰轮蘸水寒。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释择崇",
        "content": "金佛不度炉，穷源有处无。\n木佛不度火，浑崙齩不破。\n泥佛不度水，何处不是你。\n真佛屋裏坐，赵州言是祸。\n水牯会耕田，黄牛能拽磨。",
        "dynasty": "宋",
        "collection_info": null
    },
    {
        "title": "读庄子一受其成形不忘以待尽",
        "author": "释择崇",
        "content": "人生悉如此，谁悟此中玄。\n白日无私照，青山任意眠。\n松风来不断，泉石自相便。\n路出千峰上，云归竹径边。",
        "dynasty": "宋",
        "collection_info": null
    },
    {
        "title": "司空山歌",
        "author": "释择崇",
        "content": "司空山，在云外，时人到得方自在。\n我今随力幸登临，四顾巍巍无向背。\n绝遮拦，难比况，千山万山齐恃仰。\n九夏炎炎雪正飞，三冬飒飒华初放。\n春不荣，秋不落，隐隐昭昭倚寥廓。\n直下人间咫尺间，欲上之人难措脚。\n人迹绝，野境宽，触事无能懒散便。\n有时向日岩前坐，有时乘困日高眠。\n不学禅，不修道，只么腾腾恣颠倒。\n百种无求箇野人，随分随缘能作造。\n不从他，不觅己，一句灵灵万缘裏。\n自从识得祖师关，历历明明此为始。\n无妙名，无忌讳，来者向渠只么是。\n任你千般与万般，何曾出得箇些子。\n分明说报知音，目炙风吹不用寻。\n须弥南畔相逢着，积翠台边旨更深。\n旨更深，谁会得，东村王老眼前黑。\n李四张三不信伊，问尽邻家转疑惑。\n转疑惑，不较多，为君吟作司空歌。\n宫商角征任吹唱，角征宫商争奈何。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释慧初",
        "content": "一趯趯翻四大海，一拳拳倒须弥山。\n佛祖位中留不住，又吹渔笛汩罗湾。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释慧初",
        "content": "九月二十五，聚头相共举。\n瞎却正法眼，拈却云门普。\n德山不会说禅，嬴得村歌社舞。\n阿呵呵，逻逻哩。",
        "dynasty": "宋",
        "collection_info": null
    },
    {
        "title": "偈",
        "author": "释普信",
        "content": "残雪既消尽，春风日渐多。\n若将时节会，佛法又如何。",
        "dynasty": "宋",
        "collection_info": null
    },
    {
        "title": "颂古九首  其一",
        "author": "释普信",
        "content": "据坐凝眸语未形，一槌直下意何明。\n倒行此令如相委，无限清风动地生。",
        "dynasty": "宋",
        "collection_info": null
    },
    {
        "title": "颂古九首  其二",
        "author": "释普信",
        "content": "当时卞璧亲持献，未遇徒然更再三。\n折苇渡江江上水，滔滔今古色如蓝。",
        "dynasty": "宋",
        "collection_info": null
    },
    {
        "title": "颂古九首  其三",
        "author": "释普信",
        "content": "相争但见风旛动，不肯回头识动心。\n从此老卢露消息，松风江月尽知音。",
        "dynasty": "宋",
        "collection_info": null
    },
    {
        "title": "颂古九首  其四",
        "author": "释普信",
        "content": "寥寥风月卧烟霞，百鸟从兹不献花。\n人义尽从贫处断，世情偏向有钱家。",
        "dynasty": "宋",
        "collection_info": null
    },
    {
        "title": "颂古九首  其五",
        "author": "释普信",
        "content": "道得无言杈下死，霍山猛跳入怀中。\n三千里外虚相赚，更有何人透此宗。",
        "dynasty": "宋",
        "collection_info": null
    },
    {
        "title": "颂古九首  其六",
        "author": "释普信",
        "content": "当时苦口曾不道，悟来灵骨方寻讨。\n练江寒月两萧萧，浮云散尽天如扫。",
        "dynasty": "宋",
        "collection_info": null
    },
    {
        "title": "颂古九首  其七",
        "author": "释普信",
        "content": "收来辊去事方圆，独许渔郎上鈎船。\n明月芦花同一色，落霞孤鹜共遥天。",
        "dynasty": "宋",
        "collection_info": null
    },
    {
        "title": "颂古九首  其八",
        "author": "释普信",
        "content": "大用纵横掣电机，烁迦罗眼尚胶黐。\n迷途梦裏争唇吻，却忆随他去一回。",
        "dynasty": "宋",
        "collection_info": null
    },
    {
        "title": "颂古九首  其九",
        "author": "释普信",
        "content": "渔翁潇洒任东西，芦管横吹韵不齐。\n夜静月明鱼不食，扁舟卧入武陵溪。",
        "dynasty": "宋",
        "collection_info": null
    },
    {
        "title": "偈",
        "author": "释兴道",
        "content": "同云欲雪未雪，爱日似晖不晖。\n寒雀啾啾闹篱落，朔风冽冽舞帘帷。\n要会韶阳亲切句，今朝觌面为提撕。",
        "dynasty": "宋",
        "collection_info": null
    },
    {
        "title": "颂",
        "author": "释果慜",
        "content": "南泉提起下刀诛，六臂修罗救得无。\n设使两堂俱道得，也应流血满街衢。",
        "dynasty": "宋",
        "collection_info": null
    },
    {
        "title": "偈",
        "author": "释圆",
        "content": "新缝纸被烘来暖，一觉安眠到五更。\n闻得上方钟鼓动，又添一日在浮生。",
        "dynasty": "宋",
        "collection_info": null
    },
    {
        "title": "偈",
        "author": "释守慧",
        "content": "但知今日復明日，不觉前秋与后秋。\n平步坦然归故里，却乘好月过沧洲。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释礼",
        "content": "夺不夺，纵有余。\n临岐不分袂，富贵却萧疏。\n句裏不曾舒慷慨，禹门先自透金鱼。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释礼",
        "content": "不是翻涛手，徒夸跨海鲸。\n由基方捻镞，枝上众猿惊。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释端裕",
        "content": "德山入门便棒，多向皮袋裏埋踪。\n临济入门便喝，总在声尘中出没。\n若是英灵衲子，直须足下风生，超越古今途辙。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释端裕",
        "content": "易填巨壑，难满漏巵。\n若有操持，了无难易。\n拈却大地，宽绰有余。\n放出纤毫，碍塞无中。",
        "dynasty": "宋",
        "collection_info": null
    },
    {
        "title": "颂古十首  其一",
        "author": "释端裕",
        "content": "修行不落与不昧，尽作野狐涎唾腥。\n拾取娘生穷相口，拶开云路吸雷霆。",
        "dynasty": "宋",
        "collection_info": null
    },
    {
        "title": "颂古十首  其二",
        "author": "释端裕",
        "content": "玉箫吹作凤鸾吟，惹动游人离别心。\n一陈东风捲寥廓，四方八面少知音。",
        "dynasty": "宋",
        "collection_info": null
    },
    {
        "title": "颂古十首  其三",
        "author": "释端裕",
        "content": "高堂公子醉双陆，乱撒明珠发异光。\n一掷输嬴谁辨得，满盘骰子不成双。",
        "dynasty": "宋",
        "collection_info": null
    },
    {
        "title": "颂古十首  其四",
        "author": "释端裕",
        "content": "劫火洞然俱败坏，青天白日愈光辉。\n王孙醉寝迷春梦，不觉莺啼柳絮飞。",
        "dynasty": "宋",
        "collection_info": null
    },
    {
        "title": "颂古十首  其五",
        "author": "释端裕",
        "content": "百千诸佛眉弯曲，无订无修眼搭痴。\n踏着未消连底冻，一时认作碧琉璃。",
        "dynasty": "宋",
        "collection_info": null
    },
    {
        "title": "颂古十首  其六",
        "author": "释端裕",
        "content": "波斯捧出海南香，白眼昆崙与论量。\n贾客不谙弹舌语，只看两箇鼻头长。",
        "dynasty": "宋",
        "collection_info": null
    },
    {
        "title": "颂古十首  其七",
        "author": "释端裕",
        "content": "芭蕉拄杖与夺，直要当风眼活。\n剎那纔昧隔生，鼻孔遭他牵撮。",
        "dynasty": "宋",
        "collection_info": null
    },
    {
        "title": "颂古十首  其八",
        "author": "释端裕",
        "content": "清凈法身花药栏，眉毛刺倒须弥山。\n谁将玉笛传凄怨，吹过芦藂明月弯。",
        "dynasty": "宋",
        "collection_info": null
    },
    {
        "title": "颂古十首  其九",
        "author": "释端裕",
        "content": "久雨不晴，云门道札。\n阳乌奋羽翰，蛟龙缩鳞鬛。\n为是时节，为是佛法。\n一箭两垛谩猜量，眼裏瞳人眉搭飒。",
        "dynasty": "宋",
        "collection_info": null
    },
    {
        "title": "偈十三首  其一",
        "author": "释法泰",
        "content": "客从远方来，遗我一张琴。\n中含太古意，举世无知音。\n子期徒侧耳，师旷谩追寻。\n今朝呈似君，试请弹一曲。",
        "dynasty": "宋",
        "collection_info": null
    },
    {
        "title": "偈十三首  其二",
        "author": "释法泰",
        "content": "达得人空法空，未称祖师家风。\n体得全用全照，亦非衲僧要妙。\n直须打破牢关，识取向上一窍。",
        "dynasty": "宋",
        "collection_info": null
    },
    {
        "title": "偈十三首  其三",
        "author": "释法泰",
        "content": "开口错，合口丧，明眼衲僧无伎俩。\n春风吹落桃李花，淡烟疏雨笼青嶂。",
        "dynasty": "宋",
        "collection_info": null
    },
    {
        "title": "偈十三首  其四",
        "author": "释法泰",
        "content": "一叶落，天下秋，看看空际火云收。\n万里长江凈如练，谢家人不在渔舟。",
        "dynasty": "宋",
        "collection_info": null
    },
    {
        "title": "偈十三首  其五",
        "author": "释法泰",
        "content": "一雁度长空，影落寒江水。\n水无沉影心，雁无遗踪意。\n踪影两相忘，凭何为的旨。\n篱边金菊黄，江上芙蓉翠。",
        "dynasty": "宋",
        "collection_info": null
    },
    {
        "title": "偈十三首  其六",
        "author": "释法泰",
        "content": "三角牯牛独脚舞，两轮石磨遶空飞。\n新生孩子擎铁棒，直上须弥打一槌。",
        "dynasty": "宋",
        "collection_info": null
    },
    {
        "title": "偈十三首  其七",
        "author": "释法泰",
        "content": "开口有时非，开口有时是。\n粗言及细语，皆归第一义。\n释迦老子碗鸣声，达磨西来屎臭气。\n惟有山前水牯牛，身放毫光照天地。",
        "dynasty": "宋",
        "collection_info": null
    },
    {
        "title": "偈十三首  其八",
        "author": "释法泰",
        "content": "推真真无有相，穷妄妄无有形。\n真妄两无所有，廓然露出眼睛。\n眼睛既露，见个什么。\n晓日烁开岩畔雪，朔风吹绽腊梅花。",
        "dynasty": "宋",
        "collection_info": null
    },
    {
        "title": "偈十三首  其九",
        "author": "释法泰",
        "content": "咄咄，何似生，穿云俊鹘摩青天。\n抬眸一顾十万里，林间钝羽空忙然。\n求解会，着言诠，还同日午打三更。\n争如一句声前荐，独向毗卢顶上行。",
        "dynasty": "宋",
        "collection_info": null
    },
    {
        "title": "偈十三首  其一○",
        "author": "释法泰",
        "content": "久雨不晴，有理难伸。\n云雾长埋大野，檐声不断前旬。\n阿喇喇，闻不闻。\n补陀岩上客，应笑未归人。",
        "dynasty": "宋",
        "collection_info": null
    },
    {
        "title": "偈十三首  其一一",
        "author": "释法泰",
        "content": "幽鸟语如篁，柳垂金线长。\n少林传底事，对面不囊藏。",
        "dynasty": "宋",
        "collection_info": null
    },
    {
        "title": "偈十三首  其一二",
        "author": "释法泰",
        "content": "有佛处不增，无佛处不减。\n人人一段光明，历劫何曾欠少。\n咄，释迦谩自化西干，达磨无端来此土。",
        "dynasty": "宋",
        "collection_info": null
    },
    {
        "title": "偈十三首  其一三",
        "author": "释法泰",
        "content": "勿思惟，休造作，展手开拳咄咄咄。\n随意说，任天真，镇州萝卜重三所。\n堪笑老胡不知有，九年面壁太劳神。",
        "dynasty": "宋",
        "collection_info": null
    },
    {
        "title": "偈七首  其一",
        "author": "释法泰",
        "content": "今朝正月已半，是处灯火缭乱。\n满城罗骑骈阗，交互往来游翫。\n文殊走入闹篮中，普贤端坐高楼看。",
        "dynasty": "宋",
        "collection_info": null
    },
    {
        "title": "偈七首  其二",
        "author": "释法泰",
        "content": "渺渺邈邈，十方该括。\n坦坦荡荡，绝形绝相。\n目欲视而睛枯，口欲谈而词丧。\n文殊普贤，全无伎俩。\n临济德山，不妨提唱，龟吞陕府铁牛，蛇咬嘉州大像。\n吓得东海鲤鱼，直至如今肚胀。",
        "dynasty": "宋",
        "collection_info": null
    },
    {
        "title": "偈七首  其三",
        "author": "释法泰",
        "content": "火云烧田苗，泉源绝流注。\n婆竭大龙王，不知在何处。",
        "dynasty": "宋",
        "collection_info": null
    },
    {
        "title": "偈七首  其四",
        "author": "释法泰",
        "content": "南山起云，北山下雨。\n老僧更为震雷声，助发威光令远布。",
        "dynasty": "宋",
        "collection_info": null
    },
    {
        "title": "偈七首  其五",
        "author": "释法泰",
        "content": "德山棒下金沙异，临济喝中宾主分。\n到此若无真正眼，可怜辜负本来人。",
        "dynasty": "宋",
        "collection_info": null
    },
    {
        "title": "偈七首  其六",
        "author": "释法泰",
        "content": "空手把锄头，步行骑水牛。\n人从桥上过，桥流水不流。",
        "dynasty": "宋",
        "collection_info": null
    },
    {
        "title": "偈七首  其七",
        "author": "释法泰",
        "content": "忆昔游方日，获得二种物。\n一是金刚锤，一是千圣骨。\n持行宇宙中，气岸高突兀。\n如是三十年，用之为准则。\n而今年老矣，一物知何物。\n掷下金刚锤，击碎千圣骨。\n抛向四衢道，不能更惜得。\n任意过浮生，指南将作北。\n呼龟以为鼈，唤豆以为粟。\n从他明眼人，笑我无绳墨。",
        "dynasty": "宋",
        "collection_info": null
    },
    {
        "title": "颂古十二首  其一",
        "author": "释法泰",
        "content": "朝三暮四一何少，暮四朝三何太多。\n多少未能知数量，有无从此见殽讹。\n不殽讹，唵苏嚧，㗭唎萨婆诃。",
        "dynasty": "宋",
        "collection_info": null
    },
    {
        "title": "颂古十二首  其二",
        "author": "释法泰",
        "content": "三脚驴子弄蹄行，步步莲华衬足生。\n堪笑草中寻觅者，不知芳树啭新莺。",
        "dynasty": "宋",
        "collection_info": null
    },
    {
        "title": "颂古十二首  其三",
        "author": "释法泰",
        "content": "无量秤子两头平，拈起应须见得明。\n若向箇中争分两，知渠错认定盘星。",
        "dynasty": "宋",
        "collection_info": null
    },
    {
        "title": "颂古十二首  其四",
        "author": "释法泰",
        "content": "十分风采露堂堂，玉蘂琼华未比量。\n刚被傍人论好丑，因兹难嫁与潘郎。",
        "dynasty": "宋",
        "collection_info": null
    },
    {
        "title": "颂古十二首  其五",
        "author": "释法泰",
        "content": "子卿不下单于拜，始末常遵汉帝仪。\n雪后乃知松柏操，事难方见丈夫儿。",
        "dynasty": "宋",
        "collection_info": null
    },
    {
        "title": "颂古十二首  其六",
        "author": "释法泰",
        "content": "得人一牛，还人一马。\n有往有来，可知礼也。",
        "dynasty": "宋",
        "collection_info": null
    },
    {
        "title": "颂古十二首  其七",
        "author": "释法泰",
        "content": "应用从来不覆藏，当机何得昧真常。\n只知报道王来也，不觉浑身在帝乡。",
        "dynasty": "宋",
        "collection_info": null
    },
    {
        "title": "颂古十二首  其八",
        "author": "释法泰",
        "content": "不落因果何曾堕，不昧因果何曾脱。\n当堂镜破两头忘，扫影灭踪无摸索。\n无摸索，何倚托。\n秋风吹梧桐，树叶鸣嚗嚗。",
        "dynasty": "宋",
        "collection_info": null
    },
    {
        "title": "颂古十二首  其九",
        "author": "释法泰",
        "content": "商岭东西路不分，两间茅屋一溪云。\n师年耳聩知师意，人是人非不欲闻。",
        "dynasty": "宋",
        "collection_info": null
    },
    {
        "title": "颂古十二首  其一○",
        "author": "释法泰",
        "content": "树倒藤枯意若何，沩山开口笑呵呵。\n可怜三尺龙泉剑，唤作陶家壁上梭。",
        "dynasty": "宋",
        "collection_info": null
    },
    {
        "title": "颂古十二首  其一一",
        "author": "释法泰",
        "content": "有无不问语先堕，明镜当台双照破。\n迷云散尽晓天空，杲日团团红似火。",
        "dynasty": "宋",
        "collection_info": null
    },
    {
        "title": "颂古十二首  其一二",
        "author": "释法泰",
        "content": "多子塔前衣付后，更传何物示于人。\n双珠迸出剎竿倒，直得寒光彻四邻。",
        "dynasty": "宋",
        "collection_info": null
    },
    {
        "title": "四时般若  其一",
        "author": "释法泰",
        "content": "日暖风和天地春，野华芳草一翻新。\n灵山佳致依然在，谁是当年微笑人。",
        "dynasty": "宋",
        "collection_info": null
    },
    {
        "title": "四时般若  其二",
        "author": "释法泰",
        "content": "万木扶疏夏景长，园林梅杏嚼红香。\n山前麦熟还知否，一一当机为举扬。",
        "dynasty": "宋",
        "collection_info": null
    },
    {
        "title": "四时般若  其三",
        "author": "释法泰",
        "content": "飘飘黄叶坠幽庭，万里无云宇宙清。\n飒飒凉飈生户外，韶阳三句转分明。",
        "dynasty": "宋",
        "collection_info": null
    },
    {
        "title": "四时般若  其四",
        "author": "释法泰",
        "content": "林木萧条復本根，严霜冻雪鏁松门。\n地炉煨火通身暖，寒暑到来休更论。",
        "dynasty": "宋",
        "collection_info": null
    },
    {
        "title": "赞达磨",
        "author": "释法泰",
        "content": "泛舶来梁自普通，一锤击碎有为功。\n谁云面壁无言说，争奈当门齿露风。",
        "dynasty": "宋",
        "collection_info": null
    },
    {
        "title": "颂古四十四首  其一",
        "author": "释法泰",
        "content": "生无所生，死无所死。\n风动尘飞，波澄浪止。\n和合离散，随处发现。\n满月弯弓，双雕一箭。",
        "dynasty": "宋",
        "collection_info": null
    },
    {
        "title": "颂古四十四首  其二",
        "author": "释法泰",
        "content": "重城晓入冒轻烟，闹市相逢岂偶然。\n一句等闲相借问，平田忽尔浪滔天。\n月上女，实堪怜，云髻高梳何处去，借婆裙子拜婆年。",
        "dynasty": "宋",
        "collection_info": null
    },
    {
        "title": "颂古四十四首  其三",
        "author": "释法泰",
        "content": "不是风兮不是旛，一重山后一重山。\n青春雨过无余因，独倚危楼望剎竿。",
        "dynasty": "宋",
        "collection_info": null
    },
    {
        "title": "颂古四十四首  其四",
        "author": "释法泰",
        "content": "堂堂妙相绝锱铢，善恶都忘见也无。\n万里云收天界凈，海心无浪月轮孤。",
        "dynasty": "宋",
        "collection_info": null
    },
    {
        "title": "颂古四十四首  其五",
        "author": "释法泰",
        "content": "张公养得三箇儿，长大不知谁立志。\n呼来月下同踪由，眼睛箇箇皆相似。",
        "dynasty": "宋",
        "collection_info": null
    },
    {
        "title": "颂古四十四首  其六",
        "author": "释法泰",
        "content": "朱沙镜裏开颜笑，白玉盘中展脚眠。\n大抵人生难得共，得团圆处且团圆。",
        "dynasty": "宋",
        "collection_info": null
    },
    {
        "title": "颂古四十四首  其七",
        "author": "释法泰",
        "content": "三界无法，何处求心。\n山容雨过，松韵风吟。\n横眠倒卧无余事，一任莓苔满地侵。",
        "dynasty": "宋",
        "collection_info": null
    },
    {
        "title": "颂古四十四首  其八",
        "author": "释法泰",
        "content": "百丈开田说大义，理事圆融无不备。\n梵音清彻十方闻，草树锄锹皆耸起。\n末后双拳再展开，拖泥带水为痴獃。\n船流到岸五千里，刻舟求剑徒悠哉。",
        "dynasty": "宋",
        "collection_info": null
    },
    {
        "title": "颂古四十四首  其九",
        "author": "释法泰",
        "content": "相见不虚图，分明付与渠。\n汝醉我扶起，我倒汝相扶。\n交互为宾主，相将入帝都。\n高歌大笑九衢裏，天上人间我唯尔。",
        "dynasty": "宋",
        "collection_info": null
    },
    {
        "title": "颂古四十四首  其一○",
        "author": "释法泰",
        "content": "胶投漆，水和乳，一卷一舒，全宾全主。\n谁言不落青黄，就中要人道取。\n谁道取，分付镬汤，熟蒸烂煮。",
        "dynasty": "宋",
        "collection_info": null
    },
    {
        "title": "颂古四十四首  其一一",
        "author": "释法泰",
        "content": "行婆能击涂毒鼓，远近闻之皆胆怖。\n唯有南泉与赵州，同死同生殊不顾。\n阿呵呵，伎死禅和不奈何。",
        "dynasty": "宋",
        "collection_info": null
    },
    {
        "title": "颂古四十四首  其一二",
        "author": "释法泰",
        "content": "试问田中有几人，插锹叉手意分明。\n可怜不逐南山去，撒手归家罢问程。",
        "dynasty": "宋",
        "collection_info": null
    },
    {
        "title": "颂古四十四首  其一三",
        "author": "释法泰",
        "content": "堂堂妙相真难比，历历梵音犹更奇。\n可怜逐句寻言者，嗟过长沙觌面机。\n知不知，黄鹤楼崔颢题诗。",
        "dynasty": "宋",
        "collection_info": null
    },
    {
        "title": "颂古四十四首  其一四",
        "author": "释法泰",
        "content": "宗师垂手贵天真，肯事雕虫篆刻新。\n只向平田浅草处，等闲推出玉麒麟。",
        "dynasty": "宋",
        "collection_info": null
    },
    {
        "title": "颂古四十四首  其一五",
        "author": "释法泰",
        "content": "赵州三度吃茶，禾山打鼓难比。\n休于句下寻求，识取口中滋味。\n若识得，观音院裏有弥勒。",
        "dynasty": "宋",
        "collection_info": null
    },
    {
        "title": "颂古四十四首  其一六",
        "author": "释法泰",
        "content": "等闲施设岂徒然，平地波澜欲浸天。\n更向胡梯敲数下，免教失脚堕黄泉。",
        "dynasty": "宋",
        "collection_info": null
    },
    {
        "title": "颂古四十四首  其一七",
        "author": "释法泰",
        "content": "病餐毒药访良医，医使元餐药治之。\n病去药回滋味别，舌头具眼者方知。",
        "dynasty": "宋",
        "collection_info": null
    },
    {
        "title": "颂古四十四首  其一八",
        "author": "释法泰",
        "content": "打破当年山鬼窟，豁开正眼耀干坤。\n三拳肋下无多子，一喝雷轰迸海门。",
        "dynasty": "宋",
        "collection_info": null
    },
    {
        "title": "颂古四十四首  其一九",
        "author": "释法泰",
        "content": "溪边嫩柳条条绿，陌上桃花树树红。\n勿谓东君无管带，更加暖日与和风。",
        "dynasty": "宋",
        "collection_info": null
    },
    {
        "title": "颂古四十四首  其二○",
        "author": "释法泰",
        "content": "臭烟蓬㶿中，迸出铁蒺藜。\n当如如未委，丧却目前机。",
        "dynasty": "宋",
        "collection_info": null
    },
    {
        "title": "颂古四十四首  其二一",
        "author": "释法泰",
        "content": "皮裹骨兮骨裹皮，分明道了復何疑。\n拈起草鞋如未委，不如别处且乌龟。",
        "dynasty": "宋",
        "collection_info": null
    },
    {
        "title": "颂古四十四首  其二二",
        "author": "释法泰",
        "content": "无寒暑处为君通，枯木生死花又一重。\n堪笑刻舟求剑者，至今犹在冷灰中。",
        "dynasty": "宋",
        "collection_info": null
    },
    {
        "title": "颂古四十四首  其二三",
        "author": "释法泰",
        "content": "白衣拜相喜难加，暂时流落向天涯。\n移身换步人难用，夜来归宿五侯家。",
        "dynasty": "宋",
        "collection_info": null
    },
    {
        "title": "颂古四十四首  其二四",
        "author": "释法泰",
        "content": "无鬚锁子两头摇，无瑕璧玉三回献。\n反遭刖足太无端，谁料正言还似反。",
        "dynasty": "宋",
        "collection_info": null
    },
    {
        "title": "颂古四十四首  其二五",
        "author": "释法泰",
        "content": "吞却易，吐还难，须弥顶上无风寒。\n昨夜三更白如昼，不知谁共倚阑观。",
        "dynasty": "宋",
        "collection_info": null
    },
    {
        "title": "颂古四十四首  其二六",
        "author": "释法泰",
        "content": "雪峰古涧泉深，赵州石桥水苦。\n若知异水同源，饮者不妨疑悟。\n不从鼻孔入，白浪高三级。\n从此不答话，岂免酬高价。\n金刚圈子栗棘蓬，解透横行四天下。",
        "dynasty": "宋",
        "collection_info": null
    },
    {
        "title": "颂古四十四首  其二七",
        "author": "释法泰",
        "content": "嵯峨万仞是曹山，气岸雄雄坐祖关。\n横按镆铘全正令，太平寰宇斩痴顽。",
        "dynasty": "宋",
        "collection_info": null
    },
    {
        "title": "颂古四十四首  其二八",
        "author": "释法泰",
        "content": "窣堵波成赏匠人，工钱一二与三文。\n可怜眼裏无筋者，当面定将数目分。",
        "dynasty": "宋",
        "collection_info": null
    },
    {
        "title": "颂古四十四首  其二九",
        "author": "释法泰",
        "content": "高楼美女一双双，各向琼窗坐玉床。\n绣绣出鸳鸯呈似了，金针深插锦香囊。",
        "dynasty": "宋",
        "collection_info": null
    },
    {
        "title": "颂古四十四首  其三○",
        "author": "释法泰",
        "content": "垂鈎四海钓狞龙，格外玄谈知己从。\n相见披衫带席帽，不妨把手上高峰。",
        "dynasty": "宋",
        "collection_info": null
    },
    {
        "title": "颂古四十四首  其三一",
        "author": "释法泰",
        "content": "蓦刃开时飞銕骑，电光闪处掷金槌。\n一城瞎却浑闲事，直至而今成是非。",
        "dynasty": "宋",
        "collection_info": null
    },
    {
        "title": "颂古四十四首  其三二",
        "author": "释法泰",
        "content": "一拳拳倒黄鹤楼，一趯趯翻鹦鹉洲。\n幸有傍人为着力，自家端坐看扬州。",
        "dynasty": "宋",
        "collection_info": null
    },
    {
        "title": "颂古四十四首  其三三",
        "author": "释法泰",
        "content": "格外谈，惊人句，懵懂禅和徒指注。\n灼然好箇佛无光，言下迷宗空自忙。\n赖有知音招庆在，譊讹一夏为雌黄。\n雌黄出，暗写愁肠寄知识。",
        "dynasty": "宋",
        "collection_info": null
    },
    {
        "title": "颂古四十四首  其三四",
        "author": "释法泰",
        "content": "白纸三张通信去，展开千里却同风。\n阳春转入胡笳曲，不是风吹别调中。",
        "dynasty": "宋",
        "collection_info": null
    },
    {
        "title": "颂古四十四首  其三五",
        "author": "释法泰",
        "content": "河目海口，钉觜镜舌。\n鸡宿凤巢，素非其鸭。\n直饶啐啄同时，未免当头一札。",
        "dynasty": "宋",
        "collection_info": null
    },
    {
        "title": "颂古四十四首  其三六",
        "author": "释法泰",
        "content": "对一说，五教三乘尽该摄。\n龙宫海藏任纵横，水底泥牛吞却月。",
        "dynasty": "宋",
        "collection_info": null
    },
    {
        "title": "颂古四十四首  其三七",
        "author": "释法泰",
        "content": "凉风落木楚山秋，满树寒蝉噪不休。\n红蓼白苹开两岸，不知谁在钓鱼舟。",
        "dynasty": "宋",
        "collection_info": null
    },
    {
        "title": "颂古四十四首  其三八",
        "author": "释法泰",
        "content": "明镜当台湛如水，无端特地起尘埃。\n积成山岳面前立，千手大悲擘不开。",
        "dynasty": "宋",
        "collection_info": null
    },
    {
        "title": "颂古四十四首  其三九",
        "author": "释法泰",
        "content": "汝水向东流，楚水从南至。\n皆归大海中，咸淡同一味。\n顶门具眼底衲僧，试向其中辨浅深。",
        "dynasty": "宋",
        "collection_info": null
    },
    {
        "title": "颂古四十四首  其四○",
        "author": "释法泰",
        "content": "三人证龟成鳖，井底泥牛气噎。\n直饶辩泻悬河，有理亦难分雪。\n耿耿孤光常皎洁。",
        "dynasty": "宋",
        "collection_info": null
    },
    {
        "title": "颂古四十四首  其四一",
        "author": "释法泰",
        "content": "风前露出无瑕璧，室内擎将如意珠。\n两度献渠渠不识，可怜流落在江湖。",
        "dynasty": "宋",
        "collection_info": null
    },
    {
        "title": "颂古四十四首  其四二",
        "author": "释法泰",
        "content": "银椀裏盛雪，冰壶含宝月。\n纵具四韦陀，到此虚摇舌。\n西天令严，此土还别。",
        "dynasty": "宋",
        "collection_info": null
    },
    {
        "title": "颂古四十四首  其四三",
        "author": "释法泰",
        "content": "鸡寒上树，鸭寒下水。\n三百余会不能宣，九年面壁徒瞌睡。\n休瞌睡，上是天兮下是地。",
        "dynasty": "宋",
        "collection_info": null
    },
    {
        "title": "颂古四十四首  其四四",
        "author": "释法泰",
        "content": "西天人不会唐言，端坐巍巍少室前。\n刚被流支打齿缺，至令有理不能宣。",
        "dynasty": "宋",
        "collection_info": null
    },
    {
        "title": "偈",
        "author": "释子文",
        "content": "不昧不落作么会，会得依前堕野狐。\n一夜凉风生画角，满船明月泛江湖。",
        "dynasty": "宋",
        "collection_info": null
    },
    {
        "title": "偈",
        "author": "释建",
        "content": "兔马有角，牛羊无角。\n绝毫绝釐，如山如岳。\n针锋上师子翻身，藕窍中大鹏展翼。\n等闲突过北俱卢，日月星辰一时黑。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释安民",
        "content": "众卖华兮独卖松，青春颜色不如红。\n算来终不与时合，归去来兮翠霭中。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释安民",
        "content": "三面狸奴手捉月，两头白牯脚拏烟。\n戴冠碧兔立庭柏，脱殻乌龟飞上天。",
        "dynasty": "宋",
        "collection_info": null
    },
    {
        "title": "偈",
        "author": "释元凈",
        "content": "要行便行，要坐便坐。\n六处神通，是个什么。\n把定时一物不为，放行时杀人放火。",
        "dynasty": "宋",
        "collection_info": null
    },
    {
        "title": "四牛图颂  其一",
        "author": "释元凈",
        "content": "混沌不分处，三缘未合时。\n神通难可测，佛眼莫能窥。\n坦荡全躯白，安眠露地肥。\n为躭春色好，又被业风吹。",
        "dynasty": "宋",
        "collection_info": null
    },
    {
        "title": "四牛图颂  其二",
        "author": "释元凈",
        "content": "改换毛衣了，从兹不自由。\n只知今日事，忘却旧时牛。\n步步虽同辙，昂昂不转头。\n四山成隔阔，相逐没时休。",
        "dynasty": "宋",
        "collection_info": null
    },
    {
        "title": "四牛图颂  其三",
        "author": "释元凈",
        "content": "瞥尔家栏裏，回头识得伊。\n不须常管带，取次倒横骑。\n似客归家日，如儿得母时。\n平田荒草裏，吹唱哩啰哩。",
        "dynasty": "宋",
        "collection_info": null
    },
    {
        "title": "四牛图颂  其四",
        "author": "释元凈",
        "content": "脱下娘生袴，还归不动尊。\n万缘具顿罢，一路涅槃门。\n大海波澜息，青天绝点云。\n披毛同异类，无剎不分身。",
        "dynasty": "宋",
        "collection_info": null
    },
    {
        "title": "偈",
        "author": "释梵思",
        "content": "趯翻生死海，踏倒涅槃岸。\n世上无活人，黄泉无死汉。",
        "dynasty": "宋",
        "collection_info": null
    },
    {
        "title": "颂古九首  其一",
        "author": "释梵思",
        "content": "春有百花秋有月，夏有凉风冬有雪。\n若无闲事在心头，便是人间好时节。",
        "dynasty": "宋",
        "collection_info": null
    },
    {
        "title": "颂古九首  其二",
        "author": "释梵思",
        "content": "唤应寻常谁不晓，及乎按剑总茫然。\n分明好个神仙诀，父子从来不许传。",
        "dynasty": "宋",
        "collection_info": null
    },
    {
        "title": "颂古九首  其三",
        "author": "释梵思",
        "content": "一喝非唯三日聋，龙威虎势也潜踪。\n从前汗马无人识，只要重论盖代功。",
        "dynasty": "宋",
        "collection_info": null
    },
    {
        "title": "颂古九首  其四",
        "author": "释梵思",
        "content": "黄鹤楼前鹦鹉洲，夕阳西去水东流。\n要知诸佛居何处，风叶萧萧月满楼。",
        "dynasty": "宋",
        "collection_info": null
    },
    {
        "title": "颂古九首  其五",
        "author": "释梵思",
        "content": "摘杨花，摘杨花，打鼓弄琵琶。\n昨日栽茄子，今日种冬瓜。",
        "dynasty": "宋",
        "collection_info": null
    },
    {
        "title": "颂古九首  其六",
        "author": "释梵思",
        "content": "婆子几年寻剑客，赵州勘破有誵讹。\n解使不由来富贵，风流何在着衣多。",
        "dynasty": "宋",
        "collection_info": null
    },
    {
        "title": "颂古九首  其七",
        "author": "释梵思",
        "content": "杈下要分生死路，霍山直拔透重关。\n虽然赚我三千里，瞎却众生眼万千。",
        "dynasty": "宋",
        "collection_info": null
    },
    {
        "title": "颂古九首  其八",
        "author": "释梵思",
        "content": "春雪满空来，触处是花开。\n不知园裏树，那箇是真梅。",
        "dynasty": "宋",
        "collection_info": null
    },
    {
        "title": "颂古九首  其九",
        "author": "释梵思",
        "content": "腊月二十五，云门一曲新。\n一回闻举着，笑杀洛阳人。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释觉",
        "content": "是即彻底是，从来脱体先天地。\n非即彻底非，万别千差共一机。\n是也是不着，非也非不及，此时佛祖从何立。\n晓天霜重泄真机，一颗圆明色非色。\n妙体全标处，分明只自知。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释觉",
        "content": "仰之弥高，不隔丝毫。\n要津把断，佛祖难逃。\n钻之弥坚，真体自然。\n鸟啼华笑，在碧岩前。\n瞻之在前，非正非偏。\n十方坐断，威镇大千。\n忽焉在后，一场漏逗。\n堪笑云门，藏身北斗。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释显",
        "content": "吃粥了也，头上安头。\n洗钵盂去，为蛇画足。\n更问如何，自纳败阙。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释显",
        "content": "禅莫参，道休学，歇意忘机常廓落。\n现成公案早周遮，只箇无心已穿凿。\n直饶坐断未生前，难透山僧错错错。",
        "dynasty": "宋",
        "collection_info": null
    },
    {
        "title": "酬人偈",
        "author": "释宗振",
        "content": "我有一机，直下示伊。\n青天霹雳，电卷星驰。\n德山临济，棒喝徒施。\n不传之妙，于汝何亏。",
        "dynasty": "宋",
        "collection_info": null
    },
    {
        "title": "书壁",
        "author": "释宗振",
        "content": "住在千峰最上层，年将耳顺任腾腾。\n免教名字挂人齿，甘作今朝百拙僧。",
        "dynasty": "宋",
        "collection_info": null
    },
    {
        "title": "答圆悟偈",
        "author": "学庵道人",
        "content": "露柱抽横骨，虚空弄爪牙。\n直饶玄会得，犹是眼中沙。",
        "dynasty": "宋",
        "collection_info": null
    },
    {
        "title": "偈三首  其一",
        "author": "释卿",
        "content": "杜鹃声裏春光暮，满地落花留不住。\n瑠璃殿上绝行踪，谁人解插无根树。\n只应连夜雨，又过一年春。",
        "dynasty": "宋",
        "collection_info": null
    },
    {
        "title": "偈三首  其二",
        "author": "释卿",
        "content": "蓬莱突兀无遮护，铁壁银山无入处。\n有时关棙一时开，放出毒蛇当大路。\n参禅人，早回顾，莫待临时生怕怖。\n荆棘林中暗坐时，百尺竿头须进步。\n三十三人老古锥，象转龙蟠曾指注。\n休指注，成露布。\n蚊子上铁牛，无你下嘴处。",
        "dynasty": "宋",
        "collection_info": null
    },
    {
        "title": "偈三首  其三",
        "author": "释卿",
        "content": "一不是，二不成，落华流水裏啼莺。\n闲亭雨歇夜将半，片月还从海底生。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释择明",
        "content": "赵老云收山岳露，茱萸雨过竹风清。\n谁家别馆池塘裏，一对鸳鸯画不成。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释择明",
        "content": "从来家富小儿娇，偏向江头弄画桡。\n引得老爷把不住，又来船上助歌谣。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释本",
        "content": "清明已过十余日，华雨阑珊方寸深。\n春色恼人眠不得，黄鹂飞过绿杨阴。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释本",
        "content": "鲍老当年笑郭郎，郭郎舞袖太郎当。\n及乎鲍老当场舞，鲍老郎当胜郭郎。",
        "dynasty": "宋",
        "collection_info": null
    },
    {
        "title": "悟佛鑑问领旨述偈",
        "author": "释清海",
        "content": "实际从来不受尘，箇中无旧亦无新。\n青山况是吾家物，不用寻家别问津。",
        "dynasty": "宋",
        "collection_info": null
    },
    {
        "title": "偈",
        "author": "释了璨",
        "content": "重阳九是菊华新，一句明明亘古今。\n杨广橐驼无觅处，夜来足迹在松阴。",
        "dynasty": "宋",
        "collection_info": null
    },
    {
        "title": "偈八首  其一",
        "author": "释明辩",
        "content": "猛虎口边拾得，毒虵头上安排。\n更不钉摏摇橹，回头别有生涯。\n婆子被我勘破了，大悲院裏有村斋。",
        "dynasty": "宋",
        "collection_info": null
    },
    {
        "title": "偈八首  其二",
        "author": "释明辩",
        "content": "诤五眼，涌金春色晚。\n得五力，吹落碧桃华。\n唯证乃知难可测。",
        "dynasty": "宋",
        "collection_info": null
    },
    {
        "title": "偈八首  其三",
        "author": "释明辩",
        "content": "十五日已前不得去，少林双履无藏处。\n十五日已后不得住，桂子天香和雨露。",
        "dynasty": "宋",
        "collection_info": null
    },
    {
        "title": "偈八首  其四",
        "author": "释明辩",
        "content": "黄龙头角从来异，不与今时岁月争。\n復妙回途何处去，月明终夜照虚堂。",
        "dynasty": "宋",
        "collection_info": null
    },
    {
        "title": "偈八首  其五",
        "author": "释明辩",
        "content": "我疑千年苍玉精，化为一片秋水骨。\n海神欲护护不得，一旦鰲头忽擎出。",
        "dynasty": "宋",
        "collection_info": null
    },
    {
        "title": "偈八首  其六",
        "author": "释明辩",
        "content": "吹尽风流大石调，唱出富贵黄钟宫。\n舞腰催拍月当晓，更进蒲萄酒一钟。",
        "dynasty": "宋",
        "collection_info": null
    },
    {
        "title": "偈八首  其七",
        "author": "释明辩",
        "content": "狗子佛性有，毗卢爱饮弥勒酒。\n狗子佛性无，文殊醉倒普贤扶。\n扶到家中全酩酊，胡言汉语骂妻孥。",
        "dynasty": "宋",
        "collection_info": null
    },
    {
        "title": "偈八首  其八",
        "author": "释明辩",
        "content": "龙门和尚，阐提潦倒。\n不信佛法，灭除禅道。\n拶破毗卢向上关，猫儿洗面自道好。",
        "dynasty": "宋",
        "collection_info": null
    },
    {
        "title": "颂古十六首  其一",
        "author": "释明辩",
        "content": "黄金凿，白玉椎。\n开开混沌窍，透出玄元机。",
        "dynasty": "宋",
        "collection_info": null
    },
    {
        "title": "颂古十六首  其二",
        "author": "释明辩",
        "content": "社舞村歌笑杀人，骑牛挑鸭走成群。\n三杯酒罢归家去，留得猪头碍塞人。",
        "dynasty": "宋",
        "collection_info": null
    },
    {
        "title": "颂古十六首  其三",
        "author": "释明辩",
        "content": "要得他家活计强，竿头须解倒拈枪。\n这边打鼓那边拍，引得瞿昙笑一场。",
        "dynasty": "宋",
        "collection_info": null
    },
    {
        "title": "颂古十六首  其四",
        "author": "释明辩",
        "content": "张果老踏破葫芦，吕洞宾失却宝剑。\n两箇撒手相逢，囊箧更无一綫。\n何仙姑铁笛横吹，解道长江静如练。",
        "dynasty": "宋",
        "collection_info": null
    },
    {
        "title": "颂古十六首  其五",
        "author": "释明辩",
        "content": "弓强难结鸳鸯纽，御道那栽栗棘蓬。\n堪笑香严饶舌老，今年犹胜去年穷。",
        "dynasty": "宋",
        "collection_info": null
    },
    {
        "title": "颂古十六首  其六",
        "author": "释明辩",
        "content": "不向东山久，蔷薇几度华。\n白云他自散，明月落谁家。",
        "dynasty": "宋",
        "collection_info": null
    },
    {
        "title": "颂古十六首  其七",
        "author": "释明辩",
        "content": "行主无人能赛，姐姐更是好手。\n腾身百尺竿头，打箇背翻筋斗。",
        "dynasty": "宋",
        "collection_info": null
    },
    {
        "title": "颂古十六首  其八",
        "author": "释明辩",
        "content": "老鼠齩生铁，十分滋味别。\n猫儿左右看，嚥唾也不彻。",
        "dynasty": "宋",
        "collection_info": null
    },
    {
        "title": "颂古十六首  其九",
        "author": "释明辩",
        "content": "百宝光攒无儿顶，是大神咒最灵奇。\n揭谛波罗僧揭谛，石人半夜失乌鸡。",
        "dynasty": "宋",
        "collection_info": null
    },
    {
        "title": "颂古十六首  其一○",
        "author": "释明辩",
        "content": "画得真如活，华间试展开。\n黄莺偷眼觑，不敢下枝来。",
        "dynasty": "宋",
        "collection_info": null
    },
    {
        "title": "颂古十六首  其一一",
        "author": "释明辩",
        "content": "我手何似佛手，黄龙鼻下无口。\n当时所见颟顸，至今百拙千丑。",
        "dynasty": "宋",
        "collection_info": null
    },
    {
        "title": "颂古十六首  其一二",
        "author": "释明辩",
        "content": "我脚何似驴脚，文殊亲见无着。\n好箇玻璃盏子，不要当面讳却。",
        "dynasty": "宋",
        "collection_info": null
    },
    {
        "title": "颂古十六首  其一三",
        "author": "释明辩",
        "content": "人人有箇生缘，从来罪大弥天。\n不是牵犁拽把，便须鼎镬油煎。",
        "dynasty": "宋",
        "collection_info": null
    },
    {
        "title": "颂古十六首  其一四",
        "author": "释明辩",
        "content": "春水满幽涧，江风吹断云。\n年年那时节，忆着别离人。",
        "dynasty": "宋",
        "collection_info": null
    },
    {
        "title": "颂古十六首  其一五",
        "author": "释明辩",
        "content": "住山身已老，世事任乖张。\n年来无侍者，客到自烧香。",
        "dynasty": "宋",
        "collection_info": null
    },
    {
        "title": "颂古十六首  其一六",
        "author": "释明辩",
        "content": "两女合为一媳妇，古寺基前幢子竖。\n彷佛上有陀罗尼，多少行人尽惊怖。",
        "dynasty": "宋",
        "collection_info": null
    },
    {
        "title": "送街坊",
        "author": "释明辩",
        "content": "贞女不着娘家服，丈夫岂假分时财。\n十杯五盏从何有，空奋双拳趁得来。",
        "dynasty": "宋",
        "collection_info": null
    },
    {
        "title": "送及禅人",
        "author": "释明辩",
        "content": "马面夜叉纔稽首，牛头狱卒便擎拳。\n洞宾唱箇陶甄理，脱殻乌龟飞上天。",
        "dynasty": "宋",
        "collection_info": null
    },
    {
        "title": "自赞三首  其一",
        "author": "释明辩",
        "content": "土豹长老，悟处敲誵。\n滑头胜似莼菜，软顽何啻黐胶。\n曾被三脚驴子，踏得鼻孔成四。",
        "dynasty": "宋",
        "collection_info": null
    },
    {
        "title": "自赞三首  其二",
        "author": "释明辩",
        "content": "瞎老婆半夜吹火，张聋子日午闻歌。\n画得这般毫相，出生入死降魔。\n有时鼓起龙门浪，娑竭龙王不奈何。",
        "dynasty": "宋",
        "collection_info": null
    },
    {
        "title": "自赞三首  其三",
        "author": "释明辩",
        "content": "潦倒住持，不言规矩。\n聚三百僧，说无义语。\n平生要讨便宜，落水也求干处。",
        "dynasty": "宋",
        "collection_info": null
    },
    {
        "title": "达磨赞",
        "author": "释明辩",
        "content": "昇元阁前懡㦬，洛阳峰畔乖张。\n皮髓传成放霸，双履无处埋藏。\n不是一番寒彻骨，争得梅花扑鼻香。",
        "dynasty": "宋",
        "collection_info": null
    },
    {
        "title": "颂古三十二首  其一",
        "author": "释明辩",
        "content": "掀翻地轴干坤窄，拨转天轮宇宙宽。\n须向强中呈好手，虚空打碎劫初看。",
        "dynasty": "宋",
        "collection_info": null
    },
    {
        "title": "颂古三十二首  其二",
        "author": "释明辩",
        "content": "垂鈎不似迷津客，张网诚非待兔人。\n半夜乌鸡何处去，天明吞却玉麒麟。",
        "dynasty": "宋",
        "collection_info": null
    },
    {
        "title": "颂古三十二首  其三",
        "author": "释明辩",
        "content": "古皇前化超群檄，无字印文明划划。\n今时衲子若当阳，往往半千成五百。",
        "dynasty": "宋",
        "collection_info": null
    },
    {
        "title": "颂古三十二首  其四",
        "author": "释明辩",
        "content": "猎涉荣枯未是奇，到头谁是出家儿。\n故乡漠漠在消息，时有孤云岭外归。",
        "dynasty": "宋",
        "collection_info": null
    },
    {
        "title": "颂古三十二首  其五",
        "author": "释明辩",
        "content": "天高云静月弯弯，雨过秋空眼界宽。\n百亿文殊真妙体，分明只在一毫端。",
        "dynasty": "宋",
        "collection_info": null
    },
    {
        "title": "颂古三十二首  其六",
        "author": "释明辩",
        "content": "鹙子已圆无漏种，换却身形总不知。\n通途一贯非他物，午夜胡僧步雪归。",
        "dynasty": "宋",
        "collection_info": null
    },
    {
        "title": "颂古三十二首  其七",
        "author": "释明辩",
        "content": "灵山会上旧家风，脱略从兹势莫穷。\n金斗峰前重漏泄，莫将附子当天雄。",
        "dynasty": "宋",
        "collection_info": null
    },
    {
        "title": "颂古三十二首  其八",
        "author": "释明辩",
        "content": "冤憎会苦，爱别离苦。\n钝置瞿昙，一场莽卤。",
        "dynasty": "宋",
        "collection_info": null
    },
    {
        "title": "颂古三十二首  其九",
        "author": "释明辩",
        "content": "当堂古路白云漫，碧眼黄头尚未谙。\n无孔笛儿毡拍板，轻轻吹破御街寒。",
        "dynasty": "宋",
        "collection_info": null
    },
    {
        "title": "颂古三十二首  其一○",
        "author": "释明辩",
        "content": "马祖非心非佛，直下更无窼窟。\n今年树上胡桃，胜似去年柑橘。",
        "dynasty": "宋",
        "collection_info": null
    },
    {
        "title": "颂古三十二首  其一一",
        "author": "释明辩",
        "content": "金刚南际老番王，反着襕衫入大唐。\n牛首旃檀都卖了，唯垂鼻孔不囊藏。",
        "dynasty": "宋",
        "collection_info": null
    },
    {
        "title": "颂古三十二首  其一二",
        "author": "释明辩",
        "content": "盘走珠兮珠走盘，当机脱略好生观。\n世人知贵不知价，信手拈来也不难。",
        "dynasty": "宋",
        "collection_info": null
    },
    {
        "title": "颂古三十二首  其一三",
        "author": "释明辩",
        "content": "萝卜头禅聒噪人，霜刀累切了无痕。\n自古不通人咬嚼，只容衲子鹘崙吞。",
        "dynasty": "宋",
        "collection_info": null
    },
    {
        "title": "颂古三十二首  其一四",
        "author": "释明辩",
        "content": "玉洞玄关道路长，蟠桃岂是等闲芳。\n遮藏不许人间见，只恐春风漏泄香。",
        "dynasty": "宋",
        "collection_info": null
    },
    {
        "title": "颂古三十二首  其一五",
        "author": "释明辩",
        "content": "兜罗绵样硬赘头，河北风流老赵州。\n咸处着盐淡添水，轩头一笑更无休。",
        "dynasty": "宋",
        "collection_info": null
    },
    {
        "title": "颂古三十二首  其一六",
        "author": "释明辩",
        "content": "左转右转，金刚宝剑。\n全藏半藏，由基发箭。\n红心心裏中红心，惊得须弥头倒旋。",
        "dynasty": "宋",
        "collection_info": null
    },
    {
        "title": "颂古三十二首  其一七",
        "author": "释明辩",
        "content": "大寂宗风示后昆，金刚宝剑利当门。\n瞎驴灭却正法眼，那箇男儿解出群。",
        "dynasty": "宋",
        "collection_info": null
    },
    {
        "title": "颂古三十二首  其一八",
        "author": "释明辩",
        "content": "脱略情尘老睦州，虎头虎尾一时收。\n芳草渡头韩干马，绿杨堤畔戴嵩牛。",
        "dynasty": "宋",
        "collection_info": null
    },
    {
        "title": "颂古三十二首  其一九",
        "author": "释明辩",
        "content": "体量非功不堕今，星移斗换岂同轮。\n多年历日虽无用，犯着应须总灭门。",
        "dynasty": "宋",
        "collection_info": null
    },
    {
        "title": "颂古三十二首  其二○",
        "author": "释明辩",
        "content": "高高孤顶雪蒙蒙，劫外行藏路不通。\n半夜岭梅消息转，不关春色暗香浓。",
        "dynasty": "宋",
        "collection_info": null
    },
    {
        "title": "颂古三十二首  其二一",
        "author": "释明辩",
        "content": "玉鞭纔举干坤静，皇道私无显至尊。\n贵极銮轝纔指斥，将军正令不容存。",
        "dynasty": "宋",
        "collection_info": null
    },
    {
        "title": "颂古三十二首  其二二",
        "author": "释明辩",
        "content": "转位投机觅更难，回途復妙岂相关。\n新丰洞口翻波浪，一扫须教彻底干。",
        "dynasty": "宋",
        "collection_info": null
    },
    {
        "title": "颂古三十二首  其二四",
        "author": "释明辩",
        "content": "六朝翻译传来妙，到头未悟当时窍。\n须信枝头老凤凰，春来翻作黄莺叫。",
        "dynasty": "宋",
        "collection_info": null
    },
    {
        "title": "颂古三十二首  其二五",
        "author": "释明辩",
        "content": "万丈寒潭彻底清，霜天午夜欲生冰。\n钓鱼要掷金鳞饵，拨转芦蓬向月明。",
        "dynasty": "宋",
        "collection_info": null
    },
    {
        "title": "颂古三十二首  其二六",
        "author": "释明辩",
        "content": "养得男儿要赌钱，浑身无有寸丝缠。\n是非窟裏和身入，生灭门中满口宣。",
        "dynasty": "宋",
        "collection_info": null
    },
    {
        "title": "颂古三十二首  其二七",
        "author": "释明辩",
        "content": "高安滩头百杂碎，象骨峰前眼搭痴。\n敢道鼓山无鼻孔，藂林千古笑嘻嘻。",
        "dynasty": "宋",
        "collection_info": null
    },
    {
        "title": "颂古三十二首  其二八",
        "author": "释明辩",
        "content": "微酸梅子始生仁，莺老花残迹已陈。\n一夜南风移斗柄，明朝烟柳不关春。",
        "dynasty": "宋",
        "collection_info": null
    },
    {
        "title": "颂古三十二首  其二九",
        "author": "释明辩",
        "content": "老将高提白玉鞭，双驹一策去翩翩。\n古今得失论量底，空看西山暮雨前。",
        "dynasty": "宋",
        "collection_info": null
    },
    {
        "title": "颂古三十二首  其三○",
        "author": "释明辩",
        "content": "曲蟺踏着相头摮，哑子得梦自家笑。\n笑到天明说向谁，乌鸦解作麒麟叫。",
        "dynasty": "宋",
        "collection_info": null
    },
    {
        "title": "颂古三十二首  其三一",
        "author": "释明辩",
        "content": "试问人间有底忙，好将春事报春光。\n直饶日日花前醉，一季都来九十场。",
        "dynasty": "宋",
        "collection_info": null
    },
    {
        "title": "颂古三十二首  其三二",
        "author": "释明辩",
        "content": "栗蓬吞得有何难，更教吐出又心酸。\n吞吐得来休嚼碎，南辰光射北辰寒。",
        "dynasty": "宋",
        "collection_info": null
    },
    {
        "title": "见石火省彻颂",
        "author": "释自回",
        "content": "用尽工夫，浑无巴鼻。\n火光迸散，元在这裏。",
        "dynasty": "宋",
        "collection_info": null
    },
    {
        "title": "赵州勘婆颂",
        "author": "释自回",
        "content": "三军不动旗闪烁，老婆正是魔王脚。\n赵州无柄铁扫帚，扫荡烟尘空索索。",
        "dynasty": "宋",
        "collection_info": null
    },
    {
        "title": "住东岩",
        "author": "释居静",
        "content": "月生一，东岩乍住增愁寂。\n红尘世路有多端，米麵仓储无颗粒。\n崖为伴，泉为匹，飒飒清风来入室。\n山王土地暗中忙，云版钟鱼偷泪滴。\n世人莫道空守岩，亦有东篱打西壁。",
        "dynasty": "宋",
        "collection_info": null
    },
    {
        "title": "颂示学者",
        "author": "释居静",
        "content": "十门纲要掌中施，机会来时自有为。\n作者不须排位次，大都首尾是根基。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释胜",
        "content": "即心即佛几人知，立雪齐腰只得皮。\n四海浪平龙玩宝，尽他蝼蚁撼须弥。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释胜",
        "content": "护生须是杀，杀尽始安居。\n会得箇中意，分明在半途。",
        "dynasty": "宋",
        "collection_info": null
    },
    {
        "title": "颂古七首  其一",
        "author": "释胜",
        "content": "无量妙义皆周匝，旋干转坤为一合。\n当阳横按笑中刀，犹欠顶门上一踏。",
        "dynasty": "宋",
        "collection_info": null
    },
    {
        "title": "颂古七首  其二",
        "author": "释胜",
        "content": "汉祖拜将务决胜，非韩谁敢当兹任。\n赤幡高竖化城降，星在盘兮不在秤。",
        "dynasty": "宋",
        "collection_info": null
    },
    {
        "title": "颂古七首  其三",
        "author": "释胜",
        "content": "脚踏清波分华岳，手擎红日转重云。\n徒劳谩费干戈力，究竟还归有道君。",
        "dynasty": "宋",
        "collection_info": null
    },
    {
        "title": "颂古七首  其四",
        "author": "释胜",
        "content": "借路经过无面目，因邪打正有拳头。\n衲僧门下无干涉，徒用精金换得鍮。",
        "dynasty": "宋",
        "collection_info": null
    },
    {
        "title": "颂古七首  其五",
        "author": "释胜",
        "content": "藤萝荆棘离离草，枯树无退还不倒。\n败弃知他迭几重，不消一陈秋风扫。",
        "dynasty": "宋",
        "collection_info": null
    },
    {
        "title": "颂古七首  其六",
        "author": "释胜",
        "content": "许由临岸洗耳，巢父不饮牛水。\n侍者亲入帝乡，赵州只在草裏。",
        "dynasty": "宋",
        "collection_info": null
    },
    {
        "title": "颂古七首  其七",
        "author": "释胜",
        "content": "乙巳大人丘，丛林为寇雠。\n利牙如剑戟，生杀有来由。",
        "dynasty": "宋",
        "collection_info": null
    },
    {
        "title": "颂古二十四首  其一",
        "author": "释胜",
        "content": "摩天鸩鸟九头毒，护世那咤八臂长。\n水自竹边流出冷，风从花裏过来香。",
        "dynasty": "宋",
        "collection_info": null
    },
    {
        "title": "颂古二十四首  其二",
        "author": "释胜",
        "content": "心佛物兮俱不是，坐断舌头除药忌。\n横拈倒用总由他，活捉魔群穿却鼻。",
        "dynasty": "宋",
        "collection_info": null
    },
    {
        "title": "颂古二十四首  其三",
        "author": "释胜",
        "content": "南泉王老太无端，却逐盐官作乐官。\n西祖令严行禁止，免他禅会错欣欢。",
        "dynasty": "宋",
        "collection_info": null
    },
    {
        "title": "颂古二十四首  其四",
        "author": "释胜",
        "content": "师子窟中师子儿，逸群游翫海珠玑。\n沩山呼索浑无窍，有理难伸穿得奇。",
        "dynasty": "宋",
        "collection_info": null
    },
    {
        "title": "颂古二十四首  其五",
        "author": "释胜",
        "content": "无业何太切，白云何太孤。\n胡鬚将谓赤，更有赤鬚胡。",
        "dynasty": "宋",
        "collection_info": null
    },
    {
        "title": "颂古二十四首  其六",
        "author": "释胜",
        "content": "就身打劫壮吾曹，唤得贤侯智眼高。\n忿色不知何处去，珠回玉转透云袍。",
        "dynasty": "宋",
        "collection_info": null
    },
    {
        "title": "颂古二十四首  其七",
        "author": "释胜",
        "content": "陆亘回珠转玉，南泉换斗移星。\n花阴满地日午，梦觉流莺一声。",
        "dynasty": "宋",
        "collection_info": null
    },
    {
        "title": "颂古二十四首  其八",
        "author": "释胜",
        "content": "行者失却眼，南泉破却锅。\n满堂僧不厌，一箇俗人多。",
        "dynasty": "宋",
        "collection_info": null
    },
    {
        "title": "颂古二十四首  其九",
        "author": "释胜",
        "content": "披蓑侧笠千峰上，引水浇蔬五老前。\n中有瓜田难纳履，睦州倒退在傍边。",
        "dynasty": "宋",
        "collection_info": null
    },
    {
        "title": "颂古二十四首  其一○",
        "author": "释胜",
        "content": "问端如箭透垣墙，赖值灵云手段长。\n骏马蹇驴皆控勒，鞭教战胜出沙场。",
        "dynasty": "宋",
        "collection_info": null
    },
    {
        "title": "颂古二十四首  其一一",
        "author": "释胜",
        "content": "太孤太赊日杲杲，璞玉浑金恶种草。\n无负平生雪此冤，不如一阵香风扫。",
        "dynasty": "宋",
        "collection_info": null
    },
    {
        "title": "颂古二十四首  其一二",
        "author": "释胜",
        "content": "握七星刀寻作者，倒司农印对冤雠。\n当阳一句分宾主，九曲黄河水逆流。",
        "dynasty": "宋",
        "collection_info": null
    },
    {
        "title": "颂古二十四首  其一三",
        "author": "释胜",
        "content": "剜心计剖腹继传灯，鬼面神头打葛藤。\n杰出诸方无等匹，也知只是赴斋僧。",
        "dynasty": "宋",
        "collection_info": null
    },
    {
        "title": "颂古二十四首  其一四",
        "author": "释胜",
        "content": "驱耕夫牛照即用，夺饥人食用即照。\n不得同参把手行，安知袖裏有穿窍。",
        "dynasty": "宋",
        "collection_info": null
    },
    {
        "title": "颂古二十四首  其一五",
        "author": "释胜",
        "content": "佛法无情报尔曹，忽生忽杀在吹毛。\n若教韩信得妙诀，自是深明防汉高。",
        "dynasty": "宋",
        "collection_info": null
    },
    {
        "title": "颂古二十四首  其一六",
        "author": "释胜",
        "content": "一箇铁额铜头，一人三头六臂。\n二俱借人鼻孔，却与洞山出气。",
        "dynasty": "宋",
        "collection_info": null
    },
    {
        "title": "颂古二十四首  其一七",
        "author": "释胜",
        "content": "有喝端如探竿草，无师血脉通红线。\n当阳不识李将军，徒学穿杨一枝箭。",
        "dynasty": "宋",
        "collection_info": null
    },
    {
        "title": "颂古二十四首  其一八",
        "author": "释胜",
        "content": "鸡作苍鹰拏鼈鼻，鸭为金翅作狞龙。\n空王以此垂洪范，锦上铺花知几重。",
        "dynasty": "宋",
        "collection_info": null
    },
    {
        "title": "颂古二十四首  其一九",
        "author": "释胜",
        "content": "展事无回互，投机通一綫。\n洞山无眼筋，入地狱如箭。",
        "dynasty": "宋",
        "collection_info": null
    },
    {
        "title": "颂古二十四首  其二○",
        "author": "释胜",
        "content": "猫全食血功，虎备起尸杀。\n无奈何舅何，不传上树诀。",
        "dynasty": "宋",
        "collection_info": null
    },
    {
        "title": "颂古二十四首  其二一",
        "author": "释胜",
        "content": "开口便见胆，工夫傲东鲁。\n昔于豆子山，也解打瓦鼓。",
        "dynasty": "宋",
        "collection_info": null
    },
    {
        "title": "颂古二十四首  其二二",
        "author": "释胜",
        "content": "铁馅价难穷，谁知屈味浓。\n法幢光祖域，正董在胸中。",
        "dynasty": "宋",
        "collection_info": null
    },
    {
        "title": "颂古二十四首  其二三",
        "author": "释胜",
        "content": "先祖滔滔无固必，后人悱悱有雌雄。\n巨灵抬手无多子，分破华山千万重。",
        "dynasty": "宋",
        "collection_info": null
    },
    {
        "title": "偈颂四首  其一",
        "author": "释师远",
        "content": "今朝二月半，百华开烂熳。\n云绕翠峰头，莺啼杨柳岸。\n观音借路行，文殊分主伴。\n独有解空人，支筇浑不管。\n直饶天外雨华飞，翻覆都来是这汉。",
        "dynasty": "宋",
        "collection_info": null
    },
    {
        "title": "偈颂四首  其二",
        "author": "释师远",
        "content": "尧风舜日两依依，一片虚凝截万机。\n何必胡僧亲付嘱，如人饮水自家知。",
        "dynasty": "宋",
        "collection_info": null
    },
    {
        "title": "偈颂四首  其三",
        "author": "释师远",
        "content": "五日一番升座，拈出现成行货。\n大众普请商量，恰是老僧罪过。",
        "dynasty": "宋",
        "collection_info": null
    },
    {
        "title": "偈颂四首  其四",
        "author": "释师远",
        "content": "三脚驴子弄蹄行，直透威音万丈坑。\n云在岭头闲不彻，水流涧下大忙生。\n湖南长老谁能会，行人更在青山外。",
        "dynasty": "宋",
        "collection_info": null
    },
    {
        "title": "颂古三首  其一",
        "author": "释师远",
        "content": "出得出不得，定从何处起。\n文殊往梵天，罔明轻弹指。\n乘流即行，遇坎即止。\n君不见虚筑防胡万里城，不知祸起萧墙裏。",
        "dynasty": "宋",
        "collection_info": null
    },
    {
        "title": "颂古三首  其二",
        "author": "释师远",
        "content": "不是风兮不是颠，长街短巷走如烟。\n院裏有斋常记得，时时挂在口皮边。",
        "dynasty": "宋",
        "collection_info": null
    },
    {
        "title": "颂古三首  其三",
        "author": "释师远",
        "content": "呵呵大笑不寻常，笑得眉间也放光。\n不是明招重注脚，丛林洎合错商量。",
        "dynasty": "宋",
        "collection_info": null
    },
    {
        "title": "举赵州访二庵主公案颂",
        "author": "释绍悟",
        "content": "一重山尽一重山，坐断孤峰子细看。\n雾卷云收山岳静，楚天空阔一轮寒。",
        "dynasty": "宋",
        "collection_info": null
    },
    {
        "title": "石庵成日偈",
        "author": "子言庵主",
        "content": "一击石庵全，纵然得自然。\n清凉无暑气，涓洁有甘泉。\n宽廓含沙界，寂寥绝众缘。\n箇中无限义，风月一床眠。",
        "dynasty": "宋",
        "collection_info": null
    },
    {
        "title": "答赟禅师问宗门三印",
        "author": "南修造",
        "content": "印空印泥印水，平地寒涛竞起。\n假饶去就十分，也是灵龟曳尾。",
        "dynasty": "宋",
        "collection_info": null
    },
    {
        "title": "偈",
        "author": "释高",
        "content": "象王行，师子住，赤脚昆崙眉卓竖。\n寒山拾得笑呵呵，指点门前老松树。",
        "dynasty": "宋",
        "collection_info": null
    },
    {
        "title": "颂古五首  其一",
        "author": "释慧光",
        "content": "雨洗淡红桃蕚嫩，风摇浅碧柳丝轻。\n白云影裏怪石露，绿水光中古木清。",
        "dynasty": "宋",
        "collection_info": null
    },
    {
        "title": "颂古五首  其二",
        "author": "释慧光",
        "content": "窣堵古形仪，未举已先知。\n巍然存海底，影落树头辉。",
        "dynasty": "宋",
        "collection_info": null
    },
    {
        "title": "颂古五首  其三",
        "author": "释慧光",
        "content": "偷吃油糍，卖弄口觜。\n年老成魔，谩神吓鬼。",
        "dynasty": "宋",
        "collection_info": null
    },
    {
        "title": "颂古五首  其四",
        "author": "释慧光",
        "content": "一吹无孔笛，一抚没絃琴。\n一曲两曲无人会，雨过夜塘秋水深。",
        "dynasty": "宋",
        "collection_info": null
    },
    {
        "title": "颂古五首  其五",
        "author": "释慧光",
        "content": "狗子无佛性，全提摩竭令。\n纔拟犯锋铓，丧却穷性命。",
        "dynasty": "宋",
        "collection_info": null
    },
    {
        "title": "寻春次曾宏甫韵",
        "author": "曾几",
        "content": "春山数峰青，春水一溪绿。\n幽寻山水间，物物可寓目。\n花香若三薫，柳色若新沐。\n吾侪幸闲放，晴昼颇连属。\n胡为深闭门，终日仰看屋。\n嘉招傥亟拜，岂敢惮仆仆。\n请君携壶去，政恐日不足。\n小槽虽蜜甜，何必待醽醁。\n茗事姑置之，雷车困枵腹。",
        "dynasty": "宋",
        "collection_info": null
    },
    {
        "title": "次范益谦迁居九江经过上饶见赠韵",
        "author": "曾几",
        "content": "君为九江行，意有风雨快。\n维舟玉溪畔，未割故人爱。\n停杯一问我，请以所闻对。\n九江万事好，赏咏看前辈。\n岩岩匡俗庐，顶踵极高大。\n其中藏曲折，愿勿遗琐碎。\n烟波湓浦游，风月庾楼会。\n以兹供笔砚，安得有芜累。\n矧君着幽禅，直欲入三昧。\n饱参山南北，毋问人显晦。\n归来亦何云，圣处果何在。\n要知方策间，即有文字外。\n我今如是说，初不堕荒怪。\n屋漏实临之，斯言尚无愧。",
        "dynasty": "宋",
        "collection_info": null
    },
    {
        "title": "次陈少卿见赠韵",
        "author": "曾几",
        "content": "少卿令德公，不肯入州府。\n种花养风烟，艺木荫庭宇。\n了无适俗韵，真可与晤语。\n永怀君诗句，凈洗我尘土。\n如何百里问，此秘欠未覩。\n今晨款荆扉，老气压方虎。\n新诗疾雨风，妙字列行伍。\n华宗有后山，句律严七五。\n豫章乃其师，工部以为祖。\n君方讨渊源，奚啻窥牖户。\n我贫无一钱，不敢学农圃。\n空余数卷书，肠腹自撑拄。",
        "dynasty": "宋",
        "collection_info": null
    },
    {
        "title": "陈卿又和三首而仲通判亦三作严教授再赋皆有见及语予不可以无言故復次韵",
        "author": "曾几",
        "content": "官属邃中书，朝班高太府。\n陈卿棹臂去，偃仰一茅宇。\n临池看鱼乐，坐树听鸟语。\n修竹手所栽，薪萌争上土。\n天开重新运，圣作万物覩。\n会合如风云，吹嘘者龙虎。\n陈卿落闲处，问孰与为伍。\n毛颖传中人，渠侬适成五。\n诗章出咳唾，流派考宗祖。\n仲严更献酬，胸次非小户。\n览观不暇给，烂若花药圃。\n可畏韵险艰，浮梁袅相拄。",
        "dynasty": "宋",
        "collection_info": null
    },
    {
        "title": "沈明远教授用东坡仇池石韵赋予所蓄英石次其韵",
        "author": "曾几",
        "content": "维南有丝溪，溪石如水绿。\n瞻相百里间，抱负一夫足。\n声名作灾怪，攻取及背腹。\n在者略无奇，溪神为颦蹙。\n蛮烟瘴雨地，故旧实州牧。\n坐令数峰青，飞过大江渎。\n何尝说向人，恐类和氏玉。\n公然遭夺攘，不使得藏伏。\n广文到吾庐，索隐妙蓍卜。\n东坡韵险艰，句句巧追逐。\n幽人所好山，已占一林谷。\n又兼小峥嵘，无乃太多欲。\n端如耐久朋，相与会心曲。\n大胜轻薄儿，浮云变何速。",
        "dynasty": "宋",
        "collection_info": null
    },
    {
        "title": "次绿字韵",
        "author": "曾几",
        "content": "舍前南山青，舍后北山绿。\n扪萝涉其巅，策杖遶其足。\n中间奇绝处，表裏见心腹。\n登临岂不佳，老境日以蹙。\n谁知怪石供，能坐我郊牧。\n政应索幽遐，何惮越川渎。\n嵚𡼭庾岭南，美者色苍玉。\n赏音无东坡，尤物多跧伏。\n今年致书求，屡以可否卜。\n故人为遣送，健步远相逐。\n虽非古仇池，要是好崖谷。\n似为天所矜，此段独从欲。\n深惭舁致重，路转知几曲。\n安得沧海神，鞭笞使之速。",
        "dynasty": "宋",
        "collection_info": null
    },
    {
        "title": "还守台州次陆务观赠行韵",
        "author": "曾几",
        "content": "蝉噪高柳岸，鹭飞远沙汀。\n萧然感予怀，清静游神庭。\n老树失故绿，残芳谢微馨。\n胡为趣召节，日日晨昏星。\n放缆西兴渡，落帆浙江亭。\n恭惟陛下圣，万国瞻仪刑。\n黼座悬日月，孤灯耿荧荧。\n况復如许病，自知不能廷。\n所以乞闲散，庶几守沈冥。\n方虞秋霜严，翻得春露零。\n再闻芸草香，一洗海物腥。\n父老喜我来，无异化鹤丁。\n儿童喜我来，小驷骑青青。\n谅有隔生契，不然定谁令。\n四海习凿齿，几年读书萤。\n新诗中律吕，虽美无人听。\n鸣声勿浪出，坐待轩皇伶。",
        "dynasty": "宋",
        "collection_info": null
    },
    {
        "title": "次折仲古避寇浔州韵",
        "author": "曾几",
        "content": "我持十口家，不办一叶船。\n贼声日夜急，欲济江无边。\n身虽堕眢井，仰视犹有天。\n天理傥未爽，偷儿浪垂涎。\n洗心占罗池，稽首依灵泉。\n竟以妻子免，百神果昭然。\n得从浔江游，未断龙城缘。\n为问米何如，买禾可论廛。\n向来鱼菜市，十户八九旋。\n令我喜折屐，喜定翻悲怜。\n王师静江南，趋者人摩肩。\n一日百回首，我非强项宣。\n盛欲径梅庾，不然傍郴连。\n终鲜孔方兄，留滞等谪迁。\n尚念吾鼻祖，永怀旧山川。\n往还武城居，家风到今传。\n我方寻昨梦，一舸百笮牵。\n而公下劈箭，如驵骏得鞭。\n江村索居地，未敢高枕眠。\n世事公等在，归与有逢年。",
        "dynasty": "宋",
        "collection_info": null
    },
    {
        "title": "次雪峰空老韵二首  其一",
        "author": "曾几",
        "content": "雪峰僧中龙，此道谁与共。\n萧然两伽陀，不举似大众。\n独贻茶山老，以当蒲塞供。\n岩花与涧草，信手拈来用。",
        "dynasty": "宋",
        "collection_info": null
    },
    {
        "title": "次雪峰空老韵二首  其二",
        "author": "曾几",
        "content": "独烹茶山茶，未对雪峰雪。\n须知千里间，只共一眀月。\n陈家参玄人，道眼应一瞥。\n为语管城君，相从炽然说。",
        "dynasty": "宋",
        "collection_info": null
    },
    {
        "title": "赠疏山清老",
        "author": "曾几",
        "content": "江西草堂清，道价直寰宇。\n中分死心坐，亲饮晦堂乳。\n与人作阴凉，雨后散烦暑。\n千林摇落后，鬰鬰松柏古。\n厖头覆霜雪，碧眼照针缕。\n贯穿禅家流，领略我辈语。\n居山専论道，余事百不覩。\n人言师疏慢，我但见媚妩。\n去年潇湘来，丛席历几所。\n踞堂号知识，说法若云雨。\n阴求乃翁事，未见一人举。\n请师长住世，此道要盟主。\n杖拂有余闲，时时入州府。",
        "dynasty": "宋",
        "collection_info": null
    },
    {
        "title": "赠空上人",
        "author": "曾几",
        "content": "我搴空门秀，得之古疏山。\n斯人器玉壶，中有宝月寒。\n四壁澹相对，安身一蒲团。\n玲珑六窗静，竟日心猿闲。\n时从禅那起，游戏于笔端。\n当其参寻时，恣意云水间。\n松风潄齿颊，萝月入肺肝。\n政使不学诗，已见诗一斑。\n况復用心苦，俗氛何由干。\n今晨出数篇，秀色若可餐。\n清妍梅着雪，圆美珠走盘。\n乃知心镜中，万象纷往还。\n皆吾所现物，摹写初不难。\n谁能效我辈，造语出险艰。\n请师剩汲古，凈洗蔬肠酸。\n坐令韩退之，收敛加巾冠。",
        "dynasty": "宋",
        "collection_info": null
    },
    {
        "title": "送秘丞罗庭扬将漕湖北",
        "author": "曾几",
        "content": "湖南八九州，海内清绝地。\n与公白鸡年，接翼鸿雁使。\n高堂亲八十，无復远逰意。\n奉承万事了，趋走三节至。\n诏书引上殿，帝曰汝国器。\n置之蓬莱山，身亦典中秘。\n乖离如许久，会念差足慰。\n胡为未暖席，归与不可制。\n人生故乡乐，况揽澄清辔。\n皇华遣使臣，光采宁有是。\n红尘跨鞍马，老矣殊少味。\n着鞭输公先，吾亦从此逝。",
        "dynasty": "宋",
        "collection_info": null
    },
    {
        "title": "赠赵判官寿卿二首  其一",
        "author": "曾几",
        "content": "身为高帝孙，面作寒士气。\n缘情德麟语，写物大年意。\n青云无苏黄，何以致后世。\n窗明几静间，是事且游戏。",
        "dynasty": "宋",
        "collection_info": null
    },
    {
        "title": "赠赵判官寿卿二首  其二",
        "author": "曾几",
        "content": "得州敢为荣，得士乃足诧。\n此郎精琴书，不独妙诗画。\n虽云于小道，举不在人下。\n无乃太不廉，谁知非讥骂。",
        "dynasty": "宋",
        "collection_info": null
    },
    {
        "title": "王岩起乐斋",
        "author": "曾几",
        "content": "欢悰挽不来，愁思推不去。\n达人方寸地，固自有乐处。\n得非山林欤，或用诗酒故。\n一朝不在眼，便觉少佳趣。\n人言颜子乐，瓢饮映蔬茹。\n何曾梦见渠，浪自起欣慕。\n此君与天游，于物初不寓。\n携持小斋名，扁榜随所住。\n要知真乐事，未省离跬步。\n我亦欲睎颜，从君尚能屡。",
        "dynasty": "宋",
        "collection_info": null
    },
    {
        "title": "题张彦实舍人墓下涌泉亭",
        "author": "曾几",
        "content": "紫薇花底人，去作泉下梦。\n佳城闭青春，风木号永痛。\n寒泓孰出之，甘冽可抱瓮。\n乃知主地神，效此清凈供。\n汲引入中厨，色味胜乳湩。\n老龙来试诗，事有万钧重。\n寄声松大夫，并语石翁仲。\n俱修护持职，以遗云来用。",
        "dynasty": "宋",
        "collection_info": null
    },
    {
        "title": "题盛彦光少府丘壑轩",
        "author": "曾几",
        "content": "何许觅丘壑，不専在山林。\n胸次傥萧散，市朝有幽寻。\n只今谢幼舆，超然抱遐心。\n俯仰得佳趣，何尝日登临。\n我虽非夔旷，粗亦能赏音。\n不用一再鼓，山高水深深。",
        "dynasty": "宋",
        "collection_info": null
    },
    {
        "title": "题黄嗣深家所蓄惠崇秋晚画",
        "author": "曾几",
        "content": "丛芦受风低，积潦得霜浅。\n沙匀洲渚凈，水澹凫鸭远。\n禅扉掩昼夜，短纸开秋晚。\n欲问此间诗，半山呼不返。",
        "dynasty": "宋",
        "collection_info": null
    },
    {
        "title": "题程伯禹给事漫吾亭",
        "author": "曾几",
        "content": "漫郎専一溪，万事俱不理。\n胡为堕我相，名字出奇诡。\n山林轩冕欤，等是寄焉耳。\n程公榜亭意，道眼深照此。\n端居亦偶然，小出聊復尔。\n宣城幻事了，郄梦归故里。\n结庐澄潭上，尽室清镜裏。\n木阴凉夏簟，荷气馥秋水。\n遥岑招不来，为我列窗几。\n昔吾与今吾，念念如脱屣。\n心期次山外，人要安石起。\n公勿赋远游，行应去天咫。",
        "dynasty": "宋",
        "collection_info": null
    },
    {
        "title": "题南岳铨德观秋声轩",
        "author": "曾几",
        "content": "月明雁叫远，露下蝉号寒。\n幽幽草虫泣，索索梧叶干。\n愁人知秋早，听此良独难。\n竹君南北美，佩服青琅玕。\n天风一披拂，庭宇声珊珊。\n灵宫荫老樾，别馆如深山。\n心凈鉴止水，眼明揖千竿。\n虚籁自然奏，有琴不须弹。\n世议大可厌，市声无少闲。\n不如听君语，竟日帘垂间。",
        "dynasty": "宋",
        "collection_info": null
    },
    {
        "title": "题临川宰徐伯章心远轩",
        "author": "曾几",
        "content": "徐侯心万里，身堕百里中。\n政以诗礼庭，上有鹤髪翁。\n岂无敲榜喧，不入丘壑胸。\n开轩寄远韵，几凈窗玲珑。\n竹影落夏簟，水光摇秋空。\n一对凫鹜行，万里牛马风。\n悠然见南山，不与俗眼同。\n徐侯归去来，三径资已丰。\n身将心共远，勿为督邮恭。",
        "dynasty": "宋",
        "collection_info": null
    },
    {
        "title": "春初过王仲礼教授小园",
        "author": "曾几",
        "content": "幽居倦孤寂，俗驾难追攀。\n相携笻九节，径造茅三间。\n王卿贫无事，况得独冷官。\n衡门静如水，委巷深于山。\n自言学为圃，虽小殊可观。\n始至度略彴，徐行转阑干。\n当阶艺红药，坐待青春还。\n春还未数日，草树犹清寒。\n殷勤小梅花，一笑冰雪颜。\n煑茗当酒醴，言诗替吹弹。\n君知静中胜，得此良独难。\n相戒勿浪出，黄尘点人冠。",
        "dynasty": "宋",
        "collection_info": null
    },
    {
        "title": "汪㟯惇仁教授即官舍作斋予以独冷名之",
        "author": "曾几",
        "content": "昔君困虀盐，蓬首窗下读。\n秋萤屡干死，明月以为烛。\n麻衣肘欲穿，才换一袍绿。\n岂知冷淡债，十载偿未足。\n书斋开冰厅，败壁数椽屋。\n横经缀鹄鹭，未省进凫鹜。\n穷通更事耳，裘扇有反覆。\n直今张罗地，便恐车击毂。\n先生粲可流，示现着冠服。\n从渠势炙手，了不见凉燠。\n小诗应大笑，笑我未忘俗。",
        "dynasty": "宋",
        "collection_info": null
    },
    {
        "title": "董令升舍人朋溪图赵祖文笔也",
        "author": "曾几",
        "content": "谷风不须歌，朋友道缺绝。\n请歌伐木诗，歌罢听吾说。\n汉朝儒宗系，今代侍臣杰。\n甘泉久论思，阳羡小休歇。\n郊园谷幽幽，乔木覆清樾。\n百禽鸣其间，相唤极可悦。\n坐令公感慨，朋好苦难结。\n不如侣荆溪，迥与世情别。\n淡乎若无味，了不见凉热。\n是以乐从之，诸峰况罗列。\n赵侯有能事，短纸藏曲折。\n更作陶渊眀，飘飖弄明月。",
        "dynasty": "宋",
        "collection_info": null
    },
    {
        "title": "相马图呈杜勉斋左司",
        "author": "曾几",
        "content": "造物出万类，贵贱伊谁分。\n圭璋杂瓦砾，世道同疏亲。\n既收大宛种，一扫驽骀群。\n乃观相马图，低首先吟呻。\n千金购死骨，举国无其真。\n生死何太晚，盐车负艰辛。\n悠悠虞阪道，赤日煎红尘。\n行人亦何多，具眼惟孙君。\n一顾不旋踵，价越连城珍。\n谁为绘此像，庸示将来人。\n相马失之瘦，相士失之贫。\n于兹有鉅公，数载居沉沦。\n涵养浩然气，轮蹄任纷纭。\n素识太平相，鹗表飞青云。\n紫泥日边下，八座生阳春。\n摅心握文柄，引年启贤门。\n凝睇辨臧否，立志安斯民。\n他时了经济，丹青画麒麟。\n回顾相马者，细务何足云。\n寥寥载千古，二道非同伦。\n相士今何人，少陵身后身。",
        "dynasty": "宋",
        "collection_info": null
    },
    {
        "title": "绍兴帅相汤公会五客蓬莱阁登望海亭属某赋诗",
        "author": "曾几",
        "content": "赫赫会稽郡，潭潭府公居。\n一州胜绝处，毕集于庭除。\n秦望极高秀，千峰散江湖。\n蓬莱为收揽，远近争奔趋。\n溟渤无百里，登临失东隅。\n翚飞卧龙顶，便可窥方壶。\n丞相不独飨，故人盛招呼。\n兵厨列樽俎，宾次罗簪裾。\n杰阁坐褫带，危亭上肩舆。\n耄倪争指似，还见云间无。\n一月明白璧，五星灿连珠。\n鄙夫何足数，愧汗沾霜鬚。\n客有徐季海，题名数行书。\n怒猊抉石外，筋力颜之徒。\n周老盍命驾，属闻遂悬车。\n何妨行役事，政用儿孙扶。",
        "dynasty": "宋",
        "collection_info": null
    },
    {
        "title": "陆务观读道书名其斋曰玉笈",
        "author": "曾几",
        "content": "自生民以来，未有夫子盛。\n六经更百代，略不覩疵病。\n瞿聃书角立，亦各谈性命。\n空门甚宏放，果报骇观听。\n是以虽至愚，读者无不敬。\n周时柱下史，设教本清静。\n至今五千言，谈若鼔钟磬。\n虽为二郗谄，秖作二何佞。\n遂令黄冠徒，冷落度晨暝。\n贤哉机云孙，道眼极超胜。\n杀青贝多叶，收贮腹中竟。\n慨然发琅函，窗白棐几凈。\n三家一以贯，不事颊舌竞。\n吾皇汉孝文，恭已民自定。\n愿君益沈涵，持以奉仁圣。\n远师曹相国，下视刘子政。",
        "dynasty": "宋",
        "collection_info": null
    },
    {
        "title": "喜得洞霄",
        "author": "曾几",
        "content": "乞身知才疏，从容荷主圣。\n叫阍如杜宇，不谓天亦听。\n除书入手来，一洗百念静。\n復疑是梦中，惊喜久乃定。\n尚余折腰米，败我生尘甑。\n要令襟见肘，始与家声称。\n今兹火用事，日永南风竞。\n林下听中兴，姑容老夫病。",
        "dynasty": "宋",
        "collection_info": null
    },
    {
        "title": "喜天游二十一兄至亳社时同叔夏十六兄作",
        "author": "曾几",
        "content": "登高望南都，雉堞疑可数。\n城中人不见，百里等燕楚。\n我无简书畏，自笑谁缚汝。\n东风送兄来，下马逼三鼔。\n迎门闹儿童，罗拜欣欲舞。\n花枝应亦喜，红幞已微吐。\n聊为文字饮，一洗别离苦。\n别离何足云，千载成仰俯。\n要知静中趣，回视今孰愈。\n焚香默自照，下此一转语。\n铃阁老师兄，当为君去取。",
        "dynasty": "宋",
        "collection_info": null
    },
    {
        "title": "言怀贻寓居",
        "author": "曾几",
        "content": "郊居麦风凉，佛屋梅雨润。\n萦帘一炷香，隐几百念尽。\n时从黄卷语，坐看青灯烬。\n昏昏花乱眼，种种雪侵鬓。\n怀哉佳友朋，久矣阙亲近。\n其谁破愁寂，令我生鄙吝。\n及闲当过君，请以茗椀进。\n言诗固不能，把酒亦无分。",
        "dynasty": "宋",
        "collection_info": null
    },
    {
        "title": "坐睡",
        "author": "曾几",
        "content": "竹窗纳虚明，棐几亦滑凈。\n幽人坐清秋，倦对古贤圣。\n丹田阅千息，一气忽空静。\n岂期黑甜乡，于此得栖径。\n倒床未必佳，邂逅乃復胜。\n觉来欠伸余，两眼半开瞑。\n吾身竟何许，神意久方定。\n从此谢衾帷，蒲团日相倩。",
        "dynasty": "宋",
        "collection_info": null
    },
    {
        "title": "自越上还信步寻梅",
        "author": "曾几",
        "content": "客子千里至，未曾款入门。\n妻孥劳苦外，径走江梅村。\n江梅若有待，欲谢花犹存。\n向人一笑粲，冷蘂生春温。\n遶树三匝已，投空雪飞翻。\n归来理梦事，淡月笼黄昏。",
        "dynasty": "宋",
        "collection_info": null
    },
    {
        "title": "郑侍郎招赏瑞香",
        "author": "曾几",
        "content": "浮花虽不多，要是乏美质。\n前庭锦烘笼，君向何许得。\n色香极秾丽，裁翦极细密。\n复幕重帘开，毋令犯风日。",
        "dynasty": "宋",
        "collection_info": null
    },
    {
        "title": "晁侍郎折赠芍药三种",
        "author": "曾几",
        "content": "室空无侍者，终日延白光。\n今夕果何夕，粲者忽在旁。\n得非散花天，来试铁石肠。\n非罗復非绮，何物为衣裳。\n或浓若猩血，或浅若鹅黄。\n或如淡臙脂，薫以百和香。\n竟不可意解，发书问何祥。\n乃知延阁老，买得从维扬。\n自不耐渠恼，幽怀可禁当。\n牢辞又不敢，熟视徒彷徨。\n吾闻诸古人，物美应献王。\n呼儿燎沈水，持以供虚皇。",
        "dynasty": "宋",
        "collection_info": null
    },
    {
        "title": "明秀堂松",
        "author": "曾几",
        "content": "柳侯所为邦，十步一遗迹。\n苍官列前墀，相对俨如客。\n邦人言此松，曾及侍侯侧。\n风号四百年，雪立二千尺。\n江城闲草木，诗卷多采摘。\n柑非往日黄，柳是近时碧。\n同生不同死，乃见老气格。\n尚想哦其间，清声出金石。\n龙鳞未脱落，熊轼几换易。\n临民有余师，视此古遗直。",
        "dynasty": "宋",
        "collection_info": null
    },
    {
        "title": "种芭蕉",
        "author": "曾几",
        "content": "僧窗谁与晤，有竹两三竿。\n栽培费老手，方法传多端。\n朝朝问无恙，暮暮愁其干。\n调护阅三载，今年遽雕残。\n芭蕉虽小草，长大不作难。\n一身菡萏然，万窍玲珑间。\n满中贮春水，烈日何能干。\n以兹阴凉叶，代彼青琅玕。\n但恐质柔脆，不堪岁祁寒。\n人生无牢强，当作如是观。",
        "dynasty": "宋",
        "collection_info": null
    },
    {
        "title": "咏蜡梅",
        "author": "曾几",
        "content": "花时冶游郎，纷若一鬨市。\n蜡梅空自芳，俗眼不称意。\n洗心无一尘，坐觉香细细。\n乃知成风斤，要斲郢人鼻。",
        "dynasty": "宋",
        "collection_info": null
    },
    {
        "title": "吴甥遗灵壁石以诗还之",
        "author": "曾几",
        "content": "闲居百封书，总为一片石。\n窗中列远岫，所欠者灵壁。\n吴甥手持来，知向何许得。\n铿锵发金声，温润见玉色。\n诸峰扫空翠，一水界山白。\n嵁岩出其间，如月挂虚碧。\n坐令所珍藏，不作一钱直。\n吾虽甚爱之，子亦有此癖。\n归与霅溪旁，从汝旧知识。\n欲去復迟迟，摩挲遂移刻。",
        "dynasty": "宋",
        "collection_info": null
    },
    {
        "title": "何德器赠太湖石",
        "author": "曾几",
        "content": "爱山已成痴，爱石又成癖。\n徒闻有丝溪，时復梦灵壁。\n太湖只在眼，曾未收寸碧。\n多自五岭来，仍烦百书索。\n何侯小峥嵘，湖水深处得。\n苍润波涛余，巉岩鬼神力。\n摩挲復湔洗，攘取畏宾客。\n偶然及幽事，遣送初不惜。\n俄顷交定盟，欢焉慰岑寂。\n夺君书几间，坐我洞庭侧。\n持还岂人情，藏去有惭色。\n苦乏仇池篇，如何满高直。",
        "dynasty": "宋",
        "collection_info": null
    },
    {
        "title": "寄昆山李宰觅石",
        "author": "曾几",
        "content": "昆山定飞来，美玉山所有。\n山祇用功深，刓画岁时久。\n峥嵘出峰峦，空洞开户牖。\n几书通置邮，一片未入手。\n即今制锦人，在昔伐木友。\n尝蒙委绣段，尚阙报琼玖。\n奈何不厚颜，尤物更乞取。\n但怀相知心，岂惮一开口。\n指挥为幽寻，包裹付下走。\n散帙列岫窗，摩挲慰衰朽。",
        "dynasty": "宋",
        "collection_info": null
    },
    {
        "title": "造侄寄人面毛竹杖四",
        "author": "曾几",
        "content": "麦秋气清和，槐夏日阴翳。\n块然守蓬蒿，何以破昏滞。\n肩舆卒辈乏，徒步脚力费。\n出门即林丘，散策空梦寐。\n剩为犹子怜，遽以此君至。\n分明人面目，刻画老根柢。\n毛君又一奇，枝干不少异。\n想应开一束，妙简得三四。\n今晨入吾手，夷险可历试。\n芒鞋与周旋，白拂相妩媚。\n人生七十稀，况復已过二。\n多谢汝扶持，无乃太晚计。",
        "dynasty": "宋",
        "collection_info": null
    },
    {
        "title": "方时敏作寄茶诗允迪赵承之争论锋起有以诗棋取决之意二者仆皆不能姑次韵",
        "author": "曾几",
        "content": "丛林一转语，矛盾生诸方。\n不知维摩诘，众论付括囊。\n君家富月团，入眼惊未尝。\n劝君勿浪出，中有双龙藏。\n一朝不自秘，词锋起堂皇。\n诗棋竞攻取，信美非吾乡。\n吾乡亦何有，黍麦纷低昂。\n作诗天所戒，但欲身稍昌。\n奕棋正如诗，坐看星垂芒。\n怪君真不廉，顾我俱无长。\n天寒袖手垂，未厌舌本强。\n悬知决战时，两阵争堂堂。\n诗坛与棋兵，伤杀亦大当。\n归去竟何得，惊雷转空肠。",
        "dynasty": "宋",
        "collection_info": null
    },
    {
        "title": "即事",
        "author": "曾几",
        "content": "朝随粥鱼作，夕与栖鸟眠。\n中间復何事，野饭炊山田。\n摩腹步修庑，披襟坐南轩。\n薫炉鬰佳气，茶鼎浮轻烟。\n闲开竹窗帙，静憩蒲团禅。\n庶几永白日，亦用销残年。",
        "dynasty": "宋",
        "collection_info": null
    },
    {
        "title": "东轩小室即事五首  其一",
        "author": "曾几",
        "content": "卷书坐东轩，有竹甚魁伟。\n清风过其间，戛戛鸣不已。\n写之以素琴，音节淡如水。\n不惜为人弹，临流须洗耳。",
        "dynasty": "宋",
        "collection_info": null
    },
    {
        "title": "东轩小室即事五首  其二",
        "author": "曾几",
        "content": "鼠迹印尘几，蜗涎篆书帷。\n儿童勿除去，佳处正在兹。\n人言有何好，此段真成痴。\n俗子徒败意，幽怀定谁知。",
        "dynasty": "宋",
        "collection_info": null
    },
    {
        "title": "东轩小室即事五首  其三",
        "author": "曾几",
        "content": "去圣未云远，故在黄卷中。\n孰能领其要，直用一理通。\n森罗废兴事，莹若磨青铜。\n使我见万古，敬谢典午公。",
        "dynasty": "宋",
        "collection_info": null
    },
    {
        "title": "东轩小室即事五首  其四",
        "author": "曾几",
        "content": "烹茗破睡境，炷香玩诗编。\n问诗谁所作，其人久沈泉。\n工部百世祖，涪翁一灯传。\n闲无用心处，参此如参禅。",
        "dynasty": "宋",
        "collection_info": null
    },
    {
        "title": "东轩小室即事五首  其五",
        "author": "曾几",
        "content": "有客过丈室，呼儿具炉薫。\n清谈似微馥，妙处渠应闻。\n沈水已成烬，博山尚停云。\n斯须客辞去，趺坐对余芬。",
        "dynasty": "宋",
        "collection_info": null
    },
    {
        "title": "盛夏东轩偶成五首  其一",
        "author": "曾几",
        "content": "一堂既虚闲，一室可息偃。\n松篁度风清，窗户去日远。\n幽禅过亭午，凉气生薄晚。\n阃内即妻孥，更深遂忘返。",
        "dynasty": "宋",
        "collection_info": null
    },
    {
        "title": "盛夏东轩偶成五首  其二",
        "author": "曾几",
        "content": "携簟入深竹，脱巾挂低枝。\n无令儿辈觉，更恐俗客知。\n清风何故来，口咏渊明诗。\n凉冷似太过，还从径中归。",
        "dynasty": "宋",
        "collection_info": null
    },
    {
        "title": "盛夏东轩偶成五首  其三",
        "author": "曾几",
        "content": "松风夏逾清，竹日午更凈。\n萧然松竹间，得此林壑性。\n异哉今日暑，无復有晨暝。\n疲薾安所逃，茅斋入僧定。",
        "dynasty": "宋",
        "collection_info": null
    },
    {
        "title": "盛夏东轩偶成五首  其四",
        "author": "曾几",
        "content": "因病不举酒，况当朱明天。\n客至但茗椀，谈诗復谈禅。\n甘寒百尺井，旧日陆子泉。\n安得僧舍雪，霏微湿茶烟。",
        "dynasty": "宋",
        "collection_info": null
    },
    {
        "title": "盛夏东轩偶成五首  其五",
        "author": "曾几",
        "content": "涧蒲上九节，不受尘土姿。\n清泉自澡洁，白石相因依。\n种蕉水中央，佳处略似之。\n谁能后雕赏，惟有岁寒知。",
        "dynasty": "宋",
        "collection_info": null
    },
    {
        "title": "友直轩",
        "author": "曾几",
        "content": "友义丧来久，琢磨復谁能。\n金钩被采录，绝弃朱丝绳。\n直哉少稷甫，一室清于冰。\n危坐对书帙，曲几非所凭。\n日暮无人来，疏篱上寒藤。\n惟有手种竹，挺然得其朋。\n风低与雪重，抢地如弗胜。\n政使可断折，天姿谅难凌。\n物或乱真赝，君其别淄渑。\n攘羊而证父，是子乌足称。\n所以贵温润，不令见觚棱。\n要我细商略，此言有师承。",
        "dynasty": "宋",
        "collection_info": null
    },
    {
        "title": "松风亭四首  其一",
        "author": "曾几",
        "content": "长卿壁四立，杜老茅三重。\n茶山穷次骨，憩寂以长松。\n直干以栋宇，清阴自帡幪。\n山泉落高处，审听是松风。",
        "dynasty": "宋",
        "collection_info": null
    },
    {
        "title": "松风亭四首  其二",
        "author": "曾几",
        "content": "客至引幽步，步及松风亭。\n问亭何当作，笑视何足听。\n俗论鬨蛙黾，市声殷雷霆。\n时来一洗耳，两眼为君青。",
        "dynasty": "宋",
        "collection_info": null
    },
    {
        "title": "松风亭四首  其三",
        "author": "曾几",
        "content": "有客过茅宇，煮茶坐松风。\n问亭果安在，笑指十八公。\n君看梁与栋，岂不深且雄。\n何必用斤斧，然后成帡幪。",
        "dynasty": "宋",
        "collection_info": null
    },
    {
        "title": "松风亭四首  其四",
        "author": "曾几",
        "content": "回环数株松，老干极落落。\n清风一披拂，竽籁自然作。\n喧嚣世俗事，秖使人意恶。\n谁能洗耳来，相与憩寂寞。",
        "dynasty": "宋",
        "collection_info": null
    },
    {
        "title": "清樾轩",
        "author": "曾几",
        "content": "开轩在独园，绕屋得清樾。\n不知何年树，殆为今日设。\n窗扉落林影，时復乱风月。\n喧声了不闻，幽咔极可悦。\n玉溪僧所庐，无似许明洁。\n颇疑三昧手，断取从二浙。\n禅房花木深，此语信佳绝。\n何以落其成，炉熏荐茗雪。",
        "dynasty": "宋",
        "collection_info": null
    },
    {
        "title": "山房",
        "author": "曾几",
        "content": "竹树转深径，茶山给孤园。\n禅流打包去，旧日单寮存。\n堂堂十八公，不知几寒温。\n其谁晤对汝，冷落依頽垣。\n有客占作室，此公正当轩。\n风声落天半，似与幽人言。\n已矣復焉往，佳哉略无喧。\n在昔公择父，实惟谪仙孙。\n读书庐山中，仰视五老尊。\n头白不归来，高议排金门。\n吾敢效前辈，分应守丘樊。\n何忧蕙帐缺，怅望鹤与猿。",
        "dynasty": "宋",
        "collection_info": null
    },
    {
        "title": "香寂圃",
        "author": "曾几",
        "content": "陂陀茶山西，草树无空空。\n呼儿锄其荒，花木乱栽种。\n葩华以时折，芗泽得风送。\n真成摩诘病，幻出天女供。\n游人等蜂蜨，晴日竞喧哄。\n灵坚不自持，玉陇纷一鬨。\n谁知根尘间，境界极空洞。\n诚能返其流，当见寂不动。\n花飞已无踪，香过忽如梦。\n于焉自闻闻，尔乃得大用。",
        "dynasty": "宋",
        "collection_info": null
    },
    {
        "title": "横碧轩",
        "author": "曾几",
        "content": "道山心已灰，但有爱山癖。\n移家过溪住，政为数峰碧。\n空蒙梅子雨，了不见颜色。\n朝来忽献状，欣若对佳客。\n晴窗卷书坐，葱翠长在侧。\n似为神所怜，持用慰岑寂。\n会登此山头，却望水南北。\n烟树有无间，吾庐应可识。",
        "dynasty": "宋",
        "collection_info": null
    },
    {
        "title": "咏南池",
        "author": "曾几",
        "content": "衡门久栖迟，永日孰与俦。\n既绝车马喧，遂适林塘幽。\n荷香因雨来，水鸟鸣相酬。\n虚怀睨物表，可以观天游。\n古来英雄人，何异貉一丘。\n茫然不知归，没世随波流。",
        "dynasty": "宋",
        "collection_info": null
    },
    {
        "title": "游灵川县水洞",
        "author": "曾几",
        "content": "清溪东南驰，碍此碧玉峰。\n蛟龙夜相宅，奋迅生雷风。\n剨开两贝阙，凿翠成珠宫。\n坐令空洞处，一水油然通。\n泉流百道来，投注万斛钟。\n不知深几许，湛若镕青铜。\n定应天下稀，岂但湘南雄。\n嘉与二三子，叶舟渺相从。\n周旋乳盖底，荡漾菱花中。\n为我告行客，无为苦匆匆。\n小酌清泠渊，洗汝尘坌胸。",
        "dynasty": "宋",
        "collection_info": null
    },
    {
        "title": "溆浦县邓梦授主簿惜日轩",
        "author": "曾几",
        "content": "羲和鞭白驹，秋日凄已短。\n向来晒书地，欲作炙背暖。\n邓侯开西轩，枣下歌纂纂。\n前山隐半规，怅望支手版。\n我慵类天赋，身世两不管。\n着鞭惭祖生，运甓谢陶侃。\n铜壶一百刻，夜梦分去半。\n午窗又为祟，长闭读书眼。\n勉旃崇明德，已事不可缓。\n作诗非为君，实自警疏懒。",
        "dynasty": "宋",
        "collection_info": null
    },
    {
        "title": "溆浦柟木洞盖神龙所居今年夏大旱县官乞取其水以祷立应民犹以为未足因作是诗以遗诸公致再请之意焉",
        "author": "曾几",
        "content": "倾心南山云，如渴望梅岭。\n朝来有佳思，拄笏不见顶。\n丰隆骏奔走，列缺元驰骋。\n雨不到人间，风伯乃为梗。\n生来食官仓，四海无二顷。\n歌诗视天汉，一念极耿耿。\n阶前甃清泉，洮颒冰雪冷。\n干喉欲生烟，空下百尺绠。\n幽轩竹三四，柯叶殊秀整。\n迩来头抢地，但惧不得永。\n以斯占稻粱，生意鱼在鼎。\n潜虬民司命，膏泽浸兹境。\n邑官树嘉政，责报甚形影。\n缾罂走十里，岂惮一再请。\n君其洁斋俟，百谷正延颈。\n客子无远谋，空肠望遗秉。",
        "dynasty": "宋",
        "collection_info": null
    },
    {
        "title": "咏旱三首  其一",
        "author": "曾几",
        "content": "骄阳方施行，秋节已树立。\n田苗在膏肓，何道可副急。\n云雷不成雨，成雨初不湿。\n咄咄逼中秋，为霖恐无及。",
        "dynasty": "宋",
        "collection_info": null
    },
    {
        "title": "咏旱三首  其二",
        "author": "曾几",
        "content": "邦人奉教条，久不知肉味。\n潭龙不能神，土偶安足恃。\n应真住兰若，云雨可立致。\n胡不迎之来，明明有前事。",
        "dynasty": "宋",
        "collection_info": null
    },
    {
        "title": "咏旱三首  其三",
        "author": "曾几",
        "content": "春雨接梅雨，便有水潦忧。\n乞晴今几日，又以悯雨求。\n田苗虽向槁，尚冀什一收。\n政恐穫稻月，沛淫不能休。",
        "dynasty": "宋",
        "collection_info": null
    },
    {
        "title": "六月十四日大雨连朝",
        "author": "曾几",
        "content": "黄金北斗高，何似六月雨。\n举头看云霄，此秘初未覩。\n今晨沛然下，其势莫能御。\n既蠲人鬰陶，又长我禾黍。\n谁言为郡乐，病不对樽俎。\n似为神所怜，用是娱悦汝。\n缁黄諠讽诵，巫觋乱呼舞。\n惠然从风来，兹事一不举。\n临民多秕政，何道致如许。\n稽首谢皇天，倾心奉明主。",
        "dynasty": "宋",
        "collection_info": null
    },
    {
        "title": "七月一日復大雨用前韵",
        "author": "曾几",
        "content": "山头一寸云，山下一尺雨。\n青天在层阴，未用遽披覩。\n悬知壠亩间，不着蓑笠御。\n呼儿趣秧稻，唤妇催酿黍。\n使君同戚休，有味胜鼎俎。\n似闻小人言，无復怨詈汝。\n行看黄云翻，不独翠浪舞。\n饬厨办千觞，饮客醉一举。\n不知城东湖，今復深几许。\n鸥鹭莫相疑，龟鱼且为主。",
        "dynasty": "宋",
        "collection_info": null
    },
    {
        "title": "夏雨应祈呈桂帅二首  其一",
        "author": "曾几",
        "content": "山椒云气佳，林表雨声急。\n元戎郊垧去，归骑旌旆湿。\n老夫不能陪，凉傍竹窗入。\n儿报夕阳明，环城碧簪立。",
        "dynasty": "宋",
        "collection_info": null
    },
    {
        "title": "夏雨应祈呈桂帅二首  其二",
        "author": "曾几",
        "content": "窗前有梧桐，报我以好雨。\n不眠听疏滴，佳事想农圃。\n苗根不须问，蔬甲已如许。\n小簟六尺床，萧然睡亭午。",
        "dynasty": "宋",
        "collection_info": null
    },
    {
        "title": "寒雨浃旬终不成雪",
        "author": "曾几",
        "content": "幽栖又三冬，好雪无一片。\n今晨霭同云，薄暮集微霰。\n先声乃如许，落势大可见。\n呼儿出门看，通夕知几徧。\n听窗復听竹，攲枕不知倦。\n终然成底事，寒雨闭深院。\n何尝忧瘠田，初不办欢醼。\n囊萤已干死，无以映书卷。\n请天收层阴，斗柄行欲转。\n爱日上晴轩，如披故人面。",
        "dynasty": "宋",
        "collection_info": null
    },
    {
        "title": "喜晴",
        "author": "曾几",
        "content": "求晴而得晴，老子不胜喜。\n夜闻屋瓦声，如疾痛在已。\n通宵遂无寐，落势殊未已。\n禾头卧沙泥，便恐欲生耳。\n谓天为不仁，春夏雨如彼。\n即今孰主张，秋潦更如此。\n垂成又败之，天意定不尔。\n果如吾所料，林杪风忽起。\n玄云走四山，白日行万里。\n腰镰知几家，持杵者谁子。\n欢声田野闲，乐事图画裏。\n使君经旬忧，杯酒为一洗。\n官仓不须问，百室既盈止。\n作诗告同僚，可以贺我矣。",
        "dynasty": "宋",
        "collection_info": null
    },
    {
        "title": "初至天台",
        "author": "曾几",
        "content": "畴昔所欣慕，天台冠坤灵。\n兴公妙摹写，粲若披图经。\n自怜婴世网，仰愧鸿冥冥。\n夙契谅非浅，半生吏金庭。\n成此一段奇，得按东吴刑。\n又分临海竹，想像山围屏。\n稍稍向铃阁，行行叩禅扃。\n一丘与一壑，所见皆所聆。\n石梁卧剑戟，布水驱雷霆。\n五百大开士，神光秘林垧。\n于我定不薄，是事初无形。\n寒嵒二隐者，在眼谁能青。\n庶几闾丘守，胸次明渭泾。\n向来石磵耳，斗讼终朝听。\n凈洗尘俗状，数上参云亭。",
        "dynasty": "宋",
        "collection_info": null
    },
    {
        "title": "闻东湖荷花盛开未尝一游寄郑禹功",
        "author": "曾几",
        "content": "言登巾子山，天外入眼界。\n呀然城之东，一鑑如许大。\n得非所领州，其下临渤澥。\n乃知湖浸阔，便觉井邑隘。\n朝朝横乌纱，暮暮束韦带。\n何曾官事了，秖使人意败。\n径须水清泠，一洗胸芥蔕。\n昨来放船好，如更宅爽垲。\n四围纯浸山，碧玉乱石黛。\n兼随郑广文，人境两疏快。\n维扬几同僚，独喜此翁在。\n只今万红妆，一一倚青盖。\n柳阴闲画舫，荷叶遶公廨。\n鬓丝禅榻上，句法出蔬菜。\n因之双鲤鱼，慎勿欠诗债。",
        "dynasty": "宋",
        "collection_info": null
    },
    {
        "title": "春晴",
        "author": "曾几",
        "content": "青春挽留渠不住，白髮抛去吾安能。\n东风送汝一杯酒，从此闭户真同僧。\n酴醿芍药待判断，腰鼓横笛当施行。\n奈何但效鹁鸠辈，竟日讨论阴与晴。",
        "dynasty": "宋",
        "collection_info": null
    },
    {
        "title": "王元渤自湖楚归赠之",
        "author": "曾几",
        "content": "南池荷叶迭青钱，玉山门外君着鞭。\n南池荷叶成青伞，问君东游何当返。\n闻道湖州又楚州，旧隐故乡宜款款。\n清晨剥啄叩我门，我不出门非是懒。\n不知何物苦相干，能令人热令人寒。\n偶然脱命冰炭裏，至今体不胜衣冠。\n溪流落尽才如带，想见南池空聚块。\n更无小鸭睡枯荷，况有红妆依翠盖。\n眼看物变惜年光，明月黄花盍举觞。\n知有中秋恐无分，须君满意作重阳。",
        "dynasty": "宋",
        "collection_info": null
    },
    {
        "title": "赠阎德夫参议",
        "author": "曾几",
        "content": "阎公才气人无敌，列星官曹声藉藉。\n青云垂上却回头，笑说乡邦富泉石。\n问君功业男儿事，禹重寸阴轻尺璧。\n及身强健不勉旃，汲汲东皋恐非策。\n答云种木须十年，种得成阴已头白。\n是以江滨五亩园，拄杖芒鞋日经画。\n即今台榭数十处，花竹谁能计千百。\n是中便足了一生，颇觉轩裳总无益。\n我闻此语为惊叹，耆境之间真迫窄。\n元无三径可就荒，乃知贫过陶彭泽。\n想君舒啸东皋上，不但渊明心莫逆。\n神交又得王无功，一饭何尝留俗客。\n未妨献纳云台表，着绣昼行寻履迹。\n会当称是好林塘，门对诸峰一区宅。",
        "dynasty": "宋",
        "collection_info": null
    },
    {
        "title": "次郑侍郎卧闻秋风韵",
        "author": "曾几",
        "content": "茶山石燥泉亦枯，草树迭迭成樵苏。\n天公风雷起挥袂，咳唾急雨纷跳珠。\n我诗曾未管窥豹，况有文采如于菟。\n勤公见索扫地无，公自瑶碧玱华琚。",
        "dynasty": "宋",
        "collection_info": null
    },
    {
        "title": "再次苏字韵",
        "author": "曾几",
        "content": "秋风不来眼穿枯，飒然而至吾其苏。\n中宵起我灯火读，音节自喜如连珠。\n不知何物披拂此，定是啸谷之于菟。\n窗前况復雨骤作，山溜遶屋鸣瑶琚。",
        "dynasty": "宋",
        "collection_info": null
    },
    {
        "title": "三次苏字韵",
        "author": "曾几",
        "content": "陶诗虽瘠元非枯，确论近出眉山苏。\n君诗不赠世作者，以暗投我如投珠。\n鄙人摹写不成就，妄指画狗为于菟。\n安得才似柳刺史，好辞玉佩鸣琼琚。",
        "dynasty": "宋",
        "collection_info": null
    },
    {
        "title": "次程伯禹尚书见寄韵",
        "author": "曾几",
        "content": "往年书到西风凉，病夫随牒天一方。\n今年书到玉溪上，暧空白露为清霜。\n人生俯仰成陈迹，只有一丘如宿昔。\n故乡杰阁公饱山，野寺幽轩我横碧。\n石交晓月长庚星，势交飞絮水上萍。\n往时玉溪二三老，死生贵贱论交情。\n归来访旧其谁羡，程公笔力犹强健。\n郑公霜鬓未成丝，挂冠不受儿曹劝。\n公于道德犹耕猎，所得不随天下裂。\n胸中具眼世莫知，笔端有口公能说。\n豹文未省一斑窥，戏逐群儿日课诗。\n诗病无人与商略，湔肠浣胃付神医。",
        "dynasty": "宋",
        "collection_info": null
    },
    {
        "title": "次僧道规蜜蜂去而復集韵",
        "author": "曾几",
        "content": "公如老殊所嗜蜜，种花山中引蜂入。\n千门万户芙蕖房，为公谋食如风狂。\n朝来蜂臣不趋衙，一心祝蜂早归家。\n归来喜舞击铜钵，与人从今莫胡越。",
        "dynasty": "宋",
        "collection_info": null
    },
    {
        "title": "吴傅朋出游丝书求诗",
        "author": "曾几",
        "content": "使君官事闲时书，略取万象随指呼。\n空中游丝定何物，非蚕所吐仍非蛛。\n光风霁日青春暮，惹草萦花细于缕。\n君今幻出一毫端，此秘从来人未覩。\n铃斋观者客如云，有无断续吁难分。\n不知谁束此毛颖，能使字画纤无伦。\n尝闻扫垩生雪白，颠草亲承担夫力。\n世间妙处不可传，心手应时须自得。",
        "dynasty": "宋",
        "collection_info": null
    },
    {
        "title": "和刘圣俞顾龙山约客韵",
        "author": "曾几",
        "content": "诗筒四出走中涓，诗句万选如青钱。\n曰余借舟期七贤，共嗅梅花咀芳鲜。\n津头几度唤长年，昼眠乃若经笥边。\n举头急雪风中旋，瞪视不见山之巓。\n八窗玲珑绣佛前，同来且结西方缘。\n小轩宛若壶中天，玉琴不断雨声传。\n诺君再宿余敢愆，从君索句发春妍。",
        "dynasty": "宋",
        "collection_info": null
    },
    {
        "title": "肇庆守郑子礼以李北海石室碑见寄辄次山谷老人韵为谢",
        "author": "曾几",
        "content": "吾评古法书，固自有高下。\n端州遗我石室碑，一字千金恐非价。\n莫邪之剑难争锋，李公落笔神气同。\n诗鸣一代属山谷，草根亦復吟秋虫。",
        "dynasty": "宋",
        "collection_info": null
    },
    {
        "title": "黄嗣深尚书自临川省其兄嗣文户部于宜春用元明鲁直唱题李生墨竹梅",
        "author": "曾几",
        "content": "纷纷画手调红绿，好以桃花配丛竹。\n岂无短纸作江梅，雪裏溪边太幽独。\n李侯胸中有佳处，研滴松煤聊寓目。\n与梅择对无可人，分付此君真不俗。\n淡烟小雨空蒙地，何得月明疏影足。\n始知璀璨出斜枝，诗画古来真一族。",
        "dynasty": "宋",
        "collection_info": null
    },
    {
        "title": "探梅",
        "author": "曾几",
        "content": "幅巾芒鞋笻竹策，踏遍山南与山北。\n雪含欲下不下意，梅带将开未开色。\n遶树三匝且復去，前村一枝应可摘。\n丁宁说似水边人，从今日报花消息。",
        "dynasty": "宋",
        "collection_info": null
    },
    {
        "title": "许公华遗潘衡墨云其女所造也",
        "author": "曾几",
        "content": "潘公之墨东坡诀，只今有女能传业。\n许郎来自大江西，手探玄圭出箱箧。\n摩挲熟视家风在，款识明明笔奇绝。\n见渠颜面得渠心，湛如瞳子坚如铁。\n晴窗大几石泓凈，未忍磨研令小缺。\n冷金玉版姑试之，一点清光初漏泄。\n廷珪去人端未远，余子何劳定优劣。\n健妇果胜大丈夫，从此庐陵是黟歙。",
        "dynasty": "宋",
        "collection_info": null
    },
    {
        "title": "谢胡帅饷酥",
        "author": "曾几",
        "content": "虎头骨相生来无，谈天吻燥斋肠枯。\n欲从底处觅膏润，凝香燕寝烹牛酥。\n鹅儿黄拂冰肌肤，关中穰下远不如。\n已令炊饼作十字，今晨盛馔非伊蒲。",
        "dynasty": "宋",
        "collection_info": null
    },
    {
        "title": "谢柳全叔县丞寄高丽松花",
        "author": "曾几",
        "content": "幽人所住空山裏，老松皆作虬龙起。\n但知树底听松风，不见风前落松子。\n三韩华萼手自开，其间琐碎如婴孩。\n请因贾客诏君长，二十余年无使来。",
        "dynasty": "宋",
        "collection_info": null
    },
    {
        "title": "㔶瓮酒",
        "author": "曾几",
        "content": "吴侬饼曲成村酒，所取何尝议升斗。\n一杯未尽朱颜酡，过若茅柴那得久。\n官酤私酿同一律，竟识吾家新醖否。\n近持方法报山妻，入眼从来未曾有。\n旧时菽麦真其父，秫稻麦和以为母。\n瓮头又戴老瓦盆，墐塞四旁如户牖。\n数朝已办糟床注，不论清浊皆可口。\n欣然一笑谓山妻，慎勿轻传殆天授。\n答云妙处须心得，纵有此方无此手。\n请君痛饮当解酲，贤哉大胜刘伶妇。",
        "dynasty": "宋",
        "collection_info": null
    },
    {
        "title": "莲榭",
        "author": "曾几",
        "content": "郎官一星几时落，乃在水遶山围间。\n幽亭野彴不知数，青鞋庾菜何由闲。\n眼前突兀见莲榭，秋水泠然沼其下。\n凌波仙子袜生尘，露冷风凄微月夜。\n愿公清凈如远公，吾欲投合保社中。\n冰雪肌肤攲翠盖，看花心似太虚空。",
        "dynasty": "宋",
        "collection_info": null
    },
    {
        "title": "游张公洞",
        "author": "曾几",
        "content": "张公洞府未着脚，向人浪说游荆溪。\n欲看直上翠羽盖，不惜扶下青云梯。\n劲风翻动土囊口，暗水流出桃花蹊。\n却将深处问儿辈，一夕飞梦穷攀跻。",
        "dynasty": "宋",
        "collection_info": null
    },
    {
        "title": "禽声",
        "author": "曾几",
        "content": "不如归去东皋上，美酒提壶迎妇饷。\n何妨脱袴着新衣，百箔蚕丝茧如盎。\n春泥滑滑未没腰，田间布谷初立苗。\n牧儿喜舞麦熟也，报答尔曹婆饼焦。",
        "dynasty": "宋",
        "collection_info": null
    },
    {
        "title": "荷池",
        "author": "曾几",
        "content": "名园中有十顷池，一钱不用君得之。\n菱荷枯折小鸭睡，绝胜红妆青盖时。\n蛙鸣莫作鼓吹想，亦莫问属官与私。\n读书之暇招客饮，能有此乐非公谁。",
        "dynasty": "宋",
        "collection_info": null
    },
    {
        "title": "次折仲古游浔州桂园韵",
        "author": "曾几",
        "content": "鸡犬图书同一舸，老夫荡桨儿扶柂。\n浔江一繫欲生根，梦下湖南向江左。\n极知越俗留连客，性不相投如水火。\n是谁招唤写羁愁，拄颊西山云数朵。\n云山下有园五亩，不植侧生旁挺果。\n十年艺桂待芳辛，岁晚风霜深印可。\n有怀泽畔入骚辞，配以兰椒真类我。\n斧斤竟不赦孤根，问主林神安所坐。\n乃知有用祸先集，社栎之徒最繁伙。\n径须浇下磈磊胸，乞取青钱供白堕。",
        "dynasty": "宋",
        "collection_info": null
    },
    {
        "title": "为张四明作",
        "author": "曾几",
        "content": "一生所闻张仲蔚，闭门蓬蒿深几尺。\n迩来伐竹声丁丁，手披榛丛待三益。\n径中踏破苍苔色，定是幽人芒屦迹。\n莫将车边两轮赤，夺此千竿一池碧。",
        "dynasty": "宋",
        "collection_info": null
    },
    {
        "title": "冯县丞墨花",
        "author": "曾几",
        "content": "君持松煤与研滴，惨澹不言生百物。\n胸中自无俗子韵，落笔乃有此气骨。\n江梅正尔不施丹，为我拂拭为清寒。\n一枝早晚到窗几，定作月影横斜看。",
        "dynasty": "宋",
        "collection_info": null
    },
    {
        "title": "钱生遗笻竹斑杖戏作",
        "author": "曾几",
        "content": "笻山美竹天下闻，有客钱氏之礽云。\n自言吾祖嫌杖晚，赠子九节斑烂文。\n寻幽已得济胜具，傍险更策扶危勋。\n同行安用木上座，一日不可无此君。",
        "dynasty": "宋",
        "collection_info": null
    },
    {
        "title": "夏初示儿曹",
        "author": "曾几",
        "content": "鸟声四合阴扶疏，江湖散人拜赐初。\n此君之子才堕地，一一文采如于菟。\n相看又作故时面，乃是秋风箧中扇。\n寸阴尺璧定何如，付与尔曹分贵贱。",
        "dynasty": "宋",
        "collection_info": null
    },
    {
        "title": "玩鸥亭",
        "author": "曾几",
        "content": "乃翁独步辞云间，五花判罢游金銮。\n甘泉颇劳侍从事，夜直必梦江湖寛。\n晚遭忌刻泛湘水，众为不乐公欣欢。\n白鸥无数没浩荡，相亲相近俄相安。\n何曾一旦舞不下，始信前事盟未寒。\n文章炳蔚冠当代，衣被诸子犹班班。\n携持扁牓向阳羡，往日风味追令还。\n乃翁闲散莫浪许，乃翁青紫当拾取。\n回施佳名与老夫，长共群鸥卧烟雨。",
        "dynasty": "宋",
        "collection_info": null
    },
    {
        "title": "独青亭",
        "author": "曾几",
        "content": "霜落水痕风落木，翠盖倚天惟汝独。\n是谁手种百年余，荫此空庭一株足。\n岁寒不但色青青，上有垂丝下茯苓。\n松根老僧应取此，制人頽龄起人死。",
        "dynasty": "宋",
        "collection_info": null
    },
    {
        "title": "题寿樟亭",
        "author": "曾几",
        "content": "大屋连甍小容足，栋宇以来非一木。\n豫章不是十围樗，受命于天何得独。\n君莫厌老大蓬蒿间，应龙虹梁果非福。\n虚堂昼静闻丁丁，溜雨枯皮在空谷。",
        "dynasty": "宋",
        "collection_info": null
    },
    {
        "title": "蚊蝇扰甚戏作",
        "author": "曾几",
        "content": "黑衣小儿雨打窗，斑衣小儿雷殷床。\n良宵永昼作底用，只与二子更飞扬。\n开尊匕箸须一洗，破卷灯火尤相妨。\n从来所持白羽扇，自许百万犹能当。\n安知手腕为汝脱，以小喻大真成狂。\n挥之使去定无策，葛帐十幅眠空堂。\n朝喧暮鬨姑听汝，坐待九月飞严霜。",
        "dynasty": "宋",
        "collection_info": null
    },
    {
        "title": "同郑禹功登巾子山",
        "author": "曾几",
        "content": "天台雁荡天下奇，岂不欲往官缚之。\n巾山只在郡南郭，曾未着眼真成痴。\n今晨排遣簿书了，往赴郑老同幽期。\n羊肠转尽得兰若，飞鸟不到云雨垂。\n青铜镜外翠屏遶，中有万屋鱼鳞差。\n古来二事不兼得，此地一览俱无遗。\n蓬莱方丈果何许，云驾飇驭知为谁。\n赤城风月幸好戏，驱取鸾鳯相追随。",
        "dynasty": "宋",
        "collection_info": null
    },
    {
        "title": "立春",
        "author": "曾几",
        "content": "十载东都客，春盘种种春。\n翠看蔬甲小，黄爱韭苗新。\n流落成吾老，萧疏对此辰。\n睦隣如有使，传语大梁人。",
        "dynasty": "宋",
        "collection_info": null
    },
    {
        "title": "春日二首  其一",
        "author": "曾几",
        "content": "今日知何日，东风破腊来。\n寒随边骑去，春与汉军回。\n彩胜参差翦，蔬盘饤饾开。\n不妨时节好，年事岂禁催。",
        "dynasty": "宋",
        "collection_info": null
    },
    {
        "title": "春日二首  其二",
        "author": "曾几",
        "content": "期颐三万日，政尔亦无多。\n佳节已如许，衰年将若何。\n雨风增落寞，戚友断经过。\n问讯庖厨内，犹堪一洗磨。",
        "dynasty": "宋",
        "collection_info": null
    },
    {
        "title": "春日即事次韵",
        "author": "曾几",
        "content": "秾李花如许，殊胜灼灼红。\n只言开似雪，不道去随风。\n胜日从吾党，衰年念此翁。\n诗情犹可强，杯勺不能同。",
        "dynasty": "宋",
        "collection_info": null
    },
    {
        "title": "雨二首  其一",
        "author": "曾几",
        "content": "秋冬久不雨，气浊喜云生。\n麦陇崇朝润，茅檐彻夜声。\n初来断幽径，渐密杂疏更。\n赖有墙阴荠，离离已可烹。",
        "dynasty": "宋",
        "collection_info": null
    },
    {
        "title": "雨二首  其二",
        "author": "曾几",
        "content": "薄晚初霑洒，清晨更惨悽。\n鱼寒抛饵去，鸦湿就檐栖。\n幽涧溅溅溜，长堤浅浅泥。\n一杯持自贺，吾事在锄犁。",
        "dynasty": "宋",
        "collection_info": null
    },
    {
        "title": "夕雨",
        "author": "曾几",
        "content": "屣履行莎径，移床卧草亭。\n风声杂溪濑，雨气挟龙腥。\n烨烨空中电，昏昏云罅星。\n徂年又如许，吾鬓得长青。",
        "dynasty": "宋",
        "collection_info": null
    },
    {
        "title": "雨夜",
        "author": "曾几",
        "content": "一雨遂通夕，安眠失百忧。\n窗扉淡欲晓，枕簟冷生秋。\n画烛争棋道，金尊数酒筹。\n依然锦城梦，忘却在南州。",
        "dynasty": "宋",
        "collection_info": null
    },
    {
        "title": "仲夏细雨",
        "author": "曾几",
        "content": "霢霂无人见，芭蕉报客闻。\n润能添砚滴，细欲乱炉薫。\n竹树惊秋半，衾裯惬夜分。\n何当一倾倒，趁取未归云。",
        "dynasty": "宋",
        "collection_info": null
    },
    {
        "title": "悯雨",
        "author": "曾几",
        "content": "梅子黄初徧，秧鍼绿未抽。\n若无三日雨，那復一年秋。\n薄晚看天意，今宵破客愁。\n不眠听竹树，还有好音不。",
        "dynasty": "宋",
        "collection_info": null
    },
    {
        "title": "郡中迎怀玉山应真请雨得之未沾足",
        "author": "曾几",
        "content": "悯雨连三月，为霖抵万金。\n小垂开士手，足慰老农心。\n果欲千仓积，犹须一尺深。\n病夫浑不寝，危坐听佳音。",
        "dynasty": "宋",
        "collection_info": null
    },
    {
        "title": "苏秀道中大雨",
        "author": "曾几",
        "content": "梅雨又时雨，苏州仍秀州。\n客行无六月，农事有三秋。\n云气深鸿雁，烟波没白鸥。\n衰年惭愧汝，物役几时休。",
        "dynasty": "宋",
        "collection_info": null
    },
    {
        "title": "晚雨",
        "author": "曾几",
        "content": "萧瑟度横塘，霏微映缭墙。\n压低尘不动，洒急土生香。\n声入楸梧碎，清分枕簟凉。\n回头忽陈迹，檐角挂斜阳。",
        "dynasty": "宋",
        "collection_info": null
    },
    {
        "title": "久雨",
        "author": "曾几",
        "content": "荒院已无趣，愁霖终不开。\n檐声喧客语，屋漏逐人来。\n桥报今朝断，墙闻昨夜摧。\n尚余汤饼具，积潦未为灾。",
        "dynasty": "宋",
        "collection_info": null
    },
    {
        "title": "久雨有怀曾宏甫",
        "author": "曾几",
        "content": "欲访溪山老，无如此雨何。\n一春判弃置，十日断经过。\n灯火相看放，莺花即渐多。\n晴暄如有意，数数上南坡。",
        "dynasty": "宋",
        "collection_info": null
    },
    {
        "title": "苦雨",
        "author": "曾几",
        "content": "尽道迎梅雨，能无一日晴。\n窗昏愁细字，檐暗乱疏更。\n未怪蛙争席，真忧水冒城。\n何由收积潦，箫鼔赛西成。",
        "dynasty": "宋",
        "collection_info": null
    },
    {
        "title": "大暑",
        "author": "曾几",
        "content": "赤日几时过，清风无处寻。\n经书聊枕籍，瓜李漫浮沈。\n兰若静復静，茅茨深又深。\n炎蒸乃如许，那更惜分阴。",
        "dynasty": "宋",
        "collection_info": null
    },
    {
        "title": "谢人送壑源绝品云九重所赐也",
        "author": "曾几",
        "content": "三伏汗如雨，终朝沾我裳。\n谁分金掌露，来作玉溪凉。\n别甑輭炊饭，小炉深炷香。\n曲生何等物，不与汝同乡。",
        "dynasty": "宋",
        "collection_info": null
    },
    {
        "title": "大热欲过广寿寺谒韩子苍追凉先之以诗",
        "author": "曾几",
        "content": "执热今如此，追凉定若何。\n长廊受风远，广殿得阴多。\n盛欲扶笻去，还能下榻么。\n近公如玉雪，未厌数经过。",
        "dynasty": "宋",
        "collection_info": null
    },
    {
        "title": "病中闻莺啼",
        "author": "曾几",
        "content": "独园森古木，其下客幽栖。\n尽日绿阴合，有时黄鸟啼。\n一声添昼寂，百啭使人迷。\n赖汝生佳听，身今气惨悽。",
        "dynasty": "宋",
        "collection_info": null
    },
    {
        "title": "病起赠曾宏甫",
        "author": "曾几",
        "content": "同病仍同起，无聊独至今。\n酒杯君入手，药裹我关心。\n极暑方无奈，新凉又不禁。\n呼儿锄径草，万一故人临。",
        "dynasty": "宋",
        "collection_info": null
    },
    {
        "title": "蛱蝶",
        "author": "曾几",
        "content": "不逐春风去，仍当夏日长。\n一双还一隻，能白或能黄。\n恋恋不能已，翩翩空自狂。\n讣功归实用，终自愧蜂房。",
        "dynasty": "宋",
        "collection_info": null
    },
    {
        "title": "萤火",
        "author": "曾几",
        "content": "浑忘生朽质，直拟慕光辉。\n解烛书帷静，能添列宿稀。\n当风方自表，带雨忽成微。\n变灭多无理，荣枯会一归。",
        "dynasty": "宋",
        "collection_info": null
    },
    {
        "title": "读书",
        "author": "曾几",
        "content": "散帙有佳趣，俗人那得知。\n醉乡非为酒，坐隐不关棋。\n几凈幽怀惬，窗明老眼宜。\n一生无用处，又把教群儿。",
        "dynasty": "宋",
        "collection_info": null
    },
    {
        "title": "乞笔",
        "author": "曾几",
        "content": "市上无佳笔，营求亦已劳。\n护持空雪竹，束缚欠霜毫。\n此物藏三穴，须公拔一毛。\n不堪髯主簿，取用价能高。",
        "dynasty": "宋",
        "collection_info": null
    },
    {
        "title": "题双岩堂",
        "author": "曾几",
        "content": "老子徜徉地，岩幽想像间。\n绿阴城角路，青嶂屋头山。\n簿领惟生睡，壶觞不解颜。\n使人留眼处，龛壁字回环。",
        "dynasty": "宋",
        "collection_info": null
    },
    {
        "title": "泉石堂",
        "author": "曾几",
        "content": "南坡佳绝处，夏木昼成阴。\n青壁可对面，寒泉能醒心。\n驾言同胜践，晤语契幽襟。\n野兴何曾尽，林间栖暮禽。",
        "dynasty": "宋",
        "collection_info": null
    },
    {
        "title": "坐进堂",
        "author": "曾几",
        "content": "茅宇凈扫地，竹炉深炷香。\n一枝藤倚壁，六尺簟敷床。\n门掩人声寂，帘垂昼景长。\n跏趺便终夕，端不负兹堂。",
        "dynasty": "宋",
        "collection_info": null
    },
    {
        "title": "参云亭晚坐",
        "author": "曾几",
        "content": "大暑不可避，微凉安所寻。\n云霄非浊世，竹树有清阴。\n海近风先集，山高日易沈。\n无因见明月，萤火乱更深。",
        "dynasty": "宋",
        "collection_info": null
    },
    {
        "title": "龙溪新亭",
        "author": "曾几",
        "content": "不识梯山路，今闻驾壑桥。\n蛟龙深窟宅，松竹半云霄。\n与子成二老，由来非一朝。\n崖藤如暂寄，还往肯辞遥。",
        "dynasty": "宋",
        "collection_info": null
    },
    {
        "title": "雪中次韵",
        "author": "曾几",
        "content": "积雪何所待，冻云终未开。\n有时闻泻竹，无路去寻梅。\n只欲关门卧，谁能荡桨来。\n辟寒须底物，正乏曲生才。",
        "dynasty": "宋",
        "collection_info": null
    },
    {
        "title": "负暄",
        "author": "曾几",
        "content": "炙背茅檐日，虽贫办不难。\n赵衰真可爱，范叔一何寒。\n蝨暖无遗索，书明得细看。\n羲和有底急，薄暮更衣单。",
        "dynasty": "宋",
        "collection_info": null
    },
    {
        "title": "次韵三首  其一",
        "author": "曾几",
        "content": "白日无偏照，玄冥不作难。\n有炉如许大，无地可言寒。\n书腹夤缘晒，禅心邂逅看。\n呼儿来共此，形影未孤单。",
        "dynasty": "宋",
        "collection_info": null
    },
    {
        "title": "次韵三首  其二",
        "author": "曾几",
        "content": "御冬无过酒，得酒政应难。\n可爱惟晴日，相依度歳寒。\n虽非挟纩坐，且作拥炉看。\n饥亦何堪忍，斜阳挂食单。",
        "dynasty": "宋",
        "collection_info": null
    },
    {
        "title": "次韵三首  其三",
        "author": "曾几",
        "content": "凿土篝松火，为炉有底难。\n未知行地日，可辟中人寒。\n气味醇醪似，光阴尺璧看。\n回头长夏景，直欲褫中单。",
        "dynasty": "宋",
        "collection_info": null
    },
    {
        "title": "晁园",
        "author": "曾几",
        "content": "晁氏芳菲圃，因依渌水浔。\n峰峦春着色，桃李昼成阴。\n可惜花狼籍，仍遭雨滞淫。\n饶阳供客眼，只有此园林。",
        "dynasty": "宋",
        "collection_info": null
    },
    {
        "title": "次朱新仲待制见庆次对之命韵",
        "author": "曾几",
        "content": "典郡才能薄，趋朝气力微。\n更堪持橐去，只合挂冠归。\n六閤丽千尺，四松森百围。\n公今有班缀，衰老借余辉。",
        "dynasty": "宋",
        "collection_info": null
    },
    {
        "title": "次刘千歳喜折仲古见过二首韵  其一",
        "author": "曾几",
        "content": "新知刘子政，生理髮萧疏。\n胜日归谈笑，佳山奉起居。\n摩挲千古物，料理一床书。\n秀色堪餐否，聊须摘我蔬。",
        "dynasty": "宋",
        "collection_info": null
    },
    {
        "title": "次刘千歳喜折仲古见过二首韵  其二",
        "author": "曾几",
        "content": "门对分流水，窗横别岸山。\n茅茨居不翦，蓬荜昼常关。\n倾盖曾三径，摇旌每数间。\n犹欣龙阁老，携得好诗还。",
        "dynasty": "宋",
        "collection_info": null
    },
    {
        "title": "次曾宏甫见过二首韵  其一",
        "author": "曾几",
        "content": "客有过兰若，交情似竹林。\n野花无可落，村酒不宜斟。\n又得清新句，如闻謦欬音。\n南坡盟好在，为问几时寻。",
        "dynasty": "宋",
        "collection_info": null
    },
    {
        "title": "次曾宏甫见过二首韵  其二",
        "author": "曾几",
        "content": "莺啼花落后，芳草绿阴初。\n良会日不足，清谈风有余。\n饥餐聊当肉，懒出坐无车。\n勿以贫兼病，相过迹也疏。",
        "dynasty": "宋",
        "collection_info": null
    },
    {
        "title": "次镇江守曾宏甫见寄韵",
        "author": "曾几",
        "content": "一别高明去，频为瘴疠侵。\n连沧公境界，横碧我山林。\n夜雨思同梦，秋风辱寄音。\n他年如衣锦，毕世莫分襟。",
        "dynasty": "宋",
        "collection_info": null
    },
    {
        "title": "次曾宏甫见寄韵  其一",
        "author": "曾几",
        "content": "今晨尺书至，令我寸心寛。\n老去光阴速，人生会合难。\n竹舆云洞暖，钓艇玉溪寒。\n小憩饶阳否，吾衰合挂冠。",
        "dynasty": "宋",
        "collection_info": null
    },
    {
        "title": "次曾宏甫见寄韵  其二",
        "author": "曾几",
        "content": "剖符舒子国，蜡屐皖公台。\n恨不从山简，欣然见老莱。\n功名身已老，交旧首空回。\n早晚依刘去，朝廷不乏材。",
        "dynasty": "宋",
        "collection_info": null
    },
    {
        "title": "又二首  其一",
        "author": "曾几",
        "content": "一纸寝丘书，僧窗屡卷舒。\n无因浮左蠡，况復度匡庐。\n政以相望远，非关自作疏。\n梦成飞鸟去，千里不踌躇。",
        "dynasty": "宋",
        "collection_info": null
    },
    {
        "title": "又二首  其二",
        "author": "曾几",
        "content": "政喜溪南宅，还乘剡县船。\n归来知底日，老去惜余年。\n觞咏虽休矣，音书未寂然。\n省郎君旧物，消息已真传。",
        "dynasty": "宋",
        "collection_info": null
    },
    {
        "title": "次曾宏甫赴光守留别二首韵  其一",
        "author": "曾几",
        "content": "听说光州好，淮山是四隣。\n凝香无一事，奠枕有余民。\n世以文章着，朝须宠数频。\n西湖便归去，应不待班春。",
        "dynasty": "宋",
        "collection_info": null
    },
    {
        "title": "次曾宏甫赴光守留别二首韵  其二",
        "author": "曾几",
        "content": "淮白美无度，山丹开欲然。\n谈夸空海内，怅望只溪边。\n老境嗟无几，宗盟幸有连。\n到时能走送，别后见相怜。",
        "dynasty": "宋",
        "collection_info": null
    },
    {
        "title": "五月六日为丛珍之集于南池呈座中诸公",
        "author": "曾几",
        "content": "今日携壶地，南池信杖行。\n红蕖争入眼，白鹭最关情。\n待得跳珠雨，来听打叶声。\n菰蒲最深处，只欠小舟横。",
        "dynasty": "宋",
        "collection_info": null
    },
    {
        "title": "公廨莲池",
        "author": "曾几",
        "content": "浪说吾邦小，清池思有余。\n水风凉枕簟，荷气馥衣裾。\n客位经过少，官曹簿领疏。\n良辰不行乐，秋水落芙蕖。",
        "dynasty": "宋",
        "collection_info": null
    },
    {
        "title": "题方氏清芬阁用范文正公韵",
        "author": "曾几",
        "content": "胜绝登临地，桐江占十分。\n省郎才不世，御史气如云。\n遂使芝兰秀，俱能锦绣文。\n诸孙又如许，百代有清芬。",
        "dynasty": "宋",
        "collection_info": null
    },
    {
        "title": "效诸生作雪中探梅",
        "author": "曾几",
        "content": "野梅消息近，踏冷访林端。\n东阁尊空满，南枝雪半残。\n疏条未禁笑，真态欲欺寒。\n后夜花应好，仍勤束火看。",
        "dynasty": "宋",
        "collection_info": null
    },
    {
        "title": "岭梅",
        "author": "曾几",
        "content": "蛮烟无处洗，梅蕊不胜清。\n顾我已头白，见渠犹眼明。\n折来知韵胜，落去得愁生。\n坐久江南梦，园林雪正晴。",
        "dynasty": "宋",
        "collection_info": null
    },
    {
        "title": "岩桂二首  其一",
        "author": "曾几",
        "content": "擢本千岩秀，开花八月凉。\n虽非倾国色，要是恼人香。\n篱下菊清好，林间兰静芳。\n可怜遭遇晚，妙语欠苏黄。",
        "dynasty": "宋",
        "collection_info": null
    },
    {
        "title": "岩桂二首  其二",
        "author": "曾几",
        "content": "栗玉黏枝细，青云翦叶齐。\n团团岩下桂，表表木中犀。\n江树风萧瑟，园花气惨悽。\n浓薫不如此，何以慰幽栖。",
        "dynasty": "宋",
        "collection_info": null
    },
    {
        "title": "种竹",
        "author": "曾几",
        "content": "近郊蕃竹树，手种满庭隅。\n余子不足数，此君何可无。\n风来当一笑，雪压要相扶。\n莫作封侯相，生来鄙木奴。",
        "dynasty": "宋",
        "collection_info": null
    },
    {
        "title": "二儿次韵予亦復次韵二首  其一",
        "author": "曾几",
        "content": "此君今日醉，不復记方隅。\n窈窕因吾有，恢台到尔无。\n青犹须雨沐，直不要人扶。\n旁舍连高柳，何堪与作奴。",
        "dynasty": "宋",
        "collection_info": null
    },
    {
        "title": "二儿次韵予亦復次韵二首  其二",
        "author": "曾几",
        "content": "幽居有忙事，为竹遶墙隅。\n雨后青葱否，风前安稳无。\n井深时汲引，架倒復持扶。\n只欠江梅树，君应壻玉奴。",
        "dynasty": "宋",
        "collection_info": null
    },
    {
        "title": "新种竹有笋",
        "author": "曾几",
        "content": "此君非俗物，今歳有佳儿。\n径密无人见，僧来报客知。\n西家应满地，上番欲横枝。\n添得清声未，君听风雨时。",
        "dynasty": "宋",
        "collection_info": null
    },
    {
        "title": "竹轩出笋",
        "author": "曾几",
        "content": "问讯东轩竹，新萌颇不齐。\n文章藏雾豹，头角触藩羝。\n逸气先腾上，长鞭半落西。\n后来堪底用，采掇付山妻。",
        "dynasty": "宋",
        "collection_info": null
    },
    {
        "title": "似贤斋竹",
        "author": "曾几",
        "content": "大暑不可度，小轩聊復开。\n只消看竹坐，不必要风来。\n岂待迷时种，何妨腊月栽。\n叶端须雨打，有句索渠催。",
        "dynasty": "宋",
        "collection_info": null
    },
    {
        "title": "所种竹鞭盛行",
        "author": "曾几",
        "content": "独遶篔筜径，令人喜欲颠。\n已持苏老节，更着祖生鞭。\n傍舍应除地，新梢拟上天。\n真成时夜卵，煨茁想明年。",
        "dynasty": "宋",
        "collection_info": null
    },
    {
        "title": "逮子作亭于官舍明清堂后种竹殆千竿余名其亭以留客取老杜竹深留客处之句因题二小诗云  其一",
        "author": "曾几",
        "content": "行到竹穷处，有亭佳可游。\n境因吾子胜，客为此君留。\n娟凈经时雨，萧梢六月秋。\n岂无他草树，泾渭不同流。",
        "dynasty": "宋",
        "collection_info": null
    },
    {
        "title": "逮子作亭于官舍明清堂后种竹殆千竿余名其亭以留客取老杜竹深留客处之句因题二小诗云  其二",
        "author": "曾几",
        "content": "种竹无他事，林间与客游。\n自应携手入，安用闭门留。\n静可过僧夏，清宜对奕秋。\n衰翁九节杖，来往亦风流。",
        "dynasty": "宋",
        "collection_info": null
    },
    {
        "title": "代书抵筠守谭崧老求茶笋",
        "author": "曾几",
        "content": "问讯江南美，人推道院州。\n雨前收雀舌，雪底荐猫头。\n有客同僧过，频年遣仆求。\n故交今五马，解送老庞不。",
        "dynasty": "宋",
        "collection_info": null
    },
    {
        "title": "南归题扬州竹西亭",
        "author": "曾几",
        "content": "往歳出芜城，飘然一客星。\n又从江北路，重到竹西亭。\n楚岸寛围碧，吴山远借青。\n圣时还旧观，歌吹月中听。",
        "dynasty": "宋",
        "collection_info": null
    },
    {
        "title": "登扬州郡圃小金山遥碧亭",
        "author": "曾几",
        "content": "绝岛浸中零，飞来枣叶轻。\n碧天围斗野，红日下芜城。\n山作修眉翠，人添老眼明。\n园林多胜地，独爱小峥嵘。",
        "dynasty": "宋",
        "collection_info": null
    },
    {
        "title": "高邮无梅花求之于扬帅邓直阁",
        "author": "曾几",
        "content": "送腊腊垂尽，迎春春欲回。\n如何万家县，不见一枝梅。\n有客幽寻去，无人远寄来。\n扬州何逊在，政用小诗催。",
        "dynasty": "宋",
        "collection_info": null
    },
    {
        "title": "邓帅寄梅并山堂酒",
        "author": "曾几",
        "content": "甓社湖边路，诗筒得报回。\n旧时云液酒，新歳雨肥梅。\n不是园官送，真成驿使来。\n鬓毛都白尽，更着此花催。",
        "dynasty": "宋",
        "collection_info": null
    },
    {
        "title": "谒径山佛日杲禅师于虎丘",
        "author": "曾几",
        "content": "此老云相似，何天不往还。\n打包龙井寺，持钵虎丘山。\n一别经年事，相逢半日间。\n向来参底语，不堕有无间。",
        "dynasty": "宋",
        "collection_info": null
    },
    {
        "title": "游虎丘寺",
        "author": "曾几",
        "content": "重游吴子国，又入虎丘山。\n长日挽人住，好风将我还。\n儿童陪胜践，长老记衰颜。\n无復尹和靖，西庵空掩关。",
        "dynasty": "宋",
        "collection_info": null
    },
    {
        "title": "留别荣茂实侍郎",
        "author": "曾几",
        "content": "老为吴会客，耆旧不相忘。\n政以牛马走，曾陪鹓鹭行。\n千年书穴在，六月镜湖凉。\n从此登临地，回头忆侍郎。",
        "dynasty": "宋",
        "collection_info": null
    },
    {
        "title": "寓广教僧寺",
        "author": "曾几",
        "content": "似病元非病，求闲方得闲。\n残僧六七辈，败屋两三间。\n野外无供给，城中断往还。\n同参木上座，与汝住茶山。",
        "dynasty": "宋",
        "collection_info": null
    },
    {
        "title": "岳麓寺",
        "author": "曾几",
        "content": "岳麓知名寺，幽寻到眼边。\n林深不见日，山静只闻泉。\n便欲呼舟去，聊为借榻眠。\n明朝游历处，都在小窗前。",
        "dynasty": "宋",
        "collection_info": null
    },
    {
        "title": "岭外出巡",
        "author": "曾几",
        "content": "岭外身逾老，江南首重回。\n有猿啼梦破，无雁寄书来。\n山雨晴犹湿，蛮烟昼不开。\n如何缘许事，夺我手中杯。",
        "dynasty": "宋",
        "collection_info": null
    },
    {
        "title": "南雄郡守致怪石四株",
        "author": "曾几",
        "content": "只道无南雁，书今数往还。\n一窗江表地，数朵广东山。\n奇甚君风骨，苍然我面颜。\n归时要船重，更为斸岩间。",
        "dynasty": "宋",
        "collection_info": null
    },
    {
        "title": "何德器寄道州怪石",
        "author": "曾几",
        "content": "一去春陵郡，天星几度回。\n身今镜湖住，山自道州来。\n指点双岩出，摩挲一笑开。\n是谁营致此，石友似陈雷。",
        "dynasty": "宋",
        "collection_info": null
    },
    {
        "title": "太湖石",
        "author": "曾几",
        "content": "谁怜孤峭质，移在太湖心。\n出得风波外，任他池馆深。\n不同花逞艳，多愧竹垂阴。\n一片至坚操，那忧歳月侵。",
        "dynasty": "宋",
        "collection_info": null
    },
    {
        "title": "怪石",
        "author": "曾几",
        "content": "济胜初无具，搜奇只此间。\n飞来太湖石，坐我洞庭山。\n面面成窗户，峰峰出髻鬟。\n寓居端欠此，颇欲载之还。",
        "dynasty": "宋",
        "collection_info": null
    },
    {
        "title": "闻寇至初去柳州",
        "author": "曾几",
        "content": "剥啄谁敲户，仓皇客抱衾。\n只看人似蚁，共道贼如林。\n两岸论千里，扁舟抵万金。\n病夫桑下恋，万一有佳音。",
        "dynasty": "宋",
        "collection_info": null
    },
    {
        "title": "闻寇退欲还柳州寄柳守常子正",
        "author": "曾几",
        "content": "旧隐龙城在，书传喜可知。\n还来避地客，已去弄兵儿。\n瘴色休看镜，行期不问龟。\n中秋一杯酒，定与故人持。",
        "dynasty": "宋",
        "collection_info": null
    },
    {
        "title": "大藤峡",
        "author": "曾几",
        "content": "一洗干戈眼，舟穿乱石间。\n不因深避地，何得饱看山。\n江溃重围急，天横一线悭。\n人言三峡险，此路足追攀。",
        "dynasty": "宋",
        "collection_info": null
    },
    {
        "title": "归途",
        "author": "曾几",
        "content": "归途似乌鹊，得树且依栖。\n一寸客亭烛，数声村舍鸡。\n路长风正北，野旷日沈西。\n梦作祠官去，江干入马蹄。",
        "dynasty": "宋",
        "collection_info": null
    },
    {
        "title": "自广西归上饶阅所藏书",
        "author": "曾几",
        "content": "久矣山人去，怀哉屋壁藏。\n侵陵阅梅雨，调护乏芸香。\n次第翻经集，呼儿理在亡。\n乞归全为此，何爱橐中装。",
        "dynasty": "宋",
        "collection_info": null
    },
    {
        "title": "初还信州呈寓居诸公",
        "author": "曾几",
        "content": "万事不称意，一生长损心。\n稍知闲有味，又觉老相侵。\n田舍那能问，溪山未暇寻。\n清歌一杯酒，聊与故人斟。",
        "dynasty": "宋",
        "collection_info": null
    },
    {
        "title": "吕郎治先以职事至常山县不敢越境以书致两郡酒日铸茶",
        "author": "曾几",
        "content": "子到常山县，饶阳有敝庐。\n相望百里地，空得数行书。\n睡思茶料理，愁怀酒破除。\n新秋即在眼，过我定何如。",
        "dynasty": "宋",
        "collection_info": null
    },
    {
        "title": "迪侄屡饷新茶二首  其一",
        "author": "曾几",
        "content": "吾家今小阮，有使附书频。\n唤起南柯梦，持来北苑春。\n顾余多下驷，况復似陈人。\n不是能分少，其谁遣食新。",
        "dynasty": "宋",
        "collection_info": null
    },
    {
        "title": "迪侄屡饷新茶二首  其二",
        "author": "曾几",
        "content": "敕厨羞煮饼，扫地供炉芬。\n汤鼎聊从事，茶瓯遂策勋。\n兴来吾不浅，送似汝良勤。\n欲作柯山点，当令阿造分。",
        "dynasty": "宋",
        "collection_info": null
    },
    {
        "title": "造侄寄建茶",
        "author": "曾几",
        "content": "汝已去闽岭，茶酒犹粲然。\n买应从聚处，寄不下常年。\n洗涤卢仝椀，提携陆羽泉。\n无人分得好，更忆仲容贤。",
        "dynasty": "宋",
        "collection_info": null
    },
    {
        "title": "述侄饷日铸茶",
        "author": "曾几",
        "content": "宝胯自不乏，山芽安可无。\n子能来日铸，吾得具风炉。\n夏木啭黄鸟，僧窗行白驹。\n谈多转生睡，此味正时须。",
        "dynasty": "宋",
        "collection_info": null
    },
    {
        "title": "曾同季饷建溪顾渚新茶",
        "author": "曾几",
        "content": "雨润梅黄后，风薫麦秀初。\n不持新茗椀，空枉故人书。\n顾渚琼糜似，闽溪玉食余。\n吾宗重盟好，併以遗闲居。",
        "dynasty": "宋",
        "collection_info": null
    },
    {
        "title": "尹少稷寄顾渚茶",
        "author": "曾几",
        "content": "骎骎要路津，旧日水南人。\n尙记茶山老，能分顾渚春。\n江淮劳庙算，河路暗胡尘。\n忧国惟生睡，降魔固有神。",
        "dynasty": "宋",
        "collection_info": null
    },
    {
        "title": "尝建茗二首  其一",
        "author": "曾几",
        "content": "破除汤饼睡，倚赖建溪春。\n往日惟求旧，今朝遽食新。\n不辞浓似粥，少待细于尘。\n宝胯无多子，留须我辈人。",
        "dynasty": "宋",
        "collection_info": null
    },
    {
        "title": "尝建茗二首  其二",
        "author": "曾几",
        "content": "茅宇已初夏，茶瓯方早春。\n真成汤沃雪，无復渴生尘。\n有客嘲三韭，其谁送八珍。\n不如藏去好，孤负一年新。",
        "dynasty": "宋",
        "collection_info": null
    },
    {
        "title": "煎茶",
        "author": "曾几",
        "content": "贫中有佳设，石鼎事煎烹。\n顾渚草芽白，惠山泉水清。\n酌多风可御，薫歇雾犹横。\n饮罢妻孥笑，枯肠百转鸣。",
        "dynasty": "宋",
        "collection_info": null
    },
    {
        "title": "郑侍郎招赏瑞香感旧有作",
        "author": "曾几",
        "content": "郑驿留宾处，看花又一年。\n香囊依叶密，锦伞向人圆。\n子敬新游岱，吾宗復在边。\n小诗相促迫，感旧一凄然。",
        "dynasty": "宋",
        "collection_info": null
    },
    {
        "title": "榴花",
        "author": "曾几",
        "content": "树阴看已合，榴朵见初明。\n当夏岂无意，避春真有情。\n花虽后文杏，实可待瓌橙。\n病叟缘何喜，留苔看落英。",
        "dynasty": "宋",
        "collection_info": null
    },
    {
        "title": "九日小圃菊花有开者病疡不能泛一杯把玩而已",
        "author": "曾几",
        "content": "黄菊开何许，疏篱小隐家。\n似知重九日，故放两三花。\n病着杯无渌，衰年髮半华。\n佳辰辜负汝，满把但成嗟。",
        "dynasty": "宋",
        "collection_info": null
    },
    {
        "title": "宫祠满秩",
        "author": "曾几",
        "content": "云水天台郡，祠庭我所监。\n几年真傲吏，今日是前衔。\n禄米谁周急，园蔬不疗馋。\n上书端未免，定不达空函。",
        "dynasty": "宋",
        "collection_info": null
    },
    {
        "title": "送曾宏甫守天台",
        "author": "曾几",
        "content": "此地多朋好，惟君似弟兄。\n不堪轻作别，那得易为情。\n秋日行灕水，春风上赤城。\n莫言无过雁，略不寄佳声。",
        "dynasty": "宋",
        "collection_info": null
    },
    {
        "title": "送戚弼甫解官盐场二首  其一",
        "author": "曾几",
        "content": "听说君中外，堂堂世上名。\n文华张右史，正素老先生。\n已上三年课，相期万里程。\n赠行无好句，聊用一杯倾。",
        "dynasty": "宋",
        "collection_info": null
    },
    {
        "title": "送戚弼甫解官盐场二首  其二",
        "author": "曾几",
        "content": "访旧今无几，惟君昔有连。\n笑谈倾一坐，笔札富诸贤。\n作恶又数日，从游经二年。\n勉旃绳祖武，穷达自关天。",
        "dynasty": "宋",
        "collection_info": null
    },
    {
        "title": "送李商叟",
        "author": "曾几",
        "content": "好去皇华使，佳哉所领州。\n职除天禄阁，家近岳阳楼。\n一别谁青眼，相逢各白头。\n西来多驿骑，能寄短书不。",
        "dynasty": "宋",
        "collection_info": null
    },
    {
        "title": "送绍兴张耆年教授之永嘉学官",
        "author": "曾几",
        "content": "海内孤寒士，江头独冷官。\n胡为涉修阻，不肯近长安。\n蠲纸无留笔，生枝不带酸。\n名山天下少，行矣雪消残。",
        "dynasty": "宋",
        "collection_info": null
    },
    {
        "title": "送洪州西山香城长老通公惠通",
        "author": "曾几",
        "content": "闻说香城寺，孤峰叆叇间。\n公今怀祖印，老去入乡关。\n稳泛春波水，深藏暮雨山。\n笔头多语句，寄我不当悭。",
        "dynasty": "宋",
        "collection_info": null
    },
    {
        "title": "逮子赴湖南漕司举寄之",
        "author": "曾几",
        "content": "举子忙如此，槐花细细开。\n吾儿承诏去，有客附书来。\n鹤髮风前帽，鸡头月下杯。\n衰年余几许，胜日不同陪。",
        "dynasty": "宋",
        "collection_info": null
    },
    {
        "title": "逮子以今歳正月十六日之毗陵而以十二月十五日还舍铨试第二且得新雏以诗示之",
        "author": "曾几",
        "content": "不见吾儿久，今朝慰眼前。\n分襟灯火夜，回棹雪霜天。\n中鹄令人喜，将雏得我怜。\n一杯欢笑后，急急理尘编。",
        "dynasty": "宋",
        "collection_info": null
    },
    {
        "title": "挽李泰发参政三首  其一",
        "author": "曾几",
        "content": "公昔遭前政，忠精不少衰。\n立谈廷争地，上疏里居时。\n意气南山在，名声北斗垂。\n心知不亡者，送往得无悲。",
        "dynasty": "宋",
        "collection_info": null
    },
    {
        "title": "挽李泰发参政三首  其二",
        "author": "曾几",
        "content": "汉室推元礼，唐家得卫公。\n龙门倾后辈，鲸海伏孤忠。\n守护多神物，旋归一老翁。\n如何九江路，万事併成空。",
        "dynasty": "宋",
        "collection_info": null
    },
    {
        "title": "挽李泰发参政三首  其三",
        "author": "曾几",
        "content": "道义曾无间，因依遂有连。\n旋闻新雨露，亟返旧林泉。\n父老门庭下，儿孙几杖前。\n不令成此段，泣涕问苍天。",
        "dynasty": "宋",
        "collection_info": null
    },
    {
        "title": "挽石参议",
        "author": "曾几",
        "content": "人物千岩秀，家风万石余。\n刘侯深爱画，杜氏富藏书。\n卿寺曾亲擢，藩方有诏除。\n遽随丹旐去，老泪溅衣裾。",
        "dynasty": "宋",
        "collection_info": null
    },
    {
        "title": "挽焦适道寺丞二首  其一",
        "author": "曾几",
        "content": "气质推浑厚，言谈见切磋。\n过从方里巷，挽送忽山阿。\n吉士今如此，高穹定若何。\n交游虽不乏，耆旧已无多。",
        "dynasty": "宋",
        "collection_info": null
    },
    {
        "title": "挽焦适道寺丞二首  其二",
        "author": "曾几",
        "content": "岂意初秋事，俄闻远日期。\n在公无可憾，有客不胜悲。\n宅兆溪山好，郊原草木衰。\n给孤园上路，无復往还时。",
        "dynasty": "宋",
        "collection_info": null
    },
    {
        "title": "挽陈丞相",
        "author": "曾几",
        "content": "身已栖岩壑，公初冠庙堂。\n奉祠方德庇，次对復恩光。\n政尔为舟楫，如何坏栋梁。\n绋讴争点笔，衰谢独难忘。",
        "dynasty": "宋",
        "collection_info": null
    },
    {
        "title": "挽梁元功谏议",
        "author": "曾几",
        "content": "岂弟更三郡，题评冠一乡。\n绳愆御史疏，补阙谏臣章。\n直叹牙絃绝，明嗟魏鑑亡。\n皇情应震悼，追贲盛龙光。",
        "dynasty": "宋",
        "collection_info": null
    },
    {
        "title": "挽程伯禹尚书三首  其一",
        "author": "曾几",
        "content": "诚明犹博学，直谅更多闻。\n休父中兴杰，宣王上圣君。\n精忠自金石，感会合风云。\n不谓生刍奠，今来下马坟。",
        "dynasty": "宋",
        "collection_info": null
    },
    {
        "title": "挽程伯禹尚书三首  其二",
        "author": "曾几",
        "content": "璧水三千士，文闱第一人。\n煌煌持紫槖，亹亹逼鸿钧。\n得郡还辞剧，居家更乞身。\n期颐如可料，愁绝上元春。",
        "dynasty": "宋",
        "collection_info": null
    },
    {
        "title": "挽程伯禹尚书三首  其三",
        "author": "曾几",
        "content": "昔在宣和日，雍容接俊游。\n横经临璧沼，提椠上瀛洲。\n去德俄千里，依仁復两州。\n岂知垂老别，华屋落山丘。",
        "dynasty": "宋",
        "collection_info": null
    },
    {
        "title": "挽王元渤舍人二首  其一",
        "author": "曾几",
        "content": "早得文章誉，仍高政事科。\n珠玑随咳唾，襦袴起讴歌。\n老去贫逾甚，归来病更多。\n善人今已矣，施报果如何。",
        "dynasty": "宋",
        "collection_info": null
    },
    {
        "title": "挽王元渤舍人二首  其二",
        "author": "曾几",
        "content": "觞咏陪真率，言谈见坦夷。\n凄凉今日事，牢落暮年悲。\n有泪看诗卷，无情对酒巵。\n哀哉王子敬，吾党一何衰。",
        "dynasty": "宋",
        "collection_info": null
    },
    {
        "title": "挽郑禹功",
        "author": "曾几",
        "content": "山海淮壖利，吾徒职骏奔。\n长官惟我在，同事只公存。\n句法深深见，心宗细细论。\n清风今已矣，微月耿黄昏。",
        "dynasty": "宋",
        "collection_info": null
    },
    {
        "title": "挽向伯恭侍郎三首  其一",
        "author": "曾几",
        "content": "忠义云霄逼，声名日月悬。\n剧谈风满坐，杰作气无前。\n诗酒今彭泽，山林昔辋川。\n不随秋露尽，家集灿成编。",
        "dynasty": "宋",
        "collection_info": null
    },
    {
        "title": "挽向伯恭侍郎三首  其二",
        "author": "曾几",
        "content": "用舍行藏事，如公世所难。\n谁能奉香火，直作挂衣冠。\n国论言犹在，宸毫墨未干。\n一生无限好，留与后人看。",
        "dynasty": "宋",
        "collection_info": null
    },
    {
        "title": "挽向伯恭侍郎三首  其三",
        "author": "曾几",
        "content": "昔在儿童歳，曾陪竹马游。\n芗林叨共席，泛宅幸同舟。\n忽忽三年别，堂堂万事休。\n孤风亭下梦，犹记曩时不。",
        "dynasty": "宋",
        "collection_info": null
    },
    {
        "title": "挽晁恭道侍郎二首  其一",
        "author": "曾几",
        "content": "家令西京杰，文元圣世贤。\n大参名更重，学士集争传。\n此道长回首，惟公早比肩。\n呜呼百年半，赍志遂沈泉。",
        "dynasty": "宋",
        "collection_info": null
    },
    {
        "title": "挽晁恭道侍郎二首  其二",
        "author": "曾几",
        "content": "往日趋金马，中年剖玉麟。\n论思贰卿事，歌咏别都民。\n久矣穷诸妄，归欤契一真。\n东园尊俎地，俯仰迹成陈。",
        "dynasty": "宋",
        "collection_info": null
    },
    {
        "title": "挽吕惇智直阁二首  其一",
        "author": "曾几",
        "content": "吕卿豪杰士，家世两申公。\n小试为郎日，深知有祖风。\n名高中兴后，病着半生中。\n遂作青山去，呜呼万事空。",
        "dynasty": "宋",
        "collection_info": null
    },
    {
        "title": "挽吕惇智直阁二首  其二",
        "author": "曾几",
        "content": "历数交游内，公家雅有连。\n舍人先即世，驾部復沈泉。\n远讣闻今夏，高谈记昔年。\n离穷一片影，大似老夫然。",
        "dynasty": "宋",
        "collection_info": null
    },
    {
        "title": "戏同诸孙课春日迟迟",
        "author": "曾几",
        "content": "昼漏今多少，人闲只自知。\n帘垂春色静，窗度日华迟。\n柳影徐徐转，花阴缓缓移。\n助成耕野事，添得读书时。\n醉着三竿睡，忧来一局棋。\n吾徒须爱惜，看即是冬曦。",
        "dynasty": "宋",
        "collection_info": null
    },
    {
        "title": "王履道左丞见访",
        "author": "曾几",
        "content": "近市三椽屋，斜阳一席门。\n故人空厚禄，过我独高轩。\n转刻求巾屦，忘形奉笑言。\n性容安石缓，道许穆生存。\n暝色遥岑合，归途涨水浑。\n传呼听已远，依旧雀声喧。",
        "dynasty": "宋",
        "collection_info": null
    },
    {
        "title": "雪中登王正中书阁",
        "author": "曾几",
        "content": "对雪同谁语，登楼似欲仙。\n人家修月户，丈室散花天。\n山拥钩帘外，江横隐几前。\n寒深落雁渚，清集钓鱼船。\n扶病从摩诘，销忧得仲宣。\n展书明细字，烹茗湿疏烟。\n月好还同梦，诗成已下弦。\n明年傥相忆，一为到关边。",
        "dynasty": "宋",
        "collection_info": null
    },
    {
        "title": "秋雨排闷十韵",
        "author": "曾几",
        "content": "今夏久无雨，从秋却少晴。\n空蒙迷远望，萧瑟送寒声。\n衣润香偏着，书蒸蠧欲生。\n坏檐闻瓦堕，涨水见堤平。\n沟溢池鱼出，天低塞雁征。\n萤飞明暗庑，蛙闹杂疏更。\n药醭时须焙，舟闲任自横。\n未忧荒楚菊，直恐败吴秔。\n夜永灯相守，愁深酒细倾。\n浮云会消散，鼓笛赛西成。",
        "dynasty": "宋",
        "collection_info": null
    },
    {
        "title": "食蜂儿有感",
        "author": "曾几",
        "content": "蜂儿虽小物，各自有君臣。\n夺食已非义，焚巢兹不仁。\n杀身缘底罪，作俑定何人。\n不惮高论直，宁辞远送珍。\n解包颜有喜，入坐齿生津。\n海错休前列，山肴且不陈。\n其谁心恻怛，为汝鼻酸辛。\n愿下孩虫令，恩倾雨露春。",
        "dynasty": "宋",
        "collection_info": null
    },
    {
        "title": "辞召命呈子忱侍郎",
        "author": "曾几",
        "content": "懒慢无端世所遗，独怜衰病少光辉。\n惠然投我有华衮，何以报公无纻衣。\n末学虚声惭取誉，旧章多识恐成非。\n侍郎清鉴悬明镜，莫道尘埃一点飞。",
        "dynasty": "宋",
        "collection_info": null
    },
    {
        "title": "王周士显谟自闽中归沩山旧隐道经临川惠然先辱且出示吕居仁送行诗有见及语因次其韵赠周士",
        "author": "曾几",
        "content": "此生寡偶固其宜，何况身从老得衰。\n门外设罗谁一顾，道旁倾盖子相知。\n断金已定交逰事，伐木仍传故旧诗。\n闻说沩山堪避世，卜邻他日更无疑。",
        "dynasty": "宋",
        "collection_info": null
    },
    {
        "title": "雪中陆务观数来问讯用其韵奉赠",
        "author": "曾几",
        "content": "江湖迥不见飞禽，陆子殷勤有使临。\n问我家居谁暖眼，为言忧国只寒心。\n官军渡口战復战，贼垒淮壖深又深。\n坐看天威扫除了，一壶相贺小丛林。",
        "dynasty": "宋",
        "collection_info": null
    },
    {
        "title": "陆务观效孔方四舅氏体倒用二舅氏题云门草堂韵某亦依韵",
        "author": "曾几",
        "content": "陆子家风有自来，胸中所患郄多才。\n学如大令仓盛笔，文似若耶溪转雷。\n襟抱极知非世俗，簿书那解作氛埃。\n集贤旧体君拈出，诗卷从今盥水开。",
        "dynasty": "宋",
        "collection_info": null
    },
    {
        "title": "以汤饼招韩伯周王岩起二提举郑深道曾宏甫二使君宏甫有诗次其韵",
        "author": "曾几",
        "content": "镜湖淮渎旧刺史，庐阜赤城新使君。\n敢持汤饼一取饱，更用尊酒重论文。\n玉川遣奴致双鲤，吏部呼儿书八分。\n不如哦君七字句，举首看度南山云。",
        "dynasty": "宋",
        "collection_info": null
    },
    {
        "title": "曾宏甫见招看海裳而郡城新有更初阖扉之令予闻鼔亟归一诗呈宏甫",
        "author": "曾几",
        "content": "西蜀名花得许秾，晚来呼客醉花中。\n可怜朵朵枝枝弱，自占深深浅浅红。\n收拾虽微少陵老，宠光还有翰林公。\n无聊独出城闉去，烧烛看时恨不同。",
        "dynasty": "宋",
        "collection_info": null
    },
    {
        "title": "次曾宏甫社日赏海棠吴守宅且试新茗韵",
        "author": "曾几",
        "content": "一树深深地主家，外边谁復见秾华。\n却因社日治聋酒，得醉春时近眼花。\n着粉施朱俱惬当，吹风洗雨但惊嗟。\n酴釄芍药垂垂发，更试头纲一饼茶。",
        "dynasty": "宋",
        "collection_info": null
    },
    {
        "title": "苏秀道中自七月二十五日夜大雨三日秋苖以苏喜而有作",
        "author": "曾几",
        "content": "一夕骄阳转作霖，梦回凉冷润衣襟。\n不愁屋漏床床湿，且喜溪流岸岸深。\n千里稻花应秀色，五更桐叶最佳音。\n无田似我犹欣舞，何况田间望岁心。",
        "dynasty": "宋",
        "collection_info": null
    },
    {
        "title": "喻子才提举招昌源观梅倦不克往苏仁仲有诗次韵",
        "author": "曾几",
        "content": "问公何许看花回，剩说郊垧十里梅。\n树杂古今他处少，枝分南北一齐开。\n昌源已办行厨去，离渚犹须使节来。\n况復兰亭公所葺，清流九曲要传杯。",
        "dynasty": "宋",
        "collection_info": null
    },
    {
        "title": "闻降湖北提盐",
        "author": "曾几",
        "content": "一为散吏寄郊垧，三见南山木叶零。\n病着不能朝帝所，老来只合奉祠庭。\n绣衣玉节官仍作，流水桃花路再经。\n洞口故人应问我，淹留何处髪星星。",
        "dynasty": "宋",
        "collection_info": null
    },
    {
        "title": "南山除夜",
        "author": "曾几",
        "content": "薫风吹船落江潭，日月除尽犹湖南。\n百年忽已度强半，十事不能成二三。\n青编中语要细读，蒲团上禅须饱参。\n儿时颜状听渠改，潇湘水色深挼蓝。",
        "dynasty": "宋",
        "collection_info": null
    },
    {
        "title": "喜闻天兵已临衢寇",
        "author": "曾几",
        "content": "野宿溪行各晏然，吴头楚尾接风烟。\n岂知苻泽深为祟，不道柯山最近天。\n境上音邮多浪语，殿前兵马是真传。\n未能日报书三捷，竹簟纱厨到晓眠。",
        "dynasty": "宋",
        "collection_info": null
    },
    {
        "title": "至日述事时江海大捷",
        "author": "曾几",
        "content": "观台四望楚氛开，云物轮囷瑞九垓。\n大雪山阴消得尽，微阳井底放令回。\n江心皁帜千艘没，海角黄旗一骑来。\n想像天颜知有喜，正衙入贺荐金罍。",
        "dynasty": "宋",
        "collection_info": null
    },
    {
        "title": "寄泉南守赵表之",
        "author": "曾几",
        "content": "天遣高人下别峰，谅无官事汩胸中。\n香来海外沈烟碧，果熟林间荔子红。\n曹植诗篇疏入社，裴休参问远同风。\n萧然丈室维摩诘，何日文殊对此翁。",
        "dynasty": "宋",
        "collection_info": null
    },
    {
        "title": "寄浙漕韩公圭琎",
        "author": "曾几",
        "content": "故人官达更相求，不但寒温札翰投。\n深贮炉薫来岭海，远包书帙到林丘。\n未知輓粟飞刍外，尚及哦诗把酒不。\n千里往还殊不隔，梦魂常绕日边州。",
        "dynasty": "宋",
        "collection_info": null
    },
    {
        "title": "寄浙东参议郑禹功",
        "author": "曾几",
        "content": "忆昨分携自日边，星辰忽忽几回天。\n故人老作诸侯客，今我初无二顷田。\n安得诗书同保社，敢烦札翰访林泉。\n万山不隔襟期处，赖有渠侬一味禅。",
        "dynasty": "宋",
        "collection_info": null
    },
    {
        "title": "寄十扇与陈述之",
        "author": "曾几",
        "content": "饶阳轻箑人共知，封书寄与今其时。\n清风两腋想披拂，眀月千里能追随。\n一朝贵重得谢傅，中道捐弃怜班姬。\n吾徒且当置是事，鲁缟如雪题新诗。",
        "dynasty": "宋",
        "collection_info": null
    },
    {
        "title": "寄信守徐穉山侍郎",
        "author": "曾几",
        "content": "归去来兮莫问津，有船即买繫江滨。\n自应一学陶元亮，不用更呼祁孔宾。\n已卜春前春后日，重寻水北水南人。\n使君为我新茅栋，数有书来意甚真。",
        "dynasty": "宋",
        "collection_info": null
    },
    {
        "title": "寄何晋之直阁",
        "author": "曾几",
        "content": "别来不寄一行书，贝叶琅函想自娱。\n喜得直庐新内阁，梦成同舍旧东都。\n绝知笔底鶱腾在，未省体中安隐无。\n见说闽山小儿子，夤缘即罢数趋隅。",
        "dynasty": "宋",
        "collection_info": null
    },
    {
        "title": "寄提舶王季羔",
        "author": "曾几",
        "content": "外台隐吏极风流，记得衰翁旧日不。\n三岛十洲曾接武，千岩万壑更从游。\n官曹闲似云间鹤，贾舶纷如海上鸥。\n幸有西湖应着我，时操艇子过明州。",
        "dynasty": "宋",
        "collection_info": null
    },
    {
        "title": "抚州呈韩子苍待制",
        "author": "曾几",
        "content": "一时翰墨颇横流，谁以斯文坐镇浮。\n后学不虚称吏部，此生曾是识荆州。\n相逢未改旧青眼，自笑无成今白头。\n闻道少林新得髓，离言语次许参不。",
        "dynasty": "宋",
        "collection_info": null
    },
    {
        "title": "子苍携和章见过用韵为谢",
        "author": "曾几",
        "content": "胡岭三年自窜流，归来差慰此生浮。\n政缘天下无双士，非为江东第一州。\n悬榻坐中难入眼，设罗门外少回头。\n袖诗不意高轩过，问里人曾到此不。",
        "dynasty": "宋",
        "collection_info": null
    },
    {
        "title": "次子苍追忆馆中纳凉韵",
        "author": "曾几",
        "content": "饭罢蓬瀛屧响廊，薫风啜茗倚绳床。\n草荒老氏藏书屋，山绕王家避世墙。\n汤饼承公荐槐绿，炉芬遣我梦芸香。\n欲论旧事愁无奈，愿挽天河作酒浆。",
        "dynasty": "宋",
        "collection_info": null
    },
    {
        "title": "闻李泰发参政得旨自便将归以诗迓之",
        "author": "曾几",
        "content": "苦遭前政堕危机，二十余年咏式微。\n天上谪仙皆欲杀，海滨大老竟来归。\n故园松菊犹存否，旧日人民果是非。\n最小郎君今弱冠，别时闻道不胜衣。",
        "dynasty": "宋",
        "collection_info": null
    },
    {
        "title": "李子长县丞示诗卷",
        "author": "曾几",
        "content": "乃祖天边太白星，裔孙名字见家声。\n官曹卑似崔斯立，句律清如庾义城。\n赠我不知相报答，投人政恐未分明。\n丞哉于子元无负，松竹成阴水乱鸣。",
        "dynasty": "宋",
        "collection_info": null
    },
    {
        "title": "汪彦章内翰除守临川以诗贺之",
        "author": "曾几",
        "content": "临川内史诏除谁，里巷传闻报客知。\n金马门深曾草制，水精宫冷近题诗。\n行看画省旌旗入，定把书麟笔札随。\n若访毗耶旧居士，无人问疾鬓成丝。",
        "dynasty": "宋",
        "collection_info": null
    },
    {
        "title": "贺曾裘甫得解",
        "author": "曾几",
        "content": "南风盛事昔无闻，乃祖词场笔有神。\n一牓豪英收几士，同年伯仲看三人。\n今君科第欲惊世，他日文章当致身。\n意惬归来能访我，亦令宗派倚生春。",
        "dynasty": "宋",
        "collection_info": null
    },
    {
        "title": "吴元中少宰復官守长沙以诗贺之",
        "author": "曾几",
        "content": "眼看乱后几凋年，神护灵光独岿然。\n镜裏未添新白髪，囊中初得旧青氊。\n寄书地正当回雁，晤语身方走跕鸢。\n社稷于公端可卜，一篇江汉咏周宣。",
        "dynasty": "宋",
        "collection_info": null
    },
    {
        "title": "题徐子礼自觉斋时子礼为江阴抱麾之行",
        "author": "曾几",
        "content": "徐子长吟復短吟，奇书窗下日幽寻。\n谁知密密深深地，参得明明了了心。\n千里澄江空更阔，中秋素月古犹今。\n使君胸次端如许，愿以余光照所临。",
        "dynasty": "宋",
        "collection_info": null
    },
    {
        "title": "题巾山广轩次韩无咎韵",
        "author": "曾几",
        "content": "铃斋偪仄未销忧，暇日聊为帢帻游。\n乔木中间藏古寺，篮舆直上得名流。\n岂无云水连孤屿，亦有山林望一州。\n后日玉霄峰顶去，忆经行处为回头。",
        "dynasty": "宋",
        "collection_info": null
    },
    {
        "title": "张子公招饭灵感院",
        "author": "曾几",
        "content": "竹舆响肩舻哑呕，芙蕖城晓六月秋。\n露华犹泫草光合，晨气欲动荷香浮。\n给孤独园赖君到，伊蒲塞供为我羞。\n僧窗各自占山色，处处薫炉茶一瓯。",
        "dynasty": "宋",
        "collection_info": null
    },
    {
        "title": "吕居仁力疾作诗送行次其韵",
        "author": "曾几",
        "content": "雪屋风窗逼岁穷，一杯情话与谁同。\n向人寡偶无如我，抵老相知独有公。\n文字欲求千古事，簿书还费二年功。\n新诗已佩临分语，况復哦诗是病中。",
        "dynasty": "宋",
        "collection_info": null
    },
    {
        "title": "次韩叔夏送行韵",
        "author": "曾几",
        "content": "乃祖曾为文送穷，儿孙气味略相同。\n立朝有疏慕汲直，去国无书干子公。\n竹椅蒲团深着意，雪窗萤案坐收功。\n自怜无补朝廷事，又向蛮烟瘴雨中。",
        "dynasty": "宋",
        "collection_info": null
    },
    {
        "title": "次苏守朱新仲舍人留会稽之行韵",
        "author": "曾几",
        "content": "公知此老发船时，不作河梁送别诗。\n但说江湖留我住，为言岩壑与人期。\n凝香燕寝定自好，怀绶稽山无不宜。\n早晚欢迎剡溪上，去公亦復意迟迟。",
        "dynasty": "宋",
        "collection_info": null
    },
    {
        "title": "适越留别朱新仲",
        "author": "曾几",
        "content": "扁舟绿涨漕渠时，解释离怀政用诗。\n管鲍交朋无变态，朱陈嫁娶有佳期。\n长洲茂苑着身久，秦望镜湖行脚宜。\n二浙中间才一水，短书莫使寄来迟。",
        "dynasty": "宋",
        "collection_info": null
    },
    {
        "title": "寓居有招客者戏成",
        "author": "曾几",
        "content": "蓬蒿小院立秋天，秃鬓凄风雨飒然。\n丈室何人问摩诘，后堂无地着彭宣。\n床头白酒新浮瓮，案上黄诗屡绝编。\n不厌寒家淡生活，书窗期与子周旋。",
        "dynasty": "宋",
        "collection_info": null
    },
    {
        "title": "次劝农韵",
        "author": "曾几",
        "content": "典郡治中总得贤，郊原一出万人传。\n山行野渡时时雨，妇饷夫耕处处田。\n说与老农无罪歳，但当力作有逢年。\n驱儿播种贫家事，可奈西畴只仰天。",
        "dynasty": "宋",
        "collection_info": null
    },
    {
        "title": "处守谢景思寄劝农诗次其韵",
        "author": "曾几",
        "content": "使君小队出田间，郄拥旌旗鼔吹还。\n走送劳农诗俊逸，悬知领客事清闲。\n坐曹已白儿时鬓，置酒聊朱病后颜。\n无路从公上烟雨，梦魂长遶处州山。",
        "dynasty": "宋",
        "collection_info": null
    },
    {
        "title": "乙卯岁江南大旱七月六日临川得雨奉呈程伯禹待制",
        "author": "曾几",
        "content": "缥缈炉烟上帝阍，朝来一洗旱如焚。\n垄头无復成龟兆，水面初看起縠纹。\n政使夏畦炊白玉，未妨秋稼割黄云。\n使君闵雨心犹在，化得邦人不茹荤。",
        "dynasty": "宋",
        "collection_info": null
    },
    {
        "title": "空公长老一出即住雪峰书来以建茗为寄长句奉呈空公时以笔砚作佛事也",
        "author": "曾几",
        "content": "此公出世使人惊，道眼看来郄未曾。\n政尔雪峰千百众，澹然云水一孤僧。\n不妨诗笔作佛事，已用茗瓯传祖灯。\n我老尚堪行脚在，因风为寄古崖藤。",
        "dynasty": "宋",
        "collection_info": null
    },
    {
        "title": "送曾宏甫赴光山守",
        "author": "曾几",
        "content": "千里光山去拊循，长淮练静属城闉。\n开门自少公家事，领客宁无我辈人。\n网户得鱼肌切玉，兵厨有酒色镕银。\n老翁生死谁相访，札翰时时到水滨。",
        "dynasty": "宋",
        "collection_info": null
    },
    {
        "title": "曾宏甫到光山遣送鹅梨淮鱼等数种",
        "author": "曾几",
        "content": "吾宗席未暖淮滨，遣骑持书剩送珍。\n美实来从压沙寺，巨鱼长比藉糟人。\n欲雕好语略为报，但愧新诗如有神。\n领客不无桃李树，知君忆着故园春。",
        "dynasty": "宋",
        "collection_info": null
    },
    {
        "title": "次秘丞李希声新省韵",
        "author": "曾几",
        "content": "吾皇德泽小沧溟，倒载干戈不用刑。\n天以图书效河洛，人如兰玉秀阶庭。\n石渠尽日蓬山影，金殿凌虚帝座星。\n从此崇文三万卷，权舆甲部圣师经。",
        "dynasty": "宋",
        "collection_info": null
    },
    {
        "title": "次何德器见赠韵",
        "author": "曾几",
        "content": "德器交情素所敦，乃翁虽逝典型存。\n不惟歆向皆书府，况復封胡是相门。\n意气君方凌碧落，年龄我已到黄昏。\n今晨镜裏如膏沐，欢喜仁人有赠言。",
        "dynasty": "宋",
        "collection_info": null
    },
    {
        "title": "和李宗丞",
        "author": "曾几",
        "content": "海邦西渡即朝廷，双阙琼台天下名。\n跋马望君真屡矣，拏舟过我太迟生。\n门阑不日登元礼，句律今朝得少卿。\n已办黄花一尊酒，有如江水莫寒盟。",
        "dynasty": "宋",
        "collection_info": null
    },
    {
        "title": "次冯子容主簿信州筑居韵",
        "author": "曾几",
        "content": "闻君卜居水云乡，欲往从之各异方。\n屋角树阴倾老盖，溪南山色过浮梁。\n薫风自在翻书叶，梅雨相欺败堵墙。\n长铗高歌归去好，幽栖为我觅阳冈。",
        "dynasty": "宋",
        "collection_info": null
    },
    {
        "title": "郑深道饯曾宏甫台州之行见招风雨不能度溪桥作此赠宏甫",
        "author": "曾几",
        "content": "一觞相属费招呼，况復吾宗揽辔初。\n春雨春风俱作恶，溪南溪北顿成疏。\n刻残红蜡君哦句，挑尽青灯我读书。\n细故乖违犹似此，功名不必问何如。",
        "dynasty": "宋",
        "collection_info": null
    },
    {
        "title": "送曾宏甫守天台",
        "author": "曾几",
        "content": "莫作阳关堕泪声，丹丘胜事要君听。\n兴公赋裏云霞赤，子美诗中岛屿青。\n天近岂无宣室召，地偏犹有草堂灵。\n銮坡飞上勤回首，记取来游旧客星。",
        "dynasty": "宋",
        "collection_info": null
    },
    {
        "title": "送李似举尚书帅桂州二首  其一",
        "author": "曾几",
        "content": "桂林佳事我能言，四座停杯且勿喧。\n人物豪华真乐国，江山清绝胜中原。\n亲尝荔子薫风浦，静对梅花小雪村。\n边锁无虞庭少讼，不妨仙释问真源。",
        "dynasty": "宋",
        "collection_info": null
    },
    {
        "title": "送李似举尚书帅桂州二首  其二",
        "author": "曾几",
        "content": "整整三朝玉笋班，几年流落奉祠官。\n不令归曳尚书履，亦合先登大将坛。\n从昔南荒除帅重，只今西顾倚公寛。\n长途不惜身为御，欲上龙门自作难。",
        "dynasty": "宋",
        "collection_info": null
    },
    {
        "title": "送周德修侍郎守武陵郡",
        "author": "曾几",
        "content": "倾盖江头许定交，谈经论事听忘劳。\n辙环万里犹持橐，门掩三秋却梦刀。\n流水落花公境界，摘山煑海我官曹。\n人生五马从来贵，行乐何须叹二毛。",
        "dynasty": "宋",
        "collection_info": null
    },
    {
        "title": "送王亚之",
        "author": "曾几",
        "content": "执手河梁有赠言，樯乌端为小留连。\n无风浪起勤看客，不尽江来隐放船。\n烟雨楼台空梦到，云天鸿雁只书传。\n不须更问西归日，定是彤庭射策年。",
        "dynasty": "宋",
        "collection_info": null
    },
    {
        "title": "送苏伯益提干代还侍下",
        "author": "曾几",
        "content": "幕下官曹寄玉溪，溪边野老借光辉。\n啮毡校尉衝寒去，扇枕郎君触热归。\n大父正携灵寿杖，尊公更着老莱衣。\n赠行未说功名事，此事如公世上稀。",
        "dynasty": "宋",
        "collection_info": null
    },
    {
        "title": "送王宣子赴庐陵守",
        "author": "曾几",
        "content": "秋风送远庐陵守，车骑光华鬓未斑。\n早岁名高天下士，同时身到海中山。\n淹回二水分流处，邂逅千岩竞秀间。\n行矣衰翁如未死，锦衣白昼候君还。",
        "dynasty": "宋",
        "collection_info": null
    },
    {
        "title": "送贺子忱参议之官闽中",
        "author": "曾几",
        "content": "越侯宾客有辉光，领袖今年得望郎。\n诗似拾遗留剑外，才如处士去河阳。\n到时晚荔论园买，旧日春茶洗盏尝。\n璧水同寮几人在，剩将书疏及沧浪。",
        "dynasty": "宋",
        "collection_info": null
    },
    {
        "title": "送路应求赴郢守",
        "author": "曾几",
        "content": "一雨全清去路尘，石城风物话临分。\n了无狱讼劳官长，剩有江山奉使君。\n楼上今谁能和曲，鼻端那復可挥斤。\n吾人莫道知音少，千里欢謡入听闻。",
        "dynasty": "宋",
        "collection_info": null
    },
    {
        "title": "送尹叔之象州",
        "author": "曾几",
        "content": "歳星一别又回天，贫贱交情老更坚。\n传世典型清彻骨，向人怀抱直如絃。\n经营象郡三椽屋，漂泛龙城一叶船。\n风雨萧萧鸡自晓，此心常与子周旋。",
        "dynasty": "宋",
        "collection_info": null
    },
    {
        "title": "送吕仓部治先守齐安",
        "author": "曾几",
        "content": "齐安剖竹要循良，分付吾家坦腹郎。\n剩有江山连赤壁，略无讼狱到黄堂。\n铃斋昼永宜深念，边锁秋高合过防。\n此地元之余烈在，勉旃幸未鬓毛苍。",
        "dynasty": "宋",
        "collection_info": null
    },
    {
        "title": "送周仲固寺正提举湖北茶盐余建炎己酉岁尝为此官",
        "author": "曾几",
        "content": "洞庭湖北饱知闻，尝以輶轩犯楚氛。\n远有光华新令尹，分投闲散故将军。\n武陵源口自碧水，古德山头多白云。\n一路澄清纵幽讨，不妨书札细论文。",
        "dynasty": "宋",
        "collection_info": null
    },
    {
        "title": "送方务德将漕广西时余亦有此除",
        "author": "曾几",
        "content": "壮时一别鬓成丝，忽漫同盘又语离。\n底事不为三日款，相逢犹是半年迟。\n溪边赠策正杨柳，境上开尊应荔枝。\n莫叹峤南荒绝好，光华最有远人知。",
        "dynasty": "宋",
        "collection_info": null
    },
    {
        "title": "送晁恭道侍郎守临川",
        "author": "曾几",
        "content": "才猷表表自名卿，何况传家烜赫声。\n道院老人真乃祖，雪堂高弟是诸兄。\n一牛鸣地正接迹，五马行时尤见情。\n拟岘登临试回首，小轩应记碧山横。",
        "dynasty": "宋",
        "collection_info": null
    },
    {
        "title": "送绍兴帅汤相得请洞霄归括苍二首  其一",
        "author": "曾几",
        "content": "武公入相不虚传，奏牍求闲郄更前。\n圣主闵劳天下士，诏书许作地行仙。\n少微星分临江左，大涤山门锁日边。\n便以公归良易耳，午桥虽好莫留连。",
        "dynasty": "宋",
        "collection_info": null
    },
    {
        "title": "送绍兴帅汤相得请洞霄归括苍二首  其二",
        "author": "曾几",
        "content": "谁言富贵践危机，永日深春故里归。\n烟雨高楼增意气，蓬莱杰阁少光辉。\n向来赤舄又遵陆，此去青鞋长掩扉。\n画戟门东是茅宇，铃斋想像独依依。",
        "dynasty": "宋",
        "collection_info": null
    },
    {
        "title": "送逮子赴秋试江西漕司",
        "author": "曾几",
        "content": "有诏词场猎俊英，西风匹马豫章城。\n欲追诸父雁行上，肯逐群儿鱼队行。\n金是莫邪当自必，璞非死鼠会相明。\n笔端妙处还知否，万里秋天壮气横。",
        "dynasty": "宋",
        "collection_info": null
    },
    {
        "title": "示逢子",
        "author": "曾几",
        "content": "清臞骨相类诸生，黾勉寒窗守一经。\n用赋要窥司马室，学诗频过伯鱼庭。\n可怜亲髪镜中白，莫负子衿身上青。\n五桂荫门家世事，寂寥天畔几回星。",
        "dynasty": "宋",
        "collection_info": null
    },
    {
        "title": "同逢子韵寄逮子促其归",
        "author": "曾几",
        "content": "九日清尊要及辰，谁令形迹滞瓯闽。\n饶阳城畔趋庭子，长乐坡前入幕宾。\n并倚门闾吾二老，相求原隰汝三人。\n借令不共黄花酒，莫与西风作后尘。",
        "dynasty": "宋",
        "collection_info": null
    },
    {
        "title": "逮子得龙团胜雪茶两胯以归予其直万钱云",
        "author": "曾几",
        "content": "移人尤物众谈夸，持以趋庭意可嘉。\n鲑菜自无三九种，龙团空取十千茶。\n烹尝便恐成灾怪，把玩那能定等差。\n赖有前贤小团例，一囊深贮只传家。",
        "dynasty": "宋",
        "collection_info": null
    },
    {
        "title": "用逮子韵奉赠郑禹功参议",
        "author": "曾几",
        "content": "雨余依砌上苍苔，竟日山房闭不开。\n下马厌闻生客至，敲门喜见故人来。\n长哦绿竹诗三迭，小酌黄花酒一杯。\n此外相看復何事，团蒲隐几湛灵台。",
        "dynasty": "宋",
        "collection_info": null
    },
    {
        "title": "次钱处和赠赴召之行韵",
        "author": "曾几",
        "content": "苍颜白髪海边州，敢与君王侧席求。\n水似篙深催我去，雨如丝下要人留。\n偶然结绶登畿左，不用攀辕拥道周。\n高卧耦耕吾有分，何心赐璧取封侯。",
        "dynasty": "宋",
        "collection_info": null
    },
    {
        "title": "留别三侄",
        "author": "曾几",
        "content": "僧窗又与汝周旋，百感相随到酒边。\n无復吹箎如异日，空惊枕块已三年。\n一门叔父吾衰矣，东阁郎君但勉旃。\n不为怀金纡紫事，澡身玉雪是空传。",
        "dynasty": "宋",
        "collection_info": null
    },
    {
        "title": "春来闻故旧多云亡者作诗示同志",
        "author": "曾几",
        "content": "雁足曾无一字收，有时书到郄生愁。\n故人迭迭半黄壤，今我萧萧全白头。\n大抵百年皆逝水，可怜万事只浮沤。\n朝闻夕死真吾道，圣处工夫办得不。",
        "dynasty": "宋",
        "collection_info": null
    },
    {
        "title": "次郑禹功韵",
        "author": "曾几",
        "content": "怪底消除执热烦，郑公方丈接三韩。\n空余坐榻悬犀柄，岂有行厨洗玉盘。\n作吏忽惊玄鸟变，寻盟未向白鸥寒。\n诸山只在登临眼，安得陪君杖履看。",
        "dynasty": "宋",
        "collection_info": null
    },
    {
        "title": "次招客见赠韵",
        "author": "曾几",
        "content": "夏夜僧窗淡月笼，新凉绝类九秋中。\n曲生入座有清浊，荔子堆盘能白红。\n持此淹留数佳客，慰予牢落一衰翁。\n骊驹散后君知否，独卧山房竹裏风。",
        "dynasty": "宋",
        "collection_info": null
    },
    {
        "title": "次徐㟯立韵",
        "author": "曾几",
        "content": "此身那得作飞仙，魂梦相从但欲眠。\n极目参辰不相见，论心胶膝未为坚。\n别君甲子三千日，问我春秋七十年。\n久要不忘吾辈事，交情自昔几人全。",
        "dynasty": "宋",
        "collection_info": null
    },
    {
        "title": "次王元渤问余脱齿韵",
        "author": "曾几",
        "content": "齿危但以粥充虚，辜负公家夏屋渠。\n政恐曲生深作祟，可怜髯簿顿成疏。\n动摇不减韩吏部，蹴踏非同焦校书。\n落势今年残未已，秖应从此併无余。",
        "dynasty": "宋",
        "collection_info": null
    },
    {
        "title": "吴帅见和亦復次韵",
        "author": "曾几",
        "content": "九日心飞类管灰，龙山直上好楼台。\n老身稚子扶将去，胜地元戎借得来。\n酒似朝霞披雾散，诗如秋菊艷霜开。\n至今研席珠玑满，莫道登高寂寞回。",
        "dynasty": "宋",
        "collection_info": null
    },
    {
        "title": "次忧字韵",
        "author": "曾几",
        "content": "公家伯仲世名流，画省归来共乐忧。\n稍喜对床听夜雨，永怀扇枕作凉秋。\n谁言小草能蠲忿，未信闲花可疗愁。\n惟有埙箎发清吹，渠侬无厌亦无求。",
        "dynasty": "宋",
        "collection_info": null
    },
    {
        "title": "挽韩子苍待制",
        "author": "曾几",
        "content": "佩声曾到鳯凰池，不尽胸中五色丝。\n三黜本因元佑学，一飞合在中兴时。\n忽惊地下修文去，太息门边问字谁。\n犹想泉台有新作，郊原小雨欲催诗。",
        "dynasty": "宋",
        "collection_info": null
    },
    {
        "title": "挽郑禹功",
        "author": "曾几",
        "content": "郑公高义绝陈雷，别我姑胥首重回。\n书迹横斜良足喜，讣音曲折可胜哀。\n定知泡影垂垂尽，故傍江湖得得来。\n俗眼看公终未是，无生灭处咏归哉。",
        "dynasty": "宋",
        "collection_info": null
    },
    {
        "title": "挽梁元功",
        "author": "曾几",
        "content": "朋俦大半白头新，臭味同流少似君。\n交契虽深淡如水，宦情何翅薄于云。\n安知暮景莺声谷，遽作高原马鬛坟。\n忍向西风歌薤露，略无好语颂清芬。",
        "dynasty": "宋",
        "collection_info": null
    },
    {
        "title": "挽陈丞相",
        "author": "曾几",
        "content": "中兴论相得耆英，进退能为国重轻。\n有望临人山泰华，无私待物器权衡。\n两朝礼貌缘同德，多士凭依为至诚。\n自古元臣薨位少，一时生死极哀荣。",
        "dynasty": "宋",
        "collection_info": null
    },
    {
        "title": "悼云泉勤庵主",
        "author": "曾几",
        "content": "正坐长斋早得衰，中年一病莫医治。\n悬知水复山重地，难度风饕雪虐时。\n乘兴前村曾有约，寄声绝顶可无诗。\n禅房手自栽花木，付主林神好护持。",
        "dynasty": "宋",
        "collection_info": null
    },
    {
        "title": "上元日大雪",
        "author": "曾几",
        "content": "句芒整辔浃辰间，雪片相随大可观。\n挑菜园林有余润，烧灯庭院不胜寒。\n柳条弄色政尔好，梅蘂飘香殊未阑。\n便似落花飞絮去，直疑春事併衰残。",
        "dynasty": "宋",
        "collection_info": null
    },
    {
        "title": "寒食只旬日间风雨不已",
        "author": "曾几",
        "content": "年光胡不少留连，熟食清明又眼前。\n敢望深宫传蜡烛，可堪小市禁炊烟。\n满城风雨无杯酒，故国松楸欠纸钱。\n老病心情冷时节，只将书策替幽禅。",
        "dynasty": "宋",
        "collection_info": null
    },
    {
        "title": "寒食与客游东湖",
        "author": "曾几",
        "content": "官曹颜状满尘埃，负郭陂湖眼为开。\n春色少留如过客，赏心多病只寒灰。\n黄童白叟喜相告，皁盖朱幡能一来。\n日暮游人归去尽，沙头鸥鹭与徘徊。",
        "dynasty": "宋",
        "collection_info": null
    },
    {
        "title": "久雨",
        "author": "曾几",
        "content": "谁言春雨散如丝，一月垂空似绠縻。\n云去云来何日了，花开花落不曾知。\n直愁排荡根荄尽，安用栽培桃李为。\n政恐东君不无意，十分姸暖乞酴釄。",
        "dynasty": "宋",
        "collection_info": null
    },
    {
        "title": "上方",
        "author": "曾几",
        "content": "前朝兰若旧闻名，绝顶禅房日月邻。\n木润山辉应有物，锡飞杯渡不无神。\n郊垧行去仅百里，郡郭往来今十春。\n未踏青云梯一级，会当齐侣箇中人。",
        "dynasty": "宋",
        "collection_info": null
    },
    {
        "title": "游姑苏张氏园二首  其一",
        "author": "曾几",
        "content": "郭内名园旧所闻，扶携老稺及良辰。\n重重碧树深留客，一一华堂极可人。\n绿暗池塘初破夏，清和时节尙关春。\n凭谁说与沧浪水，早晚芒鞋去问津。",
        "dynasty": "宋",
        "collection_info": null
    },
    {
        "title": "游姑苏张氏园二首  其二",
        "author": "曾几",
        "content": "雨近黄梅细不闻，破窗夜夜看星辰。\n园林如许不行乐，鱼鸟有知应笑人。\n盛喜晴天容卜昼，绝怜小坞解藏春。\n何妨着我闲田地，坐看垂杨夹广津。",
        "dynasty": "宋",
        "collection_info": null
    },
    {
        "title": "游桥南竹园",
        "author": "曾几",
        "content": "杖屦桥南访此君，别君安否断知闻。\n苦遭积雨来为祟，政得新晴为解纷。\n直干万余森碧玉，高标一半入青云。\n人言歳暮于吾子，踏雪相看未当勤。",
        "dynasty": "宋",
        "collection_info": null
    },
    {
        "title": "游沧浪亭诗",
        "author": "曾几",
        "content": "丘壑园林得我惊，兹游便足了余生。\n飞来嶓冢横空翠，流出沧浪彻底清。\n探讨不遗幽士力，招邀难得主人情。\n波间渔父还知否，已挂朝冠不濯缨。",
        "dynasty": "宋",
        "collection_info": null
    },
    {
        "title": "游虎丘",
        "author": "曾几",
        "content": "谁能竟日把书看，荡桨扶笻十里间。\n未办深藏豹林谷，不妨时到虎丘山。\n秋来千顷境绝丽，老矣北窗人极闲。\n忽见题名在尘壁，余生那得许坚顽。",
        "dynasty": "宋",
        "collection_info": null
    },
    {
        "title": "过松江",
        "author": "曾几",
        "content": "家在朱帘画舫中，今朝误入水精宫。\n江澄不起无风浪，天远长垂未霁虹。\n酒熟杯盘供雪鲙，诗成岛屿落霜枫。\n帆来帆去何曾歇，万顷烟波属钓翁。",
        "dynasty": "宋",
        "collection_info": null
    },
    {
        "title": "信衢道中溪流不通全家遵陆",
        "author": "曾几",
        "content": "客情厌楚却思吴，白鹭汀洲政起予。\n渴雨溪流妨进艇，得晴山路称骑驴。\n满林霜着春相似，半岭云横雪不如。\n匹马四方男子事，饶阳况不是吾庐。",
        "dynasty": "宋",
        "collection_info": null
    },
    {
        "title": "风月堂二首  其一",
        "author": "曾几",
        "content": "西湖地僻少人知，隐吏官曹占作池。\n浩荡芙蕖风过夜，扶疏杨柳月明时。\n虽多不用一钱买，纵少足供千首诗。\n但使尊中深贮此，巵刀细薄可无饥。",
        "dynasty": "宋",
        "collection_info": null
    },
    {
        "title": "风月堂二首  其二",
        "author": "曾几",
        "content": "青罗熨镜正揩磨，上有虚堂发兴多。\n大热端能排酷吏，广寒只合在嫦娥。\n又成画舫珠帘去，可奈红妆翠盖何。\n纵使曲肱无别梦，一尊风月弄婆娑。",
        "dynasty": "宋",
        "collection_info": null
    },
    {
        "title": "即事",
        "author": "曾几",
        "content": "野寺山家两寂然，小窗下有白头禅。\n微风不动炉烟直，永日方中树影圆。\n隐几读书长竟夕，闭门觅句可忘年。\n幸无驷马高车客，触忤幽人到眼边。",
        "dynasty": "宋",
        "collection_info": null
    },
    {
        "title": "出岭",
        "author": "曾几",
        "content": "乞得身闲又御魑，干戈瘴疠两危机。\n三年似涉新冰过，十口今持旧璧归。\n天静不忧鸿北向，月明休咏鹊南飞。\n只应黄帽青鞋底，城郭人民有是非。",
        "dynasty": "宋",
        "collection_info": null
    },
    {
        "title": "咏城居",
        "author": "曾几",
        "content": "盘碧栖寒结露居，虚封水户食芙蕖。\n锦云长日来无定，萝月通宵色有余。\n静拂琴书寻密契，时因斋戒具甘蔬。\n门穿藜径裁尘迹，车马无烦问广闾。",
        "dynasty": "宋",
        "collection_info": null
    },
    {
        "title": "秋日郊居",
        "author": "曾几",
        "content": "眼前百种併愁予，风日凄凄野外居。\n落雁沙边水清浅，蜕蝉枝上叶萧疏。\n一身病着残光景，尽室贫依古屋庐。\n物色情怀两岑寂，更无人问客何如。",
        "dynasty": "宋",
        "collection_info": null
    },
    {
        "title": "避寇迁居郭内风雨凄然郑顾道饷酒",
        "author": "曾几",
        "content": "烟雨昏昏一月梅，全家避贼寄城隈。\n欲寻碧落侍郎去，遽沐青州从事来。\n令我妻孥争洗盏，想公伯仲政传杯。\n安能鬰鬰久居此，且傍茶山松径回。",
        "dynasty": "宋",
        "collection_info": null
    },
    {
        "title": "寓居吴兴",
        "author": "曾几",
        "content": "相对真成泣楚囚，遂无末策到神州。\n但知遶树如飞鹊，不解营巢似拙鸠。\n江北江南犹断绝，秋风秋雨敢淹留。\n低回又作荆州梦，落日孤云始欲愁。",
        "dynasty": "宋",
        "collection_info": null
    },
    {
        "title": "寓广教寺东轩",
        "author": "曾几",
        "content": "谁将老境觅菟裘，聊与瞿昙共一丘。\n青士无多自萧散，紫君虽小亦风流。\n要须憩寂有茅宇，何以落成惟茗瓯。\n稳看林间上番笋，惜无余地可通幽。",
        "dynasty": "宋",
        "collection_info": null
    },
    {
        "title": "宜兴邵智卿天远堂",
        "author": "曾几",
        "content": "目极云沙静渺然，邵卿风月过年年。\n雁行灭没山横晚，渔艇空蒙水接天。\n南国棠阴春寂寂，东风瓜蔓日绵绵。\n问君许作邻翁否，阳羡溪边即买田。",
        "dynasty": "宋",
        "collection_info": null
    },
    {
        "title": "发宜兴",
        "author": "曾几",
        "content": "老境垂垂六十年，又将家上鐡头船。\n客留阳羡秖三月，归去玉溪无一钱。\n观水观山都废食，听风听雨不妨眠。\n从今布袜青鞵梦，不到张公即善权。",
        "dynasty": "宋",
        "collection_info": null
    },
    {
        "title": "壬戌歳除作明朝六十歳矣",
        "author": "曾几",
        "content": "禅榻萧然丈室空，熏销火冷闭门中。\n光阴又似烛见跋，学问只如船逆风。\n一歳临分惊老大，五更相守笑儿童。\n休言四十明朝过，看取霜髯六十翁。",
        "dynasty": "宋",
        "collection_info": null
    },
    {
        "title": "谒灵康庙",
        "author": "曾几",
        "content": "玉霄峰外海西头，即是衰翁所领州。\n云水茫茫长发兴，春山迭迭未生愁。\n旧时英物余千载，胜地丛祠尙一丘。\n苦雨凄风莫为崇，与君同乐亦同忧。",
        "dynasty": "宋",
        "collection_info": null
    },
    {
        "title": "登玉霄亭",
        "author": "曾几",
        "content": "老荷君恩付赤城，瘦笻扶上玉霄亭。\n悬知地接溟溟海，坐见天横两两星。\n作赋兴公虚想像，谪官司户实飘零。\n衰翁何幸分符竹，一览东吴未了青。",
        "dynasty": "宋",
        "collection_info": null
    },
    {
        "title": "竹轩小睡",
        "author": "曾几",
        "content": "好竹迷时手自栽，一轩寒碧谢尘埃。\n清风政为我辈设，小睡忽从何许来。\n已用官茶麾得去，莫因家酿挽令回。\n呼儿静扫黄叶径，吾与此君俱快哉。",
        "dynasty": "宋",
        "collection_info": null
    },
    {
        "title": "竹轩睡起诗和者既多辄復次韵",
        "author": "曾几",
        "content": "雨中好竹不难栽，雨后清无一点埃。\n政有贤人林下集，何尝俗客洞中来。\n稽山老干应相忆，茂苑新梢未遣回。\n归去南轩曲肱梦，葱葱鬰鬰气佳哉。",
        "dynasty": "宋",
        "collection_info": null
    },
    {
        "title": "曾表勋画屏",
        "author": "曾几",
        "content": "笔端水远又山长，潇洒吾宗白面郎。\n荠树烟中分琐细，叶舟沙外见微茫。\n不宜朝士听鸡枕，政惬幽人梦蝶床。\n却恐非关毫素事，此身元住玉溪旁。",
        "dynasty": "宋",
        "collection_info": null
    },
    {
        "title": "程吉老抚干以英石见遗层迭可爱报之以此",
        "author": "曾几",
        "content": "几凈窗明丈室间，炷香危坐不开关。\n如何密密深深地，忽有层层迭迭山。\n珍重故人初入手，携持使我得怡颜。\n从今石友常相对，世上交游费往还。",
        "dynasty": "宋",
        "collection_info": null
    },
    {
        "title": "雪后梅花盛开折置灯下",
        "author": "曾几",
        "content": "满城桃李望东君，破腊江梅未上春。\n窗几数枝逾静好，园林一雪倍清新。\n已无妙语形容汝，不用幽香触拨人。\n迨此暇时当举酒，明朝风雨恐伤神。",
        "dynasty": "宋",
        "collection_info": null
    },
    {
        "title": "瓶中梅",
        "author": "曾几",
        "content": "小窗水冰青琉璃，梅花横斜三四枝。\n若非风日不到处，何得色香如许时。\n神情萧散林下气，玉雪清莹闺中姿。\n陶泓毛颖果安用，疏影写出无声诗。",
        "dynasty": "宋",
        "collection_info": null
    },
    {
        "title": "返魂梅",
        "author": "曾几",
        "content": "径菊庭兰日夜摧，禅房未合有江梅。\n香今政作依稀似，花乃能令顷刻开。\n笑说巫阳真浪下，寄声驿使未须来。\n为君浮动黄昏月，挽取林逋句法回。",
        "dynasty": "宋",
        "collection_info": null
    },
    {
        "title": "诸人见和返魂梅再次韵",
        "author": "曾几",
        "content": "蜡炬高花半欲摧，斑斑小雨学黄梅。\n有时燕寝香中坐，如梦前村雪裏开。\n披拂故令携袖满，横斜便欲映窗来。\n重帘幽户深深闭，亦恐风飘不得回。",
        "dynasty": "宋",
        "collection_info": null
    },
    {
        "title": "郑侍郎折赠白芍药",
        "author": "曾几",
        "content": "奇葩天遣殿芳丛，一朵瑶台月下逢。\n黄遶腰间空自贵，红潮颊上莫争秾。\n如何风日许姸暖，更着衣裳能迭重。\n定是扬州玉楼子，略无佳句与形客。",
        "dynasty": "宋",
        "collection_info": null
    },
    {
        "title": "曾宏甫分饷洞庭柑",
        "author": "曾几",
        "content": "黄柑送似得尝新，坐我松江震泽濵。\n想见霜林三百颗，梦成罗帕一双珍。\n流泉喷雾真宜酒，带叶连枝绝可人。\n莫向君家樊素口，瓠犀微齼远山颦。",
        "dynasty": "宋",
        "collection_info": null
    },
    {
        "title": "福帅张渊道送荔子",
        "author": "曾几",
        "content": "岂无重碧实瓶罍，难得轻红荐一杯。\n千里人从闽岭出，三年公送荔枝来。\n玉为肌骨凉无汗，云作衣裳皱不开。\n莫讶关情向尤物，厌看绿李与杨梅。",
        "dynasty": "宋",
        "collection_info": null
    },
    {
        "title": "荔子",
        "author": "曾几",
        "content": "异方风物鬓成斑，荔子尝新得破颜。\n兰蕙香浮襟解后，雪冰肤在酒酣间。\n绝知高味倾瑶柱，未觉丰肌病玉环。\n似是看来终不近，寄声龙目尽追攀。",
        "dynasty": "宋",
        "collection_info": null
    },
    {
        "title": "又咏荔子",
        "author": "曾几",
        "content": "百年中半饱闻渠，名下亲承果不虚。\n可爱风流元有种，自然富贵乃其余。\n肯随妃子红尘驿，甘伴先生白鹤居。\n可惜不经山谷赏，照红鸭绿定何如。",
        "dynasty": "宋",
        "collection_info": null
    },
    {
        "title": "吴傅朋送惠山泉两瓶并所书石刻",
        "author": "曾几",
        "content": "锡谷寒泉双玉瓶，故人捐惠意非轻。\n疾风骤雨汤声作，淡月疏星茗事成。\n新歳头纲须击拂，旧时水递费经营。\n银钩虿尾增奇丽，併得晴窗两眼明。",
        "dynasty": "宋",
        "collection_info": null
    },
    {
        "title": "李相公饷建溪新茗奉寄",
        "author": "曾几",
        "content": "一书说尽故人情，闽岭春风入户庭。\n碾处曾看眉上白，分时为见眼中青。\n饭羹正昼成空洞，枕簟通宵失杳冥。\n无奈笔端尘俗在，更呼活火发铜瓶。",
        "dynasty": "宋",
        "collection_info": null
    },
    {
        "title": "郑顾道招赏瑞香",
        "author": "曾几",
        "content": "山城底处不春风，未似留宾郑驿中。\n家酿篘成玉池水，槛花移得锦熏笼。\n已将故事来招我，不着新诗去恼公。\n从此溪南溪北路，桃蹊一任雨繁红。",
        "dynasty": "宋",
        "collection_info": null
    },
    {
        "title": "得瑞香于四明",
        "author": "曾几",
        "content": "锦树团栾海角州，移春槛裏见风流。\n两三翠盖张前面，千百香囊缀上头。\n绝代红梅相对好，妒人山麝莫来休。\n衰翁若被儿童问，入眼还曾有此不。",
        "dynasty": "宋",
        "collection_info": null
    },
    {
        "title": "张耆年教授置酒官舍环碧散步上园煎桃花茶",
        "author": "曾几",
        "content": "何许清尊对物华，广文官舍似僧家。\n向人只合供谈笑，领客犹能办咄嗟。\n光动杯盘环碧水，香随珠履上园花。\n公如不厌过从数，但煮东坡所种茶。",
        "dynasty": "宋",
        "collection_info": null
    },
    {
        "title": "郡中禁私酿严甚戏作",
        "author": "曾几",
        "content": "结交欢伯无他肠，小槽窃比顾建康。\n此身忽堕禁酒国，何路得到无功乡。\n官酤快甚夏酌水，斋酿惬于冬饮汤。\n客来且復置是事，北焙荐椀春风香。",
        "dynasty": "宋",
        "collection_info": null
    },
    {
        "title": "荣茂实侍郎饷家酿",
        "author": "曾几",
        "content": "风窗雪屋坐昏晨，一老江湖寂寞滨。\n解战充虚惟有酒，绝甘分少不无人。\n交情好在篔筜谷，腊味持来曲米春。\n便觉寒家生暖热，故知客裏未全贫。",
        "dynasty": "宋",
        "collection_info": null
    },
    {
        "title": "家酿红酒美甚戏作",
        "author": "曾几",
        "content": "曲生奇丽乃如许，酒母秾华当若何。\n向人自作醉时面，遣我宁不苍颜酡。\n得非琥珀所成就，更有丹砂相荡磨。\n可怜老杜不对汝，但爱引颈舟前鹅。",
        "dynasty": "宋",
        "collection_info": null
    },
    {
        "title": "食笋",
        "author": "曾几",
        "content": "花事阑珊竹事初，一番风味殿春蔬。\n龙蛇戢戢风雷后，虎豹斑斑雾雨余。\n但使此君常有子，不忧每食叹无鱼。\n丁宁下番须留取，障日遮风却要渠。",
        "dynasty": "宋",
        "collection_info": null
    },
    {
        "title": "戏作盆池四于和青堂",
        "author": "曾几",
        "content": "陂湖春尽水茫茫，收拾波涛入小塘。\n睡起微凉馥荷气，雨余斜日丽萍光。\n聊为堂下龟鱼主，少退阶前雁鹜行。\n只欠盆行数峰在，併持小树作青苍。",
        "dynasty": "宋",
        "collection_info": null
    },
    {
        "title": "秘省避暑抵暮乃出",
        "author": "曾几",
        "content": "蜗庐何以度袢延，竟日蓬山一洗湔。\n阴翳树林无六月，风凉殿阁是诸天。\n政须深隐似玄豹，不用怀归如杜鹃。\n咄咄逼人牛马走，夜窗妨我枕书眠。",
        "dynasty": "宋",
        "collection_info": null
    },
    {
        "title": "復热",
        "author": "曾几",
        "content": "墨云行雨併成空，突兀彤云在眼中。\n瓜李不禁如许热，蒲葵能得几多风。\n通宵看月坐还卧，竟日追凉西復东。\n回首本无寒暑地，听渠亭午汗珠融。",
        "dynasty": "宋",
        "collection_info": null
    },
    {
        "title": "儿辈次復热诗韵再次韵示之",
        "author": "曾几",
        "content": "蓐收何在渺层空，三伏炎蒸尙未中。\n况復今宵无好月，不知底处有清风。\n看云暮暮不为雨，畏日朝朝还自东。\n忆昔给孤园裏梦，褰裳觅路踏泥融。",
        "dynasty": "宋",
        "collection_info": null
    },
    {
        "title": "八月十五夜月二首  其一",
        "author": "曾几",
        "content": "玉露金波不可孤，相瞻今夕定何如。\n氛埃未凈雨湔洗，阴翳小留风扫除。\n丹桂看来元了了，白榆种得许疏疏。\n一杯浊酒非难事，未有新诗报答渠。",
        "dynasty": "宋",
        "collection_info": null
    },
    {
        "title": "八月十五夜月二首  其二",
        "author": "曾几",
        "content": "云日晶荧固自佳，幽人有待至昏鸦。\n远分嵒际松枫树，復乱洲前芦荻花。\n曳履商声怜此老，倚楼长笛问谁家。\n霜螯玉柱姚江上，作意三年醉月华。",
        "dynasty": "宋",
        "collection_info": null
    },
    {
        "title": "重阳",
        "author": "曾几",
        "content": "老去长争一寸阴，良辰物色负幽襟。\n中秋素月偏离毕，九日黄花未散金。\n蓓蕾不妨供小摘，茱萸聊復伴孤斟。\n重阳何必今朝是，从此篱边日访寻。",
        "dynasty": "宋",
        "collection_info": null
    },
    {
        "title": "十月一日",
        "author": "曾几",
        "content": "屋角羲娥转两轮，今朝水帝又司辰。\n山家尝稻知良月，野径寻梅见小春。\n一歳坐看除得尽，百年正与死为邻。\n谁能思许无穷事，闭閤开炉但饮醇。",
        "dynasty": "宋",
        "collection_info": null
    },
    {
        "title": "长至日述怀兼寄十七兄",
        "author": "曾几",
        "content": "老来愈觉白驹忙，眼看重阳又一阳。\n心似死灰飞不起，技如寒日短中长。\n厌看宾客空投谒，强对妻孥略举觞。\n回首山阴酬劝地，应怜鸿雁不成行。",
        "dynasty": "宋",
        "collection_info": null
    },
    {
        "title": "雪作",
        "author": "曾几",
        "content": "卧闻微霰却无声，起看阶前又不能。\n一夜纸窗明似月，多年布被冷于冰。\n履穿过我柴门客，笠重归来竹院僧。\n三白自佳晴亦好，诸山粉黛见层层。",
        "dynasty": "宋",
        "collection_info": null
    },
    {
        "title": "雪晴",
        "author": "曾几",
        "content": "衾裯一夜冷于冰，雪事心知作得成。\n自起穴窗看不见，却来攲枕听无声。\n下床走报童心喜，开户惊呼老眼明。\n晴日垂檐白银塔，怪奇亦復可怜生。",
        "dynasty": "宋",
        "collection_info": null
    },
    {
        "title": "十二月六日大雪",
        "author": "曾几",
        "content": "薄晚蓬山下直余，笑看六出点衣裾。\n絮飞帘外无萦绊，花落阶前不扫除。\n松鬛垂身全类我，竹头抢地最怜渠。\n短檠便可捐墙角，剩有窗光映读书。",
        "dynasty": "宋",
        "collection_info": null
    },
    {
        "title": "歳尽",
        "author": "曾几",
        "content": "漏箭更筹日夜催，万牛不挽白驹回。\n梅花雪片歳华尽，萱草柳条春鼎来。\n病裏诗书元不读，贫中尊俎未尝开。\n年光似此真虚掷，请以丹心学死灰。",
        "dynasty": "宋",
        "collection_info": null
    },
    {
        "title": "致仕",
        "author": "曾几",
        "content": "妻孥挽我奉真祠，老子婆娑正坐谁。\n受禄功无一毫末，休官事有十年迟。\n尚容款曲悬车地，绝胜仓皇易箦时。\n请祝圣人千万寿，小臣何敢望期颐。",
        "dynasty": "宋",
        "collection_info": null
    },
    {
        "title": "癸未八月十四日至十六夜月色皆佳",
        "author": "曾几",
        "content": "年年歳歳望中秋，歳歳年年雾雨愁。\n凉月风光三夜好，老夫怀抱一生休。\n明时谅费银河洗，缺处应须玉斧修。\n京洛胡尘满人眼，不知能似浙江不。",
        "dynasty": "宋",
        "collection_info": null
    },
    {
        "title": "自号在家衲子",
        "author": "曾几",
        "content": "绝胜人间万户侯，不称俗士不缁流。\n又随拄杖去行脚，未办把茅来盖头。\n但使宗风嗣庞藴，谁能佛事觉裴休。\n秖应除却闲名字，一听人呼作马牛。",
        "dynasty": "宋",
        "collection_info": null
    },
    {
        "title": "题东皋",
        "author": "曾几",
        "content": "市声俱不闻，野色良可喜。\n听公北宅住，还我东皋子。",
        "dynasty": "宋",
        "collection_info": null
    },
    {
        "title": "西崦",
        "author": "曾几",
        "content": "一重仍一掩，少有外人知。\n杖屦归来处，斜阳隐半规。",
        "dynasty": "宋",
        "collection_info": null
    },
    {
        "title": "南埭",
        "author": "曾几",
        "content": "薫风追晚凉，爱日引朝步。\n瘦策与青鞋，应知来往路。",
        "dynasty": "宋",
        "collection_info": null
    },
    {
        "title": "北垞",
        "author": "曾几",
        "content": "不谓蕞尔邦，有此岿然宅。\n江山自比邻，风月相主客。",
        "dynasty": "宋",
        "collection_info": null
    },
    {
        "title": "松溪",
        "author": "曾几",
        "content": "不似居城市，澄湖上有松。\n日斜人影散，百尺卧苍龙。",
        "dynasty": "宋",
        "collection_info": null
    },
    {
        "title": "竹坞",
        "author": "曾几",
        "content": "烟雨百余年，茅茨数间屋。\n中有在家僧，萧然如此竹。",
        "dynasty": "宋",
        "collection_info": null
    },
    {
        "title": "梅坡",
        "author": "曾几",
        "content": "被雪一枝好，令人双眼明。\n未须贪结子，对汝不胜清。",
        "dynasty": "宋",
        "collection_info": null
    },
    {
        "title": "兰畹",
        "author": "曾几",
        "content": "深林以芗名，花木不知数。\n一点无俗氛，兰芽在幽处。",
        "dynasty": "宋",
        "collection_info": null
    },
    {
        "title": "丛桂",
        "author": "曾几",
        "content": "行攀丛桂枝，坐息丛桂影。\n王孙胡不归，歳晏雪霜冷。",
        "dynasty": "宋",
        "collection_info": null
    },
    {
        "title": "海棠洞",
        "author": "曾几",
        "content": "玉颊酒潮红，醉头扶不举。\n杜老岂无诗，应为六丁取。",
        "dynasty": "宋",
        "collection_info": null
    },
    {
        "title": "柔桑陌",
        "author": "曾几",
        "content": "南陌绿成阴，园林正春老。\n能令蚕事办，更遣鸮音好。",
        "dynasty": "宋",
        "collection_info": null
    },
    {
        "title": "梨花原",
        "author": "曾几",
        "content": "酒渴上安市，甘寒为解围。\n鹅儿黄不见，空见鹭鸶飞。",
        "dynasty": "宋",
        "collection_info": null
    },
    {
        "title": "柑子园",
        "author": "曾几",
        "content": "小摘乱青黄，开尝馥香气。\n持比千户封，真成败人意。",
        "dynasty": "宋",
        "collection_info": null
    },
    {
        "title": "山斋",
        "author": "曾几",
        "content": "颇知藏曲折，故作小峥嵘。\n一穟香已过，半山云正横。",
        "dynasty": "宋",
        "collection_info": null
    },
    {
        "title": "泛宅",
        "author": "曾几",
        "content": "芗林新赐宅，春水向鸥前。\n不是萧何第，元非范蠡船。",
        "dynasty": "宋",
        "collection_info": null
    },
    {
        "title": "上饶方君小倅官而不婚宦居偏户间静无官宦之事舍后梯城而上即棚为亭尽得溪山之胜名之曰快哉为作四小诗以快哉此风为韵  其一",
        "author": "曾几",
        "content": "簿书苦沈迷，世俗嗟迫隘。\n不如溪山上，风至取一快。",
        "dynasty": "宋",
        "collection_info": null
    },
    {
        "title": "上饶方君小倅官而不婚宦居偏户间静无官宦之事舍后梯城而上即棚为亭尽得溪山之胜名之曰快哉为作四小诗以快哉此风为韵  其二",
        "author": "曾几",
        "content": "掾曹官事了，载取曲生来。\n得酒且欢喜，俗氛安在哉。",
        "dynasty": "宋",
        "collection_info": null
    },
    {
        "title": "上饶方君小倅官而不婚宦居偏户间静无官宦之事舍后梯城而上即棚为亭尽得溪山之胜名之曰快哉为作四小诗以快哉此风为韵  其三",
        "author": "曾几",
        "content": "从容吏隐间，游戏僧俗裏。\n孤月浪中翻，吾心正如此。",
        "dynasty": "宋",
        "collection_info": null
    },
    {
        "title": "上饶方君小倅官而不婚宦居偏户间静无官宦之事舍后梯城而上即棚为亭尽得溪山之胜名之曰快哉为作四小诗以快哉此风为韵  其四",
        "author": "曾几",
        "content": "偪仄何偪仄，官居尘土中。\n高城与隔尽，惟有一溪风。",
        "dynasty": "宋",
        "collection_info": null
    },
    {
        "title": "遗直堂  其一",
        "author": "曾几",
        "content": "三孔吾渭阳，犹及见仲叔。\n堂堂舍人公，再拜但乔木。",
        "dynasty": "宋",
        "collection_info": null
    },
    {
        "title": "遗直堂  其二",
        "author": "曾几",
        "content": "长身一庭中，劲气九霄上。\n思公立朝时，澟澟不可向。",
        "dynasty": "宋",
        "collection_info": null
    },
    {
        "title": "遗直堂  其三",
        "author": "曾几",
        "content": "策登董相科，赋作长卿语。\n刘牢出外甥，愧我不如古。",
        "dynasty": "宋",
        "collection_info": null
    },
    {
        "title": "遗直堂  其四",
        "author": "曾几",
        "content": "老柏蜀人爱，甘棠召南思。\n领客清樾下，作诗咏歌之。",
        "dynasty": "宋",
        "collection_info": null
    },
    {
        "title": "遗直堂  其五",
        "author": "曾几",
        "content": "元佑几阅歳，诸公一无遗。\n吾舅典型在，神明力扶持。",
        "dynasty": "宋",
        "collection_info": null
    },
    {
        "title": "遗直堂  其六",
        "author": "曾几",
        "content": "柏叶松其身，在时公手植。\n杂树谁所栽，一钱初不直。",
        "dynasty": "宋",
        "collection_info": null
    },
    {
        "title": "同官皆和復次韵  其一",
        "author": "曾几",
        "content": "苍官可长雄，余子皆季叔。\n所以吾外家，深栽后雕木。",
        "dynasty": "宋",
        "collection_info": null
    },
    {
        "title": "同官皆和復次韵  其二",
        "author": "曾几",
        "content": "高标何许看，小阁有时上。\n烈风知人怀，柯叶尽西向。",
        "dynasty": "宋",
        "collection_info": null
    },
    {
        "title": "同官皆和復次韵  其三",
        "author": "曾几",
        "content": "孔父昔所游，父老不能语。\n文章翠珉上，如此树高古。",
        "dynasty": "宋",
        "collection_info": null
    },
    {
        "title": "同官皆和復次韵  其四",
        "author": "曾几",
        "content": "寂寞西州路，凄凉渭阳思。\n敢不酷似舅，苍官实临之。",
        "dynasty": "宋",
        "collection_info": null
    },
    {
        "title": "同官皆和復次韵  其五",
        "author": "曾几",
        "content": "大厦要直木，郢斤弃如遗。\n一朝谏省上，王魏不支持。",
        "dynasty": "宋",
        "collection_info": null
    },
    {
        "title": "同官皆和復次韵  其六",
        "author": "曾几",
        "content": "华屋落山丘，悲歌咏曹植。\n故有主林神，百年依正直。",
        "dynasty": "宋",
        "collection_info": null
    },
    {
        "title": "玉井",
        "author": "曾几",
        "content": "茗饮贵石泉，江流亦其亚。\n甘寒如此井，未肯出汝下。",
        "dynasty": "宋",
        "collection_info": null
    },
    {
        "title": "碧芦潨",
        "author": "曾几",
        "content": "春风桃李蹊，学语鸟相唤。\n不可无寒芦，汀洲下凫雁。",
        "dynasty": "宋",
        "collection_info": null
    },
    {
        "title": "通幽花径",
        "author": "曾几",
        "content": "一径夹青葱，无人到幽处。\n花发晓莺啼，欣然得佳趣。",
        "dynasty": "宋",
        "collection_info": null
    },
    {
        "title": "虎川",
        "author": "曾几",
        "content": "啸壑有于菟，吹波作奇字。\n川上雪髯翁，文章政相似。",
        "dynasty": "宋",
        "collection_info": null
    },
    {
        "title": "放鱼矶",
        "author": "曾几",
        "content": "一丝公不挂，钓饵也怜渠。\n旧日垂竿地，临流只放鱼。",
        "dynasty": "宋",
        "collection_info": null
    },
    {
        "title": "三老亭",
        "author": "曾几",
        "content": "华髪累朝人，苍髯几时树。\n政恐郢斤寻，明堂要材具。",
        "dynasty": "宋",
        "collection_info": null
    },
    {
        "title": "题摘蔬亭",
        "author": "曾几",
        "content": "幽畦小雨余，一一锦绣段。\n春日细春盘，悬知咄嗟办。",
        "dynasty": "宋",
        "collection_info": null
    },
    {
        "title": "题退轩",
        "author": "曾几",
        "content": "求名恐颠隮，求道戒进取。\n谁知郄行人，可以超万古。",
        "dynasty": "宋",
        "collection_info": null
    },
    {
        "title": "题无热轩",
        "author": "曾几",
        "content": "一溪乔木阴，六月火云冷。\n门外有行人，寒泉思汲井。",
        "dynasty": "宋",
        "collection_info": null
    },
    {
        "title": "寄轩",
        "author": "曾几",
        "content": "人皆爱吾庐，烛理均是寓。\n未办山林居，聊依佛僧住。",
        "dynasty": "宋",
        "collection_info": null
    },
    {
        "title": "企疏堂",
        "author": "曾几",
        "content": "芗林未置身，泛宅先入手。\n二疏归来时，能似今日否。",
        "dynasty": "宋",
        "collection_info": null
    },
    {
        "title": "羃翠庭",
        "author": "曾几",
        "content": "群木上参天，清阴併为一。\n炎曦无路来，不废风月入。",
        "dynasty": "宋",
        "collection_info": null
    },
    {
        "title": "醉石",
        "author": "曾几",
        "content": "冷石磨青瑶，客至相与饮。\n醉倒不用扶，真成一高枕。",
        "dynasty": "宋",
        "collection_info": null
    },
    {
        "title": "墨坳",
        "author": "曾几",
        "content": "有水碧于天，玄云滃然起。\n定是临池人，一沐管城子。",
        "dynasty": "宋",
        "collection_info": null
    },
    {
        "title": "驾月桥",
        "author": "曾几",
        "content": "伐木梁清浅，扶藤日几回。\n嫦娥与牛女，昔日度桥来。",
        "dynasty": "宋",
        "collection_info": null
    },
    {
        "title": "过花桥",
        "author": "曾几",
        "content": "溶溶水拍堤，了了花隔岸。\n不着小桥通，令人方寸乱。",
        "dynasty": "宋",
        "collection_info": null
    },
    {
        "title": "归来桥",
        "author": "曾几",
        "content": "安车过桥时，童稚皆喜舞。\n题柱作归来，元无长卿语。",
        "dynasty": "宋",
        "collection_info": null
    },
    {
        "title": "廿一兄以手和四清香见饷用心清闻妙香为韵成五小诗  其一",
        "author": "曾几",
        "content": "微雨久逾润，禅房低復深。\n下帷香一缕，收尽向来心。",
        "dynasty": "宋",
        "collection_info": null
    },
    {
        "title": "廿一兄以手和四清香见饷用心清闻妙香为韵成五小诗  其二",
        "author": "曾几",
        "content": "花覆春风殿，炉薫上紫清。\n旧时香案吏，趺坐对烟明。",
        "dynasty": "宋",
        "collection_info": null
    },
    {
        "title": "廿一兄以手和四清香见饷用心清闻妙香为韵成五小诗  其三",
        "author": "曾几",
        "content": "不属蔚宗传，又非知见熏。\n从来香一瓣，只许自闻闻。",
        "dynasty": "宋",
        "collection_info": null
    },
    {
        "title": "廿一兄以手和四清香见饷用心清闻妙香为韵成五小诗  其四",
        "author": "曾几",
        "content": "拟去竹坞间，煎茶炷新料。\n从容二士谈，领会一语妙。",
        "dynasty": "宋",
        "collection_info": null
    },
    {
        "title": "廿一兄以手和四清香见饷用心清闻妙香为韵成五小诗  其五",
        "author": "曾几",
        "content": "老柏参深水，封题远寄将。\n发奁知长者，闭閤自调香。",
        "dynasty": "宋",
        "collection_info": null
    },
    {
        "title": "李商叟秀才求斋名于王元渤以养源名之求诗  其一",
        "author": "曾几",
        "content": "自古词林枝叶，皆从根柢中来。\n万卷须窥藏室，一尘莫点灵台。",
        "dynasty": "宋",
        "collection_info": null
    },
    {
        "title": "李商叟秀才求斋名于王元渤以养源名之求诗  其二",
        "author": "曾几",
        "content": "老杜诗家初祖，涪翁句法曹溪。\n尙论渊源师友，他时派列江西。",
        "dynasty": "宋",
        "collection_info": null
    },
    {
        "title": "李商叟秀才求斋名于王元渤以养源名之求诗  其三",
        "author": "曾几",
        "content": "学问直须富有，文章政要深藏。\n玉在山中辉润，兰生林下芬芳。",
        "dynasty": "宋",
        "collection_info": null
    },
    {
        "title": "广南韩公圭舶使致龙涎香三种数珠一串戏赠  其一",
        "author": "曾几",
        "content": "千里传闻陆凯，一枝远寄梅花。\n虎节无烦驿使，龙涎走送寒家。",
        "dynasty": "宋",
        "collection_info": null
    },
    {
        "title": "广南韩公圭舶使致龙涎香三种数珠一串戏赠  其二",
        "author": "曾几",
        "content": "花气薫肌郁郁，贯珠入手纍纍。\n想见范公和处，绝胜乃祖偷时。",
        "dynasty": "宋",
        "collection_info": null
    },
    {
        "title": "黄嗣深尚书自仰山来惠茶及竹熏炉",
        "author": "曾几",
        "content": "茗椀中超舌界，薫炉上悟香尘。\n坐我集云峰顶，对公小释迦身。",
        "dynasty": "宋",
        "collection_info": null
    },
    {
        "title": "黄嗣深尚书见访",
        "author": "曾几",
        "content": "骑气初占客至，履声忽报公来。\n不乱空庭鸟雀，何妨满席尘埃。",
        "dynasty": "宋",
        "collection_info": null
    },
    {
        "title": "乞梅曾宏甫二首  其一",
        "author": "曾几",
        "content": "寻梅不惜上南坡，傍险衝泥奈老何。\n寂寞僧窗禅榻畔，好枝还解送人么。",
        "dynasty": "宋",
        "collection_info": null
    },
    {
        "title": "乞梅曾宏甫二首  其二",
        "author": "曾几",
        "content": "腊前腊后无非雪，溪北溪南併是梅。\n知有家山难觅路，敢烦健步送春来。",
        "dynasty": "宋",
        "collection_info": null
    },
    {
        "title": "觅梅",
        "author": "曾几",
        "content": "欲寻梅去不禁寒，宜着书籤研滴间。\n闻道南坡开似雪，略分疏影到茶山。",
        "dynasty": "宋",
        "collection_info": null
    },
    {
        "title": "消梅花",
        "author": "曾几",
        "content": "未见枝间着子初，闻名已疗渴相如。\n花肌自是冰和雪，那得生儿不似渠。",
        "dynasty": "宋",
        "collection_info": null
    },
    {
        "title": "黄香梅",
        "author": "曾几",
        "content": "雪裏何人作道装，冰绡重迭色鹅黄。\n染时定着蔷薇露，雨洗风吹故自香。",
        "dynasty": "宋",
        "collection_info": null
    },
    {
        "title": "寻梅至杨家见数株盛开",
        "author": "曾几",
        "content": "芒鞋竹杖寻梅去，只有香来未见花。\n村北村南行欲徧，数株如雪小民家。",
        "dynasty": "宋",
        "collection_info": null
    },
    {
        "title": "落梅",
        "author": "曾几",
        "content": "玉颊香肌委尘土，雪魄冰魂无处所。\n一年春事顿成空，不必飘零似红雨。",
        "dynasty": "宋",
        "collection_info": null
    },
    {
        "title": "墨竹梅",
        "author": "曾几",
        "content": "的皪江梅竹外枝，能将幻法转生机。\n凭君莫作风垂绿，便恐飘零学雪飞。",
        "dynasty": "宋",
        "collection_info": null
    },
    {
        "title": "水芭蕉",
        "author": "曾几",
        "content": "寒泉中有小峥嵘，种得芭蕉积渐成。\n一叶似抽人不见，坐窗头白眼犹明。",
        "dynasty": "宋",
        "collection_info": null
    },
    {
        "title": "郑侍郎家瑞香花盛开而未赏戏赠二首  其一",
        "author": "曾几",
        "content": "瑞香花发去年枝，惬对君家白玉池。\n复幕重帘开欲徧，馨香少有外人知。",
        "dynasty": "宋",
        "collection_info": null
    },
    {
        "title": "郑侍郎家瑞香花盛开而未赏戏赠二首  其二",
        "author": "曾几",
        "content": "移春小槛绿樽前，记得花头数尺圆。\n传语郑荘修故事，锦熏笼畔过年年。",
        "dynasty": "宋",
        "collection_info": null
    },
    {
        "title": "诸公次韵予復次韵二首  其一",
        "author": "曾几",
        "content": "琐琐红英密缀枝，春风春物不差池。\n诸君但办樽前去，昨夜灯花报客知。",
        "dynasty": "宋",
        "collection_info": null
    },
    {
        "title": "诸公次韵予復次韵二首  其二",
        "author": "曾几",
        "content": "梅花过后杏花前，嫩蕊装成一盖圆。\n恼乱春风为渠了，幽香破睡有明年。",
        "dynasty": "宋",
        "collection_info": null
    },
    {
        "title": "曾宏甫见过因问讯鞓红花则云已落矣惊呼之余戏成三首  其一",
        "author": "曾几",
        "content": "茶山老子竟成痴，漫说寻芳去不迟。\n浪蕊飘残犹自可，名花落尽不曾知。",
        "dynasty": "宋",
        "collection_info": null
    },
    {
        "title": "曾宏甫见过因问讯鞓红花则云已落矣惊呼之余戏成三首  其二",
        "author": "曾几",
        "content": "不令老眼看鞓红，岂是青春不负公。\n尚有扬州风物在，亦防此段併成空。",
        "dynasty": "宋",
        "collection_info": null
    },
    {
        "title": "曾宏甫见过因问讯鞓红花则云已落矣惊呼之余戏成三首  其三",
        "author": "曾几",
        "content": "南渡年来两鬓霜，牡丹芍药但他乡。\n即从江水浮淮水，便上维扬向洛阳。",
        "dynasty": "宋",
        "collection_info": null
    },
    {
        "title": "置酒签厅观荷徐判官携家酿四首  其一",
        "author": "曾几",
        "content": "绿水波深欲上阶，红蕖香动要传杯。\n幕中自有两佳客，又载青州从事来。",
        "dynasty": "宋",
        "collection_info": null
    },
    {
        "title": "置酒签厅观荷徐判官携家酿四首  其二",
        "author": "曾几",
        "content": "鄣日青圆自拥阶，绉风绿凈可添杯。\n被花恼处君知否，罗袜凌波笑不来。",
        "dynasty": "宋",
        "collection_info": null
    },
    {
        "title": "置酒签厅观荷徐判官携家酿四首  其三",
        "author": "曾几",
        "content": "白白红红花映阶，高高下下叶成杯。\n娇娆似不禁长夏，故就团圞扇影来。",
        "dynasty": "宋",
        "collection_info": null
    },
    {
        "title": "置酒签厅观荷徐判官携家酿四首  其四",
        "author": "曾几",
        "content": "休看红药咏翻阶，极目荷花照酒杯。\n静濯明妆何所待，风标公子远飞来。",
        "dynasty": "宋",
        "collection_info": null
    },
    {
        "title": "谢送蜡梅二首  其一",
        "author": "曾几",
        "content": "天将何物染江梅，白玉花成栗玉开。\n一种暗香全似旧，小罂和雪送春来。",
        "dynasty": "宋",
        "collection_info": null
    },
    {
        "title": "谢送蜡梅二首  其二",
        "author": "曾几",
        "content": "化工团蜡作寒梅，绝胜牛酥点滴开。\n不是前村深雪裏，蜜蜂应认暗香来。",
        "dynasty": "宋",
        "collection_info": null
    },
    {
        "title": "郑侍郎送蜡梅次韵三首  其一",
        "author": "曾几",
        "content": "折来梅与句争清，强和余音本不能。\n欲向都官论一字，略无佳处似诗僧。",
        "dynasty": "宋",
        "collection_info": null
    },
    {
        "title": "郑侍郎送蜡梅次韵三首  其二",
        "author": "曾几",
        "content": "小瓶梅映短檠灯，幽兴何人似我能。\n枉沐歌词无用处，维摩诘是在家僧。",
        "dynasty": "宋",
        "collection_info": null
    },
    {
        "title": "郑侍郎送蜡梅次韵三首  其三",
        "author": "曾几",
        "content": "江梅难以蜡妆成，女手虽工未必能。\n香气恼人眠不着，若为学得定中僧。",
        "dynasty": "宋",
        "collection_info": null
    },
    {
        "title": "曾宏甫饷溪山堂南坡胯新茶",
        "author": "曾几",
        "content": "溪山宝胯能分我，不但禅房破睡魔。\n便觉胸中有丘壑，免教辛苦上南坡。",
        "dynasty": "宋",
        "collection_info": null
    },
    {
        "title": "衢僧送新茶",
        "author": "曾几",
        "content": "斋肠得饱又逐去，午梦欲成还唤回。\n定是僧家不堪此，满奁青箬送春来。",
        "dynasty": "宋",
        "collection_info": null
    },
    {
        "title": "绍兴帅相公遗小春新茶且折简云对瑞香啜之大胜暖帐中饮羔儿酒也小诗两绝以谢  其一",
        "author": "曾几",
        "content": "打门将军得人惊，十月茶牙照眼明。\n漏泄春光凌雪色，柳条萱草太迟生。",
        "dynasty": "宋",
        "collection_info": null
    },
    {
        "title": "绍兴帅相公遗小春新茶且折简云对瑞香啜之大胜暖帐中饮羔儿酒也小诗两绝以谢  其二",
        "author": "曾几",
        "content": "酒压羔儿雪煮茶，红罗斗帐锦笼花。\n中书堂上权衡手，小物勤公定等差。",
        "dynasty": "宋",
        "collection_info": null
    },
    {
        "title": "啜建溪新茗李文授有二绝句次韵  其一",
        "author": "曾几",
        "content": "北焙今年但取陈，草芽过了二分春。\n为君湔洗丁坑后，宝胯云团一样新。",
        "dynasty": "宋",
        "collection_info": null
    },
    {
        "title": "啜建溪新茗李文授有二绝句次韵  其二",
        "author": "曾几",
        "content": "壑源今日为君倾，可当杯盘泻浊清。\n未到舌根先一笑，风炉石鼎雨来声。",
        "dynasty": "宋",
        "collection_info": null
    },
    {
        "title": "谢宜春宰黄时举惠冬笋二首  其一",
        "author": "曾几",
        "content": "此君老去犹停雪，稚子生来亦耐寒。\n记得长蔬山谷老，三珍错落粲同盘。",
        "dynasty": "宋",
        "collection_info": null
    },
    {
        "title": "谢宜春宰黄时举惠冬笋二首  其二",
        "author": "曾几",
        "content": "竹底春从雪底归，烦君抱送玉婴儿。\n白头无復迎船喜，只供江鱼作许悲。",
        "dynasty": "宋",
        "collection_info": null
    },
    {
        "title": "谢路宪送蟹",
        "author": "曾几",
        "content": "从来叹赏内黄侯，风味尊前第一流。\n秖合蹒跚赴汤鼎，不须辛苦上糟丘。",
        "dynasty": "宋",
        "collection_info": null
    },
    {
        "title": "食淮白鱼二首  其一",
        "author": "曾几",
        "content": "十年不踏盱眙路，想见长淮属玉飞。\n安得玻瓈泉上酒，藉糟空有白鱼肥。",
        "dynasty": "宋",
        "collection_info": null
    },
    {
        "title": "食淮白鱼二首  其二",
        "author": "曾几",
        "content": "帝所三江带五湖，古来修贡有淮鱼。\n上方无復蠙珠事，玉食光辉郄要渠。",
        "dynasty": "宋",
        "collection_info": null
    },
    {
        "title": "食酥二首  其一",
        "author": "曾几",
        "content": "贡包分自浙西东，函谷金城在眼中。\n泛酒煎茶俱惬当，满前腊雪化春风。",
        "dynasty": "宋",
        "collection_info": null
    },
    {
        "title": "食酥二首  其二",
        "author": "曾几",
        "content": "土酥绝类穆家儿，好着崔家饤坐梨。\n如梦甘寒千百颗，雪肌相伴出关西。",
        "dynasty": "宋",
        "collection_info": null
    },
    {
        "title": "食杨梅三首  其一",
        "author": "曾几",
        "content": "年年梅裏见诸杨，火齐堆盘更有香。\n风味十分如荔子，何妨盛着绛纱囊。",
        "dynasty": "宋",
        "collection_info": null
    },
    {
        "title": "食杨梅三首  其二",
        "author": "曾几",
        "content": "一月如绳雨泻檐，只言新竹渐多添。\n岂知政负幽人腹，不放杨梅蜜样甜。",
        "dynasty": "宋",
        "collection_info": null
    },
    {
        "title": "食杨梅三首  其三",
        "author": "曾几",
        "content": "饶阳接种江南少，越上楞梅天下无。\n梅熟应同儿辈吃，有兄八十住东吴。",
        "dynasty": "宋",
        "collection_info": null
    },
    {
        "title": "食牛尾貍",
        "author": "曾几",
        "content": "生不能令鼠穴空，但为牛后亦何功。\n不如醉卧糟丘底，犹得声名异味中。",
        "dynasty": "宋",
        "collection_info": null
    },
    {
        "title": "谢寄端砚四首  其一",
        "author": "曾几",
        "content": "我居南楚君南越，遣骑持书致石泓。\n未识松煤先一笑，向人鸲鹆眼能明。",
        "dynasty": "宋",
        "collection_info": null
    },
    {
        "title": "谢寄端砚四首  其二",
        "author": "曾几",
        "content": "名声藉甚端溪砚，何况珍材琢下碞。\n兔颖麝煤俱惬当，使君裁鉴果超凡。",
        "dynasty": "宋",
        "collection_info": null
    },
    {
        "title": "谢寄端砚四首  其三",
        "author": "曾几",
        "content": "治中长啸得石砚，乞与衰翁一笑开。\n小试松煤便终日，必知渠是下碞来。",
        "dynasty": "宋",
        "collection_info": null
    },
    {
        "title": "谢寄端砚四首  其四",
        "author": "曾几",
        "content": "管城子挟秋霜气，绛县人含松壑风。\n不是端溪石居士，分甘弃置一生中。",
        "dynasty": "宋",
        "collection_info": null
    },
    {
        "title": "谢郑侍郎饷酒二首  其一",
        "author": "曾几",
        "content": "尊中政尔空空然，忽有一壶来眼边。\n君知情快何所似，石涧怒流深夜泉。",
        "dynasty": "宋",
        "collection_info": null
    },
    {
        "title": "谢郑侍郎饷酒二首  其二",
        "author": "曾几",
        "content": "鸣鞭走送徒纷然，开尝政足甜中边。\n甘辛未省有如许，气压烂柯山下泉。",
        "dynasty": "宋",
        "collection_info": null
    },
    {
        "title": "家酿酒乡四首  其一",
        "author": "曾几",
        "content": "恶怀种种占胸次，俗物纷纷遮眼边。\n知有醉乡无路入，竹渠昨夜响山泉。",
        "dynasty": "宋",
        "collection_info": null
    },
    {
        "title": "家酿酒乡四首  其二",
        "author": "曾几",
        "content": "酒泉郡郭果何在，校尉兵厨安足求。\n即使愁城攻得破，策勋当拜醉乡侯。",
        "dynasty": "宋",
        "collection_info": null
    },
    {
        "title": "家酿酒乡四首  其三",
        "author": "曾几",
        "content": "醉乡即是无何有，欢伯相招归去休。\n全以箇中为境界，更于底处觅温柔。",
        "dynasty": "宋",
        "collection_info": null
    },
    {
        "title": "家酿酒乡四首  其四",
        "author": "曾几",
        "content": "醉乡论石仍论斗，如此山重水复何。\n我觉去人殊不远，从来杯勺不能多。",
        "dynasty": "宋",
        "collection_info": null
    },
    {
        "title": "读书四首  其一",
        "author": "曾几",
        "content": "黄卷中人最起予，病来相对却成疏。\n新凉试傍青灯看，犹有飞蚊小未除。",
        "dynasty": "宋",
        "collection_info": null
    },
    {
        "title": "读书四首  其二",
        "author": "曾几",
        "content": "童子区区攻一艺，老生汲汲事三余。\n偶然领会忘言处，只有渊明解读书。",
        "dynasty": "宋",
        "collection_info": null
    },
    {
        "title": "读书四首  其三",
        "author": "曾几",
        "content": "朝游夕泳一窗书，只要今吾胜昔吾。\n未识此间真气味，直缘圣处少工夫。",
        "dynasty": "宋",
        "collection_info": null
    },
    {
        "title": "读书四首  其四",
        "author": "曾几",
        "content": "勿谓微言久绝絃，六经正用此心传。\n假令坏壁无余烬，日月堂堂故丽天。",
        "dynasty": "宋",
        "collection_info": null
    },
    {
        "title": "校书戏成",
        "author": "曾几",
        "content": "旧时天禄校书郎，习气熏人老未忘。\n可笑当窗楮生面，郄成宫额半涂黄。",
        "dynasty": "宋",
        "collection_info": null
    },
    {
        "title": "病起始浴二首  其一",
        "author": "曾几",
        "content": "无数尘埃一病身，不蒙湔拂几经旬。\n政须皁荚相料理，可笑梁州阴子春。",
        "dynasty": "宋",
        "collection_info": null
    },
    {
        "title": "病起始浴二首  其二",
        "author": "曾几",
        "content": "欲着床头澣濯衣，汗流成雨垢成泥。\n呼儿为我供汤事，今日身轻好杖藜。",
        "dynasty": "宋",
        "collection_info": null
    },
    {
        "title": "雪后月窗戏题",
        "author": "曾几",
        "content": "青女翻空一笑开，天花散尽更徘徊。\n嫦娥相与有瓜葛，也向读书窗下来。",
        "dynasty": "宋",
        "collection_info": null
    },
    {
        "title": "题陆务观草堂",
        "author": "曾几",
        "content": "草堂人去客来游，竹笕泉鸣山更幽。\n向使经营无陆子，残僧古寺不宜秋。",
        "dynasty": "宋",
        "collection_info": null
    },
    {
        "title": "人日",
        "author": "曾几",
        "content": "雪意垂垂体不佳，十年人日寄天涯。\n老来只有穷相守，忍使奴星结柳车。",
        "dynasty": "宋",
        "collection_info": null
    },
    {
        "title": "寒食日诵老杜示宗文宗武诗寄二子",
        "author": "曾几",
        "content": "衰年寒食又清明，欹枕诗成字不成。\n欲寄宗文与宗武，一春风雨大江横。",
        "dynasty": "宋",
        "collection_info": null
    },
    {
        "title": "春晴",
        "author": "曾几",
        "content": "莫春已办曾点服，急雨又垫林宗巾。\n一晴政为吾辈设，速载家酿羞厨珍。",
        "dynasty": "宋",
        "collection_info": null
    },
    {
        "title": "己巳歳夏旱大热睡起偶成  其一",
        "author": "曾几",
        "content": "年年暑去皆有期，今年暑去何迟迟。\n不知摇败几团扇，得到西风吹面时。",
        "dynasty": "宋",
        "collection_info": null
    },
    {
        "title": "己巳歳夏旱大热睡起偶成  其二",
        "author": "曾几",
        "content": "青天无云日亭午，群巫祷祈且呼舞。\n老夫饶睡昏昏然，鼻息如雷汗如雨。",
        "dynasty": "宋",
        "collection_info": null
    },
    {
        "title": "夏夜闻雨",
        "author": "曾几",
        "content": "凉风急雨夜萧萧，便恐江南草木雕。\n自为丰年喜无寐，不关窗外有芭蕉。",
        "dynasty": "宋",
        "collection_info": null
    },
    {
        "title": "久雨",
        "author": "曾几",
        "content": "小雨飞空十日余，苔钱称意上阶除。\n芒鞋不踏门前路，坐听呕哑过竹舆。",
        "dynasty": "宋",
        "collection_info": null
    },
    {
        "title": "道中遇雨",
        "author": "曾几",
        "content": "客子祈晴意未公，林间布谷劝春农。\n雨师若有分风手，留取车轮一道通。",
        "dynasty": "宋",
        "collection_info": null
    },
    {
        "title": "郑顾道衝雨见过",
        "author": "曾几",
        "content": "荷橐临门门未开，多泥穷巷遍苍苔。\n始知犹胜杜陵老，旧雨客来今亦来。",
        "dynasty": "宋",
        "collection_info": null
    },
    {
        "title": "九日二首  其一",
        "author": "曾几",
        "content": "尊前韵度落乌纱，却是西风识孟嘉。\n当日龙山无数客，问谁整整復斜斜。",
        "dynasty": "宋",
        "collection_info": null
    },
    {
        "title": "九日二首  其二",
        "author": "曾几",
        "content": "儋耳重阳菊满头，恰如佳月即中秋。\n归来唱着中原句，却道黄花蝶也愁。",
        "dynasty": "宋",
        "collection_info": null
    },
    {
        "title": "雪晴",
        "author": "曾几",
        "content": "未快溪桥踏雪心，朝阳已復上遥岑。\n可怜昨夜琼瑶迹，化作春泥尺许深。",
        "dynasty": "宋",
        "collection_info": null
    },
    {
        "title": "凤凰台",
        "author": "曾几",
        "content": "箫声无復到层台，画栋空余燕雀来。\n我是凤凰池上客，等闲汀鹭莫相猜。",
        "dynasty": "宋",
        "collection_info": null
    },
    {
        "title": "疏山一览亭",
        "author": "曾几",
        "content": "青云梯尽得朱栏，不但令人六月寒。\n无限江南好山水，庵摩勒果掌中看。",
        "dynasty": "宋",
        "collection_info": null
    },
    {
        "title": "鸣水驿",
        "author": "曾几",
        "content": "一道溪流百转深，挼蓝如色佩如音。\n青蔬几叶来何处，知有幽人底事寻。",
        "dynasty": "宋",
        "collection_info": null
    },
    {
        "title": "次奄中二陆韵",
        "author": "曾几",
        "content": "问石寻泉到竹斋，木犀花尽菊花开。\n老僧有约君知否，乘兴前村雪裏来。",
        "dynasty": "宋",
        "collection_info": null
    },
    {
        "title": "游张公善权二洞四首  其一",
        "author": "曾几",
        "content": "此邦胜处名天下，今日争来入眼中。\n笻杖一枝舟一叶，山行衝雨水衝风。",
        "dynasty": "宋",
        "collection_info": null
    },
    {
        "title": "游张公善权二洞四首  其二",
        "author": "曾几",
        "content": "缦缨乳盖张公洞，风驭云軿定不无。\n勿以衰翁作生客，旧时相识选仙图。",
        "dynasty": "宋",
        "collection_info": null
    },
    {
        "title": "游张公善权二洞四首  其三",
        "author": "曾几",
        "content": "自疑身是洞中仙，才出张公又善权。\n只道石田无用处，种成玉粒至今传。",
        "dynasty": "宋",
        "collection_info": null
    },
    {
        "title": "游张公善权二洞四首  其四",
        "author": "曾几",
        "content": "善权石状说不尽，怪怪奇奇惊倒人。\n大屋修廊岩下路，凄风冷雨洞中春。",
        "dynasty": "宋",
        "collection_info": null
    },
    {
        "title": "禽声四首  其一",
        "author": "曾几",
        "content": "劝我行沽聒昼眠，看人烂醉买江天。\n兴来亦欲提壶去，未有苏公乞酒钱。",
        "dynasty": "宋",
        "collection_info": null
    },
    {
        "title": "禽声四首  其二",
        "author": "曾几",
        "content": "幽禽竟日引圆吭，脱袴催人有底忙。\n不但春天无衣着，凄风冷雨绝须防。",
        "dynasty": "宋",
        "collection_info": null
    },
    {
        "title": "禽声四首  其三",
        "author": "曾几",
        "content": "春泥滑滑强知时，野日荒荒已露机。\n政与鹁鸠同一律，朝来唤得阿姑归。",
        "dynasty": "宋",
        "collection_info": null
    },
    {
        "title": "禽声四首  其四",
        "author": "曾几",
        "content": "有酒如淮肉如坻，何如麦饭滑流匙。\n但看此物丰登日，即是侬家快活时。",
        "dynasty": "宋",
        "collection_info": null
    },
    {
        "title": "三衢道中",
        "author": "曾几",
        "content": "梅子黄时日日晴，小溪泛尽却山行。\n绿阴不减来时路，添得黄鹂四五声。",
        "dynasty": "宋",
        "collection_info": null
    },
    {
        "title": "途中二首  其一",
        "author": "曾几",
        "content": "鹁鸠晴雨报人知，更问农家底事宜。\n村落泥干收麦地，稻田水满插秧时。",
        "dynasty": "宋",
        "collection_info": null
    },
    {
        "title": "途中二首  其二",
        "author": "曾几",
        "content": "小麦青青大麦黄，新蚕满箔稻移秧。\n绿阴马倦休亭午，芳草牛闲卧夕阳。",
        "dynasty": "宋",
        "collection_info": null
    },
    {
        "title": "痁病  其一",
        "author": "曾几",
        "content": "谁言似病元非病，一日之间行四时。\n不用文殊来问疾，箇中实怕有人知。",
        "dynasty": "宋",
        "collection_info": null
    },
    {
        "title": "痁病  其二",
        "author": "曾几",
        "content": "老身危似草头露，疾势来如江上潮。\n寒热自无安着处，不然何以脱今朝。",
        "dynasty": "宋",
        "collection_info": null
    },
    {
        "title": "诗催",
        "author": "曾几",
        "content": "练裙染翰初不惜，布袋写真殊未来。\n併作山房一奇事，临岐更着小诗催。",
        "dynasty": "宋",
        "collection_info": null
    },
    {
        "title": "道逢王左丞不及避谢之二首  其一",
        "author": "曾几",
        "content": "西风黄叶北门街，有句无人为翦裁。\n衝突前驱公会否，要求一语定敲推。",
        "dynasty": "宋",
        "collection_info": null
    },
    {
        "title": "道逢王左丞不及避谢之二首  其二",
        "author": "曾几",
        "content": "黄童白叟趁虚回，左辖车前拨不开。\n记得绿槐阴御路，万人辟易绣鞌来。",
        "dynasty": "宋",
        "collection_info": null
    },
    {
        "title": "独步小园四首  其一",
        "author": "曾几",
        "content": "江梅落尽红梅在，百叶缃梅剩欲开。\n园裏无人园外静，暗香引得数蜂来。",
        "dynasty": "宋",
        "collection_info": null
    },
    {
        "title": "独步小园四首  其二",
        "author": "曾几",
        "content": "只道江梅发不迟，最先零落使人悲。\n从今秾李花千树，未抵前村雪一枝。",
        "dynasty": "宋",
        "collection_info": null
    },
    {
        "title": "独步小园四首  其三",
        "author": "曾几",
        "content": "谁将山杏臙脂色，来作江梅玉颊红。\n但得暗香疏影在，不妨妆面对春风。",
        "dynasty": "宋",
        "collection_info": null
    },
    {
        "title": "独步小园四首  其四",
        "author": "曾几",
        "content": "山衣重迭六铢轻，淡拂槐花染不成。\n报答春工选何物，鹅儿黄酒十分倾。",
        "dynasty": "宋",
        "collection_info": null
    },
    {
        "title": "书陆务观所藏阿罗汉像一轴",
        "author": "曾几",
        "content": "大阿罗汉十有六，一一腾空见人足。\n手持贝叶坐禅林，称不动尊惟我独。",
        "dynasty": "宋",
        "collection_info": null
    },
    {
        "title": "送李商叟秀才还临川",
        "author": "曾几",
        "content": "一春雾雨暗溪山，城北城南断往还。\n政是晴时君又去，望君烟艇有无间。",
        "dynasty": "宋",
        "collection_info": null
    },
    {
        "title": "题天衣寺",
        "author": "曾几",
        "content": "布袜青鞋踏欲无，登山临水未成疏。\n十峰双涧天衣寺，万壑千岩总不如。",
        "dynasty": "宋",
        "collection_info": null
    },
    {
        "title": "再题天衣寺",
        "author": "曾几",
        "content": "画舫珠帘出缭墙，天风吹到芰荷乡。\n水光入座杯盘莹，花气侵人笑语香。",
        "dynasty": "宋",
        "collection_info": null
    },
    {
        "title": "再过翠屏",
        "author": "曾几",
        "content": "蛮荒乃有此巑岏，石黛因依碧玉寒。\n须信佳山如绝色，凭谁貌取一生看。",
        "dynasty": "宋",
        "collection_info": null
    },
    {
        "title": "求李生画山水屏",
        "author": "曾几",
        "content": "乞君山石洪涛句，来作围床六幅屏。\n持向岭南烟雨裏，梦成江上数峰青。",
        "dynasty": "宋",
        "collection_info": null
    },
    {
        "title": "书左举善秀才乞米图",
        "author": "曾几",
        "content": "乞米鲁公书作帖，睎颜处士画成图。\n若教浑似侏儒饱，还有流传翰墨无。",
        "dynasty": "宋",
        "collection_info": null
    },
    {
        "title": "书徐明叔访戴图",
        "author": "曾几",
        "content": "小艇相从本不期，剡中雪月并明时。\n不因兴尽回船去，那得山阴一段奇。",
        "dynasty": "宋",
        "collection_info": null
    },
    {
        "title": "乞猫二首  其一",
        "author": "曾几",
        "content": "春来鼠壤有余蔬，乞得猫奴亦已无。\n青蒻裹盐仍裹茗，烦君为致小于菟。",
        "dynasty": "宋",
        "collection_info": null
    },
    {
        "title": "乞猫二首  其二",
        "author": "曾几",
        "content": "江茗吴盐雪不如，更令女手缀红𢄼。\n小诗却欠涪翁句，为问衔蝉聘得无。",
        "dynasty": "宋",
        "collection_info": null
    },
    {
        "title": "木鱼戏成",
        "author": "曾几",
        "content": "缘木求鱼却得鱼，击鲜日日向斋盂。\n可怜钩挂濠梁上，大胜冯驩每食无。",
        "dynasty": "宋",
        "collection_info": null
    },
    {
        "title": "怪石",
        "author": "曾几",
        "content": "眼前突兀见此石，怪怪奇奇俱可人。\n为问何如潘骑省，世间妍丑本非真。",
        "dynasty": "宋",
        "collection_info": null
    },
    {
        "title": "竹奴",
        "author": "曾几",
        "content": "雾帐桃笙昼寝余，此君那可一朝无。\n秋来冷落同班扇，歳晚温柔是锡奴。",
        "dynasty": "宋",
        "collection_info": null
    },
    {
        "title": "绿毛龟",
        "author": "曾几",
        "content": "若为介物成毛物，颜色挼蓝省见稀。\n定是多生捕鱼子，至今犹着绿蓑衣。",
        "dynasty": "宋",
        "collection_info": null
    },
    {
        "title": "白龟",
        "author": "曾几",
        "content": "一种龟儿玉雪然，故人为寄小如钱。\n会当放汝江湖去，小住盆池慰眼前。",
        "dynasty": "宋",
        "collection_info": null
    },
    {
        "title": "荔子六言",
        "author": "曾几",
        "content": "蕉叶定成哙伍，梅花应愧卢前。\n金谷危楼魂断，白州旧井名传。",
        "dynasty": "宋",
        "collection_info": null
    },
    {
        "title": "绝句",
        "author": "曾几",
        "content": "自公退食入僧定，心与香字俱寒灰。\n小儿了不解人意，正用此时持事来。",
        "dynasty": "宋",
        "collection_info": null
    },
    {
        "title": "读吕居仁旧诗有怀其人作诗寄之",
        "author": "曾几",
        "content": "学诗如参禅，慎勿参死句。\n纵横无不可，乃在欢喜处。\n又如学仙子，辛苦终不遇。\n忽然毛骨换，正用口诀故。\n居仁说活法，大意欲人悟。\n常言古作者，一一从此路。\n岂惟如是说，实亦造佳处。\n其圆如金弹，所向若脱兔。\n风吹春空云，顷刻多态度。\n锵然奏琴筑，间以八珍具。\n人谁无口耳，宁不起欣慕。\n一编落吾手，贪读不能去。\n尝疑君胸中，食饮但风露。\n经年阙亲近，方寸满尘雾。\n足音何时来，招唤亦云屡。\n贱子当为君，移家七闽住。",
        "dynasty": "宋",
        "collection_info": null
    },
    {
        "title": "剡溪竹纸三首  其一",
        "author": "曾几",
        "content": "会稽竹箭东南美，来伴陶泓住管城。\n可惜不逢韩吏部，相从但说楮先生。",
        "dynasty": "宋",
        "collection_info": null
    },
    {
        "title": "剡溪竹纸三首  其二",
        "author": "曾几",
        "content": "会稽竹箭东南美，化作经黄纸迭层。\n旧日土毛无用处，剡中老却一溪藤。",
        "dynasty": "宋",
        "collection_info": null
    },
    {
        "title": "剡溪竹纸三首  其三",
        "author": "曾几",
        "content": "会稽竹箭东南美，研席之间见此君。\n为间溪工底方法，杀青书字有前闻。",
        "dynasty": "宋",
        "collection_info": null
    },
    {
        "title": "放猿",
        "author": "曾几",
        "content": "孤猿锁槛岁年深，放出城南百丈林。\n绿水任从联臂饮，青山不用断肠吟。",
        "dynasty": "宋",
        "collection_info": null
    },
    {
        "title": "过水东",
        "author": "曾几",
        "content": "出郭市声远，过溪山色多。\n稻畦春雨足，野水晚迎波。\n客自无轩冕，今谁在涧阿。\n相逢不相识，归去梦松萝。",
        "dynasty": "宋",
        "collection_info": null
    },
    {
        "title": "三霄亭和韵",
        "author": "曾几",
        "content": "新亭崛起最高峰，无数遥岑翠扫空。\n恐有谢公留屐齿，为闻摩诘画屏风。\n倚江杨柳自高下，照水杏花能白红。\n正欠渭川千亩竹，清阴分借赖邻翁。",
        "dynasty": "宋",
        "collection_info": null
    },
    {
        "title": "寄空同山中道士",
        "author": "曾几",
        "content": "昨夜清霜重，念此山中客。\n落叶聚堆床，暗虫吟败壁。\n泬漻天宇肃，疏林风瑟瑟。\n曳杖挂诗瓢，悠然适所适。\n息心归冥漠，山深万籁寂。\n散髪排天闼，叱咤鞭龙脊。\n何时共采药，相与对晨夕。\n月夜供洪崖，啸吟铿金石。",
        "dynasty": "宋",
        "collection_info": null
    },
    {
        "title": "蟹",
        "author": "曾几",
        "content": "旧交髯簿久相忘，公子相从独味长。\n醉死糟丘终不悔，看来端的是无肠。",
        "dynasty": "宋",
        "collection_info": null
    },
    {
        "title": "糟蟹",
        "author": "曾几",
        "content": "风味端宜配麯生，无肠公子藉糟成。\n可怜不作空虚腹，尚想能为郭索行。\n张翰莼鲈休发兴，洞庭虾蟹可忘情。\n君看醉死真奇事，不受人间五鼎烹。",
        "dynasty": "宋",
        "collection_info": null
    },
    {
        "title": "钱仲修饷新蟹",
        "author": "曾几",
        "content": "开奁破殻喜新黄，此物移来所未尝。\n一手正宜深把酒，二螯已是饱经霜。\n横行足使班寅惧，干死能令疟鬼亡。\n毕竟爬沙能底事，祇应大嚼慰枯肠。",
        "dynasty": "宋",
        "collection_info": null
    },
    {
        "title": "赠王明清",
        "author": "曾几",
        "content": "吾宗择婿得羲之，令子传家又绝奇。\n甥舅从来多酷似，弟兄如此信难为。",
        "dynasty": "宋",
        "collection_info": null
    },
    {
        "title": "题意大师房",
        "author": "曾几",
        "content": "头白高僧心已灰，石菖蒲长水蕉开。\n庄严茗事炉烟起，不用关防俗子来。",
        "dynasty": "宋",
        "collection_info": null
    },
    {
        "title": "长淮有感",
        "author": "曾几",
        "content": "目送长淮去不回，登临万感集层台。\n波间定有隋渠水，曾向大梁城下来。",
        "dynasty": "宋",
        "collection_info": null
    },
    {
        "title": "寄许子礼",
        "author": "曾几",
        "content": "草堂竹坞闭门中，吏部持身有古风。\n老去一麾还作病，归来四壁又成空。\n今朝札翰如无恙，旧日诗书却未穷。\n拭目看君进明德，乃兄事业付天公。",
        "dynasty": "宋",
        "collection_info": null
    },
    {
        "title": "赠外甥吕祖谦",
        "author": "曾几",
        "content": "昔别溪南寺，奇庞总角儿。\n传闻不好弄，剩喜更能诗。\n絃术真吾道，躬行是汝师。\n掖垣家学在，何以徧参为。",
        "dynasty": "宋",
        "collection_info": null
    },
    {
        "title": "将适台州",
        "author": "曾几",
        "content": "风林何许着惊禽，惟有台州旧所临。\n避地妻孥虽在眼，藏山文字却关心。\n维扬大将金城固，建业名臣天椠深。\n说与单于归去好，长淮边是杀胡林。",
        "dynasty": "宋",
        "collection_info": null
    },
    {
        "title": "冬",
        "author": "曾几",
        "content": "岁事空余数行历，年劳绕得几篇诗。\n犹悭雪片下弥陇，已放梅花开满枝。\n便是东风来解冻，春盘生菜属群儿。",
        "dynasty": "宋",
        "collection_info": null
    },
    {
        "title": "寄空禅师",
        "author": "曾几",
        "content": "江西句法空公得，一向逃禅挽不回。\n深密伽陀妙天下，无人知道派中来。",
        "dynasty": "宋",
        "collection_info": null
    },
    {
        "title": "海棠",
        "author": "曾几",
        "content": "空谷嫣然笑靥开，春风元自蜀山来。\n少陵忘却浑闲事，更有离骚忘却梅。",
        "dynasty": "宋",
        "collection_info": null
    },
    {
        "title": "水仙花",
        "author": "曾几",
        "content": "坐令簪一枝，蛾眉淡初扫。\n笑弄黄金杯，连台盘拗倒。",
        "dynasty": "宋",
        "collection_info": null
    },
    {
        "title": "山矾",
        "author": "曾几",
        "content": "青云叶底雪花繁，只与田家插髻鬟。\n不枉涪翁初着句，能令大士久开颜。",
        "dynasty": "宋",
        "collection_info": null
    },
    {
        "title": "石菖蒲",
        "author": "曾几",
        "content": "窗明几凈室空虚，尽道幽人一事无。\n莫道幽人无一事，汲泉承露养菖蒲。",
        "dynasty": "宋",
        "collection_info": null
    },
    {
        "title": "芭蕉",
        "author": "曾几",
        "content": "以此叶阴凉，代彼青琅玕。\n但恐本质脆，不堪期岁寒。",
        "dynasty": "宋",
        "collection_info": null
    },
    {
        "title": "荠",
        "author": "曾几",
        "content": "盘餐到野荠，曳杖闲挑根。\n幽人此味熟，俗子谁知津。\n微物经品题，便作席上珍。",
        "dynasty": "宋",
        "collection_info": null
    },
    {
        "title": "把酒思闲事二首  其一",
        "author": "曾几",
        "content": "把酒思闲事，春愁谁最深。\n乞钱羁客面，落第举人心。\n月下低眉立，灯前抱膝吟。\n凭君劝一醉，胜与万黄金。",
        "dynasty": "宋",
        "collection_info": null
    },
    {
        "title": "把酒思闲事二首  其二",
        "author": "曾几",
        "content": "把酒思闲事，春娇何处多。\n试鞍新白马，弄镜小青娥。\n掌上初教舞，花头欲按歌。\n凭君劝一醉，劝了又如何。",
        "dynasty": "宋",
        "collection_info": null
    },
    {
        "title": "晚春酒醒寻梦得",
        "author": "曾几",
        "content": "料合同惆怅，花残酒亦残。\n醉心忘老易，醒眼别春难。\n独出虽慵懒，相逢定喜欢。\n还携小蛮去，试觅老刘看。",
        "dynasty": "宋",
        "collection_info": null
    },
    {
        "title": "投壶",
        "author": "曾几",
        "content": "连朝赐沐吏功休，请以陶壶竹矢投。\n整整斜斜森剑戟，纷纷藉藉委戈矛。\n坐人各自庆多马，老子不惟输一筹。\n中否何关兴废事，天公应解笑齐侯。",
        "dynasty": "宋",
        "collection_info": null
    },
    {
        "title": "投壶全中戏成",
        "author": "曾几",
        "content": "寸心只在所投中，出手何曾一箭空。\n不作秋风铺落叶，端如春草种成丛。\n旁观讵敢当勍敌，俯拾无劳命短童。\n说与妻孥须办取，如山酒肉贺全功。",
        "dynasty": "宋",
        "collection_info": null
    },
    {
        "title": "次韵陈鲁山正字社日同西湖  其一",
        "author": "曾几",
        "content": "昔在儿童岁，湖山入眼新。\n只今余白髪，何以报青春。\n日暖繁游子，年丰乐社神。\n诸公勤载酒，四事每参辰。",
        "dynasty": "宋",
        "collection_info": null
    },
    {
        "title": "次韵陈鲁山正字社日同西湖  其二",
        "author": "曾几",
        "content": "鬓髪垂领白，尘埃迎面红。\n相从林下寸，一洗水边风。\n写物诗无敌，蠲愁酒有功。\n夕阳应更好，可惜在城中。",
        "dynasty": "宋",
        "collection_info": null
    },
    {
        "title": "郡斋偶成",
        "author": "曾几",
        "content": "卧病江东久，饥驱强作官。\n年丰双雪鬓，心事一蒲团。\n帘影垂昼寂，竹阴生夏寒。\n无人知老子，于此有余欢。",
        "dynasty": "宋",
        "collection_info": null
    },
    {
        "title": "观四种梅  其一",
        "author": "曾几",
        "content": "花信风从底处来，水边探得一枝开。\n箯舆日日溪南北，看尽江梅看腊梅。",
        "dynasty": "宋",
        "collection_info": null
    },
    {
        "title": "观四种梅  其二",
        "author": "曾几",
        "content": "斩新梅蕊破东风，一树鹅黄一树红。\n不着铅华元自好，未妨时世略相同。",
        "dynasty": "宋",
        "collection_info": null
    },
    {
        "title": "舟中",
        "author": "曾几",
        "content": "滩声送我入严州，过得州来水漫流。\n一夜好风潮信早，满船明月荻花秋。",
        "dynasty": "宋",
        "collection_info": null
    },
    {
        "title": "江涨",
        "author": "曾几",
        "content": "雾裏江流欲到天，旅人合眼梦归船。\n雨声竹屋晓来急，误喜全家蓬底眠。",
        "dynasty": "宋",
        "collection_info": null
    },
    {
        "title": "闻禽声有感",
        "author": "曾几",
        "content": "寂寂禅房闭，阴阴夏木繁。\n坐闻幽鸟语，胜与俗人言。\n脱袴高低树，提壶远近村。\n汝曹知底事，独与子规论。",
        "dynasty": "宋",
        "collection_info": null
    },
    {
        "title": "雪台",
        "author": "曾几",
        "content": "白昼俯层台，千山万山月。\n若不犯高寒，安知此奇绝。",
        "dynasty": "宋",
        "collection_info": null
    },
    {
        "title": "有山堂",
        "author": "曾几",
        "content": "江南家家窗，何处无远岫。\n唯有谢玄晖，眼中揖其秀。",
        "dynasty": "宋",
        "collection_info": null
    },
    {
        "title": "岁寒亭",
        "author": "曾几",
        "content": "饱霜犹鬰葱，立雪故清润。\n下有老成人，持心以相印。",
        "dynasty": "宋",
        "collection_info": null
    },
    {
        "title": "白鹤亭",
        "author": "曾几",
        "content": "萧散霖林下风，霜毛极清润。\n为问载高轩，何如弄闲影。",
        "dynasty": "宋",
        "collection_info": null
    },
    {
        "title": "湖州张公济仰高亭",
        "author": "曾几",
        "content": "苕溪霅溪磨青铜，南山北山无数峰。\n不知当用几钱买，罗列乃在君窗中。\n属官属私置莫问，但办一榻眠清风。\n烟波钓徒定乃祖，傥有渔舟吾请从。",
        "dynasty": "宋",
        "collection_info": null
    },
    {
        "title": "寓轩",
        "author": "曾几",
        "content": "故国例卜宅，他乡多惜居。\n短长三万日，何处是吾庐。",
        "dynasty": "宋",
        "collection_info": null
    },
    {
        "title": "句  其一",
        "author": "曾几",
        "content": "地灵得南徐，天险称此固。",
        "dynasty": "宋",
        "collection_info": null
    },
    {
        "title": "句  其二",
        "author": "曾几",
        "content": "僧居负高青，佛阁俯深翠。",
        "dynasty": "宋",
        "collection_info": null
    },
    {
        "title": "句  其三",
        "author": "曾几",
        "content": "斫雪流膏乃如许，也容石蟹趁时新。",
        "dynasty": "宋",
        "collection_info": null
    },
    {
        "title": "句  其四",
        "author": "曾几",
        "content": "使君领客未经旬，更以蝤蛑作小春。",
        "dynasty": "宋",
        "collection_info": null
    },
    {
        "title": "句  其五",
        "author": "曾几",
        "content": "新如月出初三夜，清似茶烹第一泉。",
        "dynasty": "宋",
        "collection_info": null
    },
    {
        "title": "句  其六",
        "author": "曾几",
        "content": "一天倒影澄秋色，万顷波浮浸月华。",
        "dynasty": "宋",
        "collection_info": null
    },
    {
        "title": "句  其七",
        "author": "曾几",
        "content": "手自栽培千个竹，身常枕籍一床书。",
        "dynasty": "宋",
        "collection_info": null
    },
    {
        "title": "句  其八",
        "author": "曾几",
        "content": "余子不足数，此君何可无。",
        "dynasty": "宋",
        "collection_info": null
    },
    {
        "title": "句  其九",
        "author": "曾几",
        "content": "不堪相背处，何况独归时。",
        "dynasty": "宋",
        "collection_info": null
    },
    {
        "title": "句  其一○",
        "author": "曾几",
        "content": "摸金千骑去，埋玉几人归。",
        "dynasty": "宋",
        "collection_info": null
    },
    {
        "title": "句  其一一",
        "author": "曾几",
        "content": "断崖韦偃树，小雨郭熙山。",
        "dynasty": "宋",
        "collection_info": null
    },
    {
        "title": "句  其一二",
        "author": "曾几",
        "content": "借我以一鑑，饷公无两瓻。",
        "dynasty": "宋",
        "collection_info": null
    },
    {
        "title": "句  其一三",
        "author": "曾几",
        "content": "可惜不当梅蕊破，幽香合在弟兄间。",
        "dynasty": "宋",
        "collection_info": null
    },
    {
        "title": "句  其一四",
        "author": "曾几",
        "content": "红皱解罗襦处，清香开玉肌时。",
        "dynasty": "宋",
        "collection_info": null
    },
    {
        "title": "句  其一五",
        "author": "曾几",
        "content": "猩血染罗欣入手，冰肌饮露欲濡唇。",
        "dynasty": "宋",
        "collection_info": null
    },
    {
        "title": "存目",
        "author": "曾几",
        "content": "诗题：芦沟桥全诗：舆马连年东復西，巨鰲双胁夹青猊。\n荷旃食肉无非命，憔悴相如不敢题。",
        "dynasty": "宋",
        "collection_info": null
    },
    {
        "title": "题淡山岩",
        "author": "盛某",
        "content": "黄公丘壑人，阅遍山水奇。\n晚观淡岩作，独许天下稀。\n我初颇未信，及到乃愧之。\n伟兹过奇特，骤睹心惊疑。\n神灵藴幽秘，无乃弗许窥。\n扪苔渐深入，欢愕不自持。\n穹窿但一石，轇轕周四维。\n广容千人驺，高建五丈旗。\n巨势裂地轴，虚窗豁天扉。\n森然万幕张，鬰若曾云垂。\n危磴过别洞，绝壁浮烟霖。\n幽房瞰窈窕，屏榻如砻治。\n云霞起坐隅，翠岚着人衣。\n顿觉从来山，榛莽翳土埠。\n化石事茫昧，驱蛇知是非。\n井臼俨遗处，芝田留旧畦。\n云昔隐仙宅，此理固亦宜。\n元柳迹不到，隐显当有时。\n忆我半纪前，已与兹山期。\n了然兰台梦，宛渡潇江湄。\n今来恍如昨，始悟非人为。\n宁嗟摈幽邈，持尔足自怡。\n无穷轩冕客，有几能游斯。\n天应出此境，以慰遐荒悲。",
        "dynasty": "宋",
        "collection_info": null
    },
    {
        "title": "句",
        "author": "黄琚",
        "content": "长虹吸尽两潮水，赤鑑粧成万顷田。",
        "dynasty": "宋",
        "collection_info": null
    },
    {
        "title": "定光南安岩",
        "author": "方开之",
        "content": "天下名山饶洞穴，不似南安最奇绝。\n一峰突兀上干天，十二子孙旁就列。\n上有虚窗透碧霄，夜分明月归岩腹。",
        "dynasty": "宋",
        "collection_info": null
    },
    {
        "title": "观高邮寺壁曹仁熙画水",
        "author": "张表臣",
        "content": "曹生画手信有神，毫端风雨生奫沄。\n波涛不合来翻屋，鲛鰐何须欲噬人。\n汤汤此水势方割，阳侯鬰怒冯夷搏。\n鼍掷鲸呿海岳惊，雾塞云昏光景薄。\n开元将军爱骅骝，拳奇灭没隘九州。\n时危此物岂易得，写此尚可销人忧。\n末有乃孙画乃水，逋客见之心欲死。\n雷奔电击走中原，鱼怖龙愁宁忍视。\n先生道眼高昆崙，聊将妙语破迷津。\n中流险绝待舟楫，四海浩荡须经纶。\n我生甘作淮海客，身脱垂涎头雪白。\n惊心未定畏漰湍，欲觅平波泛家宅。\n此身端的老江湖，雨笠烟蓑是所图。\n他年但饱扬州米，今日宁论甓社珠。",
        "dynasty": "宋",
        "collection_info": null
    },
    {
        "title": "金陵凤凰台",
        "author": "张表臣",
        "content": "骑鲸仙伯已凌凌，奈尔三山二水何。\n地老天荒成脉脉，凤凰台上独来过。",
        "dynasty": "宋",
        "collection_info": null
    },
    {
        "title": "题睢阳双庙二首  其一",
        "author": "张表臣",
        "content": "张许昭鸿烈，南雷贾共灵。\n无瑕双白璧，有曜五华星。\n怀哲音容在，伤时涕泪零。\n向来丹凤阙，犹带犬羊腥。",
        "dynasty": "宋",
        "collection_info": null
    },
    {
        "title": "题睢阳双庙二首  其二",
        "author": "张表臣",
        "content": "渔阳哭骑满关东，百战孤城挫贼锋。\n唐室兴亡繫公等，九原可作更谁从。",
        "dynasty": "宋",
        "collection_info": null
    },
    {
        "title": "和陈叔易就晁以道求长松",
        "author": "张表臣",
        "content": "暂隐嵩高六六峰，未乘云气御飞龙。\n自餐白石求黄石，更采长松寄赤松。",
        "dynasty": "宋",
        "collection_info": null
    },
    {
        "title": "和杨大年馆直诗",
        "author": "张表臣",
        "content": "翰林历历侵华盖，禁掖明明侍紫微。\n自昔词臣最清切，帝宸高拱借光辉。",
        "dynasty": "宋",
        "collection_info": null
    },
    {
        "title": "伤胡少汲兵败",
        "author": "张表臣",
        "content": "还将他年重，作师此日难。\n伤心闵东道，白首戴南冠。",
        "dynasty": "宋",
        "collection_info": null
    },
    {
        "title": "诗一首",
        "author": "张表臣",
        "content": "射飞何必捐金弹，抵鹊虚烦用夜光。\n切玉昆吾宁刺豕，断蛟干越岂刲羊。",
        "dynasty": "宋",
        "collection_info": null
    },
    {
        "title": "八陈图",
        "author": "张表臣",
        "content": "八陈功成妙用藏，木牛流马法俱亡。\n后来识得常山势，纵有桓温恐未详。",
        "dynasty": "宋",
        "collection_info": null
    },
    {
        "title": "琵琶",
        "author": "张表臣",
        "content": "白鸽潜来入紫槽，朱鸾飞去唳青霄。\n江边塞上情何限，瀛府霓裳曲再调。\n漫道灵妃鼓瑶瑟，虚传仙子弄云璈。\n小怜破得春风恨，何似今宵月正高。",
        "dynasty": "宋",
        "collection_info": null
    },
    {
        "title": "青田壶碧筩酒",
        "author": "张表臣",
        "content": "醸忆青田核，觞宜碧藕筩。\n直须千日醉，莫放一杯空。",
        "dynasty": "宋",
        "collection_info": null
    },
    {
        "title": "婺州山中",
        "author": "张表臣",
        "content": "作畎捉檐卸，呼田欸乃侬。\n山塘莫车水，梅雨正分龙。",
        "dynasty": "宋",
        "collection_info": null
    },
    {
        "title": "句  其一",
        "author": "张表臣",
        "content": "已乘云气翳凤麟，六百余岁无斯民。\n想像璧月何当亲，虎头摩诘俱泯沦。\n谁其画者陆仲仁，远绍乃祖高无伦。",
        "dynasty": "宋",
        "collection_info": null
    },
    {
        "title": "句  其二",
        "author": "张表臣",
        "content": "云移鸟灭没，风霁蝶飞翻。",
        "dynasty": "宋",
        "collection_info": null
    },
    {
        "title": "句  其三",
        "author": "张表臣",
        "content": "采玉应求破山剑，探珠仍遣水精奴。",
        "dynasty": "宋",
        "collection_info": null
    },
    {
        "title": "句  其四",
        "author": "张表臣",
        "content": "蛇蛟已尽定飞去，雷电欻惊重下来。",
        "dynasty": "宋",
        "collection_info": null
    },
    {
        "title": "句  其五",
        "author": "张表臣",
        "content": "床弩天诛韩闼览，剑锋神助宋将军。",
        "dynasty": "宋",
        "collection_info": null
    },
    {
        "title": "句  其六",
        "author": "张表臣",
        "content": "碧藕连根丝不断，红蕖着子薏何多。",
        "dynasty": "宋",
        "collection_info": null
    },
    {
        "title": "宿青绥铺",
        "author": "童蒙",
        "content": "跋涉千千里，我行亦良勤。\n戒途桂林腊，解辔盱水春。\n赤石照病眼，红泉濯征尘。\n麻姑顾我笑，问别何所因。\n忆昨罢清江，中兴初甲寅。\n去家十五年，一扫先君坟。\n未及亲旧语，遽随犬羊奔。\n幕燕遂如客，月鹊无安村。\n得官峤南州，欲访出世人。\n御虎信有命，生还聊一欣。\n此事姑置之，既往安足论。\n山神似相怜，静扫群峰云。",
        "dynasty": "宋",
        "collection_info": null
    },
    {
        "title": "句",
        "author": "虞祺",
        "content": "留得甘泉作霖雨，白云来往自无心。",
        "dynasty": "宋",
        "collection_info": null
    },
    {
        "title": "初夏",
        "author": "侯延庆",
        "content": "猥山狭路蔚桑麻，篱落春归尚有花。\n雨涨小溪蒲剑短，风回横陇麦旗斜。",
        "dynasty": "宋",
        "collection_info": null
    },
    {
        "title": "次韵时从事桃花菊",
        "author": "侯延庆",
        "content": "霜郊百草半青黄，寒菊偷春作艷粧。\n灼灼似夸篱下客，夭夭欲伴禁中郎。\n玄都道士闻须种，彭泽先生见定狂。\n莫信化工欺世俗，且将一笑荐雕觞。",
        "dynasty": "宋",
        "collection_info": null
    },
    {
        "title": "诗一首",
        "author": "侯延庆",
        "content": "云来万山动，云去天一色。\n长啸两三声，天高秋月白。",
        "dynasty": "宋",
        "collection_info": null
    },
    {
        "title": "句",
        "author": "侯延庆",
        "content": "长沙雄富冠江关，百万楼台绿柳间。",
        "dynasty": "宋",
        "collection_info": null
    },
    {
        "title": "潭州诗二首  其一",
        "author": "谭申",
        "content": "湘南湘北水悠悠，佳处中间冠十州。\n楚客离骚收不尽，唐人题跋尚分流。\n我来江重寻日，景入诗中为点头。",
        "dynasty": "宋",
        "collection_info": null
    },
    {
        "title": "潭州诗二首  其二",
        "author": "谭申",
        "content": "祇应清夜梦难成，枕底清流拍岸行。\n舟泊槛前千橹静，水浮江面一楼明。\n孤鸿往事休劳间，老鹤闲情待与盟。",
        "dynasty": "宋",
        "collection_info": null
    },
    {
        "title": "会诸官韩亭  其一",
        "author": "章元振",
        "content": "我爱韩亭好，文公像逼真。\n音容虽已往，英概恍如新。",
        "dynasty": "宋",
        "collection_info": null
    },
    {
        "title": "会诸官韩亭  其二",
        "author": "章元振",
        "content": "我爱韩亭好，天遥眼界宽。\n引觞延胜友，笑语出云端。",
        "dynasty": "宋",
        "collection_info": null
    },
    {
        "title": "会诸官韩亭  其三",
        "author": "章元振",
        "content": "我爱韩亭好，霜空宿蔼收。\n望中江入海，应有济川舟。",
        "dynasty": "宋",
        "collection_info": null
    },
    {
        "title": "句",
        "author": "张颉",
        "content": "持节淮堧剧骏奔，扈扶文母入天阍。",
        "dynasty": "宋",
        "collection_info": null
    },
    {
        "title": "句",
        "author": "王亢",
        "content": "地接荆门形势远，气连吴会物华秋。",
        "dynasty": "宋",
        "collection_info": null
    },
    {
        "title": "题北岩院",
        "author": "王观国",
        "content": "云岩乱石漱寒泉，通夕泉声到枕边。\n宛似昔年严濑口，五更风雨宿溪船。",
        "dynasty": "宋",
        "collection_info": null
    },
    {
        "title": "句",
        "author": "王观国",
        "content": "雨昏兰芷湘君浦，烟锁沧浪渔父家。",
        "dynasty": "宋",
        "collection_info": null
    },
    {
        "title": "题王宗哲六柳堂",
        "author": "张宪武",
        "content": "六柳先生以道鸣，归家高伴子真耕。\n方瞳绿鬓君知否，一片灵台画不成。",
        "dynasty": "宋",
        "collection_info": null
    },
    {
        "title": "句",
        "author": "张宪武",
        "content": "万迭崇岗揖卧龙，一峰圆顶翠连空。",
        "dynasty": "宋",
        "collection_info": null
    },
    {
        "title": "凤凰山",
        "author": "温革",
        "content": "惯作山林客，聊游戏剧场。\n栗花收作烛，柏子采为香。\n且放高情适，都无俗因妨。\n人间正扰扰，只得叩空王。",
        "dynasty": "宋",
        "collection_info": null
    },
    {
        "title": "句",
        "author": "温革",
        "content": "鸣琴拂榻此游衍，作诗何止夸釐牟。",
        "dynasty": "宋",
        "collection_info": null
    },
    {
        "title": "句  其一",
        "author": "李良臣",
        "content": "似是兄弟姓则殊。",
        "dynasty": "宋",
        "collection_info": null
    },
    {
        "title": "句  其二",
        "author": "李良臣",
        "content": "士耻无名字，吾儿早振声。",
        "dynasty": "宋",
        "collection_info": null
    },
    {
        "title": "句  其三",
        "author": "李良臣",
        "content": "勿贻麟楦笑，千古愧公卿。",
        "dynasty": "宋",
        "collection_info": null
    },
    {
        "title": "句  其四",
        "author": "李良臣",
        "content": "简州何处景最佳，东溪清绝人最夸。",
        "dynasty": "宋",
        "collection_info": null
    },
    {
        "title": "句  其五",
        "author": "李良臣",
        "content": "侯家荣经山水县，胜致绝出西南州。",
        "dynasty": "宋",
        "collection_info": null
    },
    {
        "title": "句",
        "author": "姚{殻几=土}",
        "content": "一亭重构冠崇冈，下瞰千岩拱四旁。\n作意祇图分野景，凌空因得近天光。\n银河入夜侵衣冷，玉桂乘秋泛席香。\n我辈公余堪燕集，登临何必待重阳。",
        "dynasty": "宋",
        "collection_info": null
    },
    {
        "title": "茉莉花",
        "author": "叶廷珪",
        "content": "露花洗出通身白，沈水熏成换骨香。\n近说根苗移上苑，休惭系本出南荒。",
        "dynasty": "宋",
        "collection_info": null
    },
    {
        "title": "句  其一",
        "author": "叶廷珪",
        "content": "不是妙音生妙指，只缘流水似流泉。",
        "dynasty": "宋",
        "collection_info": null
    },
    {
        "title": "句  其二",
        "author": "叶廷珪",
        "content": "人休清樾摩挲认，鸟泊高枝睥睨看。",
        "dynasty": "宋",
        "collection_info": null
    },
    {
        "title": "句  其三",
        "author": "叶廷珪",
        "content": "几多雁鹜行间吏，衙退频来礼释迦。",
        "dynasty": "宋",
        "collection_info": null
    },
    {
        "title": "句  其四",
        "author": "叶廷珪",
        "content": "戍兵数有流星递，元白诗筒幸寄将。",
        "dynasty": "宋",
        "collection_info": null
    },
    {
        "title": "句  其五",
        "author": "叶廷珪",
        "content": "道旁曾种万株松。",
        "dynasty": "宋",
        "collection_info": null
    },
    {
        "title": "句  其六",
        "author": "叶廷珪",
        "content": "名字惟因佛书见，根苗应逐贾胡来。",
        "dynasty": "宋",
        "collection_info": null
    },
    {
        "title": "自题画像",
        "author": "蔡枢",
        "content": "平生陋质写难真，画史挥毫妙入神。\n瘦似休文宁復健，寒如东野故应贫。\n尘埃自笑双蓬鬓，泡影俄惊两幻身。\n从此山林皆独往，定无勋业上麒麟。",
        "dynasty": "宋",
        "collection_info": null
    },
    {
        "title": "漾花池",
        "author": "刘无极",
        "content": "一池春水绿如苔，水上新红取次开。\n闲倚东风看鱼乐，动摇花片却惊猜。",
        "dynasty": "宋",
        "collection_info": null
    },
    {
        "title": "句",
        "author": "陈纡",
        "content": "舍法得才传黼扆，古人驰誉重贤关。",
        "dynasty": "宋",
        "collection_info": null
    },
    {
        "title": "赋新繁周表权如诏亭",
        "author": "陈昂",
        "content": "封典宠岩穴，褒言华日星。\n其谁尽如诏，何暇更名亭。\n公昔善教子，家传惟治经。\n当年云榜揭，今日玺书形。\n籍已贵同省，坐应尝隔屏。\n公余褫簪綍，綵服戏家庭。",
        "dynasty": "宋",
        "collection_info": null
    },
    {
        "title": "句",
        "author": "陈博古",
        "content": "门外海涛奔铁骑，槛前山背拥金鰲。",
        "dynasty": "宋",
        "collection_info": null
    },
    {
        "title": "刚显庙",
        "author": "郑昂",
        "content": "公昔隐居乌石冈，老观禅师同道场。\n法主懒安共徜徉，李薛咨参互击扬。\n摆脱利欲心清凉，是以能全此至刚。\n黄巢兵乱来福唐，公力抗之不肯降。\n欣然引颈齿剑芒，白乳上涌如雪霜。\n老贼自谓暴无伤，纔杀人半于南方。\n公无爵位在周行，史臣不书名不彰。\n后三百年丞相张，夜梦三贤与迎将。\n翌日游山登公堂，宛如梦中貌昂藏。\n再来为州剡奏章，赐名刚显烈有光。\n葺祠为庙饰栋梁，普与州人奉肴觞。\n于荐荔丹与蕉黄，岁时来享以为常。\n我作铭诗刻其旁，千万亿载死不亡。",
        "dynasty": "宋",
        "collection_info": null
    },
    {
        "title": "柬吕太学祯",
        "author": "邵知柔",
        "content": "当时欲杀尚怜才，奏稿流传读转哀。\n一寸丹心朝士愕，十分头白道州回。\n汴京今日犹豺虎，陵寝多年没草莱。\n圣主不胜尝胆恨，先生无用鹤书催。",
        "dynasty": "宋",
        "collection_info": null
    },
    {
        "title": "柘川渔火",
        "author": "蒋旦",
        "content": "桃浪流香春雨余，渔灯深夜出溪湄。\n半篷明灭风生处，数点微茫月上时。\n影落沙汀鸥梦断，光摇芦苇雁栖迟。\n明朝解缆沧浪外，濯足船头唱竹枝。",
        "dynasty": "宋",
        "collection_info": null
    },
    {
        "title": "捕虎行",
        "author": "汪襄",
        "content": "西山春暮繁草木，红白花开映岩谷。\n朝来猛虎忽留踪，猎人挟刃争驱逐。\n坡平草软筋力健，目光两镜照林麓。\n吻牙狐兔何足噬，要向川原饱人肉。\n猎夫鼓勇欲生擒，失利宁虞伤手足。\n我令壮士八九辈，袒裼而往敢退缩。\n持戈踊跃皆直前，不顾爪牙加抵触。\n于菟怒鬬力已困，白刃纷然刺其腹。\n不施陷穽设罗网，须臾俄闻就缚束。\n未踰半昼捷书来，抚掌惊嗟大神速。\n百夫肩舁向城市，塞巷填街争纵目。\n皆云古昔未曾有，不比春山得麋鹿。\n斑皮爱护输府，肝胆珍奇竞收蓄。\n吾闻兽之猛者莫如虎，摇尾磨牙肆其毒。\n一旦力尽势已穷，血膋反以饷僮仆。\n乃知刚狠不足恃，仁若驺虞才可录。\n虎兮虎兮，曷为出哉，深山穷谷可以隐而不隐，岂以夫皮为之灾。\n官有壮土长戟可以捕取尔，尔其亟去无復来。\n大江虽深亦可渡，纵横勿碍行人路。",
        "dynasty": "宋",
        "collection_info": null
    },
    {
        "title": "句",
        "author": "吴达老",
        "content": "水流丁字通地脉，人从甲第破天荒。",
        "dynasty": "宋",
        "collection_info": null
    },
    {
        "title": "还靖师草屦",
        "author": "王珉",
        "content": "跣足山行践绿芜，道人应念我崎岖。\n还将达磨西归履，暂作王乔羽化鳬。\n为爱轻松宜踏石，更怜萧洒胜联珠。\n还君旧物君收取，认得拖泥带水无。",
        "dynasty": "宋",
        "collection_info": null
    },
    {
        "title": "舟行吴应求惜春次韵",
        "author": "王珉",
        "content": "弄日娇云未肯收，暂凭堤柳繫行舟。\n数声杜宇碧山远，几片落花春水流。\n强借酒兵销别恨，却因诗债起新愁。\n嗟予已竖降旗久，寄语将军好罢休。",
        "dynasty": "宋",
        "collection_info": null
    },
    {
        "title": "和仲长统诗二首  其一",
        "author": "郭印",
        "content": "造化一机，干坤一殻。\n死生虫臂，胜负蜗角。\n达人于道，混混殊俗。\n瞽非丧明，刖非卞足。\n贼生户牖，祸征帷幄。\n聚蚁贪羶，飞蛾赴烛。\n弹雀以珠，抵鹊以玉。\n丧精失灵，皆由多欲。\n命也天齐，愚夫自促。",
        "dynasty": "宋",
        "collection_info": null
    },
    {
        "title": "和仲长统诗二首  其二",
        "author": "郭印",
        "content": "致虚守静，其术至寡。\n有相皆虚，无物不可。\n包藏寥廓，该摄细琐。\n出入隐显，妙用由我。\n九天匪高，九地匪下。\n驾鹤周游，鱼鱼雅雅。\n焚荡三彭，性空真火。\n大道甚夷，学孝僻左。\n发车推辕，舍舟摇柂。\n五金八石，残生炉冶。",
        "dynasty": "宋",
        "collection_info": null
    },
    {
        "title": "蜀州试闱豋楼西山巍然可爱因用试举子股肱萧曹诗肱字韵赋诗一篇呈同舍",
        "author": "郭印",
        "content": "棘闱倦覊束，何异鞴上鹰。\n突兀有高楼，寸目堪远凝。\n雨残空正霁，暑尽秋初澄。\n西山横一天，奇峰矗层层。\n素约念樵子，烟霞同曲肱。\n口腹在尘土，摆脱良未能。\n嵩岱久隔绝，氛霾尚薫烝。\n唯有岷峨秀，宇宙夸崚嶒。\n或怅碧云合，或瞻红日昇。\n危栏朝暮意，拉君时一登。",
        "dynasty": "宋",
        "collection_info": null
    },
    {
        "title": "类试院考校九月十日塔之八级中现宝光杨齐伯有诗记其事亦赋一首",
        "author": "郭印",
        "content": "峥嵘大千界，等是菩提乡。\n昆虫暨草木，各放无边光。\n而况佛之觉，灵明亘十方。\n化身三昧火，骨节金弥刚。\n纍纍灿五色，珠玑斗斛量。\n宝传百世后，伽蓝深秘藏。\n锦官岌浮图，直上干穹苍。\n中有坚固子，示现尤非常。\n朝来八级内，明灯忽煌煌。\n胥隶走惊诧，观者即堵墻。\n初疑伏萤过，显没何微茫。\n继如两星出，左右争飞扬。\n是时霁雾敛，若木昇太阳。\n傥非照耀成，不知果何祥。\n西南一都会，广开选士场。\n定应得奇才，归美报君王。",
        "dynasty": "宋",
        "collection_info": null
    },
    {
        "title": "临都试院考校已毕诸公尚恨遗才勉作数语释其意",
        "author": "郭印",
        "content": "平时参与商，会遇何由缘。\n相从棘闱中，再见月之弦。\n欢然臭味合，言笑浩无边。\n论事快今古，谈玄贯天渊。\n白袍阅多士，灯窗极精研。\n所得乃溢数，无路能周旋。\n踌躇不忍舍，在野恐遗贤。\n我时职监视，日食亦千钱。\n一言为订正，少逭饕餮愆。\n譬如满盘珠，差择先光圆。\n又如采美玉，疵瑕终弃捐。\n兹事既不免，吾心白日悬。\n群公人中杰，行簉蓬瀛仙。\n愿开取士额，条画奏上前。",
        "dynasty": "宋",
        "collection_info": null
    },
    {
        "title": "迓帅夜渡广汉",
        "author": "郭印",
        "content": "负弩迎使车，暮涂颇忽迫。\n篝火灭还明，羸驽费鞭策。\n行行汉江漘，月照沙水白。\n登舟越惊涛，未济忽欹侧。\n可怜为升斗，性命鸿毛掷。\n人生谁贵贱，同是蘧庐客。\n敢轻千户侯，愿丐五亩宅。\n归共老农游，饮酣歌帝泽。",
        "dynasty": "宋",
        "collection_info": null
    },
    {
        "title": "早行界上迓何使者",
        "author": "郭印",
        "content": "天星半牢落，月窗光冏冏。\n僮婢寐正酣，四邻鸡犬静。\n而我独何之，倒衣不及整。\n呵鞭驱蹇驴，霜风破裘领。\n既无王事敦，又匪奉朝请。\n穷年惫将迎，功业羞明镜。\n相如徒四壁，季子无二顷。\n何时涤尘缨，农亩迹甘屏。",
        "dynasty": "宋",
        "collection_info": null
    },
    {
        "title": "上李西美制置",
        "author": "郭印",
        "content": "谛观天地间，物物无非易。\n有情洎无情，与我固真一。\n伏羲未仰俯，卦象已先画。\n干坤易之门，神机尽开闢。\n周文鲁仲尼，传授何太密。\n古今元共处，心心印空寂。\n展编韦三绝，门人岂语诘。\n曾高本愚鲁，超然入于室。\n子思中庸篇，孟轲仁义术。\n于易初不言，此道皎如日。\n寥落余千载，学者空陈迹。\n条叶竞寻采，几人撷其实。\n盘根有仙李，灵芽一枝出。\n衣钵自家传，独智探圣域。\n契兹三圣书，羹墻面相觌。\n雅怀亲炙愿，进退终跼蹐。\n达人具大观，胸次吞溟渤。\n斐章露肝胆，犹愧多言失。\n傥许接玄谈，平生事已毕。",
        "dynasty": "宋",
        "collection_info": null
    },
    {
        "title": "送韩美成都大赴夔帅",
        "author": "郭印",
        "content": "公来雪山重，公去雪山轻。\n少陵有是语，申言饯公行。\n公初来蜀时，豺狼浩纵横。\n剪除二三辈，百兽弭耳惊。\n坐令坤维地，众醉稍稍醒。\n仁风被动植，德泽覃幽明。\n咸云真使者，有眼未曾经。\n今将夔子去，方面倚长城。\n虽分阃外忧，三川难为情。\n岷山黯无色，锦水咽无声。\n政恐狐貍出，依然扰吾民。\n鄙夫为之言，汝曹且静听。\n我公非常人，夷夏知威名。\n平生活国心，须臾不少宁。\n天欲靖干坤，平步公与卿。\n大摅康济学，引手援生灵。",
        "dynasty": "宋",
        "collection_info": null
    },
    {
        "title": "送韩美成帅荆南",
        "author": "郭印",
        "content": "何国不生士，汝颍独多奇。\n公于辈行中，玉洁了无玼。\n少年游宦场，英誉蔚四驰。\n郎宿争璀璨，使星胜光辉。\n去恶如去草，根本须芟夷。\n就义若就渴，事难必勇为。\n姦吏戢猛虎，良民抚婴儿。\n髦节已历试，人讶锋车迟。\n遗爱犹在益，去思今满夔。\n行行远荆州，迤逦近丹墀。\n深嗟鹢首东，孤猿失攀依。\n愁看巫峡内，江山气惨悽。\n但同此邦民，日日诵清徽。\n它年黄阁下，簪屦或收遗。",
        "dynasty": "宋",
        "collection_info": null
    },
    {
        "title": "送种守",
        "author": "郭印",
        "content": "群峰逶迤来，落处如鼎峙。\n真仙凿盐穴，下引沧溟水。\n英气钟人物，衣冠何济济。\n古来陵阳守，贤哲多卧理。\n公分一歳符，治誉歘然起。\n铃斋清画闲，山色入帘几。\n玺书换金渊，要踵前兄美。\n跨鳌烟云愁，十日雨不止。\n闻昔乃祖风，勋业照国史。\n尺棰鞭羌夷，奇谋付孙子。\n青云且遇合，未信朱轮柅。\n行观旧物归，一洗中原耻。",
        "dynasty": "宋",
        "collection_info": null
    },
    {
        "title": "送路守",
        "author": "郭印",
        "content": "道衰世弥隘，俗薄人易骄。\n一为居所移，盛气干云霄。\n官曹出已下，俯视如僬侥。\n崇卑两悬绝，相望天壤辽。\n猗欤路汉州，冠缨早彯彯。\n亨衢快着鞭，壮歳亟乘轺。\n耘锄矜色尽，茂德日以昭。\n朅来西南守，拣拔自公朝。\n侯馆宾客富，平湖水竹饶。\n退食未为乐，鸾舆万里遥。\n赤子拊吾民，良朋遇吾僚。\n薫然四时春，草木无枯焦。\n明朝马首西，秋风更萧条。\n当宁方急贤，三旌副旁招。",
        "dynasty": "宋",
        "collection_info": null
    },
    {
        "title": "诗别杜安行赴合州守",
        "author": "郭印",
        "content": "雁水分携后，悬悬二十秋。\n世路少青眼，人生易白头。\n况復遭乱离，长怀家国忧。\n是中欲倾倒，一面终无由。\n君从万里归，访我三日留。\n寒灯话平生，尊酒相劝酬。\n喜极感今昔，潸然涕将流。\n君行驾朱轓，我亦稻粱谋。\n努力尽此道，全身早归休。\n林泉遵素约，杖屦发清游。\n庶几践前言，母俾猿鹤羞。",
        "dynasty": "宋",
        "collection_info": null
    },
    {
        "title": "送董守",
        "author": "郭印",
        "content": "房相风流远，寥寥四百年。\n西湖有陈迹，水竹尚苍然。\n公来刺是邦，鱼鸟亦安全。\n官闲得放旷，乐事踵前贤。\n亭台一增饰，草木发夭妍。\n瓜期秋风来，歳月惊翩翩。\n长桥淡孤月，老树含愁烟。\n赖有庞眉叟，送行赍百钱。",
        "dynasty": "宋",
        "collection_info": null
    },
    {
        "title": "送陈守",
        "author": "郭印",
        "content": "惟昔号能吏，在公勤严明。\n挟兹来共理，敎化日流行。\n堂堂陈汉州，所至树风声。\n四美出天性，早擅循良名。\n平心衡称物，敏手刀发硎。\n姦黠胆欲破，隐伏无遁形。\n千里归镇静，人神各安宁。\n爱物及鱼鸟，游泳全其生。\n舆言诵嘉政，不待三年成。\n房湖天下绝，好景无阴晴。\n退食来徜徉，风月搅诗情。\n修竹如君直，流水如君清。\n岂无宴赏心，对此乐事并。\n国步正艰险，天骄尚纵横。\n惜哉廊庙器，乃尔屈专城。\n瓜期忽忽来，歳月令人惊。\n车辙不容卧，去意一何轻。\n金陵一水通，当宁思豪英。\n况最郡守课，由来入公卿。\n君才森武库，可当十万兵。\n行矣佐中兴，力扶天柱倾。",
        "dynasty": "宋",
        "collection_info": null
    },
    {
        "title": "送雷公达观赴召",
        "author": "郭印",
        "content": "我观靖康初，尘氛蒙帝阙。\n君臣失上着，社稷几危绝。\n君时沉布衣，抗疏何悲切。\n言听豺狼诛，狐狸肝胆裂。\n铁骑稍稍去，佞谀归一辙。\n小臣更不容，排摈争媒蘖。\n后来祸何如，欲语气先噎。\n七年坐闭废，口舌宜钳结。\n技痒不復禁，囊封仍论列。\n朝廷果召还，爱士如饥渇。\n魏阙心久驰，行色安可遏。\n江山阻且长，忠信自平达。\n露肘见天子，首荐经纶说。\n邦荣身亦荣，无愧古明哲。",
        "dynasty": "宋",
        "collection_info": null
    },
    {
        "title": "送喻迪孺赴召",
        "author": "郭印",
        "content": "志士居环堵，常怀天下忧。\n而况立王朝，为国当远谋。\n中原乱戎马，骚扰十三秋。\n宫阙翳草莽，井邑成墟丘。\n先生身补外，兴言泪长流。\n满腹贮经纶，寸丝殊未抽。\n篇章洩幽愤，山云为之愁。\n遂令寰海间，望治空悠悠。\n诏旨忽旁招，喜气扶仙舟。\n风涛照孤忠，轩陛需嘉猷。\n屈指在廷彦，如公实罕俦。\n片言傥遇合，男儿志愿酬。\n方今艰难际，皇祚若缀斿。\n百蠧尽扫除，群黎自歌讴。\n古来柔远人，莫先政事修。\n要当效甫申，岂但为枚邹。\n高堂有甲兵，千里归坐筹。\n赞成中兴功，踵迹商与周。",
        "dynasty": "宋",
        "collection_info": null
    },
    {
        "title": "送吴蜀州还朝",
        "author": "郭印",
        "content": "达官视贫贱，辽绝间天壤。\n门墻奥莫窥，鼎茵恣居享。\n令行雷风前，气吐虹霓上。\n陋彼衡门流，挥斥同草莽。\n堂堂吴蜀州，浩气深涵养。\n毫端扫千军，胸次包万象。\n骄色尽耘锄，儒林植标榜。\n自怜爨下焦，亦值知音赏。\n方当出肺肝，晨夕趋函丈。\n金阙伫公归，无由挽轮鞅。\n拭目上岩廊，献纳摅忠谠。\n网罗寒畯姿，直道光吾党。",
        "dynasty": "宋",
        "collection_info": null
    },
    {
        "title": "送计敏夫赴阙",
        "author": "郭印",
        "content": "衣冠半知识，喜君天下士。\n奥学沧溟深，高谈风雨驶。\n胸中富经纶，忧国心屡痞。\n誓言排阊阖，开口献天子。\n时绌道不伸，倦怀归故里。\n盘礴曾几时，九天飞诏旨。\n春风饱征帆，一苇吴江水。\n见晚上应嗟，使华聊復尔。\n丞相君之甥，风流酷相似。\n彤陛看摩肩，笑谈销敌垒。\n君家有世臣，名实耀国史。\n奇谋付子孙，鞭笞余马棰。\n行增前德光，更雪中朝耻。\n事成岂因人，碌碌焉能比。\n我昔缀僚末，高山日仰止。\n穷达两悬殊，星辰视泥滓。\n平生白眼多，君独挂牙齿。\n更须假扶摇，南溟将一徙。",
        "dynasty": "宋",
        "collection_info": null
    },
    {
        "title": "送朱仲远樊唐老趋阙奉大对",
        "author": "郭印",
        "content": "充城环髠山，南岭独秀鬰。\n何以获佳称，上有朱鳯集。\n三载争一呜，朝阳整云翮。\n今年二妙飞，好语鬨邦邑。\n为言皆老苍，文采胜畴昔。\n其一出上党，其一出沛国。\n同声相呼和，深可调六律。\n长风送天衢，万里纔一击。\n邕邕中箫韶，虞廷谁可匹。\n四顾啁啾群，俛首不能息。",
        "dynasty": "宋",
        "collection_info": null
    },
    {
        "title": "送张安国赴天彭司录",
        "author": "郭印",
        "content": "骐骥服盐车，垂头困长道。\n苍鹰在鞴絷，侧耳思秋草。\n忆昔初见公，衮衮一倾倒。\n平生仰止意，相逢恨不早。\n清辉粲景星，巨浸屹孤岛。\n徐榻未易解，膺门但频扫。\n公才天河倾，顾我乃潢潦。\n篠簜何足云，所贵会稽笴。\n鱼泳鸟云飞，气合无不可。\n歳月忽荏苒，何言赋离抱。\n彭城不百里，掺袂空懊恼。\n纠郡因多暇，时政亦丛脞。\n猾吏虎插翼，疲民叶振槁。\n邦侯待禆益，幕客要摽表。\n咄嗟赞画诺，谈笑办纷扰。\n江山颇足娱，杯酒兴不小。\n搘笻恣清游，蜡屐纵幽讨。\n云烟入高躅，诗句出余巧。\n升沉置勿问，道义端可饱。\n眼前多少年，难致淄川老。\n傥令班中朝，功业信不少。\n贱生宿所期，志愿惭未果。\n因公激壮怀，绿髪岂能葆。\n还应最课绩，归步直青琐。",
        "dynasty": "宋",
        "collection_info": null
    },
    {
        "title": "送友人赴省",
        "author": "郭印",
        "content": "仲冬阴气积，严霜冻郊垧。\n居人犹念寒，子有万里行。\n此行勿云远，去路青云平。\n骅骝无蹇步，鸿鹄有修翎。\n圣明图治切，仄席用儒生。\n曈昽九门闢，纷袍集王庭。\n吾子富春秋，词学浩纵横。\n一吐经济策，唾手拾科名。\n秋风归故里，锦衣为亲荣。\n眤眤重离去，莫学儿女情。",
        "dynasty": "宋",
        "collection_info": null
    },
    {
        "title": "和宋文渊送仲明举西归三首  其一",
        "author": "郭印",
        "content": "丈夫志万里，耿耿抱长虑。\n青云却倦飞，功业何由树。\n庙堂有先达，体国心焦劳。\n归来掩关卧，茅檐日色高。",
        "dynasty": "宋",
        "collection_info": null
    },
    {
        "title": "和宋文渊送仲明举西归三首  其二",
        "author": "郭印",
        "content": "马蹄厌长道，讵忍别帝京。\n梦想子规啼，花落故园春。\n山驿暗孤灯，江城歇滞雨。\n悠悠秦蜀间，慨然念今古。",
        "dynasty": "宋",
        "collection_info": null
    },
    {
        "title": "和宋文渊送仲明举西归三首  其三",
        "author": "郭印",
        "content": "朔风吹别袂，草色冷萋萋。\n凭高望佳人，天远浮云低。\n恍然从之游，神魂坐飞越。\n何当清夜语，分此半床月。",
        "dynasty": "宋",
        "collection_info": null
    },
    {
        "title": "何耕道还卭南赠诗为别",
        "author": "郭印",
        "content": "古人不復见，俗学尚穿凿。\n时花亦可观，潢潦终易涸。\n暮年识吾子，志与流辈各。\n入道穷根源，高情转寥廓。\n诗章富波澜，议论生锋锷。\n胡为困穷途，计拙客古雒。\n出门春草芳，西风渐摇落。\n我时喜过从，妙语资发药。\n人情变炎凉，白首忽难託。\n怅望鹤鸣云，羁怀每作恶。\n告别何依依，交游义不薄。\n行矣觐亲闱，菽水端可乐。",
        "dynasty": "宋",
        "collection_info": null
    },
    {
        "title": "送齐侍者南游",
        "author": "郭印",
        "content": "痴痴行脚师，要觅南方禅。\n不知未举足，罪过已弥天。\n三千大千界，当处本湛然。\n若作如是解，犹嫌堕一边。\n子今腰包去，慎勿求真诠。\n真诠不可得，往往成风颠。\n芒鞋纵所之，江山发清妍。\n得住且即住，饭了曲肱眠。",
        "dynasty": "宋",
        "collection_info": null
    },
    {
        "title": "赠明师",
        "author": "郭印",
        "content": "四民不相夺，事业勤且专。\n所适既多歧，乃为异物迁。\n初心转错乱，故步成跰𨇤。\n一纵不可收，有如解缆船。\n而况佛之徒，辞家童其颠。\n耕杼两不知，萧条香火缘。\n胡为反自弃，舍已芸人田。\n笔墨残画永，词章夺春妍。\n持此谒豪贵，往往求知怜。\n大事殊未明，口张鼻撩天。\n不见汤休辈，才名举世传。\n形化心亦尔，抱病归黄泉。\n汝质本浑金，未逢妙手镌。\n好名一以误，沈溺在诗篇。\n毫釐失千里，萍梗空十年。\n吾言虽屡苦，掉首终弗然。\n迩来心孔开，旧学都弃捐。\n青山决栖隐，求师觅安禅。\n闻之喜且疑，此志谅能坚。\n行矣无所赠，短章当缗钱。",
        "dynasty": "宋",
        "collection_info": null
    },
    {
        "title": "诸公以嵩师破戒作诗嘲咏因次韵解之",
        "author": "郭印",
        "content": "老嵩悟尘缘，洪炉一点雪。\n飞行三界外，宴坐常兀兀。\n有如出笼鸟，岂比缩颈鼈。\n万象一诗本，章句真琐屑。\n世人不识渠，小智互分别。\n岂知日用处，默语无殊辙。\n春雷未出地，草木含冻结。\n大声歘然来，蛰龙起修骨。\n神功无定在，作止纔一瞥。\n以诗来议师，所见何纤末。\n想当闻此言，挥麈笑且咄。\n惜哉二三子，微沤更出没。\n眼翳挥未扫，幻化何从灭。\n月体元自空，三三认盈缺。\n长篇陋摛锦，敏思迟击钵。\n秪向语边寻，那解默时说。",
        "dynasty": "宋",
        "collection_info": null
    },
    {
        "title": "和何耕道别字韵诗",
        "author": "郭印",
        "content": "失身落宦网，十载溪山别。\n麋鹿念故栖，举目但愁绝。\n偶来招提游，幽亭坐深樾。\n美人抗高论，亹亹非涉猎。\n忽焉到佳处，目击了无说。\n世患苦磨人，吾肱已三折。\n从兹数访君，临流弄明月。",
        "dynasty": "宋",
        "collection_info": null
    },
    {
        "title": "和渊明韵赠耕道",
        "author": "郭印",
        "content": "游从无俗调，我辈钟此情。\n高谈傲羲黄，岂復念功名。\n嗟哉夸夺子，役役劳其生。\n得失动中怀，宠辱多自惊。\n形化心亦尔，阖棺竟无成。",
        "dynasty": "宋",
        "collection_info": null
    },
    {
        "title": "再和",
        "author": "郭印",
        "content": "学道无所得，但忘物我情。\n颜彭竟何在，寿夭皆空名。\n有酒且斟酌，同心唯友生。\n江亭纵言笑，鸟来语不惊。\n昭琴元未鼓，谁復问亏成。",
        "dynasty": "宋",
        "collection_info": null
    },
    {
        "title": "和杨齐伯韵",
        "author": "郭印",
        "content": "邪师挟幻术，念念皆狂图。\n化出一切象，形容乃甚都。\n佛光亦幻成，非有与非无。\n烟霞异明晦，寥廓元太虚。\n离娄塞其目，象罔得玄珠。\n脱能如是解，安用空睢旴。\n宇定天光发，岂关七尺躯。\n痴儿生谤语，往往堕眉鬚。\n乃知西方圣，勇猛真丈夫。\n圣人与人同，此道谁不如。\n归来但宴坐，反照自有余。",
        "dynasty": "宋",
        "collection_info": null
    },
    {
        "title": "和樊直夫兼简允南",
        "author": "郭印",
        "content": "士而志于道，谁云不自量。\n山海虽崇深，行者尚梯航。\n况復我固有，本根先混茫。\n渺然一微尘，犹足铸虞唐。\n随遇得真乐，何适非道场。\n回首观世间，汩没诚可伤。\n余岂不知耶，驽马恋豆糠。\n春林听鸣鸟，秋壁闻啼螀。\n是心如死灰，妄念不復猖。\n持此欲求交，满目都伥伥。\n迩来得吾人，宿愿欣已偿。\n文字果超诣，圣门早升堂。\n视彼俗学流，一一痴与狂。\n所为杂覇下，未可语皇王。\n与君期戮力，起废鍼其肓。\n相将入山中，采薇以为粮。",
        "dynasty": "宋",
        "collection_info": null
    },
    {
        "title": "再用前韵",
        "author": "郭印",
        "content": "少年读书时，人谓未可量。\n及乎泛官海，栗栗乘危航。\n帆开风不顺，四望何淼茫。\n为郎首已白，安能笑冯唐。\n缅观干坤大，分明一战场。\n何异两虎斗，大小终死伤。\n所嗟在诛求，舐米不止糠。\n穷甿愁叹声，深秋听蛩螀。\n皇穹未悔祸，尚纵兵戈猖。\n遂令四海人，冥行日伥伥。\n得非宿世业，今生来共偿。\n否极泰自至，君臣严陛堂。\n肯为阮籍醉，忍效接舆狂。\n似闻申甫生，天遣佐宣王。\n一展活国手，疾危救在肓。\n庶几富斯民，家家有余粮。",
        "dynasty": "宋",
        "collection_info": null
    },
    {
        "title": "和于子仪观见赠二十韵",
        "author": "郭印",
        "content": "壮岁悟修性，磨礲谢圭角。\n堕身尘网中，意气翔寥廓。\n动遭白眼观，罕识黄金诺。\n圣贤皆吾心，所读真糟粕。\n妙处谁与语，此道今萧索。\n西施及嫫母，本身非美恶。\n掩关学宴坐，浩气合冲漠。\n身世鸿毛轻，利名蝉翼薄。\n兀兀寡知音，头童齿将豁。\n向未得良友，杯酒屡同酌。\n见我輙倾倒，清音听明铎。\n马队骧天骥，鷄群昻野鹤。\n新诗续风骚，久矣无此作。\n词锋敏而鋭，百献敢一酢。\n愿君偃戈矛，使我坚城郭。\n中虚道自来，大信本不约。\n养兹百炼金，刼火难销铄。\n心法两俱忘，无解亦无缚。\n参乎一以贯，回也不改乐。\n富贵何足云，侯门空赭垩。",
        "dynasty": "宋",
        "collection_info": null
    },
    {
        "title": "少虚用前韵见贻仍答二首  其一",
        "author": "郭印",
        "content": "别君岁月多，万事皆非昔。\n天昏惨暮云，愁绪繁堪织。\n岂期成东隣，日造芝兰室。\n吟哦戒骚奴，挥洒惊墨客。\n犹嫌小伎耳，宴坐学欺魄。\n人间倐流电，悟此真良策。\n堂堂少林老，我岂得其骨。\n君来叩两端，一笑非言默。\n超然反其真，游子归故宅。\n玄机傥未领，对面千山隔。\n象罔亦何心，珠还赤水北。\n圣贤勿云远，謦咳常在侧。",
        "dynasty": "宋",
        "collection_info": null
    },
    {
        "title": "少虚用前韵见贻仍答二首  其二",
        "author": "郭印",
        "content": "倦游思林泉，归梦空昔昔。\n田无二顷良，何以充耕织。\n古来贵公子，气熖熏王室。\n家饶数百僮，门走三千客。\n志满衅日生，坐使天夺魄。\n我今安下僚，倖进无奇策。\n空怀爱主心，但欠封侯骨。\n跃金恐不祥，守道甘沈默。\n岷山高峨峨，其下可卜宅。\n地灵云物秀，似与尘凡隔。\n诛茅存晚计，好在西岩北。\n每逢风雨夜，念此空反侧。",
        "dynasty": "宋",
        "collection_info": null
    },
    {
        "title": "当可有诗索和章次韵答之",
        "author": "郭印",
        "content": "日斜弄孤桐，妙趣寄无絃。\n暮天四垂幕，溪山当华筵。\n碧玉湛新醪，招集饮中仙。\n云车夜未散，短烛蟠青烟。\n合坐皆豪俊，风流踵前贤。\n佳客吾岂敢，追陪幸自天。\n人材未易得，终夜喜不眠。\n殊特见骚雅，武库森戈鋋。\n未能当笔阵，敢发一矢先。\n来意何以报，惭无锦段鲜。",
        "dynasty": "宋",
        "collection_info": null
    },
    {
        "title": "次韵刘中远见贻之什",
        "author": "郭印",
        "content": "中原杀气昏，鱼鸟巢穴改。\n城池失金汤，郡邑更守宰。\n鸾旗狩吴越，朔骑满淮海。\n维蜀限山川，无人识鍪铠。\n五年愧端居，万里思行在。\n官曹敢尸素，职事甘烦猥。\n傥得容栖迟，奚暇择爽垲。\n陋巷饱箪瓢，隣墻挹兰茝。\n新诗出清奇，高论吐雄迈。\n谈谐不知倦，气充无是馁。\n藉君风飘飖，祛我云叆叇。\n相期树勋名，戮力熙帝载。",
        "dynasty": "宋",
        "collection_info": null
    },
    {
        "title": "次韵宋南伯见贻之什",
        "author": "郭印",
        "content": "衰迟来作邑，劳苦剧万状。\n朝朝趁衙参，敛版趋踉蹡。\n病骥耳双垂，兰筋困衔鞅。\n饥鹰长附人，六翮空鞴上。\n缅思陶彭泽，解绶一何壮。\n归去事田园，林木施帏帐。\n隣曲喜过从，时节争馈饷。\n高山与流水，无日不寻访。\n况逢桃李春，协气郊原盎。\n或携古笻行，或放孤舟漾。\n我欲追其踪，卜筑依清旷。\n三径落松花，四墻围竹筤。\n缚桥架斜川，凿户延层嶂。\n长笛月下吹，逸响从风扬。\n兴来携野老，烂醉倾村酿。\n便足了一生，折腰宁肯强。\n十年计未遂，口腹成魔障。\n蹉跎镜中秋，白髪不相放。\n新交得山涛，磊落多识量。\n志趣傥能同，斯文未沦丧。",
        "dynasty": "宋",
        "collection_info": null
    },
    {
        "title": "次莫少虚韵",
        "author": "郭印",
        "content": "富贵等劳生，不如行乐耳。\n遑遑观一世，荣辱随偾起。\n幽寻苦无暇，佳处谁屈指。\n春归呼我游，邂逅佳公子。\n莫侯江南秀，幽香发蕙茝。\n新诗更清激，㶁㶁寒流驶。\n锦屏有蒲郎，冰壶清彻底。\n便腹久空洞，了不见嗔喜。\n岁晚得二友，追随当行李。\n五湖三江寛，亦不遗洲沚。\n偶来泛扁舟，朱墨推案几。\n徜徉一水间，便欲寄残齿。\n追观少年心，寂寞已灰死。\n穷通岂无命，流坎听行止。\n岷山行筑室，计决吾往矣。\n斗酒相往还，素约自今始。",
        "dynasty": "宋",
        "collection_info": null
    },
    {
        "title": "次蒲大受检覆韵",
        "author": "郭印",
        "content": "身亲扫除役，敝袍染尘泥。\n青云一何高，天险不可跻。\n西风吹秋来，草木含凄凄。\n鞴鹰屡飞掣，枥马空鸣嘶。\n丈夫两鬓斑，籍未通金闺。\n不如买田园，荷锸理蔬畦。\n岁月无停轨，归计亦已稽。\n年来稍闻道，所学忘筌蹄。",
        "dynasty": "宋",
        "collection_info": null
    },
    {
        "title": "次韵彦正兄见寄",
        "author": "郭印",
        "content": "转食柅东州，安闲遂忘归。\n兰斋寒灯话，忽作一年违。\n江流鲤鱼远，但见鸿雁飞。\n缄封一再启，字字蝇头微。\n书词与诗意，髣髴聆音徽。\n君如初生月，浮云翳其辉。\n清光毕竟满，安用长嘘欷。\n勉哉辨此心，正直神所依。",
        "dynasty": "宋",
        "collection_info": null
    },
    {
        "title": "次何耕道韵",
        "author": "郭印",
        "content": "壮岁已倦游，况今老大时。\n素交久离索，劳思何可支。\n夫子晚识面，迥非尘中姿。\n高言风凛凛，直气山巍巍。\n欲登公卿门，进退尚狐疑。\n飘然至是邦，为言某在斯。\n相见无别事，清谈白日移。\n时时矜小技，挽我赋新诗。\n自怜憔悴态，容德愧姜姬。\n辱赠何以报，恨无琼琚辞。",
        "dynasty": "宋",
        "collection_info": null
    },
    {
        "title": "次杨拱辰韵兼简冯可当刘韶美",
        "author": "郭印",
        "content": "穷居罕人事，来往断交亲。\n粗安鹪鹩居，靡求尺蠖伸。\n坐看柴门外，日飞车马尘。\n谁能学桔橰，俯仰更随人。\n况今世道丧，风俗已浇淳。\n为民非野鹿，作吏无古循。\n太仓五斗粟，食之愧高旻。\n故人善处我，儒官饱常珍。\n风月即侪侣，诗书乃比邻。\n隤然一室中，浩气横八垠。\n刘郎晚相遇，放旷如逐臣。\n素心日倾倒，吟啸乐天真。\n粃糠嵇阮辈，自号葛天民。\n马曹似是耳，宁畏官长嗔。\n墨池子杨子，风流吾里仁。\n偶来官一邦，眉端喜津津。\n抵掌论进修，德业须竞辰。\n有时相就饮，幕天地为茵。\n冯君十年别，龙鹄迹久陈。\n邂逅果山底，一见两脚踆。\n初来梅蕚吐，欲去柳眉颦。\n平生知识多，斯人罕其伦。\n我今亦西矣，笻竹访峨岷。\n凭谁与之俱，足跣头不巾。\n刘郎归既趣，杨子任方新。\n从兹遂分手，三秋敌昏晨。\n所期各精炼，加飡戒五辛。\n他时共相见，两颊桃花春。",
        "dynasty": "宋",
        "collection_info": null
    },
    {
        "title": "和元汝功元日感怀",
        "author": "郭印",
        "content": "少时喜节物，常恨春来迟。\n而今新年至，怀抱不胜悲。\n儿童荐椒酒，未饮增长欷。\n陜洛果何罪，半世戎马嘶。\n坐令冠盖流，星散鸟择栖。\n回头望乡国，泪雨秋悽悽。\n我公关中豪，志气青云齐。\n誓当剪豺狼，不復问狐狸。\n夫何丘壑间，从事酒与诗。\n烟尘要一扫，櫜弓卧鼓鞞。\n天下维泰山，置器安不危。\n廓廓大丈夫，功勋千载奇。",
        "dynasty": "宋",
        "collection_info": null
    },
    {
        "title": "正月初八日同莫少虚蒲大受王园泛舟各赋二首  其一",
        "author": "郭印",
        "content": "春江晚多思，拂面风棱棱。\n舟行明镜中，天水同一澄。\n沧波濯新柳，乔松上寒藤。\n风梅雪飘径，两麦青平陵。\n文鲂自潜跃，好鸟相唤譍。\n倥偬日少暇，因循来未曾。\n清游鄙谢傅，豪气压陈登。\n岂惟得佳士，亦復同高僧。\n幽情各披写，醉语或侵凌。\n偶兹惬怀抱，萧然遗爱憎。\n旷野暝烟合，长林初月升。\n回舟兴未已，孤塔耿疏灯。",
        "dynasty": "宋",
        "collection_info": null
    },
    {
        "title": "正月初八日同莫少虚蒲大受王园泛舟各赋二首  其二",
        "author": "郭印",
        "content": "名园春信来，冷眼思一窥。\n吏文巧束缚，颖脱乃不覊。\n兴发勇欲往，壮士先登埤。\n但得一樽乐，岂论官职卑。\n况兹横清流，适然副心期。\n梅梢出翠竹，照水两猗猗。\n野航转澄碧，小雨斜风吹。\n平生江海怀，是日慰渇饥。\n村迥孤烟处，林深幽鸟时。\n端疑是吴越，梦到身亦随。\n同游客靡恶，喜气回朝曦。\n醉倒不自惜，一叶忌倾欹。\n新诗许共赋，未唱心力疲。\n归来已陈迹，物理观盛衰。",
        "dynasty": "宋",
        "collection_info": null
    },
    {
        "title": "和蒲大受王园泛舟用文老韵  其一",
        "author": "郭印",
        "content": "邑西屋连云，中有水竹居。\n和风纵轻楫，尚忆故年初。\n川光宛明媚，况乘春雨余。\n临波一以照，飒飒鬓毛疏。",
        "dynasty": "宋",
        "collection_info": null
    },
    {
        "title": "和蒲大受王园泛舟用文老韵  其二",
        "author": "郭印",
        "content": "江边春色动，水面縠文生。\n阳和先着力，岸柳摇金晶。\n草木有欣意，人心随物情。\n日暮不知返，逍遥兴弥清。",
        "dynasty": "宋",
        "collection_info": null
    },
    {
        "title": "和蒲大受王园泛舟用文老韵  其三",
        "author": "郭印",
        "content": "古木卧偃蹇，修篁立葱青。\n春风渺无迹，林鸟报先声。\n篙师任沿泝，潭纹乱虚明。\n佳人更吟咏，洗我尘虑清。",
        "dynasty": "宋",
        "collection_info": null
    },
    {
        "title": "和蒲大受王园泛舟用文老韵  其四",
        "author": "郭印",
        "content": "平生喜闲旷，梦想祗山林。\n曲江理烟艇，鱼鸟皆知音。\n晴天乱鳬鹜，相呼时一沉。\n油然渊中鳞，潜伏恐不深。",
        "dynasty": "宋",
        "collection_info": null
    },
    {
        "title": "和蒲大受王园泛舟用文老韵  其五",
        "author": "郭印",
        "content": "晚风江色佳，水碧烟冥冥。\n聊持一壶酒，落日相与倾。\n浮荣何预人，于焉乐此生。\n往来信扁舟，恍若空中行。",
        "dynasty": "宋",
        "collection_info": null
    },
    {
        "title": "感春",
        "author": "郭印",
        "content": "百花感阳和，次第变枯槁。\n寒梅秀腊前，红叶媚春杪。\n无端造化儿，戱剧何小小。\n迎春復送春，堪笑枝间鸟。\n我以虚静观，一室干坤悄。\n平生诵圣言，闻道亦颇早。\n了兹色相空，宁復问先后。\n冥心大化俱，左肘从生柳。",
        "dynasty": "宋",
        "collection_info": null
    },
    {
        "title": "中秋月",
        "author": "郭印",
        "content": "萧萧灏气清，风露秋将半。\n今夕更无云，银盘转霄汉。\n鸟语茂林惊，树影空庭乱。\n常时岂不佳，作意人瞻翫。\n我欲上广寒，瑶琼蹑飞观。\n骑鲸谅不能，永夜空慨叹。\n归来却燕坐，神光自辉焕。\n始知方寸间，桂阙元非远。",
        "dynasty": "宋",
        "collection_info": null
    },
    {
        "title": "中秋马溪山中望月",
        "author": "郭印",
        "content": "佳月四时有，古来重中秋。\n今夕万里怀，共作阴霾忧。\n我宿招提境，山空夜更幽。\n兹念亦未扫，天际屡回头。\n冰轮涌碧空，宇宙寒飕飕。\n清辉聊一吸，洗尽肝胆愁。\n山中魑魅窟，惊窜无所投。\n自言天眼明，此地非我留。\n缅思区域内，丑怪繁匹俦。\n不知大圆影，能尽驱除不。\n仰首祝天公，勿遣纤云浮。\n纵此白玉盘，年年照九州。",
        "dynasty": "宋",
        "collection_info": null
    },
    {
        "title": "中秋月试院中作呈莫少虚",
        "author": "郭印",
        "content": "月色本无别，殊观空世情。\n今宵云四卷，冰蟾照寰瀛。\n无端坐文闱，兀若翳双睛。\n窥牗偶一见，始验阴阳并。\n孤光何自来，遡日以为明。\n三五魄既绝，轮郭自充盈。\n循环到今夕，逢金气转清。\n乃知造物意，微妙不可名。\n伊余禀赋初，二曜同流行。\n呼吸即寒暑，干坤屹峥嵘。\n隋珠弹高鸟，惜哉轻此生。\n恨无腾化术，返老成童婴。\n要须验羲易，观象研其精。\n圣处傥心悟，超然合混成。",
        "dynasty": "宋",
        "collection_info": null
    },
    {
        "title": "次韵莫少虚中秋月",
        "author": "郭印",
        "content": "纤阿驾秋空，云散无一髪。\n长廊步清影，露顶脚不袜。\n缅怀同心人，尺咫限胡越。\n岂殊南郭老，连墻不通谒。\n我忧今夕去，难得如此月。\n伫立耿不寐，精诚通恍惚。\n莫兄新诗来，夜光映深樾。\n颇惊笔力壮，滔滔涨溟渤。\n喜极屡索酒，引满非人罚。\n醉歌还起舞，恍若换凡骨。\n何当乘飞云，举手探蟾窟。\n一吸径寸光，尽解平生暍。\n飘飘曵霞裾，出入黄金阙。\n陋哉揖爽气，空拄西山笏。",
        "dynasty": "宋",
        "collection_info": null
    },
    {
        "title": "再用前韵",
        "author": "郭印",
        "content": "我生垂四十，两鬓抽素髪。\n声色不挂眼，岂羡凌波袜。\n唯有学道心，了不见超越。\n何由插羽翰，往造金门谒。\n反观金水性，端似天边月。\n本从无中来，一物肇恍惚。\n玉兔吐寒光，琪树遥清樾。\n亭亭照八纮，圆影射沧渤。\n斯言世岂闻，轻泄恐天罚。\n吁嗟夸毗子，自分无仙骨。\n狥财析秋毫，嗜酒醉深窟。\n一迷不復返，长病如中暍。\n空存玄牝门，金枢已摧阙。\n犹为儿女计，白首恋簪笏。",
        "dynasty": "宋",
        "collection_info": null
    },
    {
        "title": "少虚以中秋有月预作诗亦次韵矣而月不为出因成数语以解前篇",
        "author": "郭印",
        "content": "兹辰阴雨霁，佳月望云端。\n彻灯不掩户，伫对清辉寒。\n嫦娥岂误人，出入由天关。\n天应怕镌镵，故将好景悭。\n坐久成叹息，邂逅一何艰。\n收视照肝肺，中有白玉盘。\n光明无与比，通昔梦魂安。\n君今先悟此，一笑定忘言。\n虽云形影隔，是心常往还。\n前诗非游戱，勿作绮语观。",
        "dynasty": "宋",
        "collection_info": null
    },
    {
        "title": "再用前韵以谢诸公见答之什",
        "author": "郭印",
        "content": "三贤富文词，献笑发其端。\n瓦砾换琼瑶，光照窗几寒。\n荧煌句中眼，真透祖师关。\n孺子或可敎，倾倒无用悭。\n嗟余腹空虚，思苦言亦艰。\n岂如新诗章，字字珠走槃。\n同门法禁严，欲往心未安。\n跬步乃千里，髣髴闻笑言。\n凭谁写胸臆，锦囊去復还。\n步海吾岂惮，波澜时一观。",
        "dynasty": "宋",
        "collection_info": null
    },
    {
        "title": "九日诗",
        "author": "郭印",
        "content": "去年今日好，在家作重阳。\n佳菊嗅金蘂，浊酒篘琼浆。\n妇子相提携，江皋步晚凉。\n颇思一远眺，平原欠崇冈。\n今年九日恶，踆踆走路傍。\n即无新酿白，岂有半开黄。\n老妇与弱子，千里遥相望。\n登临眼虽饱，四顾断人肠。\n自怜如浮云，天风久飘扬。\n世间功名梦，一枕犹未偿。\n而此蒲柳年，餬口落四方。\n五斗计何拙，饥乌谋稻粱。\n况復事尘土，险艰皆备尝。\n家有二顷田，可耕亦可桑。\n赋租愿少镌，翩然归故乡。",
        "dynasty": "宋",
        "collection_info": null
    },
    {
        "title": "九日同诸友游丰乐院翠围亭槛前竹树蓊蔽命僧剪除青山宛然復出遂以开林出远山为题探韵印得林字",
        "author": "郭印",
        "content": "筑亭邀青山，眷此幽意深。\n十年废扫除，木拱竹成林。\n客来眼生翳，不惜斤斧寻。\n丁丁度余响，几席延嵚崟。\n一掌开平川，双鬟出高岑。\n初疑白日晦，坐顷失繁阴。\n虚壁荡晴影，耿耿明衣襟。\n是时菊花节，悠然副登临。\n残霞映夕酌，幽籁随清吟。\n人情异晨夕，山色无古今。\n世间诸法空，通塞本由心。\n勉挥金宝劔，勿使茅苇侵。",
        "dynasty": "宋",
        "collection_info": null
    },
    {
        "title": "九月二十日率赵彦和王平叔刘谊夫游栖岩寺彦和有诗次其韵",
        "author": "郭印",
        "content": "少时苦爱山，藜杖春復秋。\n峰峦如佳人，一顾销百忧。\n野性不受覊，思与麋鹿游。\n失脚名宦场，冠缨络人头。\n州家费经营，心轮日万周。\n遇阴求少息，此身等蜉蝣。\n颇闻西山佳，往作半日留。\n小径开宇宙，髣髴规神州。\n万象几席间，云烟渺沉浮。\n同来三益友，清逸诗家流。\n相期老岩穴，委质巢与由。\n吾庐有云溪，拂袂行归休。",
        "dynasty": "宋",
        "collection_info": null
    },
    {
        "title": "朝日",
        "author": "郭印",
        "content": "鸡号出郊垧，残月犹未没。\n东方迤逦明，林表上初日。\n团圆状车盖，光射半天赤。\n我时决两眦，喜极还叹息。\n迩来天令乖，宇宙秋霖积。\n阴霾翳扶桑，不放翔阳逸。\n行者厌泥涂，耕者忧稼穑。\n官卑何所为，坐视空戚戚。\n金乌忽飞晓，光曜宛如昔。\n须臾一镜昇，烟雾眇无迹。\n八纮顿清明，万象趋烜赫。\n人情绝愁叹，熙熙遍阡陌。\n无端南山云，尚恐復蒸欝。\n安得大力士，长挽羲和出。",
        "dynasty": "宋",
        "collection_info": null
    },
    {
        "title": "晚晴",
        "author": "郭印",
        "content": "朝来寒露重，旭日庆新晴。\n长空烟霭凈，遥岑锦绣明。\n野竞农夫穫，路多游子行。\n岁事竟如何，且欲供粢盛。\n矧彼关外戍，仰哺十万兵。\n粮运傥不绝，因缘活此生。\n吾家有瘠田，努力事躬耕。\n宁辞畎亩劳，每作风雨惊。\n心期了租赋，敢望仓箱盈。\n耋龄无多日，妄意观太平。",
        "dynasty": "宋",
        "collection_info": null
    },
    {
        "title": "冯当可以日暮碧云合佳人殊未来效建除体作诗招胜之且索同赋因用其韵",
        "author": "郭印",
        "content": "日色久无光，霖霪更弥旬。\n暮空出华月，秋气生精神。\n碧天湛如水，山川供奇珍。\n云韶髣髴奏，嗈嗈鸿雁宾。\n合欢亦有酒，写景招四隣。\n佳篇一讽诵，逸气凌苍旻。\n人龙忆许子，枉驾定何辰。\n殊方思会面，语笑情益亲。\n未闻环佩音，怀想空谷人。\n来成六溪逸，气合同天伦。",
        "dynasty": "宋",
        "collection_info": null
    },
    {
        "title": "恭南酷热",
        "author": "郭印",
        "content": "阴阳有定数，天地无全功。\n偏雨或偏旸，消息岂难穷。\n今夏孟仲雨，季月暑隆隆。\n赫曦不停轨，火云日燔空。\n晨兴迨晚暮，危坐沸鼎中。\n一夕四五起，倦鸟思逃笼。\n扇手腕几脱，所招皆温风。\n年来復何罪，遭此炉炭烘。\n迅雷空殷殷，微雨秪蒙蒙。\n燋燃到草木，禾稻忧不丰。\n颇闻炎瘴地，威势增祝融。\n又闻大热狱，食饮浑洋铜。\n法法惟心造，报应万不同。\n吾家有云溪，竹间二水通。\n入门爽毛骨，清绝广寒宫。\n插羽欲飞去，免为旱魃攻。",
        "dynasty": "宋",
        "collection_info": null
    },
    {
        "title": "和元汝功晚凉城上",
        "author": "郭印",
        "content": "潜鳞思纵壑，倦羽欲归林。\n平生山水兴，过眼必登临。\n况復西风来，天云布层阴。\n残暑退十舍，新凉直万金。\n寒光流素魄，远碧露危岑。\n高士感时节，忘言发幽琴。\n子期不可作，天地知吾心。\n林木为之振，人间无此音。\n诗成寄孤客，清飇一披襟。\n会当逢好景，藜杖去相寻。",
        "dynasty": "宋",
        "collection_info": null
    },
    {
        "title": "久雨",
        "author": "郭印",
        "content": "干坤冷气积，无日不阴雨。\n涔涔昼连宵，檐声暗砧杵。\n田间愁老农，道上泣行旅。\n首尾四周旬，泥深污后土。\n有时暂止息，无奈云仍聚。\n晴阳出復没，明灭见林莽。\n万事姑置之，所伤在秋稌。\n何岁无凶荒，中原尚豺虎。\n军食竟不充，馈饷尤艰苦。\n稽首望羲和，披阴照寰宇。",
        "dynasty": "宋",
        "collection_info": null
    },
    {
        "title": "亦乐堂",
        "author": "郭印",
        "content": "君子素位行，穷通等寒暑。\n漠然随所寄，廊庙即环堵。\n姬孔彼何人，名德照今古。\n若以优劣观，此论吾不与。\n鄙夫晚闻道，行藏心自许。\n白髪尚婆娑，青衫久蓝缕。\n鸡鸣意在晨，宁復问风雨。\n乐天夫何忧，贵贱同归土。",
        "dynasty": "宋",
        "collection_info": null
    },
    {
        "title": "自堂诗为张亿作",
        "author": "郭印",
        "content": "大道绝群伦，古今无匹配。\n张子涉其源，超然意冥会。\n宴坐一堂空，干坤皆破碎。\n八荒自神游，万法非我对。\n眼前欝峥嵘，毫髪了无碍。\n揭名谅真实，举首谁领解。\n咄哉愚痴儿，矜已妄尊大。\n一念思遗物，胸次先愦愦。\n不见南荣趣，偕来还几辈。\n颠倒欲何之，却走山愈背。\n吾今识子綦，独立形骸外。\n寂寥千载余，光采炯如在。",
        "dynasty": "宋",
        "collection_info": null
    },
    {
        "title": "李文山书堂",
        "author": "郭印",
        "content": "蓄书不能读，人以书簏方。\n譬如守钱奴，万镪空靳藏。\n读书不能行，虎皮质犬羊。\n诗礼假发冡，高言诬黄唐。\n我观古圣贤，道学甘膏粱。\n文字初未广，游心自得场。\n后人富典籍，洛诵日洋洋。\n唇腐无所归，白首徒悲伤。\n普慈群圃胜，中间敞华堂。\n本非挟册地，宾筵罗豆觞。\n揭名意安在，诗板借辉光。\n斵轮如可作，试与一平章。",
        "dynasty": "宋",
        "collection_info": null
    },
    {
        "title": "横翠堂成与诸公落之蒙贶佳篇不敢当也谩作数语以纪其实",
        "author": "郭印",
        "content": "何处无奇观，隐显随所遇。\n事有幸不幸，邂逅元非素。\n招提枕山趾，出郭纔数步。\n高亭齐浮云，杖策邀我屡。\n西厢偶徘徊，屋敝惊颓仆。\n穴壁试一窥，似觉万景聚。\n同来老先生，错愕喜相顾。\n明朝便鸠工，栋宇更寻度。\n华堂不日成，杂沓千山赴。\n落日下层巅，寒烟笼远树。\n干坤发秘藏，物象争呈露。\n烂赏良未能，草略杯盘具。\n群公意尽欢，韵语各吟赋。\n和气回阳春，篇篇奏韶濩。\n堂以横翠名，夸诧盈道路。\n人材何异此，用舍得其趣。\n渭滨一钓夫，起为周室辅。\n皇皇鲁真儒，终以不合去。\n圣道奚加损，山亦无新故。\n废兴适然耳，万事成感悟。",
        "dynasty": "宋",
        "collection_info": null
    },
    {
        "title": "草堂",
        "author": "郭印",
        "content": "草堂何处觅，云黯浣花溪。\n栋宇已非昨，松竹尚依依。\n荒坡卧颓日，寒浪摇清飔。\n万象不禁写，吟哦想当时。\n我公本天人，造化生肝脾。\n道大世不容，远迹西南维。\n波涛涌笔端，孤愤寄新诗。\n诗中尽经济，秋毫未设施。\n后人不知公，但赏琼琚词。\n文章一小技，于道信为卑。",
        "dynasty": "宋",
        "collection_info": null
    },
    {
        "title": "山斋",
        "author": "郭印",
        "content": "我本丘壑姿，脱巾为谋食。\n随牒几推迁，铜章领岩邑。\n初期窃余闲，焚香弄书册。\n文法何苦多，日力不暇给。\n讼纸秋叶翻，使符星火急。\n自怜拙追科，难復济繁剧。\n秋毫殊未试，直道聊抆拭。\n白眼已纷纷，丹心犹汲汲。\n要令四万家，实惠涓尘及。\n怒骂奚足云，此意天应识。\n西斋靓且深，于焉少游息。\n幽独谁相对，古壁苍崖立。\n高人喜过从，玄论挥八极。\n世情一笑休，欲语不如默。",
        "dynasty": "宋",
        "collection_info": null
    },
    {
        "title": "仁寿县治新开小轩以琴中趣名之用趣字韵赋之",
        "author": "郭印",
        "content": "渊明识琴心，徽絃总不具。\n兴发时抚弄，悠然得真趣。\n杳然太古音，充满一切处。\n吾今琴亦亡，至乐随所寓。\n调此方寸微，物物尽和豫。\n一奏万化熙，再奏九功叙。\n大声越宫商，俗耳恐难喻。\n单父不下堂，阳春被黎庶。",
        "dynasty": "宋",
        "collection_info": null
    },
    {
        "title": "次韵蒲大受琴中趣二首  其一",
        "author": "郭印",
        "content": "二器入范围，物物皆吾琴。\n外响藴真寂，中虚含妙音。\n世人若着相，正堕声色林。\n那知反听处，万象融一心。\n伊余晚闻道，奇病得聋瘖。\n诗成自吟咏，酒热谁献斟。\n山高水洋洋，子期亦已沉。\n燕坐忽神游，月明秋夜深。",
        "dynasty": "宋",
        "collection_info": null
    },
    {
        "title": "次韵蒲大受琴中趣二首  其二",
        "author": "郭印",
        "content": "人生饮天和，各抱无絃琴。\n云何不自开，溺彼宫商音。\n郑卫剧淫哇，听者返如林。\n耳根一以荡，万刼迷真心。\n安得佛之力，与世开群瘖。\n神机运帝车，元气如酌斟。\n鱼鸟得其性，云渊自飞沉。\n不见南风歌，仁声入人深。",
        "dynasty": "宋",
        "collection_info": null
    },
    {
        "title": "新开小轩晁子西有诗以韵答之二首  其一",
        "author": "郭印",
        "content": "平生栖息地，往往旋修筑。\n为怜双凈眼，不肯受羁束。\n官居凿小轩，容膝盖已足。\n于焉得逍遥，内视聊自牧。\n廓廓干坤大，冥冥鬼神服。\n是心不违仁，如种五谷熟。\n乃知穷且贱，未必不为福。\n朋僚饷新诗，句法惊小陆。\n秀色增云山，荣光发林木。\n何妨曵杖来，斯乐未敢独。\n清谈可以饱，岂但蠲烦促。\n非必酒与肴，佳客始能速。",
        "dynasty": "宋",
        "collection_info": null
    },
    {
        "title": "新开小轩晁子西有诗以韵答之二首  其二",
        "author": "郭印",
        "content": "我无先世英，敢望燕台筑。\n譬如坎井蛙，拘虚徒窘束。\n又如鹪鹩巢，所寄一枝足。\n名不闻公卿，迹非侣樵牧。\n眼花鬓毛霜，黾勉作侯服。\n吏才固不高，民事亦稍熟。\n每欲思寡过，岂敢求多福。\n群公迟风云，行矣龙起陆。\n佳篇杂沓来，文绣被土木。\n坐令北窗下，不知有穷独。\n相逢一笑粲，语妙席自促。\n凭谁觅仙方，造酒逡巡速。",
        "dynasty": "宋",
        "collection_info": null
    },
    {
        "title": "题苏庆嗣睡乐轩",
        "author": "郭印",
        "content": "六凿森剑戟，一枕寄华胥。\n觉梦既殊辙，睡兮真乐欤。\n达人藴大观，方寸包太虚。\n忧乐两不知，寤寐常如如。\n昔也蝶栩栩，今焉周蘧蘧。\n而于我法中，无欠亦无余。\n以睡为乐耶，不睡宁悲渠。\n然则此轩名，无乃滞一隅。\n苏子笑而应，斯岂真吾居。\n飘流阅世故，早识心地初。\n今古一偃仰，天地一蘧庐。\n揭名聊尔耳，至言恐惊愚。",
        "dynasty": "宋",
        "collection_info": null
    },
    {
        "title": "杨隐父新开竹轩赋诗遗之",
        "author": "郭印",
        "content": "擢干傍东岗，穷年閟幽独。\n寒分渭水烟，莹矗蓝田玉。\n凿户清飇来，秀色鲜可掬。\n羁人初一见，洗尽尘土目。\n中心已空洞，劲节秋仍绿。\n相期老岁寒，荣悴从草木。\n坚姿恐为用，扶危度深谷。\n化龙生云雨，岂止鸾凤宿。",
        "dynasty": "宋",
        "collection_info": null
    },
    {
        "title": "隐父见示和章再用前韵",
        "author": "郭印",
        "content": "关西千户侯，分此霜根独。\n几年用幽意，列屋攒苍玉。\n如闻手自种，培养非一掬。\n高标邈何所，于焉识面目。\n脸笑桃花红，睂憎杨柳绿。\n颀然立儿孙，挺操异群木。\n我尝听余音，球琳响山谷。\n当约嵇中散，携琴此间宿。",
        "dynasty": "宋",
        "collection_info": null
    },
    {
        "title": "再和前韵答隐父二首  其一",
        "author": "郭印",
        "content": "吾宗枝干衰，弱植念孤独。\n结交得此君，蒹葭倚琼玉。\n即之不忍去，爽气如可掬。\n初观爱柯茎，久坐穷节目。\n细叶裁云新，深根封藓绿。\n从今凈两眼，不数山中木。\n世路繁荆榛，相将隐空谷。\n直须丹凤来，采实虞庭宿。",
        "dynasty": "宋",
        "collection_info": null
    },
    {
        "title": "再和前韵答隐父二首  其二",
        "author": "郭印",
        "content": "植物禀清气，天与寒筠独。\n陆离草树间，贵贱分珉玉。\n王孙爱夭红，采蘂动盈掬。\n如何檀栾姿，睥睨少青目。\n物色变炎凉，永守霜中绿。\n岂无哕哕音，律吕谐金木。\n世无伶伦耳，风云驻幽谷。\n七贤何苦来，契约元有宿。",
        "dynasty": "宋",
        "collection_info": null
    },
    {
        "title": "知郡范公泽游野意轩尽斩轩前恶竹之蔽眼界豁然时升有诗用其韵",
        "author": "郭印",
        "content": "胜景天壤间，造物不能秘。\n堂堂亘古今，取舍愈无匮。\n江山本自如，优劣随人意。\n城东古招提，轩宇旧凿翠。\n老僧不解事，养竹日蒙蔽。\n高人偶来游，踌躇重增喟。\n呼童纵斧斤，似割眼中翳。\n平原露寒芜，远树浮翠气。\n天阔飞鸟没，云烟荡无际。\n快哉指顾间，千里归睥睨。\n我闻亟走观，宛非前日地。\n风光捆载归，髣髴挑吟思。\n珠玑忽飞来，怳与吾心契。\n更欲纪其由，多辞亦云赘。",
        "dynasty": "宋",
        "collection_info": null
    },
    {
        "title": "题宋公圭宿云轩",
        "author": "郭印",
        "content": "趋名老鞍马，避世终山林。\n二涂各有蔽，贤哲多所箴。\n宋侯初出仕，逸足已骎骎。\n世路厌荆棘，翩然脱华簪。\n卷舒何自由，白云本无心。\n开轩资笑傲，霜筠绿阴森。\n床头有浊醪，壁间余素琴。\n渊明久寂寞，千载得知音。",
        "dynasty": "宋",
        "collection_info": null
    },
    {
        "title": "题绝尘亭",
        "author": "郭印",
        "content": "咫尺有佳境，何用山泽游。\n地偏尘自远，松竹鏁深幽。\n亭亭出危塔，湛湛俯长流。\n凭轩目一纵，骄蹇万象收。\n我来意颇适，坐对孤云浮。\n同心二三友，旷达亦罕俦。\n衔杯送颓日，随寓得所休。\n不知世间人，亦有此乐不。\n出处付身外，吾生可自由。\n他时傥乘兴，相伴只沙鸥。",
        "dynasty": "宋",
        "collection_info": null
    },
    {
        "title": "与大受述之耕道游绝尘亭探韵得赋字",
        "author": "郭印",
        "content": "人生合散多，罕与故人遇。\n今辰天气佳，偶尔得清晤。\n况復临江亭，一目万景聚。\n晚烟乍明灭，天远重重树。\n长江湾环来，浩荡仍东注。\n对此酌春酒，饮酣诗可赋。\n我欲写笔端，恨无摩诘句。\n岂如二三公，才力超七步。\n观情殊未阑，倐忽天欲暮。\n凭谁挽羲和，为把车轮驻。",
        "dynasty": "宋",
        "collection_info": null
    },
    {
        "title": "和光亭",
        "author": "郭印",
        "content": "竹裏徜徉了，花开也一过。\n桃杏东风浅，海棠春意多。\n华丽岂不好，达人要同和。\n青青与红红，相去能几何。\n况兹十二法，凈秽本同科。\n而彼世间愚，妄想分臼窠。\n我昔早闻道，随流挹其波。\n照镜腼功业，素髪从蹉跎。\n林下既逍遥，尘中亦婆娑。\n不妨唤天女，来伴老维摩。",
        "dynasty": "宋",
        "collection_info": null
    },
    {
        "title": "乘桴亭",
        "author": "郭印",
        "content": "孔子道不行，时君目腐儒。\n乱邦难置足，遂欲九夷居。\n更作乘桴语，与此意何殊。\n一木异舟楫，波涛宁可踰。\n愤世有激尔，盖用警聋愚。\n季路犹未达，而况他人与。\n我生亦不辰，兵戈溷中区。\n两脚倦远涉，跼蹐西南隅。\n临深每慨嘆，长江良起予。\n兴发撑小艇，鬰堙聊一舒。",
        "dynasty": "宋",
        "collection_info": null
    },
    {
        "title": "倚楼",
        "author": "郭印",
        "content": "官闲何所之，倚楼纵远目。\n田畴耒耜出，高下春雨足。\n人家有生意，慰我苦幽独。\n忆昨水沴余，海气荡坤轴。\n蛟龙坼川原，舟楫造溪谷。\n禾麻安更论，未能保骨肉。\n有子易为食，何以厚风俗。\n上赖天子圣，诏书勤抚育。\n虽使发仓廪，饱岁实无蓄。\n郡县徒仓皇，论丁具饘粥。\n所救无几何，往往委沟渎。\n今兹气候正，逋民稍来復。\n楚风重祠庙，纔归竞巫祝。\n此物岂有灵，焉能助丰熟。\n渺思济时策，慎择良宰牧。\n金缯斥诛求，教化行比屋。\n祖宗德泽深，万岁长沐浴。\n题诗起高兴，飘然跨鸿鹄。",
        "dynasty": "宋",
        "collection_info": null
    },
    {
        "title": "登致爽阁观山用种字韵同赋一首",
        "author": "郭印",
        "content": "群峰鬰崔嵬，西北天壁竦。\n短松被南冈，髪立何种种。\n中间一川平，楸枰界千陇。\n晨光霁雾搴，冥色寒烟重。\n幽人每登临，气与秋山耸。\n万象入嘲弄，敏思飞泉涌。\n嗟予老索寞，高躅难继踵。\n风光本自如，绮语浪嘉宠。\n况復将此心，勃勃尘虑壅。\n日月不假借，学道须猛勇。\n誓当守株愚，从人呼傝䢆。",
        "dynasty": "宋",
        "collection_info": null
    },
    {
        "title": "戏题睡庵壁",
        "author": "郭印",
        "content": "自我观世间，色色厌逐迫。\n箇中无尺地，漫不见阡陌。\n中有南柯游，未怕东方白。\n闭眼一榻多，开眼六合窄。\n弥明息如雷，非我门下客。\n觉寐两不知，偃仰有真宅。",
        "dynasty": "宋",
        "collection_info": null
    },
    {
        "title": "游大隋山",
        "author": "郭印",
        "content": "我闻大隋名，梦寐犹记录。\n得檄天彭道，喜气和可掬。\n出城六十里，崎岖转江曲。\n山门忽斗上，危步依笻竹。\n崩石带烟云，异草罗涧谷。\n寂鸟下窥人，纍猿时挂木。\n路穷纔见寺，金碧焕双目。\n祖师古定光，灯冷无人续。\n开公生异世，大事如付嘱。\n僧言山长阴，朝暮云容蹙。\n兹辰为我晴，叠岫堆浓绿。\n虚阁倚秋风，一洗尘土俗。\n举手揖丹景，摃身跨白鹿。\n十年劳问讯，亲到心始足。\n坐久烛渐微，借榻云间宿。\n山寒寐不成，窗外泉鸣玉。",
        "dynasty": "宋",
        "collection_info": null
    },
    {
        "title": "题李彦泽紫云洞",
        "author": "郭印",
        "content": "老李天中仙，一念人间世。\n簪裳四十秋，不取公卿位。\n星斗烂文章，日月悬忠义。\n缘断还帝乡，飘飘若蝉蜕。\n玉骨瘗高丘，乃其所卜地。\n山川暨草木，拱揖浮苍翠。\n向来峰之巅，勃鬰蟠紫气。\n神物常护持，景色多秀异。\n郎君久慕道，泥滓唾声利。\n石洞琢青苔，万古开天秘。\n非关痼烟霞，稍欲远朝市。\n要栖老仙灵，以奉香火事。\n不知骑鲸去，尘宇宁俯视。\n洞兮既清幽，且尽人子志。",
        "dynasty": "宋",
        "collection_info": null
    },
    {
        "title": "龙渊",
        "author": "郭印",
        "content": "修竹不知数，云藏小渭川。\n亭沼经营初，观者日骈阗。\n耆旧为我语，中有一龙渊。\n时时见怪象，吐气如长烟。\n渔人或舣舟，樵牧不敢前。\n兹实总角时，耳聆父老言。\n相携示其处，止水涵青黫。\n沈沈不见底，似有蛟蛇蟠。\n我时心语口，龙岂居其间。\n江湖非不广，而此栖蜿蜒。\n有无未可知，疑信空相传。\n皇天傥困汝，时至须腾骞。\n沧溟可以家，一徙窟宅悭。\n变化作霖雨，涤荡骄阳愆。",
        "dynasty": "宋",
        "collection_info": null
    },
    {
        "title": "和元汝功江皋感怀",
        "author": "郭印",
        "content": "奸谀同一辙，举世谁与归。\n溪山有佳趣，此乐知者稀。\n悠然远罾弋，鱼潜鸟高飞。\n不作无根云，苍狗变白衣。\n使君见几早，万事已觉非。\n拏舟漾清波，策杖登高崎。\n逍遥兴未已，烟霞收夕霏。\n身从麋鹿游，心与尘垢违。\n惜哉经纶手，把钓渭水湄。\n冷眼笑纷纷，甘贻肉食讥。\n强敌犹张王，屠灭烦天威。\n要取虞渊日，咸池浴明晖。\n愿君投缗竿，风云起苔矶。\n雍容坐帷幄，密勿旋枢机。\n莫学西山卧，穷年空采薇。",
        "dynasty": "宋",
        "collection_info": null
    },
    {
        "title": "泛舟至临江院",
        "author": "郭印",
        "content": "清江借篙师，津流不须问。\n行行镜中天，水鸟嗔人近。\n绝岸得危亭，一目千里尽。\n山川草木妍，造物无少吝。\n谁知天壤间，眇然一方寸。",
        "dynasty": "宋",
        "collection_info": null
    },
    {
        "title": "十一月四日陪诸公游神泉南山院二十韵",
        "author": "郭印",
        "content": "官闲访招提，偶作南山游。\n门前乔木阴，苍藤挂髯虬。\n野僧出迎我，貌古气且柔。\n相将入壶中，水竹凈双眸。\n万竿团修翠，一溪皱横流。\n长桥翼方沼，髣髴疑行舟。\n角门通细路，崎岖上层丘。\n树色老欲瞑，风声寒自飕。\n佛阁瞰澄碧，下有百丈湫。\n客言龙所邑，不受鱼与鰌。\n行行更小亭，罗坐得小休。\n石罅流清泉，甘冷无与俦。\n濯足夫岂敢，洗耳良末由。\n自怜山中人，十载冠压头。\n公檄听奔走，端似置书邮。\n惟有烟霞疾，沈绵未肯瘳。\n邂逅惬幽怀，落日尚迟留。\n五斗奚堪恋，十亩亦易求。\n要希陶渊明，投绂事农畴。\n超然傲尘世，知命復何忧。",
        "dynasty": "宋",
        "collection_info": null
    },
    {
        "title": "游杨村仁王院二十韵",
        "author": "郭印",
        "content": "山行不作懒，杖策穷幽邃。\n崎岖十里余，乃得桃源地。\n竹树蓊以鲜，峰峦秀而媚。\n娇云弄奇姿，啼鸟含幽意。\n周遭帷幄中，一带江流驶。\n始知造物悭，异境亦所秘。\n行行松门深，钟磬出萧寺。\n残僧五六辈，相顾各猜异。\n须臾问讯通，颜色颇夷粹。\n高堂清风多，起我无穷思。\n提携更小庵，清绝非人世。\n自怜学宦游，十载沉卑位。\n功名与丘壑，两计皆未遂。\n时变搅中肠，忧端丛千猬。\n岂如山间僧，了无秋毫累。\n一榻寄岩阿，烟霞为活讣。\n脱身名利尘，洗耳市朝事。\n兹游成邂逅，颇与宿心契。\n晚日下层巅，踌躇聊自慰。\n重来定何时，往往先梦寐。",
        "dynasty": "宋",
        "collection_info": null
    },
    {
        "title": "普慈郡池板桥颓壊更为石桥",
        "author": "郭印",
        "content": "莲塘十亩方，中作长桥渡。\n荒荒岁月老，烈烈风雨蠧。\n板面拆已穿，梁脊桡而腐。\n我来日曵杖，往往不能步。\n平生历险危，所至靡惊惧。\n唯持忠信行，似有神物护。\n但忧强童子，失足或颠仆。\n乃伐南山石，甃成如砥路。\n曾微十日劳，遂享百年固。\n怅昔用材力，其费一何巨。\n前人岂不思，袭旧终莽卤。\n作诗示儿曺，万事长要虑。",
        "dynasty": "宋",
        "collection_info": null
    },
    {
        "title": "放步园林得俗字韵",
        "author": "郭印",
        "content": "林稀怨秋风，松柏未改绿。\n偷闲挈杖来，小径缘诘曲。\n鸟鸣契深心，山色供遐瞩。\n欣然若有获，一荡尘襟俗。\n平生本逸放，谁信简书束。\n失身名宦场，冠冕成桎梏。\n老骥欲何之，盐车终局促。\n求仁又焉贪，知足乃不辱。\n纳纳干坤大，胡为自蹐跼。\n归欤倘成赋，矫首云中鹄。",
        "dynasty": "宋",
        "collection_info": null
    },
    {
        "title": "次韵仲明举西郊别墅",
        "author": "郭印",
        "content": "我闻修竹阴，清邃不受暑。\n安得十亩余，其中创幽墅。\n日长惟鸟声，昼静无人语。\n习习来微风，萧萧堕寒雨。\n呼儿出柴扉，垂纶坐沙渚。\n斯志久未遂，世路今弥阻。\n新诗何起予，风味胜清醑。\n自怜拘一官，隐逸愧前古。\n好梦只林泉，羁踪犹粪土。\n岂能学贪夫，忘身徇圭组。",
        "dynasty": "宋",
        "collection_info": null
    },
    {
        "title": "前十三章未见营创之意因成古风",
        "author": "郭印",
        "content": "纷纷世间法，失得随所寓。\n有心不吾来，无以不吾拒。\n敝帚贵千金，穷阎封万户。\n成理先默定，畴能测其故。\n我生麋鹿姿，林壑所忻慕。\n抗志老渊明，早卜柴桑住。\n蓬门直清江，傍有万竹坞。\n捐金买寻丈，地主牢不许。\n往来二十秋，垂涎焦肺腑。\n谁欤诱其衷，百亩倐见予。\n云栖渺空明，似有神物护。\n入林两腋风，步武觉轻举。\n三径手自开，一一通幽处。\n取胜着新亭，揭名非苟取。\n遐光远山入，静听珍禽语。\n园花四时春，岸木千年古。\n昔也荆榛场，今焉琼玉府。\n清境世所无，金谷谁比数。\n再拜天之赐，从兹谢簪组。\n名宦空疲人，视此真粪土。",
        "dynasty": "宋",
        "collection_info": null
    },
    {
        "title": "治园",
        "author": "郭印",
        "content": "故园别日久，归来三径荒。\n丛竹壊新壁，枯荷掩幽塘。\n满地叶狼籍，草木为不芳。\n儿童力併除，百卉俨成行。\n遥岑出葱菁，清波皱沧浪。\n一朝旧观还，林壑愈争光。",
        "dynasty": "宋",
        "collection_info": null
    },
    {
        "title": "扫径",
        "author": "郭印",
        "content": "阴森百亩林，所向无不好。\n俗客岂曾来，幽处通蓬岛。\n一色尽琅玕，坚润真可宝。\n天风时脱叶，满径堆残槁。\n适然宾客至，课奴先痛扫。\n要使吾心凈，置之勿復道。",
        "dynasty": "宋",
        "collection_info": null
    },
    {
        "title": "留客",
        "author": "郭印",
        "content": "田庐欠过从，每与樵渔伍。\n胸中抱欝欝，舌在不能吐。\n佳客忽顾我，苦留终日语。\n林间喜徜徉，纵舌评今古。\n所具只村醪，水竹当笾俎。\n临去约重来，一笑便相许。",
        "dynasty": "宋",
        "collection_info": null
    },
    {
        "title": "负暄",
        "author": "郭印",
        "content": "儒生习气深，寒陋浑未除。\n茅檐负晨曦，暖入四体舒。\n怡然得真趣，自谓世所无。\n不知华屋下，绣茵围红炉。\n风霜搅干坤，冻死盈路隅。\n无计凌空去，云间留日车。",
        "dynasty": "宋",
        "collection_info": null
    },
    {
        "title": "临流",
        "author": "郭印",
        "content": "长江一镜凈，岂但烛鬚睂。\n清光莹我心，双鬓任如丝。\n鸥鹭近人来，游鱼亦可窥。\n不把尘缨濯，身世两相遗。\n好观东去浪，昼夜无休时。\n学道正如此，到海以为期。",
        "dynasty": "宋",
        "collection_info": null
    },
    {
        "title": "闲中真乐",
        "author": "郭印",
        "content": "人间富与贵，孰不羡王侯。\n静边细一观，何其劳且忧。\n去来风中云，出没水上沤。\n推迁无定在，秋毫非我谋。\n既仕知此理，官衢屡回头。\n今也衡门下，卧起得自由。\n随流任纵横，飘如不繫舟。\n触处尽禅悦，俗乐宁可侔。\n死生夜旦耳，吾心有天游。\n肯学痴狂子，盖棺事始休。",
        "dynasty": "宋",
        "collection_info": null
    },
    {
        "title": "闲中打睡",
        "author": "郭印",
        "content": "永日无一事，何妨白昼眠。\n是中有佳处，心形每自便。\n六用不能行，根尘都弃捐。\n非醉亦非迷，神守得安全。\n古人曷诃责，盖欲绳其愆。\n粪墙斥宰予，便腹嘲孝先。\n我则异于是，一息养绵绵。\n魂梦既已无，中扃绝万缘。\n不游华胥国，真乐侔乎天。\n要学希夷子，且作地行仙。",
        "dynasty": "宋",
        "collection_info": null
    },
    {
        "title": "夜坐",
        "author": "郭印",
        "content": "永夜不可寐，霜风悽北窗。\n一室何所有，书帙对寒釭。\n当今苦乏才，九鼎从敌扛。\n翠华尘屡蒙，南北分大江。\n有酒强排遣，饮湿难空缸。\n孙膑不再生，畴能死穷庞。\n肉食无远谋，狐裘正茸尨。\n我欲叩阊阖，钟以寸筳撞。\n理乱非吾事，忧心如是降。\n宴坐鸣天鼓，和声听逢逢。",
        "dynasty": "宋",
        "collection_info": null
    },
    {
        "title": "感怀",
        "author": "郭印",
        "content": "冬仲阴气骄，微阳尚潜伏。\n草木惨无容，霜威日夜酷。\n君子览时运，悠然守幽独。\n吹律者何人，微暖还燕谷。\n玉衡无淹次，天道旋反復。\n低回伫春风，求友升乔木。",
        "dynasty": "宋",
        "collection_info": null
    },
    {
        "title": "又用前韵",
        "author": "郭印",
        "content": "道人息以踵，气马自调伏。\n神炉造化驰，不畏寒暑酷。\n虽同一世尘，超然立于独。\n飞泉上昆山，赫日升旸谷。\n我今涉津涯，宴坐成休復。\n不材终天年，庶比山中木。",
        "dynasty": "宋",
        "collection_info": null
    },
    {
        "title": "次韵宋南伯感怀三首  其一",
        "author": "郭印",
        "content": "青山含远意，白云弄奇姿。\n唤客早归来，一洗尘土衣。\n岩壑定谁伍，泉清竹漪漪。\n危邦固难入，贤哲多遯肥。",
        "dynasty": "宋",
        "collection_info": null
    },
    {
        "title": "次韵宋南伯感怀三首  其二",
        "author": "郭印",
        "content": "酒盏解忘忧，茶瓯工破睡。\n酒酣无何乡，睡起人间世。\n但看了了时，孰与陶陶醉。\n千古杜康功，曲糵因君置。",
        "dynasty": "宋",
        "collection_info": null
    },
    {
        "title": "次韵宋南伯感怀三首  其三",
        "author": "郭印",
        "content": "衰年今五十，两鬓雪霜明。\n出处负前辈，折腰若为情。\n日月鸟飞翔，燕归鸿復征。\n是身已虚幻，敢希身后名。",
        "dynasty": "宋",
        "collection_info": null
    },
    {
        "title": "再用南伯韵  其一",
        "author": "郭印",
        "content": "干坤谁整顿，世乏英雄姿。\n陛下求贤切，焦劳见宵衣。\n草茅岂无人，耕两钓寒漪。\n如何一终星，坐视戎马肥。",
        "dynasty": "宋",
        "collection_info": null
    },
    {
        "title": "再用南伯韵  其二",
        "author": "郭印",
        "content": "纷纷愚痴儿，开眼却如睡。\n况于世法中，而能了出世。\n接舆本非狂，阮籍未为醉。\n知命百无忧，余生任废置。",
        "dynasty": "宋",
        "collection_info": null
    },
    {
        "title": "再用南伯韵  其三",
        "author": "郭印",
        "content": "同僚多绝识，冏冏秋月明。\n遨游但诗酒，颇慰薄宦情。\n否极泰将来，天衢看彙征。\n顾我老无用，敢附青云名。",
        "dynasty": "宋",
        "collection_info": null
    },
    {
        "title": "再和  其一",
        "author": "郭印",
        "content": "玄真仙中人，萧散自天姿。\n放情烟波裏，不肯污朝衣。\n一苇载明月，寒光动碧漪。\n何以羞晨餐，春江鳜鱼肥。",
        "dynasty": "宋",
        "collection_info": null
    },
    {
        "title": "再和  其二",
        "author": "郭印",
        "content": "我爱希夷子，妙处浑一睡。\n无心树勋业，栩栩同污世。\n梦裏还独醒，却笑群儿醉。\n时事嗔人说，达官从措置。",
        "dynasty": "宋",
        "collection_info": null
    },
    {
        "title": "再和  其三",
        "author": "郭印",
        "content": "由来世间事，黑白忌太明。\n稍欲辨淄渑，开口咈众情。\n青山有归路，杖屦借遐征。\n寄语社中友，休苦钓时名。",
        "dynasty": "宋",
        "collection_info": null
    },
    {
        "title": "病起赠刘元圭",
        "author": "郭印",
        "content": "学道淹四纪，微痾一点无。\n今年岁八十，有疾纒吾躯。\n初因水道涩，药寒变河鱼。\n食饮便退缩，脾土成中虚。\n言语气自短，坐起人须扶。\n四肢时厥冷，甘心委冥途。\n医者纷纷来，其说庸且疏。\n万方觅灵丹，千载忆神卢。\n紫岩老刘君，深通黄帝书。\n易学自该贯，医术乃绪余。\n一诊洞腑臟，再诊知荣枯。\n谓当十朞寿，小恙安足虞。\n药石未数进，疾证半已除。\n乃知所造妙，当与古人俱。\n自足着方论，欲以开迷徒。\n新书若行世，功倍南阳朱。\n吾闻活人多，天报定不渝。\n施此安乐法，胜造千浮屠。\n阴德在一念，岂止治狱欤。\n况君有令子，归矣高其闾。",
        "dynasty": "宋",
        "collection_info": null
    },
    {
        "title": "病目",
        "author": "郭印",
        "content": "开眼万象生，阖眼万象灭。\n生灭本无体，人心妄分别。\n我初病眸子，散漫空花发。\n视物都蒙蒙，浮云翳秋月。\n谒告旋掩关，十日人事绝。\n密室宴坐余，神光潜洞达。\n俄于冥冥中，瞭然得朗彻。\n以兹悟色性，六根成解脱。\n缅思浊世人，逐见互攘夺。\n外为物所障，两眼暗添屑。\n岂知有良医，利重金篦刮。\n作诗示盲俗，听此还丹诀。",
        "dynasty": "宋",
        "collection_info": null
    },
    {
        "title": "问养生于曾端伯",
        "author": "郭印",
        "content": "平生慕道心，荏苒岁月永。\n尠福未逢人，桑榆惊短景。\n使君蓬莱仙，天遣下尘境。\n讼简刑狱清，吏退文书省。\n诗锋秃千毫，量陂吞万顷。\n纵言及养生，大抵宗虚静。\n逍遥思虑空，恬淡声色屏。\n火透尾闾关，泉落昆崙顶。\n龙虎闲名字，安用分炉鼎。\n衰迟偶遭逢，踊跃真自幸。\n愿许燕闲余，抠衣窃有请。\n半语为发药，醉梦一呼醒。\n庶几垂尽年，获与天地并。",
        "dynasty": "宋",
        "collection_info": null
    },
    {
        "title": "谢曾帅养生诀",
        "author": "郭印",
        "content": "人生不盈仞，中有天地机。\n哀哉蠢蠢群，沉湎无所知。\n六根乱尘境，一念落邪思。\n遂令至真宅，栋宇日颓隳。\n先生早悟此，寂照通幽微。\n真火下腾熖，灵泉上生肥。\n巧妙神明出，功深造化驰。\n每怜好道人，罗缕为指迷。\n鄙夫寻访久，肤浅得其皮。\n向来发关键，一扫杂学卑。\n五行识颠倒，八卦知推移。\n兔从月窟隐，鱼向天池飞。\n跃跃心自喜，扶老得吾师。\n何以报恩德，昼夜勤行之。",
        "dynasty": "宋",
        "collection_info": null
    },
    {
        "title": "闲中读易",
        "author": "郭印",
        "content": "圣人阐性命，易书所自作。\n要令末世士，悟取先天学。\n俗儒何纷纷，私意妄穿凿。\n或被阴阳拘，或遭象数缚。\n执一以为真，盲夫妄扪摸。\n我尝皆过眼，去道转辽邈。\n粤从探释氏，奥处窥其略。\n返照日月久，豁然生妙觉。\n八卦未画初，玄门启关钥。\n向来百家言，尽把束高阁。",
        "dynasty": "宋",
        "collection_info": null
    },
    {
        "title": "闲看佛书",
        "author": "郭印",
        "content": "金仙入汉梦，始闻佛法东。\n梁武好尤笃，上下争尊崇。\n寻译到李唐，伽蓝栋宇充。\n煌煌五千卷，披读未易终。\n楞严明根尘，金刚了色空。\n圆觉祛禅病，维摩现神通。\n四书皆等敎，真可发愚蒙。\n我常日寓目，清晨课其功。\n油然会心处，喜乐浩无穷。\n寄语看经人，勿堕文字中。",
        "dynasty": "宋",
        "collection_info": null
    },
    {
        "title": "读维摩经",
        "author": "郭印",
        "content": "白衣心出家，从古推凈名。\n无疾现有疾，特地真机生。\n佛欲遣人问，指示转分明。\n宜是诸大士，辞屈不能行。\n文殊末后往，万众心已倾。\n箭锋相注处，妙义益峥嵘。\n芥子容须弥，毛孔受四溟。\n此理自灼然，学者疑且惊。\n更谈不二门，法法俱见成。\n一默岂无语，其声如震霆。",
        "dynasty": "宋",
        "collection_info": null
    },
    {
        "title": "读金刚经",
        "author": "郭印",
        "content": "智慧比金刚，能碎诸烦恼。\n良哉须菩提，为众非草草。\n再三立问端，一起復一倒。\n要以撼瞿昙，俾之摅怀抱。\n瞿昙了不惜，意切如老媪。\n始终谈四相，毕竟尽除扫。\n为言福德性，胜施千万宝。\n因果本来空，种种惟心造。\n默观契予意，披味恨不早。\n已喜识真吾，何妨行六道。",
        "dynasty": "宋",
        "collection_info": null
    },
    {
        "title": "读楞严经",
        "author": "郭印",
        "content": "学道证声闻，习气犹未断。\n百生恩爱情，会遇终恼乱。\n阿难佛宠弟，亦遭淫女难。\n神咒摄来归，宿业坚冰泮。\n快演涅槃门，反復征所见。\n文殊更说偈，明指圆通岸。\n其余肆口言，心真自一贯。\n三界七趣中，有相无非幻。\n最后大慈悲，力破邪女叛。\n天魔与外道，从此悉销散。",
        "dynasty": "宋",
        "collection_info": null
    },
    {
        "title": "读圆觉经",
        "author": "郭印",
        "content": "万法归一心，一心何所寄。\n灵光自巍巍，无物不具备。\n如来既先觉，要警众生寐。\n倒说纵横说，莫非明此事。\n上根可与语，惟有十二士。\n问略答更详，玄关大开示。\n下及三种观，真修岂容废。\n定轮各差殊，均入清凈地。\n直须顿悟入，不落第二义。\n圆觉与圆通，总是闲名字。",
        "dynasty": "宋",
        "collection_info": null
    },
    {
        "title": "治平院三苏像",
        "author": "郭印",
        "content": "三苏皆天人，着作浩篇简。\n少读鬓成丝，苦恨生何晚。\n人言筦库卑，我自得疏散。\n春风牵衣裾，兴发无近远。\n禅堂俨真容，光炯破昏眼。\n父子也而处，天畀岷峨产。\n扬马争轨躅，孔孟发关键。\n日月有尽时，斯文未埋铲。\n邪说入人深，风俗頽莫返。\n招得戎马来，中原恣蹂践。\n缅思药石言，祸患已先见。\n安得起其灵，一副苍生愿。",
        "dynasty": "宋",
        "collection_info": null
    },
    {
        "title": "提宫宇文朝议輓辞",
        "author": "郭印",
        "content": "忆昔我弱冠，辟廱尾群英。\n公时少二岁，籍注国子生。\n同舍气味同，异姓而弟兄。\n厥后公筮仕，我亦猎科名。\n参辰不相比，邈焉笑语并。\n云溪既卜筑，来往数逢迎。\n玄谭入理窟，淡交遗世情。\n邑人敬二老，可为来者程。\n顷年我出使，公言勉一行。\n偻指解辔归，请当踵前盟。\n山颓梁木壊，闻讣恍以惊。\n迹公生平事，表裏皆纯诚。\n居家简以肃，从官廉而平。\n应酬心地虚，不见喜愠萌。\n处顺悠然去，了无丝髮惊。\n乃知学道力，坚刚老益明。\n天报良未已，诸孙何铮铮。\n回首丹旌路，风悲涕泪横。",
        "dynasty": "宋",
        "collection_info": null
    },
    {
        "title": "輓朝请大夫致仕李公词",
        "author": "郭印",
        "content": "圣贤志于道，朝闻而夕死。\n回视名宦场，唾去如泥滓。\n高风既寂寥，士俗皆靡靡。\n倒行日云暮，漏尽不知止。\n遂令搢绅谈，进退为难事。\n二疏及渊明，千载几人尔。\n公生富贵中，习熟在纨绮。\n胡为总角时，嗜好异群子。\n爱亲自天性，弗忍离步跬。\n治官即理家，所至功可纪。\n夫何不待年，弃绂休田里。\n定应早闻道，追迹前贤轨。\n杯深别墅春，舟漾清江水。\n围棋或赋诗，此乐真无比。\n优游二十秋，所得益多矣。\n临终更琅琅，视身如脱屣。\n洪范五福兼，于公未为美。\n志铭乃实录，便可当青史。",
        "dynasty": "宋",
        "collection_info": null
    },
    {
        "title": "宋元绘輓词",
        "author": "郭印",
        "content": "国家有祸源，王氏变新法。\n元佑壅其流，旧防无敢越。\n逮至崇宁初，阴霾蔽日月。\n溃彼千仞堤，横波不可遏。\n求言姦臣计，正欲穽豪杰。\n君时亦抗章，痛哭深论列。\n禁锢二十秋，着书忧愈切。\n缅观前日事，一一符君说。\n朝廷思大用，铜虎初旌别。\n使者復何心，吹毛听媒孽。\n皇天不慭遗，山梁遽摧折。\n七十五年间，飞电纔一瞥。\n残编溢巾箱，光焰星斗揭。\n后人何酋酋，端不坠风烈。",
        "dynasty": "宋",
        "collection_info": null
    },
    {
        "title": "史德修輓词",
        "author": "郭印",
        "content": "世道交相丧，古风邈悠悠。\n真纯化浮僞，士俗日以偷。\n公生寂寥后，慨然跋前修。\n奥学穷根柢，高文谢雕锼。\n壮岁拾科目，回翔四十秋。\n孝弟可移官，所至人歌讴。\n处巳务恬退，驰骛吾所羞。\n临民本慈惠，击搏吾所咻。\n俯仰无愧怍，言行何悔尤。\n邦符与使节，异乎人之求。\n可怜贪残子，快意乏远谋。\n报应捷影响，坐致无边愁。\n傥如西方说，宁逭铁围囚。\n不知公英灵，久矣清都游。",
        "dynasty": "宋",
        "collection_info": null
    },
    {
        "title": "弔张道从",
        "author": "郭印",
        "content": "风俗久頽壊，人物无轩昂。\n夫君抱贞质，卓卓诚所长。\n千牛解寸刃，万象穷智囊。\n兽群走麒麟，鸟族鸣凤凰。\n炎政忽中微，权姦肆猖狂。\n彊敌乘衅起，垂涎睨蜀疆。\n君持山南节，武略见锋铓。\n坐令两蜀口，飞鸟莫敢翔。\n坤维倚长城，老稚日以康。\n谁谓波涛际，中流失舟航。\n悲风扬丹旐，观者泪浪浪。\n丈夫事则已，可为邦家伤。\n缅知忠烈在，报国犹未忘。",
        "dynasty": "宋",
        "collection_info": null
    },
    {
        "title": "胡夫人輓词",
        "author": "郭印",
        "content": "士夫惜名节，楚楚空衣冠。\n宁如武陵孀，守义人所难。\n哀哉祸变仍，归棹危狂澜。\n至诚泣苍穹，双榇果平安。\n阶前三珠树，岂但馥芝兰。\n科名一一收，平步籋广寒。\n方为反哺乌，风木悲珊珊。\n庆弔一何遽，闻者鼻辛酸。\n千年懿德馨，翠琰立巑岏。\n英灵满干坤，莫作长夜看。",
        "dynasty": "宋",
        "collection_info": null
    },
    {
        "title": "栽梅",
        "author": "郭印",
        "content": "平生不爱花，独喜雪中梅。\n江皋无人问，移近小亭栽。\n连朝勤培溉，的皪犯寒开。\n青枝缀琼粒，绛萼扶冰腮。\n奇哉出群姿，不待春风媒。\n调羹贪结子，碎玉点苍苔。",
        "dynasty": "宋",
        "collection_info": null
    },
    {
        "title": "师吉甫探梅二首  其一",
        "author": "郭印",
        "content": "花如雾中见，百念已灰槁。\n爱梅习气深，兴发霜冬杪。\n行行步江郊，恰似儿童小。\n荣枯能几时，日月疾过鸟。\n独立望南枝，村空人悄悄。\n何似东皇驾，今岁来不早。\n忍令瑶台姿，冷落群芳后。\n欲寄同心人，不折门前柳。",
        "dynasty": "宋",
        "collection_info": null
    },
    {
        "title": "师吉甫探梅二首  其二",
        "author": "郭印",
        "content": "吏涂牛马走，未老颜色槁。\n归来隐林垧，富贵轻毫杪。\n前村梅树芳，点萼红犹小。\n问讯疏篱边，侧听迎春鸟。\n春工有先驰，一浣忧心悄。\n寒梢未粘玉，攀折嫌太早。\n吹香定重来，宿留严冬后。\n明朝韶景妍，更不齿花柳。",
        "dynasty": "宋",
        "collection_info": null
    },
    {
        "title": "落梅",
        "author": "郭印",
        "content": "名园探梅时，粉苞才半开。\n如逢姑射仙，偃蹇下瑶台。\n孤洁自天赋，肯听东君媒。\n别来今几日，雪片点苍苔。\n玉笛谁家子，喷月一声哀。\n可惜飞幽馆，不上美人腮。\n柳条忽萌动，春风原上回。\n芳菲已后时，百卉胡颜哉。\n转首鶗鴂鸣，殷红乱成堆。\n却来绿阴下，青子荐琼杯。",
        "dynasty": "宋",
        "collection_info": null
    },
    {
        "title": "次韵杜安行见寄忆梅之什",
        "author": "郭印",
        "content": "秾华桃李容，不染双眸凈。\n唯有爱梅心，梦中行庾岭。\n安得移琼林，月下对清影。\n坐想冰雪姿，萧然幽兴永。\n我欲从君游，羁绊未能骋。\n平生溪山怀，倥偬迷簿领。",
        "dynasty": "宋",
        "collection_info": null
    },
    {
        "title": "次韵友人寄牡丹",
        "author": "郭印",
        "content": "我居不识春，春至验鸟语。\n谁知有芳丛，远在幽人墅。\n千葩笼雾縠，万朵罗烟缕。\n盛开笑白日，半落啼红雨。\n余花自臣妾，天公费机杼。\n赏翫应亡厌，分来傥相许。\n秾姿忽在眼，微馥惊穿户。\n初观但妖韶，细看尤媚妩。\n尚想压枝态，未易此间伍。\n何当就花饮，不忧肠胁腐。",
        "dynasty": "宋",
        "collection_info": null
    },
    {
        "title": "池莲",
        "author": "郭印",
        "content": "疏池养白莲，故作夏时景。\n田田绿初齐，便成清凈境。\n虽无藕如船，风味同玉井。\n水仙何处来，露浥晨妆靓。\n苦乏社中友，永日对孤影。\n爽气入人怀，酩酊为之醒。",
        "dynasty": "宋",
        "collection_info": null
    },
    {
        "title": "瓶水生数花须臾有蜂来集感而赋诗",
        "author": "郭印",
        "content": "折花养瓶水，老眼聊自怡。\n案置须臾间，游蜂已着枝。\n嗅香起还泊，{甍瓦=羽}{甍瓦=羽}动天机。\n不知何方来，神速乃如斯。\n宇宙一气通，万类不相违。\n石虎没劲矢，竹龙化清陂。\n矧兹抱灵识，倐与吾心期。\n吾心未専寂，举念物先知。\n千生风轮转，都缘爱欲移。\n勉哉学坐忘，宜默同木鸡。\n无中产物象，显晦随所之。\n超然合大空，鬼神莫能窥。",
        "dynasty": "宋",
        "collection_info": null
    },
    {
        "title": "诸公咏竹以笼竹和烟滴露梢为韵得滴字",
        "author": "郭印",
        "content": "草木尽柔脆，夫君抱刚质。\n孤标老更高，翠叶秋仍密。\n伊余亦刚介，论交自畴昔。\n相见眼终青，直谅盖多益。\n夕阳映雪低，晓露和烟滴。\n清修良起予，安可无一日。\n柳条但柔姿，桃李从令色。\n与君期岁寒，勿作春风客。",
        "dynasty": "宋",
        "collection_info": null
    },
    {
        "title": "洗竹",
        "author": "郭印",
        "content": "林茂竹太繁，污秽在眼底。\n枯筠与弱干，兹辰为一洗。\n万竿何足惜，恶尽意乃已。\n其余擢青青，玉立比君子。\n姿色秀可飡，莫道膏粱美。\n我来不忍去，日日对园绮。",
        "dynasty": "宋",
        "collection_info": null
    },
    {
        "title": "柳絮",
        "author": "郭印",
        "content": "柳条初弄绿，已觉春风驻。\n而今二月尾，满路团飞絮。\n人生安足恃，忽忽朱颜去。\n飘零未肯休，萍泛知何处。\n见之动中怀，欲写无佳句。\n归来宴坐余，悠然得深趣。",
        "dynasty": "宋",
        "collection_info": null
    },
    {
        "title": "有野人来献石蝉以二千钱偿之因成拙诗",
        "author": "郭印",
        "content": "二仪肃阴气，草木凋零尽。\n尔生岩石间，丛密不自陨。\n绿叶抽紫茎，族与秋兰近。\n蝉聮无数花，未觉霜飇紧。\n野人持献余，千金那敢吝。\n盆崖遂物性，畅茂庶可准。\n吸风喷芳馨，饮露含清润。\n如闻嘒嘒声，满地寒林振。",
        "dynasty": "宋",
        "collection_info": null
    },
    {
        "title": "咏龟",
        "author": "郭印",
        "content": "泥涂曳尾行，自适幽闲性。\n不食本无营，畏人长缩颈。\n缅思风雨秋，污池乱鼃黾。\n尔亦水中族，胡为独沈静。\n异质天所赋，巢莲千岁永。\n见梦固不祥，多知慎所逞。",
        "dynasty": "宋",
        "collection_info": null
    },
    {
        "title": "蛛网",
        "author": "郭印",
        "content": "我观昆虫辈，汝形亦甚微。\n吐丝织为网，元自有真知。\n团团肖车轮，巧妙出天机。\n事成坐其中，功力不浪施。\n羽飞纔一触，罥罣定无遗。\n正缘有此生，谋食以疗饥。\n古先大智人，创作万世规。\n为民设佃渔，结绳乃效之。\n仲尼善词说，姑言取诸离。\n制器尚象耳，一一非妄为。",
        "dynasty": "宋",
        "collection_info": null
    },
    {
        "title": "同萧宪父明举聮句",
        "author": "郭印",
        "content": "今夕復何夕，邂逅得良集。\n云消夜气澄，月住秋空碧。\n南窗一樽酒，耿耿寒光入。\n浩然起长叹，矫首望东北。\n天涯清景同，谁谓关塞黑。\n踌躇反伤怀，衰草露虫泣。",
        "dynasty": "宋",
        "collection_info": null
    },
    {
        "title": "和许守丰年行",
        "author": "郭印",
        "content": "园林摇落露寒梢，秋成穰穰弥四郊。\n千里播种无不毛，妻儿温饱忘啼号。\n余粒施及禽与猱，有田宁復弃而逃。\n太守牧民如牧马，宣化承流王泽下。\n欲希禹稷事躬稼，垦亩劝耕谩隙罅。\n召杜龚黄乃其亚，黄云泱漭覆原野。\n乐尔丰年醉琼斚，古卭旧敝人人说。\n久困征诛心已折，析家荡产纷更迭。\n身罹罪罟无从雪，漫道当时富盐铁。\n汉志食货忍重阅，嗟我妇子难全活。\n今年谁料胜常年，入绢得盐偿本钱。\n里绝追呼俗自便，闭门稚耋得安眼。\n十日一风五日雨，邻村稽首羡兹土。\n白头半刺才窳苦，赖此贤侯百废举。\n空庭吏散鸟驯除，谣闻击壤同康衢。\n侯于公卿地有余，利泽行推遍海隅。\n呜呼利泽行推遍海隅，坐使斯民愁叹为嬉娱。",
        "dynasty": "宋",
        "collection_info": null
    },
    {
        "title": "和晁子西铃属劝农长篇",
        "author": "郭印",
        "content": "使君诚意与天开，呼吸之间为云雷。\n一朝命驾出郊次，远近争看髦节来。\n道边草木尽翔舞，巴峡迩来和气聚。\n秪从精祷召神灵，五日一风十日雨。\n不有前时愁叹声，千里相闻鸡犬鸣。\n荷锄执耒举家出，原野处处催深耕。\n闻说朱轓阅田圃，老稚提携纷笑语。\n当时惰游今力穑，肯播肯菑勤子父。\n朝廷睿泽浸华夷，良牧承流上所知。\n我欲濡毫颂公德，自惭芜累不成诗。",
        "dynasty": "宋",
        "collection_info": null
    },
    {
        "title": "故人蒲朝达沿檄道经广汉留连累日作诗为别",
        "author": "郭印",
        "content": "忆初鼓箧虞庠日，识面乃喜文章伯。\n游从不觉化芝兰，交契悬知定金石。\n萧条离绪十秋风，天涯等是飘零客。\n双鳞不到雁无来，月照庭空心若失。\n岂期此地忽相逢，津津喜气眉间溢。\n口谈诗书尚细事，满腹包罗济时术。\n辕驹局促思千里，笯凤葳甤空六翮。\n升沈世态且勿论，执手临风长太息。\n君今清名塞宇宙，指日云霄看腾轶。\n平居谠议或可施，肯效无功饕禄秩。",
        "dynasty": "宋",
        "collection_info": null
    },
    {
        "title": "别宇文季蒙",
        "author": "郭印",
        "content": "调羹休羡最南枝，国香继踵开酴醿。\n先容岂藉早梅力，到了自结东君知。\n孤芳缭绕春虽晚，典型题在黄金醆。\n一家风骨端不凡，故使天公独青眼。\n中兴英主方急贤，屡辞温诏挽不前。\n平生忠赤照肝胆，危论鲠谔能迴天。\n左蜀分符尚余略，浙路霜台亦轻着。\n朝廷鼎鼐席尚虚，君家况是箇中脚。\n寒儒筦库埋晨昏，欲排阊阖嗟无门。\n洗眼江淮看腾踏，妖气一扫清干坤。",
        "dynasty": "宋",
        "collection_info": null
    },
    {
        "title": "送李去病赴召",
        "author": "郭印",
        "content": "五岳四渎今异方，东西南北衣冠乡。\n巽维久挽六龙驾，江浙人物无遯藏。\n参井之区最遐僻，步武难依日月光。\n吾皇侧席伫贤俊，紫泥屡下勤搜扬。\n蜀士肯来天颜喜，一一引对罗周行。\n鸟群鸾凤夐超诣，台阁禁从森翱翔。\n君今再召歘幡改，爱主忧民心未忘。\n波澜浩荡江湖阔，忠信唯将一苇航。\n十年世故已熟讲，不到帝所难铺张。\n当今国病入骨髓，愿君审处囊中方。\n参苓芝术固美矣，瞑眩之药方为良。\n扁鹊名世解说死，华佗活人须浣肠。\n君其持此拯危急，袪除痼疾针膏肓。\n一身安荣岂足道，要与四海同康强。",
        "dynasty": "宋",
        "collection_info": null
    },
    {
        "title": "送杜安行东上",
        "author": "郭印",
        "content": "忆初谋食广汉城，同时偶得三益友。\n心将金石许平生，但笑纷纷翻覆手。\n人言兄弟性稍异，朝暮追随秪诗酒。\n而今星散各参辰，空余孤月照窗牖。\n少城咫尺有张侯，素书频得问安否。\n蒲节三月不厮见，梦绕锦屏山下走。\n更怜吾子别经年，幽怀鬰鬰无由剖。\n况兹来书又东去，万里严风吹马首。\n朝廷多事正求言，自负应云舌在口。\n力陈时策瘳邦国，肯与寒儒较先后。\n男儿立志岂寻常，要使高名齐北斗。\n一科一第奚足道，富贵浮云非我有。",
        "dynasty": "宋",
        "collection_info": null
    },
    {
        "title": "送王吉先兄弟赴试",
        "author": "郭印",
        "content": "我闻乃翁学汪洋，曾游桂窟攀天香。\n青袍蓝缕穷益刚，更无黄金遗诸郎。\n大儿气质和而庄，腹有诗书言有章。\n仲子标姿何昻昻，颇闻论议生锋铓。\n两君游戏翰墨场，乘风鼓翻相翱翔。\n飞上天庭仍引吭，俯视诸子如蜩螗。\n华煜煜春扬芳，绾绶归来慰北堂，坐令门地增辉光。",
        "dynasty": "宋",
        "collection_info": null
    },
    {
        "title": "送莫少虚赴省试",
        "author": "郭印",
        "content": "莫君江南佳公子，才华秀拔春兰馥。\n少年意气壮虹霓，豪迈不入时人目。\n酒量逡巡百盏空，诗锋顷刻千毫秃。\n我从识面已忻慕，每恨往还心未熟。\n官同古雒岂偶然，一见相忘倒胸腹。\n谈道论文俱入妙，夜阑烛短频更仆。\n圣处玄微得我疑，君独心通如破竹。\n要将土苴活邦家，条上封章抵车轴。\n嘉谋谠议期见用，不学贾生空痛哭。\n行行提笔战春闱，箧中尚有三千牍。\n科名唾手真余事，力转天迴乃民福。\n当今公道青云平，忍埋光采甘沈陆。\n欲随君往路无繇，只欠双翰来插肉。\n殷勤别酒休辞醉，马已就衔车已輹。\n蜀山崎岖秦甸寒，屈指深冬到辇毂。\n焚舟计决携家去，努力加飡此为祝。",
        "dynasty": "宋",
        "collection_info": null
    },
    {
        "title": "当可以邑士将赴类试作诗饥之因效其体",
        "author": "郭印",
        "content": "丹山采凤群鸣集，云外舒张览辉翼。\n锦屏相望不千里，音中箫韶有人识。\n朝家选举専一科，翰墨之工拔士多。\n好将笔力觑天巧，斡旋正气回狂波。\n鲸鲵未翦龙移宅，吾皇饥渴人材得。\n雕虫小技何足论，要吐胸中济时策。\n吴山辽邈天门高，尺纸输忠气自豪。\n程文奏御宸心悦，青紫纷纷换白袍。",
        "dynasty": "宋",
        "collection_info": null
    },
    {
        "title": "陪程元诏文彧李久善游汉州天宁元诏有诗见遗次韵答之",
        "author": "郭印",
        "content": "四海岂无兄弟亲，气合行须同父母。\n相逢坐语忽移时，不觉朝飡辄过午。\n品评人物妙雌黄，议论邦家入覼缕。\n危言齰舌久自吞，幽愤填膺欣欲吐。\n字字珠玑落齿牙，篇篇锦绣裁胸腑。\n已惊大敌森戈矛，端笑羸师卧旗鼓。\n怜君风韵过诸王，顾我才情非小杜。\n何当再访南归僧，不耻更问西来祖。\n欲登塔级挽晴云，更试茶瓯泼新乳。\n平生识面有千百，屈指论心无四五。\n偶然流水遇知音，为抱焦桐弄宫羽。",
        "dynasty": "宋",
        "collection_info": null
    },
    {
        "title": "感时一首再用前韵呈元诏久善文彧",
        "author": "郭印",
        "content": "我伤天缺无人补，四海婴儿失其母。\n北人跃马渡黄河，请和使者空旁午。\n二君北去宗族从，国祚千钧垂一缕。\n天心保赵有真孤，重云翳日今復吐。\n万姓讴歌子启贤，沈痛脱然离肺腑。\n闻招贤士筑层台，更纳直言悬谏鼓。\n弥缝辅赞要真儒，相国岂无房与杜。\n中兴之主信非常，睿武英明如太祖。\n巍巍虞舜有重瞳，穆穆文王生四乳。\n銮舆若返天下安，未说登三并咸五。\n咄嗟庙堂不须忧，行看两陛舞干羽。",
        "dynasty": "宋",
        "collection_info": null
    },
    {
        "title": "次韵李智渊暮行湖上",
        "author": "郭印",
        "content": "晚凉曳杖寻幽绝，怪树相逢如磬折。\n萦纡小径浑路迷，突兀高亭补林阙。\n袭人暗递竹间风，延客长明波底月。\n游鱼适性频往来，归鸟呼鶵弄清越。\n避炎终夕见天真，脱巾露顶脚不韈。",
        "dynasty": "宋",
        "collection_info": null
    },
    {
        "title": "和元汝功江楼待月",
        "author": "郭印",
        "content": "危楼百尺闲临水，玉宇无云天万里。\n悠悠山月涌晴空，举头拭目增欢喜。\n鱼龙何处深避藏，影落澄江清彻底。\n欲揖嫦娥上广寒，古来遭遇应无几。\n吾心空洞与物齐，视我如人人如豕。\n那堪河岳尽播迁，富贵功名心已死。\n世衰俗薄异炎凉，只有高人兴味长。\n此时此乐何不赏，瞥眼余生飞电光。",
        "dynasty": "宋",
        "collection_info": null
    },
    {
        "title": "中秋待月以星辰避彩干坤静为韵分得避字",
        "author": "郭印",
        "content": "大火西流金用事，四海八荒蟠杀气。\n风凄露冷雨涔涔，草木山川遍憔悴。\n天公有眼老亦昏，妙手凭谁刮双翳。\n一年佳月在今夕，可奈太清云点缀。\n大威神力宰官身，开阖阴阳本游戏。\n晚来微念入何许，顷刻氛霾变澄霁。\n坐客惊起一凭栏，三峨新扫修眉翠。\n瑶台飞镜贴寒空，流水无声光满地。\n明吞万象却星辰，影落千岩走魑魅。\n樽罍预设众初疑，唤得嫦娥乃容易。\n良夜沈沈桂树高，兴发却嗟清影驶。\n此时此乐不长有，一醉已拚那敢避。\n更阑酒尽东方白，望舒迤逦还归辔。\n我欲从之上广寒，挹取金波洗尘世。",
        "dynasty": "宋",
        "collection_info": null
    },
    {
        "title": "和元守中秋月夜韵",
        "author": "郭印",
        "content": "曩为痴儿未识月，夜明唤作山阴雪。\n翻笑老人立其下，皓彩亭亭映华髮。\n晦朔弦朢总不知，三五那能问盈缺。\n有时暮宿招提境，插天不爱金银塔。\n壮年观览稍好奇，眼看绝景一何稀。\n中秋翫月定忘寝，往往连夕追轻肥。\n欢呼共吸杯中影，旋瞻宝镜天边飞。\n欲速嫦娥下霄汉，论心执手与同归。\n老来爱身如爱国，暑气藴隆惊吏酷。\n况当夔子瘴疠地，白露漙空尚蒸溽。\n可怜今宵月色凉，灔灔寒光满坑谷。\n不论贵贱及富贫，茅屋朱门皆变玉。\n我亦乘兴上层台，但无佳客同尊罍。\n坐久归来略假寐，床前见月枕还推。\n不知此夜为谁好，一曲长歌动九垓。\n人生穷达何足算，但把余龄付酒杯。",
        "dynasty": "宋",
        "collection_info": null
    },
    {
        "title": "和程文彧九日诗",
        "author": "郭印",
        "content": "平生懒惰无拘逼，学道唯将寸阴惜。\n手披目览不自勤，俯视仰观如有得。\n王侯蝼蚁同丘墟，身外纷纷了无益。\n况值秋风草木枯，仍惊羽檄文书急。\n萧条情思殊曩时，畏见重阳百忧集。\n花披黄金岂復知，酒送白衣元未识。\n计侯开筵及芳辰，置我坐隅非恶客。\n衰颜不红鬓失青，一笑頽然倚欢伯。\n醉来说禅傍无人，若道箇中嫌拣择。\n古今一照事俱空，物我两忘心自适。\n明朝梅福记新诗，锵铿未减金声掷。\n何如邀我卧东篱，天地从敎为幕席。",
        "dynasty": "宋",
        "collection_info": null
    },
    {
        "title": "积雪",
        "author": "郭印",
        "content": "一夜萧萧洒竹声，漏水未残天忽明。\n初疑落月照东荣，树鸡乌鹊纷纷惊。\n起来积雪烂中庭，洼陷污秽悉已平。\n海水飞波上栋甍，万瓦堆盐一尺盈。\n此身恍若游天京，银楼玉阙争峥嵘。\n仙人想见冰霜清，园林草木皆瑶琼。\n尊中有酒且细倾，农家活计在深耕。\n明年岁事欣已成，且把赋余养残龄，天边日望陨欃枪。",
        "dynasty": "宋",
        "collection_info": null
    },
    {
        "title": "时升咏雪禁体物矣而彦序復为之取韵尤严勉强攀和",
        "author": "郭印",
        "content": "朔风吹空高冈裂，忍冻幽人心似铁。\n今朝云色一天同，片片如簁堕浓雪。\n影摇寒水照曈昽，声泻黄芦听骚屑。\n涧谷凝时麕鹿死，园林压处桑榆折。\n乃知造物本均平，高下不论凹与凸。\n登临四顾浩漫漫，千村万落青烟灭。\n忆昔子卿使匈奴，不拜穹庐何勇决。\n漠北酸寒十九年，鬓鬚脱尽形容薾。\n故人今亦在穷荒，高风凛凛皆传说。\n鸿雁南来好繫书，应念邦家五情热。",
        "dynasty": "宋",
        "collection_info": null
    },
    {
        "title": "眉州太守刘公忽于池中获东坡所作远景楼碑乡人费洪雅有诗美之因率同赋次其韵",
        "author": "郭印",
        "content": "东坡沦没文委地，艺圃书林荒不治。\n遗编禁锢学无师，木不从绳金失砺。\n高楼远景尚崔嵬，妙琢雄词非骩骳。\n几年困厄在污池，照夜寒光空水底。\n有如钟磬传不朽，壁间字字摇科斗。\n雷霆破蛰里耳惊，龙蜧蟠泥神物守。\n丰城剑气异青黄，一遇雷公难秘藏。\n僵碑植立岂偶尔，文章政事两荧煌。\n旧俗千年蒙敎化，濯以江汉暴秋阳。",
        "dynasty": "宋",
        "collection_info": null
    },
    {
        "title": "题史元量芳润堂",
        "author": "郭印",
        "content": "圣经杲杲日翔空，元与后学开愚蒙。\n着述成书不得已，令人诵习知吾宗。\n辞文旨远非外至，一一流出自胸中。\n如木有根水有源，敷荣浸渍乃无穷。\n此道含灵悉具足，圣人庸人心本同。\n如何异见立仁智，百辙千歧碍不同。\n寻枝逐派遂忘返，痴儿失路迷西东。\n岂无达者为拈出，抉剔众瞽刳群聋。\n史侯名堂深意在，眼悬明镜磨青铜。\n欲将妙义示当世，岂独用训垂髫童。\n我初闻之喜击节，心心相照密冲融。\n作诗粉饰虽赘语，要令万古还淳风。",
        "dynasty": "宋",
        "collection_info": null
    },
    {
        "title": "普慈学官何子固廨舍有溪月轩明復留诗用其韵",
        "author": "郭印",
        "content": "碧霄桂影堕寒溪，赏心正与幽人期。\n凭轩一俯吟思发，雕肝镂肺成新诗。\n水流月出咸自尔，去来休论东与西。\n句中之眼落第二，纷纷名字俱人为。\n胡不反观自已月，照耀古今无迁移。\n有客问我月安在，天上人间总不知。\n光吞万象竟何有，一语诳人真自欺。\n我欲提此吹毛剑，戮尽丛林多口师。",
        "dynasty": "宋",
        "collection_info": null
    },
    {
        "title": "忘机台",
        "author": "郭印",
        "content": "累石成台如蚁垤，对此澄江千丈阔。\n春轮旋转疾如飞，隔岸传声无间歇。\n风标公子镜中来，为我沙汀凝片雪。\n晚晴更是斜阳好，树外残霞红一抹。\n平生任运息机心，麋鹿可驯禽可狎。\n生憎智巧犯人为，激水翻车真太黠。\n君不见海上之鸥胡不下，当时妄念差一髮。\n又不见汉阴抱瓮用力多，区区反笑桔槔拙。\n我今与物既大同，积刼情尘俱泯绝。\n天机密契有谁知，强立台名太饶舌。",
        "dynasty": "宋",
        "collection_info": null
    },
    {
        "title": "读易一首简刘韶美",
        "author": "郭印",
        "content": "学易不识日月魂，盲人展转误铜盆。\n分阴分阳发天秘，羲文孔子同一门。\n头童习之老鬅鬙，熙熙未梦春台登。\n一朝索得干坤藴，岂但潜龙及履冰。\n与君细评宝花纷，只恐鬼神潜听闻。",
        "dynasty": "宋",
        "collection_info": null
    },
    {
        "title": "说禅一首简刘韶美",
        "author": "郭印",
        "content": "小知小见弄精魂，正似酰鸡居覆盆。\n茫茫大道绝南北，六通四闢初无门。\n不离当处遍高深，谁谓如天莫可登。\n世人聋瞶唤弗譍，执热为火寒为冰。\n雷霆蟋蟀一窍均，观音不在耳边闻。",
        "dynasty": "宋",
        "collection_info": null
    },
    {
        "title": "剑篇次元汝功韵",
        "author": "郭印",
        "content": "阳金为魂阴为魄，百炼宁容垢腻蚀。\n出匣风云凛凛寒，观者堵墙皆辟易。\n发硎利刃思一试，佩刀匕首都弃置。\n鲸鲵戮尽四海清，英豪始慰平生志。\n长河乔岳暗风沙，高山大泽蟠龙蛇。\n君家自有尚方赐，不须嫉世空吁嗟。\n操舟渡江勿虞破，中流斩蛟平地过。\n天下苍生奈若何，安石且起东山卧。",
        "dynasty": "宋",
        "collection_info": null
    },
    {
        "title": "月下观梅寄蒲大受",
        "author": "郭印",
        "content": "东君严装行驾车，天遣此花为前驱。\n粉苞五出绛蜡趺，犯寒独逞冰雪肤。\n幽园邂逅疑仙姝，香飇馥馥浮襟裾。\n天边流月光彩舒，素娥下与论锱铢。\n遶树顾影空踟躇，清赏恨无佳人俱。\n一枝远赠意何如，聊写殷勤当尺书。",
        "dynasty": "宋",
        "collection_info": null
    },
    {
        "title": "兰坡",
        "author": "郭印",
        "content": "梅花扫迹春无光，继踵惟有幽兰香。\n天姿冲澹谢朱粉，睥睨百卉皆优倡。\n高人采撷纫为佩，养之盆盎移中堂。\n微风馥馥来何所，一干鼻观尤非常。\n年来屡遭白眼笑，过而不顾夫何伤。\n深山穷谷遂真性，寂寞无人亦自芳。\n忆昔灵均滋九畹，贞洁内守甘退藏。\n众醉独醒隘八表，回视俗物都茫茫。\n我今日暮前途窄，握香不羡尚书郎。\n荒坡满植作知己，从兹身世两相忘。",
        "dynasty": "宋",
        "collection_info": null
    },
    {
        "title": "和时升种竹韵",
        "author": "郭印",
        "content": "何物比君子，猗猗庭前竹。\n直节虚心人不顾，高标雅态自殊俗。\n千亩碧云虽未有，数竿清风也自足。\n兴来寻访不知懒，到处敲门忘检束。\n身居市廛心在野，山林痼疾今弥笃。\n直舍初开露井寛，檀栾只欠森森玉。\n君诗赠我何相知，摄衣起谢容正肃。\n缅思竹林贤，自昔高品目。\n当时昏浊乱一世，七子风流岂容黩。\n众人皆醉我独醒，正似霜筠异群木。\n不妨糟丘寄孤根，秋风相伴倾寒醁。\n烦君更作长短句，为我商声歌此曲。",
        "dynasty": "宋",
        "collection_info": null
    },
    {
        "title": "次韵杜永年东斋种竹",
        "author": "郭印",
        "content": "王郎英骨今已枯，风流声名浑未除。\n结交斯人千载上，唯君执手同登车。\n平生爱竹遂成癖，竹间醉倒无人扶。\n今日君醒竹还醉，区区手植不暇餔。\n颇怀种柳陶尹令，更慕滋兰屈大夫。\n况復此君尤洒落，幽斋安可一日无。\n尘埃捶楚纵未免，入门一见心自苏。\n是中真乐难语俗，耳目已谢声色娱。\n中虚自有天游地，应笑勃溪纷妇姑。\n竹叶问君能造否，何时饷我一樽酒。",
        "dynasty": "宋",
        "collection_info": null
    },
    {
        "title": "茶诗一首用南伯建除体",
        "author": "郭印",
        "content": "建置茗饮利无穷，除去睡魔捷如攻。\n满箧龙团重绝品，平视紫笋难为同。\n定知一啜爽神观，执热往往腋生风。\n破碎月轮午窗底，危冠欲堕呼樵童。\n成仁岂惮粉身骨，收取袪烦疗疾功。\n开陈作经忆桑苎，闭眼便觉精神通。",
        "dynasty": "宋",
        "collection_info": null
    },
    {
        "title": "食虾蟆诗",
        "author": "郭印",
        "content": "虾蟆胡为亦水族，形貌百丑谁尔怜。\n天阴雨湿得快意，鸣声呷呷何嚣喧。\n才离泥淖矜跳踯，脚手那解高攀缘。\n一时鼃蛤结俦侣，纡青拖紫纷骈阗。\n渔童网罩入市卖，痱磊成串不论钱。\n有客殷勤劝我食，犀筯未下嫌腥羶。\n煎膏輭玉定虚语，猘犬所伤或可痊。\n天生此物苦无用，污秽陂池宜弃捐。\n如何月窟亦容汝，时放馋口伤清圆。\n我愿蝈氏灰洒无噍类，免使成精飞上天。",
        "dynasty": "宋",
        "collection_info": null
    },
    {
        "title": "闻车驾幸金陵二首  其一",
        "author": "郭印",
        "content": "强敌凭陵极，神天亦恶盈。\n一人知顺动，四海望亲征。\n剑戟披霜利，壶浆夹道迎。\n此行如破竹，不战復三京。",
        "dynasty": "宋",
        "collection_info": null
    },
    {
        "title": "闻车驾幸金陵二首  其二",
        "author": "郭印",
        "content": "暂驻金陵跸，乘时更北辕。\n六军思电击，万骑耸云屯。\n运协中天数，人欣太祖孙。\n重恢文武境，披莽立干坤。",
        "dynasty": "宋",
        "collection_info": null
    },
    {
        "title": "居官一首呈大受明举",
        "author": "郭印",
        "content": "未有林泉分，红尘且强颜。\n最怜官舍僻，不羡野人闲。\n疏密门前树，高低城上山。\n偶逢佳客至，纵步得追攀。",
        "dynasty": "宋",
        "collection_info": null
    },
    {
        "title": "赠时升",
        "author": "郭印",
        "content": "平生真乐处，了不系穷通。\n门对千山雪，家饶四壁风。\n圣功缃帙外，文略绛帷中。\n富贵何为者，邯郸一梦空。",
        "dynasty": "宋",
        "collection_info": null
    },
    {
        "title": "怀莫少虚",
        "author": "郭印",
        "content": "把酒论文处，操觚草奏时。\n清宵仍梦到，白日更心驰。\n北阙山川邈，西风岁月移。\n归期今已缓，两地一相思。",
        "dynasty": "宋",
        "collection_info": null
    },
    {
        "title": "寄冯当可",
        "author": "郭印",
        "content": "合散真堪笑，回头迹已陈。\n交情元共月，乐事不关春。\n委俗终违己，躭经亦醉人。\n行藏随所遇，了此百年身。",
        "dynasty": "宋",
        "collection_info": null
    },
    {
        "title": "寄王褒伯和明举韵二首  其一",
        "author": "郭印",
        "content": "天涯初得子，气味巧相如。\n地远频劳梦，心通少寄书。\n月亭空想像，风阁屡踟蹰。\n别后无穷意，相逢只挽裾。",
        "dynasty": "宋",
        "collection_info": null
    },
    {
        "title": "寄王褒伯和明举韵二首  其二",
        "author": "郭印",
        "content": "会面知何日，愁怀待一舒。\n吾曹皆委运，世事勿论渠。\n故国有乔木，先人无敝庐。\n岷山思共隐，此计孰云疏。",
        "dynasty": "宋",
        "collection_info": null
    },
    {
        "title": "赠别何耕道",
        "author": "郭印",
        "content": "又作匆匆别，能忘黯黯愁。\n五年如隔世，一日定三秋。\n晓雨莫惊梦，斜阳休倚楼。\n只忧豺虎横，君去善为谋。",
        "dynasty": "宋",
        "collection_info": null
    },
    {
        "title": "送赞可参议赴临安倅三首  其一",
        "author": "郭印",
        "content": "春水归舟疾，秋天去路高。\n乍辞王俭幕，行佩吕虔刀。\n畿甸略舒骥，海门须钓鳌。\n平生忠信在，枕席过风涛。",
        "dynasty": "宋",
        "collection_info": null
    },
    {
        "title": "送赞可参议赴临安倅三首  其二",
        "author": "郭印",
        "content": "纷纷称别驾，天邑独为荣。\n日月光偏近，云霄路正平。\n几年留楚峡，一旦上蓬瀛。\n廊庙皆知己，弹冠意气生。",
        "dynasty": "宋",
        "collection_info": null
    },
    {
        "title": "送赞可参议赴临安倅三首  其三",
        "author": "郭印",
        "content": "亭上衔杯日，江边掺袂时。\n一年浑共醉，万里各相思。\n老得青眸顾，心将白首期。\n青云如在手，故旧莫遐遗。",
        "dynasty": "宋",
        "collection_info": null
    },
    {
        "title": "书怀二首  其一",
        "author": "郭印",
        "content": "奔走尘埃内，拘挛筦库间。\n是心能旷适，何地不清闲。\n有客劝投绂，无钱堪买山。\n尚怜耽寸禄，理乱亦相关。",
        "dynasty": "宋",
        "collection_info": null
    },
    {
        "title": "书怀二首  其二",
        "author": "郭印",
        "content": "四十行将至，空怀晚岁忧。\n看书浑欲睡，照镜秪堪羞。\n开口舌犹在，拂衣心未休。\n西风羡鵰鹗，鼓翮占高秋。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其一",
        "author": "郭印",
        "content": "愤时唯泯默，忧国漫咨嗟。\n上略思黄石，中原望翠华。\n散才甘社栎，繫迹类匏瓜。\n世事无穷尽，吾生得有涯。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其二",
        "author": "郭印",
        "content": "时乱那能定，民生不自聊。\n鬓霜秋冉冉，心斾日摇摇。\n敢簉鹓鸿侣，空贻猿鹤嘲。\n眼前谁可意，风月是清交。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其三",
        "author": "郭印",
        "content": "世业工看卷，天资拙治生。\n吏曹容小隐，廪禄代深耕。\n痛饮中贤圣，高吟适性情。\n妻孥随我惯，自不厌藜羹。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其四",
        "author": "郭印",
        "content": "物齐人即我，天运古犹今。\n但得丹田固，宁忧白髪侵。\n情忘心坦坦，神定息深深。\n却笑灵均辈，悲哀泽畔吟。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其五",
        "author": "郭印",
        "content": "茅檐同广厦，野蔌当珍羞。\n拟作蓑衣放，宁为肉食谋。\n沉思如有得，寡欲自无求。\n叹息吾衰甚，年来不梦周。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其六",
        "author": "郭印",
        "content": "事业乖初愿，聪明异昔时。\n病多难止酒，愁极漫哦诗。\n适俗非予好，从人莫己知。\n经营三径就，安用印纍纍。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其七",
        "author": "郭印",
        "content": "州县徒劳耳，春秋奈老何。\n交游双寂寞，名利两蹉跎。\n帙散尤增睡，杯行且强歌。\n故人频梦见，谁道隔山河。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其八",
        "author": "郭印",
        "content": "日月当头过，风光转眼稀。\n宦游元自薄，生计亦何微。\n要逐时情好，难令野性违。\n富贫同一饱，幸有北山薇。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其九",
        "author": "郭印",
        "content": "世道交相丧，从谁见典型。\n圣贤虽泯没，简籍尚丁宁。\n学欲追三代，心终醉六经。\n如何资发冢，陂麦咏青青。",
        "dynasty": "宋",
        "collection_info": null
    },
    {
        "title": "次韵蒲大受书怀十首  其一○",
        "author": "郭印",
        "content": "蒲郎吾畏友，诗句屹长城。\n道义千钧重，功名一羽轻。\n邓攸无后嗣，卢老是前生。\n世路羊肠剧，君心若砥平。",
        "dynasty": "宋",
        "collection_info": null
    },
    {
        "title": "次韵大受过苏企道晚饮",
        "author": "郭印",
        "content": "痛饮忘形处，清谈得意时。\n为怜非恶客，还看出新诗。\n交道真难合，人情岂易知。\n林泉他日约，杖屦且相随。",
        "dynasty": "宋",
        "collection_info": null
    },
    {
        "title": "招耕道小饮",
        "author": "郭印",
        "content": "吏曹偷暇日，聊喜一追陪。\n竹色侵书卷，花光入酒杯。\n红尘门外恶，白髮镜中催。\n适意成嬉笑，人生得意回。",
        "dynasty": "宋",
        "collection_info": null
    },
    {
        "title": "月夜小饮赠别元允",
        "author": "郭印",
        "content": "秋天凝颢气，云浄月流空。\n千里几时共，一樽今夕同。\n此君心似水，照我鬓如蓬。\n别酒那辞醉，行行太白东。",
        "dynasty": "宋",
        "collection_info": null
    },
    {
        "title": "次韵曾帅遣意三首  其一",
        "author": "郭印",
        "content": "文章游戏裏，政事笑谈余。\n种就三田药，编成一帙书。\n情忘心自适，神定气长舒。\n四海曾夫子，何人可学欤。",
        "dynasty": "宋",
        "collection_info": null
    },
    {
        "title": "次韵曾帅遣意三首  其二",
        "author": "郭印",
        "content": "庶民从号令，喜若听春雷。\n顿却寒威退，全呼暖律迴。\n决痈资砭石，调鼎待盐梅。\n坐看罢癃俗，眉间蹙额开。",
        "dynasty": "宋",
        "collection_info": null
    },
    {
        "title": "次韵曾帅遣意三首  其三",
        "author": "郭印",
        "content": "每入先生室，欣闻所未闻。\n心君降六贼，笔阵扫千军。\n炉鼎无人会，刀圭与客分。\n清斋时隐几，闲看岭头云。",
        "dynasty": "宋",
        "collection_info": null
    },
    {
        "title": "次韵李久善近诗四首  其一",
        "author": "郭印",
        "content": "凛凛宸居壮，胡为杀气昏。\n姦臣由一辙，乱政出多门。\n天命何曾改，朝纲本自存。\n嗣皇真有志，反手定干坤。",
        "dynasty": "宋",
        "collection_info": null
    },
    {
        "title": "次韵李久善近诗四首  其二",
        "author": "郭印",
        "content": "尘氛蒙帝阙，国难古来稀。\n恻恻民情见，茫茫天道非。\n愚衷千虑切，孤宦一身微。\n万里瞻行在，神魂日夜飞。",
        "dynasty": "宋",
        "collection_info": null
    },
    {
        "title": "次韵李久善近诗四首  其三",
        "author": "郭印",
        "content": "黄叶翻空舞，西风又作寒。\n懒将书帙整，愁见酒杯干。\n物理秋多感，天文夜细看。\n鸾旗犹未返，一介敢偷安。",
        "dynasty": "宋",
        "collection_info": null
    },
    {
        "title": "次韵李久善近诗四首  其四",
        "author": "郭印",
        "content": "高人来折节，不免稻粱谋。\n排闷唯诗卷，消愁只茗瓯。\n此时同幕府，何日共仙舟。\n气味难相得，逢君写我忧。",
        "dynasty": "宋",
        "collection_info": null
    },
    {
        "title": "次韵杜安行见寄六首  其一",
        "author": "郭印",
        "content": "世事惊迁改，人生苦别离。\n一年仍异地，千里共劳思。\n雁足传来信，蝇头写到诗。\n丁宁林下意，端不负心期。",
        "dynasty": "宋",
        "collection_info": null
    },
    {
        "title": "次韵杜安行见寄六首  其二",
        "author": "郭印",
        "content": "佳人秋水远，思忆破晨昏。\n酒尚无同把，文谁与细论。\n心交神自契，目击道先存。\n他日如寻访，柴扉水竹村。",
        "dynasty": "宋",
        "collection_info": null
    },
    {
        "title": "次韵杜安行见寄六首  其三",
        "author": "郭印",
        "content": "拟作渊明去，宁为祖逖先。\n筑庐须近水，卖剑且求田。\n短烛窥今古，清樽乐圣贤。\n卜邻真有意，相与庆余年。",
        "dynasty": "宋",
        "collection_info": null
    },
    {
        "title": "次韵杜安行见寄六首  其四",
        "author": "郭印",
        "content": "华颠何见逼，强半百年身。\n眼瞀文书过，心闲药物亲。\n卫生元有术，却老未逢人。\n此道须君至，寒灯子细陈。",
        "dynasty": "宋",
        "collection_info": null
    },
    {
        "title": "次韵杜安行见寄六首  其五",
        "author": "郭印",
        "content": "蜗居营盖了，一色草茅新。\n庭砌纔容马，斋房可授宾。\n竹轩聊寄傲，蔬圃未全贫。\n隣舍逢知己，过从岂厌频。",
        "dynasty": "宋",
        "collection_info": null
    },
    {
        "title": "次韵杜安行见寄六首  其六",
        "author": "郭印",
        "content": "我爱使君直，使君怜我真。\n短长才自异，劳逸事还均。\n意在形骸外，人疑手足亲。\n共嗟征赋急，无术济斯民。",
        "dynasty": "宋",
        "collection_info": null
    },
    {
        "title": "次韵宋正纪见贻",
        "author": "郭印",
        "content": "欲蹑神仙境，深穷道德经。\n坎男元服素，离女自披青。\n有意闲眠日，无心出戴星。\n但令炉竈暖，丹熟自然馨。",
        "dynasty": "宋",
        "collection_info": null
    },
    {
        "title": "次智师韵",
        "author": "郭印",
        "content": "十年流宦海，飘泊一舟轻。\n敝屣世间事，浮云身后名。\n学几为俗误，诗欲斗僧清。\n尘土非吾志，妻孥强使令。",
        "dynasty": "宋",
        "collection_info": null
    },
    {
        "title": "次宋正纪见寄之作",
        "author": "郭印",
        "content": "薄禄谩婆娑，朝家事正多。\n天昏云障日，风劲叶辞柯。\n黔首难堪命，苍穹尚荐瘥。\n中原戎马盛，壮士敢谁何。",
        "dynasty": "宋",
        "collection_info": null
    },
    {
        "title": "次刘子翼韵",
        "author": "郭印",
        "content": "逢迎欣晤语，喜气破严凝。\n汩没叹尘吏，安闲输野僧。\n宦情元自薄，俗眼莫相憎。\n松竹开三径，他时我亦能。",
        "dynasty": "宋",
        "collection_info": null
    },
    {
        "title": "广都世真上人南游回见访出群公诗见示丐予一语因思世间衲子尽是求佛觅禅底痴汉遂作数语警之",
        "author": "郭印",
        "content": "法象森罗万，全归一寸庵。\n有佛平生碍，无禅底处参。\n乌玄元自白，荼苦本来甘。\n前日南游话，看君作么谈。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其一",
        "author": "郭印",
        "content": "老觉情怀别，愁随节令来。\n草茅思雨露，天地涨氛埃。\n屋雀春弥怨，山云昼不开。\n何人知此意，藜杖独登台。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其二",
        "author": "郭印",
        "content": "公退幽斋坐，悠然对碧岑。\n吹香花拂拂，围翠竹森森。\n蝶散红芳歇，莺藏绿树深。\n吾心清似水，尘境勿相侵。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其三",
        "author": "郭印",
        "content": "雨过川原秀，烟光画不如。\n人情花动荡，春意鸟分疏。\n造化空陈迹，干坤一广居。\n小轩聊燕息，夏屋正渠渠。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其四",
        "author": "郭印",
        "content": "圆吭高低唱，奇葩赤白章。\n每嗟官束缚，肯放酒颠狂。\n幕燕终难稳，池鱼欲自藏。\n宦游何处好，山北是吾乡。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其五",
        "author": "郭印",
        "content": "弱柳青垂缕，新蒲紫作茸。\n风光明老眼，岁月养衰容。\n涸思诗难巧，孤斟酒易供。\n逍遥北山下，一榻傲羲农。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其六",
        "author": "郭印",
        "content": "江路曾浮宅，悬崖两壁青。\n晴烟笼小艇，落照射高亭。\n花簇红粧岸，鸥群白点汀。\n何时篷底卧，半夜酒初醒。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其七",
        "author": "郭印",
        "content": "谁念疲民瘠，空令战士肥。\n羽书传警急，花院锁芳菲。\n冠屦将身误，山林与愿违。\n两途俱不遂，衰鬓绿毛稀。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其八",
        "author": "郭印",
        "content": "举世趋昏浊，前贤慕独清。\n低回从客笑，怀卷待时平。\n彭泽非难学，菟裘且旋营。\n乐哉莘野趣，功业在深耕。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其九",
        "author": "郭印",
        "content": "良友何年会，书来细作行。\n柏寒知岁晚，花落笑春忙。\n从宦愆行乐，休心得坐忘。\n神炉丹已就，一粒待君尝。",
        "dynasty": "宋",
        "collection_info": null
    },
    {
        "title": "次韵杜安行嘉陵春日书事十首  其一○",
        "author": "郭印",
        "content": "圣处沉潜久，心华始发明。\n绝知人事缪，顿觉世缘轻。\n俗薄天难定，时危道不行。\n折腰甘五斗，无意问弓旌。",
        "dynasty": "宋",
        "collection_info": null
    },
    {
        "title": "次韵宇文德蒙春日道中二首  其一",
        "author": "郭印",
        "content": "满目风光丽，春连几处村。\n江山挑客思，桃李忆家园。\n飘泊流三峡，穷通付一罇。\n菟裘如可老，归去葺衡门。",
        "dynasty": "宋",
        "collection_info": null
    },
    {
        "title": "次韵宇文德蒙春日道中二首  其二",
        "author": "郭印",
        "content": "马上花明眼，宁知道路遐。\n山横千百岭，人住两三家。\n绿皱吹春水，红舒抹晓霞。\n箇中佳趣在，何事苦咨嗟。",
        "dynasty": "宋",
        "collection_info": null
    },
    {
        "title": "感春",
        "author": "郭印",
        "content": "春光不觉老，兀坐掩深扉。\n寇盗时闻说，山林未忍归。\n心惊幽鸟语，眼眩杂花飞。\n何日干坤静，余生得所依。",
        "dynasty": "宋",
        "collection_info": null
    },
    {
        "title": "又用前韵",
        "author": "郭印",
        "content": "春事关心曲，无人昼款扉。\n莺犹求友啭，燕亦认巢归。\n物色浓如酒，风光驶若飞。\n幽斋谁与伴，窗外柳依依。",
        "dynasty": "宋",
        "collection_info": null
    },
    {
        "title": "次韵邵子文感春之什",
        "author": "郭印",
        "content": "海内风尘涨，人间日月忙。\n鬓霜催晚景，杯蚁负春光。\n闻道花成锦，空怜鸟似簧。\n眼前朱墨乱，无处话愁肠。",
        "dynasty": "宋",
        "collection_info": null
    },
    {
        "title": "晚春",
        "author": "郭印",
        "content": "三月韶华破，东君谁送归。\n浮空新绿涨，舞砌乱红飞。\n柳絮风初定，桃花水渐肥。\n羲和无计挽，独立又斜晖。",
        "dynasty": "宋",
        "collection_info": null
    },
    {
        "title": "正纪用暮春韵见贻復和三章  其一",
        "author": "郭印",
        "content": "燕坐群魔伏，君心自晏然。\n神仙真可学，道术岂无缘。\n健比凌云鹤，清同饮露蝉。\n后天应不老，何必羡彭年。",
        "dynasty": "宋",
        "collection_info": null
    },
    {
        "title": "正纪用暮春韵见贻復和三章  其二",
        "author": "郭印",
        "content": "万形何苦役，两曜不曾停。\n世事风中絮，人生水上萍。\n久能忘蚁慕，聊自学熊经。\n功满他年后，虬龙定驾青。",
        "dynasty": "宋",
        "collection_info": null
    },
    {
        "title": "正纪用暮春韵见贻復和三章  其三",
        "author": "郭印",
        "content": "自得无为理，行藏异世人。\n片云尘外侣，流水洞中宾。\n思虑何劳遣，形神已觉亲。\n超然阅众甫，陵谷几回新。",
        "dynasty": "宋",
        "collection_info": null
    },
    {
        "title": "三月三十日前人有诗云共君今夜不须睡未到晓钟犹是春再和前韵二首  其一",
        "author": "郭印",
        "content": "风雨年年横，莺花处处残。\n衰颜随节变，幽兴与春阑。\n俗眼从渠白，孤就衷祇自丹。\n平生知任运，那復较暄寒。",
        "dynasty": "宋",
        "collection_info": null
    },
    {
        "title": "三月三十日前人有诗云共君今夜不须睡未到晓钟犹是春再和前韵二首  其二",
        "author": "郭印",
        "content": "三春浑索寞，百卉任摧残。\n有感诗频赋，无懽酒易阑。\n调和思玉烛，延驻仗金丹。\n难繫西飞日，吾心一寸寒。",
        "dynasty": "宋",
        "collection_info": null
    },
    {
        "title": "五月十二日晚登平云亭得平字齐字  其一",
        "author": "郭印",
        "content": "路向林端出，云从屐齿生。\n山风迎夕起，烟树接天平。\n倚杖听僧语，窥檐待月明。\n幽禽知客意，时送两三声。",
        "dynasty": "宋",
        "collection_info": null
    },
    {
        "title": "五月十二日晚登平云亭得平字齐字  其二",
        "author": "郭印",
        "content": "磴道穿乔木，危亭喜杖藜。\n郊原春树暗，井邑暮烟低。\n日没牛羊下，山空鸟雀啼。\n超然尘世外，身与白云齐。",
        "dynasty": "宋",
        "collection_info": null
    },
    {
        "title": "五月十三日种竹偶成二首  其一",
        "author": "郭印",
        "content": "开拓无多地，栽培只数竿。\n云分千亩润，风送一窗寒。\n坐上清阴罩，墻边野色团。\n课奴勤灌溉，日日报平安。",
        "dynasty": "宋",
        "collection_info": null
    },
    {
        "title": "五月十三日种竹偶成二首  其二",
        "author": "郭印",
        "content": "园夫扶出径，元是醉为媒。\n密叶疏疏理，纤根细细栽。\n捲帘斜日避，倚杖好风来。\n佳客如相顾，还能伴酒杯。",
        "dynasty": "宋",
        "collection_info": null
    },
    {
        "title": "林下避暑",
        "author": "郭印",
        "content": "行道遭三伏，流年当百殃。\n舌干元少味，体倦不安床。\n逃暑少寛舍，沃焦无冷浆。\n时依乔木下，俄顷得微凉。",
        "dynasty": "宋",
        "collection_info": null
    },
    {
        "title": "苦热三首  其一",
        "author": "郭印",
        "content": "纤云都扫迹，烈日正燔空。\n人立洪炉上，鱼游沸鼎中。\n四山浑束热，一叶不吹风。\n屈指秋期近，清凉四海同。",
        "dynasty": "宋",
        "collection_info": null
    },
    {
        "title": "苦热三首  其二",
        "author": "郭印",
        "content": "宇宙何蒸溽，山川久旱干。\n浃肤惟汗雨，脱腕是冰纨。\n永昼固难避，终宵宁暂安。\n三农忧稼穑，无物可输官。",
        "dynasty": "宋",
        "collection_info": null
    },
    {
        "title": "苦热三首  其三",
        "author": "郭印",
        "content": "南方炎瘴极，所见异平生。\n日月双风鞴，干坤一火坑。\n泉源多水竭，官道少人行。\n却忆岷山底，萧然九夏清。",
        "dynasty": "宋",
        "collection_info": null
    },
    {
        "title": "热",
        "author": "郭印",
        "content": "落日暑犹剧，虚亭风不来。\n半身流汗雨，两耳聒蚊雷。\n扇手何曾歇，浆瓯未放迴。\n畴能呼屏翳，一霎荡炎埃。",
        "dynasty": "宋",
        "collection_info": null
    },
    {
        "title": "三伏不热",
        "author": "郭印",
        "content": "三伏元无暑，连旬雨復阴。\n朝朝闲旧扇，夜夜拥重衾。\n日晦浮云翳，天愁沴气侵。\n烽烟犹未息，一念一伤心。",
        "dynasty": "宋",
        "collection_info": null
    },
    {
        "title": "立秋日出郊有感",
        "author": "郭印",
        "content": "霁色千山晓，秋声一叶风。\n田原矜雨足，秔芋报年丰。\n甲胄三军解，车书万里同。\n黎元如永息，和义有深功。",
        "dynasty": "宋",
        "collection_info": null
    },
    {
        "title": "初秋",
        "author": "郭印",
        "content": "爽气依辰至，干坤不可收。\n林柯初脱叶，寒雁已宾秋。\n老逼羞看镜，愁多怯上楼。\n只忧戎马健，何日陨旄头。",
        "dynasty": "宋",
        "collection_info": null
    },
    {
        "title": "七月十三日对月小集",
        "author": "郭印",
        "content": "露坐仍盘斚，澄澄夜色清。\n酒如君子厚，月似故人明。\n短舞天然态，长歌格外声。\n欢情殊未极，楼鼓发深更。",
        "dynasty": "宋",
        "collection_info": null
    },
    {
        "title": "七月二十八日蒲大受仲明举偶来会宿三首  其一",
        "author": "郭印",
        "content": "别袂无多日，愁肠已屡回。\n未便新舍稳，先喜故人来。\n忧国空千虑，忘怀但一杯。\n相看情意好，归辔不须催。",
        "dynasty": "宋",
        "collection_info": null
    },
    {
        "title": "七月二十八日蒲大受仲明举偶来会宿三首  其二",
        "author": "郭印",
        "content": "少城能款曲，敝馆辱留连。\n未搅秋风思，还同夜雨眠。\n烟尘惊绝塞，草木验流年。\n斗酒君须醉，新诗看百篇。",
        "dynasty": "宋",
        "collection_info": null
    },
    {
        "title": "七月二十八日蒲大受仲明举偶来会宿三首  其三",
        "author": "郭印",
        "content": "秋风今夕好，一笑偶然同。\n时事囏难际，交情会合中。\n青云浑作梦，白髮也应公。\n拟卜栖山计，应为邻舍翁。",
        "dynasty": "宋",
        "collection_info": null
    },
    {
        "title": "中秋日赴史漕赏月二首  其一",
        "author": "郭印",
        "content": "秋色平分日，开筵命月轮。\n云容休妬客，天意解随人。\n平地铺寒水，遥空绝点尘。\n素娥来入座，端不负良辰。",
        "dynasty": "宋",
        "collection_info": null
    },
    {
        "title": "中秋日赴史漕赏月二首  其二",
        "author": "郭印",
        "content": "此夕非常夕，金波涌碧岑。\n一轮初散彩，八表尽倾心。\n永夜真同昼，浮云不蔽阴。\n主人澄静性，万古亦常今。",
        "dynasty": "宋",
        "collection_info": null
    },
    {
        "title": "中秋日与诸公同游宝莲院分韵得尘字",
        "author": "郭印",
        "content": "路出青山近，招提更可人。\n清心钟磬响，远迹簿书尘。\n晚日池亭迥，秋风杖屦亲。\n频来一尊酒，不畏老僧嗔。",
        "dynasty": "宋",
        "collection_info": null
    },
    {
        "title": "八月十六日观月段氏亭次王师老韵",
        "author": "郭印",
        "content": "隐映孤亭小，回环万竹幽。\n水声喧暗谷，月影淡高秋。\n物与黄昏静，人随白日流。\n一椽堪送老，何必仲宣楼。",
        "dynasty": "宋",
        "collection_info": null
    },
    {
        "title": "山中九日",
        "author": "郭印",
        "content": "信马幽寻惯，重阳未及家。\n清游贪翠巘，素约负黄花。\n纵目心先折，经秋鬓欲华。\n因循时节过，底处觅流霞。",
        "dynasty": "宋",
        "collection_info": null
    },
    {
        "title": "秋夜",
        "author": "郭印",
        "content": "萍梗何时定，愁怀与夜长。\n新秋犹逆旅，故国似他乡。\n老马频嘶草，寒蛩空殷床。\n思归不成梦，展转及晨光。",
        "dynasty": "宋",
        "collection_info": null
    },
    {
        "title": "次韵费梦得晚秋感怀三首  其一",
        "author": "郭印",
        "content": "日落秋风晚，孤心正北飞。\n地寒戎马健，天阔塞鸿稀。\n翠葆几时復，青山百匝围。\n何当身傅羽，绝域问龙衣。",
        "dynasty": "宋",
        "collection_info": null
    },
    {
        "title": "次韵费梦得晚秋感怀三首  其二",
        "author": "郭印",
        "content": "摇落秋风晚，凄凉又一秋。\n汉家元再造，杞国谩多忧。\n七庙存余泽，诸公合远谋。\n痛心何日定，直待太平休。",
        "dynasty": "宋",
        "collection_info": null
    },
    {
        "title": "次韵费梦得晚秋感怀三首  其三",
        "author": "郭印",
        "content": "摇落秋风晚，吾衰已一翁。\n不堪居世上，宁忍卧山中。\n帷幄人焉用，尘埃帝尚蒙。\n仰天无计出，老泪溅寒空。",
        "dynasty": "宋",
        "collection_info": null
    },
    {
        "title": "早起待明诗",
        "author": "郭印",
        "content": "夜阑呼仆起，四视有无云。\n天际星犹烂，山头树未分。\n虫鸣何限苦，鸡唱不曾闻。\n欲验东方白，频看掌上文。",
        "dynasty": "宋",
        "collection_info": null
    },
    {
        "title": "晓",
        "author": "郭印",
        "content": "客宵无一事，达晓梦魂安。\n窗隙檐光入，更筹漏水干。\n田园终计决，游宦久心阑。\n懒起趋朝谒，从渠困马鞍。",
        "dynasty": "宋",
        "collection_info": null
    },
    {
        "title": "朝来",
        "author": "郭印",
        "content": "朝来仍独坐，心事有谁知。\n啅鹊传枝喜，鸣鸠唤雨悲。\n整冠惊髮短，览镜觉颜衰。\n白日堂堂去，长绳不可羁。",
        "dynasty": "宋",
        "collection_info": null
    },
    {
        "title": "昼眠",
        "author": "郭印",
        "content": "斋馆萧然静，从容得昼眠。\n梦魂随栩栩，昼腹任便便。\n不把分阴惜，能令杂虑捐。\n觉来神观爽，依旧阅陈编。",
        "dynasty": "宋",
        "collection_info": null
    },
    {
        "title": "不寐",
        "author": "郭印",
        "content": "自怜闻道晚，习气误平生。\n诗债几时尽，睡魔终夕轻。\n语言空自苦，德业竟何成。\n誓欲抛书册，茅檐适性情。",
        "dynasty": "宋",
        "collection_info": null
    },
    {
        "title": "新浴",
        "author": "郭印",
        "content": "新向兰汤浴，尘埃一洗清。\n振衣心自喜，出户体还轻。\n沂水当年乐，骊山往事惊。\n昔人因悟道，妙触永宣明。",
        "dynasty": "宋",
        "collection_info": null
    },
    {
        "title": "夏夜喜雨诗",
        "author": "郭印",
        "content": "夜坐飞蚊息，凉生户牖中。\n稍披风力快，俄听雨声雄。\n疠疫千家净，炎蒸一夕空。\n安眼知处处，端的谢天公。",
        "dynasty": "宋",
        "collection_info": null
    },
    {
        "title": "值雨",
        "author": "郭印",
        "content": "惨惨云头暗，绳绳雨脚垂。\n定应来洒道，不是故催诗。\n热解非无益，凉生正所宜。\n多情如屏翳，相戏即相知。",
        "dynasty": "宋",
        "collection_info": null
    },
    {
        "title": "久雨",
        "author": "郭印",
        "content": "四旬常苦雨，秋令叹先行。\n滴滴天垂泪，昏昏日翳睛。\n敢言频屋漏，深恐害粢盛。\n换甲明朝是，人人望快晴。",
        "dynasty": "宋",
        "collection_info": null
    },
    {
        "title": "雨后",
        "author": "郭印",
        "content": "气候西南异，山川自一方。\n暑残秋更热，雨过夜初凉。\n灯火容缃帙，诗书有锦囊。\n更深犹不寐，暗露袭衣裳。",
        "dynasty": "宋",
        "collection_info": null
    },
    {
        "title": "和赵彦和祈晴",
        "author": "郭印",
        "content": "灵宇祈昭霁，还车已报晴。\n高空开旷荡，远树见疏明。\n踊跃增行旅，歌謡徧耦耕。\n今年书大有，香饭亦炊秔。",
        "dynasty": "宋",
        "collection_info": null
    },
    {
        "title": "喜晴",
        "author": "郭印",
        "content": "淫雨何淹久，朝阳四望晴。\n云收山骨露，江落水痕生。\n豁豁知人意，欣欣见物情。\n天公因屏翳，勿使再纵横。",
        "dynasty": "宋",
        "collection_info": null
    },
    {
        "title": "朝霞诗",
        "author": "郭印",
        "content": "矫矫明天末，谁将绛帐供。\n阴云收薄翳，晴日放先锋。\n道路看行旅，田畴验老农。\n干坤今日意，群目散愁容。",
        "dynasty": "宋",
        "collection_info": null
    },
    {
        "title": "晚意",
        "author": "郭印",
        "content": "睡起书斋寂，疏帘独上鈎。\n雨余鵶噪晚，天阔雁横秋。\n物色供吟赋，功名叹滞留。\n兵戈今未息，回首不堪愁。",
        "dynasty": "宋",
        "collection_info": null
    },
    {
        "title": "秋阴",
        "author": "郭印",
        "content": "天宇秋云阔，愁多日日阴。\n山川相惨淡，物色自萧森。\n雁失空中影，钟沉风外音。\n分明含雨意，何事不为霖。",
        "dynasty": "宋",
        "collection_info": null
    },
    {
        "title": "十二月十三日喜雪二首  其一",
        "author": "郭印",
        "content": "蜀雪古来少，天云今始同。\n霏微初带雨，凌乱更从风。\n练欲拖平野，盐疑撒远空。\n小民咸喜见，谁復怨高穹。",
        "dynasty": "宋",
        "collection_info": null
    },
    {
        "title": "十二月十三日喜雪二首  其二",
        "author": "郭印",
        "content": "缤纷飞六出，景色兔园同。\n桂树非摧月，杨花不起风。\n布银成世界，屑玉满虚空。\n此地知丰乐，如何答上穹。",
        "dynasty": "宋",
        "collection_info": null
    },
    {
        "title": "次韵史才孺咏雪四首  其一",
        "author": "郭印",
        "content": "始贺今朝雪，隆寒特地严。\n莫愁穷户闭，还喜大田霑。\n黄竹歌休唱，红炉火屡添。\n华颠应处处，早得是山尖。",
        "dynasty": "宋",
        "collection_info": null
    },
    {
        "title": "次韵史才孺咏雪四首  其二",
        "author": "郭印",
        "content": "冻云谁剪下，天地已凝严。\n试看郊原润，何如雨露霑。\n渔蓑寒愈重，客舍恨犹添。\n晓起空庭步，深埋屐齿尖。",
        "dynasty": "宋",
        "collection_info": null
    },
    {
        "title": "次韵史才孺咏雪四首  其三",
        "author": "郭印",
        "content": "阴阴弥宇宙，黯黯一天同。\n初讶银为界，元非玉散空。\n夜迷连皎月，晓舞助严风。\n真宰凭谁问，年来物未丰。",
        "dynasty": "宋",
        "collection_info": null
    },
    {
        "title": "次韵史才孺咏雪四首  其四",
        "author": "郭印",
        "content": "怪得天飞雪，寒威晓不同。\n练光铺迥野，玉屑下长空。\n片片梅花雨，团团柳絮风。\n人间呈瑞应，还喜兆年丰。",
        "dynasty": "宋",
        "collection_info": null
    },
    {
        "title": "出郭",
        "author": "郭印",
        "content": "步屧寻春去，郊原协气薫。\n野花随路见，幽鸟隔山闻。\n兴远连芳草，心闲对白云。\n匆匆殊未惬，落日噪鸦群。",
        "dynasty": "宋",
        "collection_info": null
    },
    {
        "title": "出郊",
        "author": "郭印",
        "content": "官曹拘束久，出郭便忘归。\n江阔风烟澹，山稠草木稀。\n客情随处好，鸥鸟自由飞。\n尘事聊相放，吾心一寸微。",
        "dynasty": "宋",
        "collection_info": null
    },
    {
        "title": "留宿田家",
        "author": "郭印",
        "content": "迟落前溪水，田家借一椽。\n容身函丈地，阖眼湿薪烟。\n马饲牛栏下，人眠狗窦边。\n此行频窘涩，吾意亦安然。",
        "dynasty": "宋",
        "collection_info": null
    },
    {
        "title": "晚望江南",
        "author": "郭印",
        "content": "野豁长江外，人家各自村。\n水光秋蘸树，云色晚封门。\n引眺频搔首，行吟只断魂。\n可怜新月上，烟霭又昏昏。",
        "dynasty": "宋",
        "collection_info": null
    },
    {
        "title": "再用前韵四首  其一",
        "author": "郭印",
        "content": "瀼界东西境，人分远近村。\n关头千古路，夹口百川门。\n风定江知性，云开日返魂。\n客愁秋更剧，一望一神昏。",
        "dynasty": "宋",
        "collection_info": null
    },
    {
        "title": "再用前韵四首  其二",
        "author": "郭印",
        "content": "残日衔西岭，轻烟幕晚村。\n朝宗奔众水，设险壮重门。\n恍惚襄王梦，凄凉蜀相魂。\n山川长不改，人意自朝昏。",
        "dynasty": "宋",
        "collection_info": null
    },
    {
        "title": "再用前韵四首  其三",
        "author": "郭印",
        "content": "身留瘴疠地，家住水云村。\n何事怀三径，无才叩九门。\n秋风吹旅思，夜雨滴归魂。\n目断岷峨路，烟深夕照昏。",
        "dynasty": "宋",
        "collection_info": null
    },
    {
        "title": "再用前韵四首  其四",
        "author": "郭印",
        "content": "学道与时背，从人笑我村。\n太清元有路，大易岂无门。\n把定金公性，收还木女魂。\n屯蒙循两卦，返照验晨昏。",
        "dynasty": "宋",
        "collection_info": null
    },
    {
        "title": "杨村道中偶晴",
        "author": "郭印",
        "content": "童仆喧喧语，篮舆十里轻。\n雨收沙路净，溪涨石滩平。\n迭嶂千峰秀，残霞数道明。\n秋容谁可状，一洗客心清。",
        "dynasty": "宋",
        "collection_info": null
    },
    {
        "title": "次韵南伯唐福道中",
        "author": "郭印",
        "content": "宿雨郊原润，晨风草木凉。\n村醪饶客醉，山鸟笑人忙。\n石罅泉能洁，篱根笋自香。\n箯舆终日倦，惆怅旧林塘。",
        "dynasty": "宋",
        "collection_info": null
    },
    {
        "title": "留云安驿诗",
        "author": "郭印",
        "content": "五日留山驿，尘无一点新。\n瓜虀惟有酱，曲米不成春。\n默坐深调息，狂吟枉费神。\n箇中真趣在，略得自由身。",
        "dynasty": "宋",
        "collection_info": null
    },
    {
        "title": "过铜梁县有感为住半日",
        "author": "郭印",
        "content": "摄职临兹邑，于今五十年。\n吏胥都往矣，井邑尚依然。\n指目身曾见，谈论口但传。\n人情犹可喜，能不为留连。",
        "dynasty": "宋",
        "collection_info": null
    },
    {
        "title": "到巴川县日炽不可行遂留宿用明復留题韵",
        "author": "郭印",
        "content": "避暑巴川馆，凭栏瞰水濆。\n马牛纷浴汗，鹅鸭乱翻纹。\n潦浊难为鑑，天昏不辨云。\n清泉何处是，一卓饭吾军。",
        "dynasty": "宋",
        "collection_info": null
    },
    {
        "title": "遂宁县道中路平日炽",
        "author": "郭印",
        "content": "赤日射平地，青天卷片云。\n汗流疑是浴，气烈正如焚。\n食鼎荷汤镬，舆衣蒙火裙。\n幸哉无内热，不使躁为君。",
        "dynasty": "宋",
        "collection_info": null
    },
    {
        "title": "未归",
        "author": "郭印",
        "content": "宇县干戈满，何人不念归。\n死生虽有命，进退合知几。\n岩壑空摇颊，尘埃少拂衣。\n吾今同一辙，惭负故山薇。",
        "dynasty": "宋",
        "collection_info": null
    },
    {
        "title": "将归",
        "author": "郭印",
        "content": "两载春风客，翩翩忆旧栖。\n林深喧鸟雀，水暖乱鳬鹥。\n到处宜倾榼，逢人数杖藜。\n荷花难负约，飞语报云溪。",
        "dynasty": "宋",
        "collection_info": null
    },
    {
        "title": "离三节镇日色正盛顷间云起阳乌不见终日清凉",
        "author": "郭印",
        "content": "忽讶云峰合，浑忘暑气侵。\n垂天真有意，笼日岂无心。\n行旅人人悦，空山处处阴。\n更期头上黑，相送到溪林。",
        "dynasty": "宋",
        "collection_info": null
    },
    {
        "title": "舟中早起",
        "author": "郭印",
        "content": "迤逦东方白，犹余数点星。\n乱鸦啼古木，宿鹭起寒汀。\n日衬残云赤，烟含远岫青。\n江山无限思，不觉是飘零。",
        "dynasty": "宋",
        "collection_info": null
    },
    {
        "title": "舟中遇雨",
        "author": "郭印",
        "content": "小舟初别岸，一雨送斜风。\n点点圆生晕，声声碎打篷。\n云山交惨淡，烟树远冥蒙。\n有客披蓑坐，凭谁作画工。",
        "dynasty": "宋",
        "collection_info": null
    },
    {
        "title": "舟中雨霁",
        "author": "郭印",
        "content": "雨声收淅沥，霁色起曈昽。\n山顶云蒸白，江心日射红。\n澄波还古岸，宿雾扫遥空。\n更喜前程快，扁舟得顺风。",
        "dynasty": "宋",
        "collection_info": null
    },
    {
        "title": "舟中见月",
        "author": "郭印",
        "content": "濮上今秋月，于人太有情。\n银盘随水涌，素练截江横。\n岸阔天犹近，船虚夜自明。\n寒光连上下，万里一心清。",
        "dynasty": "宋",
        "collection_info": null
    },
    {
        "title": "和荣安中月明夜行",
        "author": "郭印",
        "content": "驱车夜出城，佳月傍人明。\n始向山头见，还同水面行。\n问途几一舍，投宿已三更。\n露湿衣裘冷，吾生笑自轻。",
        "dynasty": "宋",
        "collection_info": null
    },
    {
        "title": "过石门滩",
        "author": "郭印",
        "content": "长江风雨急，巨石虎狼蹲。\n水自分三道，舟唯过一门。\n细观真眩目，平下亦销魂。\n忠信知堪仗，儿曹不用喧。",
        "dynasty": "宋",
        "collection_info": null
    },
    {
        "title": "栗鼻峡遇风",
        "author": "郭印",
        "content": "平生知任运，一切听天公。\n身世浮江木，功名水上风。\n圣人齐觉梦，俗士较穷通。\n眼底无穷事，飞花本自空。",
        "dynasty": "宋",
        "collection_info": null
    },
    {
        "title": "檥舟",
        "author": "郭印",
        "content": "袅袅垂杨岸，无人独檥舟。\n风波尝险阻，身世任沉浮。\n邃径中间接，寒溪左右流。\n冥心来宴坐，浩荡得天游。",
        "dynasty": "宋",
        "collection_info": null
    },
    {
        "title": "云溪杂咏  其一",
        "author": "郭印",
        "content": "入门何所有，弥望祇林泉。\n尘垢人间世，云霞洞裏天。\n闲亭藏復见，小径绝仍连。\n勿说桃源地，幽深自一川。",
        "dynasty": "宋",
        "collection_info": null
    },
    {
        "title": "云溪杂咏  其二",
        "author": "郭印",
        "content": "俗客寻常少，珍禽自在啼。\n一溪如练浄，万竹与云齐。\n纵目心贪看，回头路却迷。\n清游殊未足，日下小桥西。",
        "dynasty": "宋",
        "collection_info": null
    },
    {
        "title": "云溪杂咏  其三",
        "author": "郭印",
        "content": "好景发天秘，幽情得快哉。\n亭从江上见，路向竹间开。\n有客相将入，无人独自来。\n芒鞋元凖拟，和雨踏苍苔。",
        "dynasty": "宋",
        "collection_info": null
    },
    {
        "title": "云溪杂咏  其四",
        "author": "郭印",
        "content": "门前车马迹，篱内水云乡。\n分委江流驶，通幽径路长。\n一池擎菡蓞，万竹耸篬筤。\n谁谓蓬壶远，红尘官道傍。",
        "dynasty": "宋",
        "collection_info": null
    },
    {
        "title": "云溪杂咏  其五",
        "author": "郭印",
        "content": "林园无俗物，满目是琅玕。\n非雾昼常晦，不风夏亦寒。\n流尘终日背，归鸟一枝安。\n但看青青节，肯随黄叶残。",
        "dynasty": "宋",
        "collection_info": null
    },
    {
        "title": "云溪杂咏  其六",
        "author": "郭印",
        "content": "竹色琅玕立，花光锦绣舒。\n物情奚得丧，人意妄分疏。\n污浄川同纳，媸妍鑑本虚。\n和光聊復尔，看取未形初。",
        "dynasty": "宋",
        "collection_info": null
    },
    {
        "title": "云溪杂咏  其七",
        "author": "郭印",
        "content": "步屧寻幽胜，亭边水竹饶。\n地令人事远，江遣客愁销。\n自是尘难近，谁云隐可招。\n洞天无别景，于此日逍遥。",
        "dynasty": "宋",
        "collection_info": null
    },
    {
        "title": "云溪杂咏  其八",
        "author": "郭印",
        "content": "小桥藏曲折，幽径一溪分。\n旭日筛金影，春流展縠文。\n周遭无限玉，参错几重云。\n觌面融真意，相知祇此君。",
        "dynasty": "宋",
        "collection_info": null
    },
    {
        "title": "云溪杂咏  其九",
        "author": "郭印",
        "content": "竹裏虹桥见，葱葱翠气浮。\n枝交笼短岸，叶落赴寒流。\n索莫终年计，徘徊竟月留。\n清凉宜避热，风色晚飕飕。",
        "dynasty": "宋",
        "collection_info": null
    },
    {
        "title": "云溪杂咏  其一○",
        "author": "郭印",
        "content": "一到平桥上，萧然浄客心。\n两边风细细，四面竹森森。\n更喜清流驶，宁容畏暑侵。\n我来归不去，日永镇长阴。",
        "dynasty": "宋",
        "collection_info": null
    },
    {
        "title": "云溪杂咏  其一一",
        "author": "郭印",
        "content": "虚舟横沼面，窗户四玲珑。\n绛宇三山上，青天一镜中。\n夜深杨柳月，日永芰荷风。\n公退浑无事，江湖兴莫穷。",
        "dynasty": "宋",
        "collection_info": null
    },
    {
        "title": "云溪杂咏  其一二",
        "author": "郭印",
        "content": "小阁供遐眺，凝眸万景闲。\n江流连旷野，林杪出遥山。\n思远凭栏外，吟成倚杖间。\n干坤无尽藏，造物岂容悭。",
        "dynasty": "宋",
        "collection_info": null
    },
    {
        "title": "云溪杂咏  其一三",
        "author": "郭印",
        "content": "道眼全无障，机心了不生。\n园亭如着意，物色岂留情。\n水鸟元相狎，渊鱼自勿惊。\n超然忘我见，万化各天成。",
        "dynasty": "宋",
        "collection_info": null
    },
    {
        "title": "云溪杂咏  其一四",
        "author": "郭印",
        "content": "寒潭深百尺，潜物晦其真。\n雨施时为润，渊居每自珍。\n飞腾应有道，变化岂无神。\n直待功成日，驱云上紫宸。",
        "dynasty": "宋",
        "collection_info": null
    },
    {
        "title": "云溪杂咏  其一五",
        "author": "郭印",
        "content": "生植依山谷，移根伴此君。\n丛中抽紫干，幽处吐清芬。\n入室能俱化，同心自远闻。\n灵均元不试，委佩楚江濆。",
        "dynasty": "宋",
        "collection_info": null
    },
    {
        "title": "和韩道济见示云溪之什",
        "author": "郭印",
        "content": "水竹吾庐胜，幽遐不用寻。\n秋江分浩渺，夏日閟沉阴。\n野客敲门看，骚人倚杖吟。\n佥言清入骨，坐久髮毛森。",
        "dynasty": "宋",
        "collection_info": null
    },
    {
        "title": "刘谊夫见寄云溪之什用前韵  其一",
        "author": "郭印",
        "content": "闲情从杖屦，幽意满林塘。\n秋近气先冷，春来风自香。\n芷兰成佩玉，茅苇当雕梁。\n一念浑枯木，能随柳絮狂。",
        "dynasty": "宋",
        "collection_info": null
    },
    {
        "title": "刘谊夫见寄云溪之什用前韵  其二",
        "author": "郭印",
        "content": "身堕樊笼裏，心游浦溆边。\n晚风传牧笛，落日漾渔船。\n山接无穷树，江连不尽天。\n凭谁图此景，髣髴似斜川。",
        "dynasty": "宋",
        "collection_info": null
    },
    {
        "title": "归云溪三首  其一",
        "author": "郭印",
        "content": "才入云溪境，欣然面故人。\n江郊宁改旧，竹树更增新。\n泉石重为伴，樵渔永作邻。\n丁宁鱼与鸟，久出幸无嗔。",
        "dynasty": "宋",
        "collection_info": null
    },
    {
        "title": "归云溪三首  其二",
        "author": "郭印",
        "content": "林园三载别，相见不相猜。\n燕雀垂空下，龟鱼近水来。\n但辜新笋约，犹及白莲开。\n从此休官去，风光日共陪。",
        "dynasty": "宋",
        "collection_info": null
    },
    {
        "title": "归云溪三首  其三",
        "author": "郭印",
        "content": "蜀道溪林胜，无如此地先。\n两溪光练练，万竹翠涓涓。\n世谓齐盘谷，人言过辋川。\n吾生聊乐耳，何必问前贤。",
        "dynasty": "宋",
        "collection_info": null
    },
    {
        "title": "题谢园二首  其一",
        "author": "郭印",
        "content": "邂逅成幽讨，徘徊慰赏心。\n长江连远色，乔木借清阴。\n亭暗萝垂幄，林明竹散金。\n烂游须爱日，羲驭去骎骎。",
        "dynasty": "宋",
        "collection_info": null
    },
    {
        "title": "题谢园二首  其二",
        "author": "郭印",
        "content": "林柯初脱叶，江国便知秋。\n雁过如将信，鸥眠不避舟。\n一丘终未遂，五斗秪堪羞。\n不有樽中物，凭谁破客愁。",
        "dynasty": "宋",
        "collection_info": null
    },
    {
        "title": "和仲明举幽居",
        "author": "郭印",
        "content": "薄游心已倦，幽筑兴何长。\n夜雨千畦菊，春风五亩桑。\n鸡豚还自乐，人我亦相忘。\n黄卷皆吾友，何忧日面墻。",
        "dynasty": "宋",
        "collection_info": null
    },
    {
        "title": "歳寒堂",
        "author": "郭印",
        "content": "草木摧枯尽，穷冬独后凋。\n坚姿工傲雪，直干上凌霄。\n烟色蒙高盖，风声涨晚潮。\n只怜桃与李，一向媚春韶。",
        "dynasty": "宋",
        "collection_info": null
    },
    {
        "title": "贵和堂",
        "author": "郭印",
        "content": "临池高拓地，轩槛直前开。\n树影帘中入，荷香坐上来。\n吏闲休案牍，客好共樽罍。\n再稔民和乐，嘉名亦称哉。",
        "dynasty": "宋",
        "collection_info": null
    },
    {
        "title": "独有堂",
        "author": "郭印",
        "content": "至道浑疑独，头头岂或遗。\n尘中如默契，圣处自深知。\n一体珠同贯，多方路益歧。\n未能融物我，难与话希夷。",
        "dynasty": "宋",
        "collection_info": null
    },
    {
        "title": "题费氏清余轩",
        "author": "郭印",
        "content": "闻说南轩下，澄然洗客心。\n不风兰自馥，非雾竹常阴。\n檐影闲云过，櫺光淡月侵。\n兴来谁与语，抚弄膝间琴。",
        "dynasty": "宋",
        "collection_info": null
    },
    {
        "title": "卭州西岩轩阁陋甚抡仲知府舍人侍殿撰公来游惜其頽敝乃更新之既成以书招印同游因成一章",
        "author": "郭印",
        "content": "鹤山争揽胜，此地独超然。\n秀巘修屏立，枯崖半屋悬。\n团云饶翠竹，鸣玉落清泉。\n自得高人赏，佳名日益传。",
        "dynasty": "宋",
        "collection_info": null
    },
    {
        "title": "酴醿阁",
        "author": "郭印",
        "content": "春风高阁上，雪片又能香。\n琢玉全天质，施朱笑晚粧。\n梅花如许瘦，柳絮不胜狂。\n况此偏宜酿，逢人问酒方。",
        "dynasty": "宋",
        "collection_info": null
    },
    {
        "title": "诸葛公则延登书阁出示焦丈通直洎诸公所赠诗因成四韵",
        "author": "郭印",
        "content": "落泊粗官冷，婆娑小阁深。\n身劳常簿领，兴在即山林。\n幽砌封苔晕，虚櫺过竹阴。\n眼前无限意，清赏得知心。",
        "dynasty": "宋",
        "collection_info": null
    },
    {
        "title": "野亭",
        "author": "郭印",
        "content": "一到幽亭上，萧然浄客心。\n竹深风细细，柏古气森森。\n畏日背斜照，珍禽共好音。\n未能还小隐，即此是山林。",
        "dynasty": "宋",
        "collection_info": null
    },
    {
        "title": "绕红亭",
        "author": "郭印",
        "content": "燕脂新染出，剪刻费天工。\n叶少何妨绿，枝繁不厌红。\n绮霞当眼烂，风雨转头空。\n唯有亭前竹，青青四季同。",
        "dynasty": "宋",
        "collection_info": null
    },
    {
        "title": "陪元允大受游天宁寺三首  其一",
        "author": "郭印",
        "content": "炎暑何从避，城隅古刹幽。\n故人今再会，胜地昔曾游。\n云合天容暝，风来客意秋。\n归途催暮雨，回首不能休。",
        "dynasty": "宋",
        "collection_info": null
    },
    {
        "title": "陪元允大受游天宁寺三首  其二",
        "author": "郭印",
        "content": "拉客游萧寺，徘徊及暮还。\n自非归沐假，那得片时闲。\n阅世真成梦，为官祇强颜。\n老僧应笑我，何日远尘寰。",
        "dynasty": "宋",
        "collection_info": null
    },
    {
        "title": "陪元允大受游天宁寺三首  其三",
        "author": "郭印",
        "content": "古人来会合，萧寺喜粗连。\n久坐频更仆，留言悉契禅。\n塔高延晚照，楠密易昏烟。\n欲去仍回首，西风为惨然。",
        "dynasty": "宋",
        "collection_info": null
    },
    {
        "title": "天宁晚集",
        "author": "郭印",
        "content": "僧寮便坐卧，触目兴何穷。\n庭竹留斜日，瓶花怯晚风。\n分无依宝社，心已脱尘笼。\n回首人间世，枯荣一梦中。",
        "dynasty": "宋",
        "collection_info": null
    },
    {
        "title": "游金地寺  其一",
        "author": "郭印",
        "content": "山行无近远，绝顶是休程。\n度石篮舆怯，穿云履屐轻。\n林篁当路迸，泉水落溪鸣。\n更宿招提夜，寥然一境清。",
        "dynasty": "宋",
        "collection_info": null
    },
    {
        "title": "游金地寺  其二",
        "author": "郭印",
        "content": "得得来幽寺，山灵为洒尘。\n谈禅饶释子，觅句让诗人。\n好癖疑惊俗，机忘始见真。\n平生丘壑志，舍此更何亲。",
        "dynasty": "宋",
        "collection_info": null
    },
    {
        "title": "下岩寺",
        "author": "郭印",
        "content": "云安欣及境，小刹为徘徊。\n殿阁随岩展，轩窗向水开。\n僧虽持钵出，客自舣舟回。\n欲住无留计，幽怀亦畅哉。",
        "dynasty": "宋",
        "collection_info": null
    },
    {
        "title": "游灵泉寺",
        "author": "郭印",
        "content": "人日访山寺，春风能借温。\n柳桥通一水，柏径隐重门。\n泉窦来何处，梅花别有村。\n从容寻后约，假榻卧云根。",
        "dynasty": "宋",
        "collection_info": null
    },
    {
        "title": "再和",
        "author": "郭印",
        "content": "四面林峦匝，风喧未觉温。\n晓晴云度岭，夜静月侵门。\n地秀古今树，人嬉远近村。\n细观群动性，各各自归根。",
        "dynasty": "宋",
        "collection_info": null
    },
    {
        "title": "宿大明寺",
        "author": "郭印",
        "content": "历览成终日，禅房处处深。\n野僧应怪见，俗客可幽寻。\n烟竹寒垂幄，风松静鼓琴。\n清谈不知寐，明月到天心。",
        "dynasty": "宋",
        "collection_info": null
    },
    {
        "title": "游涪州普浄院",
        "author": "郭印",
        "content": "城郭欹斜建，人家高下居。\n扁舟挨古岸，别棹过僧庐。\n祠识伊川像，堂标鲁直书。\n惜哉横一水，游子亦来疏。",
        "dynasty": "宋",
        "collection_info": null
    },
    {
        "title": "次韵明法游法相院二首  其一",
        "author": "郭印",
        "content": "市近清江隔，林深古寺幽。\n竹光浓欲滴，山色翠交浮。\n咫尺人稀到，寻常客共游。\n机心吾已息，来往不惊鸥。",
        "dynasty": "宋",
        "collection_info": null
    },
    {
        "title": "次韵明法游法相院二首  其二",
        "author": "郭印",
        "content": "禅扉尘不杂，景趣自然幽。\n黛色排轩入，仙香绕殿浮。\n傍林滋野兴，出郭契清游。\n归路风埃起，眠沙愧白鸥。",
        "dynasty": "宋",
        "collection_info": null
    },
    {
        "title": "次韵蒲大受瀛游富仁院二首  其一",
        "author": "郭印",
        "content": "衲子幽栖地，青山绕四旁。\n林昏知暝霭，溪暖觉迟阳。\n泉石关心久，风光引兴长。\n春云多变态，天末淡微茫。",
        "dynasty": "宋",
        "collection_info": null
    },
    {
        "title": "次韵蒲大受瀛游富仁院二首  其二",
        "author": "郭印",
        "content": "脱屣尘埃外，结庐猿鸟旁。\n松门深掩月，花坞静含阳。\n欹枕泉春急，焚香昼景长。\n我无林壑分，世路祇茫茫。",
        "dynasty": "宋",
        "collection_info": null
    },
    {
        "title": "宿香盖院",
        "author": "郭印",
        "content": "溪横门半掩，日暮客来过。\n翠竹庵前密，青山阁上多。\n景宜闲裏觅，诗向醉中哦。\n回首风尘满，明朝事若何。",
        "dynasty": "宋",
        "collection_info": null
    },
    {
        "title": "过谦上人房",
        "author": "郭印",
        "content": "小房藏曲折，客至不譍门。\n种竹无多地，分兰却数盆。\n禅心初默契，道学更深论。\n世路悲流浪，因君一反源。",
        "dynasty": "宋",
        "collection_info": null
    },
    {
        "title": "僧房午睡",
        "author": "郭印",
        "content": "客馆饶秋思，僧房惬昼眠。\n纳凉仍古殿，濯热更清泉。\n得失浑关命，行藏只听缘。\n安能随世态，膏火日相煎。",
        "dynasty": "宋",
        "collection_info": null
    },
    {
        "title": "游酆都观二首  其一",
        "author": "郭印",
        "content": "两汉神仙宅，千年道德乡。\n祥云连野润，巨柏亘天长。\n陈迹遗萧爽，高风接混茫。\n凝情丹竈冷，无处问真方。",
        "dynasty": "宋",
        "collection_info": null
    },
    {
        "title": "游酆都观二首  其二",
        "author": "郭印",
        "content": "仙籍平都化，今晨喜一过。\n彩云空洞穴，古木上藤萝。\n龙势山盘转，禽声日咏歌。\n我来思际遇，亭下久婆娑。",
        "dynasty": "宋",
        "collection_info": null
    },
    {
        "title": "游思安凤凰岩",
        "author": "郭印",
        "content": "山脚清江转，岩腰细路通。\n飞泉忽溅雨，阴壑自吟风。\n寺隐烟云裏，人行竹柏中。\n野僧无箇在，幽鸟为谈空。",
        "dynasty": "宋",
        "collection_info": null
    },
    {
        "title": "合州濮岩",
        "author": "郭印",
        "content": "背郭二三里，林峦迥出群。\n千岩蹲古佛，万木驻寒云。\n楼阁侵天际，烟霞谢世纷。\n登临不忍去，回首日西曛。",
        "dynasty": "宋",
        "collection_info": null
    },
    {
        "title": "题岑公洞",
        "author": "郭印",
        "content": "岑公来避世，甲子十周年。\n夏屋虚岩豁，神芝结乳悬。\n木乔从昔种，香信至今传。\n学道能坚忍，何人不得仙。",
        "dynasty": "宋",
        "collection_info": null
    },
    {
        "title": "采真洞",
        "author": "郭印",
        "content": "竹洞深深处，斯游契采真。\n故来非俗客，同道是幽人。\n日暗能休影，风清不受尘。\n行行无限意，满目涨修筠。",
        "dynasty": "宋",
        "collection_info": null
    },
    {
        "title": "和张方回西湖二首  其一",
        "author": "郭印",
        "content": "房公巧栽植，花发四时春。\n有竹能环水，无风不动苹。\n人亡留粉像，客至谢红尘。\n梅柳年年色，相看白髪新。",
        "dynasty": "宋",
        "collection_info": null
    },
    {
        "title": "和张方回西湖二首  其二",
        "author": "郭印",
        "content": "丛篁深翳景，草木未知春。\n晴漏林间日，寒生水上苹。\n萦纡通邃径，寂历远嚣尘。\n更渡长桥去，无邉物色新。",
        "dynasty": "宋",
        "collection_info": null
    },
    {
        "title": "和何子应游金璧池二首  其一",
        "author": "郭印",
        "content": "才华思哲匠，魂梦绕幽塘。\n旧馆随人胜，新荷特地香。\n烟深喧脆管，水浄蘸浮梁。\n安得双飞翼，尊前一醉狂。",
        "dynasty": "宋",
        "collection_info": null
    },
    {
        "title": "和何子应游金璧池二首  其二",
        "author": "郭印",
        "content": "徜徉清水曲，盼恋绿杨边。\n欲并师商席，同登傅说船。\n万荷齐舞扇，一苇独行天。\n满目江湖趣，无劳涉大川。",
        "dynasty": "宋",
        "collection_info": null
    },
    {
        "title": "和元汝功登城有感",
        "author": "郭印",
        "content": "荒城缘蔓草，峭壁累咸鹾。\n山木秋尤少，江云晚更多。\n寺乌千点集，塞雁一声过。\n锦水归心切，渔衣负绿蓑。",
        "dynasty": "宋",
        "collection_info": null
    },
    {
        "title": "城上",
        "author": "郭印",
        "content": "晚目层城上，山川自吐吞。\n断云孤岭秀，涨潦一溪浑。\n烟起谁家树，人归何处村。\n不堪东北望，回首又黄昏。",
        "dynasty": "宋",
        "collection_info": null
    },
    {
        "title": "登咒土寺东台",
        "author": "郭印",
        "content": "寻幽通野寺，访古得危亭。\n木偃千年盖，山围一面屏。\n登临徐发兴，萧散偶忘形。\n倚郭繁华地，斯游喜屡经。",
        "dynasty": "宋",
        "collection_info": null
    },
    {
        "title": "书台",
        "author": "郭印",
        "content": "崛起扶刘氏，兼资将相才。\n臣心虽自切，天命若为猜。\n古壁空遗像，荒榛只旧台。\n斯人今不见，落日更徘徊。",
        "dynasty": "宋",
        "collection_info": null
    },
    {
        "title": "西台",
        "author": "郭印",
        "content": "高台垂四顾，遗冢阅千年。\n烟树孤城外，云山落照边。\n峥嵘余巨石，惨淡接平川。\n往事谁能说，凭栏一怅然。",
        "dynasty": "宋",
        "collection_info": null
    },
    {
        "title": "凌虚台",
        "author": "郭印",
        "content": "高台收晚照，远思浩无穷。\n竹裏清飈泛，山高翠霭蒙。\n九层平可上，一径曲能通。\n谁揭凌虚字，名浮亦未公。",
        "dynasty": "宋",
        "collection_info": null
    },
    {
        "title": "御风桥",
        "author": "郭印",
        "content": "此地多虚旷，飘然欲御风。\n双鳬疑到阙，一鸟似翔空。\n本是仙家事，元非幻术功。\n金丹成就日，白昼自飞冲。",
        "dynasty": "宋",
        "collection_info": null
    },
    {
        "title": "众香桥",
        "author": "郭印",
        "content": "标名何所谓，物色正相当。\n堆雪酴醿洁，披风菡蓞香。\n菊从秋后发，梅向腊前芳。\n眼界无多地，纵横亘十方。",
        "dynasty": "宋",
        "collection_info": null
    },
    {
        "title": "无尽桥",
        "author": "郭印",
        "content": "曳杖徜徉去，仙家洞府中。\n寒流清自绕，幽径密相通。\n着处亭皆稳，看来景不同。\n是名无尽藏，具眼悉和融。",
        "dynasty": "宋",
        "collection_info": null
    },
    {
        "title": "张持道生辰三首  其一",
        "author": "郭印",
        "content": "妙喜生摩诘，长庚梦谪仙。\n宝阶三道降，凉月九分圆。\n黑髪功名地，红尘世俗缘。\n干坤思整顿，休慕竹林贤。",
        "dynasty": "宋",
        "collection_info": null
    },
    {
        "title": "张持道生辰三首  其二",
        "author": "郭印",
        "content": "几下陈蕃榻，常窥孔氏墻。\n玄通融释老，廓落傲羲皇。\n永祝千龄寿，从今一瓣香。\n玉枝长不汗，莫问鬓邉霜。",
        "dynasty": "宋",
        "collection_info": null
    },
    {
        "title": "张持道生辰三首  其三",
        "author": "郭印",
        "content": "咫尺桃源路，乘闲许杖藤。\n高谈六十刼，闇室百千灯。\n邀月公挥手，眠云我曲肱。\n洞门初不锁，俗客岂容登。",
        "dynasty": "宋",
        "collection_info": null
    },
    {
        "title": "輓故杨叔强承事词",
        "author": "郭印",
        "content": "家事毋关我，心君日日休。\n阴功归子息，贤德视交游。\n彛鼎千年古，图书一室幽。\n荣封胡不早，只许到郊丘。",
        "dynasty": "宋",
        "collection_info": null
    },
    {
        "title": "故于泰和輓词",
        "author": "郭印",
        "content": "艺圃收名早，如何亟赋归。\n肩摩青佩久，心念白云飞。\n屋有诗书润，家因孝友肥。\n二雏行展翮，休復愤儒衣。",
        "dynasty": "宋",
        "collection_info": null
    },
    {
        "title": "夫人輓词二首  其一",
        "author": "郭印",
        "content": "娈彼闺房秀，泠然玉雪容。\n月箫难择对，石窌侈疏封。\n涵泳诗书习，扶持扇枕供。\n三荆方擢秀，云壑卧双松。",
        "dynasty": "宋",
        "collection_info": null
    },
    {
        "title": "夫人輓词二首  其二",
        "author": "郭印",
        "content": "熊轼人将达，鱼轩乐未央。\n遽令双剑化，併作一丘藏。\n笔绝先秋句，衣缄故箧香。\n未应林下女，千古擅清芳。",
        "dynasty": "宋",
        "collection_info": null
    },
    {
        "title": "明復作文房四物诗因用其韵  其一",
        "author": "郭印",
        "content": "鋭精文字裏，今古叹毛锥。\n职在中书贵，功因大手奇。\n楮君频借重，墨客最相知。\n绝迹头童日，麟经万世师。",
        "dynasty": "宋",
        "collection_info": null
    },
    {
        "title": "明復作文房四物诗因用其韵  其二",
        "author": "郭印",
        "content": "琢就阴崖骨，良工用意勤。\n沼心初受水，镜面已生云。\n自比珪璋质，能成翰墨勋。\n千金酬重价，端石世传闻。",
        "dynasty": "宋",
        "collection_info": null
    },
    {
        "title": "明復作文房四物诗因用其韵  其三",
        "author": "郭印",
        "content": "结绳嗟已远，书尺济斯民。\n汗竹功犹浅，香皮世益珍。\n廉方能洁己，舒卷解随人。\n一自逢毛颖，交情日日亲。",
        "dynasty": "宋",
        "collection_info": null
    },
    {
        "title": "明復作文房四物诗因用其韵  其四",
        "author": "郭印",
        "content": "笔阵须鍪甲，轻烟久秘藏。\n犀文夸妙手，鱼腹验真方。\n制就玄圭象，磨成点漆光。\n东齐吾注易，谁遗一丸香。",
        "dynasty": "宋",
        "collection_info": null
    },
    {
        "title": "竹杖",
        "author": "郭印",
        "content": "长短身为度，洪纤节自明。\n时时勤执捉，处处伴经行。\n峻岅腰能直，危桥步亦轻。\n化龙他日事，灵寿若为荣。",
        "dynasty": "宋",
        "collection_info": null
    },
    {
        "title": "竹夫人",
        "author": "郭印",
        "content": "林下风流在，收归枕簟傍。\n冰肌元本浄，玉骨自然凉。\n最是虚心好，由来正节刚。\n炎天长作伴，书夜不能忘。",
        "dynasty": "宋",
        "collection_info": null
    },
    {
        "title": "藤枕",
        "author": "郭印",
        "content": "剡藤新织就，一榻共清凉。\n琥珀珍难得，龙头贵莫当。\n不辞拳石冷，宁羡锦囊香。\n梦觉华胥乐，神怡四体康。",
        "dynasty": "宋",
        "collection_info": null
    },
    {
        "title": "芦簟",
        "author": "郭印",
        "content": "炎方需此物，收蓄遍家家。\n致用同桃竹，劳工笑象牙。\n虽无花色丽，却见水纹斜。\n展卧南窗下，萧然兴莫加。",
        "dynasty": "宋",
        "collection_info": null
    },
    {
        "title": "棕拂",
        "author": "郭印",
        "content": "一色棕榈造，收成掌握中。\n青蝇应退舍，白鸟敢争雄。\n便作龟毛用，宁殊麈尾功。\n世情分美丑，达者自圆通。",
        "dynasty": "宋",
        "collection_info": null
    },
    {
        "title": "纸扇",
        "author": "郭印",
        "content": "裁成方絮后，凉意便相亲。\n烈日工遮影，飞尘少污人。\n襟披殊觉快，掌运莫辞频。\n纨绮徒观美，论功曷比伦。",
        "dynasty": "宋",
        "collection_info": null
    },
    {
        "title": "见墻间竹影拟而画之终不近也",
        "author": "郭印",
        "content": "东墻纔过午，写此此君真。\n日翳倐无迹，云开俄有神。\n因缘咸自尔，形似竟谁亲。\n笔墨有非僞，天公恐笑人。",
        "dynasty": "宋",
        "collection_info": null
    },
    {
        "title": "孤雁",
        "author": "郭印",
        "content": "误逐衡阳暖，轻逃塞北寒。\n偶分千里伴，翻羡一枝安。\n兄弟今何许，家乡路若干。\n飘零归未得，浅渚戢修翰。",
        "dynasty": "宋",
        "collection_info": null
    },
    {
        "title": "蟋蟀",
        "author": "郭印",
        "content": "秋虫推尔杰，风韵太粗生。\n衰草年年恨，寒砧夜夜声。\n轴闲催妇织，衣薄念夫征。\n谁谓心如石，欹眠不挂情。",
        "dynasty": "宋",
        "collection_info": null
    },
    {
        "title": "山茶",
        "author": "郭印",
        "content": "严冬能独秀，浑不藉春风。\n叶自经霜碧，花应斗日红。\n望中几眩眼，高处欲燔空。\n安得栽培手，移根向邑中。",
        "dynasty": "宋",
        "collection_info": null
    },
    {
        "title": "上政府五首  其一",
        "author": "郭印",
        "content": "王室当年若缀旒，片言戡定出奇谋。\n临机勇决千钧弩，济险优游万斛舟。\n掌上回旋皆造化，毫端升黜是春秋。\n虫鱼尽喜干坤泰，宇县宁闻杞国忧。",
        "dynasty": "宋",
        "collection_info": null
    },
    {
        "title": "上政府五首  其二",
        "author": "郭印",
        "content": "塞上烟尘永不扬，边民戍卒尽耕桑。\n抗言用武真非策，唾手扶危别有方。\n须信精诚能感格，由来道德本安强。\n恩沾动植知多少，天使千秋保炽昌。",
        "dynasty": "宋",
        "collection_info": null
    },
    {
        "title": "上政府五首  其三",
        "author": "郭印",
        "content": "政和乙未对彤庭，袖笔曾陪四海英。\n三十七年浑梦境，六千余里邈神京。\n大钧播物无垠际，小录搜才有姓名。\n屈指西南存者几，成都首县一孤生。",
        "dynasty": "宋",
        "collection_info": null
    },
    {
        "title": "上政府五首  其四",
        "author": "郭印",
        "content": "三纪徒劳祇疗饥，年踰耳顺已知非。\n行藏有定随缘过，功业无成与愿违。\n里闬傥能乘驷入，君门便欲挂冠归。\n交朋亲戚犹相庆，要看桑榆晚日晖。",
        "dynasty": "宋",
        "collection_info": null
    },
    {
        "title": "上政府五首  其五",
        "author": "郭印",
        "content": "起家白屋忝为郎，俯视同侪道亦光。\n已幸十年纡赤绂，犹期一日坐黄堂。\n纷纷奔竞真成笑，兀兀憃愚但守常。\n不是坤舆能厚载，敢干斧锧献猖狂。",
        "dynasty": "宋",
        "collection_info": null
    },
    {
        "title": "上曾安抚二首  其一",
        "author": "郭印",
        "content": "万口争称好使君，携持踊跃看朱轮。\n入门便洒随车雨，到处真成有脚春。\n鱼鸟一时生意气，江山千里有精神。\n大贤易镇朝廷重，巴峡穷愁要抚循。",
        "dynasty": "宋",
        "collection_info": null
    },
    {
        "title": "上曾安抚二首  其二",
        "author": "郭印",
        "content": "圣门鼓瑟妙难窥，今日风流亲见之。\n五纪光阴惊电掣，一生忠孝仗天知。\n老庄座下须闻道，李杜坛边敢说诗。\n晚景功名非所慕，抠衣深喜得宗师。",
        "dynasty": "宋",
        "collection_info": null
    },
    {
        "title": "寄何修撰",
        "author": "郭印",
        "content": "向来祇欲返荆扉，老大趋时意颇微。\n官路波涛犹汹汹，家山桃李自依依。\n刳心拟出阴阳表，委质难逃造化机。\n寄语当年蓑笠友，樵渔素约敢相违。",
        "dynasty": "宋",
        "collection_info": null
    },
    {
        "title": "上郑漕二首  其一",
        "author": "郭印",
        "content": "穷经好客旧时声，千载遗风见典型。\n忠孝家传心自赤，功名路稳鬓方青。\n傅岩欲作商霖雨，蜀道犹观汉使星。\n小益提封重试可，定膺锋召入尧庭。",
        "dynasty": "宋",
        "collection_info": null
    },
    {
        "title": "上郑漕二首  其二",
        "author": "郭印",
        "content": "孤迹平生似转蓬，少而豪迈老羁穷。\n荣华路上黄粱梦，英俊丛中白髪翁。\n身堕穷山三峡裏，心随流水大江东。\n夤缘展翅斜阳晚，须仗扶摇一鹗风。",
        "dynasty": "宋",
        "collection_info": null
    },
    {
        "title": "送张道从上行起復帅夔二首  其一",
        "author": "郭印",
        "content": "初辞丘陇重哀荣，斾卷春风第一程。\n帝委才猷专外阃，人推勇略过长城。\n孤忠炯炯能移孝，温诏谆谆遽夺情。\n三峡壶浆应满道，江山草木旧知名。",
        "dynasty": "宋",
        "collection_info": null
    },
    {
        "title": "送张道从上行起復帅夔二首  其二",
        "author": "郭印",
        "content": "白帝层城统十连，肘联荆属阻山川。\n翠华久睠舟车会，紫诏先收柱石贤。\n雪凈已通梁阁道，浪平空舣汉楼船。\n不妨腰绖登廊庙，典故先朝尚宛然。",
        "dynasty": "宋",
        "collection_info": null
    },
    {
        "title": "送郑宣抚三首  其一",
        "author": "郭印",
        "content": "棹发嘉陵即帝庭，山川草木若为情。\n忠嘉但有三千牍，威爱犹传十万兵。\n天象共符虚右席，坤维一带失长城。\n西南所繫安危大，何止雪山分重轻。",
        "dynasty": "宋",
        "collection_info": null
    },
    {
        "title": "送郑宣抚三首  其二",
        "author": "郭印",
        "content": "凛凛风霜镇玉关，文经武略自优闲。\n蟠胸浩气吞云梦，盖世英名重泰山。\n忧国屡形诗句裏，折衝长在笑谈间。\n四川父老攀依切，犹问牙樯几日还。",
        "dynasty": "宋",
        "collection_info": null
    },
    {
        "title": "送郑宣抚三首  其三",
        "author": "郭印",
        "content": "朝路年来似奕棋，惟公出入倍光辉。\n昔时裴度临轩遣，今日曹参促诏归。\n蜀栈云横星骑动，楚江天阔锦帆飞。\n祇应太史朝朝奏，迤逦台星近紫微。",
        "dynasty": "宋",
        "collection_info": null
    },
    {
        "title": "送戴子厚赴张夔州之辟",
        "author": "郭印",
        "content": "半世婆娑厌宦途，时危结绶计何迂。\n非干避地游巫峡，且欲从军捍蜀都。\n巴水秋深添别恨，金陵天近试雄圗。\n平心勿管风涛恶，阴有神明巨力扶。",
        "dynasty": "宋",
        "collection_info": null
    },
    {
        "title": "送邵公济溥赴省二首  其一",
        "author": "郭印",
        "content": "天府登贤策马东，似君人物许谁同。\n文章小技出儿戱，道德微言余祖风。\n有路青霄元自别，无情白髪向来公。\n平生醖藉唯经国，唾手先收第一功。",
        "dynasty": "宋",
        "collection_info": null
    },
    {
        "title": "送邵公济溥赴省二首  其二",
        "author": "郭印",
        "content": "凛凛霜威扑扑尘，不堪晓骑送行人。\n云山万点远连蜀，烟树两行初过秦。\n风厚正能扶大翼，浪高端足化修鳞。\n圣君急士思调鼎，喜见寒梅漏洩春。",
        "dynasty": "宋",
        "collection_info": null
    },
    {
        "title": "次韵喻存道二首  其一",
        "author": "郭印",
        "content": "访道寻师积有年，晚逢夫子嘆高坚。\n玄关启处功深矣，妙指传来意豁然。\n气会三宫驰圣毂，理归一辙弃尘编。\n工夫到后神明出，夺得天机运用权。",
        "dynasty": "宋",
        "collection_info": null
    },
    {
        "title": "次韵喻存道二首  其二",
        "author": "郭印",
        "content": "神龙一去渺无踪，落日孤云为惨容。\n溪遶练光秋更白，黛横山色晚尤浓。\n细看风物曾经眼，深达根源自点胸。\n寄宿僧寮清不寐，一轮明月挂枯松。",
        "dynasty": "宋",
        "collection_info": null
    },
    {
        "title": "次元汝功韵赠王恭之",
        "author": "郭印",
        "content": "四海车书未混同，忧怀都付酒杯中。\n云雷自昔开屯难，天地于今合泰通。\n浊酒寒灯招旧友，清江小艇忆诗翁。\n人生会面真难得，莫遣行装犯晓风。",
        "dynasty": "宋",
        "collection_info": null
    },
    {
        "title": "次宋正纪韵",
        "author": "郭印",
        "content": "释耒随人干斗禄，因循五阅闰余年。\n折腰每效官三品，餬口深惭食万钱。\n未梦登天生羽八，肯希舐痔得车千。\n求田早决归耕计，种秫何妨酿酒泉。",
        "dynasty": "宋",
        "collection_info": null
    },
    {
        "title": "次韵正纪见寄",
        "author": "郭印",
        "content": "栖栖奔走不知春，日月无停疾转轮。\n尘土强颜成俗吏，林泉放意属高人。\n书题缱绻情何切，诗律雄遒语不陈。\n引起归心千万绪，向来梦寐几翻新。",
        "dynasty": "宋",
        "collection_info": null
    },
    {
        "title": "次韵正纪见贻之什",
        "author": "郭印",
        "content": "解绂归来旋葺居，身安环堵不求余。\n粗羹粝饭偏知味，谈话寒灯胜读书。\n情窦欲开先自窒，心田已浄弗须锄。\n亲朋有酒且呼唤，万事何妨一破除。",
        "dynasty": "宋",
        "collection_info": null
    },
    {
        "title": "次韵嵩师彦正留别",
        "author": "郭印",
        "content": "两公清气入人肝，玉树森森逼我寒。\n挥麈缤纷惊落屑，和诗来往疾跳丸。\n兴余不管牙籤乱，坐久翻忧蜡炬残。\n轻别莫言吾所讳，重逢应作老翁看。",
        "dynasty": "宋",
        "collection_info": null
    },
    {
        "title": "次韵余时升见招",
        "author": "郭印",
        "content": "老大逢春意转微，追随不復似当时。\n怜君旧已开三径，顾我今方卜一枝。\n近水遥山元自好，暖风迟日更相宜。\n便当乘兴寻花去，免使园林恨失期。",
        "dynasty": "宋",
        "collection_info": null
    },
    {
        "title": "和赵茂州即事六首  其一",
        "author": "郭印",
        "content": "千岩万壑最幽深，玉垒西邉古茂林。\n仕宦不妨真大隐，风流无伴只孤斟。\n多情竹色朝侵几，适意松声夜入琴。\n莫道使君无一事，每劳幽思发清吟。",
        "dynasty": "宋",
        "collection_info": null
    },
    {
        "title": "和赵茂州即事六首  其二",
        "author": "郭印",
        "content": "邉城赢得自由身，富有江山岂是贫。\n水榭晴云来几席，月庭香雾湿衣巾。\n已邀松竹为三友，更列图书作四邻。\n不会世间机巧事，无思无虑乐天真。",
        "dynasty": "宋",
        "collection_info": null
    },
    {
        "title": "和赵茂州即事六首  其三",
        "author": "郭印",
        "content": "人事都无喜宴安，懒于喧处竞追攀。\n惊残午梦风推户，压尽炎威雪满山。\n无主岩花时解笑，近人林鸟亦知还。\n应怜朝市区区者，方寸何曾顷刻闲。",
        "dynasty": "宋",
        "collection_info": null
    },
    {
        "title": "和赵茂州即事六首  其四",
        "author": "郭印",
        "content": "官居閴寂似僧居，坐卧行藏得自如。\n爽气逼人千亩竹，清风满室一床书。\n心游淡泊能调马，意绝贪求岂羡鱼。\n即此便同三径隐，未须投绂赋归欤。",
        "dynasty": "宋",
        "collection_info": null
    },
    {
        "title": "和赵茂州即事六首  其五",
        "author": "郭印",
        "content": "前世愚夫哂邓通，即山鼓铸死饥穷。\n贪名勿羡青云士，守道甘为白髪翁。\n日月奔驰驹过隙，干坤跼蹐鸟居笼。\n反观自有超然地，能使渊明立下风。",
        "dynasty": "宋",
        "collection_info": null
    },
    {
        "title": "和赵茂州即事六首  其六",
        "author": "郭印",
        "content": "所欲谁能矩不踰，人生七十在须叟。\n纵横窃鄙张仪诈，怀卷终思宁武愚。\n幸有精神延短景，了无才力奋雄图。\n手提造化非难事，井底寒蛙祗自居。",
        "dynasty": "宋",
        "collection_info": null
    },
    {
        "title": "诸友和章及性宗用韵二首  其一",
        "author": "郭印",
        "content": "服田力穯是良农，卤莽耕耘报亦同。\n得道正从勤苦裏，了心只在刹那中。\n六通四闢非关学，万别千差不见功。\n法法满前供受用，更于何处觅家风。",
        "dynasty": "宋",
        "collection_info": null
    },
    {
        "title": "诸友和章及性宗用韵二首  其二",
        "author": "郭印",
        "content": "千花百草斗青春，法界谁知本一真。\n生灭去来浑妙用，洪纤曲直现全身。\n参同聊示师资契，授受宁论父子亲。\n直下承当犹自错，可怜舍己更从人。",
        "dynasty": "宋",
        "collection_info": null
    },
    {
        "title": "宋子渊有诗及性宗事用韵寄之二首  其一",
        "author": "郭印",
        "content": "还淳反朴似山农，与物相忘即大同。\n造理自超言意表，发机不离见闻中。\n批云切月能无事，转地回天别有功。\n公案见成何必举，请君于此嗣宗风。",
        "dynasty": "宋",
        "collection_info": null
    },
    {
        "title": "宋子渊有诗及性宗事用韵寄之二首  其二",
        "author": "郭印",
        "content": "枯大寒岩但不春，直经千刼未为真。\n一门超邈难寻轨，万象森罗独露身。\n田地稳时行便到，工夫尽处见方亲。\n韩卢逐兔纷纷是，言语支离最误人。",
        "dynasty": "宋",
        "collection_info": null
    },
    {
        "title": "康子思二诗有问道之意和其韵  其一",
        "author": "郭印",
        "content": "禀生太极本纯全，七尺身中豁一天。\n妙道高深从俗笑，至言微密向谁传。\n何须青简书勋业，赖有丹台集圣贤。\n诸子但论时世事，令人懒语益思眠。",
        "dynasty": "宋",
        "collection_info": null
    },
    {
        "title": "康子思二诗有问道之意和其韵  其二",
        "author": "郭印",
        "content": "要作通天一大儒，措心寥廓未为迂。\n神机应变无多子，圣域知归不远涂。\n哮吼定应潜百兽，啁啾终是笑群雏。\n吾今欲觅衣中宝，活计须教一物无。",
        "dynasty": "宋",
        "collection_info": null
    },
    {
        "title": "赠王君诏道人",
        "author": "郭印",
        "content": "润屋金多笑不居，却从象罔索玄珠。\n千年古镜心长静，万里飞云身自孤。\n空裏结空空復有，梦中占梦梦元无。\n休将此语轻传泄，举世冥行少丈夫。",
        "dynasty": "宋",
        "collection_info": null
    },
    {
        "title": "卜居",
        "author": "郭印",
        "content": "只忧短髪变星星，早葺生涯寄暮龄。\n二顷可能轻相印，一区聊欲着玄经。\n不嫌野水侵扉绿，更喜寒筠遶屋青。\n投绂归来成底事，要驱龙虎遁天刑。",
        "dynasty": "宋",
        "collection_info": null
    },
    {
        "title": "次韵杨信仲见贻郊居二首  其一",
        "author": "郭印",
        "content": "平生不喜入州闾，林下江边谩卜居。\n解榻延宾同笑语，杜门教子读诗书。\n最怜舍后蔬盈圃，只欠庭前水绕除。\n官路崄巇端可畏，茅茨固就早悬车。",
        "dynasty": "宋",
        "collection_info": null
    },
    {
        "title": "次韵杨信仲见贻郊居二首  其二",
        "author": "郭印",
        "content": "野老樵夫作比闾，儒宫一亩亦安居。\n浇愁剰买村前酒，引睡频拈架上书。\n江近云烟长到户，人稀鸟鹊自驯除。\n不才已分时流弃，犹幸能延长者车。",
        "dynasty": "宋",
        "collection_info": null
    },
    {
        "title": "次韵王德夫晚晴郊行之作",
        "author": "郭印",
        "content": "天含愁思雨冥冥，晚色云销万里青。\n几点沙鸥临水镜，数重烟树簇山屏。\n雅闻樵采能谈道，欲耦锄耰更问经。\n藜杖芒鞋先有约，相从避世免深刑。",
        "dynasty": "宋",
        "collection_info": null
    },
    {
        "title": "次韵师时发溪桥晚眺",
        "author": "郭印",
        "content": "卧溪古木势蜿蜒，伫立斜阳旅思寛。\n湍没岸痕知涨溢，风生水面觉清寒。\n静容桃李敷浓荫，暖放鳬鹥浴短翰。\n隐约渭滨真髣髴，行藏都付一渔竿。",
        "dynasty": "宋",
        "collection_info": null
    },
    {
        "title": "和师时发荷亭晚饮",
        "author": "郭印",
        "content": "榴花灼烁半空开，天外薫风入座来。\n雨掠南塘荷盖凈，云埋西岭日车颓。\n物情荣谢看诗句，时世安危付酒杯。\n好是溪桥最清绝，淡烟寒水一迟回。",
        "dynasty": "宋",
        "collection_info": null
    },
    {
        "title": "宪司后园葺旧亭榜以明秀元少监有诗次韵",
        "author": "郭印",
        "content": "烂漫烟光一目收，危亭葺就壮岑楼。\n三巴故国山川在，万古长空日月流。\n江水奔腾无昼夜，石田耕穫漫春秋。\n兴来笻竹随儿辈，径路平生不惯由。",
        "dynasty": "宋",
        "collection_info": null
    },
    {
        "title": "再和四首  其一",
        "author": "郭印",
        "content": "万象森罗不可收，一亭览尽胜高楼。\n涂山南觐尊乔岳，渝水东朝合众流。\n烟起人家天欲暮，云归海峤月当秋。\n此时此景尤佳绝，约客重来信有由。",
        "dynasty": "宋",
        "collection_info": null
    },
    {
        "title": "再和四首  其二",
        "author": "郭印",
        "content": "东皇物色未全收，山半登临当倚楼。\n锦里烟光浑在眼，云溪花片亦随流。\n夕阳正好无多景，春序纔移已復秋。\n却忆故园林壑美，乘风欲去问何由。",
        "dynasty": "宋",
        "collection_info": null
    },
    {
        "title": "再和四首  其三",
        "author": "郭印",
        "content": "皇家故境未能收，愁绝登城与上楼。\n目断东吴心已往，神驰西洛泪先流。\n江山环合成兹邑，雾雨溟蒙即是秋。\n赖有圣贤同一中，忍将时事说元由。",
        "dynasty": "宋",
        "collection_info": null
    },
    {
        "title": "再和四首  其四",
        "author": "郭印",
        "content": "天际油云不肯收，全妨寓目向层楼。\n日车难把长绳挽，春事浑同去水流。\n可奈余寒犹作沴，悬知徂暑未能秋。\n此方记得偏炎热，路入夔门一再由。",
        "dynasty": "宋",
        "collection_info": null
    },
    {
        "title": "仁寿县后有亭余名之曰明远赋诗二首  其一",
        "author": "郭印",
        "content": "虚亭突兀枕崇冈，玉宇无风秋自凉。\n地阔群山争逶迤，天低远树立微茫。\n阴晴易辨云霞色，晓夕常吞日月光。\n我亦清心官事省，葛巾藜杖得徜徉。",
        "dynasty": "宋",
        "collection_info": null
    },
    {
        "title": "仁寿县后有亭余名之曰明远赋诗二首  其二",
        "author": "郭印",
        "content": "小邦人物大邦同，万屋鳞鳞气鬰葱。\n谁挈神峰离海底，幻将廛市纳壶中。\n垂帘拟学山阴画，飞舄难乘叶县风。\n举首穹旻纔一尺，敢凭正直谢天公。",
        "dynasty": "宋",
        "collection_info": null
    },
    {
        "title": "爽襟亭",
        "author": "郭印",
        "content": "西冈独上每春容，天接危亭四面风。\n万室鳞鳞归眼底，一峰岌岌倚云中。\n地灵人胜风流古，石秀山回气象雄。\n曳杖频来无别意，喜观禾麦又年丰。",
        "dynasty": "宋",
        "collection_info": null
    },
    {
        "title": "次韵刘文饶题绝尘亭",
        "author": "郭印",
        "content": "江白风清古寺虚，客来萧散兴何殊。\n水涵疏树千寻浄，尘到幽亭一点无。\n天际昏烟迷小艇，林端落日射浮图。\n欲添楚屿深秋意，好向沙洲养橘奴。",
        "dynasty": "宋",
        "collection_info": null
    },
    {
        "title": "双清亭",
        "author": "郭印",
        "content": "凿开苍翠着幽亭，正取澄江一镜平。\n嘉木千章垂倒影，支流三道咽寒声。\n桥横古路肩相属，云衬斜阳眼自明。\n竹色波光交借重，照人心骨有余清。",
        "dynasty": "宋",
        "collection_info": null
    },
    {
        "title": "龙渊桥亭新成",
        "author": "郭印",
        "content": "溪浅桥横趣自幽，坐来风色晚飕飕。\n寒泉有韵石间出，远水多情竹外流。\n地僻蛟龙时隐见，天晴鸂鶒乱沈浮。\n见闻总是吾家物，好景何须着意求。",
        "dynasty": "宋",
        "collection_info": null
    },
    {
        "title": "次韵文士颖留题李子充双寂轩诗",
        "author": "郭印",
        "content": "默默幽轩祗自知，天人一理未容欺。\n檐光坐揖青山入，窗影闲看白日移。\n休道嚣尘侵晏宅，由来表裏湛黄陂。\n思惟泯处全真现，存得灵龟笑朵颐。",
        "dynasty": "宋",
        "collection_info": null
    },
    {
        "title": "诸葛公则延登书阁出示焦丈通直洎诸公所赠诗因成四韵",
        "author": "郭印",
        "content": "诸城葛氏久湮沈，清尚知君独远寻。\n席卷承家猗顿术，日明好古子云心。\n珍藏高阁轻三箧，善购多门小万金。\n曾见墨庄耕穫利，行看杞梓秀家林。",
        "dynasty": "宋",
        "collection_info": null
    },
    {
        "title": "同神泉县尉游海惠院登三惠阁有怀汉州同官",
        "author": "郭印",
        "content": "出郭幽寻偶一欣，初来犹未叹离群。\n谁知萧寺悬荒野，却有层楼插暮云。\n烟外遥岑仍隐隐，风边落叶更纷纷。\n天寒日薄牛羊下，遶树归鵶不忍闻。",
        "dynasty": "宋",
        "collection_info": null
    },
    {
        "title": "题远色阁",
        "author": "郭印",
        "content": "倚杖从容日未曛，望中一洗两眸昏。\n晴云放出千寻岭，乔木团成几处村。\n东去西来长道路，春耕秋穫换郊原。\n无穷物象相吞吐，妙趣谁知在不言。",
        "dynasty": "宋",
        "collection_info": null
    },
    {
        "title": "次韵蒲大受同游龙洞之什",
        "author": "郭印",
        "content": "寻幽一访洞中天，路遶青溪水遶山。\n翠径崎岖行竹裏，红尘咫尺背人间。\n侵裾爽气冷冰雪，潄玉寒流锵佩环。\n更问石庵窥胜迹，斯游岂復倦跻攀。",
        "dynasty": "宋",
        "collection_info": null
    },
    {
        "title": "次韵董守流杯池",
        "author": "郭印",
        "content": "巧思潜窥造化儿，更依曲水凿方池。\n灵鳌上钓喧红粉，轻鹢浮觞趁彩旗。\n落涧寒声泉㶁㶁，弄花斜日影迟迟。\n分明作箇山阴会，仍有当时幼妇辞。",
        "dynasty": "宋",
        "collection_info": null
    },
    {
        "title": "归云溪",
        "author": "郭印",
        "content": "九夏何知暑令行，轻风拂拂水泠泠。\n只凭藜杖穿幽径，还喜蒲团憩小亭。\n散诞竹邉梳白髪，徘徊江上诵黄庭。\n人间无此清凉处，亦许儿童共乞灵。",
        "dynasty": "宋",
        "collection_info": null
    },
    {
        "title": "忠州怀古",
        "author": "郭印",
        "content": "连日追游笑语同，一樽能遣百愁空。\n唐贤阁上秋风冷，巴子台边夕照红。\n木落荒坡思白傅，草深颓墓忆宣公。\n只怜地狭难成市，依旧沙头作小丛。",
        "dynasty": "宋",
        "collection_info": null
    },
    {
        "title": "留云安驿诗",
        "author": "郭印",
        "content": "孤馆幽幽一境清，昼长无事亦无营。\n睡频推枕仍重起，坐久抛书却再行。\n静看檐头蛛结网，细听屋角鸟翻声。\n闲边日月元如此，须信人间有赤城。",
        "dynasty": "宋",
        "collection_info": null
    },
    {
        "title": "八阵台",
        "author": "郭印",
        "content": "八阵台前水急流，纍纍石冢界沙洲。\n机深已尽吞吴策，事变空成守蜀谋。\n江月四时犹耿耿，云山千古谩悠悠。\n天公若遂兴刘愿，功烈应非管乐俦。",
        "dynasty": "宋",
        "collection_info": null
    },
    {
        "title": "过小汉坝",
        "author": "郭印",
        "content": "地豁天开眼界寛，两山相对列巑岏。\n多情烟树连村暗，不事沙鸥照水寒。\n立马踌躇饶野兴，抗尘奔走尚粗官。\n归来凖拟江湖计，不负蓑衣与钓竿。",
        "dynasty": "宋",
        "collection_info": null
    },
    {
        "title": "汉州塔二首  其一",
        "author": "郭印",
        "content": "万象森罗眼底明，倚天高处喜重经。\n逶迤江练秋逾白，峛崺山屏晚更青。\n望尽平原烟冉冉，愁深古塞雨冥冥。\n踌躇欲看千灯后，手拨浮云正极星。",
        "dynasty": "宋",
        "collection_info": null
    },
    {
        "title": "汉州塔二首  其二",
        "author": "郭印",
        "content": "相随步屧转穹隆，万室鳞鳞指顾中。\n自笑情怀非旷士，谁知筋力已衰翁。\n吟余尚惜西山日，立久翻忧北户风。\n从此不须攀绝顶，云深无处认鳌宫。",
        "dynasty": "宋",
        "collection_info": null
    },
    {
        "title": "陪元允大受游天宁寺诗",
        "author": "郭印",
        "content": "寂寂禅林绕篆香，长廊古殿总虚凉。\n楩柟蔽日空交影，乌鹊驯除不乱行。\n灭想自成清浄界，争机端作是非场。\n灼然祖意休生解，炯炯寒灯一点光。",
        "dynasty": "宋",
        "collection_info": null
    },
    {
        "title": "总持院",
        "author": "郭印",
        "content": "晓霁同登古息台，雨师先为洒尘埃。\n纹楸战罢仙踪杳，清磬音传佛寺开。\n门外老松迎客入，竹边高阁放山来。\n逡巡揽尽风光去，寄语三官不用猜。",
        "dynasty": "宋",
        "collection_info": null
    },
    {
        "title": "合州菩提院和严梦锡韵",
        "author": "郭印",
        "content": "小刹迟留为觅船，欲凭一苇下长川。\n磬传清韵每知晓，柏偃樛枝休问年。\n末路风埃埋日月，故园松竹老云烟。\n由来行止皆天定，遇坎乘流只信缘。",
        "dynasty": "宋",
        "collection_info": null
    },
    {
        "title": "宿觉空院用壁间韵寄王巨山",
        "author": "郭印",
        "content": "度壠穿云十里遥，招提蹲踞乱山坳。\n地灵潜隐圣贤宅，林静俯闚乌鹊巢。\n万法岂从心外有，一真还向梦中交。\n世间出世元无别，尘俗纷纷不用抛。",
        "dynasty": "宋",
        "collection_info": null
    },
    {
        "title": "元日有感呈正纪",
        "author": "郭印",
        "content": "情绪长随节物迁，老逢元日更悽然。\n春风未省摇心曲，腊雪空留点鬓边。\n加我四年终易学，长君一岁尚尘缘。\n何当同伏嵌岩下，添取炉中住世铅。",
        "dynasty": "宋",
        "collection_info": null
    },
    {
        "title": "立春",
        "author": "郭印",
        "content": "颇恨东风巧入帘，不论朱户与茅檐。\n青春处处为谁好，白髮年年空自嫌。\n市酒岂能供燕笑，官娃无復问秾纤。\n强随儿辈追时节，菜压香盘未损廉。",
        "dynasty": "宋",
        "collection_info": null
    },
    {
        "title": "正月八日至十二日雪不止和施仲任韵",
        "author": "郭印",
        "content": "天雨宝花呈上瑞，不同常岁旋能干。\n痴儿诧见盐成糁，戏仆圆搓玉作团。\n漏屋茅檐垂欲压，华筵酒椀正禁寒。\n悬知片片非他物，落处应须子细看。",
        "dynasty": "宋",
        "collection_info": null
    },
    {
        "title": "和钱叔凭长官京师新春即事",
        "author": "郭印",
        "content": "青门冠盖近迎春，物态天容旦暮新。\n日暖御沟初破冻，雪消驰道未生尘。\n晓烟暗绿金条眼，佳气晴浮碧瓦鳞。\n唯有纸鸢堪一噱，掠天翔泳不由身。",
        "dynasty": "宋",
        "collection_info": null
    },
    {
        "title": "上巳曲水",
        "author": "郭印",
        "content": "良辰元巳惜芳菲，一笑林亭挽落晖。\n圆吭高低齐献曲，浓阴远近密成围。\n縠翻细浪环池转，羽挟清觞傍席飞。\n不为不祥来祓濯，欲因流水送春归。",
        "dynasty": "宋",
        "collection_info": null
    },
    {
        "title": "次韵袁德夫春日书事二首  其一",
        "author": "郭印",
        "content": "公余萧散步晴晖，正是韶光懒困时。\n官事暂能逃倥偬，物情深觉变神奇。\n风传小树香浮砌，水接平湖绿满池。\n春草怪来成好梦，西堂句法少人知。",
        "dynasty": "宋",
        "collection_info": null
    },
    {
        "title": "次韵袁德夫春日书事二首  其二",
        "author": "郭印",
        "content": "满眼烟光困不胜，群红委地绿堆林。\n空庭鸟下簿书退，小院燕归帘幙深。\n千里故人萦午梦，一樽新酒隔春岑。\n多情柳外莺声啭，似向东风写客心。",
        "dynasty": "宋",
        "collection_info": null
    },
    {
        "title": "和喻迪孺郎中春日书事二首  其一",
        "author": "郭印",
        "content": "春风不入鬓边青，羞逐儿童趁晚晴。\n花欲近人颜色好，鸟来窥户语音清。\n鈎帘静院山相顾，散策高亭月共行。\n自断穷通天已定，休劳占数向枯茎。",
        "dynasty": "宋",
        "collection_info": null
    },
    {
        "title": "和喻迪孺郎中春日书事二首  其二",
        "author": "郭印",
        "content": "人间春思漫纷争，祗把新诗唤晓莺。\n妙处镌镵应鬼泣，醉中挥洒自风生。\n谁知雅道当今绝，独与骚人并驾行。\n尺纸飞来光照夜，小窗申诵到参横。",
        "dynasty": "宋",
        "collection_info": null
    },
    {
        "title": "春日云溪即事二首  其一",
        "author": "郭印",
        "content": "乞得筋骸伴老农，一丘春兴有谁同。\n禽声路入笙簧裏，花色人行锦绣中。\n薙草养兰修故事，凿渠引水着新功。\n羲和叱驭应难挽，愁见颠狂柳絮风。",
        "dynasty": "宋",
        "collection_info": null
    },
    {
        "title": "春日云溪即事二首  其二",
        "author": "郭印",
        "content": "林壑栖迟两见春，一笻一麈任天真。\n莺花世界无停晷，电露光阴莫负身。\n蚁战蜗争那復问，鱼浮鸟戏自相亲。\n长江不日桃花浪，筑石牢堤急倩人。",
        "dynasty": "宋",
        "collection_info": null
    },
    {
        "title": "春晴二首  其一",
        "author": "郭印",
        "content": "春工又是一番新，满目韶光欲醉人。\n风唤鸣禽争暖日，雨粘飞絮着香尘。\n老来情绪元知别，酒后形神始觉亲。\n独向小斋书咄咄，无端燕子往来频。",
        "dynasty": "宋",
        "collection_info": null
    },
    {
        "title": "春晴二首  其二",
        "author": "郭印",
        "content": "二月垂杨长绿柯，渔村春坞景融和。\n沙边细浪摇芳藻，水上红云映绿波。\n风袅钓丝时荡漾，日移花影更婆娑。\n径须展此连鳌手，且向樽前醉倒歌。",
        "dynasty": "宋",
        "collection_info": null
    },
    {
        "title": "道中得雨",
        "author": "郭印",
        "content": "暖律潜开四序先，土牛何处不施鞭。\n道逢宿雨连新雨，人说今年胜旧年。\n和气熏蒸还率土，湛恩汪濊仰高天。\n甲兵一洗成丰稔，从此边陲定帖然。",
        "dynasty": "宋",
        "collection_info": null
    },
    {
        "title": "孙希汲出示所和杜允迪二诗因次韵并寄允迪以当别后一笑",
        "author": "郭印",
        "content": "草木藏春柳报先，谁将苍驭快如鞭。\n夜中一雨知无价，陌上三农庆有年。\n玉糁寒林梅委地，浪翻平野麦连天。\n阴阳燮理非吾事，新岁调和岂偶然。",
        "dynasty": "宋",
        "collection_info": null
    },
    {
        "title": "和余时升周子美江雨有怀雨不绝诗韵各赋一首  其一",
        "author": "郭印",
        "content": "天作淫雨似秋中，沾湿恐侵河伯宫。\n螟螣欲伤禾黍秀，鼋鼍尚快波涛风。\n谁驱天际乱云墨，且放山巅晴日红。\n有酒亟来相就饮，流光一去大江东。",
        "dynasty": "宋",
        "collection_info": null
    },
    {
        "title": "和余时升周子美江雨有怀雨不绝诗韵各赋一首  其二",
        "author": "郭印",
        "content": "檐前万点落珠玑，乳燕梁间嫩学飞。\n水汇百川人迹绝，苔封三径马蹄稀。\n田塍湓溢禾生耳，薜荔芊绵垣有衣。\n江上何人清兴尽，却乘新涨棹舟归。",
        "dynasty": "宋",
        "collection_info": null
    },
    {
        "title": "次韵邵子文感春之什",
        "author": "郭印",
        "content": "池塘不似昔年春，蝶乱蜂狂更恼人。\n莫傍花丛看婉娩，且怀诗卷诵清新。\n山林祗管萦魂梦，寰宇无端变刼尘。\n遥想江东忧未歇，可能熟醉巧谋身。",
        "dynasty": "宋",
        "collection_info": null
    },
    {
        "title": "送春",
        "author": "郭印",
        "content": "春色忽随流水去，人间谁解绊风光。\n一声杜宇干坤隘，万点飞花日月忙。\n道阻岂能游上苑，年衰无復梦幽塘。\n蜂情蝶意都萧索，难化吾心一寸刚。",
        "dynasty": "宋",
        "collection_info": null
    },
    {
        "title": "次韵时升春尽之作",
        "author": "郭印",
        "content": "送春仍恨酒杯干，今夕休眠到漏残。\n歌舞纵无供笑语，宾朋犹有近门阑。\n伤心已讶千林绿，转眼还看万叶丹。\n节去节来君莫问，诗盟从此勿令寒。",
        "dynasty": "宋",
        "collection_info": null
    },
    {
        "title": "再和",
        "author": "郭印",
        "content": "纷纷满地落红干，杜宇声中春正残。\n诗酒情怀公事汩，干戈时节赏心阑。\n生憎蔓草缘阶碧，却喜含桃向日丹。\n万里吴天飞不到，剑光空射斗牛寒。",
        "dynasty": "宋",
        "collection_info": null
    },
    {
        "title": "和史守八月十四日月二首  其一",
        "author": "郭印",
        "content": "月蘸澄江上下天，波光桂魄两依然。\n喜延嘉客楼同倚，贪吸清辉席屡前。\n万里无云秋更阔，千门不夜晓相连。\n嫦娥且驻来宵驾，玉宇年年不列仙。",
        "dynasty": "宋",
        "collection_info": null
    },
    {
        "title": "和史守八月十四日月二首  其二",
        "author": "郭印",
        "content": "半秋云物扫遥天，对月凭栏一怃然。\n明夜半规应尽满，此时清赏更无前。\n琼楼颇觉三山近，玉斧谁将七宝连。\n我欲乘风霄汉上，坐令凡骨变真仙。",
        "dynasty": "宋",
        "collection_info": null
    },
    {
        "title": "中秋佳月怀杜安行冯当可二首  其一",
        "author": "郭印",
        "content": "西风捲尽片云浮，天宇团圆素月流。\n玉斧修成三夜景，银盘赛过十年秋。\n佳人渺邈心相照，羁客徘徊影共愁。\n安得仙娥一招手，驱鸾驾鹤上琼楼。",
        "dynasty": "宋",
        "collection_info": null
    },
    {
        "title": "中秋佳月怀杜安行冯当可二首  其二",
        "author": "郭印",
        "content": "绝胜寻常三五盈，魄成金气自然清。\n烟云敛迹秋空阔，星斗沉光夜色明。\n璧堕江心随浪涌，镜飞天面逐人行。\n四方万里同清赏，大地今成白玉京。",
        "dynasty": "宋",
        "collection_info": null
    },
    {
        "title": "再和前韵  其一",
        "author": "郭印",
        "content": "阴阳升降定沉浮，九候之前大火流。\n人远祗同千里月，天高谁放一轮秋。\n飞萤眇眇何时见，惊鹊纷纷特地愁。\n陋屋穷檐无不照，清光岂独射高楼。",
        "dynasty": "宋",
        "collection_info": null
    },
    {
        "title": "再和前韵  其二",
        "author": "郭印",
        "content": "淅淅干坤灏气盈，多情明月共秋清。\n且将照席银缸背，自有窥檐宝鑑明。\n但喜人心都爱好，谁知天度不留行。\n反身一视真奇特，夜夜神光莫与京。",
        "dynasty": "宋",
        "collection_info": null
    },
    {
        "title": "次元守中秋观月韵",
        "author": "郭印",
        "content": "青霄万里绝纤毫，海上仙人独钓鳌。\n荡荡性天元廓落，亭亭心月本孤高。\n寒光破碎穿幽径，素影飞翻入怒涛。\n但挹金波还洗涤，不须遥望日生高。",
        "dynasty": "宋",
        "collection_info": null
    },
    {
        "title": "八月十四至十六日无月二首  其一",
        "author": "郭印",
        "content": "秋中景色正萧森，月色超然重古今。\n要使万方倾素采，那知三日翳重阴。\n晦冥欲害天公眼，想像难忘海宇心。\n决断浮云须好手，明年此夕要追寻。",
        "dynasty": "宋",
        "collection_info": null
    },
    {
        "title": "八月十四至十六日无月二首  其二",
        "author": "郭印",
        "content": "不见团圆桂景森，清辉一片本常今。\n欲看静夜千家昼，先扫长空万里阴。\n宇宙光明思佛掌，儿童嚬蹙见人心。\n茫茫千里凭谁问，每使良辰罢访寻。",
        "dynasty": "宋",
        "collection_info": null
    },
    {
        "title": "十七日夜当可同去非观月而子仪进道与仆皆不在焉当可有诗辄次韵",
        "author": "郭印",
        "content": "月过中秋色尚鲜，赏心未厌惜流年。\n琼杯不许三人共，桂魄难同两夜圆。\n碧落无云星避彩，清辉满座烛销烟。\n新诗唱罢应愁绝，影入珠帘照客眠。",
        "dynasty": "宋",
        "collection_info": null
    },
    {
        "title": "当可观月有归来清绝不成眠之句因广其意作五十六字",
        "author": "郭印",
        "content": "一别婵娟便隔秋，寒光今夕为谁流。\n万家窗户人推枕，千里关山客倚楼。\n酒欲忘怀难解醉，诗将遣兴却添愁。\n空堂耿耿浑无寐，晓镜看来易白头。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "郭印",
        "content": "西风猎猎动天关，底事萦心拨弃难。\n夜枕蛩声连晓急，暮楼鸿影落江寒。\n遣怀樽酒浑消得，遮眼文书亦倦看。\n物理盈虚元已定，伤时何苦泪阑干。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "郭印",
        "content": "窗户寒生不幕罗，无边愁绪费长哦。\n有情尚觉天公老，不饮争如月色何。\n岁序峥嵘双鬓改，干坤离乱一身多。\n年来懒读悲秋赋，忍听商声入咏歌。",
        "dynasty": "宋",
        "collection_info": null
    },
    {
        "title": "和元守重阳和韵",
        "author": "郭印",
        "content": "空樽独把送斜阳，九日何忧酒中伤。\n客裏吟情尤寞寞，梦中归意亦茫茫。\n枫飘丹叶随流水，菊吐黄花犯早霜。\n惟有坚心松柏在，四时不改色苍苍。",
        "dynasty": "宋",
        "collection_info": null
    },
    {
        "title": "谢道守董朝散腊日分惠采鱼",
        "author": "郭印",
        "content": "腊日公塘命矢鱼，亲迂五马过康衢。\n分波短艇金梭疾，缀网圆鬐玉叶粗。\n滋味尽教沾掾属，割烹不独侑宾厨。\n从今下客休弹铗，不似冯谖恨食无。",
        "dynasty": "宋",
        "collection_info": null
    },
    {
        "title": "腊雪",
        "author": "郭印",
        "content": "好雪还从腊日飞，空庭委积路淋漓。\n寒深闭户难延客，兴发乘舟欲访谁。\n没谷沉崖真快意，撒盐飞絮敢言诗。\n儿童诧见千山缟，来岁丰登定可期。",
        "dynasty": "宋",
        "collection_info": null
    },
    {
        "title": "咏雪",
        "author": "郭印",
        "content": "上天连日拥愁云，晓起联翩瑞色新。\n入麦未多三日雨，着梅先报万家春。\n兴来赖有乘舟客，喜极宁为闭户人。\n安得梁王相命赋，兔园避席少逡巡。",
        "dynasty": "宋",
        "collection_info": null
    },
    {
        "title": "次韵李尧俞良臣论交一首",
        "author": "郭印",
        "content": "深知不作昌时瑞，成茧那能效野蚕。\n世态如云从自薄，交情若水定非甘。\n最怜炊黍张生约，勿笑分财管仲贪。\n欲结他年渔钓友，江湖舍我復谁堪。",
        "dynasty": "宋",
        "collection_info": null
    },
    {
        "title": "郭有道先生知命录喜其摆落世尘去来自在真神仙中人也用余时升韵附于群公诗后",
        "author": "郭印",
        "content": "高标百世可廉顽，喧处亡心心自闲。\n小院客来风扫地，凉宵人静月窥关。\n了知游戱梦蝴蝶，聊学逍遥歌泰山。\n须信先生今未死，青冥鹤驾眇难攀。",
        "dynasty": "宋",
        "collection_info": null
    },
    {
        "title": "老境",
        "author": "郭印",
        "content": "怪来齿髮日凋疏，坐阅春秋六十余。\n鬓雪难消休把镜，眼花易发废观书。\n身边赖有三田实，世上须知一梦虚。\n只办此心赢造化，浮沤起灭不关渠。",
        "dynasty": "宋",
        "collection_info": null
    },
    {
        "title": "张持道生辰二首  其一",
        "author": "郭印",
        "content": "来自仙家白玉京，秋穹灏气欲平分。\n人间莫道无先觉，天下须知有达尊。\n岂但期颐称上寿，行看嬉戏弄仍孙。\n三溪自是蓬莱境，陵谷迁移此独存。",
        "dynasty": "宋",
        "collection_info": null
    },
    {
        "title": "张持道生辰二首  其二",
        "author": "郭印",
        "content": "西南英誉满簮绅，安富尊荥孰儗伦。\n世上种成无限果，人间赢得自由身。\n手提日月超千刼，心隘干坤等一尘。\n应笑盈庭争祝颂，儿童犹復咏松椿。",
        "dynasty": "宋",
        "collection_info": null
    },
    {
        "title": "寿汤总领  其一",
        "author": "郭印",
        "content": "春色平分又六宵，天生良弼佐皇朝。\n豸冠凛凛周行肃，虎节煌煌蜀地饶。\n已喜月卿还旧物，更看斗极转高标。\n仁人自合超诸数，鹤算龟龄未是遥。",
        "dynasty": "宋",
        "collection_info": null
    },
    {
        "title": "寿汤总领  其二",
        "author": "郭印",
        "content": "睿主寛仁徧九垓，西南总计属英才。\n一犂雨向田间足，万里春从天际来。\n洗尽疮痍凭药石，调成鼎鼐得盐梅。\n赤松有约应难老，未信人间白髮催。",
        "dynasty": "宋",
        "collection_info": null
    },
    {
        "title": "宋正纪輓词二首  其一",
        "author": "郭印",
        "content": "振羽曾参上国鸿，偶飞不到广寒宫。\n诗书教子心尤切，孝友承家德自丰。\n一命未酬耽学志，半途何负摄生功。\n新阡鬰鬰今埋骨，想见哀吟万国风。",
        "dynasty": "宋",
        "collection_info": null
    },
    {
        "title": "宋正纪輓词二首  其二",
        "author": "郭印",
        "content": "姻好通来十八春，酒杯诗卷最相亲。\n休心失约寻真侣，转首谁知作古人。\n庵畔松篁长泣雨，室中书史暗凝尘。\n我尝一访经行处，白日萧条倍怆神。",
        "dynasty": "宋",
        "collection_info": null
    },
    {
        "title": "范深父察推輓词",
        "author": "郭印",
        "content": "荣国诸孙迥不同，妙年英气吐长虹。\n圣经每陋三家学，文阵平收一战功。\n可但芹宫滋教雨，更看花县畅仁风。\n诗书满腹成何事，惆怅舟移夜壑空。",
        "dynasty": "宋",
        "collection_info": null
    },
    {
        "title": "弔宇文道可",
        "author": "郭印",
        "content": "居闲共喜迹相亲，桑户谁知遽反真。\n三纪周旋浑作梦，一樽离别倍伤神。\n旧邦犹忆江山主，新圃俄摧草木春。\n阴德降祥天报定，高车驷马岂无人。",
        "dynasty": "宋",
        "collection_info": null
    },
    {
        "title": "彭公堂",
        "author": "郭印",
        "content": "一瞻遗像起遐思，庆历风流想见之。\n政化寛平无后日，文词纯质似当时。\n溪山寂寂人何在，林沼依依泽未衰。\n堂共滩名俱不朽，十年清节斗星垂。",
        "dynasty": "宋",
        "collection_info": null
    },
    {
        "title": "王夫人輓词",
        "author": "郭印",
        "content": "吁嗟兰德已云翩，空见佳城在九原。\n无禄久虚南涧藻，有姑谁慰北堂萱。\n苦荼独御安天命，曒日同归信誓言。\n诸子欲知遗恨事，陇头长听水潺湲。",
        "dynasty": "宋",
        "collection_info": null
    },
    {
        "title": "申夫人輓词",
        "author": "郭印",
        "content": "凤去鸾随事可伤，唯传妇道式闺房。\n紫箫吹月元同上，宝剑凌波亦并藏。\n南涧苹余空自老，北堂萱在为谁芳。\n幸哉有子遵遗计，外氏犹能谨祭尝。",
        "dynasty": "宋",
        "collection_info": null
    },
    {
        "title": "明上人感棋不已作诗赠之",
        "author": "郭印",
        "content": "未然一着最玄微，黑白分明会者稀。\n但向死中求活路，莫于平处斗玄机。\n势强失利缘轻敌，力困收功为解围。\n胜负纷纷成底事，不如完璧早还归。",
        "dynasty": "宋",
        "collection_info": null
    },
    {
        "title": "再用前韵",
        "author": "郭印",
        "content": "禅宗诗律造精微，眼底纷纷识者稀。\n举世何人谈大道，怜君与我叩玄机。\n休夸修炼飞金阙，勿笑沉沦陷铁围。\n善恶两途俱是错，堂堂日用要知归。",
        "dynasty": "宋",
        "collection_info": null
    },
    {
        "title": "和许觉民麈尾笻竹杖",
        "author": "郭印",
        "content": "拂秽清尘志自殊，斯文危弱更当扶。\n嘉言亹亹手尝御，高步徐徐身与俱。\n驱犊几曾遭戏笑，化龙应亦在斯须。\n龟毛兔角人人用，莫道吾家此物无。",
        "dynasty": "宋",
        "collection_info": null
    },
    {
        "title": "和荣安中道中见梅",
        "author": "郭印",
        "content": "春来无奈客愁新，一破衰颜粉面匀。\n笑折繁枝头带雪，想成青子颊生津。\n真香未许兰为佩，仙质何妨缟作巾。\n勿怪天公多着意，为怜风韵冠群伦。",
        "dynasty": "宋",
        "collection_info": null
    },
    {
        "title": "再和",
        "author": "郭印",
        "content": "雪裏寒梅岁又新，粘枝的皪已开匀。\n行人邂逅先传信，枯卉逡巡欲问津。\n他日调羹凭傅鼎，此时漉酒借陶巾。\n粉腮红跗休轻放，醉赏从人笑伯伦。",
        "dynasty": "宋",
        "collection_info": null
    },
    {
        "title": "红梅",
        "author": "郭印",
        "content": "姿韵清高自一家，不将夭艷唤蜂衙。\n衝寒万木浑无叶，回暖孤根独放花。\n要与雪霜争皎洁，肯随桃李趁繁华。\n更看结实调羹在，疏影寒香未足夸。",
        "dynasty": "宋",
        "collection_info": null
    },
    {
        "title": "山茶",
        "author": "郭印",
        "content": "枯林独秀染胭脂，不使群芳次第窥。\n月桂殷勤来并色，江梅寂寞许同时。\n霜飞雪舞终难挫，蝶隐蜂逃各未知。\n折得一枝聊慰眼，儿童拍手误春期。",
        "dynasty": "宋",
        "collection_info": null
    },
    {
        "title": "上邵尚书",
        "author": "郭印",
        "content": "康节名天下，流芳到子孙。\n素风门户远，皇极典型存。\n万邑纷戎马，十年辞帝阍。\n家艰俄茹苦，国难更堪论。\n上念长城寄，兵分细柳屯。\n紫泥颁诏綍，墨绖总戎轩。\n权重将军幕，忠求孝子门。\n江朝南海阔，星拱北辰尊。\n智勇张良足，诗书郄縠敦。\n边储裁冗蠧，邦本厚黎元。\n士仰苏天覆，人依赵日暄。\n势增师旅气，威砻虎狼魂。\n帐幄稽前箸，山河暂偃藩。\n精诚扶日月，谈笑整干坤。\n贱子欣蒙庇，先君旧感恩。\n驾辕怜病马，投木笑穷猿。\n扶摇如可借，短翮待腾骞。",
        "dynasty": "宋",
        "collection_info": null
    },
    {
        "title": "和时升贻斋阁十韵",
        "author": "郭印",
        "content": "吏涂何就窘，士节要安常。\n逐物终迷路，看书免面墙。\n借邻通隙地，对壁敞幽房。\n架插三冬史，炉熏一炷香。\n丛兰分晚吹，疏竹罅晨光。\n济难嗟无策，攻愁赖有方。\n稍知休簿领，谁暇剡封章。\n池草春成梦，案萤秋满囊。\n良朋来款曲，佳句为铺张。\n功业奚须问，前贤拟杜康。",
        "dynasty": "宋",
        "collection_info": null
    },
    {
        "title": "时升咏雪效前人体尽禁比类颜色等字率予同赋用其韵",
        "author": "郭印",
        "content": "丰年真可必，时雪降今冬。\n飞霰纷纷集，同云羃羃重。\n炉深添炽炭，寺远隔疏钟。\n先压窗前竹，难分岭上松。\n画楼欺酒力，幽径灭樵踪。\n蓑笠看渔父，鉏犁慰老农。\n穿檐寒正苦，布野润宜浓。\n梁苑思重赋，袁门想半封。\n龙沙犹张王，虎士莫骄慵。\n吾土端无恙，天公久见容。",
        "dynasty": "宋",
        "collection_info": null
    },
    {
        "title": "春日即事",
        "author": "郭印",
        "content": "鸟咏短长句，花呈赤白章。\n化工非不巧，闲客笑春忙。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其一",
        "author": "郭印",
        "content": "旱魃难除遣，南箕未可招。\n安能扬双舄，飞去学王乔。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其二",
        "author": "郭印",
        "content": "山深隐䴥麏，江寒乱鸥鹜。\n我欲从之游，形骸元土木。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其三",
        "author": "郭印",
        "content": "黄昏蚊扑扑，白昼蝇营营。\n天地一红炉，几人得聊生。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其四",
        "author": "郭印",
        "content": "桃源渺何所，不知有冬夏。\n堪笑市朝儿，炎凉争代谢。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其五",
        "author": "郭印",
        "content": "倚杖长松底，无风昼自凉。\n吾庐傍林壑，嘉木耸千章。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其六",
        "author": "郭印",
        "content": "酷热无从避，天风几日秋。\n寸阴不知惜，大火急西流。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其七",
        "author": "郭印",
        "content": "赤日烁行路，青天绝片云。\n安得一丸药，立返暍死魂。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其八",
        "author": "郭印",
        "content": "中扃自清凉，穿凿多门户。\n神凝一气归，陋哉勤纳吐。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其九",
        "author": "郭印",
        "content": "呼吸一寒暑，三界本无家。\n人间自火宅，未老髮先华。",
        "dynasty": "宋",
        "collection_info": null
    },
    {
        "title": "苦热和袁应祥用韦苏州乔木生夏凉流云吐华月为题十小诗  其一○",
        "author": "郭印",
        "content": "古人夏造冰，秘诀从谁发。\n胸次斡干坤，手中提日月。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其一",
        "author": "郭印",
        "content": "秋萤腐草化，芝菌出枯朽。\n形质但变迁，中有一物久。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其二",
        "author": "郭印",
        "content": "大道无关键，人人悉可窥。\n超然明日用，了不碍云为。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其三",
        "author": "郭印",
        "content": "伏羲画卦后，文字积丘山。\n谁知圣人意，要妙唯一言。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其四",
        "author": "郭印",
        "content": "仲尼作六经，中遭秦火厄。\n毕竟不可磨，尊道而贵德。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其五",
        "author": "郭印",
        "content": "黑白未分时，几人知此着。\n一着只这是，为子说崖略。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其六",
        "author": "郭印",
        "content": "忘机海上游，鸥鸟下为侣。\n入山莫怖畏，猛虎即是汝。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其七",
        "author": "郭印",
        "content": "法法本来空，无垢亦无凈。\n直向异类行，何曾失正性。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其八",
        "author": "郭印",
        "content": "漏泄春光处，山寒已放梅。\n痴儿元不识，须待百花开。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其九",
        "author": "郭印",
        "content": "相逢无间隔，万里一天风。\n与子元同姓，何劳问祖翁。",
        "dynasty": "宋",
        "collection_info": null
    },
    {
        "title": "既为谊夫赋坟庐诗乃蒙和韵再成十首为谢兼简韶美以资一噱  其一○",
        "author": "郭印",
        "content": "辩嗟孟轲劳，清笑伯夷隘。\n秋毫满六虚，须弥藏一芥。",
        "dynasty": "宋",
        "collection_info": null
    },
    {
        "title": "题独有堂诗",
        "author": "郭印",
        "content": "俯仰天上下，尊称唯我独。\n无物亦无人，本来真面目。",
        "dynasty": "宋",
        "collection_info": null
    },
    {
        "title": "远色阁二首  其一",
        "author": "郭印",
        "content": "遐观目力穷，莽苍云山碍。\n傥知色非色，坐见六合外。",
        "dynasty": "宋",
        "collection_info": null
    },
    {
        "title": "远色阁二首  其二",
        "author": "郭印",
        "content": "高人了色空，法界无近远。\n客来一登临，正好高着眼。",
        "dynasty": "宋",
        "collection_info": null
    },
    {
        "title": "遯斋",
        "author": "郭印",
        "content": "念念等空寂，行藏鬼莫窥。\n是名真遯者，安用山林为。",
        "dynasty": "宋",
        "collection_info": null
    },
    {
        "title": "博古斋",
        "author": "郭印",
        "content": "撑肠万卷书，不知何处着。\n寄语腐唇人，于兹宜领略。",
        "dynasty": "宋",
        "collection_info": null
    },
    {
        "title": "题爽轩诗",
        "author": "郭印",
        "content": "心澄气自爽，满目是青山。\n欲知拄颊意，一笑可忘言。",
        "dynasty": "宋",
        "collection_info": null
    },
    {
        "title": "题朝彻轩诗",
        "author": "郭印",
        "content": "玉兔夜夜明，金乌朝朝彻。\n吾身有神光，大千韬日月。",
        "dynasty": "宋",
        "collection_info": null
    },
    {
        "title": "题三士轩诗",
        "author": "郭印",
        "content": "独立未为真，万法皆吾侣。\n故于竹柏间，强名相尔汝。",
        "dynasty": "宋",
        "collection_info": null
    },
    {
        "title": "追古亭",
        "author": "郭印",
        "content": "结茅覆短椽，仁风追太古。\n回视轮奂美，唾笑如粪土。",
        "dynasty": "宋",
        "collection_info": null
    },
    {
        "title": "题寒碧亭",
        "author": "郭印",
        "content": "炯炯练千尺，苍苍玉万箇。\n客来魂一清，四顾不敢唾。",
        "dynasty": "宋",
        "collection_info": null
    },
    {
        "title": "和光亭二首  其一",
        "author": "郭印",
        "content": "有爱即耽着，竹色共花光。\n何似无心人，尧桀两相忘。",
        "dynasty": "宋",
        "collection_info": null
    },
    {
        "title": "和光亭二首  其二",
        "author": "郭印",
        "content": "川原万草木，总放无量光。\n要识和同意，干坤不閟藏。",
        "dynasty": "宋",
        "collection_info": null
    },
    {
        "title": "双清亭",
        "author": "郭印",
        "content": "水竹两奇绝，客来安此名。\n那知污秽裏，识得是真清。",
        "dynasty": "宋",
        "collection_info": null
    },
    {
        "title": "梅台",
        "author": "郭印",
        "content": "百蘤照春台，标名只取梅。\n道人宁拣择，聊记雪中开。",
        "dynasty": "宋",
        "collection_info": null
    },
    {
        "title": "忘机台",
        "author": "郭印",
        "content": "物物皆有机，此发彼先知。\n试看弋钓子，鱼入鸟高飞。",
        "dynasty": "宋",
        "collection_info": null
    },
    {
        "title": "万松岭",
        "author": "郭印",
        "content": "高岗立万松，晨夕鸣天风。\n法法如是说，应不负山翁。",
        "dynasty": "宋",
        "collection_info": null
    },
    {
        "title": "直鈎潭",
        "author": "郭印",
        "content": "临深投纶竿，直鈎本非钓。\n欲钓圣贤心，默坐得其要。",
        "dynasty": "宋",
        "collection_info": null
    },
    {
        "title": "再作云溪  其一",
        "author": "郭印",
        "content": "修篁卫长江，云气自翔集。\n中有无心人，片云随出入。",
        "dynasty": "宋",
        "collection_info": null
    },
    {
        "title": "再作云溪  其二",
        "author": "郭印",
        "content": "曳杖推门去，问讯西溪云。\n超然人境异，佳气日氤氲。",
        "dynasty": "宋",
        "collection_info": null
    },
    {
        "title": "龙渊二首  其一",
        "author": "郭印",
        "content": "蛰龙道已成，升降得自在。\n渊无百尺深，窍穴通沧海。",
        "dynasty": "宋",
        "collection_info": null
    },
    {
        "title": "龙渊二首  其二",
        "author": "郭印",
        "content": "爪牙了不露，谁能见其踪。\n超忽变化处，即此是真龙。",
        "dynasty": "宋",
        "collection_info": null
    },
    {
        "title": "御风桥",
        "author": "郭印",
        "content": "是身如虚空，风马时独御。\n青天手可扪，便欲飞腾去。",
        "dynasty": "宋",
        "collection_info": null
    },
    {
        "title": "众香桥",
        "author": "郭印",
        "content": "修证彼何人，有国号众香。\n此境了不殊，沉檀蔼飞扬。",
        "dynasty": "宋",
        "collection_info": null
    },
    {
        "title": "无尽桥",
        "author": "郭印",
        "content": "园林作佛事，施子不少吝。\n携笻渡一溪，华藏愈无尽。",
        "dynasty": "宋",
        "collection_info": null
    },
    {
        "title": "浮翠桥二首  其一",
        "author": "郭印",
        "content": "竹底寒流驶，幽深客可招。\n壶中无尽景，更渡一浮桥。",
        "dynasty": "宋",
        "collection_info": null
    },
    {
        "title": "浮翠桥二首  其二",
        "author": "郭印",
        "content": "竹间有寒流，四面浮苍翠。\n何必驾层空，萧萧尽秋意。",
        "dynasty": "宋",
        "collection_info": null
    },
    {
        "title": "挟仙桥",
        "author": "郭印",
        "content": "一间犹未达，惜哉千种仙。\n我欲挟之进，俾见天中天。",
        "dynasty": "宋",
        "collection_info": null
    },
    {
        "title": "虚舟二首  其一",
        "author": "郭印",
        "content": "浮游世界海，无心舟自虚。\n簸荡从滔天，不管风涛虞。",
        "dynasty": "宋",
        "collection_info": null
    },
    {
        "title": "虚舟二首  其二",
        "author": "郭印",
        "content": "野航一逍遥，湖海意自足。\n翩翩犯斗牛，谁谓推平陆。",
        "dynasty": "宋",
        "collection_info": null
    },
    {
        "title": "大自在庵",
        "author": "郭印",
        "content": "茫茫三界中，何处不自在。\n情存想未除，转侧成拘碍。",
        "dynasty": "宋",
        "collection_info": null
    },
    {
        "title": "金仙道中徒步",
        "author": "郭印",
        "content": "路经新雨滑，山带宿云昏。\n草履吾家物，相将过别村。",
        "dynasty": "宋",
        "collection_info": null
    },
    {
        "title": "池莲",
        "author": "郭印",
        "content": "擢干洿池中，天姿本清浄。\n白白与红红，邂逅识真性。",
        "dynasty": "宋",
        "collection_info": null
    },
    {
        "title": "兰",
        "author": "郭印",
        "content": "幽人纫为佩，不为香与色。\n秋菊暨江南，未可比君德。",
        "dynasty": "宋",
        "collection_info": null
    },
    {
        "title": "张都统怀古四首  其一",
        "author": "郭印",
        "content": "慇懃圯上一编书，汉四百年归卷舒。\n晚节莫教闲辟谷，皇王事业岂难如。",
        "dynasty": "宋",
        "collection_info": null
    },
    {
        "title": "张都统怀古四首  其二",
        "author": "郭印",
        "content": "控弦谁敢与争锋，细柳将军眼自空。\n拊髀何须长叹息，分明颇牧在云中。",
        "dynasty": "宋",
        "collection_info": null
    },
    {
        "title": "张都统怀古四首  其三",
        "author": "郭印",
        "content": "人言诸葛事功难，八阵堂堂指顾间。\n认得君臣鱼有水，箇中蛇势似常山。",
        "dynasty": "宋",
        "collection_info": null
    },
    {
        "title": "张都统怀古四首  其四",
        "author": "郭印",
        "content": "世浊求清笑屈平，时清把钓诧严陵。\n行藏有道君应解，独倚危楼高处层。",
        "dynasty": "宋",
        "collection_info": null
    },
    {
        "title": "和冯当可",
        "author": "郭印",
        "content": "相逢不作少年看，老着衣冠各强颜。\n明日龟陵分手后，音书又隔几重山。",
        "dynasty": "宋",
        "collection_info": null
    },
    {
        "title": "正纪诞辰辄成三绝句为寿所谓寿者非世俗之寿也盖期君道学坚固将与造物者游无终始者为友而已  其一",
        "author": "郭印",
        "content": "復卦初爻寓意深，祗缘虚静见天心。\n君生正遇黄钟律，宜把真阳却众阴。",
        "dynasty": "宋",
        "collection_info": null
    },
    {
        "title": "正纪诞辰辄成三绝句为寿所谓寿者非世俗之寿也盖期君道学坚固将与造物者游无终始者为友而已  其二",
        "author": "郭印",
        "content": "中冬蟾彩八分圆，可是人间诞谪仙。\n怪得心光吞万象，镌镵造化付诗篇。",
        "dynasty": "宋",
        "collection_info": null
    },
    {
        "title": "正纪诞辰辄成三绝句为寿所谓寿者非世俗之寿也盖期君道学坚固将与造物者游无终始者为友而已  其三",
        "author": "郭印",
        "content": "岁月推来逢子午，坎离交处互干坤。\n休将世法论修短，超出阴阳道独尊。",
        "dynasty": "宋",
        "collection_info": null
    },
    {
        "title": "夔州元宵和曾端伯韵四首  其一",
        "author": "郭印",
        "content": "绮陌家家不下帘，花光世界总成莲。\n村歌社舞欢呼处，都道今年胜去年。",
        "dynasty": "宋",
        "collection_info": null
    },
    {
        "title": "夔州元宵和曾端伯韵四首  其二",
        "author": "郭印",
        "content": "游子何须念故乡，酒酣聊发次公狂。\n人生行乐真佳耳，休苦栖心名利场。",
        "dynasty": "宋",
        "collection_info": null
    },
    {
        "title": "夔州元宵和曾端伯韵四首  其三",
        "author": "郭印",
        "content": "华灯下上照楼台，无数银花一夕开。\n月色多情能助兴，游人去了却重回。",
        "dynasty": "宋",
        "collection_info": null
    },
    {
        "title": "夔州元宵和曾端伯韵四首  其四",
        "author": "郭印",
        "content": "斗转寅初月正中，昏灯达旦九衢通。\n汉家祀事传来远，想见当时太一宫。",
        "dynasty": "宋",
        "collection_info": null
    },
    {
        "title": "次韵曾端伯早春即事五首  其一",
        "author": "郭印",
        "content": "春风着物便超摇，已觉三阴次第消。\n明日江梅吹尽雪，却看芳草似裙腰。",
        "dynasty": "宋",
        "collection_info": null
    },
    {
        "title": "次韵曾端伯早春即事五首  其二",
        "author": "郭印",
        "content": "士女梅花插满头，一川人日恣嬉游。\n贤侯可是知民意，特地江干驻碧油。",
        "dynasty": "宋",
        "collection_info": null
    },
    {
        "title": "次韵曾端伯早春即事五首  其三",
        "author": "郭印",
        "content": "一声幽鸟解呼春，物逐新年气象新。\n坐阅群生空扰扰，身如槁木是何人。",
        "dynasty": "宋",
        "collection_info": null
    },
    {
        "title": "次韵曾端伯早春即事五首  其四",
        "author": "郭印",
        "content": "九畹春回未放兰，先饶堤柳变衰残。\n阴阳代谢寻常尔，正好随流着眼看。",
        "dynasty": "宋",
        "collection_info": null
    },
    {
        "title": "次韵曾端伯早春即事五首  其五",
        "author": "郭印",
        "content": "使君千骑出重城，对镜心闲似水清。\n岂但邦人安善政，波间鸥鸟亦无惊。",
        "dynasty": "宋",
        "collection_info": null
    },
    {
        "title": "又次曾端伯春日韵四首  其一",
        "author": "郭印",
        "content": "瑞白春前已见三，向来膏雨物频霑。\n山城二月寒犹峭，生怕东风巧揭帘。",
        "dynasty": "宋",
        "collection_info": null
    },
    {
        "title": "又次曾端伯春日韵四首  其二",
        "author": "郭印",
        "content": "谁言堤柳胜江梅，荣谢纷纷付酒杯。\n春去春归何足问，阳乌东出又西颓。",
        "dynasty": "宋",
        "collection_info": null
    },
    {
        "title": "又次曾端伯春日韵四首  其三",
        "author": "郭印",
        "content": "韶光荡漾眼双明，问柳寻花步屧轻。\n波暖浮鸥翻素影，风和幽鸟弄新声。",
        "dynasty": "宋",
        "collection_info": null
    },
    {
        "title": "又次曾端伯春日韵四首  其四",
        "author": "郭印",
        "content": "先生胸次艷千春，鬓绿颜红未老身。\n松柏岁寒终不改，谩随百草斗芳新。",
        "dynasty": "宋",
        "collection_info": null
    },
    {
        "title": "春阴",
        "author": "郭印",
        "content": "膏泽乘时要发生，云师可是太无情。\n朝朝只解连空晦，好雨终悭造不成。",
        "dynasty": "宋",
        "collection_info": null
    },
    {
        "title": "感旱二首  其一",
        "author": "郭印",
        "content": "大旱如焚气不苏，云师谁遣上天衢。\n人人凖拟为霖甚，风动雷行雨却无。",
        "dynasty": "宋",
        "collection_info": null
    },
    {
        "title": "感旱二首  其二",
        "author": "郭印",
        "content": "黯黯漫空云四垂，飘风何事一时吹。\n天公岂是无情者，人物焦干总不知。",
        "dynasty": "宋",
        "collection_info": null
    },
    {
        "title": "望雨",
        "author": "郭印",
        "content": "秋杪阳光炽若焚，了无阴翳彻朝曛。\n天公有意怜行役，乞与空中一片云。",
        "dynasty": "宋",
        "collection_info": null
    },
    {
        "title": "和厚卿雨凉午睡二首  其一",
        "author": "郭印",
        "content": "一番骤雨洗骄阳，秋色先贻枕簟凉。\n正作故山归梦好，觉来幽恨独何长。",
        "dynasty": "宋",
        "collection_info": null
    },
    {
        "title": "和厚卿雨凉午睡二首  其二",
        "author": "郭印",
        "content": "疾风吹雨打窗时，客睡昏昏半下帷。\n快意平生浑一榻，是中真乐几人知。",
        "dynasty": "宋",
        "collection_info": null
    },
    {
        "title": "秋日即事八首  其一",
        "author": "郭印",
        "content": "巴山今日见清秋，河汉无声天际流。\n我亦乘槎问牛斗，此心刳尽一虚舟。",
        "dynasty": "宋",
        "collection_info": null
    },
    {
        "title": "秋日即事八首  其二",
        "author": "郭印",
        "content": "风到秋宵特地凉，卧看斜月半侵床。\n来寒往暑谁能问，归燕宾鸿各自忙。",
        "dynasty": "宋",
        "collection_info": null
    },
    {
        "title": "秋日即事八首  其三",
        "author": "郭印",
        "content": "浅浅溪流绿一湾，朝来拄颊看西山。\n凭谁与我驱风驭，飞上云烟缥缈间。",
        "dynasty": "宋",
        "collection_info": null
    },
    {
        "title": "秋日即事八首  其四",
        "author": "郭印",
        "content": "篱边凖拟嗅清香，菊蕊真同佛面粧。\n屈指重阳能几许，夜来寒露已为霜。",
        "dynasty": "宋",
        "collection_info": null
    },
    {
        "title": "秋日即事八首  其五",
        "author": "郭印",
        "content": "向来玉烛四时和，共庆秋田黍稌多。\n但得贫民同一饱，黄堂无事且婆娑。",
        "dynasty": "宋",
        "collection_info": null
    },
    {
        "title": "秋日即事八首  其六",
        "author": "郭印",
        "content": "一片澄心似太清，浮云了不碍虚明。\n夜深人寂浑无寐，时听空庭落叶声。",
        "dynasty": "宋",
        "collection_info": null
    },
    {
        "title": "秋日即事八首  其七",
        "author": "郭印",
        "content": "新筑茅庐古道傍，养成松竹可深藏。\n西风颇动归欤兴，不是悲愁赋感伤。",
        "dynasty": "宋",
        "collection_info": null
    },
    {
        "title": "秋日即事八首  其八",
        "author": "郭印",
        "content": "自学心斋室久虚，年来破荡一无余。\n春花秋叶非吾事，默坐焚香读道书。",
        "dynasty": "宋",
        "collection_info": null
    },
    {
        "title": "次韵当可观雪",
        "author": "郭印",
        "content": "天将瑞雪洒干坤，世界浑疑色布银。\n人说丰年犹细事，边庭先喜荡烟尘。",
        "dynasty": "宋",
        "collection_info": null
    },
    {
        "title": "冯当可游龙鹤山有诗赠安道人用韵二首  其一",
        "author": "郭印",
        "content": "一到仙山眼自明，前身髣髴记曾经。\n真人眇曶在何许，更随藜杖缘青冥。",
        "dynasty": "宋",
        "collection_info": null
    },
    {
        "title": "冯当可游龙鹤山有诗赠安道人用韵二首  其二",
        "author": "郭印",
        "content": "君今宴坐澄神谷，万象之中能见独。\n功成白日上层霄，莫忘飞来两黄鹄。",
        "dynasty": "宋",
        "collection_info": null
    },
    {
        "title": "宿古峰驿诗四首  其一",
        "author": "郭印",
        "content": "崎岖戴月上层峰，拟借空山一夜风。\n爽气袭人衾簟冷，炎天此地即仙宫。",
        "dynasty": "宋",
        "collection_info": null
    },
    {
        "title": "宿古峰驿诗四首  其二",
        "author": "郭印",
        "content": "故移一榻就高峰，推户褰帷猎猎风。\n骨冷神清浑不寐，直疑人犯广寒宫。",
        "dynasty": "宋",
        "collection_info": null
    },
    {
        "title": "宿古峰驿诗四首  其三",
        "author": "郭印",
        "content": "拄杖穿云到古峰，月高天浄欲乘风。\n人间原有清凉地，好作茅茨一亩宫。",
        "dynasty": "宋",
        "collection_info": null
    },
    {
        "title": "宿古峰驿诗四首  其四",
        "author": "郭印",
        "content": "夜半飞来海上峰，笙竽万籁奏天风。\n素娥相望如招手，欲驾神车上月宫。",
        "dynasty": "宋",
        "collection_info": null
    },
    {
        "title": "金仙道中徒步",
        "author": "郭印",
        "content": "欲税肩舆未得休，且凭竹杖到山头。\n疏林向晚投归翼，满目寒烟醖客愁。",
        "dynasty": "宋",
        "collection_info": null
    },
    {
        "title": "相思寺迦叶佛脚迹诗",
        "author": "郭印",
        "content": "巨迹相传岁已深，往来游客好追寻。\n谁知此足本非履，胡不返身求佛心。",
        "dynasty": "宋",
        "collection_info": null
    },
    {
        "title": "送宗泰住成都正法院四首  其一",
        "author": "郭印",
        "content": "道人活计等虚空，城郭山林处处通。\n随缘应现水中月，万壑千潭一照同。",
        "dynasty": "宋",
        "collection_info": null
    },
    {
        "title": "送宗泰住成都正法院四首  其二",
        "author": "郭印",
        "content": "凡情但以俗眼观，妄义阿师取舍间。\n岂知片云不挂天，一来一去心长闲。",
        "dynasty": "宋",
        "collection_info": null
    },
    {
        "title": "送宗泰住成都正法院四首  其三",
        "author": "郭印",
        "content": "少城衲子纷如粟，攘臂丛林空逐逐。\n忽然象罔得遗珠，契诟离娄何面目。",
        "dynasty": "宋",
        "collection_info": null
    },
    {
        "title": "送宗泰住成都正法院四首  其四",
        "author": "郭印",
        "content": "师今携锡下孤峰，似闻猿鸟含愁容。\n胡不为言我常住，东西南北总相逢。",
        "dynasty": "宋",
        "collection_info": null
    },
    {
        "title": "次韵刘文饶题绝尘亭诗",
        "author": "郭印",
        "content": "斜斜远树绕江头，十里平波似不流。\n更欲寻源穿窈窕，一蓑烟雨羡渔舟。",
        "dynasty": "宋",
        "collection_info": null
    },
    {
        "title": "题苏村酒家亭",
        "author": "郭印",
        "content": "下马穿桥憩酒家，小溪清浅蘸桃花。\n红尘咫尺如相背，独坐幽亭对落霞。",
        "dynasty": "宋",
        "collection_info": null
    },
    {
        "title": "招任孝叔蒲明之江亭对月",
        "author": "郭印",
        "content": "高亭对月影成双，客舍何人共酒缸。\n今夕相邀同一醉，坐看金饼落澄江。",
        "dynasty": "宋",
        "collection_info": null
    },
    {
        "title": "和杜安行南湖泛筏诗",
        "author": "郭印",
        "content": "翩翩小筏隐如船，十亩平湖碧浸天。\n不待乞身追贺监，君今已是吏中仙。",
        "dynasty": "宋",
        "collection_info": null
    },
    {
        "title": "渔舟",
        "author": "郭印",
        "content": "细雨霏霏下钓台，衝烟小艇截江来。\n不知取得鱼多少，鼔棹如飞唤不回。",
        "dynasty": "宋",
        "collection_info": null
    },
    {
        "title": "戏投竹叶急流中",
        "author": "郭印",
        "content": "戏投筠叶赴湍流，颠倒纵横不自由。\n我亦江湖飘一苇，千波万浪信沉浮。",
        "dynasty": "宋",
        "collection_info": null
    },
    {
        "title": "清水铺瀑布",
        "author": "郭印",
        "content": "飞泉溅石落寒岩，更喜朝来一雨添。\n疑是玉姝离洞户，故垂千尺水晶帘。",
        "dynasty": "宋",
        "collection_info": null
    },
    {
        "title": "和计敏夫留题云溪",
        "author": "郭印",
        "content": "知君绝学谢尘编，语默行藏不碍禅。\n亲到云溪重说偈，天开地闢见纯全。",
        "dynasty": "宋",
        "collection_info": null
    },
    {
        "title": "问汉守刘宝贤觅酒四首  其一",
        "author": "郭印",
        "content": "酒几于道少人知，乘坠俱忘即我师。\n身后虚名如胜此，陶潜李白更无诗。",
        "dynasty": "宋",
        "collection_info": null
    },
    {
        "title": "问汉守刘宝贤觅酒四首  其二",
        "author": "郭印",
        "content": "不到房湖已数年，麯生风味想依然。\n使君醖籍真无敌，欲向樽中识圣贤。",
        "dynasty": "宋",
        "collection_info": null
    },
    {
        "title": "问汉守刘宝贤觅酒四首  其三",
        "author": "郭印",
        "content": "村沽无復见瑶浆，苦涩酸辛巳备尝。\n欲洗野人藜苋腹，除非金雁送鹅黄。",
        "dynasty": "宋",
        "collection_info": null
    },
    {
        "title": "问汉守刘宝贤觅酒四首  其四",
        "author": "郭印",
        "content": "虽无斗量敌山涛，时復中之兴自高。\n醉裏醒醒方解饮，勿将佳趣语儿曹。",
        "dynasty": "宋",
        "collection_info": null
    },
    {
        "title": "计敏夫送酒四壶有诗和之二首  其一",
        "author": "郭印",
        "content": "万象森罗总是诗，神机一动即天随。\n寒梅把酒真游戱，妙意纵横十二时。",
        "dynasty": "宋",
        "collection_info": null
    },
    {
        "title": "计敏夫送酒四壶有诗和之二首  其二",
        "author": "郭印",
        "content": "何须着意苦吟诗，未动毫端万景随。\n千载骚人还把手，谁云陶谢不同时。",
        "dynasty": "宋",
        "collection_info": null
    },
    {
        "title": "次韵邵公济寻梅三首  其一",
        "author": "郭印",
        "content": "素艷遥怜月色同，暗香披拂有无中。\n一枝已觉春光破，不恨南邻笛裏风。",
        "dynasty": "宋",
        "collection_info": null
    },
    {
        "title": "次韵邵公济寻梅三首  其二",
        "author": "郭印",
        "content": "独与幽人臭味同，细看诗句酒杯中。\n霜林万木无颜色，只有孤标傲晓风。",
        "dynasty": "宋",
        "collection_info": null
    },
    {
        "title": "次韵邵公济寻梅三首  其三",
        "author": "郭印",
        "content": "天与幽姿自不同，凌寒独秀雪霜中。\n山茶未许方高洁，故使千花立下风。",
        "dynasty": "宋",
        "collection_info": null
    },
    {
        "title": "次韵探梅二绝  其一",
        "author": "郭印",
        "content": "淡妆曾记出疏篱，岁晚南枝的皪稀。\n后夜月明如破萼，暗香还是着人衣。",
        "dynasty": "宋",
        "collection_info": null
    },
    {
        "title": "次韵探梅二绝  其二",
        "author": "郭印",
        "content": "祇从地底一阳来，已把东皇次第催。\n烟缕未看原上柳，霜苞先探岭头梅。",
        "dynasty": "宋",
        "collection_info": null
    },
    {
        "title": "正纪见遗梅花云春信数枝辄分风月以助清樽而一樽无有也戏成两绝赠之  其一",
        "author": "郭印",
        "content": "水中疏影月中香，枯树前头独自芳。\n不有幽人时赏翫，谁传春信及寒香。",
        "dynasty": "宋",
        "collection_info": null
    },
    {
        "title": "正纪见遗梅花云春信数枝辄分风月以助清樽而一樽无有也戏成两绝赠之  其二",
        "author": "郭印",
        "content": "风月怜君幸见分，老年春事正堪论。\n花枝照眼成惆怅，欲洗愁城欠一樽。",
        "dynasty": "宋",
        "collection_info": null
    },
    {
        "title": "再和  其一",
        "author": "郭印",
        "content": "月夕霜朝分外香，故将颜色占年芳。\n一枝赠我春何许，如在江南云水乡。",
        "dynasty": "宋",
        "collection_info": null
    },
    {
        "title": "再和  其二",
        "author": "郭印",
        "content": "欲把群葩次第分，桃粗杏俗未应论。\n寒梢清绝世无比，且趁繁开倒绿樽。",
        "dynasty": "宋",
        "collection_info": null
    },
    {
        "title": "次韵宋南伯梅花",
        "author": "郭印",
        "content": "天姿不与百花邻，枯木前头独自新。\n桃杏满川浑未识，犹将颜色斗青春。",
        "dynasty": "宋",
        "collection_info": null
    },
    {
        "title": "梅影",
        "author": "郭印",
        "content": "斜斜曾向溪边见，淡淡还从月下看。\n那得世间三昧手，为君写出一枝寒。",
        "dynasty": "宋",
        "collection_info": null
    },
    {
        "title": "落梅",
        "author": "郭印",
        "content": "春风着物渺无踪，草木勾萌处处同。\n唯有江梅都委地，只留青子调残红。",
        "dynasty": "宋",
        "collection_info": null
    },
    {
        "title": "时升见惠芍药三朵作诗谢之二首  其一",
        "author": "郭印",
        "content": "百花零落已成尘，闻道君家解繫春。\n艷质娇娆应见惯，肯分粲者遗愁人。",
        "dynasty": "宋",
        "collection_info": null
    },
    {
        "title": "时升见惠芍药三朵作诗谢之二首  其二",
        "author": "郭印",
        "content": "婢妾纷纷只谩争，美人后出更倾城。\n东君可是多情思，留取妖容作饯行。",
        "dynasty": "宋",
        "collection_info": null
    },
    {
        "title": "芝产之五日有双莲生于东池亟往视之出水已二尺许园人云亦旦日所抽茎也復作三诗纪焉  其一",
        "author": "郭印",
        "content": "红幢翠盖插方池，中有骈花并一枝。\n圣泽汪洋招瑞应，小臣蝼蚁岂能私。",
        "dynasty": "宋",
        "collection_info": null
    },
    {
        "title": "芝产之五日有双莲生于东池亟往视之出水已二尺许园人云亦旦日所抽茎也復作三诗纪焉  其二",
        "author": "郭印",
        "content": "七层芝草煌煌秀，一本荷花两两芳。\n无象太平人不识，天教卉木效珍祥。",
        "dynasty": "宋",
        "collection_info": null
    },
    {
        "title": "芝产之五日有双莲生于东池亟往视之出水已二尺许园人云亦旦日所抽茎也復作三诗纪焉  其三",
        "author": "郭印",
        "content": "岐麦嘉禾兆庆符，同茎合干復芙蕖。\n铺张伟绩吾曹事，苦恨无才可屡书。",
        "dynasty": "宋",
        "collection_info": null
    },
    {
        "title": "和庞次甫秋日海棠二首  其一",
        "author": "郭印",
        "content": "谁将暖律入寒荄，红染枯枝特地开。\n可是仙人颜不老，霜朝唤得脸朱回。",
        "dynasty": "宋",
        "collection_info": null
    },
    {
        "title": "和庞次甫秋日海棠二首  其二",
        "author": "郭印",
        "content": "悬知草木太钟情，秋晚花梢照眼明。\n我已无心齐槁木，莫将妖态见春荣。",
        "dynasty": "宋",
        "collection_info": null
    },
    {
        "title": "谢友人惠菊",
        "author": "郭印",
        "content": "黄金胜友惠然来，佳节相逢酒一杯。\n风味依依如旧日，只惊霜雪鬓边催。",
        "dynasty": "宋",
        "collection_info": null
    },
    {
        "title": "水仙花二首  其一",
        "author": "郭印",
        "content": "琉璃擢干耐祁寒，玉叶金鬚色正鲜。\n弱质先梅夸绰约，献香真是水中仙。",
        "dynasty": "宋",
        "collection_info": null
    },
    {
        "title": "水仙花二首  其二",
        "author": "郭印",
        "content": "隆冬百卉若为留，独对冰姿不解愁。\n谁插一枝云鬓裏，清香浑胜玉搔头。",
        "dynasty": "宋",
        "collection_info": null
    },
    {
        "title": "又和  其一",
        "author": "郭印",
        "content": "披风擎露晓光寒，玉立霜阶照碧鲜。\n谁遣翩翩离海底，宝钗交映萃群仙。",
        "dynasty": "宋",
        "collection_info": null
    },
    {
        "title": "又和  其二",
        "author": "郭印",
        "content": "湘娥故把玉钿留，能为幽人一洗愁。\n不似梅花枝干古，凋年寂寞暮江头。",
        "dynasty": "宋",
        "collection_info": null
    },
    {
        "title": "池萍",
        "author": "郭印",
        "content": "杨花撩乱几时休，看取明朝水上浮。\n凝绿满池浑不动，微波忽绽见鱼游。",
        "dynasty": "宋",
        "collection_info": null
    },
    {
        "title": "有鸟褐色而羽如青锦解作诸般语一卒蓄之笼中颇拂其性俗名山和尚为赋一绝",
        "author": "郭印",
        "content": "锦作双翰褐作衣，雕笼蓄养亦多时。\n只缘学得千般语，欲返山林未有期。",
        "dynasty": "宋",
        "collection_info": null
    },
    {
        "title": "鸦",
        "author": "郭印",
        "content": "劳生日日带烟归，绕树呼鸣择一枝。\n素月流天元未晓，何须半夜苦惊疑。",
        "dynasty": "宋",
        "collection_info": null
    },
    {
        "title": "蛛网",
        "author": "郭印",
        "content": "结网谋生用意深，可怜微物有机心。\n世间欺夺休惊诧，斗巧争奇古至今。",
        "dynasty": "宋",
        "collection_info": null
    },
    {
        "title": "和曾端伯安抚劝道歌",
        "author": "郭印",
        "content": "保形保生保命，戒色戒酒戒茶。\n夜气若要长在，晚食尤宜减些。\n养心莫如寡欲，存诚唯是闲邪。\n辨得天清地浊，吞取日精月华。\n寒灰便是发焰，枯根立可生芽。\n学者舍本逐末，病眼执着空花。\n罔穷圣道一辙，徒诵丹书五车。\n正似炼和金矿，何殊嚼蔗吞查。\n不知达人到此，元始浩刼为家。\n燕坐能事毕矣，行遍海角天涯。\n鑑明不受微垢，玉洁靡见纤瑕。\n视轩冕如桎梏，弃财宝若泥沙。\n曲江一轮秋桂，岂容雾掩云遮。\n盘旋火龙水虎，和合阴汞阳砂。\n真身自然腾化，驾凤高凌紫霞。\n哀哉傍门小法，作用千种参差。\n箇箇辛苦无成，白首空自悲嗟。",
        "dynasty": "宋",
        "collection_info": null
    },
    {
        "title": "和曾端伯安抚养生歌",
        "author": "郭印",
        "content": "大道靡涉多歧，迷涂争求捷径。\n采御未免摇精，道引止能祛病。\n服食一藏偏强，烧炼千金或罄。\n纷纷小法小功，往往匪清匪凈。\n那知反照内观，専在致虚守静。\n况始生之神气，即本来之性命。\n源深其流必长，根固其叶斯盛。\n刳心自契真空，减息终成大定。\n谓虚固可集道，非睿不能作圣。\n夫人受中以生，惟我独得其正。\n斡旋天地之机，提挈阴阳之柄。\n每嗟坐禅学佛，有似磨塼作镜。\n聚块积尘非理，槁木死灰失性。\n直须大用见前，方是真仙究竟。\n不生故能生生，古语由来堪听。",
        "dynasty": "宋",
        "collection_info": null
    },
    {
        "title": "再和二首  其一",
        "author": "郭印",
        "content": "鱼跳须过龙门，虎骤不从兔径。\n上士闻道勤行，岂以难能为病。\n固守满堂之珍，肯使如瓶之罄。\n对境一念不萌，应缘六根皆凈。\n刚克本自沉潜，动直先由専静。\n达理必明其权，尽性以至于命。\n鼎中水腾火降，炉内阴衰阳盛。\n神功妙合虚无，天光潜发泰定。\n岂惟出尘离俗，便可超凡入圣。\n自怜末学多方，未得大中至正。\n莫知斡运帝车，宁解执持坤柄。\n丹经苦阅残编，素髮羞看明镜。\n要求直截真机，速了圆明正性。\n何妨万两金成，已是一生事竟。\n至言今许发蒙，三沐三熏谛听。",
        "dynasty": "宋",
        "collection_info": null
    },
    {
        "title": "再和二首  其二",
        "author": "郭印",
        "content": "涉海必假舟航，登山当寻蹊径。\n每叹修身错路，譬如饮药加病。\n逢人须是问津，有心未免击磬。\n况遇先觉先知，早明不垢不凈。\n七情涣若冰雪，一性湛然渊静。\n虚无体道合真，恬淡乐天知命。\n外之寇贼消亡，内焉邦家昌盛。\n初守一以处和，乃无事而生定。\n教不倦称乎仁，德分人谓之圣。\n故玉非琢不成，惟木从绳而正。\n要明师指药物，藉元神为本柄。\n大道多歧亡羊，至人用心若镜。\n何妨常善救物，免使大惑易性。\n门庭既已趣入，根株亦须穷竟。\n直至出死超生，方知聋者善听。",
        "dynasty": "宋",
        "collection_info": null
    },
    {
        "title": "珊瑚花",
        "author": "郭印",
        "content": "彼美珊瑚树，扶疏着绛英。\n佳名为世重，贵相亦天生。\n日裏颜尤耐，人来眼目眼。\n贫家还有此，玉石谩夸争。",
        "dynasty": "宋",
        "collection_info": null
    },
    {
        "title": "按部留小诗命男明復同赋",
        "author": "郭印",
        "content": "地涉云安境，山居燕子龛。\n帘垂看急溜，盖偃得修楠。\n牢落前贤蹟，光明古佛庵。\n幽禽知客至，一一解玄谈。",
        "dynasty": "宋",
        "collection_info": null
    },
    {
        "title": "夔州",
        "author": "郭印",
        "content": "夔子巴峡衝，风物异蜀境。\n城居版作屋，江汲地无井。\n四郊乏平原，冢墓缘山岭。\n人传蚯蚓瘴，俗饮茱萸茗。\n女妇尽背篮，老弱多垂瘿。\n试问何所因，食彼山泉冷。\n岩栖固不少，亦有长细颈。\n似闻此土人，其性皆悍犷。\n胸中忿畜者，瓮盎成项领。\n是说理有之，云胡不自省。\n我来适夏初，端坐愁日永。\n况经六七月，官舍如沸鼎。\n有雨未沾濡，蔬茹空盘皿。\n清泉不敢吃，仅免河鱼梗。\n投绂归去来，吾乡等箕颍。",
        "dynasty": "宋",
        "collection_info": null
    },
    {
        "title": "大雪与同舍生饮太学初筮斋",
        "author": "陈东",
        "content": "飞廉强搅朔风起，朔雪飘飘洒中土。\n雪花着地不肯消，亿万苍生受寒苦。\n天公刚被阴云遮，那知世人冻死如乱麻。\n人间愁叹之声不忍听，谁肯采摭传说闻达太上家。\n地行贱臣无言责，私忧过计如杞国。\n揭云直欲上天门，首为苍生讼风伯。\n天公倘信臣言怜世间，开阳阖阴不作难。\n便驱飞廉囚下鄷都狱，急使飞雪作水流潺潺。\n东方日出能照耀，坐令和气生人寰。",
        "dynasty": "宋",
        "collection_info": null
    },
    {
        "title": "律诗三十韵仅存二韵",
        "author": "陈东",
        "content": "山岳遭埋没，干坤着蔽蒙。\n已成堆积势，渐费扫除功。",
        "dynasty": "宋",
        "collection_info": null
    },
    {
        "title": "自许昌如蔡与石士繇酌别一章",
        "author": "陈东",
        "content": "太学诸生出许昌，抱关夫子特相将。\n轻衣短帽秋风裏，瘦马羸童古柳傍。\n黄叶翻翻惨离思，浊醪沃沃浇愁肠。\n欲知此别情怀恶，正是平生气味长。\n公归且作诗书伴，我去还依鸿雁行。\n酒阑径渡石桥子，回首高城挥夕阳。",
        "dynasty": "宋",
        "collection_info": null
    },
    {
        "title": "与虞章舜卿二表弟季明游兼胜亭有作三律  其一",
        "author": "陈东",
        "content": "危亭兼雅胜，胜景足奇观。\n湖水涵天入，山云带雨蟠。\n千松偃夜月，万竹撼春寒。\n玉井汲甘冷，尘缘那得干。",
        "dynasty": "宋",
        "collection_info": null
    },
    {
        "title": "与虞章舜卿二表弟季明游兼胜亭有作三律  其二",
        "author": "陈东",
        "content": "野旷湖山远，林深松竹幽。\n旧题看壁立，前事逐萍浮。\n荏苒荒三径，依稀度九秋。\n故人应念我，雅会莫迟留。",
        "dynasty": "宋",
        "collection_info": null
    },
    {
        "title": "与虞章舜卿二表弟季明游兼胜亭有作三律  其三",
        "author": "陈东",
        "content": "三子皆吾弟，阿章才更豪。\n风流江左旧，句法杜陵高。\n雅志在五马，壮心连六鰲。\n时哉偶未与，日且醉金舠。",
        "dynasty": "宋",
        "collection_info": null
    },
    {
        "title": "次韵同舍李冲寿夜坐",
        "author": "陈东",
        "content": "时引金杯拔剑看，光芒高彻斗牛寒。\n要令世事从心淡，可谓人情彻鼻酸。\n经术岂应穷皓首，文章何用苦雕肝。\n吾徒行与功名会，莫作覊人日夜叹。",
        "dynasty": "宋",
        "collection_info": null
    },
    {
        "title": "秋夜独坐有感一章奉呈师说令尹奉议光明主簿虞章",
        "author": "陈东",
        "content": "依依客馆夜燃膏，子夜覊愁无处逃。\n闲炷炉香听夜雨，快斟杯酒读离骚。\n休惊时节云何速，独弔古人殊不遭。\n一阵晓寒催画角，朝来爽气碧山高。",
        "dynasty": "宋",
        "collection_info": null
    },
    {
        "title": "彦隽母挽章二首  其一",
        "author": "陈东",
        "content": "人生五福古难全，天赋夫人独不偏。\n内行无惭诗妇孝，母仪何啻穆姜贤。\n庭帏已叹芳魂独，宗族空留旧事传。\n惟有南陔多少恨，忍看松柏锁寒烟。",
        "dynasty": "宋",
        "collection_info": null
    },
    {
        "title": "彦隽母挽章二首  其二",
        "author": "陈东",
        "content": "少驰贤孝誉，来配颍川家。\n虽夺共姜誓，曾无贤母瑕。\n一乡蒙爱惠，百口藉生涯。\n享福踰中寿，归与勿怨嗟。",
        "dynasty": "宋",
        "collection_info": null
    },
    {
        "title": "颖川二绝  其一",
        "author": "陈东",
        "content": "我家本出颖川住，几世不曾归颍川。\n今我暂来忽暂去，太丘风流谁与传。",
        "dynasty": "宋",
        "collection_info": null
    },
    {
        "title": "颖川二绝  其二",
        "author": "陈东",
        "content": "我来颖川何所见，青青古柏古城傍。\n知是荀陈手亲植，令人不觉泪行行。",
        "dynasty": "宋",
        "collection_info": null
    },
    {
        "title": "次韵士繇惜别",
        "author": "陈东",
        "content": "男儿自有四方志，离别岂能动刚肠。\n功名未遂身未死，白眼青青频举觞。",
        "dynasty": "宋",
        "collection_info": null
    },
    {
        "title": "次韵邵予可弹琴二首  其一",
        "author": "陈东",
        "content": "雷公徽玉粲明星，照出师襄指下声。\n可怜此地无人识，唤作新来黑瘦筝。",
        "dynasty": "宋",
        "collection_info": null
    },
    {
        "title": "次韵邵予可弹琴二首  其二",
        "author": "陈东",
        "content": "漫说朱絃大古清，政无蒙瞽在周庭。\n高山流水本无事，安用区区里耳听。",
        "dynasty": "宋",
        "collection_info": null
    },
    {
        "title": "与士繇游金山翼日分袂二绝  其一",
        "author": "陈东",
        "content": "早别金山恰晓钟，离帆分破一江风。\n瓜洲渡口波声远，后夜相思明月中。",
        "dynasty": "宋",
        "collection_info": null
    },
    {
        "title": "与士繇游金山翼日分袂二绝  其二",
        "author": "陈东",
        "content": "京口瓜洲一水间，秋风重约到金山。\n江山自为离人好，不为离人数往还。",
        "dynasty": "宋",
        "collection_info": null
    },
    {
        "title": "题吴公辅庵",
        "author": "陈东",
        "content": "一径萦迴屋数间，我来聊欲寄清闲。\n道人杖履知何处，空鎻烟霞万迭山。",
        "dynasty": "宋",
        "collection_info": null
    },
    {
        "title": "茶",
        "author": "陈东",
        "content": "偏爱君家碧玉盘，建溪云脚未尝亁。\n书生自恨无金换，聊以诗章乞数团。",
        "dynasty": "宋",
        "collection_info": null
    },
    {
        "title": "送友人丧二绝  其一",
        "author": "陈东",
        "content": "欲认青帘索酒尝，俄惊丹旐送君丧。\n吕庄编户伤心切，愁对清风想杜康。",
        "dynasty": "宋",
        "collection_info": null
    },
    {
        "title": "送友人丧二绝  其二",
        "author": "陈东",
        "content": "初成大厦势巍巍，有意于门驷马车。\n未干壁土君先已，贺燕翻随弔鹤飞。",
        "dynasty": "宋",
        "collection_info": null
    },
    {
        "title": "徐氏哀词代作",
        "author": "陈东",
        "content": "忆昔常随祖母过，登堂共庆尚垂胡。\n十年未远皆流荡，地下相逢果有无。",
        "dynasty": "宋",
        "collection_info": null
    },
    {
        "title": "和邵予可卖俸豆",
        "author": "陈东",
        "content": "休论斥卤与膏腴，豆藿连阡稻麦无。\n举世纷纷宝鱼目，投人慎勿以明珠。",
        "dynasty": "宋",
        "collection_info": null
    },
    {
        "title": "谒王乐道之子闻方饭绝客一绝",
        "author": "陈东",
        "content": "晚生恨不及前辈，来访诸郎观典型。\n吐握风流何寂寞，满林风竹自秋声。",
        "dynasty": "宋",
        "collection_info": null
    },
    {
        "title": "咏桃花菊一章",
        "author": "陈东",
        "content": "潘郎尝望尘，陶令亟避俗。\n胸中定何如，清浊在一瞩。\n河阳艶桃春，彭泽鬰秋菊。\n所好邈如许，二子殊品目。\n诗人易评量，忍使混衡斛。\n当使冰鑑磨，要遣鬚眉烛。\n勿容脂粉姿，滥入珪璋录。\n神仙真渺茫，浪说武陵谷。\n不如临清潭，饮水乐自足。\n谁令春雨红，点污秋株绿。\n寒根岂无知，风霜怒应蓄。\n令尹非安仁，腰带肯轻束。\n脱巾漉酒浆，黄花泛新馥。",
        "dynasty": "宋",
        "collection_info": null
    },
    {
        "title": "春日偶题",
        "author": "陈东",
        "content": "驱除睡思茶瓯外，收拾春光酒盏中。\n万种穷愁浑不问，世间此乐几人同。",
        "dynasty": "宋",
        "collection_info": null
    },
    {
        "title": "跋黄鲁直买米帖",
        "author": "陈东",
        "content": "广文弦歌饭不足，要是古来贤达人。\n山谷有钱能买米，比之鲁公殊未贫。",
        "dynasty": "宋",
        "collection_info": null
    },
    {
        "title": "尹馆作此觅酒召李顺之饮",
        "author": "陈东",
        "content": "今日天色恶，酒壶恰已空。\n何来进童子，挈榼问主翁。\n主翁正对客，兀坐书堂中。\n诸生功课毕，鼔瑟歌醉翁。\n爱酒欲出门，杖头无青铜。\n春衣典又尽，搜索计已穷。\n酒兴不可遏，不免作诗呼。\n进童空壶挈，将纳宅库为。\n我却致䨥灰，红得酒须寻。\n爱酒伴更烦，与召陇西翁。",
        "dynasty": "宋",
        "collection_info": null
    },
    {
        "title": "送黄仲达归温州仍寄诸友",
        "author": "陈东",
        "content": "长安市上喜相逢，倾盖恩情久要同。\n几载暌违劳想梦，一樽邂逅写情衷。\n家山柑橘正酣露，江岸帆樯忽饱风。\n归去借声询旧友，项髯方浪薛芹宫。",
        "dynasty": "宋",
        "collection_info": null
    },
    {
        "title": "谢温州黄仲达送鄂州瓜虀",
        "author": "陈东",
        "content": "黄夫子从汶上来，三束瓜虀送风土。\n应知我亦困虀盐，肯食沽酒与市脯。\n食肉者鄙无远谋，甲第纷纷何足数。\n饭蔬饮水真乐哉，千古风流想尼父。",
        "dynasty": "宋",
        "collection_info": null
    },
    {
        "title": "夜饮二绝  其一",
        "author": "陈东",
        "content": "笋芽鹅炙殊可口，明月清风不着钱。\n坐对青州一从事，共君今夜不须眠。",
        "dynasty": "宋",
        "collection_info": null
    },
    {
        "title": "夜饮二绝  其二",
        "author": "陈东",
        "content": "欣然有意引陶潜，此意何妨俗士联。\n三百青钱亦希有，速将趁取夜厌厌。",
        "dynasty": "宋",
        "collection_info": null
    },
    {
        "title": "輓修撰先生",
        "author": "何元泰",
        "content": "在昔虞庠日，尝陪陈少阳。\n词倾三峡水，忠烈九秋霜。\n药石尘丹扆，琅玕宝皂囊。\n后来门下士，多有紫薇郎。",
        "dynasty": "宋",
        "collection_info": null
    },
    {
        "title": "山西行",
        "author": "沈与求",
        "content": "山西徤儿好身手，气如车轮胆如斗。\n十五射猎少年场，戏格黄罴同拉朽。\n二十窜名尺籍中，铁马追风快驰走。\n臂弓腰箭了一生，只喜论攻不论守。\n兵符夜半出辕门，将军令肃谁敢后。\n自夸豪健天下无，誓为官家扫群丑。\n蛮夷共事古来危，监军巧落他人机。\n黑山未靖黄河沸，邉尘倐忽连紫微。\n长驱中州斥候绝，已闻饮马金明池。\n种家猛将忠贯日，髮上衝冠颐指挥。\n主辱偷生事不武，壮士裂眦争相随。\n东跨潼关达上国，城头夜插将军旗。\n诸军下马拜吾父，请成退舍纔有期。\n肉食谋国帝子质，勒兵不动护送之。\n壮士束手猛将死，敌来侮人犹小儿。\n明明二圣尧舜主，天翻地坼徒尔为。\n天翻地坼徒尔为，北望血泪滂两颐。\n真人中兴似光武，赤眉青犊折棰笞。\n一呼奋击肯效死，风鹤尚信惊王师。\n呜呼何为背征讨，红帕兜鍪半为盗。\n东家昨夜虏小姑，西妇朝逢握刀笑。\n锦衣玉食事奢侈，翠眉红颊资彊暴。\n黄屋今怀旰食忧，忍与豺狼活蓬藋。\n时危宜尔悍且骄，侧耳试听哀痛诏。\n五陵佳气自葱葱，为雪大讐安九庙。",
        "dynasty": "宋",
        "collection_info": null
    },
    {
        "title": "次韵刘殿院赠钱圃翁",
        "author": "沈与求",
        "content": "少日从畦丁，颇悟园官理。\n菘韭记春秋，蔬食聊尔耳。\n十年困尘埃，幽事同脱屣。\n一饱不可谋，清痩只如此。\n仰止长城翁，趣尚两奇伟。\n弱冠事笔耕，俛仰行六纪。\n晚以圃自娱，扶锄寄深喜。\n柔风蔬甲怒，细雨兰芽美。\n小摘定可供，余事不挂齿。\n那復肯着屐，而一到城市。\n为计一何疏，行须传高士。\n木茹忌太洁，肉食忌太鄙。\n安得从公游，远傲于陵子。",
        "dynasty": "宋",
        "collection_info": null
    },
    {
        "title": "游玲珑山因访朱氏草堂",
        "author": "沈与求",
        "content": "平生丘壑心，余事不挂目。\n藜杖南山来，要使富幽瞩。\n异哉小玲珑，蟠峙苍弁腹。\n修藤结悬崖，飞溜响空曲。\n伏石卧虎状，腾拏杂奔鹿。\n砑然互吞吐，侧路劣容足。\n拂拭古藓纹，字刻翳新绿。\n标榜玲珑名，奇怪殆天属。\n扪萝上绝顶，坦坦类平陆。\n俯首瞰来踪，穹然在幽谷。\n传闻昔逋客，诛茅此营屋。\n清魂不可招，千载想遗躅。\n我思造物巧，妙供幽人禄。\n挥斤役山祗，斵此一拳玉。\n云窗与雾阁，一一相亘属。\n岂无部曲众，猿鹤即更仆。\n岂无节旄贵，松桧自张纛。\n此事久弃置，蛛丝网岩麓。\n翩翩佳公子，心古韵不俗。\n驾言脱华簮，兹焉卜幽筑。\n终日面巑岏，世故岂容触。\n指点空洞姿，喜气政堪掬。\n挟策校昔游，健步念须续。\n亦有招隐诗，薄暮不可读。",
        "dynasty": "宋",
        "collection_info": null
    },
    {
        "title": "奉陪安守登膴原观",
        "author": "沈与求",
        "content": "江南多佳山，骈首闯城郭。\n缅怀在坦夷，要使一见廓。\n邦侯王事余，幽致到丘壑。\n散策占城阴，含睇及民瘼。\n爱此郊原平，膴膴富耕穫。\n飞观儵下临，丹碧荡霄堮。\n野色四座浮，胸次潜领略。\n千畦云弄黄，岁事初不恶。\n斗酒行劳农，欢谣入酺醵。\n胜地恶发挥，波神覆为虐。\n萧辰谁与娱，一笑寄华酌。\n落日耀旍旗，轻飇漾帘幕。\n卷白起寿公，歌声渺林薄。\n老农止勿狂，嗣岁有真约。",
        "dynasty": "宋",
        "collection_info": null
    },
    {
        "title": "观网鱼",
        "author": "沈与求",
        "content": "暗雨垂垂梅欲黄，春山吐源春涨狂。\n雪鳞頳尾泝流上，吹涛喷浪能奔忙。\n鱼师布网名白大，万目井井连重纲。\n联艘绝流势甚武，遮罗初若无留藏。\n大鱼巳得小鱼弃，要使遗育充陂塘。\n鳏鲕安用误回避，鰕蟹亦復虚跳梁。\n宁知不比纶索手，欲以巧饵空沧浪。",
        "dynasty": "宋",
        "collection_info": null
    },
    {
        "title": "子修步屧相过属疾不能倒屣戏赠",
        "author": "沈与求",
        "content": "簿书日在手，佳思挽不留。\n而能痛拨置，时来访清幽。\n古木占城阴，一曲萦寒流。\n落影插清泚，绿荫亦巳稠。\n结亭坐蟠石，傲兀忘拘囚。\n雄谈功名外，俊气横九州。\n事故未应尔，长恐坐阻修。\n造物小儿相，妒我得暂休。\n河鱼竟中溃，午枕犹扶头。\n双鳬飞舄声，历历过墙陬。\n此兴岂復浅，何当起从游。\n试令开丈室，子能问疾不。",
        "dynasty": "宋",
        "collection_info": null
    },
    {
        "title": "寄题淄川王景发肯构堂",
        "author": "沈与求",
        "content": "深林艺松柏，不数栎与樗。\n坐待十亩阴，等为匠氏储。\n宁復知种德，责报不厌徐。\n名令后必大，善积庆有余。\n于焉望丰屋，政可增修闾。\n王孙世东州，奕奕盈簮裾。\n金埒通里巷，珠树连阶除。\n贤哉景发甫，爽爽众莫如。\n直气薄霄汉，妙语锵琼琚。\n定知磊落人，一见怀抱摅。\n谓我架华堂，映发先人庐。\n掲名取肯构，盖念经营初。\n堂前植桃李，堂上罗诗书。\n桃李意取适，诗书计非疏。\n诸郎自兰玉，舌耕起菑畬。\n吾诗以为箴，会见联高车。",
        "dynasty": "宋",
        "collection_info": null
    },
    {
        "title": "何子楚为范明伦赋九疑石石吾不及见也读诗可以知其巑岏秀峙之状吾累卞峰石为小寒林兴寄不浅用其韵并及之",
        "author": "沈与求",
        "content": "峩弁千峰倚天碧，上有修筠材可篴。\n月明三弄面巉岩，惊起哀猿啼峭壁。\n儿童斵石攅青瑶，寒林萧萧吹堕樵。\n坐令结习落幽梦，芒鞋竹杖归路遥。\n觉来隻影徒相守，哦子清诗笔如口。\n眼中何必小玲珑，仿像九疑当户牖。\n神丹已失大江漘，谁与安期追后尘。\n分天隔日不可到，使我目断苍梧云。",
        "dynasty": "宋",
        "collection_info": null
    },
    {
        "title": "次韵题沈传曜痩节堂",
        "author": "沈与求",
        "content": "平生一字不疗饥，谁云穅覈能瓠肥。\n牙籤玉筯五鼎食，是中有趣非钱痴。\n万事颠倒绝可嗤，此腹却受将军讥。\n吾宗酷似骑曹掾，俗物纷纭那復看。\n眼中但有潇洒侯，高节亭亭真老伴。\n山泽形容坐一癯，相要检校还丹书。\n食薇饮水笑多事，知君此计诚非疏。",
        "dynasty": "宋",
        "collection_info": null
    },
    {
        "title": "刘行简见借诗稿以长句归之",
        "author": "沈与求",
        "content": "文章偏忌声名早，富贵政须门第好。\n了知二物不相关，风月膏粱兼者少。\n刘郎天韵真不凡，飞腾宜在蓬莱岛。\n年来穷愁已到骨，只有珠玑落残稿。\n纷纷余子何能追，定向诗坛分六纛。\n造物小儿亦薄相，浪付繁华给挥扫。\n却令径坐诗人穷，只与清冷消热恼。\n向来狗监非同邑，渇尽文园尚佣保。\n九原千古忽可作，如君自是不枯槁。\n茅斋夜诵谁得闻，咄咄空能诉穹昊。\n请君更作昇天行，勿使贫胡彊知宝。",
        "dynasty": "宋",
        "collection_info": null
    },
    {
        "title": "送章文虎秀才归荆南",
        "author": "沈与求",
        "content": "我生本吴侬，搦笔追楚些。\n佳人脱尘屣，幽韵耻独和。\n君家楚江湄，词语亦顿挫。\n学海富探讨，渠数百纸过。\n春风归凤城，櫑具恰解駄。\n此地初识君，细语辄三贺。\n冉冉岁巳遒，云山忆高卧。\n翩然理归装，余事等弃唾。\n文围久坚壁，定恐一战破。\n行矣傥復来，凭将楚词课。",
        "dynasty": "宋",
        "collection_info": null
    },
    {
        "title": "次韵曾守怀玲珑山",
        "author": "沈与求",
        "content": "泉石有膏肓，料理费和缓。\n风埃客子游，梦想略相半。\n端如餍羊酪，投匕念乡馔。\n怀哉小玲珑，旧赏记酣宴。\n玉女下云窗，轻我年未冠。\n诛茅老三间，此意已悬断。\n少须草堂资，两足那可绊。\n谢公爱东山，自结寻幽伴。\n诗筒忽相先，纸价岂容贱。\n流传从使君，感此归思乱。\n撷兰蹑危根，潄石俯长磵。\n野性等麋鹿，百嗜宁食荐。\n揽衣中夜兴，测漏疾流盼。\n扃步愧驽筋，卑飞伤短翰。\n正使屐齿折，未救斧柯烂。\n时节脱復徂，迟莫空浩叹。\n何当脂下泽，去路鬰交贯。",
        "dynasty": "宋",
        "collection_info": null
    },
    {
        "title": "何亨老筑堂里第榜曰安虚盖取司马子微不受外不逐外之说属某赋诗以见意云",
        "author": "沈与求",
        "content": "幻境如群狙，喜怒眩名实。\n怜渠千刼迷，堕此一念失。\n世路波涛翻，时事风雨疾。\n胡为随物迁，坐此方寸窒。\n使君超世姿，轩裳起儒术。\n神交赤城仙，妙解穷隐密。\n向来心泰然，初不计升黜。\n危堂榜新颜，要以名自律。\n窗扉敞深明，空华乱初日。\n变灭惊须臾，蔽亏隔纤悉。\n了知内观融，天光发虚室。\n山林猿鹤俦，廊庙鹓鸾匹。\n静躁涂或殊，出处心本一。\n清都五城开，真仙罗辅弼。\n行矣朝紫皇，启沃造前膝。\n功名戏剧成，志愿谈笑毕。\n它年容买邻，傥不傲蓬荜。",
        "dynasty": "宋",
        "collection_info": null
    },
    {
        "title": "次韵何子楚食樱桃",
        "author": "沈与求",
        "content": "轻衫骏马飞弹丸，上林花开纷绣团。\n御厨赐笋未解箨，山樱亦復登金盘。\n宗庙荐新勤玉路，凡果纷纷不论数。\n风清日美雨丝收，朱实烘春燃绿树。\n筠笼采撷价万钱，北人羊酪雅所便。\n自从燕罢曲江曲，五湖十载身回旋。\n已作孤蓬任流转，万颗徒劳野人献。\n故无清梦大明宫，醉倚酡颜浮玉盌。",
        "dynasty": "宋",
        "collection_info": null
    },
    {
        "title": "拟古",
        "author": "沈与求",
        "content": "日月双高悬，朝昏自升沈。\n有如转辘轳，引絙环相寻。\n而我生其间，所阅几古今。\n尔来三十年，又作裘氏吟。\n眠饭寄编简，此身疑白蟫。\n皇皇走四方，谁是真知音。\n语欲离舌本，退缩翻如瘖。\n涉世聊尔耳，依阿亦何心。\n託质既巳迂，自谓百炼金。\n耻作渭水鈎，宁为太阿镡。\n用舍安所之，齿髪忽已侵。\n日月不我留，潸然涕盈襟。",
        "dynasty": "宋",
        "collection_info": null
    },
    {
        "title": "次韵黄子虚同饮葛次颜家酿玉友",
        "author": "沈与求",
        "content": "先生早年忘扫白，懒饭青精借颜色。\n独余驩伯为友朋，熟不暇篘巾自沥。\n何须引泉连百井，饮若长虹太豪猛。\n细斟玉筯滑无声，酌我应怜官独泠。\n奇篇更写陟釐黄，逼人心地生清凉。\n了知二事尽家法，眼馋径索银瓶尝。\n我老华池少滋液，年来爱酒如偷蜜。\n陶然一醉乐未央，此外要知俱长物。\n相期径造君勿违，坐得名胜从忘归。\n公侯似闻倦设醴，穆生正恐同分携。",
        "dynasty": "宋",
        "collection_info": null
    },
    {
        "title": "次韵李元叔田邦镇唱酬之什  其一",
        "author": "沈与求",
        "content": "李侯少年真自喜，收名拟擅东南美。\n大科异等不作难，堂堂奏赋明光裏。\n眼看斗粟饱侏儒，空肠殷雷归着书。\n胸中未减食牛气，出手一掷当成卢。\n只今聊问復何如，要辨蟫蠧资轩渠。\n刺头文字亦琐碎，泽吻快意回焦枯。",
        "dynasty": "宋",
        "collection_info": null
    },
    {
        "title": "次韵李元叔田邦镇唱酬之什  其二",
        "author": "沈与求",
        "content": "大雅寂寥谁发喜，逆折波澜须子美。\n晚分一派大江西，约束曹刘归句裏。\n武安耳孙有臞儒，载行无多一束书。\n蹇驴破帽踏城市，腰间蒯维鸣湛卢。\n叫阍自荐久未偶，淮南丛桂犹关渠。\n雕鑴戏出乡学余，掩面笑余诗井枯。",
        "dynasty": "宋",
        "collection_info": null
    },
    {
        "title": "读成士瑴诗卷和其书事一章",
        "author": "沈与求",
        "content": "长年赋子虚，狗监绝同里。\n杯水聊自酬，博此一笑喜。\n副墨粲我前，顿使百废起。\n朱絃渺遗音，慎勿娱俗耳。\n论交傥自今，相从期暮齿。",
        "dynasty": "宋",
        "collection_info": null
    },
    {
        "title": "钱塘赋水母",
        "author": "沈与求",
        "content": "疾风吹雨回江城，艣牙呕哑潮欲平。\n客居喜无人事撄，相与环坐临前楹。\n眼中水怪状莫名，出没沙觜如浮罂。\n復如缁笠绝两缨，浑沌七窍俱未形。\n块然背负群鰕行，嗟其巧以怪自呈。\n凝目愯视相将迎，老渔旁睨笑发声。\n曰此水母官何惊，江流如奔绝沧瀛。\n潮汐往来月为程，藏纳众污无满盈。\n浮埃沈滓溷九清，结成此物宜昏盲。\n使鰕导迷作双睛，乃能接迹蚌与蛏。\n亦犹巨蛩二体并，离则无目为光精。\n江天八月霜叶鸣，罟师得鰕供水征。\n水母弃掷罗纵横，试令收拾输庖丁。\n绛矾收涎体纡萦，飞刀镂切武火烹。\n花甆饤饾粲白英，不殊冰盘堆水晶。\n稻酰韲寒芼香橙，入齿已復能解酲。\n遣渔止矣勿復评，嗟哉此性愚不更。\n定矜故态招三彭，且摩枵腹甘藜羹。",
        "dynasty": "宋",
        "collection_info": null
    },
    {
        "title": "泛舟村落阻风不能少进而菱梢芡觜缭舷上下篙人病之",
        "author": "沈与求",
        "content": "艇子掠岸行，水痩不濡尾。\n狂飇振疏篷，猎猎鸣两耳。\n十篙八九褪，逆势何乃尔。\n野芡伺吾间，回梢哆利觜。\n亦有芰浮角，一一肆轻鄙。\n初欲事幽寻，解缆出疏苇。\n乘流觅清浅，濯缨助深喜。\n事有大不然，移顷未离咫。\n安得望蓬莱，巨舰破潮起。\n征帆驾长风，一日三万里。",
        "dynasty": "宋",
        "collection_info": null
    },
    {
        "title": "夜坐感事",
        "author": "沈与求",
        "content": "沈沈夜气归，虚堂闭深寂。\n孤灯灺余花，寒溜韵残滴。\n醖酿万斛愁，感槩一人敌。\n何当弃短檠，阴山叱鸣镝。",
        "dynasty": "宋",
        "collection_info": null
    },
    {
        "title": "戊申初寒偶作",
        "author": "沈与求",
        "content": "去年十月冬犹温，单衣晓出钱塘门。\n携孥仅脱饿虎口，更吟楚些招惊魂。\n儿女争从乱离苦，咿哑遶膝多语言。\n舟行畏涂侵夜泊，孤灯明灭何处村。\n萧萧细雨疏苇响，风力渐摇枯柳根。\n失声号寒泣龙具，促棹傍险争前奔。\n还家依然四壁立，故衾败絮那忍论。\n无衣岂暇具裘褐，海图坼裂波涛翻。\n天公戏人亦太虐，雪花径尺连上元。\n今年十月事羁宦，两脚如旧身大存。\n纸窗寂历风竹啸，古木中夜号空园。\n旅人不眠毛骨冷，抚事念往多烦寃。\n吾侪小人不论数，豺狼满目哀王孙。\n似闻易水寒堕指，北望大漠烟云昏。\n安得壮士驭八骏，沙虫猿鹤俱腾骞。\n归欤莫如中土乐，天子孝友朝廷尊。\n坐令铁衣扫虮蝨，四海挟纩怀君恩。",
        "dynasty": "宋",
        "collection_info": null
    },
    {
        "title": "十里岩石壁",
        "author": "沈与求",
        "content": "巨灵手擘青瑶璞，平削无痕看斧凿。\n六丁取将天路遥，雷电收威半空落。\n至今崒嵂横道旁，绝壁万仞青茫茫。\n倚天屹立不可近，下视培塿如群羊。\n藓花斓斑风雨溃，藤梢夭矫蛟龙戏。\n中开微窦走鸣泉，白虹吞吐涵秋气。\n泉流万古潭水深，山寒无风鬰沈沈。\n下田纳纳禾稼茂，发源沾溉初何心。\n峭直谁令据当路，松柏萧森半烟雾。\n犹恐夜深魑魅惊，更遣山灵谨呵护。",
        "dynasty": "宋",
        "collection_info": null
    },
    {
        "title": "夜书山驿",
        "author": "沈与求",
        "content": "天寒夜向阑，月出山更静。\n风露摇青空，万象光耿耿。\n啼螀泣幽草，宾鸿度前岭。\n归来坐孤窗，松竹舞清影。",
        "dynasty": "宋",
        "collection_info": null
    },
    {
        "title": "绩溪寨口",
        "author": "沈与求",
        "content": "青嶂插天堑，白水翻地轴。\n回环壮哉县，不许飞鸟触。\n往年羽书驰，盗发清溪曲。\n先声杂妖幻，余党萃符祝。\n控攘最旁近，被害良惨毒。\n聚落烬烟空，生齿涂炭酷。\n岂无山川险，会有法令束。\n百年不用武，骈领甘此辱。\n至今风雨夜，犹闻鬼群哭。\n遗俗感旧愤，御盗勇气足。\n大儿佩刀剑，小儿利锋镞。\n老翁筋力衰，奋挺怒张目。\n营寨人自戍，不待官期促。\n矧今杀气横，洒涕国步蹙。\n豺狼据道路，虎兕出林谷。\n傥持復雠心，公战图报国。",
        "dynasty": "宋",
        "collection_info": null
    },
    {
        "title": "闻招寇",
        "author": "沈与求",
        "content": "绿林煽余习，无乃国计左。\n诲盗爵秩崇，纳叛金缯伙。\n戢姦在斧钺，赏诱讵云可。\n萌芽缓诛锄，猖披费结裹。\n战多数招安，奚用腰箭笴。\n悍兵昔已然，黠将近亦颇。\n昌言假报国，湼面刺投火。\n豺狼奋哮噬，蠭虿利掀簸。\n横行入通邑，焚掠穷委琐。\n况闻南陵寇，执事初意惰。\n出没势已张，翦灭计未果。\n宣城俯百里，千室尽奔亸。\n王事吾有程，马头戴印颗。\n叱驭疾其驱，语言纷炙輠。\n何当说罴貅，一洗根本祸。",
        "dynasty": "宋",
        "collection_info": null
    },
    {
        "title": "宁国道中",
        "author": "沈与求",
        "content": "山石荦确行路难，山风萧萧吹早寒。\n十步九歇仆马瘁，兔蹊鸟道穷跻攀。\n崖谷空笼瀑泉走，碎玉零乱飞前滩。\n石堤捍水几百级，落处疑有蛟龙盘。\n两山之间开畎亩，石罅着锄那得寛。\n前村后村烟火冷，土墙茅盖常掩关。\n我行不知记近远，官游岁晚良自叹。\n岂如家家一饱外，鷄豚社酒相追欢。\n那知亦有简书畏，里胥剥啄惊衰颜。",
        "dynasty": "宋",
        "collection_info": null
    },
    {
        "title": "夜宿千秋岭下田家",
        "author": "沈与求",
        "content": "阴壑来悲风，薄莫吹急雨。\n冥冥揽寒色，咫尺暗山路。\n茅檐两三家，曲涧萦竹坞。\n停车且问讯，欲止此何许。\n老翁行步弱，扶杖倚门户。\n问我官何忙，野宿今无所。\n向夜号狐狸，深林啸豺虎。\n甘心在择肉，闯首辄凭怒。\n驾言往何之，一榻翁敢拒。\n延我傍中堂，慇懃慰良苦。\n解衣土锉旁，支枕憩行旅。\n昏然饱安眼，境寂绝猜怖。\n鸡声报明发，征车犯寒去。\n呼灯别老翁，鼻息方栩栩。",
        "dynasty": "宋",
        "collection_info": null
    },
    {
        "title": "溪上见梅",
        "author": "沈与求",
        "content": "晴溪涨渌如阴苔，晴山插影相低回。\n画船迭鼓顺流下，波光浩荡征帆开。\n滩萦岸缭柂牙转，水石相激如奔雷。\n须臾已復过绝壁，归路渐近严陵台。\n山重溪复境弥迥，暗香忽自空中来。\n日斜正见丛棘外，炯炯疏片飘寒梅。\n槎牙一种独愁绝，含情不语明岩隈。\n凌波疑是水仙出，缟衣素质行徘徊。\n下窥清浅一笑粲，坐使凡卉俱尘埃。\n山谷之儒已臞甚，龟肠鹤骨世所咍。\n相逢顿觉百忧释，不嫁春风谁与媒。\n舟行易远空回首，角声吹梦心悠哉。",
        "dynasty": "宋",
        "collection_info": null
    },
    {
        "title": "次韵张仲宗感事",
        "author": "沈与求",
        "content": "诸侯救周衰，能事存笔削。\n后学竞专门，肤引迷注脚。\n宁知惧贼乱，诛意未为虐。\n上皇志包荒，大度示恢廓。\n误堕虏计中，九庙施箭凿。\n将臣拥彊兵，首鼠事前却。\n专雄怀顾望，散党失归着。\n坐令两宫车，北辕狩沙漠。\n天王绍绝统，愤此国势弱。\n尝胆復大雠，此意良不薄。\n向来督真姦，国典犹阔略。\n群公争护前，循习久弥确。\n黄屋泛沧溟，黔首寄矰缴。\n世无管夷吾，老眼双泪阁。\n何当诛赏行，浩叹成嗢噱。\n曜灵还中天，冰雪自销铄。",
        "dynasty": "宋",
        "collection_info": null
    },
    {
        "title": "次韵允迪秘监同年所寄会稽唱酬之什",
        "author": "沈与求",
        "content": "秋鸿度寥廓，天远劳目送。\n燕雀各有谋，堕此朝餔供。\n平生江海游，往事恍如梦。\n簮裳彊结裹，翰墨困嘲弄。\n一官冗不治，匹马旁无从。\n迷行落小劫，直意识大洞。\n似闻脯麒麟，颇欲翳鸾凤。\n眼无行秘书，此语谁与共。\n贫知世路艰，老觉交情重。\n功名等戏剧，射覆偶微中。\n龙媒驾鼓车，款段朱丝鞚。\n南游探禹穴，聊得登覧纵。\n时危要奇策，涂穷勿长恸。\n相期论少卑，材大古难用。",
        "dynasty": "宋",
        "collection_info": null
    },
    {
        "title": "郑维心约赵安道中大家兄次律学士及仆探梅城山乘月泛舟而归",
        "author": "沈与求",
        "content": "穷居不厌车马绝，委巷衡门常昼闭。\n朝来剥啄谁过予，倒屣逢迎走惊蹶。\n里中胜士真可人，为忆寒梅耿残雪。\n招呼闻早探幽芳，平溪径遣扁舟截。\n西山佳处云坞深，松竹萧森迷洞穴。\n上方小阁鏁空明，开窗下见千山列。\n画手无人貌平远，野阔天多供一瞥。\n冰花只作小寒枝，拄杖不辞穿巀嶭。\n野僧省事畏客狂，攀援自向南枝折。\n疏香低入坐中来，骨冷肌清伴高洁。\n襟期况有公子贤，伯也雄豪负奇节。\n手拈冻蘂荐深杯，妙语琅琅契禅悦。\n人间此会不多有，忍放杯空成小别。\n归来怀抱与谁论，一棹翻然载明月。",
        "dynasty": "宋",
        "collection_info": null
    },
    {
        "title": "腊月二十六夜大雪投晓霁色恍然鸟语啁啾便有春意感而赋之",
        "author": "沈与求",
        "content": "黄昏雪打窗，夜雨破幽梦。\n晨光逗檐花，霁色晃池冻。\n老木惊向荣，好鸟发微咔。\n草根露纤芒，虫声试群哄。\n空畦土匀酥，侧涧泉流湩。\n腊尽杀气衰，春归生理共。\n人情自多端，天意皆曲中。\n悬知造物公，未厌萌区众。\n艰难重时节，俯仰疲迎送。\n心闲数造化，骨寒遭鬼弄。\n那惊梅柳新，但饱藜藿供。\n行须过田家，泥饮空社瓮。",
        "dynasty": "宋",
        "collection_info": null
    },
    {
        "title": "次韵葛鲁卿送示近作一通二首  其一",
        "author": "沈与求",
        "content": "八驺尽屏如萦策，微步招寻老宾客。\n离离草色乱沟塍，脚底春风随蜡屐。\n蛰龙昨夜起洄潭，忽雷闪电飞千岩。\n朝来遗珠落怀袖，復见国风歌二南。\n公洗膏肓砭传癖，词伯儒宗蚤扬历。\n诗成聊復贮锦囊，副在久应藏石室。\n只今漂泊客烟村，高哦七字哀王孙。\n有如此言公不食，东山那得留安石。",
        "dynasty": "宋",
        "collection_info": null
    },
    {
        "title": "次韵葛鲁卿送示近作一通二首  其二",
        "author": "沈与求",
        "content": "君侯胸次多筹策，岁晚翻为江海客。\n小隐方营一把茅，幽寻定费几两屐。\n公心落月印寒潭，出济巨川归筑岩。\n追还正始游戏事，聊为风骚作指南。\n我有幽忧如酒癖，起诵君诗春寂历。\n天公下取气凌云，神物护持光满室。\n老矣怀归葑上村，倚公佳句谱桐孙。\n须公拯危纾旰食，快写车攻刊乐石。",
        "dynasty": "宋",
        "collection_info": null
    },
    {
        "title": "葛鲁卿再和復用前韵奉酬  其一",
        "author": "沈与求",
        "content": "上谒军门宜杖策，谁为兵家分主客。\n猛将翻乘下濑船，幽人退整登山屐。\n山泉闻似百花潭，山曲盘回十里岩。\n丘壑夔龙人太息，那将捷径比终南。\n吾邦旧事论三癖，佳处还堪记游历。\n深讥表饵误朝廷，急赞烝尝安庙室。\n避地来居水遶村，鳬鹥哺子竹生孙。\n苜蓿堆盘从野食，人爱当年二千石。",
        "dynasty": "宋",
        "collection_info": null
    },
    {
        "title": "葛鲁卿再和復用前韵奉酬  其二",
        "author": "沈与求",
        "content": "平生自愧无奇策，魔去径须呼逐客。\n兀身聊欲避风尘，作意何能分履屐。\n惊鱼畏网伏深潭，穷猿失木号重岩。\n杀气涨天消息断，但想沧海浮东南。\n囊无一钱诮钱癖，鲑菜醒人今齿历。\n忍言走马过章台，空骇祝鷄余土室。\n伧父嗔侬语带村，锦心绣口拜天孙。\n端为远谋箴肉食，谁能饶舌攻牢石。",
        "dynasty": "宋",
        "collection_info": null
    },
    {
        "title": "葛鲁卿再和復用前韵奉酬  其一",
        "author": "沈与求",
        "content": "闻公卜居问龟策，隐屏畏人呼重客。\n闲招溪友铁头航，戏蹑邻娃金齿屐。\n舍旁修木荫风潭，坐有郎君掣电岩。\n已将此段慰偪仄，更为岑参来巷南。\n细说当年陈类癖，伏閤忿争书日历。\n国医袖手药笼空，挂壁犹余弓矢室。\n吾州万落与千村，以葛名儿浸及孙。\n刲羊击豕作寒食，定恐酌公忘斗石。",
        "dynasty": "宋",
        "collection_info": null
    },
    {
        "title": "葛鲁卿再和復用前韵奉酬  其二",
        "author": "沈与求",
        "content": "小槛观鱼呼策策，来伴渔蛮作逋客。\n风回别浦有飞帆，雨湿断堤无响屐。\n梦回春到放龟潭，潭上杂花开石岩。\n十椽老屋烟烬灭，越鸟无日忘巢南。\n空说花骢酬马癖，岂有过都如块历。\n出门咫尺行路难，只办苍黄问家室。\n鼓鼙声动何处村，争挽神器归王孙。\n今者不乐愤忘食，奋臂拟关弓五石。",
        "dynasty": "宋",
        "collection_info": null
    },
    {
        "title": "奉题思上人妙峰堂",
        "author": "沈与求",
        "content": "上人游四方，云水渺长道。\n一言契深心，百法从此了。\n十年归故山，不踏山前草。\n经营妙峰堂，想像德云老。\n闭关习跏趺，宴坐兀枯槁。\n混迹虽寰中，寄意已尘表。\n深枝姹岩花，雅音喧谷鸟。\n翠竹伴幽禅，白莲敷众好。\n山空有云归，地净无尘扫。\n回观第一义，湛湛孤月皎。\n法门有等差，问讯今谁晓。\n跃身宝楼阁，此堂终褊小。",
        "dynasty": "宋",
        "collection_info": null
    },
    {
        "title": "维心方刊正三国史某以精笔遗之蒙饷大篇为谢气格浑然三復感叹漫依元韵奉和芜陋增愧",
        "author": "沈与求",
        "content": "诸豪雄夸剑芒铦，毛锥敛避收余尖。\n椟间黯黮渇铜雀，案上爬沙枯玉蟾。\n学堂山人有遗裔，笔力大可千人兼。\n掉头不肯书柿叶，酒酣起舞怒奋髯。\n十年归坐溪口屋，傲视冠冕犹髠箝。\n草玄草圣聊戏耳，如医识药信手拈。\n迩来直笔到三国，去取法度何森严。\n眼中青白世矜异，皮裏阳秋谁顾瞻。\n更怜中书今且老，鷄毛苇管争出奁。\n悬知入手便狞劣，那復助子穷幽潜。\n我持妙颖急送似，标题珍重存华籤。\n势如执法贵心正，俗病要以此语砭。\n挥扫定见龙蛇走，紬绎何惮岁月淹。\n须知笔意似人意，柔顺未必非凶憸。",
        "dynasty": "宋",
        "collection_info": null
    },
    {
        "title": "长乐梁世则为余言林氏达观楼横海峤天下奇景也索诗为赋一章",
        "author": "沈与求",
        "content": "老眼纷世故，百嗜了若遗。\n忽闻佳山水，未到神已驰。\n迢迢古长乐，山水天下奇。\n中有隐君子，少读昇天词。\n兹游不可遂，楼居在厜㕒。\n要欲尽一覧，吞灭海峤姿。\n想当宴坐久，远意渺莫追。\n定见月岭堕，洪澜浴朝曦。\n蓬莱蔚相向，拍手招安期。\n秀色故可餐，却粒到玉芝。\n何当往从游，下视培塿卑。",
        "dynasty": "宋",
        "collection_info": null
    },
    {
        "title": "和张仲宗送柯田山人归隐  其一",
        "author": "沈与求",
        "content": "我家洄潭上，卜邻左顾龟。\n中有隐君子，孤风邈难追。\n玩世逐虎鬼，祈年讯蛇医。\n篱根县瓠壶，蔓野纷翠帷。\n客至勿遽迎，借问来者谁。",
        "dynasty": "宋",
        "collection_info": null
    },
    {
        "title": "和张仲宗送柯田山人归隐  其二",
        "author": "沈与求",
        "content": "穷巷车马绝，杖屦得往来。\n老侬起招呼，情话真乐哉。\n意行忘早宴，佳处首重回。\n月出一犬吠，柴门风为开。\n收还四方事，老子良足哀。",
        "dynasty": "宋",
        "collection_info": null
    },
    {
        "title": "和张仲宗送柯田山人归隐  其三",
        "author": "沈与求",
        "content": "谁为双眼青，自失两鬓黑。\n溪山招客子，占胜清凉国。\n古人如可作，晚岁意何及。\n是中但可饮，慎勿忘酒德。\n酒酣动长忿，惊问兵谁勒。",
        "dynasty": "宋",
        "collection_info": null
    },
    {
        "title": "和张仲宗送柯田山人归隐  其四",
        "author": "沈与求",
        "content": "往年城下盟，杀气横九有。\n脱身敌中来，亲戚惊老丑。\n抗言半渡击，失计推祸首。\n谁能返秦璧，争欲仇鲁酒。\n着鞭空浪忙，好语得鷄口。",
        "dynasty": "宋",
        "collection_info": null
    },
    {
        "title": "和张仲宗送柯田山人归隐  其五",
        "author": "沈与求",
        "content": "有弟在一方，丹臆危涕横。\n念言还乡梦，遥夜怀紫荆。\n忽兴揽衣坐，孤灯耿青荧。\n雁奴信何功，扪心愧鸿冥。\n弃置復弃置，终寻白鸥盟。",
        "dynasty": "宋",
        "collection_info": null
    },
    {
        "title": "郑维心用张仲宗韵见赠復次其韵奉酬  其一",
        "author": "沈与求",
        "content": "幽人卧南窗，支床伏穹龟。\n白堕意冥契，黄庭心暗追。\n身闲有余适，国病何当医。\n此事姑弃置，溪光挂屏帷。\n顾影或自笑，问言子从谁。",
        "dynasty": "宋",
        "collection_info": null
    },
    {
        "title": "郑维心用张仲宗韵见赠復次其韵奉酬  其二",
        "author": "沈与求",
        "content": "少日功名心，偃蹇挽不来。\n雄豪本戏耳，静乐真贤哉。\n畏事口三缄，忧时肠九回。\n无客榻长挂，有怀尊自开。\n酒酣气如云，高哦追八哀。",
        "dynasty": "宋",
        "collection_info": null
    },
    {
        "title": "郑维心用张仲宗韵见赠復次其韵奉酬  其三",
        "author": "沈与求",
        "content": "胸中饱世故，了了分白黑。\n十年客异县，中夜梦乡国。\n买邻枕寒溪，此计吾犹及。\n大恐岁星恶，翻令销福德。\n不如早移文，径效山庭勒。",
        "dynasty": "宋",
        "collection_info": null
    },
    {
        "title": "郑维心用张仲宗韵见赠復次其韵奉酬  其四",
        "author": "沈与求",
        "content": "浮名等浮云，过眼亦何有。\n谁能学东邻，深颦不知丑。\n朔风吹飞霜，素色侵皓首。\n幽忧无与娱，万事付杯酒。\n客来勿多谈，要使耳如口。",
        "dynasty": "宋",
        "collection_info": null
    },
    {
        "title": "郑维心用张仲宗韵见赠復次其韵奉酬  其五",
        "author": "沈与求",
        "content": "江涛故汹涌，胡马犹纵横。\n健儿委戌甲，老农持棘荆。\n去年拒胡地，白骨堆晶荧。\n机权失犹豫，理数归杳冥。\n谁如管夷吾，九合先同盟。",
        "dynasty": "宋",
        "collection_info": null
    },
    {
        "title": "次韵叶左丞见寄  其一",
        "author": "沈与求",
        "content": "先生少英发，身为国元龟。\n玉堂动敏翰，诸老叹莫追。\n向来三折肱，举世推良医。\n小试经纶才，艰难佐筹帷。\n忧时傥失声，舍我今其谁。",
        "dynasty": "宋",
        "collection_info": null
    },
    {
        "title": "次韵叶左丞见寄  其二",
        "author": "沈与求",
        "content": "岩栖分麾去，鼎食羞嗟来。\n忧乐有大者，得丧良小哉。\n霣心惊地坼，揽涕祈天回。\n愿言国步肃，追理边隙开。\n洁身未足道，王孙真可哀。",
        "dynasty": "宋",
        "collection_info": null
    },
    {
        "title": "次韵叶左丞见寄  其三",
        "author": "沈与求",
        "content": "幻缘东即西，妄境白成黑。\n那于土偶间，平地见佛国。\n云山乐未央，岁月嗟何及。\n恩雠一快意，声利多惭德。\n名成復逃名，翻恐钟鼎勒。",
        "dynasty": "宋",
        "collection_info": null
    },
    {
        "title": "次韵叶左丞见寄  其四",
        "author": "沈与求",
        "content": "胸中浩无垠，富贵公自有。\n厌居廊庙荣，戏习村野丑。\n荒山披石林，它年齐岘首。\n杀鸡侑晨炊，炰羔行社酒。\n此乐应独知，世味难可口。",
        "dynasty": "宋",
        "collection_info": null
    },
    {
        "title": "次韵叶左丞见寄  其五",
        "author": "沈与求",
        "content": "仗马失刍豆，那顾一榻横。\n小儿衣挟楮，老妻钗堕荆。\n心事独炯炯，眼力双荧荧。\n君恩未报偿，浩歌託沈冥。\n上天不难知，谁能讯背盟。",
        "dynasty": "宋",
        "collection_info": null
    },
    {
        "title": "希颜提举愽士谒叶公左丞于石林公遗之诗属余次韵",
        "author": "沈与求",
        "content": "刘侯磊落人中杰，半生尘土略如我。\n酒酣气与天低昻，长笑拘儒费膏火。\n虺隤一马上高岗，怪来喜色犹扬扬。\n探得骊珠携满袖，明月挂空无价偿。",
        "dynasty": "宋",
        "collection_info": null
    },
    {
        "title": "夹竹桃花",
        "author": "沈与求",
        "content": "摇摇儿女花，挺挺君子操。\n一见适相逢，绸缪结深好。\n妾容似桃蕚，郎心如竹枝。\n桃花有时谢，竹枝无时衰。\n春园灼灼自颜色，愿言岁晚长相随。",
        "dynasty": "宋",
        "collection_info": null
    },
    {
        "title": "蚕",
        "author": "沈与求",
        "content": "吴桑成绿阴，吴蚕盈翠箔。\n阖门障风雨，荒祠动村落。\n千丝为衣被，一茧自纒缚。\n杀身以成仁，此计殊不恶。",
        "dynasty": "宋",
        "collection_info": null
    },
    {
        "title": "松下追凉",
        "author": "沈与求",
        "content": "佳哉十八公，凛凛廊庙具。\n大匠偶未收，苍髯鬰如许。\n根盘曲磵幽，势宅层崖阻。\n清风自扫门，当伏不受暑。\n顾我萧散姿，本是山中侣。\n出逢畏日长，隻影无地去。\n偷闲萧寺游，清阴直修庑。\n神交先浩茫，径造不我拒。\n斗酒起自行，开怀为延伫。\n寒绿浸杯盘，劲气逼牙辅。\n语已心地凉，外热宁足御。\n公家绿骨蛇，千岁穴深土。\n何当供晨餐，散我腰脚偻。\n它年听飕飗，危冠挂神虎。\n此意亦大奇，勿与夏虫语。",
        "dynasty": "宋",
        "collection_info": null
    },
    {
        "title": "呈唐子明同年",
        "author": "沈与求",
        "content": "饥来驱我出蓬蒿，鬓影鬖鬖舞二毛。\n黄甲浮名夸俗子，白丁结习数吾曹。\n老盆贮酒心犹健，懒架抛书趣亦高。\n万事含糊自堪乐，不须持板念徒劳。",
        "dynasty": "宋",
        "collection_info": null
    },
    {
        "title": "摄尉归安呈江嘉",
        "author": "沈与求",
        "content": "无地诛锄一束茅，清吟端作反离骚。\n奔波且復同香尉，萧散还须似马曹。\n名下迹公初定价，暗中索我便矜豪。\n文章论世宁论晚，肯慕群飞辄仰高。",
        "dynasty": "宋",
        "collection_info": null
    },
    {
        "title": "小雨",
        "author": "沈与求",
        "content": "小雨廉纤未肯晴，勒回花信待清明。\n冷官何预芳菲事，空听春禽作意鸣。",
        "dynasty": "宋",
        "collection_info": null
    },
    {
        "title": "清明日晚晴",
        "author": "沈与求",
        "content": "正好园林藉落英，细风吹雨湿清明。\n墙阴旱渴休无赖，自有鸣鸠解唤晴。",
        "dynasty": "宋",
        "collection_info": null
    },
    {
        "title": "舟过荻塘",
        "author": "沈与求",
        "content": "野航春入荻芽塘，远意相传接渺茫。\n落日一篙桃叶浪，薫风十里藕花香。\n河回遽失青山曲，菱老难容碧草芳。\n村北村南歌自答，悬知岁事到金穰。",
        "dynasty": "宋",
        "collection_info": null
    },
    {
        "title": "夏日书事",
        "author": "沈与求",
        "content": "洗竹明新牖，疏泉理废池。\n破砻炊玉粒，钓鲫鲙银丝。\n假寐抛书帙，蠲烦泥酒巵。\n空余八角扇，懒惰不能持。",
        "dynasty": "宋",
        "collection_info": null
    },
    {
        "title": "秋日戏呈蒋达可检讨",
        "author": "沈与求",
        "content": "西风摵摵舞庭槐，沈李浮瓜事益乖。\n不饮竟逃官长骂，长年唯厌太常斋。\n已看帘幕辞归鷰，犹讶池塘沸乱蛙。\n坐想臞仙遥集处，应頽醉玉泥金钗。",
        "dynasty": "宋",
        "collection_info": null
    },
    {
        "title": "同官用仆秋日诗韵述怀因復和之",
        "author": "沈与求",
        "content": "荷锸相随死便埋，达人于世岂长乖。\n囊钱拟定文章价，瓢饮聊甘祭祀斋。\n儿辈那知群野鹤，我曹宁復问官蛙。\n何如细瀹烹茶鼎，日向松阴爇乱钗。",
        "dynasty": "宋",
        "collection_info": null
    },
    {
        "title": "从刘殿院借书",
        "author": "沈与求",
        "content": "骨寒宜伴列仙臞，欲喜依刘计未疏。\n自昔暗中人易记，到今名下士非虚。\n欲从给事论奇字，拟向中郎得异书。\n愿借牙籤三万轴，为公一一辨蟫鱼。",
        "dynasty": "宋",
        "collection_info": null
    },
    {
        "title": "过徐氏庄居",
        "author": "沈与求",
        "content": "只着南冠不着缨，掉头防我问功名。\n数椽茅屋有时漏，一墢野田无具耕。\n酒地定能容胜践，墨畦终拟过平生。\n扣舷归去蒹葭闹，后夜相思看月明。",
        "dynasty": "宋",
        "collection_info": null
    },
    {
        "title": "与道按田至湖山有诗凡九章次其韵 游天平山",
        "author": "沈与求",
        "content": "行尽郊原指掌平，乱峰争耸髻鬟青。\n山家不识高轩过，惊走儿童户半扃。",
        "dynasty": "宋",
        "collection_info": null
    },
    {
        "title": "与道按田至湖山有诗凡九章次其韵 白云泉",
        "author": "沈与求",
        "content": "瓦鼓喧喧殢土龙，纸钱零乱野祠中。\n谁能向此分余沥，润泽焦枯不计功。",
        "dynasty": "宋",
        "collection_info": null
    },
    {
        "title": "与道按田至湖山有诗凡九章次其韵 题灵源寺",
        "author": "沈与求",
        "content": "出郭有余适，到山无限清。\n野泉依井落，古刹并湖成。\n水鸟闲中趣，风松意外声。\n问僧知此观，身世若为轻。",
        "dynasty": "宋",
        "collection_info": null
    },
    {
        "title": "与道按田至湖山有诗凡九章次其韵 云隐轩",
        "author": "沈与求",
        "content": "风埃满眼作凄凉，招隐空山此计长。\n祇恐误随云出岫，不如专以醉为乡。",
        "dynasty": "宋",
        "collection_info": null
    },
    {
        "title": "与道按田至湖山有诗凡九章次其韵 题林屋洞口",
        "author": "沈与求",
        "content": "仙去遗踪亦漫留，羽旗那復肯来游。\n欲知洞府烟霞邃，漠漠苍崖面橘州。",
        "dynasty": "宋",
        "collection_info": null
    },
    {
        "title": "与道按田至湖山有诗凡九章次其韵 题灵佑观",
        "author": "沈与求",
        "content": "闻道藤萝一一攀，要穷佳处识湖山。\n青琳宫阙当西崦，应费巾车数往还。",
        "dynasty": "宋",
        "collection_info": null
    },
    {
        "title": "与道按田至湖山有诗凡九章次其韵 毛公坛观",
        "author": "沈与求",
        "content": "山脊层坛古，松根曲径微。\n衣冠久已化，殿阁自相辉。\n乔木交加合，闲云自在飞。\n无端雪髯老，犹效鹤重归。",
        "dynasty": "宋",
        "collection_info": null
    },
    {
        "title": "与道按田至湖山有诗凡九章次其韵 题上真宫",
        "author": "沈与求",
        "content": "我欲款玄关，谁能供逋客。\n相将持綵囊，珠露满苍柏。",
        "dynasty": "宋",
        "collection_info": null
    },
    {
        "title": "过徐氏郊居",
        "author": "沈与求",
        "content": "林梢眇眇堕斜晖，剥啄还来扣隐扉。\n门巷劣容居士屩，尘埃不到野人衣。\n恰当夜甑黄粱熟，盛供春山紫蕨肥。\n侍坐无人只山月，两翁相对自忘机。",
        "dynasty": "宋",
        "collection_info": null
    },
    {
        "title": "到吴",
        "author": "沈与求",
        "content": "三载故乡别，归帆恰到吴。\n食寒新火换，天阔断云孤。\n酒市仍依岸，渔村远带湖。\n碧山千万迭，翻忆梦崎岖。",
        "dynasty": "宋",
        "collection_info": null
    },
    {
        "title": "感事",
        "author": "沈与求",
        "content": "鬓毛端欲改，岁月竟相侵。\n薄宦颜难彊，穷涂感易深。\n旧交多得路，古道罕知音。\n吾事政如此，飘零违寸心。",
        "dynasty": "宋",
        "collection_info": null
    },
    {
        "title": "旦日趋府",
        "author": "沈与求",
        "content": "紫箫吹梦断，起视斗阑干。\n痩马踏残月，单衣中薄寒。\n锦囊那復佩，革带顿成寛。\n浪逐官曹底，更题敢自安。",
        "dynasty": "宋",
        "collection_info": null
    },
    {
        "title": "次韵秀守苗郎中喜雨",
        "author": "沈与求",
        "content": "旍斾传呼起伏龙，雨翻枯泽已全通。\n招呼急吹添秋思，袪逐骄阳助岁功。\n蝝子有知先避境，葑根无着尽浮空。\n老农自笑豚蹄祝，惠政流行盍屡丰。",
        "dynasty": "宋",
        "collection_info": null
    },
    {
        "title": "次韵卢宪小雨",
        "author": "沈与求",
        "content": "狂风初作恶，小雨似知时。\n破睡心长折，呼愁眼易饥。\n勃姑穿渡急，鸦舅出林迟。\n春事今如此，幽寻有底期。",
        "dynasty": "宋",
        "collection_info": null
    },
    {
        "title": "雨不止",
        "author": "沈与求",
        "content": "已看城郭半浮楂，水戽联翩接渚涯。\n天意若知民意切，停鞭且止阿香车。",
        "dynasty": "宋",
        "collection_info": null
    },
    {
        "title": "新春书事",
        "author": "沈与求",
        "content": "早岁惊逢上苑春，蹇驴朝踏落花尘。\n只今懒问芳菲事，桞眼相看也笑人。",
        "dynasty": "宋",
        "collection_info": null
    },
    {
        "title": "次韵卢宪春意",
        "author": "沈与求",
        "content": "少陵花恼便颠狂，天与多情付此郎。\n宿露园林莺舌乱，暖风庭院蜜脾香。\n闲愁几欲萦春事，幽怨还能入醉乡。\n应断玉楼双望眼，便须催促理归樯。",
        "dynasty": "宋",
        "collection_info": null
    },
    {
        "title": "清明",
        "author": "沈与求",
        "content": "杏火烧空泼眼明，游人荡桨渌芜城。\n山歌惯习吴歈调，水戏终含楚些声。\n草满池塘春涨浅，鷰归帘幕午风轻。\n踏青旧约谁能问，已喜年来粥有饧。",
        "dynasty": "宋",
        "collection_info": null
    },
    {
        "title": "报中有盛年休官者感而赋诗",
        "author": "沈与求",
        "content": "中都如海士如鳞，乘雁双鳬亦见驯。\n林下已无长往客，江头谁伴独醒人。\n因循傥使能成事，彊健何须便乞身。\n但喜高风激頽俗，要令钟漏一番新。",
        "dynasty": "宋",
        "collection_info": null
    },
    {
        "title": "有怀山中  其一",
        "author": "沈与求",
        "content": "可奈风埃老客游，故山归思日悠悠。\n轩裳结裹非吾事，野性从来在一丘。",
        "dynasty": "宋",
        "collection_info": null
    },
    {
        "title": "有怀山中  其二",
        "author": "沈与求",
        "content": "冠卷尘埃亦漫弹，勒移终復愧家山。\n它年猿鹤应相笑，倦羽卑飞久未还。",
        "dynasty": "宋",
        "collection_info": null
    },
    {
        "title": "次韵宏父喜雨",
        "author": "沈与求",
        "content": "黄垄初看卷麦禾，老农还復厌晴多。\n四郊戽尾开新渎，一雨苗根长旧科。\n已发政声归召杜，更惊诗律鬬阴何。\n王孙欲识田家乐，水乱沟塍涉可过。",
        "dynasty": "宋",
        "collection_info": null
    },
    {
        "title": "行简以曾守韵见贻復和一篇",
        "author": "沈与求",
        "content": "续经无復补嘉禾，老去忘怀及见多。\n摘尾簿书宁问署，点头章句仅成科。\n求田下泽吾行且，招隐空山子谓何。\n千万买邻真左计，一丘端约老相过。",
        "dynasty": "宋",
        "collection_info": null
    },
    {
        "title": "申应时以图寻山图所载湖之西溪也为作二绝句  其一",
        "author": "沈与求",
        "content": "王维买宅先成画，申子寻山亦载图。\n它日真能营小筑，此山佳处着侬无。",
        "dynasty": "宋",
        "collection_info": null
    },
    {
        "title": "申应时以图寻山图所载湖之西溪也为作二绝句  其二",
        "author": "沈与求",
        "content": "故国山川真可老，十年尘土负归期。\n而今更笑申夫子，似我平生费梦思。",
        "dynasty": "宋",
        "collection_info": null
    },
    {
        "title": "客至具饷庖中止有豚肝客不食",
        "author": "沈与求",
        "content": "三九家风故自寒，朝来馔客到豚肝。\n不须凖拟供涂竈，口腹那能累长官。",
        "dynasty": "宋",
        "collection_info": null
    },
    {
        "title": "次律兄持节燕山且调两河兵赋喜而作诗  其一",
        "author": "沈与求",
        "content": "伯也吾宗秀，心期万里侯。\n燕民方筑郡，汉使果鸣驺。\n更借牙筹计，聊寛玉座忧。\n平生挥翰手，此意莫淹留。",
        "dynasty": "宋",
        "collection_info": null
    },
    {
        "title": "次律兄持节燕山且调两河兵赋喜而作诗  其二",
        "author": "沈与求",
        "content": "中年情绪恶，远别信音疏。\n闻道阴山路，贪迎使者车。\n骑羊厌鸣镝，佩犊欲扶锄。\n愿上螭头奏，烦苛一切除。",
        "dynasty": "宋",
        "collection_info": null
    },
    {
        "title": "喜次律兄见过",
        "author": "沈与求",
        "content": "大艑轲{车我}许暂留，一樽相属话牢愁。\n封胡羯末名终在，许史金张迹浪投。\n遵陆渐看鸿雁集，在原当记鹡鸰求。\n它年会有相从乐，泛宅浮家万事休。",
        "dynasty": "宋",
        "collection_info": null
    },
    {
        "title": "倦夜",
        "author": "沈与求",
        "content": "独坐苦无赖，开轩怀抱空。\n徘徊帘上月，淅沥竹间风。\n清影迷篝火，哀音咽砌虫。\n怪来寒次骨，霜气已冥蒙。",
        "dynasty": "宋",
        "collection_info": null
    },
    {
        "title": "单颜徒以盗失邑被谴赦令復官喜而有诗次其韵",
        "author": "沈与求",
        "content": "千里风雷起放臣，反骚端欲陋灵均。\n宦情遽逐鹏程远，喜气犹惊鹊语新。\n它日钟鱼应落梦，半生尘土未酬身。\n会须更整青云步，往事当令问水滨。",
        "dynasty": "宋",
        "collection_info": null
    },
    {
        "title": "土人腊蛙见饷为作此诗",
        "author": "沈与求",
        "content": "此族知何族，生涯一废池。\n似能矜喜怒，那復辨官私。\n暑雨浮萍闹，秋风牡菊迟。\n肯嫌同腊鼠，小嚼为纷披。",
        "dynasty": "宋",
        "collection_info": null
    },
    {
        "title": "送别",
        "author": "沈与求",
        "content": "老觉交情重，贫知世路高。\n相看心已折，此别梦应劳。\n未用脂长毂，须听咏大刀。\n平生故人意，能费几绨袍。",
        "dynasty": "宋",
        "collection_info": null
    },
    {
        "title": "庄于经解官作二诗道别有江湖蓑笠之句次其韵兼叙离索  其一",
        "author": "沈与求",
        "content": "雨余千里见秋毫，绿涨西陂涌浪涛。\n桂楫兰舟惊送别，鸾篦象齿记分曹。\n官游莫漫嗟流落，人事方将困驿骚。\n亦欲江湖理烟艇，不知何处可容篙。",
        "dynasty": "宋",
        "collection_info": null
    },
    {
        "title": "庄于经解官作二诗道别有江湖蓑笠之句次其韵兼叙离索  其二",
        "author": "沈与求",
        "content": "自许论交绝比周，向来倾盖喜同流。\n俗间久矣无青白，客裏终然有去留。\n能事要须槃礴臝，廋词何必畔牢愁。\n看君跃马章台道，肯为沧波梦棹讴。",
        "dynasty": "宋",
        "collection_info": null
    },
    {
        "title": "秉元以按田至村落有诗次其韵",
        "author": "沈与求",
        "content": "竹户连村闭，官何此榜舟。\n蒿莱半残垄，风露溢清愁。\n试为歌田畯，那知饯蓐收。\n老盆如见领，应作小迟留。",
        "dynasty": "宋",
        "collection_info": null
    },
    {
        "title": "岩桂",
        "author": "沈与求",
        "content": "小轩岩桂露香干，秋蘂扶疏碧玉寒。\n章句那能如许样，夜深浑作月中看。",
        "dynasty": "宋",
        "collection_info": null
    },
    {
        "title": "次韵行简北城登眺述怀",
        "author": "沈与求",
        "content": "东观无人数伏虔，一臞尘土独凄然。\n高情自欲侵天半，清梦何由到日边。\n顾我书空嗟咄咄，知君扪腹笑便便。\n登高怀远无穷意，故合春容赋大篇。",
        "dynasty": "宋",
        "collection_info": null
    },
    {
        "title": "行简释奠学宫登北城眺覧有诗尝次其韵再和二章  其一",
        "author": "沈与求",
        "content": "奠币儒宫已告虔，城楼远想独悠然。\n阴阴古木回潭外，渺渺平芜落照边。\n野色向人聊妩媚，笻枝入手自轻便。\n兴来不暇寻思懒，酒后狂歌定几篇。",
        "dynasty": "宋",
        "collection_info": null
    },
    {
        "title": "行简释奠学宫登北城眺覧有诗尝次其韵再和二章  其二",
        "author": "沈与求",
        "content": "当年蜡凤识僧虔，晚岁相从意惘然。\n更笑竖儒多败事，稍闻上郡已开边。\n酒醪穷巷谁能载，简牍平生自不便。\n风月两溪真可老，待收功业付诗篇。",
        "dynasty": "宋",
        "collection_info": null
    },
    {
        "title": "曾守置酒月波楼以张倅至有诗命坐客同赋",
        "author": "沈与求",
        "content": "词语平生故自芜，登高重愧赋成初。\n诸君此处识老子，右卫向来烦长舆。\n波上旌旗飞退鹢，楼前歌管出金鱼。\n回栏后夜同延月，直下方池可更疏。",
        "dynasty": "宋",
        "collection_info": null
    },
    {
        "title": "夜坐  其一",
        "author": "沈与求",
        "content": "娟娟微月小窗东，竹裏寒声啸夕风。\n孤客坐来惊岁晚，推愁不去酒杯空。",
        "dynasty": "宋",
        "collection_info": null
    },
    {
        "title": "夜坐  其二",
        "author": "沈与求",
        "content": "虚堂夜寂自神清，更仆无端倦触屏。\n多谢短檠随我老，更温檀火校黄庭。",
        "dynasty": "宋",
        "collection_info": null
    },
    {
        "title": "曾守病目以治法与之有诗见贻次其韵",
        "author": "沈与求",
        "content": "闻道牙籤检校频，昏花错莫乱惊尘。\n未须止酒妨投辖，便可捐书当徙薪。\n肘后有方余几所，眼中无障更何人。\n须公旧观神明復，凖拟花前一笑春。",
        "dynasty": "宋",
        "collection_info": null
    },
    {
        "title": "次韵曾守立春席上七绝句  其一",
        "author": "沈与求",
        "content": "泽国春归早，连门竞筑台。\n夜来风力峭，疏片半飘梅。",
        "dynasty": "宋",
        "collection_info": null
    },
    {
        "title": "次韵曾守立春席上七绝句  其二",
        "author": "沈与求",
        "content": "晓冻穿流急，晨光照火新。\n四郊和气合，歌吹待班春。",
        "dynasty": "宋",
        "collection_info": null
    },
    {
        "title": "次韵曾守立春席上七绝句  其三",
        "author": "沈与求",
        "content": "花光浮翦胜，酒色动雕觞。\n欲识邦侯喜，眉间照席黄。",
        "dynasty": "宋",
        "collection_info": null
    },
    {
        "title": "次韵曾守立春席上七绝句  其四",
        "author": "沈与求",
        "content": "跨腊纔更岁，经宵併是春。\n黄堂清讼缿，欲助发生仁。",
        "dynasty": "宋",
        "collection_info": null
    },
    {
        "title": "次韵曾守立春席上七绝句  其五",
        "author": "沈与求",
        "content": "日应东风转，春随北斗回。\n不须邹子律，余暖到寒荄。",
        "dynasty": "宋",
        "collection_info": null
    },
    {
        "title": "次韵曾守立春席上七绝句  其六",
        "author": "沈与求",
        "content": "晓卜农祥正，遥知岁事丰。\n小桃如有意，欲吐故时红。",
        "dynasty": "宋",
        "collection_info": null
    },
    {
        "title": "次韵曾守立春席上七绝句  其七",
        "author": "沈与求",
        "content": "曲席纷罗绮，中腔度管丝。\n欢声连万井，一一拥春祺。",
        "dynasty": "宋",
        "collection_info": null
    },
    {
        "title": "月波楼",
        "author": "沈与求",
        "content": "突兀晴楼压郡城，楼前波面縠纹生。\n何人合作佳从事，来伴胡床看月明。",
        "dynasty": "宋",
        "collection_info": null
    },
    {
        "title": "会景亭",
        "author": "沈与求",
        "content": "柳株高下隔桃蹊，万顷烟波似渼陂。\n画手无人貌平远，小亭风冷立移时。",
        "dynasty": "宋",
        "collection_info": null
    },
    {
        "title": "次韵杨县丞见寄",
        "author": "沈与求",
        "content": "双瞳炯炯四筵倾，少日才堪赋两京。\n花县署曹聊试可，鳣堂传德尚流清。\n横琴勿写峩峩志，引水当令㶁㶁鸣。\n后夜扁舟同泛月，野田端见绿芜平。",
        "dynasty": "宋",
        "collection_info": null
    },
    {
        "title": "次曾宏父韵  其一",
        "author": "沈与求",
        "content": "小雨经旬户不开，隔墙青子满江梅。\n幽禽叶底如相识，睥睨空庭欲下来。",
        "dynasty": "宋",
        "collection_info": null
    },
    {
        "title": "次曾宏父韵  其二",
        "author": "沈与求",
        "content": "三楚浮魂不可招，梦游赤壁夜停桡。\n朝来快读黄州赋，犹喜周郎得小乔。",
        "dynasty": "宋",
        "collection_info": null
    },
    {
        "title": "次曾宏父韵  其三",
        "author": "沈与求",
        "content": "微官似有不如无，老去因循负壮图。\n但得诛茅三亩宅，世缘端欲付轩渠。",
        "dynasty": "宋",
        "collection_info": null
    },
    {
        "title": "次曾宏父韵  其四",
        "author": "沈与求",
        "content": "未用欣然念可人，世间那有白头新。\n出门更復推葱麦，笑杀扶风井大春。",
        "dynasty": "宋",
        "collection_info": null
    },
    {
        "title": "曾宏父作诗别行简索仆同赋",
        "author": "沈与求",
        "content": "俗间忘胜践，客裏度春愁。\n拄颊真狂计，焦头乏远谋。\n刚疏徒自许，德怨浪相求。\n奏乏三千牍，诗惭一百筹。\n岂能资宦达，端合办归休。\n遣兴鹅儿酒，销魂燕子楼。\n枯笻青草渡，老屋白苹洲。\n此意无穷乐，今怀未满忧。\n转喉宁问讳，绕指叵思柔。\n二妙看腾踏，频年叹滞留。\n花时闭深院，云际渺轻舟。\n应念骑曹掾，平生信谬悠。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其一",
        "author": "沈与求",
        "content": "客裏思家且罢休，无聊怀抱不禁愁。\n鲥鱼苦笋过百六，又到一年春尽头。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其二",
        "author": "沈与求",
        "content": "肠断故园春到时，浇花日日遶芳蹊。\n而今梦逐东风去，小榼深杯手自携。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其三",
        "author": "沈与求",
        "content": "两溪以南无数山，兴来径造无时阑。\n空余日蜡几两屐，日暮云深天小寒。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其四",
        "author": "沈与求",
        "content": "隔溪花柳自无赖，烟淡风微恼杀人。\n走向西家觅酒伴，芒鞋竹杖去寻春。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其五",
        "author": "沈与求",
        "content": "墙根啁啾百鸟闹，最爱乳鸠来唤晴。\n日永春闲深院落，渠能便当管絃声。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其六",
        "author": "沈与求",
        "content": "扬舲送子下苕霅，繫缆沙头多柳株。\n十载风埃老行客，不知鸥鸟记人无。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其七",
        "author": "沈与求",
        "content": "前溪溪头玉色鱼，羊酪岂可比鲜腴。\n江黄会中有胜处，健步走置烦长鬚。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其八",
        "author": "沈与求",
        "content": "野店山茶亦可口，试敲松火煮石泉。\n相逢故人如问讯，但道老去多烦煎。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其九",
        "author": "沈与求",
        "content": "翰林胸中浩千古，笔头戏作江海潮。\n子行造膝可问法，门前烟浪拍溪桥。",
        "dynasty": "宋",
        "collection_info": null
    },
    {
        "title": "曾宏父将往霅川见内相叶公以诗为别次其韵以自见  其一○",
        "author": "沈与求",
        "content": "邦侯言语妙天下，学海故自吞百川。\n传杯击钵尽具眼，醉中莫漫思逃禅。",
        "dynasty": "宋",
        "collection_info": null
    },
    {
        "title": "舟行即事",
        "author": "沈与求",
        "content": "逗帆风借力，入坐水浮光。\n村落知多少，邮亭自短长。\n跳鱼吹暗浪，浴鹭耿残阳。\n又是吾庐远，相看思渺茫。",
        "dynasty": "宋",
        "collection_info": null
    },
    {
        "title": "舟过北塘",
        "author": "沈与求",
        "content": "袅袅轻飔动，娟娟佳月升。\n岸回双树暗，村远一灯明。\n过雁参差影，跳鱼拨刺声。\n停桡且勿去，吾意不胜清。",
        "dynasty": "宋",
        "collection_info": null
    },
    {
        "title": "羞墓",
        "author": "沈与求",
        "content": "富贵因人德未酬，绣衣归去竟何求。\n荒坟三尺斜阳裏，千古徒增女子羞。",
        "dynasty": "宋",
        "collection_info": null
    },
    {
        "title": "舟次吴淞江",
        "author": "沈与求",
        "content": "棹发鲈乡晚，频经桂子秋。\n懒投青玉案，政敝黑貂裘。\n水落喧渔市，云微辨橘洲。\n五湖烟浪静，谁復泛扁舟。",
        "dynasty": "宋",
        "collection_info": null
    },
    {
        "title": "吴江阻雨过豁然阁次周廉彦韵  其一",
        "author": "沈与求",
        "content": "花鸭呼群自拍浮，何人蓑笠在孤舟。\n半生已负江湖约，不为经行肯蹔留。",
        "dynasty": "宋",
        "collection_info": null
    },
    {
        "title": "吴江阻雨过豁然阁次周廉彦韵  其二",
        "author": "沈与求",
        "content": "蒙蒙小雨麦秋天，江上人家欲暮烟。\n行客未能忘胜处，繫舡来伴白鸥眠。",
        "dynasty": "宋",
        "collection_info": null
    },
    {
        "title": "吴江阻雨过豁然阁次周廉彦韵  其三",
        "author": "沈与求",
        "content": "我本三生一散人，翩然小棹五湖春。\n何从便结沧浪伴，缨上而今有宿尘。",
        "dynasty": "宋",
        "collection_info": null
    },
    {
        "title": "灯上人颐斋",
        "author": "沈与求",
        "content": "道人小室要观身，兀坐蒲团莫欠伸。\n纵有诸天来应供，灵龟纳息自为真。",
        "dynasty": "宋",
        "collection_info": null
    },
    {
        "title": "次韵江元寿题宁境寺湖光亭",
        "author": "沈与求",
        "content": "客行终日厌区区，蹔借晴光照坐隅。\n水漾龙鳞浮窣堵，莼开雉尾供伊蒲。\n欲随渔子飞双桨，似与仙翁在一壶。\n目乱风埃知有几，肯来幽处濯缨无。",
        "dynasty": "宋",
        "collection_info": null
    },
    {
        "title": "舟中闻元用遂魁天下士论归之辄成五十六字呈宏父车马至中都当举似也",
        "author": "沈与求",
        "content": "翰林发策冠诸儒，再世重归汗血驹。\n醉后挥毫凌月窟，梦中插翼上天衢。\n半生怀抱吞余子，一日声名振八区。\n归去玉堂清夜直，也应怜我老江湖。",
        "dynasty": "宋",
        "collection_info": null
    },
    {
        "title": "吴门别曾宏父",
        "author": "沈与求",
        "content": "招手湖山初识君，眼中已復见轮囷。\n清言自是一时杰，豪气欲无千载人。\n客路临分随梦远，老怀论旧觉情亲。\n心期不免功名逼，傥记江南草树春。",
        "dynasty": "宋",
        "collection_info": null
    },
    {
        "title": "还憩湖光亭復次江元寿韵",
        "author": "沈与求",
        "content": "羊酪莼羹本异区，江湖随俗语娵隅。\n紫鳞拨刺衝文荇，翠羽翩翾过绿蒲。\n舴艋兴饶青络马，笭箵自当紫微壶。\n丛书校罢频搔首，天末孤帆去欲无。",
        "dynasty": "宋",
        "collection_info": null
    },
    {
        "title": "次韵钱德初九日旅怀三绝  其一",
        "author": "沈与求",
        "content": "西风江面荻花秋，鲙玉频年念昔游。\n客帽只今无地落，黄花满眼漫供愁。",
        "dynasty": "宋",
        "collection_info": null
    },
    {
        "title": "次韵钱德初九日旅怀三绝  其二",
        "author": "沈与求",
        "content": "登高虚欲夸能赋，乐事何曾副赏心。\n斜日孤云两愁绝，一觞聊为盍朋簮。",
        "dynasty": "宋",
        "collection_info": null
    },
    {
        "title": "次韵钱德初九日旅怀三绝  其三",
        "author": "沈与求",
        "content": "浊醪自称和山药，小令新能坼水花。\n况有阿戎供细雨，岂知秋思满天涯。",
        "dynasty": "宋",
        "collection_info": null
    },
    {
        "title": "过嘉禾野塘",
        "author": "沈与求",
        "content": "木末孤烟起夕炊，茅檐直下钓鱼矶。\n苍茫远水连天碧，一叶短篷何处归。",
        "dynasty": "宋",
        "collection_info": null
    },
    {
        "title": "仆夫自燕山来云有次律兄书被盗失去",
        "author": "沈与求",
        "content": "投晓平安使，仓皇扣倚庐。\n修涂幸及此，细语问何如。\n云自三关道，曾持一纸书。\n崎岖经寇难，隻影到乡闾。",
        "dynasty": "宋",
        "collection_info": null
    },
    {
        "title": "杜季习游恒山谒府帅刘公辄次刘彦常韵作二诗送之  其一",
        "author": "沈与求",
        "content": "勇往都忘去路难，胸吞螭虎气桓桓。\n吴头楚尾三年梦，塞北江南五月寒。\n痩马繫门留我别，明珠携袖许谁看。\n书生自有西江量，何止能濡舌本干。",
        "dynasty": "宋",
        "collection_info": null
    },
    {
        "title": "杜季习游恒山谒府帅刘公辄次刘彦常韵作二诗送之  其二",
        "author": "沈与求",
        "content": "上相平胡不作难，已开亭障彻乌桓。\n公朝问罪知谁敌，穷虏要盟故自寒。\n烽燧报安千徼肃，羽书飞捷万人看。\n书生梦想从军乐，隽语铭功墨未干。",
        "dynasty": "宋",
        "collection_info": null
    },
    {
        "title": "董深大有诗纪吴江豁然阁旧游索仆继和",
        "author": "沈与求",
        "content": "湖阴旧雨记重来，小阁深明傍水开。\n螮蝀横空桥倒影，琉璃拍岸浪成堆。\n胜游君復羹鱼婢，幽屏予方饭芋魁。\n遥想经行断堤曲，野花漂尽雪玫瑰。",
        "dynasty": "宋",
        "collection_info": null
    },
    {
        "title": "次韵河阳张先父秀才",
        "author": "沈与求",
        "content": "云疏日薄九秋深，故国悬知咏稾砧。\n试拂青萍怜气在，更携绿绮觉尘侵。\n浮家泛宅三年梦，临水登山万里心。\n小骑羡君盘谷去，肯如思越费清吟。",
        "dynasty": "宋",
        "collection_info": null
    },
    {
        "title": "託长兴吴宰僦居",
        "author": "沈与求",
        "content": "一区无地可经营，宦牒东西寄此行。\n问舍它时聊尔耳，浮家今日太劳生。\n肯将口腹累安邑，正欲絃歌闻武城。\n为我三间卜茅屋，夜深来听读书声。",
        "dynasty": "宋",
        "collection_info": null
    },
    {
        "title": "寄次律兄学士柯田山新居",
        "author": "沈与求",
        "content": "柯田一曲抱清湾，两角孤云拥髻鬟。\n猿鹤惊心招旧隐，桑麻掠眼接通阛。\n似闻小筑终年就，应是幽扉尽日关。\n为报添丁护鵶觜，夜寒归梦遶家山。",
        "dynasty": "宋",
        "collection_info": null
    },
    {
        "title": "沈景修宗博示试院书事二章次其韵  其一",
        "author": "沈与求",
        "content": "岩谷何人叹久幽，纻袍一一赴兼收。\n衔枚尽欲成坚敌，怀璧浑疑忌暗投。\n独讶终篇惜鷄肋，更须添烛校蝇头。\n文章到此无殊律，共赋菁莪泛泛舟。",
        "dynasty": "宋",
        "collection_info": null
    },
    {
        "title": "沈景修宗博示试院书事二章次其韵  其二",
        "author": "沈与求",
        "content": "探帘山鸟一声幽，斗觉晴光烂不收。\n好梦已寻江上去，清篇更许坐中投。\n欣逢阮籍开青眼，肯学虞卿赋白头。\n闻道月波春色满，好携行客住行舟。",
        "dynasty": "宋",
        "collection_info": null
    },
    {
        "title": "次韵院中四绝句  其一",
        "author": "沈与求",
        "content": "行尽江山不记村，却随花信到重门。\n也知春色娇无赖，取次先来绿草根。",
        "dynasty": "宋",
        "collection_info": null
    },
    {
        "title": "次韵院中四绝句  其二",
        "author": "沈与求",
        "content": "一尊相属语黄昏，密雪飘零正满门。\n记得江桥回马处，冷香应断玉梅魂。",
        "dynasty": "宋",
        "collection_info": null
    },
    {
        "title": "次韵院中四绝句  其三",
        "author": "沈与求",
        "content": "要知春色到池塘，深院无人午梦长。\n已觉此身便静乐，自温檀火炷炉香。",
        "dynasty": "宋",
        "collection_info": null
    },
    {
        "title": "次韵院中四绝句  其四",
        "author": "沈与求",
        "content": "荳蔻梢头春意浓，轻狂无奈赚花风。\n今年拚却寻芳晚，凖拟残枝占晚红。",
        "dynasty": "宋",
        "collection_info": null
    },
    {
        "title": "石壁寺山房即事  其一",
        "author": "沈与求",
        "content": "云根斸翠接山椒，小筑初营一束茅。\n未放野泉萦曲磵，旋移寒绿引春梢。",
        "dynasty": "宋",
        "collection_info": null
    },
    {
        "title": "石壁寺山房即事  其二",
        "author": "沈与求",
        "content": "望断南岗远水通，客樯来往酒旗风。\n画桥依约垂杨外，映带残霞一抹红。",
        "dynasty": "宋",
        "collection_info": null
    },
    {
        "title": "石壁寺",
        "author": "沈与求",
        "content": "山萦细路走修蛇，峭壁连云只藓花。\n木末忽看幡影乱，马头初见殿阴斜。\n迴廊迤迤穿危峤，侧涧娟娟露浅沙。\n秀色可餐吾事办，粥鱼茶板莫相夸。",
        "dynasty": "宋",
        "collection_info": null
    },
    {
        "title": "无言颁政以诗寄行简辄次韵  其一",
        "author": "沈与求",
        "content": "鑴磨文律似攻驹，十载相从亦数予。\n卷白欲倾东海酒，闭门贪钞北堂书。\n风烟入眼山围座，鸥鹭惊心水满渠。\n此乐定非公所有，为闻鳌禁席频虚。",
        "dynasty": "宋",
        "collection_info": null
    },
    {
        "title": "无言颁政以诗寄行简辄次韵  其二",
        "author": "沈与求",
        "content": "平生狗曲视骊驹，妙语琅琅独起予。\n酒面那能伴从事，笔头翻欲戏中书。\n官曹似是惊莲幕，问讯何如念石渠。\n只恐浮名不论数，要须人识士非虚。",
        "dynasty": "宋",
        "collection_info": null
    },
    {
        "title": "行简用前韵见贻復和酬之",
        "author": "沈与求",
        "content": "岁月如驰鬬隙驹，星星着鬓故欺予。\n身宜丘壑长经梦，语到轩裳辄废书。\n扃步共嗟妨远趾，清沟自觉映污渠。\n黄麻白简公心事，此去声名定不虚。",
        "dynasty": "宋",
        "collection_info": null
    },
    {
        "title": "过卞山次韵朱仰止涧亭绝句  其一",
        "author": "沈与求",
        "content": "曲涧潺潺隐石堤，玉虬双引戏晴漪。\n相思后夜添清绝，木落山空月半规。",
        "dynasty": "宋",
        "collection_info": null
    },
    {
        "title": "过卞山次韵朱仰止涧亭绝句  其二",
        "author": "沈与求",
        "content": "环佩琮琤落断崖，水清石痩没平沙。\n幽人散策经过地，草阁柴扉趁水斜。",
        "dynasty": "宋",
        "collection_info": null
    },
    {
        "title": "昔年",
        "author": "沈与求",
        "content": "昔年寻贺老，同泛越溪航。\n雨发千岩秀，风供五月凉。\n目因秦望断，心为禹祠伤。\n闻道东湖地，新来足稻粱。",
        "dynasty": "宋",
        "collection_info": null
    },
    {
        "title": "秋怀二首  其一",
        "author": "沈与求",
        "content": "庭柯脱翳叶，归翼断经过。\n水槛清渔罟，风櫺响药罗。\n傲霜荷柄少，团露橘丛多。\n秋色遂如此，愁成今几何。",
        "dynasty": "宋",
        "collection_info": null
    },
    {
        "title": "秋怀二首  其二",
        "author": "沈与求",
        "content": "林梢吐寒月，清绝不胜任。\n蛮榼凭谁共，胡笳秖自吟。\n探帘风似翦，切户斗如斟。\n何处行舟动，澄波自委金。",
        "dynasty": "宋",
        "collection_info": null
    },
    {
        "title": "即事",
        "author": "沈与求",
        "content": "夘酒剩浇胸礧磈，晨梳聊理髪鬅鬙。\n方床自岸乌巾坐，欲校黄庭懒未能。",
        "dynasty": "宋",
        "collection_info": null
    },
    {
        "title": "秋日闲居",
        "author": "沈与求",
        "content": "茅屋秋风斗破除，萧骚浑似浣溪居。\n青山侍坐从吾好，黄帽笼头与俗疏。\n赖有园官能送菜，可无溪友解留鱼。\n从今辄莫惭枵腹，一饱须烦插架书。",
        "dynasty": "宋",
        "collection_info": null
    },
    {
        "title": "送卢左司赴阙舟中口占",
        "author": "沈与求",
        "content": "胸中渺渺九梦泽，笔底滔滔三峡流。\n自合勋盟真易与，漫回诗律付冥捜。\n平生所慕李君御，今日聊登郭泰舟。\n去矣相望重搔首，百年心事小迟留。",
        "dynasty": "宋",
        "collection_info": null
    },
    {
        "title": "野外罕人事",
        "author": "沈与求",
        "content": "野外罕人事，虽贫心自寛。\n霜蔬供绿节，社酒泛黄团。\n日落归牛近，风微宿鸟安。\n展书遮老眼，灯火砌儒酸。",
        "dynasty": "宋",
        "collection_info": null
    },
    {
        "title": "过竹西",
        "author": "沈与求",
        "content": "百折清湾抱野田，竹西风物故依然。\n归牛更背斜阳去，牧笛一声吹暮天。",
        "dynasty": "宋",
        "collection_info": null
    },
    {
        "title": "赠老禅",
        "author": "沈与求",
        "content": "霜根刺刺猬圆颅，犹倚禅床听木鱼。\n底事世缘能老我，到头尘事不关渠。\n磨砖几日能成鍳，闭户何人欲造车。\n若有小参重问讯，试寻消息向真如。",
        "dynasty": "宋",
        "collection_info": null
    },
    {
        "title": "成士瑴校登真诀垂就为作此诗问讯",
        "author": "沈与求",
        "content": "硬黄亲校大还书，岩石相看已甚臞。\n会遣五丁供给使，聊烦六甲奉庖厨。\n仙风自昔人何有，灵气于今子岂无。\n知得茅卿近消息，应骖白鹄到清都。",
        "dynasty": "宋",
        "collection_info": null
    },
    {
        "title": "谢葛鲁卿雪中遣介送酒",
        "author": "沈与求",
        "content": "雪舞白衣朝扣门，一车送酒借春温。\n寒威任减东阳带，和气全归北海尊。\n应为半生怜曲糵，更留它日燕鷄豚。\n是中可饮公须记，报字如鸦醉眼昏。",
        "dynasty": "宋",
        "collection_info": null
    },
    {
        "title": "正月十四夜观灯南寺子虚有诗次其韵兼呈骏发次颜",
        "author": "沈与求",
        "content": "娟娟佳月挂南楼，萧寺真成秉烛游。\n火树忽惊新节物，春衫不趁旧风流。\n公方高卧追三已，我亦狂歌发四愁。\n为报襟期得名胜，何妨着处一开眸。",
        "dynasty": "宋",
        "collection_info": null
    },
    {
        "title": "再用子虚韵和呈骏发次颜  其一",
        "author": "沈与求",
        "content": "灯市烧春接郡楼，岁丰人乐事遨游。\n繁絃急管方连夕，痛饮高谈自一流。\n短帽纵堪陪胜赏，长檠那解照牢愁。\n归来卧对西窗月，独想清光烛电眸。",
        "dynasty": "宋",
        "collection_info": null
    },
    {
        "title": "再用子虚韵和呈骏发次颜  其二",
        "author": "沈与求",
        "content": "十里笙箫沸市楼，已占风物两优游。\n人从月窟开青嶂，灯挟星河映碧流。\n曲席深杯成径醉，长廊古寺溢清愁。\n暗中我亦知公在，彊对兰膏为举眸。",
        "dynasty": "宋",
        "collection_info": null
    },
    {
        "title": "子虚復有诗再次其韵",
        "author": "沈与求",
        "content": "谁能延月倚危楼，细履相将偶当游。\n倦听山歌怀旧俗，闲看水戏溅寒流。\n灯光竞作千门晓，酒力微寛一掬愁。\n明日八分疲阿买，诗馋元只在清眸。",
        "dynasty": "宋",
        "collection_info": null
    },
    {
        "title": "次夕雨作用子虚韵奉怀次颜知鱼轩小集",
        "author": "沈与求",
        "content": "夹道缯山耸蜃楼，小轩终忆数条游。\n月将人意十分满，雨入溪光一派流。\n静听屐声喧夜市，旋挑灯灺醖春愁。\n闭关不问阴晴事，时怪玄花掠病眸。",
        "dynasty": "宋",
        "collection_info": null
    },
    {
        "title": "别群从",
        "author": "沈与求",
        "content": "十年劳远梦，今日又征鞍。\n雨入花梢困，风生麦浪寒。\n飘零逢酒怯，老大别家难。\n去矣功名事，终须把镜看。",
        "dynasty": "宋",
        "collection_info": null
    },
    {
        "title": "瓜步",
        "author": "沈与求",
        "content": "呼声渐逐潮头远，帆影低随日脚斜。\n已喜扁舟近瓜步，江鸥无数立寒沙。",
        "dynasty": "宋",
        "collection_info": null
    },
    {
        "title": "将达行在所",
        "author": "沈与求",
        "content": "潮落江城暮，帆开一苇轻。\n云屯六龙驻，天近五星明。\n率土朝方岳，何年洗甲兵。\n君王似光武，折棰看昇平。",
        "dynasty": "宋",
        "collection_info": null
    },
    {
        "title": "陈子尚博士休官还京口作此诗饯之  其一",
        "author": "沈与求",
        "content": "勇退曾无屋数椽，挂冠神武便飘然。\n陶潜去家一百里，张翰收名四十年。\n平世深知还有几，少时健决已无前。\n侏儒饱食堪羞死，莫浪狂言为着鞭。",
        "dynasty": "宋",
        "collection_info": null
    },
    {
        "title": "陈子尚博士休官还京口作此诗饯之  其二",
        "author": "沈与求",
        "content": "西风江上荻花秋，鲙玉频年念昔逰。\n世事真成一可恸，身名那问二宜休。\n公卿礼饯何为者，僮仆欢迎有此不。\n鬓影毵毵纷翠葆，晚来钟漏亦怀羞。",
        "dynasty": "宋",
        "collection_info": null
    },
    {
        "title": "得家书",
        "author": "沈与求",
        "content": "国步犹艰棘，不堪频问家。\n霜毛失翠葆，蒿目乱玄花。\n孤客知时节，殊方度岁华。\n干戈就休息，归理邵平瓜。",
        "dynasty": "宋",
        "collection_info": null
    },
    {
        "title": "观琼花",
        "author": "沈与求",
        "content": "千里随河走浊流，樯乌东下指迷楼。\n春风帘幕今何在，只有琼花伴客愁。",
        "dynasty": "宋",
        "collection_info": null
    },
    {
        "title": "即事和卓彦翼",
        "author": "沈与求",
        "content": "曈昽晓日上帘旌，帘外幽禽作意鸣。\n呼断故乡千里梦，起来搔首问归程。",
        "dynasty": "宋",
        "collection_info": null
    },
    {
        "title": "即事",
        "author": "沈与求",
        "content": "造物劳人亦懵哉，又驱疲马上崔嵬。\n经从野店初尝笋，行尽江村始见梅。\n千里短书先梦寐，半生多难足风埃。\n桔橰俯仰成何事，已念渔蓑归去来。",
        "dynasty": "宋",
        "collection_info": null
    },
    {
        "title": "次桐庐  其一",
        "author": "沈与求",
        "content": "决决溪流不满滩，独怜舟子上风湾。\n日斜指点西村渡，竹户茅墙趁碧山。",
        "dynasty": "宋",
        "collection_info": null
    },
    {
        "title": "次桐庐  其二",
        "author": "沈与求",
        "content": "吏鞅萦人未许闲，当游聊復到春山。\n倡条冶叶无风味，赖有寒梅醒病颜。",
        "dynasty": "宋",
        "collection_info": null
    },
    {
        "title": "于潜道中",
        "author": "沈与求",
        "content": "首路潜溪驿，鷄声欲曙天。\n篮舆衝宿雾，栈阁寄层巅。\n高下林端屋，横斜石罅田。\n野泉随处有，草木尽苍然。",
        "dynasty": "宋",
        "collection_info": null
    },
    {
        "title": "新城道中",
        "author": "沈与求",
        "content": "马蹄随意到，回首隔南岗。\n日落鸟犹语，春归花自香。\n长红媚幽谷，新绿涨回塘。\n假榻知何地，昏钟出上方。",
        "dynasty": "宋",
        "collection_info": null
    },
    {
        "title": "宿叶璋桥庵舍",
        "author": "沈与求",
        "content": "渡涧穿林夕未休，野人篝火引前驺。\n惊从略彴滩声急，喜见廜㢝草盖修。\n云卧自惊魂梦冷，星驰先恼肺肝愁。\n乞身老我双溪上，记取端能赋远游。",
        "dynasty": "宋",
        "collection_info": null
    },
    {
        "title": "水阁小憩",
        "author": "沈与求",
        "content": "云气昏昏雨脚垂，客行终日倦奔驰。\n竹间小阁临清濑，俯槛观鱼立许时。",
        "dynasty": "宋",
        "collection_info": null
    },
    {
        "title": "祁门道中遇雨",
        "author": "沈与求",
        "content": "了事痴人有底忙，箯舆勃窣到南冈。\n樵风槭槭群狙喜，山雨萧萧万木僵。\n谷底暗分冰涧落，舍旁时度野梅香。\n殊方岁晚多悲感，归老丘园此计长。",
        "dynasty": "宋",
        "collection_info": null
    },
    {
        "title": "东西二林寺  其一",
        "author": "沈与求",
        "content": "湓浦维舟访梵宫，香炉峰下暂从容。\n重来不为二林景，永远禅师有旧踪。",
        "dynasty": "宋",
        "collection_info": null
    },
    {
        "title": "东西二林寺  其二",
        "author": "沈与求",
        "content": "在昔得名齐，连墙亦共蹊。\n修篁同碧嶂，寒溜合清溪。\n阁影高低并，钟声左右迷。\n游人俄省悟，东即是林西。",
        "dynasty": "宋",
        "collection_info": null
    },
    {
        "title": "东西二林寺  其三",
        "author": "沈与求",
        "content": "游人多入东林寺，将谓西林景不如。\n我策短笻行半日，水声松韵更清虚。",
        "dynasty": "宋",
        "collection_info": null
    },
    {
        "title": "千秋岭  其一",
        "author": "沈与求",
        "content": "山河四塞限中原，篱落而今不復存。\n豺虎昼行何日息，但余征戍满荒村。",
        "dynasty": "宋",
        "collection_info": null
    },
    {
        "title": "千秋岭  其二",
        "author": "沈与求",
        "content": "吴越江南绝壁间，可怜争国似蜗蛮。\n百年父老陶王化，尚记流传一醉颜。",
        "dynasty": "宋",
        "collection_info": null
    },
    {
        "title": "次韵郑维心腊月十六日有作  其一",
        "author": "沈与求",
        "content": "国难更频岁，邉尘动四溟。\n豺狼饱吞噬，天地失清寜。\n黄屋无安所，霜笳不忍听。\n使臣归路阻，恸绝鬓星星。",
        "dynasty": "宋",
        "collection_info": null
    },
    {
        "title": "次韵郑维心腊月十六日有作  其二",
        "author": "沈与求",
        "content": "朝廷归叛将，关塞失签军。\n铜马犹逋命，沙虫亦占群。\n上心存庙略，兵气乱天文。\n谁挽斜河水，通宵洗赤氛。",
        "dynasty": "宋",
        "collection_info": null
    },
    {
        "title": "次韵郑维心腊月十六日有作  其三",
        "author": "沈与求",
        "content": "血战遮东道，今谁庙食双。\n无人扞彊敌，纵马饮长江。\n寇掠元干纪，兵临反诱降。\n将军自不武，惭色上旌幢。",
        "dynasty": "宋",
        "collection_info": null
    },
    {
        "title": "次韵避寇二首  其一",
        "author": "沈与求",
        "content": "穷途厌迁次，岁晚惜分携。\n茅舍荒村北，柴门曲港西。\n鷄豚蹔同社，桃李旧成蹊。\n那得干戈定，浮家着两溪。",
        "dynasty": "宋",
        "collection_info": null
    },
    {
        "title": "次韵避寇二首  其二",
        "author": "沈与求",
        "content": "宦游成屡却，戎垒怅频遭。\n闻诏趋吴会，经途事董逃。\n心期纾国难，力欲挽人豪。\n漂泊多危涕，真成失木猱。",
        "dynasty": "宋",
        "collection_info": null
    },
    {
        "title": "游城山夜归泛舟南溪",
        "author": "沈与求",
        "content": "杖藜寻胜款禅扃，归去扁舟伴月明。\n卧树低摧山脚转，跳鱼拨刺艣牙惊。\n烟埋桥影双霓断，风熨溪光一镜平。\n聚落半空无市井，在亡灯火短长更。",
        "dynasty": "宋",
        "collection_info": null
    },
    {
        "title": "次韵李通直题慈相寺雪月亭",
        "author": "沈与求",
        "content": "曲槛飞甍界碧空，尽供胜覧属禅翁。\n苍藤翠木四围外，远水平芜一望中。\n幽鸟林梢鸣不断，乱云天末去无穷。\n素娥青女今何在，归步聊乘两腋风。",
        "dynasty": "宋",
        "collection_info": null
    },
    {
        "title": "扈御舟泊钱清江口值雨  其一",
        "author": "沈与求",
        "content": "打窗悉窣连江雨，吹柁呕哑拍岸风。\n篷底醉眼那得隐，时闻鷄唱梦魂中。",
        "dynasty": "宋",
        "collection_info": null
    },
    {
        "title": "扈御舟泊钱清江口值雨  其二",
        "author": "沈与求",
        "content": "法驾亲巡海上还，鈎陈万骑列江干。\n潮生风熟楼船过，雨助洪涛失故滩。",
        "dynasty": "宋",
        "collection_info": null
    },
    {
        "title": "过平望",
        "author": "沈与求",
        "content": "未办扁舟挂绿蓑，人间何处不风波。\n终须径为鲈鱼去，笠钓归寻张志和。",
        "dynasty": "宋",
        "collection_info": null
    },
    {
        "title": "次吴江  其一",
        "author": "沈与求",
        "content": "水阔风豪浪拍天，鱼龙戏舞堕馋涎。\n寻常行处多翻覆，看我孤舟得隐眠。",
        "dynasty": "宋",
        "collection_info": null
    },
    {
        "title": "次吴江  其二",
        "author": "沈与求",
        "content": "小邑萧条兵火余，狐狸入市自相呼。\n茅墙竹户斜阳裏，十室生涯久已无。",
        "dynasty": "宋",
        "collection_info": null
    },
    {
        "title": "冬至遇雪题明因寺僧房  其一",
        "author": "沈与求",
        "content": "宦学差池已倦游，一犁真欲老西畴。\n天公为作丰年信，更喜将军入蔡州。",
        "dynasty": "宋",
        "collection_info": null
    },
    {
        "title": "冬至遇雪题明因寺僧房  其二",
        "author": "沈与求",
        "content": "遥想燕山落大花，更堪直北渡龙沙。\n六师挟纩怀轻暖，取日谁能反翠华。",
        "dynasty": "宋",
        "collection_info": null
    },
    {
        "title": "方允迪隐鸬鹚谷江子我子之刘希颜行简皆往依焉为此诗寄赠",
        "author": "沈与求",
        "content": "脱叶惊飞海角秋，君王虚伫急良筹。\n列仙山泽底无用，孺子沧浪渠不忧。\n百鸷可能如一鹗，二江知復带双流。\n渺然相望暮云碧，兀坐蒲团搔白头。",
        "dynasty": "宋",
        "collection_info": null
    },
    {
        "title": "八月十七日扁舟渡钱塘江  其一",
        "author": "沈与求",
        "content": "一言初欲寤明君，去矣终缘丞相嗔。\n鳬雁江湖真我辈，龙蛇山泽定何人。\n市中未识冯延寿，门外已呼祁孔宾。\n尚有忧时心未歇，西风吹泪湿纶巾。",
        "dynasty": "宋",
        "collection_info": null
    },
    {
        "title": "八月十七日扁舟渡钱塘江  其二",
        "author": "沈与求",
        "content": "沙觜波生柁脚开，扁舟老去许归来。\n风帆一点日边下，雪浪千堆天际迴。\n城郭荒芜迷旧隐，江山寂寞写余哀。\n此心元自无机事，寄语轻鸥莫见猜。",
        "dynasty": "宋",
        "collection_info": null
    },
    {
        "title": "允迪招行简卜居鸬鹚谷仆意羡之作诗送行兼以自见  其一",
        "author": "沈与求",
        "content": "严陵滩下鸬鹚谷，闻道元英旧隐庐。\n鼻祖名高诗格在，耳孙才杰宦情疏。\n漫山松桂雁行立，入坞茅茨星散居。\n知为刘郎赋招隐，莫教花落到通渠。",
        "dynasty": "宋",
        "collection_info": null
    },
    {
        "title": "允迪招行简卜居鸬鹚谷仆意羡之作诗送行兼以自见  其二",
        "author": "沈与求",
        "content": "少日长怀社稷忧，怪来饶舌漫多仇。\n风尘冉冉百年老，霜雪萧萧两鬓秋。\n不办痴床供一笑，方营隐谷赋三休。\n添丁护得金鸦觜，佳处端能着我不。",
        "dynasty": "宋",
        "collection_info": null
    },
    {
        "title": "维心过邵子非溪亭夜话有伤时感旧之作索余次韵  其一",
        "author": "沈与求",
        "content": "官仪全復汉，盟会竞尊周。\n郊野多戎垒，衣冠半客游。\n地偏朋旧鲜，人老岁时遒。\n莫厌经过数，相看又麦秋。",
        "dynasty": "宋",
        "collection_info": null
    },
    {
        "title": "维心过邵子非溪亭夜话有伤时感旧之作索余次韵  其二",
        "author": "沈与求",
        "content": "朝廷策数马，寇盗谷量牛。\n世乱思奇画，身闲喜胜流。\n鹓鸾霄汉侣，鳬雁稻粱谋。\n得趣皆为达，那能陆荡舟。",
        "dynasty": "宋",
        "collection_info": null
    },
    {
        "title": "维心过邵子非溪亭夜话有伤时感旧之作索余次韵  其三",
        "author": "沈与求",
        "content": "闻道津亭集，青灯夜色浮。\n鹳鸣惊独鹤，鱼伏避群鹙。\n月澹帆归浦，风腥网挂洲。\n语深投匕立，此意得无忧。",
        "dynasty": "宋",
        "collection_info": null
    },
    {
        "title": "维心过邵子非溪亭夜话有伤时感旧之作索余次韵  其四",
        "author": "沈与求",
        "content": "虏帐师频衂，民穷粟屡捜。\n会须夷丧乱，宁敢厌征求。\n黄屋中天立，彤弓几日酬。\n寸心终耿耿，不独为春愁。",
        "dynasty": "宋",
        "collection_info": null
    },
    {
        "title": "维心过邵子非溪亭夜话有伤时感旧之作索余次韵  其五",
        "author": "沈与求",
        "content": "心事空牢落，身名盍罢休。\n得闲羞彊聒，避谤巧淹留。\n老矣嗟如此，谁欤问以不。\n傥容亲杖履，不拟向丹丘。",
        "dynasty": "宋",
        "collection_info": null
    },
    {
        "title": "刘希颜持节按县招维心舟中小酌次维心韵  其一",
        "author": "沈与求",
        "content": "大艑浮溪曲，华旌暎道周。\n劳农纔彻警，问俗偶成游。\n王事今云棘，官称古号遒。\n正须哀疾苦，辄莫诧防秋。",
        "dynasty": "宋",
        "collection_info": null
    },
    {
        "title": "刘希颜持节按县招维心舟中小酌次维心韵  其二",
        "author": "沈与求",
        "content": "随处喧铜马，何人炫木牛。\n轻捐小山句，急捍大江流。\n行迈心疑醉，周爰事喜谋。\n招呼隐君子，高浪兀虚舟。",
        "dynasty": "宋",
        "collection_info": null
    },
    {
        "title": "刘希颜持节按县招维心舟中小酌次维心韵  其三",
        "author": "沈与求",
        "content": "故国真如寄，余生宛若浮。\n巢鸠不护鹊，池凤肯容鹙。\n老木低春水，孤花带晚洲。\n杯行应酹我，知復念幽忧。",
        "dynasty": "宋",
        "collection_info": null
    },
    {
        "title": "刘希颜持节按县招维心舟中小酌次维心韵  其四",
        "author": "沈与求",
        "content": "山林怀独往，图史纵旁捜。\n此士俗间忌，吾侪句裏求。\n大篇终寡和，小酌漫相酬。\n脚踏溪流乱，端能醒客愁。",
        "dynasty": "宋",
        "collection_info": null
    },
    {
        "title": "刘希颜持节按县招维心舟中小酌次维心韵  其五",
        "author": "沈与求",
        "content": "大邦通间道，小县得中休。\n交分伤离合，王程惜去留。\n索居垂老矣，剧饮尚能不。\n倦夜评今古，谁怜貉一丘。",
        "dynasty": "宋",
        "collection_info": null
    },
    {
        "title": "子虚航重湖之险远过山中辄次维心韵以谢  其一",
        "author": "沈与求",
        "content": "客裏伤为别，相望岁一周。\n冕旒存异顾，丘壑老英游。\n忧国心长折，惊人语太遒。\n年来有公事，合眼注春秋。",
        "dynasty": "宋",
        "collection_info": null
    },
    {
        "title": "子虚航重湖之险远过山中辄次维心韵以谢  其二",
        "author": "沈与求",
        "content": "小窗眼蝎虎，败壁上蜗牛。\n老树阴垂合，前山翠欲流。\n狂言违世用，彊饭了身谋。\n不谓轻千里，能迂访戴舟。",
        "dynasty": "宋",
        "collection_info": null
    },
    {
        "title": "子虚航重湖之险远过山中辄次维心韵以谢  其三",
        "author": "沈与求",
        "content": "此客今那有，迎门喜气浮。\n心闲清似鹄，眼浄凛如鹙。\n尘榻开蓬室，风帆卷橘洲。\n襟期适相契，一笑发群忧。",
        "dynasty": "宋",
        "collection_info": null
    },
    {
        "title": "子虚航重湖之险远过山中辄次维心韵以谢  其四",
        "author": "沈与求",
        "content": "宝历方重启，英才必尽捜。\n题舆偶淹泊，牓道会营求。\n浪漫贫逾适，经纶老未酬。\n云林得携手，切勿志穷愁。",
        "dynasty": "宋",
        "collection_info": null
    },
    {
        "title": "子虚航重湖之险远过山中辄次维心韵以谢  其五",
        "author": "沈与求",
        "content": "暮云凝远碧，觅句拟汤休。\n不分千山隔，才为十日留。\n高风谁继者，清梦自惊不。\n闻说星躔动，何人识太丘。",
        "dynasty": "宋",
        "collection_info": null
    },
    {
        "title": "次韵学士兄见一亭  其一",
        "author": "沈与求",
        "content": "自称居士拟香山，隻影江湖得暂闲。\n大隐可能追褦襶，小亭聊欲对孱颜。\n持杯有月同歌舞，策杖无人共往还。\n闻道修篁解新箨，密遮门径不须删。",
        "dynasty": "宋",
        "collection_info": null
    },
    {
        "title": "次韵学士兄见一亭  其二",
        "author": "沈与求",
        "content": "尘土败名如败敌，云山招隐似招降。\n漫倾鲁酒醒犹独，聊发吴讴调本双。\n谁念佳人在空谷，自同渔父老清江。\n它年对榻分余地，风雨萧萧夜打窗。",
        "dynasty": "宋",
        "collection_info": null
    },
    {
        "title": "次韵学士兄述怀  其一",
        "author": "沈与求",
        "content": "故国风烟素已谙，结茅端欲占重岚。\n聚蚊那肯追金谷，号虎真成赋石龛。\n阨运经过度阳九，幻生颠倒识朝三。\n它年自有鷄豚约，小阮新居卜道南。",
        "dynasty": "宋",
        "collection_info": null
    },
    {
        "title": "次韵学士兄述怀  其二",
        "author": "沈与求",
        "content": "葱麦推还井大春，拂衣归伴卧云人。\n胸中历历蟠三略，肘后时时校六淳。\n已作移文排俗士，更将要术混齐民。\n知闲聊復求闲地，岁晚功名恐逼身。",
        "dynasty": "宋",
        "collection_info": null
    },
    {
        "title": "次韵黄子虚所居随缘堂",
        "author": "沈与求",
        "content": "应羡扁舟泛五湖，随缘卜筑伴樵苏。\n青山衮衮成嘉遯，华髪萧萧负壮图。\n松桧鶱腾元自植，鱼龙吟啸巧相娱。\n清宵背立岩前月，大叫三高更疾呼。",
        "dynasty": "宋",
        "collection_info": null
    },
    {
        "title": "次律兄饷鱼鱼不至而诗至颇类南海使君送酒辄成三绝一笑而已赐茗少分以报厚意  其一",
        "author": "沈与求",
        "content": "凭虚公子骑鲸后，乌有先生控鲤初。\n可是凡鱼亦仙去，空余一纸腹中书。",
        "dynasty": "宋",
        "collection_info": null
    },
    {
        "title": "次律兄饷鱼鱼不至而诗至颇类南海使君送酒辄成三绝一笑而已赐茗少分以报厚意  其二",
        "author": "沈与求",
        "content": "先生远饷锦鳞鲜，剥啄扣门惊阿连。\n只有珠玑落窗几，空教口角堕馋涎。",
        "dynasty": "宋",
        "collection_info": null
    },
    {
        "title": "次律兄饷鱼鱼不至而诗至颇类南海使君送酒辄成三绝一笑而已赐茗少分以报厚意  其三",
        "author": "沈与求",
        "content": "尚方小凤睗精芽，戏比琼瑶报木瓜。\n梦境纷纷非实相，往烦鈎起睡中蛇。",
        "dynasty": "宋",
        "collection_info": null
    },
    {
        "title": "晓过邻村",
        "author": "沈与求",
        "content": "推枕梦初断，篮舆踏露行。\n岁登人意乐，风急雁行惊。\n曲涧哀湍泻，危桥独木横。\n清霜莫欺客，云日自晶明。",
        "dynasty": "宋",
        "collection_info": null
    },
    {
        "title": "即事  其一",
        "author": "沈与求",
        "content": "鹊噪空庭晓，霜明百尺楼。\n连耞响晴日，遗穗落平畴。\n黄菊疏篱晚，丹枫别岸秋。\n怡情有底计，开瓮玉蛆浮。",
        "dynasty": "宋",
        "collection_info": null
    },
    {
        "title": "即事  其二",
        "author": "沈与求",
        "content": "竹树参差合，溪流半隐扉。\n雨昏鸠妇闹，风急雁奴归。\n策杖循沙步，褰裳到石矶。\n游鱼吾共乐，身世自依违。",
        "dynasty": "宋",
        "collection_info": null
    },
    {
        "title": "过梅知宫东轩",
        "author": "沈与求",
        "content": "舍南舍北花无数，眼看游蜂上下狂。\n风信晚来帘额动，黄庭相对一炉香。",
        "dynasty": "宋",
        "collection_info": null
    },
    {
        "title": "允迪遣书问讯并寄示与子我唱酬佳句猥及微踪辄用庐字韵为二诗以报嘉惠  其一",
        "author": "沈与求",
        "content": "泛爱何人枉素书，银鈎奕奕到田庐。\n朋游久许贫方耐，宦学空怜老更疏。\n回雁峰前应梦到，放龟池上也斋居。\n相期保社同香火，口祷功名乞与渠。",
        "dynasty": "宋",
        "collection_info": null
    },
    {
        "title": "允迪遣书问讯并寄示与子我唱酬佳句猥及微踪辄用庐字韵为二诗以报嘉惠  其二",
        "author": "沈与求",
        "content": "不从吏议污丹书，恩许怀章返故庐。\n投老有缘知分溢，排姦无术愧才疏。\n胜流踊跃闻归棹，妙语吹嘘慰索居。\n怀望北辕心已折，忍将时事付轩渠。",
        "dynasty": "宋",
        "collection_info": null
    },
    {
        "title": "书怀三首  其一",
        "author": "沈与求",
        "content": "应俗由来懒，谋身尚敢先。\n栖栖从见嫉，仆仆岂能贤。\n骏马常追日，方舟可济川。\n人生各有趣，心目慎相怜。",
        "dynasty": "宋",
        "collection_info": null
    },
    {
        "title": "书怀三首  其二",
        "author": "沈与求",
        "content": "暗中人易记，名下士非虚。\n此道凭谁办，它时或自如。\n真能食万户，定復愧三闾。\n富贵虽吾有，当令功可书。",
        "dynasty": "宋",
        "collection_info": null
    },
    {
        "title": "书怀三首  其三",
        "author": "沈与求",
        "content": "事业贵不苟，声名难预期。\n功非宜食肉，道岂忘羹藜。\n政恐仪无舌，那论纬有髭。\n汉庭今用少，览镜独何为。",
        "dynasty": "宋",
        "collection_info": null
    },
    {
        "title": "刘希颜提举见过出示卞山居二诗次其韵  其一",
        "author": "沈与求",
        "content": "偪仄风尘际，分携岁月赊。\n向来闻避地，胜处偶为家。\n对客谈锋鋭，忧时酒量加。\n中觞莫辞醉，回首又天涯。",
        "dynasty": "宋",
        "collection_info": null
    },
    {
        "title": "刘希颜提举见过出示卞山居二诗次其韵  其二",
        "author": "沈与求",
        "content": "小别千山隔，相看一笑温。\n丹心猎风斾，华髪粲霜根。\n鸭鸭争呼伴，鵶鵶自识村。\n更须判剧饮，落月倒洼尊。",
        "dynasty": "宋",
        "collection_info": null
    },
    {
        "title": "张仲宗有诗怀归因次其韵勉之",
        "author": "沈与求",
        "content": "相逢无日不怀归，又是春山听子规。\n休叹豺狼迷道路，似闻貔虎仆旍旗。\n那从薄俗求青眼，还向高堂念白眉。\n南望孤云应目断，殊方岁月易推移。",
        "dynasty": "宋",
        "collection_info": null
    },
    {
        "title": "南北山探梅俱未花维心从家圃折数枝以饷坐客盖半开矣会次律兄有诗辄次韵",
        "author": "沈与求",
        "content": "山北山南雪意忙，梅花未肯鬬寒芳。\n悬知小圃争前发，为折疏枝分外香。\n故国年华惊晼晚，老人心事伴摧藏。\n更看陌上传春信，倚杖空怀迟暮伤。",
        "dynasty": "宋",
        "collection_info": null
    },
    {
        "title": "次韵郑维心探梅未花  其一",
        "author": "沈与求",
        "content": "木落空山不着行，寒梅长是占年芳。\n未容霜女窥孤艳，定恐花神啬旧香。\n竹杖穿林聊问讯，槿篱萦路巧遮藏。\n谁能折寄江南恨，北客相看摠可伤。",
        "dynasty": "宋",
        "collection_info": null
    },
    {
        "title": "次韵郑维心探梅未花  其二",
        "author": "沈与求",
        "content": "闻道年时醉一觞，野梅飘几荐余芳。\n兵尘不碍含生意，花骨犹存底死香。\n入夜从教月浮动，争春空被雪埋藏。\n凭君妙句先催发，调护高枝莫中伤。",
        "dynasty": "宋",
        "collection_info": null
    },
    {
        "title": "復次韵呈维心拙涩不工当为抵掌  其一",
        "author": "沈与求",
        "content": "岐亭幽梦堕微茫，百草先春自不芳。\n山雨压低临涧影，天风吹下满林香。\n梨花少韵非俦匹，竹叶多情故敛藏。\n长记江桥闲立马，落英谁扫重情伤。",
        "dynasty": "宋",
        "collection_info": null
    },
    {
        "title": "復次韵呈维心拙涩不工当为抵掌  其二",
        "author": "沈与求",
        "content": "粲粲疏梅短短墙，骚人长恨失遗芳。\n低徊草棘精神透，彷佛关山魂梦香。\n月淡乍看清影乱，春深终恐绿阴藏。\n岁寒为尔添愁绝，倚树微吟亦自伤。",
        "dynasty": "宋",
        "collection_info": null
    },
    {
        "title": "次韵维心忆梅",
        "author": "沈与求",
        "content": "野花飘尽江梅发，为报先春一信芳。\n近水疏林风格老，故山归路梦魂香。\n雪霜贸贸添愁绝，蜂蝶纷纷预屏藏。\n折寄凭君呼健步，生枝莫放手痕伤。",
        "dynasty": "宋",
        "collection_info": null
    },
    {
        "title": "次韵行简怀次律兄",
        "author": "沈与求",
        "content": "门对青山水缭墙，隔畦花卉尽流芳。\n浇胸快泻鹅儿酒，袭鼻长闻柏子香。\n夜雨对床成契阔，晚云归岫识行藏。\n抽身未试平戎略，空为忧时倍感伤。",
        "dynasty": "宋",
        "collection_info": null
    },
    {
        "title": "邵子非谓予有天台之行见贻以诗次其韵",
        "author": "沈与求",
        "content": "巉巉老气鬰青霞，过我依然醉帽斜。\n为说惊魂招楚些，忍闻悲曲动胡笳。\n扁舟犯雪来何许，健笔凌云语益嘉。\n莫笑海山风引去，要寻源上问桃花。",
        "dynasty": "宋",
        "collection_info": null
    },
    {
        "title": "次韵刘希颜蜡梅二绝  其一",
        "author": "沈与求",
        "content": "仙衣曳紫练裙黄，天遣清臞胜国香。\n月上小窗寒影动，不禁风味恼刚肠。",
        "dynasty": "宋",
        "collection_info": null
    },
    {
        "title": "次韵刘希颜蜡梅二绝  其二",
        "author": "沈与求",
        "content": "剪成香蜜缀疏枝，度腊争春已恨迟。\n清夜无人花睡去，小园风露更相宜。",
        "dynasty": "宋",
        "collection_info": null
    },
    {
        "title": "次韵雪",
        "author": "沈与求",
        "content": "紫箫吹断玉梅魂，梦入江南几处村。\n半夜落英飞不定，旋添清绝到柴门。",
        "dynasty": "宋",
        "collection_info": null
    },
    {
        "title": "月下独步",
        "author": "沈与求",
        "content": "娟娟微月小庭西，月下幽人影自随。\n赖有寒梅伴愁绝，一枝清艷耿疏篱。",
        "dynasty": "宋",
        "collection_info": null
    },
    {
        "title": "次韵次律兄除夜述怀  其一",
        "author": "沈与求",
        "content": "此身传马与时移，过尽三余又一归。\n野炬占风迷夜色，村肴宿岁待晨晞。\n鬓华老去能余几，心赏春来转觉非。\n惭愧君恩许闲佚，食蔬那比首阳薇。",
        "dynasty": "宋",
        "collection_info": null
    },
    {
        "title": "次韵次律兄除夜述怀  其二",
        "author": "沈与求",
        "content": "饯岁邻翁席屡移，拍歌犹听夜深归。\n尊浮冻螘霜逾重，林噪寒鸦日未晞。\n剰叹飞腾怜杜老，过为孤愤陋韩非。\n干戈满眼伤时节，遣戍长闻赋采薇。",
        "dynasty": "宋",
        "collection_info": null
    },
    {
        "title": "次律兄以芦菔见饷并有诗次其韵",
        "author": "沈与求",
        "content": "岁晚嘉蔬已向萎，独余芦菔老霜畦。\n收随芧栗供山谷，赠比苹蘩撷涧溪。\n葅乱金钗入珍馔，羹融玉糁脱污泥。\n程春定觉人彊饭，功校蹲鸱自不齐。",
        "dynasty": "宋",
        "collection_info": null
    },
    {
        "title": "次律兄以鼠盗防风感而作诗命某同赋",
        "author": "沈与求",
        "content": "嘉蔬灵卉两纷纷，小摘山花自出群。\n芽茁短根红玉卷，叶敷疏节翠旟分。\n细看药谱镌遗录，终拟骚经补缺文。\n堪笑饥鼯穿败箧，宁知野彘力跑云。",
        "dynasty": "宋",
        "collection_info": null
    },
    {
        "title": "戏酬尝草茶",
        "author": "沈与求",
        "content": "惯看留客费瓜茶，政羡多藏不示夸。\n要使睡魔能偃草，肯惭懽伯解迷花。\n一旗但觉烹殊品，双凤何须觅瑞芽。\n待摘家山供茗饮，与君盟约去骄奢。",
        "dynasty": "宋",
        "collection_info": null
    },
    {
        "title": "某蒙学士兄相要陪赏芍药花多白者月色相射光彩映发殆玉盘盂之苗裔耶维心有诗辄次其韵",
        "author": "沈与求",
        "content": "怅望扬州千朵盛，数枝聊足慰淹留。\n相逢月下陪真赏，一醉花前得胜游。\n凿落细斟金晕侧，盘盂斜飐玉光浮。\n春衫并色浑无赖，映带霜毛笑隐侯。",
        "dynasty": "宋",
        "collection_info": null
    },
    {
        "title": "溪亭夜坐",
        "author": "沈与求",
        "content": "波面摇风暑气微，秃巾来坐钓鱼矶。\n相看月堕行人尽，只有流萤上下飞。",
        "dynasty": "宋",
        "collection_info": null
    },
    {
        "title": "松架",
        "author": "沈与求",
        "content": "联络樛枝架短檐，苍髯绿骨尚依然。\n袪除畏日心三伏，领略清风直四筵。\n好在老龙蟠夭矫，悞来孤鹤舞蹁跹。\n那堪侧雨敲窗夜，贪听飕飕自不眠。",
        "dynasty": "宋",
        "collection_info": null
    },
    {
        "title": "代人作寿诗  其一",
        "author": "沈与求",
        "content": "老人明处识斜河，曾占充闾爽气多。\n蚤以才名凌屈宋，戏将诗律鬬阴何。\n丹台旧缀神仙籍，黄屋仍垂将相科。\n礼绝座间公未晚，且提鸿笔上銮坡。",
        "dynasty": "宋",
        "collection_info": null
    },
    {
        "title": "代人作寿诗  其二",
        "author": "沈与求",
        "content": "英气超超不可亲，温然笑语便生春。\n绛帷久属宗师任，紫橐方参侍从臣。\n八面文章宁有敌，一门忠孝信无伦。\n山东出相公家事，只拟尊前咏大椿。",
        "dynasty": "宋",
        "collection_info": null
    },
    {
        "title": "张倅生日以诗为寿",
        "author": "沈与求",
        "content": "宿岁雕盘供五辛，充闾佳气已生春。\n俊游自合陪金马，英骨人犹记石麟。\n别乘重分千里政，五湖追数十年身。\n知公隐德宜难老，鸠杖看扶法从臣。",
        "dynasty": "宋",
        "collection_info": null
    },
    {
        "title": "诗悼邹仲容教授",
        "author": "沈与求",
        "content": "骨相自清臞，居然澹满躯。\n高文凌鲍谢，胜略本孙吴。\n鸑鷟期千仞，骅骝殒半途。\n伤心九泉恨，那忍奠生刍。",
        "dynasty": "宋",
        "collection_info": null
    },
    {
        "title": "徐县丞挽章",
        "author": "沈与求",
        "content": "插架遗编满，依然手自临。\n瓌辞宁世用，高调罕知音。\n白髪浮湘意，青衫忌鵩吟。\n些招空往事，魂断旧家林。",
        "dynasty": "宋",
        "collection_info": null
    },
    {
        "title": "蒋司成挽词  其一",
        "author": "沈与求",
        "content": "法驾天临五学初，曾闻重席绝诸儒。\n雍容久载从臣橐，晼晚犹分刺史符。\n不使高材陪鼎鼐，却收清节傲江湖。\n贱生无地从巾屦，独对遗篇想步趋。",
        "dynasty": "宋",
        "collection_info": null
    },
    {
        "title": "蒋司成挽词  其二",
        "author": "沈与求",
        "content": "召节西来属老成，乞身终欲返岩扃。\n新书未奏三千牍，旧说曾翻十二经。\n汉室首推施氏易，卫人端识孔悝铭。\n儒宗学府今谁辈，空使诸生记典刑。",
        "dynasty": "宋",
        "collection_info": null
    },
    {
        "title": "曾逢原挽词  其一",
        "author": "沈与求",
        "content": "落落江湖一伟人，当年玉立映簪绅。\n四朝耆旧推先达，三国英雄出后尘。\n金板袐谋空淟汨，土门奇祸足悲辛。\n悬知精爽犹堪畏，嚼齿传闻不满龈。",
        "dynasty": "宋",
        "collection_info": null
    },
    {
        "title": "曾逢原挽词  其二",
        "author": "沈与求",
        "content": "惊闻义骨殒狐狸，怅失中朝一吏师。\n广汉威名由擿伏，寛饶直气不容欺。\n丹心共愤时多难，白首相期论少卑。\n满眼西风空溅泪，何心忍读蔡邕碑。",
        "dynasty": "宋",
        "collection_info": null
    },
    {
        "title": "安次山挽词  其一",
        "author": "沈与求",
        "content": "都门惜别泪沾巾，回首孤城草木春。\n封豕遥闻食上国，疾风悬料识忠臣。\n程婴已死终存赵，扬子虽生辄美新。\n青史高名知不朽，遗荣犹贲土中身。",
        "dynasty": "宋",
        "collection_info": null
    },
    {
        "title": "安次山挽词  其二",
        "author": "沈与求",
        "content": "晓殿传催玉笋班，东风小立照衰颜。\n临分愧我江湖上，伏节悲君矢石间。\n往事凄凉千古恨，旧交零落几人还。\n殊方更致生刍奠，目断高丘涕泪潸。",
        "dynasty": "宋",
        "collection_info": null
    },
    {
        "title": "刘资政挽词  其一",
        "author": "沈与求",
        "content": "国耻忍言城下盟，忽惊河洛失清寜。\n心摧宝仗离宸极，血溅辕门落将星。\n请死自缘鸣越甲，乞师谁为哭秦庭。\n高名会与丘山重，一诵遗箴一涕零。",
        "dynasty": "宋",
        "collection_info": null
    },
    {
        "title": "刘资政挽词  其二",
        "author": "沈与求",
        "content": "志士长悲处死难，唯公勇决一言间。\n结缨季路空遗迹，投阁扬雄亦厚颜。\n义烈峥嵘昭国史，忠魂寂寞閟家山。\n隻鷄已负它年约，下客伤心两鬓斑。",
        "dynasty": "宋",
        "collection_info": null
    },
    {
        "title": "挽词二首  其一",
        "author": "沈与求",
        "content": "职为苹蘩谨，门推黻冕华。\n茕嫠初鞠幼，寿考竟肥家。\n玉暗传经简，金余赐诰花。\n斑衣无復戏，遗恨彻天涯。",
        "dynasty": "宋",
        "collection_info": null
    },
    {
        "title": "挽词二首  其二",
        "author": "沈与求",
        "content": "耄期何所乐，有子使三吴。\n方享千钟洎，俄成五鼎踰。\n构堂遗素幔，祔域閟黄垆。\n欲拜临终像，它年记结趺。",
        "dynasty": "宋",
        "collection_info": null
    },
    {
        "title": "吴宜人挽词",
        "author": "沈与求",
        "content": "寿富居然五福先，簪缨况復世蝉联。\n断机志节酬平日，举案风流记昔年。\n上郡方蒙汤沐地，诸郎应废蓼莪篇。\n送车千乘松门道，会有双飞鹤戾天。",
        "dynasty": "宋",
        "collection_info": null
    },
    {
        "title": "天宁节致语口号",
        "author": "沈与求",
        "content": "欲识枢星纪诞弥，天人端命抚昌期。\n声函万岁腾欢颂，节应千秋举庆仪。\n金箧赐龄辉碧简，珠囊荐寿肃丹墀。\n何须更效南山祝，艮岳连云自不移。",
        "dynasty": "宋",
        "collection_info": null
    },
    {
        "title": "馆待高丽进奉使乐语口号",
        "author": "沈与求",
        "content": "仙槎渺渺出鸡林，路指神京岁奉琛。\n四海已同朝禹志，万年宜罄祝尧心。\n仪参大客恩方茂，位亚群公泽更深。\n况有王人宣德义，经涂莫惜费登临。",
        "dynasty": "宋",
        "collection_info": null
    },
    {
        "title": "薛林二太尉特排乐语口号",
        "author": "沈与求",
        "content": "三吴分野直中台，一目惊传二相来。\n桃李蹊间分组绶，湖山影裏炫尊罍。\n清谈道旧真难继，浅笑追欢许易陪。\n须为故人成径醉，已闻双旌下银台。",
        "dynasty": "宋",
        "collection_info": null
    },
    {
        "title": "馆待杭帅乐语口号",
        "author": "沈与求",
        "content": "熊罴千骑驻南州，谋帅来宽旰饭忧。\n草木也应思润泽，湖山正恐费遨游。\n旌旗耀日催前导，樽俎浮春许暂留。\n剧饮不须辞径醉，诏环闻已戒鸣驺。",
        "dynasty": "宋",
        "collection_info": null
    },
    {
        "title": "秀州馆交代乐语口号",
        "author": "沈与求",
        "content": "一麾相望继芳尘，召杜风流主与宾。\n芸阁去方思就日，竹符来及趁班春。\n清谈款密看论旧，善政从容许告新。\n早晚银台双诏下，共期持橐侍严宸。",
        "dynasty": "宋",
        "collection_info": null
    },
    {
        "title": "草堂二首  其一",
        "author": "沈与求",
        "content": "全家高隐白云关，事不萦怀梦亦闲。\n欸乃交歌渔市散，隔江城郭是人间。",
        "dynasty": "宋",
        "collection_info": null
    },
    {
        "title": "草堂二首  其二",
        "author": "沈与求",
        "content": "仙翁五十鬓犹青，高卧柴门昼亦扃。\n茅舍已忘钟鼎梦，蒲轮休过薜萝亭。\n阴森门巷先生柳，寂寞江天处士星。\n晚岁田家农事了，闲抄宁戚相牛经。",
        "dynasty": "宋",
        "collection_info": null
    },
    {
        "title": "归乡",
        "author": "沈与求",
        "content": "穷巷归来已白头，结茅何必榜休休。\n好山当户碧云晚，明月满溪寒苇秋。\n诗社纵添新句法，醉乡难觅旧交游。\n平生幸自无机械，一棹夷犹去狎鸥。",
        "dynasty": "宋",
        "collection_info": null
    },
    {
        "title": "臞庵",
        "author": "沈与求",
        "content": "地控三州界，池开十丈莲。\n桑麻无杜曲，松菊有斜川。\n别浦归帆远，他山晚照妍。\n江湖春水阔，容与白鸥前。",
        "dynasty": "宋",
        "collection_info": null
    },
    {
        "title": "南漪堂",
        "author": "沈与求",
        "content": "山遶湖塘寺遶山，平生愿向此中闲。\n青云白水相浮荡，野客高僧独往还。\n少壮无嫌轩冕累，因循将恐鬓鬚斑。\n南漪最是逍遥地，且挹清波濯愧颜。",
        "dynasty": "宋",
        "collection_info": null
    },
    {
        "title": "偶访吉甫画三蝇壁间吉甫有诗次韵",
        "author": "倪涛",
        "content": "何人刻猕猴，老眼觑荆棘。\n不如丹青手，快意风雨疾。\n我穷坐诗豪，九鼎扛笔力。\n偶然一点污，着纸生羽翼。\n千言走蚍蜉，宁为寸纸逼。\n还当写君诗，什袭同藏羃。",
        "dynasty": "宋",
        "collection_info": null
    },
    {
        "title": "次韵毛达可给事秋怀念归",
        "author": "倪涛",
        "content": "结茅远人村，破屋水半扉。\n凉叶堕清响，空山转斜晖。\n微官卧江汊，素心久依依。\n十年天涯秋，摇落月芳菲。\n马蹄岁月去，梦蝶东南飞。\n平生丘壑志，有言辄乖违。\n不如孤征鸿，春风自知归。",
        "dynasty": "宋",
        "collection_info": null
    },
    {
        "title": "七夕",
        "author": "倪涛",
        "content": "玉殿凭肩共语时，风清月坠有谁知。\n梧桐秋雨三山远，始信生前有别离。",
        "dynasty": "宋",
        "collection_info": null
    },
    {
        "title": "句",
        "author": "倪涛",
        "content": "旧韵无仪字，苍髯有恨声。",
        "dynasty": "宋",
        "collection_info": null
    },
    {
        "title": "金濑弔贞女歌",
        "author": "杨邦乂",
        "content": "溧山兮苍苍，濑水兮汤汤。\n中有贞女，饮冰茹霜。\n于焉击漂，维濑之阳。\n遭壮士兮苦绝粮，赈穷不惜倾壶浆。\n所处既以义，安能计存亡。\n幡然捐佩人不测，下游九土从英皇。\n耿幽光兮贯白日，澟正气兮摩穹苍。\n呜呼！世无李太白，此女终弗扬。\n遗风奕奕，山高水长。\n可以敦薄俗，激忠良，千古万古谁颉颃。",
        "dynasty": "宋",
        "collection_info": null
    },
    {
        "title": "寄从弟鳣堂  其一",
        "author": "杨邦乂",
        "content": "从前我亦慕耕桑，世故驱人起北窗。\n昨夜梦归惊邂逅，羊裘和雪钓洞江。",
        "dynasty": "宋",
        "collection_info": null
    },
    {
        "title": "寄从弟鳣堂  其二",
        "author": "杨邦乂",
        "content": "一片长江滚滚流，此生何日遂归休。\n秋风准拟搔人耳，可待霜寒始索裘。",
        "dynasty": "宋",
        "collection_info": null
    },
    {
        "title": "句",
        "author": "杨邦乂",
        "content": "宁作赵氏鬼，不为它邦臣。",
        "dynasty": "宋",
        "collection_info": null
    },
    {
        "title": "滴水岩",
        "author": "连南夫",
        "content": "滴水岩高路欲穷，佩环声响玉玲珑。\n一天星斗堕青汉，万斛珠玑泻碧空。\n沧海径归朝夕会，曹溪不隔本源通。\n何妨凝竚龛岩下，更沐如来灌顶功。",
        "dynasty": "宋",
        "collection_info": null
    },
    {
        "title": "在京思故园见乡人问",
        "author": "王阗",
        "content": "旅泊多年岁，这去不知迴。\n忽逢门外客，道发故乡来。\n敛眉俱握手，破涕共衔杯。\n殷勤访朋旧，屈曲问童孩。\n衰宗多弟侄，若个赏池台。\n旧园今在否，新树也应栽。\n柳行疏密布，茅斋宽窄裁。\n经移何处竹，别种几株梅。\n渠当无绝水，石计总生苔。\n院果谁先熟，林花那復开。\n羁心祇欲问，为报不须猜。\n行当驱下泽，去剪故园莱。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂",
        "author": "秦梓",
        "content": "钓璜大老旧家声，崧岳储精甫再生。\n乐道有心安畎亩，逢时无计避功名。\n已扶皦日归黄道，欲养丹砂隐赤城。\n十里梅花千箇竹，北窗高卧有余清。",
        "dynasty": "宋",
        "collection_info": null
    },
    {
        "title": "贞义女咏",
        "author": "秦梓",
        "content": "史氏之女生寒门，白璧粲粲贞义存。\n上无所天漂为业，春风三十报母恩。\n斩奢芟尚白日昏，子胥脱身间道奔。\n远来困穷乞于此，漂母进食哀王孙。\n子胥还吴雪雠耻，贞女可怜身已死。\n一饭之德古必偿，遗以百金投濑沚。\n谪仙高才起幽沈，奕奕穹碑照江水。\n有客停舟临古祠，凉飈动水兴遐思。\n蕉黄荔丹几千古，焄蒿悽怆若见之。\n更怜抉目人已去，姑苏台上草萋萋。",
        "dynasty": "宋",
        "collection_info": null
    },
    {
        "title": "过乌江",
        "author": "赵奉",
        "content": "晓望泰山云，暮饮乌江水。\n云水寄萍踪，何日归根处。",
        "dynasty": "宋",
        "collection_info": null
    },
    {
        "title": "乘舟中述怀",
        "author": "赵奉",
        "content": "醉中忽忽到吴头，怀见金陵却倦游。\n不逐波流赴沧海，挽兹神水上中洲。",
        "dynasty": "宋",
        "collection_info": null
    },
    {
        "title": "初秋喜雨  其一",
        "author": "赵奉",
        "content": "长风吹出万山云，酿作甘霖四野均。\n畦背蓑衣牛背笛，津津喜色洽吾民。",
        "dynasty": "宋",
        "collection_info": null
    },
    {
        "title": "初秋喜雨  其二",
        "author": "赵奉",
        "content": "柴门过雨稻花香，一抹轻烟锁绿杨。\n四句吟成谁与和，怀人日日九迴肠。",
        "dynasty": "宋",
        "collection_info": null
    },
    {
        "title": "蟹浦",
        "author": "钱时敏",
        "content": "层阁面沧江，夜色上东岭。\n风浦多远声，月岩见清影。\n栖柯鸟梦恬，依苇渔榔静。\n招提落寒钟，寂然绝人境。",
        "dynasty": "宋",
        "collection_info": null
    },
    {
        "title": "句",
        "author": "张俊",
        "content": "嵩岭便从云外见，岘山应向雪中看。",
        "dynasty": "宋",
        "collection_info": null
    },
    {
        "title": "梦中赋白鹇",
        "author": "胡宪",
        "content": "惟余虚名在，长江与苍山。\n不逢尧舜世，终此若鸟闲。",
        "dynasty": "宋",
        "collection_info": null
    },
    {
        "title": "句",
        "author": "胡宪",
        "content": "地胜千山会。",
        "dynasty": "宋",
        "collection_info": null
    },
    {
        "title": "留题少林寺  其一",
        "author": "李昌孺",
        "content": "少林来处岂无因，知有当年面壁人。\n五叶一花元会得，莫将消息问残春。",
        "dynasty": "宋",
        "collection_info": null
    },
    {
        "title": "留题少林寺  其二",
        "author": "李昌孺",
        "content": "五乳峰前达磨居，徘徊山崦竹疏疏。\n自从隻履西归后，卓锡泉今问已无。",
        "dynasty": "宋",
        "collection_info": null
    },
    {
        "title": "留题少林寺  其三",
        "author": "李昌孺",
        "content": "曾已香山作隐居，双泉风月自萧疏。\n不知小邓庵相近，余地还能待我无。",
        "dynasty": "宋",
        "collection_info": null
    },
    {
        "title": "示初公颂  其一",
        "author": "李昌孺",
        "content": "昔日曾闻师子音，清风匝地满丛林。\n不须更问西来意，晓月亭亭正露金。",
        "dynasty": "宋",
        "collection_info": null
    },
    {
        "title": "示初公颂  其二",
        "author": "李昌孺",
        "content": "一见师来契此心，更于何处问知音。\n要寻达磨当年事，只是如今旧少林。",
        "dynasty": "宋",
        "collection_info": null
    },
    {
        "title": "陈素斋席上",
        "author": "韩应",
        "content": "自得沧洲趣，门开接钓矶。\n江光翻夕照，岚气上秋衣。\n心苦一官冷，吟多万事违。\n何如明月夜，有客扣林扉。",
        "dynasty": "宋",
        "collection_info": null
    },
    {
        "title": "李介山席上",
        "author": "韩应",
        "content": "野屋与僧邻，萧然隔市尘。\n好山晴入户，幽鸟晚依人。\n雨歇竹光润，风生荷气新。\n故人同此趣，来往日相亲。",
        "dynasty": "宋",
        "collection_info": null
    },
    {
        "title": "丁氏宅",
        "author": "韩应",
        "content": "接竹引山泉，菖阳满石盆。\n秋高松落子，岁久鹤生孙。\n古壁寒藤上，前人旧墨存。\n平生箕颍兴，风度有谁尊。",
        "dynasty": "宋",
        "collection_info": null
    },
    {
        "title": "溅玉亭",
        "author": "詹友端",
        "content": "昔闻东坡老，险语壮庐阜。\n向来诗潄玉，光焰不可覆。\n飞龙擘翠峡，绝响还许步。\n追观秋霜岸，奔流作雷怒。\n春撞碎圭璧，雪溅入窻户。\n头眩怯初高，眼眈久反顾。\n恍疑尘埃踪，误落清凈土。\n永怀琴高生，控鲤得仙去。",
        "dynasty": "宋",
        "collection_info": null
    },
    {
        "title": "留题骊山",
        "author": "谢彦",
        "content": "自愧尘容去復来，骊山顶上看崔嵬。\n谁人得向长安道，曾浴莲汤十二回。",
        "dynasty": "宋",
        "collection_info": null
    },
    {
        "title": "游灵岩寺",
        "author": "宋居卿",
        "content": "乔木森森结绿阴，翠峰深处隐禅林。\n高僧见鹤坐泉眼，群丑闻鸡息盗心。\n春去野花开异品，晓来山鸟弄新音。\n胜游休便生归计，到此蓬瀛路好寻。",
        "dynasty": "宋",
        "collection_info": null
    },
    {
        "title": "赠李纲",
        "author": "释宗本",
        "content": "青共立，米去皮。\n此时节，甚光辉。",
        "dynasty": "宋",
        "collection_info": null
    },
    {
        "title": "临终偈  其一",
        "author": "释宗本",
        "content": "百骸溃散寻常事，一物长灵识者稀。\n争似大梅知底意，无声三昧证缘知。",
        "dynasty": "宋",
        "collection_info": null
    },
    {
        "title": "临终偈  其二",
        "author": "释宗本",
        "content": "两年脾疾苦相攻，瘦骨崚嶒鹤足同。\n赖有真常无病者，湛然常在寂光中。",
        "dynasty": "宋",
        "collection_info": null
    },
    {
        "title": "秀溪",
        "author": "罗𡸅",
        "content": "秀溪充塞重堪嗟，谁与通流且种花。\n东里先生连古意，欲分余润散儒家。",
        "dynasty": "宋",
        "collection_info": null
    },
    {
        "title": "蟠龙山",
        "author": "罗𡸅",
        "content": "蟠龙山名何所因，为言山作蟠龙形。\n欲寻地志质诸古，适遇野老传于今。\n伟哉造化巧经始，斵以斧凿初无痕。\n四傍坦夷渺原隰，一径窈窕森松筠。\n回旋屈曲隐头角，蓊鬰葱翠含精神。\n若蹲若踞玩清隐，不起不蛰司芳辰。\n遥空水面素澄澈，萦若珠颗尤鲜明。\n政当颔下不易夺，况復鳞逆谁敢撄。\n我疑此龙蟠亦久，一日得志当求伸。\n轰雷掣电掀碧汉，骧首曳尾凌青云。\n会从古穴起灵霓，用作霖雨苏苍生。\n岂惟厚泽沛寰宇，兼有余润清边尘。\n乃知神物终变化，肯容玩肆甘沉沦。\n嗟予避寇偶居此，坐见牙璋争起兵。\n张皇旗帜亘长道，考击钟鼓辞严城。\n共期元恶心胆破，不待迎敌神魂惊。\n何知鼠辈怙同恶，相与蚕食徒经旬。\n倾囊竭箧极侈欲，戢戈橐矢寻归程。\n遂令强贼愈猖獗，绝流肆毒屈生灵。\n未闻改辙事更举，但得饮气潜悲辛。\n龙乎龙乎速奔逸，吾将与尔俱飞腾。\n直上天池最幽处，嘘风吸浪陪鵾鹏。",
        "dynasty": "宋",
        "collection_info": null
    },
    {
        "title": "快阁",
        "author": "罗𡸅",
        "content": "一阁巍巍映此心，水余迭迭翠峰横。\n凭栏四顾无纤翳，只有渔歌向晚声。",
        "dynasty": "宋",
        "collection_info": null
    },
    {
        "title": "龙云寺",
        "author": "罗竦",
        "content": "倥偬无因怀抱舒，桥边纡路款幽居。\n佛龛香火高峰顶，仙洞林坳小雨余。\n拭目已观春草句，澄心还味内叶书。\n好风恰似知人意，吹散浮云现太虚。",
        "dynasty": "宋",
        "collection_info": null
    },
    {
        "title": "句",
        "author": "华山道人",
        "content": "北蕃群犬窥篱落，惊起南朝老大虫。",
        "dynasty": "宋",
        "collection_info": null
    },
    {
        "title": "临终偈",
        "author": "娄和尚",
        "content": "有生有死寻常事，无去无来谁不然。\n我今去也何时节，风在松梢月在天。",
        "dynasty": "宋",
        "collection_info": null
    },
    {
        "title": "次韵呈天台宰",
        "author": "左纬",
        "content": "仆也不自知，爱诗已成癖。\n有作盈一囊，无人为攟摭。\n将求识者观，千里事行役。\n扬舲入武林，祢刺久未释。\n一日谒尚书，尚书为虚席。\n号仆以诗人，声名从此得。\n日上尚书堂，见公于侍侧。\n公时访天台，颇恨未尝识。\n洎仆将告归，赠言羡好色。\n岁月不我留，八年如顷刻。\n俄闻绾铜符，无乃慰平昔。\n自古神仙才，多居隐吏职。\n岂不见王乔，叶县飞双舄。\n又不见葛洪，句漏流丹石。\n付公以天台，人事有中的。\n兹山八百里，窈窕多奇迹。\n桐柏古洞天，金庭在其域。\n三灾不能侵，历数无终极。\n景命今始兴，吾君寿千亿。\n公名亦俱传，何啻登仙籍。\n仆虽生此邦，仙果未得食。\n今日返问公，何处桃花碧。\n公疑我骨凡，未肯言消息。\n骨凡安敢辞，此桃亦终觅。",
        "dynasty": "宋",
        "collection_info": null
    },
    {
        "title": "大观戊子秋七月大雨洪水薄城几至奔决太守李公出祷城上即刻雨止水势为杀而民获免焉因叙其所见为古体诗五十韵且言台之城不可不修也",
        "author": "左纬",
        "content": "立秋亦云久，凉飈何参差。\n蓐收气力弱，炎帝从见欺。\n赤云热如火，反甚盛夏时。\n阴阳互击薄，变动不可期。\n飓风欻卷地，急雨如崩犂。\n屋瓦逗飞鸟，云柟棼乱丝。\n暗恐江汉覆，又疑山岳隳。\n百川肆横流，倏忽潄城陲。\n居民类烧蚁，惶恐不自持。\n为鱼在顷刻，呼叫声何悲。\n我公初不动，徐问其所为。\n以谓吾在是，水其为民疵。\n驾言径往视，朝服来登陴。\n狂澜吼而至，公亦为兴咨。\n端物叩头立，逡巡以致辞。\n公辞殆未毕，水还疾如驰。\n回首望黑云，忽然见明曦。\n雨师不得逞，风伯无所施。\n少皞独行令，昊天青四垂。\n吁哉是可骇，神速至于斯。\n苍苍其天乎，所听信已卑。\n公言我不闻，岂谓天闻其。\n古人称至信，水火蹈不疑。\n天人虽限绝，吻合无由私。\n宋景出言三，荧惑为之移。\n今公不待再，水灾迄免罹。\n惟公古君子，诚信本天资。\n行藏即造化，神速固其宜。\n嗟我海邦民，此患常羁縻。\n往岁雨暴作，水行适及榱。\n城坏而入水，黎民无孑遗。\n官府一朝废，所亡盖不赀。\n朝廷痛民害，大为筑城池。\n中间水屡溢，几乎与城夷。\n城坚水无隙，民处不復危。\n今则城已敝，阙落空残壝。\n如闻去岁冬，我公闻上司。\n此实民之急，请从官缮裨。\n上司靳省费，移牒犹难之。\n民心日懔懔，见雨常颦眉。\n但恐水不至，水至决不支。\n前日果见此，必知其知随。\n又安知我公，有道众莫窥。\n救汝于沟壑，夺汝于蛟螭。\n举眼看三光，措身于两仪。\n公德大如许，汝知乎不知。\n恶呼汝至愚，岂能事远思。\n此城苟未修，此患终未离。\n明年公且去，水来将赖谁。\n愿公尚怜汝，再请而勿辞。\n城修有二利，官帑皆在兹。",
        "dynasty": "宋",
        "collection_info": null
    },
    {
        "title": "避贼书事十三首  其一",
        "author": "左纬",
        "content": "凶贼意何惨，杀人焚其庐。\n我命虽仅免，我家已为墟。\n譬如巢南鸟，巢破不得居。\n朔风吹黄草，飞去将何如。",
        "dynasty": "宋",
        "collection_info": null
    },
    {
        "title": "避贼书事十三首  其二",
        "author": "左纬",
        "content": "生长城市间，吾其患驱逐。\n贼人俄涨天，举家如奔鹿。\n入山恐不深，但冀免杀戮。\n贼平无所归，独倚青松哭。",
        "dynasty": "宋",
        "collection_info": null
    },
    {
        "title": "避贼书事十三首  其三",
        "author": "左纬",
        "content": "怀宝恐吾累，蔽形何可遗。\n囊衣入山谷，势急还弃之。\n及至出山日，秋风吹树枝。\n免为刀兵鬼，冻死宜无辞。",
        "dynasty": "宋",
        "collection_info": null
    },
    {
        "title": "避贼书事十三首  其四",
        "author": "左纬",
        "content": "贼来属初夏，逃去穷幽荒。\n山深松萝密，野旷草木长。\n蟒蛇大如树，见我不忍伤。\n贼固不如蟒，害人无善良。",
        "dynasty": "宋",
        "collection_info": null
    },
    {
        "title": "避贼书事十三首  其五",
        "author": "左纬",
        "content": "搜山辄纵火，蹑迹皆操刀。\n小儿饥火逼，掩口俾勿号。\n勿号可禁止，饥火弥煎熬。\n吾人古有命，困仆犹能逃。",
        "dynasty": "宋",
        "collection_info": null
    },
    {
        "title": "避贼书事十三首  其六",
        "author": "左纬",
        "content": "十迁昧南北，终岁在路歧。\n霜坚啮我足，风冽剥我肌。\n艰难固其分，衰老难支持。\n白骨乱荒草，百迁亦不辞。",
        "dynasty": "宋",
        "collection_info": null
    },
    {
        "title": "避贼书事十三首  其七",
        "author": "左纬",
        "content": "东邻有老人，金玉富无敌。\n恶贼一朝来，弃之如瓦砾。\n性命虽尚存，见人无颜色。\n老人自不思，本为大盗积。",
        "dynasty": "宋",
        "collection_info": null
    },
    {
        "title": "避贼书事十三首  其八",
        "author": "左纬",
        "content": "保城恃义兵，误事真可惜。\n国家久昇平，谁復睹锋镝。\n一旦驱市人，纷然冒矢石。\n逢敌先弃戈，罪之不可得。",
        "dynasty": "宋",
        "collection_info": null
    },
    {
        "title": "避贼书事十三首  其九",
        "author": "左纬",
        "content": "妻儿共一区，日夜谨相守。\n遥惊白旗来，不觉四散走。\n汝死吾不知，吾亡汝何咎。\n隔林闻哭声，相见真成偶。",
        "dynasty": "宋",
        "collection_info": null
    },
    {
        "title": "避贼书事十三首  其一○",
        "author": "左纬",
        "content": "今我有三子，欲谋分置之。\n庶几一子在，可以收我尸。\n老妻已咽绝，三子皆号悲。\n生离过死别，不如还相随。",
        "dynasty": "宋",
        "collection_info": null
    },
    {
        "title": "避贼书事十三首  其一一",
        "author": "左纬",
        "content": "妖贼本蒸民，忽尔为猪豚。\n王师一日下，割剥恣啖吞。\n食尽固其所，恐伤仁圣君。\n招安俾復业，亦既不是人。",
        "dynasty": "宋",
        "collection_info": null
    },
    {
        "title": "避贼书事十三首  其一二",
        "author": "左纬",
        "content": "有女衣已穿，颜色犹自好。\n无食未几时，呦呦哭荒草。\n问之谁家女，低头未忍道。\n前山欲黄昏，吾行不暇考。",
        "dynasty": "宋",
        "collection_info": null
    },
    {
        "title": "避贼书事十三首  其一三",
        "author": "左纬",
        "content": "嗟尔游宦人，弥年住京阙。\n尽室寄东南，一朝闻贼发。\n道路已不通，音书多断绝。\n朔风满长安，日夜成华髪。",
        "dynasty": "宋",
        "collection_info": null
    },
    {
        "title": "会侄书",
        "author": "左纬",
        "content": "忆昨宣和末，群凶聚韦羌。\n一朝逻巡尉，州县皆皇皇。\n居民弃家走，元稚纷抢攘。\n我时遭劫逐，与子空相望。\n及兹建炎始，叛卒起钱塘。\n初闻杀长吏，寻亦及冠裳。\n死者不为怪，生者反异常。\n子在贼围中，不知存与亡。\n出处虽异域，阽危多备尝。\n骨肉非不亲，患难各自当。\n回思见贼日，岂谓免杀伤。\n安知出深壁，犹得还故乡。\n争言不死状，失声惊四旁。\n余生偶然遂，万事皆可忘。\n会我试新秫，放怀坐中堂。\n庭梧露踳碧，砌菊风催黄。\n年华意未晚，蟋蟀已近床。\n对此復何待，五觞至十觞。\n歌声咽寒月，舞袖破夜霜。\n岂无少年态，一醉乃尔狂。\n此徒为酒使，酒力安得长。\n灯影照鬓髪，百忧在中肠。\n干戈时未息，盗贼势益张。\n与子归何处，相看两茫茫。",
        "dynasty": "宋",
        "collection_info": null
    },
    {
        "title": "送僧归天台",
        "author": "左纬",
        "content": "还寻流水去，水极到天台。\n时把碧云句，寄将黄叶来。\n石门高赚雪，溪坞曲藏梅。\n贪看故山色，不知春已迴。",
        "dynasty": "宋",
        "collection_info": null
    },
    {
        "title": "送齐上人游方",
        "author": "左纬",
        "content": "往究一乘去，期明诸祖灯。\n远山衔落日，空谷响残冰。\n离物心无染，谈经义有凭。\n世人多顶礼，为是右桥僧。",
        "dynasty": "宋",
        "collection_info": null
    },
    {
        "title": "崇教寺",
        "author": "左纬",
        "content": "只把山为界，红尘自此分。\n竹窗吟听雪，苔石坐看云。\n意静诗先到，心清道自闻。\n深惭王许辈，猿鹤旧同群。",
        "dynasty": "宋",
        "collection_info": null
    },
    {
        "title": "交翠亭",
        "author": "左纬",
        "content": "地胜多乔木，亭幽阚古墉。\n春梢经雨合，晚色过烟浓。\n影落琴书徧，声穿户牖重。\n鸾栖应不久，枳棘若为容。",
        "dynasty": "宋",
        "collection_info": null
    },
    {
        "title": "半山庵",
        "author": "左纬",
        "content": "入山须判宿，不宿漫区区。\n泉脉寻还有，兰香嗅却无。\n杉高方见直，石怪不成粗。\n若到三潭顶，归时路更迂。",
        "dynasty": "宋",
        "collection_info": null
    },
    {
        "title": "天台石桥",
        "author": "左纬",
        "content": "咄哉桥畔客，何不向前行。\n自是君心险，无从此地平。\n银河千尺到，金剑一棱倾。\n故我诸缘断，唯闻流水声。",
        "dynasty": "宋",
        "collection_info": null
    },
    {
        "title": "避寇即事十二首  其一",
        "author": "左纬",
        "content": "凶贼起何暴，数州俄见残。\n杀人空骨乱，闻者为心寒。\n世治官军怯，城孤守吏难。\n天兵何日到，泪眼望长安。",
        "dynasty": "宋",
        "collection_info": null
    },
    {
        "title": "避寇即事十二首  其二",
        "author": "左纬",
        "content": "遥闻乌合辈，数十破钱塘。\n故是昇平久，胡为守备亡。\n天诛初不暴，贼势尚云张。\n作过古来有，未宜忧我皇。",
        "dynasty": "宋",
        "collection_info": null
    },
    {
        "title": "避寇即事十二首  其三",
        "author": "左纬",
        "content": "避地遶天涯，艰难两鬓华。\n逢人唯问贼，有梦只还家。\n几处看枫叶，今朝见菊花。\n客衣寒更薄，日暮在平沙。",
        "dynasty": "宋",
        "collection_info": null
    },
    {
        "title": "避寇即事十二首  其四",
        "author": "左纬",
        "content": "消息苦无定，转移难预言。\n起看残月色，行遶乱云根。\n饿久百骸劣，啼多双眼昏。\n天涯迷去路，谁为我招魂。",
        "dynasty": "宋",
        "collection_info": null
    },
    {
        "title": "避寇即事十二首  其五",
        "author": "左纬",
        "content": "草暗迷人迹，山空答履声。\n夜眠温石去，朝爨束薪行。\n骨肉长嬉笑，交朋每送迎。\n回思无事日，已恐是前生。",
        "dynasty": "宋",
        "collection_info": null
    },
    {
        "title": "避寇即事十二首  其六",
        "author": "左纬",
        "content": "失所尚迁次，江湖信足行。\n朝廷自多土，天地只孤生。\n已是无归处，何须问去程。\n甘心委沟壑，回首恋昇平。",
        "dynasty": "宋",
        "collection_info": null
    },
    {
        "title": "避寇即事十二首  其七",
        "author": "左纬",
        "content": "移家入空谷，十口堕荆榛。\n猛虎欲当路，怪禽如唤人。\n死生吾有命，幽独自伤神。\n泉石非无意，终身愧隐沦。",
        "dynasty": "宋",
        "collection_info": null
    },
    {
        "title": "避寇即事十二首  其八",
        "author": "左纬",
        "content": "转徙不知处，乱山逢掩扃。\n断崖飞虺蛰，枯木乱鸦腥。\n莽苍人烟灭，黄昏鬼火青。\n夜寒长饮泣，安得壮夫听。",
        "dynasty": "宋",
        "collection_info": null
    },
    {
        "title": "避寇即事十二首  其九",
        "author": "左纬",
        "content": "寂寞空山裏，黄昏百怪新。\n鬼沿深涧哭，狐出坏墙频。\n小雨俄成霰，孤灯不及晨。\n开门谢魑魅，我是太平人。",
        "dynasty": "宋",
        "collection_info": null
    },
    {
        "title": "避寇即事十二首  其一○",
        "author": "左纬",
        "content": "借问今何所，空山号白龙。\n秋声悽万窍，雪意黯千峰。\n俯首烧残叶，披衣听断钟。\n生涯都付贼，只有一萍踪。",
        "dynasty": "宋",
        "collection_info": null
    },
    {
        "title": "避寇即事十二首  其一一",
        "author": "左纬",
        "content": "无路扫妖氛，掀髯倚碧云。\n草茅难报国，畎亩敢忘君。\n民业稍云復，贼巢犹未焚。\n老臣筋力尽，洒泪对三军。",
        "dynasty": "宋",
        "collection_info": null
    },
    {
        "title": "避寇即事十二首  其一二",
        "author": "左纬",
        "content": "太平无可议，妖孽欲何求。\n未足烦天讨，然犹假庙谋。\n鹰扬谁敢抗，鸟散类难收。\n首恶闻犹在，王师愿小留。",
        "dynasty": "宋",
        "collection_info": null
    },
    {
        "title": "闻角",
        "author": "左纬",
        "content": "频催白日尽，为尔一歔欷。\n壮士军中老，流人岭外归。\n秋生边树暗，月在陇沙微。\n灯火孤城闭，萧萧黄叶飞。",
        "dynasty": "宋",
        "collection_info": null
    },
    {
        "title": "香远堂",
        "author": "左纬",
        "content": "试捲珠帘看，青山有几重。\n峥嵘秋色老，苍莽暮烟浓。\n未辨清猿处，遥知白鸟踪。\n蓝田无此景，痛扫只双松。",
        "dynasty": "宋",
        "collection_info": null
    },
    {
        "title": "题摘星岭",
        "author": "左纬",
        "content": "已知星可摘，须信路皆通。\n日影穿云薄，天形入水空。\n遥看梁苑雪，独挹楚台风。\n指点中华地，山河万国雄。",
        "dynasty": "宋",
        "collection_info": null
    },
    {
        "title": "送许左丞至白沙为舟人所误",
        "author": "左纬",
        "content": "短棹无寻处，严城欲闭门。\n水边人独自，沙上月黄昏。\n老别难禁泪，空归易断魂。\n岂知今夜梦，先过白沙村。",
        "dynasty": "宋",
        "collection_info": null
    },
    {
        "title": "春晚",
        "author": "左纬",
        "content": "池上柳依依，柳边人掩扉。\n蝶随花片落，燕拂水纹飞。\n试数交游看，方惊笑语稀。\n一年春又尽，倚杖对斜晖。",
        "dynasty": "宋",
        "collection_info": null
    },
    {
        "title": "梅花",
        "author": "左纬",
        "content": "几度寻春信，空归及暮鸦。\n试摇枝上雪，恐有夜来花。\n望月穿深坞，迎风立浅沙。\n若同桃李发，谁肯到山家。",
        "dynasty": "宋",
        "collection_info": null
    },
    {
        "title": "九峰",
        "author": "左纬",
        "content": "路人溪声壮，秋深树影稀。\n岫云藏鸟语，松露滴人衣。\n诗战蜂腰怯，茶分粥面微。\n胜游殊未厌，肯为夜寒归。",
        "dynasty": "宋",
        "collection_info": null
    },
    {
        "title": "雁山",
        "author": "左纬",
        "content": "乱山无限好，幽径有时迷。\n石骨秋偏瘦，松梢老却低。\n天寒闻雁过，月白见乌栖。\n海上知名地，无人识马蹄。",
        "dynasty": "宋",
        "collection_info": null
    },
    {
        "title": "次韵王似之过天台",
        "author": "左纬",
        "content": "彩旆摇霜宿鸟惊，旋将疾苦问民情。\n从容会历三台遍，謦欬先看数路清。\n红日尽头思玉阙，赤霞深处见瑶京。\n信知子晋真苗裔，仙籍还居第几名。",
        "dynasty": "宋",
        "collection_info": null
    },
    {
        "title": "次韵朱承事题丹邱",
        "author": "左纬",
        "content": "白云城郭照通衢，未怕云烟属五湖。\n万迭暮山屏自展，一江春水练初铺。\n输他夫子供吟笔，没箇闲人与画图。\n子晋玉箫声已断，不知笙鹤更来无。",
        "dynasty": "宋",
        "collection_info": null
    },
    {
        "title": "寻委羽洞",
        "author": "左纬",
        "content": "委羽不知何处是，倩人扶上木兰桡。\n欲寻去路花梢密，争认行云酒浪摇。\n流水忽随山脚转，洞天疑把杖头挑。\n逡巡不觉东风晚，殆有仙人弄玉箫。",
        "dynasty": "宋",
        "collection_info": null
    },
    {
        "title": "趋石桥初登山岭",
        "author": "左纬",
        "content": "天梯欲上使人愁，身御长风不自由。\n下视白云生涧底，仰看红日在山头。\n共传此处迷刘阮，自恐今朝犯斗牛。\n归路似从云汉堕，却来尘世待羁囚。",
        "dynasty": "宋",
        "collection_info": null
    },
    {
        "title": "次韵赠段德公",
        "author": "左纬",
        "content": "宦游初谓江南好，不道淹留十载余。\n官职任卑终傲世，俸钱虽少尚收书。\n天台旧俗思重借，于浦同官忍独疏。\n纵使北归犹识路，滏阳三径近使如。",
        "dynasty": "宋",
        "collection_info": null
    },
    {
        "title": "送方尉还任",
        "author": "左纬",
        "content": "平安耿耿念庭闱，乞假言旋谢式微。\n应向门前留彩棒，却来堂下舞斑衣。\n流花洞口春将近，盖竹山头雪已晞。\n闻说后年官始满，不知重到几时归。",
        "dynasty": "宋",
        "collection_info": null
    },
    {
        "title": "过友人居",
        "author": "左纬",
        "content": "试问春蚕第几眠，柳条如线雨如烟。\n池蛙相应昏昏月，海燕初归漠漠天。\n卒岁未妨资橘柚，余生应只付林泉。\n他时卜宅如相近，且种壕头十亩莲。",
        "dynasty": "宋",
        "collection_info": null
    },
    {
        "title": "春日",
        "author": "左纬",
        "content": "嫩红相逐上枝头，多少东风索我酬。\n春色似人看易老，年华如客去难留。\n长因好景翻成恨，只恐香醪压得愁。\n深放黄金为酒盏，一城飞絮已悠悠。",
        "dynasty": "宋",
        "collection_info": null
    },
    {
        "title": "招友人饮",
        "author": "左纬",
        "content": "入门相见喜还悲，不免樽前细问之。\n一别又经无数日，百年能得几多时。\n后生衮衮皆成事，吾辈栖栖亦可疑。\n日暮东风吹鬓髪，拍床嗔道酒行迟。",
        "dynasty": "宋",
        "collection_info": null
    },
    {
        "title": "次盛元叙游九峰韵",
        "author": "左纬",
        "content": "恰恰莺啼欲晓天，唤人担酒入林泉。\n沿崖觅路僧先引，选胜看山席屡迁。\n心静掉头嫌鼓吹，酒狂挥手弄云烟。\n日斜数点残红下，芳草菲菲索醉眠。",
        "dynasty": "宋",
        "collection_info": null
    },
    {
        "title": "桃源洞  其一",
        "author": "左纬",
        "content": "刘郎何用忆尘寰，旧路重寻事已难。\n古意飘零无处觅，藤萦溪色上阑干。",
        "dynasty": "宋",
        "collection_info": null
    },
    {
        "title": "桃源洞  其二",
        "author": "左纬",
        "content": "浮杯石上坐多时，手弄沧浪客思迟。\n片片落花收拾看，洞中疑有旧题诗。",
        "dynasty": "宋",
        "collection_info": null
    },
    {
        "title": "桃源洞  其三",
        "author": "左纬",
        "content": "青山簇簇水湾湾，洞户应将玉锁关。\n饮罢出来红日晚，一声鸡犬悟人间。",
        "dynasty": "宋",
        "collection_info": null
    },
    {
        "title": "天台道中",
        "author": "左纬",
        "content": "乱山深处是仙家，海变桑田日未斜。\n为有慈亲倚门望，却愁溪上见桃花。",
        "dynasty": "宋",
        "collection_info": null
    },
    {
        "title": "石新妇",
        "author": "左纬",
        "content": "烟萝为髻雾为巾，独立江边经月春。\n无故被人呼作妇，不知谁是画眉人。",
        "dynasty": "宋",
        "collection_info": null
    },
    {
        "title": "题正等院竹轩",
        "author": "左纬",
        "content": "山色重重锁碧萝，更栽修竹在山阿。\n老僧不识春头面，但见阶前新笋多。",
        "dynasty": "宋",
        "collection_info": null
    },
    {
        "title": "送别",
        "author": "左纬",
        "content": "骑马出门三月暮，杨花无赖雪漫天。\n客情惟有夜难过，宿处先寻无杜鹃。",
        "dynasty": "宋",
        "collection_info": null
    },
    {
        "title": "春日晓望",
        "author": "左纬",
        "content": "屋角风微烟雾霏，柳丝无力杏花肥。\n朦胧数点斜阳裏，应是呢喃燕子飞。",
        "dynasty": "宋",
        "collection_info": null
    },
    {
        "title": "句  其一",
        "author": "左纬",
        "content": "祗把清风占得公。",
        "dynasty": "宋",
        "collection_info": null
    },
    {
        "title": "句  其二",
        "author": "左纬",
        "content": "怪岩摩足力，空谷答人声。",
        "dynasty": "宋",
        "collection_info": null
    },
    {
        "title": "句  其三",
        "author": "左纬",
        "content": "禽巢先觉晓，蚁穴未知霜。",
        "dynasty": "宋",
        "collection_info": null
    },
    {
        "title": "句  其四",
        "author": "左纬",
        "content": "岁华摇落尽。",
        "dynasty": "宋",
        "collection_info": null
    },
    {
        "title": "飞龙引",
        "author": "刘才邵",
        "content": "忆昔游洛川，投宿龙门中。\n远意託清梦，缑山访遗踪。\n道逢王子晋，琼轮驾飞龙。\n幢盖纷飒沓，导从千玉童。\n行行蹑清尘，遂到紫翠峰。\n整冠叩仙阍，获礼冰雪容。\n琼觞酌霞醴，劳苦问所从。\n授以龟台书，玉笈启灵封。\n劝我勤修炼，他时会方蓬。\n再拜领真诀，永永藏丹衷。\n俯仰十载余，光景如飘风。\n常恐年岁晏，难收梨枣功。\n愿言坚此心，真缘傥潜通。\n相与乘飞霞，谒帝青琳宫。",
        "dynasty": "宋",
        "collection_info": null
    },
    {
        "title": "登景德寺塔",
        "author": "刘才邵",
        "content": "耽耽梵释宫，凭高剏灵址。\n中有窣堵波，排突青冥裏。\n梯磴眩回转，蟠屈龙蛇尾。\n飞步出紫氛，眼界浄如洗。\n望极天南端，沓若孤烟起。\n何当结蜃楼，亭亭聊对峙。\n云生空山顶，飞过朱阑底。\n凭栏瞰重城，楼堞杂云水。\n市人何憧憧，闹若穿垤蚁。\n壮观自何年，五季运初圯。\n干戈暗淮海，裒敛到骨髓。\n谁知黑云都，金帛浩填委。\n聊復推其余，办此咄嗟尔。\n因知破悭法，骁悍亦风靡。\n百年能几时，两曜无停晷。\n弔古悲陵谷，山荒树如荠。\n双江虽依旧，去浪何曾止。\n从来旷达士，遐想尘外轨。\n安得凌风翰，一举九万里。",
        "dynasty": "宋",
        "collection_info": null
    },
    {
        "title": "次韵陈久道秋雨书事二首  其一",
        "author": "刘才邵",
        "content": "寻常秋色高，风力未遽恶。\n应缘杀气盛，惨淡连沙漠。\n林枯日向疏，溪断水初落。\n闲云亦何心，酿雨添寂寞。\n赖有金兰契，新诗慰萧索。\n盛意难虚辱，终愧笔锋弱。\n元知鸾鹤音，异彼藩篱雀。\n欲泛东篱英，聊庆西畴穫。\n区区恋阙心，对酒翻不乐。\n天祸有时悔，妖氛会清廓。",
        "dynasty": "宋",
        "collection_info": null
    },
    {
        "title": "次韵陈久道秋雨书事二首  其二",
        "author": "刘才邵",
        "content": "萧萧凉气增，发兴殊不恶。\n长烟拂秋晕，小雨滑溪涸。\n夜长虫语乏，池冷莲衣落。\n崇兰媚深静，晚菊甘寂寞。\n寒姿晓更鲜，芳气初不索。\n譬彼幽闲女，静饰保纤弱。\n又如耿介士，逸志卑燕雀。\n无心竞纷华，何处生陨穫。\n知君深悟此，高歌写真乐。\n悠然脱尘鞅，寸田本恢廓。",
        "dynasty": "宋",
        "collection_info": null
    },
    {
        "title": "子夜四时歌  其一",
        "author": "刘才邵",
        "content": "柳烟晨气酽，花露春容湿。\n翠幕捲宫罗，翩翩双燕入。\n无心补粟眉，闲对粧台立。\n谁调紫鸾笙，晴响散空碧。",
        "dynasty": "宋",
        "collection_info": null
    },
    {
        "title": "子夜四时歌  其二",
        "author": "刘才邵",
        "content": "湘簟涌双纹，冰山象群玉。\n神飈送荷香，冉冉度圆绿。\n雪腕荡兰舟，齐唱横塘曲。\n暗忆采莲侣，横翠长眉蹙。",
        "dynasty": "宋",
        "collection_info": null
    },
    {
        "title": "子夜四时歌  其三",
        "author": "刘才邵",
        "content": "月痕抹宫帘，凉风满仙腋。\n金闺歌吹深，不觉东方白。\n谁知长门宫，偏怪蟾漏涩。\n脉脉对晓兰，风中抱香泣。",
        "dynasty": "宋",
        "collection_info": null
    },
    {
        "title": "子夜四时歌  其四",
        "author": "刘才邵",
        "content": "冰花生曲池，云叶暗高阁。\n初筵动云韶，寒气不待却。\n翠茵承妙舞，拂衣燕低掠。\n翻愁回雪妬，不遣褰珠箔。",
        "dynasty": "宋",
        "collection_info": null
    },
    {
        "title": "次韵王文成谢人惠莼菜",
        "author": "刘才邵",
        "content": "颇闻富鲑菜，径欲作不速。\n忍以辛甘故，而烦主人肃。\n蒙分紫虬髯，芳滑盐豉足。\n中原困苦旱，干死食藿蠋。\n何从觅嘉蔬，得以供口腹。\n幸益殷孚羹，一解炎蒸毒。\n物随人意重，为惠同鼎餗。\n荒哉膏粱子，丰馔夸填谷。",
        "dynasty": "宋",
        "collection_info": null
    },
    {
        "title": "谢王君宝惠菊花",
        "author": "刘才邵",
        "content": "常怜避俗翁，寄傲谢簪绂。\n三径竹虽存，苦乏杯中物。\n采采黄金英，篱邉空竚立。\n赖有好事人，陶然得酣适。\n吾家颇种秫，压滓夜槽泣。\n其如移菊晚，青蘂不堪摘。\n念谁分秋香，泛此花瓷白。\n高情歘相投，遣送劳一力。\n风期宛然同，未易分今昔。\n两株千万朵，冷艷光相射。\n银盘何烂烂，承露带青碧。\n月下更奇绝，碎影寒气逼。\n桃红吐鲜妍，醉晕不容拭。\n嘉名配黄花，姚魏真匹敌。\n开窗对二妙，清意争先入。\n却思陪语笑，坐叹溪山隔。\n幸有真契存，满目共秋色。",
        "dynasty": "宋",
        "collection_info": null
    },
    {
        "title": "青原台次前人韵",
        "author": "刘才邵",
        "content": "伯仲联华萼，登临拥旌幢。\n从行真凤雏，不数襄阳庞。\n圣人念远民，暂辍临此邦。\n共惊后夔手，胡为调众腔。\n公独体上意，勤民起膏肓。\n余闲养诗勇，万钧一指扛。\n谢家内集盛，文彩今可双。\n江白曳缟练，山青逼轩窗。\n缅怀风幡语，闻者拱手降。\n独此双泉老，机锋暗相撞。\n曹溪一滴水，倾出白玉缸。\n至今正脉通，洪流咽三江。\n远水注江腹，浮云荡山胸。\n悠悠动遐想，矗矗标奇峰。\n祖意透今古，风期协霜钟。\n诗中无碍辨，未信景能供。\n黄堂正多暇，森戟闲卫兵。\n月波復荡漾，遥接银河倾。\n天高万物肃，星润三阶平。\n使君乐岁丰，高台延客登。\n从来中秋夕，难得满意晴。\n江山自高下，歌管摇空明。\n参差桂影动，清湿露华凝。\n新诗出妙思，心境还双清。\n皎如白玉壶，满中贮冰凌。\n坐久群动息，风生两腋轻。\n觞咏有余乐，何物更关身。\n不减庾楼兴，风流自古情。",
        "dynasty": "宋",
        "collection_info": null
    },
    {
        "title": "次韵傅安道同陈元功诸公游石狮岩",
        "author": "刘才邵",
        "content": "中书英烈气，凛然照人寒。\n济美世有人，盛德启其原。\n幸逢贤别乘，论文得交欢。\n逸辩倾远海，潮波歘飞奔。\n烛理无滞碍，白日破幽昏。\n谁云前辈远，岂独文采存。\n新诗引人目，当食不暇餐。\n为说游岩乐，飞步恣腾鶱。\n却立视万象，森如列庭间。\n飘然乘风兴，星榆不难攀。\n聊復陈大概，彼美难尽言。\n少年陈将军，奋迹起江村。\n共知宰社手，美好岂常贫。\n深怀恩未报，竭诚奉至尊。\n驱兵猎余寇，烈火焚蜂屯。\n亦復事招纳，投弓悯穷猿。\n坐令归业民，井竈罗丘樊。\n是日出近郊，旌旗鬰幡幡。\n同游不知倦，落照横松门。\n士卒共甘苦，无人讥华元。\n老守懒出游，何从涤尘烦。\n况阻陪归骑，幽寻款禅关。\n铃斋但兀坐，有酒空盈樽。\n常能歌妙句，为激壮士肝。\n解劳须痛饮，杯行勿留残。",
        "dynasty": "宋",
        "collection_info": null
    },
    {
        "title": "次韵刘克强寄刘齐庄并见寄",
        "author": "刘才邵",
        "content": "吾宗富清制，学海无滣湄。\n洪涛驾三山，逸兴不可羁。\n抱此未获骋，造化真小儿。\n迩来二十年，姦谀取世资。\n枭鸢志气满，鸾翮戢固宜。\n皎皎空谷姿，谁復咏来思。\n上天既悔祸，威命方飈驰。\n远裔復干纪，危涂动噫嘻。\n我生落世纷，备尝忧与疑。\n敌帐如鬼国，漂堕惊渺瀰。\n苍苍安可问，泯然空自知。\n脱身垂涎口，生死争一釐。\n事机如电转，由来难逆推。\n况当艰危际，志愿常参差。\n小已安足念，身世久已遗。\n但有区区心，痛愤难伸眉。\n知公爱我厚，恠我色不移。\n新诗沃烦襟，胜彼白玉巵。\n天葩轻组绣，清芬吐鲜奇。\n復如游玄圃，紫鸾杂文螭。\n云烟忽中断，宛虹露长鬐。\n惊嘆方未已，復歌清远词。\n南溟雄绝境，句中得潜窥。\n想当白日昼，微风皱琉璃。\n写作泠然音，听者自忘疲。\n顾我才识短，颇似临江麋。\n居然羡两骥，蹇步何由追。\n因念玉川子，茅屋无藩篱。\n捜肠五千卷，不救寒与饥。\n弄笔颇惊众，取谤祗自疷。\n闭门烹月团，笼头帽斜欹。\n险语已绝俗，忧世良可师。\n公诗足高韵，千载若同时。\n思得素涛瓯，一洗中肠悲。\n飘然游八极，追琢娥与羲。\n封题幸早寄，伫看清风随。\n蓬莱见群仙，为诵玉川诗。\n群仙司下土，闻此应忸怩。\n却须问人世，徐徐说津涯。\n上言天子圣，盛德方应期。\n下言苍生苦，梗莽须平治。\n他官地位多，主者当为谁。\n愿速扫姦孽，不復烦灵旗。\n神京朝万国，復见汉官仪。\n归来颂中兴，当才勿吾欺。",
        "dynasty": "宋",
        "collection_info": null
    },
    {
        "title": "次韵周秀实赠王自然",
        "author": "刘才邵",
        "content": "隐者逃世网，遂欲安一枝。\n不能负猿鹤，山林无返时。\n吾人富道义，词华振芳蕤。\n共疑敛逸步，不愿黄金羁。\n然于论议间，忧国不顾私。\n岂从隐者徒，耦耕抽棘茨。\n顾难同群碎，轻屈迈往姿。\n何当副仄席，执简上玉墀。\n一荐危苦语，自结明主知。\n良药起民瘼，神膏除国疵。\n不同郑子真，虚名动京师。",
        "dynasty": "宋",
        "collection_info": null
    },
    {
        "title": "次韵张宝文赠王自然",
        "author": "刘才邵",
        "content": "成山对三山，残夜动海色。\n英灵钟此翁，倜傥旧无敌。\n高标驾空阔，劲气摧剑戟。\n危言髪衝冠，忧国泪横臆。\n当随赴陇书，聊挂游山屐。\n从容冕旒前，指摘治乱实。\n况闻群策用，伫待妖氛息。\n名与年俱高，机会不容失。",
        "dynasty": "宋",
        "collection_info": null
    },
    {
        "title": "次韵赠刘晞扬",
        "author": "刘才邵",
        "content": "旱气彻坤舆，井水几欲沸。\n乡邦正嗷嗷，度日长于岁。\n肯来款柴门，高义警衰替。\n时方游郡城，尘驾未及税。\n逢迎阙主礼，走报乏候吏。\n空怜意频繁，宗契敦鲁卫。\n久闻吾子贤，不耻鹑衣敝。\n大璞固已奇，或就资良器。\n袖有泸溪诗，价敌千金字。\n霜余秋日严，春到江山丽。\n勤勤欲相勉，句句有深味。\n要当穷益坚，固岂患无位。\n田园虽已空，甑堕从脱弃。\n立贤本无方，数路今不废。\n方观群策用，坐使昆夷喙。",
        "dynasty": "宋",
        "collection_info": null
    },
    {
        "title": "赠王至道",
        "author": "刘才邵",
        "content": "干坤萍宅水，日月蚁旋磨。\n百年能几何，经眼飞隼过。\n志士多苦心，共惜分阴趖。\n功名上竹帛，千百中几箇。\n岂堪怀宴坐，偪仄就庸懦。\n王郎荆楚秀，俊气倾四坐。\n屹如饱霜鹰，远意不受挫。\n公家老先生，才高胆力大。\n生平持正论，终不惩寡和。\n延留住江阁，屡见月镜破。\n不将恩夺义，朝夕勤磨磋。\n已见器识全，致远谁能奈。\n正如舟楫具，风便即转柂。\n要当度帆力，势紧须少挅。\n行收利涉功，举酒輙先贺。",
        "dynasty": "宋",
        "collection_info": null
    },
    {
        "title": "赠刘升卿",
        "author": "刘才邵",
        "content": "五季词格卑，一往遂不转。\n势如屋将摧，难用一木撁。\n国家復古初，出力赖诸彦。\n探元测天心，撷秀空芳甸。\n气质既雄浑，采章復葱蒨。\n炳焉同三代，风雅追未变。\n旁收稗官说，笑䐑时一荐。\n岂将鰕蚬盘，尽易鼎俎膳。\n后来失其源，多以恠相眩。\n观涛遗巨浸，爱此一沤漩。\n芝兰向芜没，萧艾方蔓延。\n顾岂无可观，致远恐非便。\n方今从雅道，英俊争就选。\n当有紫鸾音，一洗时禽啭。\n吾宗富清制，金璞饱镕炼。\n高轩肯见临，大轴获初见。\n盈前森欲动，贪读不知倦。\n吴歈斗妍媚，楚些发哀怨。\n暗芳啼晓露，白月垂秋练。\n肃肃天庙仪，迟迟洞宫宴。\n建标凌倒景，胜气来酣战。\n古人用意处，窥闯应已徧。\n不然新诗中，安得众体见。\n从来绝妙处，经眼不容眴。\n歘起追其踪，险若挽飞电。\n岂容随俗好，展转就萦纒。\n公当英少年，笔力十分健。\n更期策高足，勿受尘泥溅。\n一朝奋余勇，名埸谁敢擅。\n扬光云霓上，声价弥海县。\n方知掣鲸手，不足临渊羡。",
        "dynasty": "宋",
        "collection_info": null
    },
    {
        "title": "次韵李彦渊送春",
        "author": "刘才邵",
        "content": "残花啼宿露，惜与芳春辞。\n多情被花恼，写入柳枝词。\n落絮惹芳草，新荷点清池。\n去意不可挽，酹以碧玉巵。",
        "dynasty": "宋",
        "collection_info": null
    },
    {
        "title": "郑守宣化斋前双莲",
        "author": "刘才邵",
        "content": "使君致远器，清涂久飞辙。\n圣朝念远民，分符暂还辍。\n名斋以宣化，立意岂虚设。\n勤勤布德意，宿弊除根穴。\n坐令千里间，歌颂自填噎。\n声闻听卑耳，祥应为之发。\n歘从斋前池，共蔕丹葩结。\n双娥殊胜姿，同驻凌波韈。\n皎如寒鑑中，清影两奇绝。\n方知报政速，顾岂待期月。\n行观拜褒诏，飞缨觐丹阙。",
        "dynasty": "宋",
        "collection_info": null
    },
    {
        "title": "题碧玉轩诗",
        "author": "刘才邵",
        "content": "燕石乏良质，谬当十袭贮。\n鼠璞本腐材，笑杀千金贾。\n取名非其实，纵美徒自许。\n惟有冰雪姿，堪与琼瑶伍。\n幽轩清有余，直干森可数。\n抱节保坚刚，凝阴贯寒暑。\n圆虚律管匀，萧瑟鸣球举。\n比德两相宜，此君众所与。\n揭名警浮躁，用意非小补。",
        "dynasty": "宋",
        "collection_info": null
    },
    {
        "title": "题欧阳炳文真止亭",
        "author": "刘才邵",
        "content": "前浪与后浪，推引不自休。\n谁知桥下水，终古何曾流。\n喧寂两俱遣，已自非良谋。\n避喧趋寂者，岂免一处收。\n吾人识真际，不向中邉求。\n聊復起小亭，对此竹桧幽。\n云烟互明灭，草木自春秋。\n诸法如露电，干坤一浮沤。\n试看究竟处，还有起灭不。\n想当隐几时，萧然任天游。\n不同习枯禅，兀兀守一丘。",
        "dynasty": "宋",
        "collection_info": null
    },
    {
        "title": "观澜阁为罗长卿题",
        "author": "刘才邵",
        "content": "赣水出而激，交流虎城背。\n崎岖三百里，方脱滩石碍。\n滔滔遂北之，远与西江会。\n扬澜在其北，抝怒两崖隘。\n春天云气裂，拍岸山石碎。\n老蛟千丈强，擘水见光怪。\n水初无定形，因势生万态。\n出石未入江，其间幸平快。\n公家起高阁，下瞰铺练带。\n天光迷上下，山影分向背。\n鱼行吹细浪，鹭下点晴黛。\n气象日夕佳，无一可拣汰。\n独怜风动地，万窍杂号噫。\n虽微江涛壮，波山亦高大。\n取名遂以此，用意知有在。\n西江天设险，雄绝难摹缋。\n赖有醉翁词，卓伟盖当代。\n神清鸾鹤远，故里江山在。\n后来挥翰手，顾岂易追配。\n因公索题诗，愧汗若方颒。\n盛意难虚辱，轻作恐终悔。\n以兹进退间，捉笔久不霉。\n牢辞既不获，聊復书梗概。\n圣言如大川，到海无邉界。\n百家或可观，时雨集沟浍。\n其余復细琐，仅若坳浮芥。\n学道当何从，于此贵不昧。\n如子识鉴高，终不钓滩濑。\n定同昌黎公，去饱鲸鱼鲙。",
        "dynasty": "宋",
        "collection_info": null
    },
    {
        "title": "题竞秀亭",
        "author": "刘才邵",
        "content": "远水恨微茫，近山露岩壑。\n是中有佳处，远近理自各。\n危亭枕江干，江外群峰泊。\n森然青玉圭，穿空势如削。\n沙湍与松籁，逼耳笙磬作。\n勿言山宜远，近亦殊不恶。\n云烟半有无，月雾带清薄。\n凝岚与空翠，不受晓雨濯。\n是时崖窽藏，秀气森盘礴。\n方知寸碧岑，信美恐难博。\n主人喜宾至，宴豆日参错。\n况有贤弟兄，超然解禅缚。\n拄笏望西山，心境两脱略。\n想当觞咏时，险语恣嘲谑。\n何当游其间，时听穿林雹。",
        "dynasty": "宋",
        "collection_info": null
    },
    {
        "title": "哀刘志明",
        "author": "刘才邵",
        "content": "滋兰事修洁，佩服何陆离。\n谁为风霜惨，轻同萧艾萎。\n芸窗萤罢照，蕙帐鹤犹疑。\n有子能传业，皇天还有知。",
        "dynasty": "宋",
        "collection_info": null
    },
    {
        "title": "游天竺灵隐寺诗",
        "author": "刘才邵",
        "content": "清晨出城西，车马纷飒沓。\n行行岩壑深，漠漠雾雨杂。\n云阴忽披豁，海色共萧飒。\n幽寻浩莫穷，空响时相答。\n地籁笙竽真，材缬丹青合。\n潦收猿涧浄，寺遶鹫峰匝。\n檐牙向空啄，殿脚依山插。\n空翠扑轩窗，乳洞敞闺閤。\n泄云无定姿，欹石半相磕。\n珠灯吐光焰，香龙振鳞甲。\n啼烟禽念佛，掇蘂蜂供蜡。\n丹井涨灵泉，嵒松披艾衲。\n萝径劳跻攀，风扉自开阖。\n龙天想奔凑，飞走亦驯狎。\n同游今渊云，驰声久鞺鞳。\n逸骥谁能追，流风不受闸。\n家山富岷峨，水驿经夔峡。\n不应得未曾，犹若济所乏。\n欲去还停驺，就石屡移榻。\n共笑香积供，未脱腐儒粝。\n重来当一洗，寻盟忽忘歃。",
        "dynasty": "宋",
        "collection_info": null
    },
    {
        "title": "次韵刘寛夫题进此庵",
        "author": "刘才邵",
        "content": "使君机鉴高，圆妙等空有。\n一超到真际，论古全无友。\n岂更向鸿蒙，勤勤问何叟。\n以兹了喧静，三三元一九。\n佳哉府中园，松竹当花柳。\n于中结圆庐，风月供户牖。\n从来廊庙具，朝野注望久。\n难从容膝安，广袤横数肘。\n定烦帷幄筹，为指逐兽狗。\n气吞西江水，吸尽才一口。\n坐令世间人，仰之如北斗。\n第功高汗马，许復更称首。\n方知庵中人，元是经纶手。",
        "dynasty": "宋",
        "collection_info": null
    },
    {
        "title": "题李知监野思亭",
        "author": "刘才邵",
        "content": "秋风挟残暑，秋日垂清光。\n行行向城西，夹路红蕖香。\n松冈西北转，中间水云乡。\n小亭信佳哉，丛篁供晚凉。\n月溪响环佩，古来隐城隍。\n斜影分径柳，依依已成行。\n萧然清思动，阔远无边傍。\n公云方经始，从今闢幽荒。\n岂惜草木富，檐宇日舒长。\n此兴不退转，来效未易量。\n更欲坚公意，留诗冀勿忘。",
        "dynasty": "宋",
        "collection_info": null
    },
    {
        "title": "书翠波亭",
        "author": "刘才邵",
        "content": "云溪泻寒液，活碧瑠璃软。\n山如物外人，排空势偃蹇。\n溪山两奇绝，倒影蘸清浅。\n惊风起苹末，万窍助号喘。\n谁铺翠织成，一展不容卷。",
        "dynasty": "宋",
        "collection_info": null
    },
    {
        "title": "醉经堂为段成之作",
        "author": "刘才邵",
        "content": "醉者全于酒，忧患虽暂捐。\n岂若醉经人，因以全于天。\n六经藴妙理，深醇道之源。\n是中傥知趣，真成中圣贤。\n贤哉段夫子，奥学窥古先。\n虚堂得真适，心神自陶然。\n不同嗜糟粕，释凿烦轮扁。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其一",
        "author": "刘才邵",
        "content": "天运若循环，火中暑方徂。\n中庭月雾薄，映空凝有无。\n晓色上丹阙，回光射平湖。\n殿门观剑集，櫑具装鹿卢。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其二",
        "author": "刘才邵",
        "content": "新诗神物护，在处谨谁何。\n读罢清风来，帘旌摇翠波。\n最怜超诣处，高标鬰嵯峨。\n欲学空有心，恐似龟兹驘。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其三",
        "author": "刘才邵",
        "content": "红尘倦奔驰，流汗缘衣缕。\n深堂尽岑寂，寝卧殊得所。\n春去能几时，还復见徂暑。\n悠悠天壤间，俯仰成今古。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其四",
        "author": "刘才邵",
        "content": "夕阳淡遥岑，晚烟横万井。\n清风入修竹，真契不待请。\n无人共杯杓，何许发嘲哂。\n空余江梅兴，苍波千万顷。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其五",
        "author": "刘才邵",
        "content": "古井贮寒泉，清深不见底。\n铜瓶下纤绠，辄辍斗升水。\n取用亦不乏，余冷冰颊齿。\n人生消底物，悟此贵知止。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其六",
        "author": "刘才邵",
        "content": "闰余先占秋，秋至热难久。\n不知更旬日，灯火可亲不。\n书告腕欲脱，正藉解劳酒。\n谁知比舍郎，新酿復乌有。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其七",
        "author": "刘才邵",
        "content": "老火铄稚金，已满庚伏节。\n江湖气候偏，残暑尚屯结。\n颇欲学僧轩，洒粉作竹雪。\n萧然寒意生，傥可涤烦热。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其八",
        "author": "刘才邵",
        "content": "谁云艰难际，儒冠愧兜鍪。\n胜算运帷幄，杀气凛先秋。\n偏师扫狂寇，千里行不留。\n捷书送喜频，行闻甲兵休。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其九",
        "author": "刘才邵",
        "content": "与作先秋蒲，岂若经霜竹。\n坚脆随所养，古人戒多欲。\n年来铅汞鼎，丹火犹未伏。\n更须形中神，各各司其局。",
        "dynasty": "宋",
        "collection_info": null
    },
    {
        "title": "次韵朱新仲省宿十首  其一○",
        "author": "刘才邵",
        "content": "神飈转阙角，龙旗振琼銮。\n是时天宇凈，极望青漫漫。\n更长海月上，高出修竹竿。\n遥知露如珠，的皪在仙盘。",
        "dynasty": "宋",
        "collection_info": null
    },
    {
        "title": "题雾豹斋",
        "author": "刘才邵",
        "content": "幽人乐安闲，杂世不復顾。\n可怜有为身，轻被山林锢。\n岂知旷达士，用舍随所寓。\n聊从隐约中，养就扶世具。\n如彼南山豹，深藏十日雾。\n一朝文采成，蔚然骇狐兔。\n伟哉王夫子，术业久饶裕。\n今犹事韬晦，盖亦以此故。\n独于议论间，时肯一斑露。\n使得效所长，英躔可平步。\n方今正急贤，延纳非一路。\n愿早随鹤书，勿久山间住。",
        "dynasty": "宋",
        "collection_info": null
    },
    {
        "title": "登高丘而望远海",
        "author": "刘才邵",
        "content": "登高丘，望远海，银台芝阙排空烟，青童羽驾今安在。\n炎凉相续如循环，堂堂白日欺红颜。\n谁能混迹尘埃间，当驱风驭凌三山。\n问天暂借斩鲸剑，长鬐中断苍波闲。\n却凭海若檄北极，员峤岱舆宜见还。",
        "dynasty": "宋",
        "collection_info": null
    },
    {
        "title": "湘夫人歌",
        "author": "刘才邵",
        "content": "湘山影落重湖中，中有菌阁临珠宫。\n霞衣兰佩杂香风，莲旗闪闪拖晴红。\n朱弦凄怨指法松，绿烟洗尽山重重。\n湘云远与苍梧通，腾空宛转如游龙。\n云中帝子谒重瞳，宝车倐忽穿遥空。",
        "dynasty": "宋",
        "collection_info": null
    },
    {
        "title": "昭君出塞行",
        "author": "刘才邵",
        "content": "晓钟传箭金门开，翠裘玉几高崔嵬。\n蕃官膜拜领天语，玉颜忍涙青娥摧。\n尘昏金翠风鬟乱，琵琶难写重重怨。\n回望秦关烟雾深，心魂暗逐么絃断。\n大阉当国国势卑，坐致匈奴辄轻汉。\n请婚荐女不自惭，画师微罪翻深按。\n虽然责赂变真质，却为宫中去尤物。\n正似渠成秦利厚，反间之辜宜特宥。\n汉皇傥有帝王资，尽戮姦谀赏延寿。",
        "dynasty": "宋",
        "collection_info": null
    },
    {
        "title": "塞下曲二首  其一",
        "author": "刘才邵",
        "content": "北落光摇霜海空，边烽飞入甘泉宫。\n天家下诏发精锐，健马腾骧衝朔风。\n羽书四出如飞电，路指萧关旗影转。\n壮士争酬未报恩，青楼泪脸空垂线。\n匣中剑作饥龙鸣，流星正坠单于营。\n将军玉帐晓初起，卧看边风吹汉旌。",
        "dynasty": "宋",
        "collection_info": null
    },
    {
        "title": "塞下曲二首  其二",
        "author": "刘才邵",
        "content": "燕支山头秋叶脱，白龙堆下沙如雪。\n胶筋漆力胡马肥，骠骑提兵辞玉阙。\n万甲光寒若流水，杀气高随鼓声超。\n琱弓一发落欃枪，连天氛祲清如洗。\n金节牙旗入汉关，捷书晓奏天开颜。\n玉麟喷香满瑶殿，黄麾仗裏排千官。\n小臣拜舞彤庭下，一寸丹心愿摅写。\n安边上策古岂无，戒在穷兵事戎马。\n但敷文德怀百蛮，边尘不动弓刀闲。\n汉人耕种胡人猎，陛下圣寿齐南山。",
        "dynasty": "宋",
        "collection_info": null
    },
    {
        "title": "勒兵行",
        "author": "刘才邵",
        "content": "高台晓色明双旌，来看将军亲阅兵。\n甲光荧荧照秋水，阵行屡变随纵横。\n将军勇锐无坚敌，驰心已向伊吾北。\n好同诸将拥琱戈，浄扫边尘早开国。\n重收京邑翠华西，却归宿卫听朝鸡。\n蓬莱宫深花柳暗，暧风轻动龙蛇旗。\n监丞健笔文中虎，须臾作歌继常武。\n是时剑佩共趋朝，何似勒兵夸练组。",
        "dynasty": "宋",
        "collection_info": null
    },
    {
        "title": "相思曲",
        "author": "刘才邵",
        "content": "长相思，怀百忧，谁怜方寸间，常贮一掬愁。\n年华过眼如川流，君亦何心长远游。\n菱花炯炯垂鸾结，懒学宫梅匀腻雪。\n风吹凉鬓影萧萧，一抹疏云对斜月。\n红楼曲槛凌高寒，秋色满空风更酸。\n问征鸿兮倩尔传素书，岁将阑兮君早还。\n何时失喜听嘶马，相迎小立珠帘下。",
        "dynasty": "宋",
        "collection_info": null
    },
    {
        "title": "清夜曲",
        "author": "刘才邵",
        "content": "红蓝衫薄香玉春，翠鬟䰀鬌盘松云。\n门前溪水空粼粼，鲤素不传娇翠颦。\n窗纱滤月寒光薄，冉冉暮愁无处着。\n龟屏掩恨玉痕垂，井桐叶堕青鸾啼。",
        "dynasty": "宋",
        "collection_info": null
    },
    {
        "title": "书翠波亭",
        "author": "刘才邵",
        "content": "人言止水烛鬓眉，便向静处淘真机。\n那知怒涛恣澎湃，中有未尝摇动时。\n虚亭恰当隐贴处，不愁景物骄莫随。\n晴岚迷空香雾重，不论朝暮都相宜。\n直须会取箇中意，闲看溪边鸥鹭飞。",
        "dynasty": "宋",
        "collection_info": null
    },
    {
        "title": "游风穴",
        "author": "刘才邵",
        "content": "清晓意不惬，驱车向城东。\n行行历溪谷，遂到青莲宫。\n古塔跨虚碧，长桥卧晴虹。\n水落见溪骨，云开露秋容。\n疏竹摇晚翠，寒花缀幽丛。\n访古但丘壑，令人气填胸。\n登览未觉久，山遮半轮红。\n白烟生汝水，横空正蒙蒙。\n缅怀道化盛，山高水无穷。\n坐令千万世，矫首希高踪。\n浙江黄面子，应纤开禅宗。\n妙哉铁牛机，谁敢当其锋。\n杖林山下竹依旧，金沙滩头人已空。\n可怜高坐寂寥久，萧萧古木号悲风。",
        "dynasty": "宋",
        "collection_info": null
    },
    {
        "title": "慈宁寿庆曲",
        "author": "刘才邵",
        "content": "凤凰山下瑞烟浓，湖海凝光秋正中。\n流星驿骑如飞电，来奏吉语闻天聪。\n龙舟移棹渡淮水，金车归来长乐宫。\n诏书即日严法驾，出迎不惮劳清躬。\n晓钟传箭金门开，翠华赫弈从天来。\n绣旗拂云势偃蹇，綵仗照日光徘徊。\n汉宫威仪重烜赫，天宇披豁无氛埃。\n里闾纵观万人喜，秋城一变成春台。\n高樯影转龙负舟，平河清浅乘安流。\n临平山色映雕辇，草木光荣佳气浮。\n龙舆照耀金开鳞，御幄对起高连云。\n欢声喜气传万里，盛事创见超前闻。\n煌煌仪卫迴丹阙，万骑千艘乘晓发。\n道傍观者皆鼓舞，帝力难名但欣悦。\n由来孝弟能通神，圣主成功在得人。\n谁云高高难感格，一德协谋天所因。\n皇帝盛德动天地，丞相嘉谋无比伦。\n昭然独断纳远策，重见元恺承华勋。\n圣情孜孜天不倦，宫中预建慈宁殿。\n绣栱云楣藏盛仪，广庭层陛宜清宴。\n宝盛珍匣龙蟠拏，册写鸿猷金焕烂。\n臣民观听尽倾耸，文物声明信葱蒨。\n共知睿意已潜达，行见天心从宿愿。\n果然悔祸答清衷，信使交驰邻好通。\n宫闱大庆得所欲，惟断乃成全圣功。\n唐朝二圣虽重欢，纔自蜀道归长安。\n当时歌颂中兴事，已自矜夸称至难。\n德宗念母亦云切，宁受百欺诚意殚。\n终然莫遇成永叹，屡诏访迎空百端。\n以今准古孰难易，相去正如霄壤间。\n殊方自与邦域异，一朝谋好銮舆还。\n况復指期如素约，睟容剋日瞻慈颜。\n信知卓绝冠千古，其间仅有安能攀。\n孝心锡类兆民赖，湛恩协气充人寰。\n愿闻备乐播金石，刺经作制垂不刊。\n扶桑晓色升红轮，阙庭瑞气朝朝新。\n如川方至无穷尽，圣寿同过一万春。",
        "dynasty": "宋",
        "collection_info": null
    },
    {
        "title": "暮春苦雨",
        "author": "刘才邵",
        "content": "鸣鸠逐妇蚁移窠，众山戴帽垂云幕。\n雨从中夜猛如倾，春晚东风真作恶。\n竹响偏能䀨睡余，晓寒无奈侵衣薄。\n可惜残花飞欲尽，赖有苍苔衬初落。\n瓦沟散水作疏帘，虫网缀珠挂璎珞。\n波穿石罅泛泷泷，烟接水光低漠漠。\n秧抽翠毯竞穿泥，蚕恋迟眠未登箔。\n求桑操耒田家急，久雨欲晴人意各。\n稍见天边岚翠收，已觉林间鸟声乐。\n心怀莫悦厌蒸湿，眼界方期便开拓。\n但得高风恣性吹，不怕归云无处着。\n明朝准拟看溪山，已办瘦笻与芒屩。",
        "dynasty": "宋",
        "collection_info": null
    },
    {
        "title": "中秋夜馆中会饮",
        "author": "刘才邵",
        "content": "世情共惜隔年期，岂堪四野阴云垂。\n几处红楼歌吹起，窥檐初讶寒光迟。\n那知细雨復侵夜，灯外蟾影还微微。\n是时册府陪诸彦，聊復杯酒相追随。\n地严更觉秋气凈，雨过还有凉风吹。\n忘怀自得觞咏趣，真赏不为阴晴移。\n月岂无光忌全露，云亦有意藏余辉。\n云轻影薄自清绝，不减永夜天河诗。\n人言蚌胎因吸月，随月明暗占盈亏。\n诏词丁宁斥金翠，岂更漉海求珠玑。\n月光不露乃天意，正是君王崇俭时。",
        "dynasty": "宋",
        "collection_info": null
    },
    {
        "title": "次韵寛夫题王自然参议江阁",
        "author": "刘才邵",
        "content": "橘州部曲奴千头，倚槛应犹忆故丘。\n胸中耿耿挂秋月，坐阅世故如星流。\n谁能令公还餍事，且脱荷衣藏箧笥。\n定将奇策收桑榆，不似书鱼老文字。",
        "dynasty": "宋",
        "collection_info": null
    },
    {
        "title": "灯下见梅花",
        "author": "刘才邵",
        "content": "沉沉永夜成清聚，翠箔护寒风力住。\n疏响遥传玉漏声，华灯屡续兰膏炷。\n琼枝亭亭浸清泚，浮香漠漠轻来去。\n晴虹神彩正超绝，素练肌肤无点污。\n体轻难便有行云，光透只应缘饮露。\n珠宫宴罢恰归时，瑶台月下相逢处。\n斜辉耿耿照冰姿，清影重重杂香雾。\n除着参差仙子似，谩矜淡竚人间误。\n但令绮席借余光，谁管玉颜生暗妬。\n竹外斜枝太幽独，溪边寒影饶高趣。\n何当尽取贡玉堂，免使空伤碧云暮。",
        "dynasty": "宋",
        "collection_info": null
    },
    {
        "title": "波光亭",
        "author": "刘才邵",
        "content": "方塘溶溶贮清泚，中有高亭兀然起。\n问公名亭意若何，公笑不言摇麈尾。\n知公直是我辈人，此意不凡端有以。\n亭本无风水亦静，风落波生偶然尔。\n山摇宿霭迷粉黛，莺啼晚柳明金翠。\n涔涔凉气侵语笑，漠漠飞岚到襟袂。\n冰痕摇度帘痕曲，晓日初升窗影碎。\n几箇沙鸥乱夕阳，一段余霞浴晴绮。\n可怜巽坎固多态，转续无穷难偻指。\n凭栏若随根境转，目不暇瞬亦劳矣。\n谁知主人心湛然，道骨嵚嵚照云水。\n本来非静亦非摇，坐观物态聊尔尔。\n更须说似登临人，认取闹中真自己。",
        "dynasty": "宋",
        "collection_info": null
    },
    {
        "title": "题容安阁",
        "author": "刘才邵",
        "content": "涌地千楹排镂磶，朱楼跨空半天赤。\n鬼神下瞰防祸机，坐使心猿困跳踯。\n岂知高人心独远，不觅赢余但容膝。\n寄傲南窗一事无，时见归云度晴碧。",
        "dynasty": "宋",
        "collection_info": null
    },
    {
        "title": "代简谢载仲弟惠黄雀牛尾狸柑子",
        "author": "刘才邵",
        "content": "南昌珍品夸牛尾，肥腻截肪玉堪比。\n临川甘实敌洞庭，光照霜林香染指。\n黄雀披绵亦同到，厚意不凡端有以。\n雪晴晚日悬清光，为君设席倾瑶觞。\n醺然隐几结清梦，坐觉春风生池塘。",
        "dynasty": "宋",
        "collection_info": null
    },
    {
        "title": "题从兄和仲国香轩",
        "author": "刘才邵",
        "content": "灵均志与日争光，收拾香草供篇章。\n高冠奇服事修洁，辛夷为楣药为房。\n滋兰九畹多不厌，似更有意怜幽香。\n当时楚俗宝萧艾，谁知纫佩芙蓉裳。\n高情如兄能有几，封植灵根当砌傍。\n芝英玉树宜相映，清芬宛转随风长。\n结根得所异晚菊，不向篱边混众芳。\n早晚知音垂采摘，玉盘霞绮升中堂。",
        "dynasty": "宋",
        "collection_info": null
    },
    {
        "title": "玉笥山超然堂",
        "author": "刘才邵",
        "content": "三山远在虚无间，还有胜境居人寰。\n琼楼贝阙知何许，统领分治皆仙官。\n名称等级已素定，载在玉书垂不刊。\n能兼洞天与福地，唯有玉笥余难攀。\n忆昔扁舟中夜过，白月满空星斗寒。\n起登船背聊一望，搀天但见青孱颜。\n重岩众壑眇难辨，福庭想像依层峦。\n那知虚堂宅幽邃，萧爽不容尘滓干。\n超然物外亦不恶，要当心境俱清闲。\n真机还向静中起，不碍默朝窥九关。\n我生本来世味薄，欲养铅汞成金丹。\n也知上界足官府，人间游览堪盘桓。\n如闻方平持玉节，似欲历按诸名山。\n相逢不问蓬莱事，试与乘风去共看。",
        "dynasty": "宋",
        "collection_info": null
    },
    {
        "title": "题清轩",
        "author": "刘才邵",
        "content": "大江之源发乎岷山，蓄余怒于瞿塘。\n混众流以东下，渺翻空而汤汤。\n天风下兮蹵缟练，白浪如山衝马当。\n邈不知其所止，接云海之茫茫。\n鱼龙并育细不遗，龙骧万斛浮若飞。\n喷雪霓兮散雾雨，功利浩博难尽窥。\n眷彼溪谷流，夫岂不清泚。\n飞鸥堕影鱼依空，水溅溅兮石齿齿。\n景趣信佳伤险狭，纔可濯缨兼洗耳。\n清乎清乎期及物，清不能容徒洁已。\n知公博览眼不寒，筑室虽小识量寛。\n圣朝拨乱收群策，难擅丘壑眈云山。\n愿公为万里之长江，勿作细流之惊湍。",
        "dynasty": "宋",
        "collection_info": null
    },
    {
        "title": "题琴风亭",
        "author": "刘才邵",
        "content": "丝桐能写风入松，争如种松挽天风。\n苍髯玉骨已奇绝，清音激越还无穷。\n宫商一日古意淡，坐使瘦筝惭未工。\n快哉此景不可负，时邀佳客倾金钟。",
        "dynasty": "宋",
        "collection_info": null
    },
    {
        "title": "题李仲孙佩轩",
        "author": "刘才邵",
        "content": "华堂压云排柱磶，堂背开轩看青璧。\n镂螭石斗贮芳根，绿叶裁云凈如拭。\n秋风吹空夜正凉，曲琼挂帘放香入。\n小鞋踏月傍幽丛，雾气笼寒髻鬟湿。\n主人才具超常流，竟体芳香非外袭。\n不应便尔学纫兰，芰制荷衣向泉石。\n诏书屡下言路开，黼坐忧勤方仄席。\n绿章闻早叩天关，坐使青云生咫尺。\n垂绅鸣玉近瑶墀，旧隐烟霞从寂寂。\n却须为续北山移，细说幽芳恨轻掷。",
        "dynasty": "宋",
        "collection_info": null
    },
    {
        "title": "题和仲兄碧鲜轩",
        "author": "刘才邵",
        "content": "竹轩居士全天真，胸中不着纤毫尘。\n泠然孤照更洞彻，炯如月白垂秋旻。\n纷纷俗物不到眼，但延修竹为佳宾。\n一谈不交意且喻，真契岂復烦云云。\n清风高节自相许，爽气晓接西山云。\n一般奇绝静中觉，细香风过时时闻。\n端能令人看不足，乘兴数来还更新。\n欲扫寒梢挂高壁，不惜画材无此人。\n嫦娥却解窥窗户，时与此君传喜神。",
        "dynasty": "宋",
        "collection_info": null
    },
    {
        "title": "方景南出示馆中诸公唱和分茶诗次韵",
        "author": "刘才邵",
        "content": "欲知奇品冠坤珍，须观乳面啮瓯唇。\n汤深不散方验真，侧瓶飞瀑垂岩绅。\n色香味触未离尘，清意元自超空轮。\n灵台赓唱格力匀，皎如冰蘂夹霜筠。\n高词险韵愁鬼神，雄辨逸藻回冬春。\n天教飞步出凡伦，窥闯天巧终不真。\n闽山苍翠倚高旻，地灵气淑储芳津。\n从来霑溉浩无垠，修贡先期还更新。\n诸公才具足致身，况復感会方逢辰。\n迩英讲读优儒臣，玉瓯珍赐从中宸。\n自怜衰鬓真陈人，欲觅渔舟向水濵。",
        "dynasty": "宋",
        "collection_info": null
    },
    {
        "title": "题李平国义方堂",
        "author": "刘才邵",
        "content": "渥洼异产超驶騠，逸态崷崪精权奇。\n轶埃蹶块傥未免，欲驾銮辂终难为。\n乃知人家良子弟，亦或豪逸难羁縻。\n调柔折服就绳矩，他日致远夫何疑。\n李侯洒落富清制，顷刻满纸填珠玑。\n建堂教子意不浅，欲使行能无少亏。\n会须骨格早成就，不与凡足争先驰。\n正如名驹已服习，使堪宝校金黄羁。\n周旋进退悉中节，追风逐电随所施。\n朝燕暮越寻常事，还看弄影舞瑶池。",
        "dynasty": "宋",
        "collection_info": null
    },
    {
        "title": "题段成之粟庵",
        "author": "刘才邵",
        "content": "毗耶城中无垢师，丈室仅似蜗牛庐。\n三万二千师子坐，同时容纳无赢余。\n圎通境界不思议，一颗玄入随卷舒。\n先生从来道眼具，深入不二离圏模。\n粟庵宴坐观万法，不以诞幻惊群愚。\n炯如白月挂圎碧，千江分影冰轮孤。\n乃知芥子纳须弥，妙用岂以常形拘。\n惜哉山人空索价，不悟心藏万卷书。",
        "dynasty": "宋",
        "collection_info": null
    },
    {
        "title": "为李邦臣题丛桂堂",
        "author": "刘才邵",
        "content": "君家外孙吾祖母，生长舅家晓图史。\n平时教诲子与孙，深念昔人立门户。\n因言仙李传芳远，外氏且从中允数。\n天将善庆萃其门，盛事老人目亲覩。\n七宝轮高风露清，丹枝翠叶纷旁午。\n玉阶迢迢无路通，诗书为作冲天羽。\n从子传孙世已稀，兄弟同攀復如许。\n太守好贤为出迎，冠盖如云沸箫鼓。\n名声藉甚里闾传，岂假老人为重举。\n区区此意岂有他，欲汝读书转勤苦。\n汝家先世不乏人，折桂里名因汝祖。\n一时声价动场屋，相继登科亦四五。\n才丰报啬理难晓，在其子孙岂虚语。\n良农不为旱辍耕，多稼终闻饱仓庾。\n亲姻中外贵相辉，莫向明时守环堵。\n慈颜幽隔三十年，岁月堪惊如骤雨。\n追惟义方不敢坠，到今婚友情相与。\n还喜君家世益昌，芝玉煌煌照庭宇。\n月娥剩与长孙枝，不厌频频来折取。",
        "dynasty": "宋",
        "collection_info": null
    },
    {
        "title": "为刘端礼题翠微堂",
        "author": "刘才邵",
        "content": "春阴涔涔透方础，春云蒙蒙阁残雨。\n烟中梅子未传黄，坐使名园清兴阻。\n谁料天公亦会事，报晴逼晓闻街鼓。\n来迟不见碧桃开，满洞翠阴笼牖户。\n杖藜徐步穿芳径，芝术丰茸杂兰杜。\n含笑无心迷下蔡，酴醾分清从月宇。\n共占余春动地香，香地满园无处贮。\n步芳桥长清浸阔，花影波光媚栏柱。\n漫天柳絮烂不收，点水荷钱疏可数。\n行行直到翠微堂，帘幕风轻双燕舞。\n梢云何啻千竿竹，铄石空传三伏暑。\n远碧岩岩太超绝，高标凛凛如相许。\n堂阴路转经古城，茅屋数间营别墅。\n白石清溪自潇洒，闲花野草无行伍。\n归来还復坐达轩，石鼎酪奴烦旋煮。\n因君指似壁间诗，知是昔人觞咏所。\n驾麟跨空窥理窟，搜抉幽奇呈脉缕。\n当时景物怯劖镌，造化小儿遽相苦。\n海山茫茫风驭远，人世空惊如插羽。\n幸哉有子续奇芬，新编还见惊人语。\n才大终婴珪组累，身闲好作林塘主。\n高情随处即逍遥，岂向明时分出处。\n早晚乘风肆远图，九万云程看一举。",
        "dynasty": "宋",
        "collection_info": null
    },
    {
        "title": "堆胜楼运干许永之修",
        "author": "刘才邵",
        "content": "高城倚江凭峻址，层楼却忆高城裏。\n迢迢飞磴出尘氛，绣栱朱栏照江水。\n四面云山千万迭，清原却与黄原接。\n碧螺宛转峰最奇，透色连云俱岌嶪。\n楼前正对白鹭洲，翠虬夭矫横中流。\n回看井邑亦华盛，碧瓦鳞鳞光气浮。\n崛起凌空何壮哉，岁久剥蚀霾风埃。\n高情一见为嘆息，因循恐致奇标摧。\n才刃由来有余地，葺旧扶倾真復易。\n坐令风月为清新，还使江山增胜气。\n公家列屋人如玉，清唱不须吹管逐。\n沉沉清夜绣筵开，垂下珠帘隔银烛。\n放教帘外水仙听，传作仙家步虚曲。\n识高器远追前人，不独文采风流存。\n凭栏纵目莫厌数，即去飞腾登要津。\n老来自觉诗思悭，况此清绝形容难。\n恐公他时怀旧赏，犹堪展作画图看。",
        "dynasty": "宋",
        "collection_info": null
    },
    {
        "title": "德元盛暑中观刈稻憩于茂林间爱其繁密因加芟治名曰绿阴轩以诗相示戱为作此",
        "author": "刘才邵",
        "content": "焦先但作蜗牛庐，真与蜗牛殻相似。\n当时虽省营筑劳，把茅盖头已多事。\n珏溪樵客意高远，几欲巢居如上古。\n茂林深处即幽居，树作檐楹根作础。\n经始全资木居士，竹夫人来共胥宇。\n删繁聊藉刈禾镰，补罅不须修月斧。\n山中熊馆作比邻，梦裏蚁城真别墅。\n葱帐不容逋客归，药房闲咏骚人语。\n月鈎斜挂褰云箔，霞绮高长当朱户。\n瑶砌无尘透晓霜，珠帘隔雾连天雨。\n洞门虽开亦非开，当空凿出高崔嵬。\n凭虚公子见之喜，便约亡是公同来。\n更容明月作不速，宾主谈辩声如雷。\n画空题诗记真赏，要与幽人作牓様。\n是中无欠亦无余，一任傍人说半藏。\n莫言基址真牢固，夜半负之人莫悟。\n玉川胆怯不须论，觑着地皮捲不去。\n须防毗耶无垢师，擎向手中便进步。\n要当石头具道眼，本自无来今不住。\n饶他百倍有神通，到此一筹无用处。",
        "dynasty": "宋",
        "collection_info": null
    },
    {
        "title": "陪同舍登望越亭观潮",
        "author": "刘才邵",
        "content": "吴越中分江一派，两岸溪山扫浓黛。\n茫茫云海迷烟空，方诸宫外天为界。\n潮波吐纳谁使然，欲到先衝海门隘。\n江浅洲长碍奔放，势益汹汹怒而噫。\n方看隐起玉堤横，忽復飞腾雪花碎。\n高浪翻空雷吼怒，黑沙崛起云崩壊。\n山岳倾颓惊炫转，鲸鹏摩戛舞幽怪。\n大声吹地恣淙淙，余响振天轰磕磕。\n恍如白帝盛羽卫，风搅旌幢纷斾斾。\n从以百万虎与貔，组练精明呼声大。\n世间奇观独雄绝，坐令耳目俱松快。\n津亭晚霭动遐想，樽酒相欢信良会。\n木落山空秋气高，情多思远人寰外。\n杜老扶桑有遗恨，韩子鲸鱼思饱脍。\n豪气英风终不泯，海色天容自相对。\n同来俱是蓬山侣，蘂简玉书名姓在。\n东游不用浮海航，仙骥追风云作盖。\n却须从此排阊阖，丛铃响杂飞霞佩。\n通明殿裏缀仙班，官府纵多君莫悔。",
        "dynasty": "宋",
        "collection_info": null
    },
    {
        "title": "赠夏侯子美养心居士",
        "author": "刘才邵",
        "content": "汉家恢儒成治功，独与三代同高风。\n当时经术传家者，大小夏侯名誉崇。\n邺都雄图方鼎峙，英俊乘时尽风靡。\n坐使当途基业成，才如伏波能有几。\n公家先世不乏人，诗书韬略传清芬。\n文取贤科武分阃，爽气英姿今尚存。\n前人清白今人继，方得家声终不坠。\n修身大要在养心，公以自名深有意。\n世人但知纵多欲，盈壑填溪不知足。\n尽取豪华供目前，几人更戒前车覆。\n如公此意具真识，不似世人长荆棘。\n寸田尽着子孙耕，会见庆余由善积。",
        "dynasty": "宋",
        "collection_info": null
    },
    {
        "title": "赠刘道正",
        "author": "刘才邵",
        "content": "红轮晓上扶桑东，五云正绕丹琳宫。\n临芳阁外霜筠合，碧桃溪边香露浓。\n是时初喜识公面，小阁清香飞大篆。\n整冠共读御书碑，翠琰填金光炫转。\n朝野欢娱气清淑，宫中圣人亲授箓。\n云軿白昼临瑶坛，来听新翻步虚曲。\n谁知世故多盈缺，况復年华如电掣。\n相逢不拟说前事，北望伤心堕清血。\n忆从弱岁游都城，相知满眼如繁星。\n今来寥落似将晓，知有几点悬青冥。\n公如长松出霜林，童颜不受岁月侵。\n我亦从来世味薄，三宫铅汞曾留心。\n知公炼骨骨已轻，知公养丹丹已成。\n要看恢復见清平，且作人间白石生。",
        "dynasty": "宋",
        "collection_info": null
    },
    {
        "title": "赠吾彦逸",
        "author": "刘才邵",
        "content": "山上龙泓标水府，方欲往游逢雨阻。\n多谢山人会人意，约束群仙住朝雨。\n游氛洗尽天宇空，山色湖光相媚妩。\n就龙觅水酌清耳，雪山醍醐异凡乳。\n是中冷暖已自知，岂更将心求佛祖。\n流连清境不知晚，归来已踏冬冬鼓。\n年兄笑我太清生，旋扫风轩置樽俎。\n欲将歌管聊相温，为出红粧唱金缕。\n不信人言竹胜丝，昵昵朱絃将手语。\n更长语笑益諠譁，快饮不劳觞插羽。\n因思同榜七百人，翠琰镂名藏梵宇。\n迩来知有几人在，相遇百中无四五。\n与君是时俱少年，快马轻衫冒尘土。\n岂知重上君子堂，岁月惊人不堪数。\n相看斑鬓点秋霜，况復中间多龃龉。\n但余契义敌杉松，青青不受冰霜侮。\n自怜忧患落穷山，册府不应重接武。\n流离更觉主恩厚，独惭未有涓埃补。\n因君感激歌此诗，满酌玉巵须对举。",
        "dynasty": "宋",
        "collection_info": null
    },
    {
        "title": "和彭伯庄韵奉酬彭公达",
        "author": "刘才邵",
        "content": "龙媒昔是渥洼生，培塿无松陆无萍。\n古人此语岂欺我，华胄非遥须细听。\n奉常词源隘三峡，倒流岂復论千瓶。\n句枝到手诗已就，四坐俯首甘罚觥。\n苍苔虎迹虽善戏，讽戒曲尽诗人情。\n喜遇从事復超诣，重名不减平如衡。\n汝南人物亦云几，高者难随月旦更。\n到今公议牢不破，心虽不贪敌无勍。\n才高位下众所惜，善庆源长流更清。\n风流文采终不泯，还復钟此千人英。\n清言自可屈奉倩，赋力真能凌正平。\n干时直欲石投水，得位公不当惭卿。\n扫除群碎宅平坦，摆落浮僞存精诚。\n兼全众美信如使，未许爰丝堪作兄。\n天遣名驹谙险隘，夫岂久困终能鸣。\n行当策足恣高步，径取万石宁躬耕。\n嗟予素怀丘壑趣，高情远致谁服膺。\n随流窃食聊復尔，取誉懒能工赋营。\n新诗有意相推激，第恐无实难叩荣。\n观公岂是长贫者，便欲从此看超腾。",
        "dynasty": "宋",
        "collection_info": null
    },
    {
        "title": "题仲兄和仲画虎图",
        "author": "刘才邵",
        "content": "寒云韬日风摇山，鹘鸼鸣噪飞復还。\n黄茅枯木转萧瑟，有虎引子来其间。\n一儿尽有食牛气，跑空人立肩侵耳。\n一儿就乳方低身，只欲搀前不知跪。\n大虎垂头蹲更促，吐舌宛如牛舐犊。\n岂知爱子物皆然，但教生狞贪兽肉。\n原注退之城南联，句云心贪敌无勍。\n从来倚伏理难齐，一朝力尽还悲啼。\n攫头衔尾遭熊豹，有眼谁云百步威。\n君家画轴虽填委，难似此图有深旨。\n欲令观者知观身，不在丹青畦径裏。\n君不见汉家豪夺聚敛臣，乘时击断屠齐民。\n磨牙利吻事膏血，千载想见犹酸辛。\n深文厚敛虽同苦，以酷视贪不犹愈。\n可怜当路尽豺狼，独使宁成名乳虎。",
        "dynasty": "宋",
        "collection_info": null
    },
    {
        "title": "夜梦一道人见访相与语甚久颇及宗乘中事因戏之曰仙家亦学佛耶其人笑曰仙佛岂有二哉觉而异之作诗纪其事",
        "author": "刘才邵",
        "content": "北风吹云肃天宇，蕙帐寒生月当户。\n颓然就枕睡思浓，魂梦悠悠迷处所。\n仙宫胜士肯见临，促席从容陪软语。\n自言本事清虚君，学佛求仙两无阻。\n云軿白日降遥空，天衣飘飘袖轻举。\n方诸宫深云海阔，金碧禅房隔烟雨。\n与君粗有香火缘，聊復东来相劳苦。\n方游昆阆还无期，君住世间须善为。\n尘劳足厌不须厌，等是实相夫何疑。\n前身自是尘外人，端为世缘縻此身。\n重闻妙语发深省，若更离尘佛亦尘。\n方平羽节何时来，道宫佛庙随烟埃。\n未须苦说扬尘事，东海波声正似雷。",
        "dynasty": "宋",
        "collection_info": null
    },
    {
        "title": "霁虹亭",
        "author": "刘才邵",
        "content": "江流滚滚青于蓝，山如阵马方䟃𧽼。\n景趣虽从开闢有，登览正赖人谋参。\n济川亭古伤险狭，石岸缺落呈嵚嵌。\n可怜眼界方冗杂，风月为之久不堪。\n使君才高藴机鉴，妙思能发神所缄。\n异时一见已经意，施设先后难相搀。\n政成将去觐丹阙，一新栋宇何耽耽。\n就增亭阁跨空阔，径从人境超尘凡。\n波光挟日动飞栱，檐影窥江凌过帆。\n栏危更觉明月近，浪涌正值秋风酣。\n螺峰晚霭助遥碧，鹭渚归翼穿晴岚。\n东望青原森欲动，祖意岂復劳穷探。\n夜深定有水仙集，霓裳练帨垂毵毵。\n云烟态度日夕异，词客赋咏劳雕劖。\n公归指日登华要，雍容鸣玉横犀篸。\n湖山高会驻清赏，尚应回首江之南。",
        "dynasty": "宋",
        "collection_info": null
    },
    {
        "title": "贡士张智观登禾山白云峰绝顶爱其清旷乃结庵辟谷凡十年后遂落髮法名永元绍兴三年夏访予于城中具道所以出家及携诗东游之意因作是诗以饯之",
        "author": "刘才邵",
        "content": "白云山人机鉴高，了见万法栖秋毫。\n龟肠蝉腹耐清苦，空山坐听鼪鼯号。\n无心索价惊众耳，尚恐名出终难逃。\n一朝解去薜萝服，鬋剔须髮披方袍。\n黄龙宗旨人难凑，涓滴不容消息漏。\n一到禾山谒老方，全机不露三关透。\n城中军马正纷纷，红尘涨空日色瘦。\n问师触热有底忙，云向疏山聊宿留。\n蒐奇猎怪穷端倪，诗胆大于身数围。\n勿忧平淡少人爱，此去定逢韩退之。\n年来世味种种薄，文字习气黏如黐。\n自信文通才未尽，犹堪重拟碧云诗。",
        "dynasty": "宋",
        "collection_info": null
    },
    {
        "title": "次韵王民瞻赠觉梵二首  其一",
        "author": "刘才邵",
        "content": "腹稿欲成聊假卧，寒松疏磬仍相左。\n不容开府占清新，云裏江梅萼初破。\n奇芬还似暗香浮，全胜光风泛兰些。\n玉川昔访长寿寺，石壁留题如此作。\n珊瑚炫转光夺目，含曦一读忘饥饿。\n便堪高蹑诗将坛，纷纷谁可克参佐。\n韦庄岂免赠巾帼，格嫩更遭脂粉涴。",
        "dynasty": "宋",
        "collection_info": null
    },
    {
        "title": "次韵王民瞻赠觉梵二首  其二",
        "author": "刘才邵",
        "content": "修竹幽兰伴高卧，新诗不待江山左。\n开缄快读耳目醒，睡魔奔迸愁城破。\n悬知大手千人英，且拟二招吟只些。\n暂时虽现宰官身，百事疏慵无所作。\n郊居未敢厌岑寂，且烹杞菊充朝饿。\n劝兄不须梦惠连，鄙句安能婉如佐。\n冰壶玉椀幸无瑕，莫使游尘得轻涴。",
        "dynasty": "宋",
        "collection_info": null
    },
    {
        "title": "灵壁石",
        "author": "刘才邵",
        "content": "坚脆殊形俱是幻，要当尽付空花观。\n其余空色两非真，习气从他不须断。\n灵壁磬材如黑玉，岁久取多岸为谷。\n问君何从得坚质，数尺嵚𡼭心赏足。\n新诗俊如霜鹘拳，揽取物象神机圎。\n援毫一挥不停手，岩壑意态何森然。\n如闻驶舟行日近，不得随舟无少恨。\n夜敲清响哦新诗，定有水仙帘外听。",
        "dynasty": "宋",
        "collection_info": null
    },
    {
        "title": "次韵郑守蜡梅二首  其一",
        "author": "刘才邵",
        "content": "灵根何年离众香，色相全似金容黄。\n晓姿荧荧炫寒月，夜气耿耿凌风霜。\n天真何曾资外饰，坐笑涂额夸宫粧。\n广平当时应未见，独为梅花回铁肠。\n赖有花仙觅奇句，东坡着意怜孤芳。\n诗中写就无遗巧，安用学花熬蜜房。\n多情偏爱被花恼，闻香心醉难禁当。\n况復低垂深有意，欲教醉赏倾瑶觞。",
        "dynasty": "宋",
        "collection_info": null
    },
    {
        "title": "次韵郑守蜡梅二首  其二",
        "author": "刘才邵",
        "content": "忍冷衝寒破霜萼，为报春园行灼灼。\n黄轻正欲金波助，斜抹寒梢转檐角。\n香随风远自析醼，岂待嗅芳方辟恶。\n不逐嫦娥向月奔，芳桂相望空断魂。\n新诗清绝慰幽独，胜似对月开绿樽。",
        "dynasty": "宋",
        "collection_info": null
    },
    {
        "title": "咏蜡梅呈李仲孙",
        "author": "刘才邵",
        "content": "霜铺鸳瓦茸茸白，红日破寒舒晓色。\n小枝斜傍碧阑干，光透香融娇欲滴。\n缘何便证紫金容，胜妙从来众香国。\n时世梳粧嫌不称，岂假嫩黄拂宫额。\n清润疑和玉髓膏，鲜妍似炼鸾蜂液。\n团香掠蘂太辛勤，堪笑蜜房屯羽客。\n更有一般超绝处，画史尽工描不得。\n漏板丁丁夜向阑，金波浸影寒光溢。\n赏奇自昔属多情，况復南人多未识。\n恰及开时寄一枝，后时便恐香难拾。\n须藉高才与发扬，妙句收归花萼集。",
        "dynasty": "宋",
        "collection_info": null
    },
    {
        "title": "谢萧元隆贤良惠小团",
        "author": "刘才邵",
        "content": "紫鸾琢璧轻云转，几年隔阔今重见。\n睡魔胆落不待降，气压月团三百片。\n饮罢清风生两腋，三山去人疑咫尺。\n便欲携公封事叩玉扃，为问苍生几时得苏息。",
        "dynasty": "宋",
        "collection_info": null
    },
    {
        "title": "听宝月上人弹桃源春晓",
        "author": "刘才邵",
        "content": "桃源晓色春茫茫，花气扑人和露香。\n翠波溶溶泛晴阳，琼楼半露非烟长。\n霓旌鸾佩杂花光，花光深处开琳房。\n金鲸夭矫写霞浆，云璈清响何琅琅。\n绿云不动山苍苍，酒阑月影侵迴廊。\n千年过眼直寻常，蓬莱清浅海上桑。\n道人妙手能逢场，朱絃写出水云乡。\n坐令远意入八荒，泠然风驭随云翔。\n仙人迎笑从西厢，颇怪别来尘世忙。\n飞霞仙衣云锦裳，朝真相与高颉颃。\n却笑退之情未忘，生愁冰炭置我肠。",
        "dynasty": "宋",
        "collection_info": null
    },
    {
        "title": "咏白莲花",
        "author": "刘才邵",
        "content": "长林翠干因熏烁，池面水平风不落。\n天公似亦厌烦溽，开就寒姿洗暄浊。\n龙宫想见送来时，靓粧无数褰珠箔。\n预愁风日会无情，翠盖欹斜护纤弱。\n冰魂玉骨意自远，凡花不是无心学。\n神人饮露骨偏清，仙子凌波尘不着。\n不随时世事涂抹，徧得月娥怜绰约。\n云軿隐隐欲降时，寒光清雾都情薄。\n勤勤问讯难留滞，欲去徘徊伸素约。\n待得秋高风露清，相将归去朝珠阁。\n身家元是社中人，宿契非同谢康乐。\n更恐群仙苦相问，寄与短章资一噱。",
        "dynasty": "宋",
        "collection_info": null
    },
    {
        "title": "神弦曲",
        "author": "刘才邵",
        "content": "古树叶残屯野烟，红楹镂磉蟠蜗涎。\n清灯晕浅不成圆，神妃灵女对琼筵。\n翠衫笼玉眉连娟，泠泠古曲五十弦。\n啼云弔月愁远天，山鬼窥窗风飒然。\n绛节遥遥归洞府，门前赤豹青貍舞。",
        "dynasty": "宋",
        "collection_info": null
    },
    {
        "title": "泸溪春日",
        "author": "刘才邵",
        "content": "风暖莺离谷，花繁蝶倦飞。\n林塘供胜赏，云日弄晴晖。\n古郡荒城在，芳郊游骑归。\n闲来推物理，痛饮未为非。",
        "dynasty": "宋",
        "collection_info": null
    },
    {
        "title": "春日郊居四首  其一",
        "author": "刘才邵",
        "content": "地僻春还到，门闲性自便。\n风回香缕转，日透隙光圆。\n曲沼波初凸，繁花晓欲蔫。\n谁能学工部，直得为春颠。",
        "dynasty": "宋",
        "collection_info": null
    },
    {
        "title": "春日郊居四首  其二",
        "author": "刘才邵",
        "content": "残花啼晓露，落絮泊池荷。\n带蘂蜂鬚重，窥帘燕语多。\n桑肥蚕趁暖，雨饱麦连坡。\n帝力知难报，闲听击壤歌。",
        "dynasty": "宋",
        "collection_info": null
    },
    {
        "title": "春日郊居四首  其三",
        "author": "刘才邵",
        "content": "散策启柴关，春光满望间。\n长烟连远碧，矮笋出新斑。\n倦蝶飞还歇，啼莺意自闲。\n晚云将小雨，容易暗前山。",
        "dynasty": "宋",
        "collection_info": null
    },
    {
        "title": "春日郊居四首  其四",
        "author": "刘才邵",
        "content": "春事遽如许，登临聊杖藜。\n游丝斜带日，细草未霑泥。\n风软花香熟，烟酣柳色迷。\n慇懃嘱鶗鴂，芳卉正萋萋。",
        "dynasty": "宋",
        "collection_info": null
    },
    {
        "title": "中秋",
        "author": "刘才邵",
        "content": "阴晴无远近，独有此宵看。\n写尽山河影，想添蟾兔寒。\n清辉分玉露，斜汉泛冰盘。\n上到高圆处，亭亭轮更安。",
        "dynasty": "宋",
        "collection_info": null
    },
    {
        "title": "游山寺诗",
        "author": "刘才邵",
        "content": "冈峦围古刹，松桂发幽香。\n斜日烟姿薄，空庭花影长。\n寻云穿藓径，汲水动溪光。\n好就山房宿，闲听钟殷床。",
        "dynasty": "宋",
        "collection_info": null
    },
    {
        "title": "次韵王民瞻题慧门院二首  其一",
        "author": "刘才邵",
        "content": "乱后身重到，醉中禅暂逃。\n莲关无泣象，鹫岭不倾鳌。\n井邑刼灰在，霜林秋气高。\n更须资法雨，一为洗弓刀。",
        "dynasty": "宋",
        "collection_info": null
    },
    {
        "title": "次韵王民瞻题慧门院二首  其二",
        "author": "刘才邵",
        "content": "乱兵如穴蚁，攘攘欲何逃。\n肆毒空摇虿，支倾已断鳌。\n上方尘不染，北极势元高。\n佩犊知难久，纷纷已卖刀。",
        "dynasty": "宋",
        "collection_info": null
    },
    {
        "title": "苏文饶往昌国意颇惮之送以诗因勉之",
        "author": "刘才邵",
        "content": "已闻舟楫具，那得苦留君。\n雨过霜风急，帆飞雪浪分。\n长途方策足，暇日正论文。\n功业他年事，风波岂足云。",
        "dynasty": "宋",
        "collection_info": null
    },
    {
        "title": "游香山宝应寺恭覩仁宗皇帝御书发愿文",
        "author": "刘才邵",
        "content": "龟洛隆周德，龙门赖禹功。\n天开形胜地，云捧法王宫。\n绣栱联霞绮，虬檐压霁虹。\n山河纷凑泊，星斗映穹崇。\n金界琅函秘，奎文笔势雄。\n独高今古外，何止帝王中。\n恭想重熙旦，追还太古风。\n开怀容直论，崇俭自清躬。\n俗厚刑几措，时和岁屡丰。\n湛恩渐动植，大度纳华戎。\n致治臻无事，持盈愈若冲。\n皇居多暇日，宸翰写深衷。\n誓保基图永，期跻寿域同。\n含生蒙愿力，流泽浩无穷。",
        "dynasty": "宋",
        "collection_info": null
    },
    {
        "title": "赋得登瀛洲",
        "author": "刘才邵",
        "content": "天策开王府，仙才聚国英。\n礼优初闢馆，众羡号登瀛。\n凡骨难飞步，神仙遂拟名。\n冠鳌堪比峻，驭鹤想同轻。\n银阙谁云远，金台愧未清。\n收功归正观，文治播休声。",
        "dynasty": "宋",
        "collection_info": null
    },
    {
        "title": "赋得春色满皇州",
        "author": "刘才邵",
        "content": "春光何处盛，先满帝皇州。\n日近恩辉动，天低淑气浮。\n繁花迷綵仗，弱柳媚芳沟。\n风软尘难动，烟酣翠欲流。\n驩声连绮陌，仙吹咽琼楼。\n愿遂观光志，曲江追胜游。",
        "dynasty": "宋",
        "collection_info": null
    },
    {
        "title": "赋得秋风生桂枝",
        "author": "刘才邵",
        "content": "金飈随素律，丹桂吐幽姿。\n潜动惊秋意，生从傲雪枝。\n高应翻月窟，清已彻天涯。\n虽效纷披态，终无摇落悲。\n低嫌苹末起，凉异棘心吹。\n幸有乘风兴，高攀自不迟。",
        "dynasty": "宋",
        "collection_info": null
    },
    {
        "title": "赋得鲜云垂薄阴",
        "author": "刘才邵",
        "content": "轻云初出岫，散漫本无心。\n鄣日呈鲜彩，垂天结薄阴。\n浮空诚可玩，着地影非深。\n笼水难藏渚，依山岂暗林。\n谁言聊晻霭，远势已侵寻。\n不羡西郊密，终期为作霖。",
        "dynasty": "宋",
        "collection_info": null
    },
    {
        "title": "次韵朱希真送李仲辅使浙东",
        "author": "刘才邵",
        "content": "诏遣皇华使，恩殊白首郎。\n越城膺重寄，云路伫高翔。\n金节丹枫外，星轺碧海傍。\n溪山动诗兴，藻火粲篇章。\n暂对青藜杖，徐驱白鳯凰。\n平反有余暇，霜橘荐瑶觞。",
        "dynasty": "宋",
        "collection_info": null
    },
    {
        "title": "赋得蛟龙得云雨",
        "author": "刘才邵",
        "content": "贤能摅逸志，振迹比蛟龙。\n云雨时方得，烟霄路自逢。\n濯鳞霑帝泽，拥足脱尘踪。\n物外将轻矫，池中岂解容。\n依乘应有待，际会合相从。\n寄语怀才者，明时好奋庸。",
        "dynasty": "宋",
        "collection_info": null
    },
    {
        "title": "赠端上人",
        "author": "刘才邵",
        "content": "传得无声曲，有时弹向人。\n雪峰年老大，风穴语尖新。\n吼月泥牛困，抽条石笋春。\n衣珠犹不重，岂更觉身贫。",
        "dynasty": "宋",
        "collection_info": null
    },
    {
        "title": "挽江司户词  其一",
        "author": "刘才邵",
        "content": "场屋声名旧，林泉兴味长。\n青衫归里闬，白首傲羲皇。\n鹤静终轻矫，兰销委暗芳。\n遥怜高遯处，庭宇日荒凉。",
        "dynasty": "宋",
        "collection_info": null
    },
    {
        "title": "挽江司户词  其二",
        "author": "刘才邵",
        "content": "早岁识真际，前身疑浄名。\n穷通百年内，生死一铢轻。\n成佛无先后，同参有弟兄。\n悲伤随世谛，益见在原情。",
        "dynasty": "宋",
        "collection_info": null
    },
    {
        "title": "挽戴彦诚通判三首  其一",
        "author": "刘才邵",
        "content": "初闢桥门日，英髦喜彙征。\n奇文逢藻鉴，时辈仰高名。\n仕路因腾踏，声华久隐訇。\n方观终远业，埋玉恨难平。",
        "dynasty": "宋",
        "collection_info": null
    },
    {
        "title": "挽戴彦诚通判三首  其二",
        "author": "刘才邵",
        "content": "庠序亲余论，京华获并游。\n艰危心有託，感激义无酬。\n岂谓音容隔，频惊岁月流。\n今来拜遗像，泪雨不能收。",
        "dynasty": "宋",
        "collection_info": null
    },
    {
        "title": "挽戴彦诚通判三首  其三",
        "author": "刘才邵",
        "content": "贾鵩由来忌，应曾为废书。\n始终归有数，善庆岂无余。\n贤嗣真兰玉，令名惊里闾。\n他年定通显，跃马从金舆。",
        "dynasty": "宋",
        "collection_info": null
    },
    {
        "title": "次韵元日会饮",
        "author": "刘才邵",
        "content": "不将帘幕挂檐唇，欲听飞霙点绣茵。\n门外湖山元早白，醉中笑语不嫌真。\n炉烟尽日飘香雾，茗盌侵汤搅玉尘。\n莫怪更深寒力减，瑶墀今日布王春。",
        "dynasty": "宋",
        "collection_info": null
    },
    {
        "title": "谢人惠花栽以龙涎及小团答之",
        "author": "刘才邵",
        "content": "应怜小圃少花看，分惠灵苗四五般。\n多谢高情无所吝，欲将俗物报应难。\n鲸波荐液香难比，龙焙先春玉作团。\n寄与文房助清兴，诗魂莫怕月边寒。",
        "dynasty": "宋",
        "collection_info": null
    },
    {
        "title": "江阁夜坐  其一",
        "author": "刘才邵",
        "content": "迢迢小阁倚云端，高处悬知境界寛。\n共向城头聊放目，却惊沙觜减奔湍。\n苍烟阙处江山远，白月满空星斗寒。\n炯炯此心谁会得，从公清坐到更阑。",
        "dynasty": "宋",
        "collection_info": null
    },
    {
        "title": "江阁夜坐  其二",
        "author": "刘才邵",
        "content": "闲云收尽露干端，垂地漫漫碧玉寛。\n小海无人续遗唱，斜河挂影作飞湍。\n水仙环佩归何处，天阙楼台似更寒。\n知欲乘风叩阊阖，如公应入不为阑。",
        "dynasty": "宋",
        "collection_info": null
    },
    {
        "title": "愚堂为欧阳炳文作",
        "author": "刘才邵",
        "content": "高怀从昔厌雄夸，宴坐虚堂玩物华。\n清簟疏帘无俗客，浇花洗竹当生涯。\n风惊万木谁家曲，云拥千峰尽日衙。\n莫信韬光得深隐，鹤书终恐到君家。",
        "dynasty": "宋",
        "collection_info": null
    },
    {
        "title": "次韵李彦渊游竹阁奉呈望之",
        "author": "刘才邵",
        "content": "春余景物尚芳华，写景词工语不夸。\n绮馔玉樽筵秩秩，碧梧翠竹影斜斜。\n湖山风月须频赏，南北车书已一家。\n回首都人候清跸，遥知紫禁绕烟花。",
        "dynasty": "宋",
        "collection_info": null
    },
    {
        "title": "同张敏叔登望阙台",
        "author": "刘才邵",
        "content": "晓陟高台望紫宸，爱君心切素忘身。\n尧天日远迷西极，汉使星高拱北辰。\n赋雪才优宜视草，赐环恩重定随春。\n剩须留下惊人句，长使江山气象新。",
        "dynasty": "宋",
        "collection_info": null
    },
    {
        "title": "贺和仲移居  其一",
        "author": "刘才邵",
        "content": "狻猊群戏画难工，木梢翚飞面势雄。\n壮气定知如杜固，凿池肯復効燕公。\n好穿松竹跻云磴，别敞檐楹看碧空。\n更愿他年开北第，却留踪迹付隆中。",
        "dynasty": "宋",
        "collection_info": null
    },
    {
        "title": "贺和仲移居  其二",
        "author": "刘才邵",
        "content": "苍官涌翠千株直，石栈斜飞一径通。\n爽垲真能明远目，嚣尘不动但清风。\n卜邻岂免烦王翰，相宅应兼出魏公。\n终使里名不虚设，先栽岩桂与分丛。",
        "dynasty": "宋",
        "collection_info": null
    },
    {
        "title": "次韵陶父双莲",
        "author": "刘才邵",
        "content": "和气为霖岁有涯，发祥宜自使君家。\n池开双影同心瑞，气敌三峰十丈花。\n啸侣洛妃携翠袖，惧飞蛱蝶护新葩。\n天公似恐嫦娥妬，时把微云隔素华。",
        "dynasty": "宋",
        "collection_info": null
    },
    {
        "title": "鬰孤台",
        "author": "刘才邵",
        "content": "风伯驱云晓色开，使家清燕就高台。\n崆峒爽气连天起，章贡寒声遶槛来。\n谭屑霏霏随玉麈，酒波滟滟溢金罍。\n还将崇政言诗手，一为江城赋早梅。",
        "dynasty": "宋",
        "collection_info": null
    },
    {
        "title": "次韵黄元授悯旱",
        "author": "刘才邵",
        "content": "旱气爞爞似火炎，新来露亦不轻霑。\n电光入夜空摇帜，雨响经时不到檐。\n狱吏谁怜寃死妇，农家空挂刈禾镰。\n高天早副忧民意，云汉无烦叹靡瞻。",
        "dynasty": "宋",
        "collection_info": null
    },
    {
        "title": "次韵寛夫喜雨诗",
        "author": "刘才邵",
        "content": "檀龙致雨雨宵零，香气如传得荐馨。\n断港已通无别浦，洪波遥想接重溟。\n门开甘露偏苏槁，供设伊蒲异献腥。\n清禁词臣歌乐职，渊云难独掞天庭。",
        "dynasty": "宋",
        "collection_info": null
    },
    {
        "title": "次韵黄元授喜雨诗",
        "author": "刘才邵",
        "content": "沟塍流水已源源，还有余波及众川。\n焦稼顿苏苗薿薿，涸池重见叶田田。\n休疑两种分干湿，且喜修罗罢铠鋋。\n平籴莫将同上熟，恐教闾井却骚然。",
        "dynasty": "宋",
        "collection_info": null
    },
    {
        "title": "次韵周秀实七夕",
        "author": "刘才邵",
        "content": "云间素月若飞来，半镜携归共挂台。\n星渚桥成仙步隐，玉箫声断晓风哀。\n曾向兹辰曝图籍，还思延阁敌蓬莱。\n谁怜点鬓吴霜重，酒母分霑助把杯。",
        "dynasty": "宋",
        "collection_info": null
    },
    {
        "title": "和彭德源秋开紫牡丹",
        "author": "刘才邵",
        "content": "暗觉小阳春气回，却从秋杪上楼台。\n浅于泼墨轻匀露，小似齐头只类杯。\n应是化工偏着意，便同仙骨免枯荄。\n笑他方士惊人眼，谩作空花顷刻开。",
        "dynasty": "宋",
        "collection_info": null
    },
    {
        "title": "次韵温叔皮秋怀",
        "author": "刘才邵",
        "content": "海风截雨晚云收，银汉迢迢傍月流。\n菊露自应知岁晏，砧声今不起边愁。\n寻常酒债何妨有，咫尺湖山未暇游。\n欲跨青虬舒远目，水仙真肯借人不。",
        "dynasty": "宋",
        "collection_info": null
    },
    {
        "title": "次韵李彦渊夜闻鹤唳",
        "author": "刘才邵",
        "content": "警露犹能动客情，淮淝况復杂风声。\n语多真似留华表，意远谁知在紫清。\n正值月寒秋夜永，更当风静海潮平。\n故山蕙帐空来久，想共晓猿相对鸣。",
        "dynasty": "宋",
        "collection_info": null
    },
    {
        "title": "过唐兴寺  其一",
        "author": "刘才邵",
        "content": "须应辞职效崔沂，岂合经时直紫微。\n领郡尚叨分竹箭，羡君不肯裂荷衣。\n高风久已勤山仰，妙语新从得指归。\n更待春时稍暄暖，共寻烟坞与苔矶。",
        "dynasty": "宋",
        "collection_info": null
    },
    {
        "title": "过唐兴寺  其二",
        "author": "刘才邵",
        "content": "夜契从来耐岁寒，千株路尽见苍官。\n旧游还復寻金碧，清梦犹能记玉銮。\n喜见云烟生翰墨，随时殽核簇杯盘。\n荷公高谊存真趣，不作寻常俗眼看。",
        "dynasty": "宋",
        "collection_info": null
    },
    {
        "title": "次韵刘仙卿腊日喜雪  其一",
        "author": "刘才邵",
        "content": "彻地寒威暖尚遥，岂同春日落还消。\n醉翁不道盐并絮，阿母难専池是瑶。\n素月交光千里共，丰年为瑞四时调。\n腊中三白已堪赏，何况皑皑照此宵。",
        "dynasty": "宋",
        "collection_info": null
    },
    {
        "title": "次韵刘仙卿腊日喜雪  其二",
        "author": "刘才邵",
        "content": "腊祀祁年瑞雪飘，共知帝力最难消。\n无边世界银为阙，不动根荄草变瑶。\n人悦自然天意得，时和岂待乐声调。\n月娥似更怜鲜洁，清影亭亭彻永宵。",
        "dynasty": "宋",
        "collection_info": null
    },
    {
        "title": "早朝行宫奉呈诸同舍",
        "author": "刘才邵",
        "content": "龙山西转浙江横，宝势岧嶤切太清。\n照海晓光来阙角，穿花宫漏带潮声。\n风生剑佩班初上，雾歇旌旗色更明。\n共说中兴似光武，南都赋合继东京。",
        "dynasty": "宋",
        "collection_info": null
    },
    {
        "title": "祖庙殿生芝草  其一",
        "author": "刘才邵",
        "content": "由来天意眷明昌，偏向神宫发喜祥。\n和气潜蒸方蔓蔓，灵华託柱益煌煌。\n披图正与端宸合，纪美还增原庙光。\n汉室但闲生禁宇，作歌空復咏斋房。",
        "dynasty": "宋",
        "collection_info": null
    },
    {
        "title": "祖庙殿生芝草  其二",
        "author": "刘才邵",
        "content": "圣孝神明已默通，皇猷德业更兼隆。\n昌期适契千龄会，上瑞宜生九庙中。\n异彩光凝何煜爚，灵葩色正自昭融。\n天将福庆资宗佑，方至如川岂有穷。",
        "dynasty": "宋",
        "collection_info": null
    },
    {
        "title": "次韵同舍道山堂宿直二首  其一",
        "author": "刘才邵",
        "content": "花影频移夜向阑，重檐突兀倚云端。\n木天西畔银河响，陆海中间贝阙寒。\n风輭严更传玉漏，月和清露滴金盘。\n不嫌上界多官府，请便乘风驾紫鸾。",
        "dynasty": "宋",
        "collection_info": null
    },
    {
        "title": "次韵同舍道山堂宿直二首  其二",
        "author": "刘才邵",
        "content": "玉宇沉沉易觉秋，暮云开尽夜悠悠。\n天风斜转苍龙阙，宫月遥连紫桂楼。\n宝画深严神物护，仙山缥缈瑞烟浮。\n惭无逸藻陪诸彦，归兴惟思理钓舟。",
        "dynasty": "宋",
        "collection_info": null
    },
    {
        "title": "和李仲孙韵因以奉勉",
        "author": "刘才邵",
        "content": "词格森严气不寒，华星灼灼出云间。\n中兴喜见天方启，高议期追汉已还。\n正值朝家求切直，岂容奇逸恋云山。\n愿公淬笔参晁董，大对亲瞻睟穆颜。",
        "dynasty": "宋",
        "collection_info": null
    },
    {
        "title": "送李似之二首  其一",
        "author": "刘才邵",
        "content": "中兴修政似周宣，共理聊烦命世贤。\n凋瘵气苏真肉骨，豪强胆落怯冰渊。\n远猷岂合淹千里，温诏俄颁自九天。\n解释邦人去思恨，为言行復入陶甄。",
        "dynasty": "宋",
        "collection_info": null
    },
    {
        "title": "送李似之二首  其二",
        "author": "刘才邵",
        "content": "晴虹词彩冠群才，淡墨名高北斗魁。\n史笔继闻登左省，庙谟今復赞中台。\n方传召命驰三节，顿使清风动九垓。\n想见君王偏注意，鳯池虚位待公来。",
        "dynasty": "宋",
        "collection_info": null
    },
    {
        "title": "次韵送卢汝舟",
        "author": "刘才邵",
        "content": "秋鸿社燕若为情，歧路东西亦可惊。\n入夜朔风摇画角，满空星斗罩高城。\n吴江浪阔兼天涌，楚塞山长尽日横。\n记取别筵看剑处，怕听庭树晓鸡声。",
        "dynasty": "宋",
        "collection_info": null
    },
    {
        "title": "送江虞仲",
        "author": "刘才邵",
        "content": "烜赫家声四海闻，材猷超绝出凡伦。\n清规映物无尘隔，实德临民蒙惠均。\n器远自应当要路，政成还合觐严宸。\n禁途虚位须贤俊，伫庆登崇宠渥新。",
        "dynasty": "宋",
        "collection_info": null
    },
    {
        "title": "和丁浚明戏萧济夫  其一",
        "author": "刘才邵",
        "content": "生世纔如石火光，应怜不早见卢郎。\n碧蟾自合来栖月，黄耳何缘得上床。\n但使知音同卓氏，何妨服猛似梁鸯。\n观音妙相谁能测，暂化身为无厌王。",
        "dynasty": "宋",
        "collection_info": null
    },
    {
        "title": "和丁浚明戏萧济夫  其二",
        "author": "刘才邵",
        "content": "庾妇休夸意智强，却因诈魇唤江郎。\n自从呼婢曾开口，不復连宵只对床。\n春晚燕狂捎蛱蝶，汀闲沙暖睡鸳鸯。\n鳯栖已协和鸣兆，谁记东家人姓王。",
        "dynasty": "宋",
        "collection_info": null
    },
    {
        "title": "次韵萧元隆见寄二首  其一",
        "author": "刘才邵",
        "content": "国朝制策得群贤，隆栋才高异众椽。\n温诏久颁崇旧典，英辞初喜见新编。\n竚登文陛三层峻，还寄家声万古传。\n圣主忧民收远策，欲令枕奠得安眠。",
        "dynasty": "宋",
        "collection_info": null
    },
    {
        "title": "次韵萧元隆见寄二首  其二",
        "author": "刘才邵",
        "content": "麟阁岧嶤倚碧天，道山宿直烛如椽。\n谁怜老眼今多病，喜读危词屡绝编。\n一鹗奋飞方远举，双鱼缄素肯轻传。\n益思张胆论时事，未敢昏昏只醉眠。",
        "dynasty": "宋",
        "collection_info": null
    },
    {
        "title": "次韵王民瞻",
        "author": "刘才邵",
        "content": "野外萧条供给稀，愧烦车马顾柴扉。\n正怜习懒成痴钝，欲使乘时试奋飞。\n高义杉松度冰雪，好诗星斗转璇玑。\n如公亦岂宜深隐，早晚光芒动少微。",
        "dynasty": "宋",
        "collection_info": null
    },
    {
        "title": "立春内中帖子词  其一",
        "author": "刘才邵",
        "content": "兰殿光风转，椒涂淑气浓。\n柳烟添晓翠，花露浥春容。",
        "dynasty": "宋",
        "collection_info": null
    },
    {
        "title": "立春内中帖子词  其二",
        "author": "刘才邵",
        "content": "紫禁迟迟漏，瑶箱细细风。\n君王问安早，红烛照帘栊。",
        "dynasty": "宋",
        "collection_info": null
    },
    {
        "title": "立春内中帖子词  其三",
        "author": "刘才邵",
        "content": "宝胜金书小，酥盘花様新。\n六宫呈妙巧，清晓庆佳辰。",
        "dynasty": "宋",
        "collection_info": null
    },
    {
        "title": "立春内中帖子词  其四",
        "author": "刘才邵",
        "content": "瑞气笼春宫殿高，天官仙乐奏云璈。\n欲知圣寿无疆处，王母千回献碧桃。",
        "dynasty": "宋",
        "collection_info": null
    },
    {
        "title": "立春内中帖子词  其五",
        "author": "刘才邵",
        "content": "君王圣母与天通，预建慈宁广内中。\n果庆回銮功已就，纂修事实示无穷。",
        "dynasty": "宋",
        "collection_info": null
    },
    {
        "title": "立春内中帖子词  其六",
        "author": "刘才邵",
        "content": "春归顿觉日华迟，乐事偏多属圣时。\n万寿声中觞酒满，年年岁岁拥春祺。",
        "dynasty": "宋",
        "collection_info": null
    },
    {
        "title": "又  其一",
        "author": "刘才邵",
        "content": "一气回苍陆，千祥集紫宸。\n天心存爱育，施惠发新春。",
        "dynasty": "宋",
        "collection_info": null
    },
    {
        "title": "又  其二",
        "author": "刘才邵",
        "content": "行仁隆治道，偃武为生灵。\n恩施周遐迩，熙熙万国宁。",
        "dynasty": "宋",
        "collection_info": null
    },
    {
        "title": "又  其三",
        "author": "刘才邵",
        "content": "盛德天垂覆，皇明日照临。\n九重颁汉诏，四海识尧心。",
        "dynasty": "宋",
        "collection_info": null
    },
    {
        "title": "又  其四",
        "author": "刘才邵",
        "content": "始和布政同天运，圣泽随春下九霄。\n垂法端闱万人喜，典章尽復祖宗朝。",
        "dynasty": "宋",
        "collection_info": null
    },
    {
        "title": "又  其五",
        "author": "刘才邵",
        "content": "海国占风慕圣明，先春入贡竭丹诚。\n梯航万里不辞远，要趁新年贺太平。",
        "dynasty": "宋",
        "collection_info": null
    },
    {
        "title": "又  其六",
        "author": "刘才邵",
        "content": "瑞日舒长呈五色，官仪赫奕会三朝。\n宴开紫殿恩辉重，乐奏彤庭雅韵调。",
        "dynasty": "宋",
        "collection_info": null
    },
    {
        "title": "又  其一",
        "author": "刘才邵",
        "content": "风转万年枝，冰开百子池。\n多男应禖祀，瑞气恰来时。",
        "dynasty": "宋",
        "collection_info": null
    },
    {
        "title": "又  其二",
        "author": "刘才邵",
        "content": "琼斚深浮柏，金笺巧颂椒。\n宫嫔随鳯辇，万寿本东朝。",
        "dynasty": "宋",
        "collection_info": null
    },
    {
        "title": "又  其三",
        "author": "刘才邵",
        "content": "紫庭烟淡祥光满，清禁风微淑气新。\n绮阁靓深无一事，观书临帖过芳春。",
        "dynasty": "宋",
        "collection_info": null
    },
    {
        "title": "又  其四",
        "author": "刘才邵",
        "content": "飞霙顷报丰年庆，天瑞由来应克诚。\n喜见农祥已晨正，将持嘉种奉亲耕。",
        "dynasty": "宋",
        "collection_info": null
    },
    {
        "title": "又  其五",
        "author": "刘才邵",
        "content": "绛阙清都境异常，况当圣世物皆昌。\n风催柘馆桑枝秀，冰满龙池荇带长。",
        "dynasty": "宋",
        "collection_info": null
    },
    {
        "title": "端午内中帖子词  其一",
        "author": "刘才邵",
        "content": "云篆摹仙印，香菰纒綵丝。\n风回五明扇，日丽万年枝。",
        "dynasty": "宋",
        "collection_info": null
    },
    {
        "title": "端午内中帖子词  其二",
        "author": "刘才邵",
        "content": "神飈随律至，玉宇倍清凉。\n復古观书处，偏宜昼漏长。",
        "dynasty": "宋",
        "collection_info": null
    },
    {
        "title": "端午内中帖子词  其三",
        "author": "刘才邵",
        "content": "两岐呈瑞麦，三秀产灵芝。\n天意方垂佑，宸心愈肃祇。",
        "dynasty": "宋",
        "collection_info": null
    },
    {
        "title": "端午内中帖子词  其四",
        "author": "刘才邵",
        "content": "巽权默运甄陶外，德泽遐宣指顾中。\n号令一新民气乐，正如解愠得熏风。",
        "dynasty": "宋",
        "collection_info": null
    },
    {
        "title": "端午内中帖子词  其五",
        "author": "刘才邵",
        "content": "天申佳节继天中，贺庆年年信始通。\n明诏重颁浮论息，共知至计出天衷。",
        "dynasty": "宋",
        "collection_info": null
    },
    {
        "title": "端午内中帖子词  其六",
        "author": "刘才邵",
        "content": "百昌蕃殖归神化，万宇欢康属圣时。\n形气既和无疾疠，冰台还更觉生迟。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其一",
        "author": "刘才邵",
        "content": "秋风萧瑟海天凉，不见红衣十里香。\n惭愧湖边拒霜在，数枝擎露学啼粧。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其二",
        "author": "刘才邵",
        "content": "灵风袅袅转幡幢，红蜡光中一缕香。\n万德庄严等尘土，北珠南贝若为粧。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其三",
        "author": "刘才邵",
        "content": "寒泉秋菊水仙堂，华竟无人荐晚香。\n赖有新诗伴冰蘂，犯寒欺雪鬬宫粧。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其四",
        "author": "刘才邵",
        "content": "千顷琉璃湛晓光，纷纷兰菊动秋香。\n疏烟小雨多情思，箇是西湖淡薄粧。",
        "dynasty": "宋",
        "collection_info": null
    },
    {
        "title": "游西湖天竺书所见成五绝句  其五",
        "author": "刘才邵",
        "content": "石井灵泉镜様方，龙宫流出倍甘香。\n可怜溪女低蓬首，斜插山花照晚粧。",
        "dynasty": "宋",
        "collection_info": null
    },
    {
        "title": "题滴水岩  其一",
        "author": "刘才邵",
        "content": "泠泠清响落岩中，正脉由来触处通。\n一滴也无真戏论，谁知白浪已翻空。",
        "dynasty": "宋",
        "collection_info": null
    },
    {
        "title": "题滴水岩  其二",
        "author": "刘才邵",
        "content": "曾酌曹溪一掬甘，笑他梁燕自呢喃。\n根尘却是圆通境，箇裏何妨舌本参。",
        "dynasty": "宋",
        "collection_info": null
    },
    {
        "title": "次韵李彦渊郎中试院三绝句  其一",
        "author": "刘才邵",
        "content": "铨曹注拟待群才，妍丑先分宝鑑开。\n余力留诗在岩壁，护持神物已应来。",
        "dynasty": "宋",
        "collection_info": null
    },
    {
        "title": "次韵李彦渊郎中试院三绝句  其二",
        "author": "刘才邵",
        "content": "春满湖山草木芳，熏晴晓日动微黄。\n遥知从骑归来处，穿破东风十里香。",
        "dynasty": "宋",
        "collection_info": null
    },
    {
        "title": "次韵李彦渊郎中试院三绝句  其三",
        "author": "刘才邵",
        "content": "野草幽花似缬斑，僧窗聊寄两旬闲。\n衣冠行赴东都会，官府深严不在山。",
        "dynasty": "宋",
        "collection_info": null
    },
    {
        "title": "试黄权笔为作三绝句  其一",
        "author": "刘才邵",
        "content": "名属仙民住武夷，能将巧思利毛锥。\n宣城遗法依然在，一逐人间好尚移。",
        "dynasty": "宋",
        "collection_info": null
    },
    {
        "title": "试黄权笔为作三绝句  其二",
        "author": "刘才邵",
        "content": "渇骥精神伤太紧，秋蛇筋骨定非奇。\n要须从此胸中正，方见中书事事宜。",
        "dynasty": "宋",
        "collection_info": null
    },
    {
        "title": "试黄权笔为作三绝句  其三",
        "author": "刘才邵",
        "content": "八法森严得者稀，管城还伴剡藤悲。\n欲教霜兔魂无恨，须写当时颜段碑。",
        "dynasty": "宋",
        "collection_info": null
    },
    {
        "title": "松",
        "author": "刘才邵",
        "content": "山中众木自纷纷，移徙孤根独不群。\n更与清风同烈烈，便先八俊继三君。",
        "dynasty": "宋",
        "collection_info": null
    },
    {
        "title": "古柏",
        "author": "刘才邵",
        "content": "移根得地对幽轩，香叶苍然已可怜。\n他日定为梁栋具，耽耽大厦倚晴天。",
        "dynasty": "宋",
        "collection_info": null
    },
    {
        "title": "梧桐",
        "author": "刘才邵",
        "content": "琴材岂必百年期，翠叶萋萋已满枝。\n况是常生易封殖，政平喜见中兴时。",
        "dynasty": "宋",
        "collection_info": null
    },
    {
        "title": "蟠桃",
        "author": "刘才邵",
        "content": "奇芬不与众芳同，移植应从碧海中。\n结子纵迟人莫怪，灵苗端的有仙风。",
        "dynasty": "宋",
        "collection_info": null
    },
    {
        "title": "朝天李",
        "author": "刘才邵",
        "content": "玉妃朝谒珠宫惯，暂到人寰别九天。\n恋阙丹心终不变，亭亭素艷吐清妍。",
        "dynasty": "宋",
        "collection_info": null
    },
    {
        "title": "黄杨",
        "author": "刘才邵",
        "content": "不怪天公赋与悭，应怜坚正长偏难。\n三年桤木真容易，谁肯吟哦着眼看。",
        "dynasty": "宋",
        "collection_info": null
    },
    {
        "title": "咏竹",
        "author": "刘才邵",
        "content": "护惜龙孙意正勤，风漪谁爱织成纹。\n林中莫着山王辈，拟向他时咏五君。",
        "dynasty": "宋",
        "collection_info": null
    },
    {
        "title": "以双井茶寄李仲孙",
        "author": "刘才邵",
        "content": "双井真成日铸兄，一杯不觉醉魂醒。\n知君笔法传山谷，啜罢应临戒石铭。",
        "dynasty": "宋",
        "collection_info": null
    },
    {
        "title": "次韵梅花十绝句  其一",
        "author": "刘才邵",
        "content": "溪水溶溶影动摇，盈盈仙子近星桥。\n箇中着句须清绝，莫道经春雪未消。",
        "dynasty": "宋",
        "collection_info": null
    },
    {
        "title": "次韵梅花十绝句  其二",
        "author": "刘才邵",
        "content": "华清赐浴洗凝脂，一曲霓裳素练衣。\n更有十分相似处，晓霜添就玉肌肥。",
        "dynasty": "宋",
        "collection_info": null
    },
    {
        "title": "次韵梅花十绝句  其三",
        "author": "刘才邵",
        "content": "莫恨随风片片飞，微酸暗结已无疑。\n世人欲识和羹效，看取高宗梦觉时。",
        "dynasty": "宋",
        "collection_info": null
    },
    {
        "title": "次韵梅花十绝句  其四",
        "author": "刘才邵",
        "content": "露白飞香岂入时，幽姿谁遣独先期。\n可怜栏槛花无数，春意潜回犹未知。",
        "dynasty": "宋",
        "collection_info": null
    },
    {
        "title": "次韵梅花十绝句  其五",
        "author": "刘才邵",
        "content": "应嫌素质露天真，却把轻黄拂蘂尘。\n休向吟窗动诗兴，多情先自不禁春。",
        "dynasty": "宋",
        "collection_info": null
    },
    {
        "title": "次韵梅花十绝句  其六",
        "author": "刘才邵",
        "content": "愁云向晓不胜繁，飞霰纷纷溅兔园。\n竹裏数枝偏有意，欲将冷艷慰霜根。",
        "dynasty": "宋",
        "collection_info": null
    },
    {
        "title": "次韵梅花十绝句  其七",
        "author": "刘才邵",
        "content": "远树归鸦欲噪昏，闲云撩乱暗江村。\n冰肤无着凝寒处，耐冷不缘餐日魂。",
        "dynasty": "宋",
        "collection_info": null
    },
    {
        "title": "次韵梅花十绝句  其八",
        "author": "刘才邵",
        "content": "水仙似怯难为弟，更着山矾数满三。\n惭愧涪翁继和靖，惊人诗句出东南。",
        "dynasty": "宋",
        "collection_info": null
    },
    {
        "title": "次韵梅花十绝句  其九",
        "author": "刘才邵",
        "content": "风泛寒香方浩荡，月移清影更徘徊。\n不妨绝妙谁同赏，恰有幽人踏雪来。",
        "dynasty": "宋",
        "collection_info": null
    },
    {
        "title": "次韵梅花十绝句  其一○",
        "author": "刘才邵",
        "content": "洗尽残粧倚玉楼，世间脂粉且休休。\n芳心未必伤幽独，冷雨疏烟与替愁。",
        "dynasty": "宋",
        "collection_info": null
    },
    {
        "title": "次韵赵伯达梅花三绝句  其一",
        "author": "刘才邵",
        "content": "昭君生长巫山村，独负娇容似玉温。\n恰似此花开腊后，芳心脉脉与谁言。",
        "dynasty": "宋",
        "collection_info": null
    },
    {
        "title": "次韵赵伯达梅花三绝句  其二",
        "author": "刘才邵",
        "content": "莫奏悲笳向日昏，花飞不是减芳春。\n多情更作回风舞，体弱悬知不陷茵。",
        "dynasty": "宋",
        "collection_info": null
    },
    {
        "title": "次韵赵伯达梅花三绝句  其三",
        "author": "刘才邵",
        "content": "丞相家园雪裏开，琼枝鬬白远高台。\n十年戎马暗京洛，旧赏犹能入梦来。",
        "dynasty": "宋",
        "collection_info": null
    },
    {
        "title": "又咏梅花",
        "author": "刘才邵",
        "content": "正与卢生清兴同，衝寒还肯访幽丛。\n窗前忽见偏奇艷，恰在茸茸淡月中。",
        "dynasty": "宋",
        "collection_info": null
    },
    {
        "title": "官舍有梅花一株偶赋绝句",
        "author": "刘才邵",
        "content": "已洗方清为有尘，无尘因洗更清新。\n香山谩说工纤艷，错把梨花比太真。",
        "dynasty": "宋",
        "collection_info": null
    },
    {
        "title": "映日梅",
        "author": "刘才邵",
        "content": "冰肌耐热本神人，肯与寒光便浅颦。\n应笑海棠无道骨，睡红怯翠不禁春。",
        "dynasty": "宋",
        "collection_info": null
    },
    {
        "title": "月下梅",
        "author": "刘才邵",
        "content": "月到琼枝夜未央，天将清景荐孤芳。\n疏云似恐嫦娥妬，却与时人隔素光。",
        "dynasty": "宋",
        "collection_info": null
    },
    {
        "title": "次韵朱新仲席上赋梅花影四首  其一",
        "author": "刘才邵",
        "content": "老禅墨戏信奇哉，山谷称扬意亦瓌。\n未似灯前出寒影，真香不假返魂梅。",
        "dynasty": "宋",
        "collection_info": null
    },
    {
        "title": "次韵朱新仲席上赋梅花影四首  其二",
        "author": "刘才邵",
        "content": "真是瑶台月下仙，徐熙落墨若为传。\n输他巧思红裳女，写出幽姿意宛然。",
        "dynasty": "宋",
        "collection_info": null
    },
    {
        "title": "次韵朱新仲席上赋梅花影四首  其三",
        "author": "刘才邵",
        "content": "清影新诗二妙并，弓良更遇国工檠。\n自惭痴钝无佳思，击缶难参击玉清。",
        "dynasty": "宋",
        "collection_info": null
    },
    {
        "title": "次韵朱新仲席上赋梅花影四首  其四",
        "author": "刘才邵",
        "content": "万缘合处本无心，明暗相形亦漫成。\n光影都亡復何物，更须试问老师兄。",
        "dynasty": "宋",
        "collection_info": null
    },
    {
        "title": "咏芍药  其一",
        "author": "刘才邵",
        "content": "紫清楼阁不施丹，小様谁传到此间。\n方信游蜂非俗物，窥窗玉女鬬妖娴。",
        "dynasty": "宋",
        "collection_info": null
    },
    {
        "title": "咏芍药  其二",
        "author": "刘才邵",
        "content": "人言花似征鞍色，嫩紫茸茸箇様奇。\n不道征鞍似花染，临岐聊欲问何离。",
        "dynasty": "宋",
        "collection_info": null
    },
    {
        "title": "题茅山多叶芍药诗",
        "author": "刘才邵",
        "content": "司命霓旌款帝关，司花仙史亦骖鸾。\n谁人黠似东方朔，偷出名花与世看。",
        "dynasty": "宋",
        "collection_info": null
    },
    {
        "title": "又间金红芍药诗",
        "author": "刘才邵",
        "content": "诗家赋咏怯挥毫，比象偏难为格高。\n浑似上元朝阿母，流金铃间赤霜袍。",
        "dynasty": "宋",
        "collection_info": null
    },
    {
        "title": "次韵朱新仲白菊三绝句  其一",
        "author": "刘才邵",
        "content": "海甸秋深亦陨霜，不因寒苦减真香。\n冰容本自嫌施彩，青女何劳抹晓粧。",
        "dynasty": "宋",
        "collection_info": null
    },
    {
        "title": "次韵朱新仲白菊三绝句  其二",
        "author": "刘才邵",
        "content": "练帨云衣天上装，月中光透只闻香。\n世间百宝难相称，珠露荧荧映靓粧。",
        "dynasty": "宋",
        "collection_info": null
    },
    {
        "title": "次韵朱新仲白菊三绝句  其三",
        "author": "刘才邵",
        "content": "苦节寒心独异常，尽枯终欲护幽香。\n纷纷花蘂那知此，已落犹夸半面粧。",
        "dynasty": "宋",
        "collection_info": null
    },
    {
        "title": "冬日牡丹五绝句  其一",
        "author": "刘才邵",
        "content": "百花头上有江梅，更向江梅头上开。\n便使诗人惭未识，春前还解上楼台。",
        "dynasty": "宋",
        "collection_info": null
    },
    {
        "title": "冬日牡丹五绝句  其二",
        "author": "刘才邵",
        "content": "天公用意太勤勤，时遣花王为报春。\n从此梅花应有语，漏他消息莫寃人。",
        "dynasty": "宋",
        "collection_info": null
    },
    {
        "title": "冬日牡丹五绝句  其三",
        "author": "刘才邵",
        "content": "谁谓冰霜惨刻辰，暗中和气自生春。\n花神显现东君意，说似何劳解语人。",
        "dynasty": "宋",
        "collection_info": null
    },
    {
        "title": "冬日牡丹五绝句  其四",
        "author": "刘才邵",
        "content": "聊将芳醑发微殷，岂是冰肌不耐寒。\n对立亭亭真妙绝，可将近侍乏雌丹。",
        "dynasty": "宋",
        "collection_info": null
    },
    {
        "title": "冬日牡丹五绝句  其五",
        "author": "刘才邵",
        "content": "芳丛不遣雪霜封，已是青腰独见容。\n更祝春风重着意，行看拂槛露华浓。",
        "dynasty": "宋",
        "collection_info": null
    },
    {
        "title": "次韵德源道人水墨画二绝句  其一",
        "author": "刘才邵",
        "content": "修竹寒禽伴写真，细看更觉妙通神。\n早知终有飘摇患，应选深林寄此身。",
        "dynasty": "宋",
        "collection_info": null
    },
    {
        "title": "次韵德源道人水墨画二绝句  其二",
        "author": "刘才邵",
        "content": "霜枯荷叶半欹斜，水落寒溪蹙浪花。\n雁足更须添繫帛，似传远信度龙沙。",
        "dynasty": "宋",
        "collection_info": null
    },
    {
        "title": "鉴上人通内外学徧游访方晚栖旧隐年来示疾遂不出山牡丹四窠见寄因成三绝句以谢  其一",
        "author": "刘才邵",
        "content": "闻说栽时正出家，春风四纪阅芳华。\n如今示疾空山裏，怕引诸天来散花。",
        "dynasty": "宋",
        "collection_info": null
    },
    {
        "title": "鉴上人通内外学徧游访方晚栖旧隐年来示疾遂不出山牡丹四窠见寄因成三绝句以谢  其二",
        "author": "刘才邵",
        "content": "远寄灵根自梵家，小园景物顿增华。\n何当写在屏帏上，一任高禅笑眼花。",
        "dynasty": "宋",
        "collection_info": null
    },
    {
        "title": "鉴上人通内外学徧游访方晚栖旧隐年来示疾遂不出山牡丹四窠见寄因成三绝句以谢  其三",
        "author": "刘才邵",
        "content": "学道何妨只在家，谩栽花草记年华。\n箇中本自无荣悴，浮世何曾似落花。",
        "dynasty": "宋",
        "collection_info": null
    },
    {
        "title": "赠段成之",
        "author": "刘才邵",
        "content": "粟庵宴坐正安禅，不踏城闉已十年。\n送别今朝不辞远，信知高义薄云天。",
        "dynasty": "宋",
        "collection_info": null
    },
    {
        "title": "黄芍药",
        "author": "刘才邵",
        "content": "游沛曾闻汉帝魂，梦中名实未应分。\n看花莫动枝头蝶，惊觉徐州老使君。",
        "dynasty": "宋",
        "collection_info": null
    },
    {
        "title": "玛瑙数珠偈",
        "author": "刘才邵",
        "content": "一切有为法，幻相有去来。\n如来真实义，无去亦无住。\n我原宝珠光，徧照大千界。\n随光所照处，见者悉成佛。",
        "dynasty": "宋",
        "collection_info": null
    },
    {
        "title": "默斋偈",
        "author": "刘才邵",
        "content": "稽首金刚狮子座，紫金光聚妙色身。\n微尘剎土转法轮，演出无边殊胜义。\n燃灯如来昔授记，初无一法可得者。\n云何种种方便门，多劫宣扬不能尽。\n观音妙力不思议，元从耳门得昧。\n烁迦罗首八万余，随处说法度众生。\n云何现身蛤蜊中，不假语言法亦显。\n当知是法本无法，语默两涂俱解脱。\n二乘知见妄分别，偏执所见自缠缚。\n解缚不离缚处解，还从语默证圆湛。\n良哉居士具通眼，一切不随根境转。\n了知诸法不可碍，剎那真入三摩地。\n我愿初没这见闻者，悉悟真常成正觉。",
        "dynasty": "宋",
        "collection_info": null
    },
    {
        "title": "句",
        "author": "刘才邵",
        "content": "见说木天犹突兀，暂时金地亦清闲。",
        "dynasty": "宋",
        "collection_info": null
    },
    {
        "title": "句",
        "author": "丁浚明",
        "content": "从前谑浪今收拾，尽听人呼张大王。",
        "dynasty": "宋",
        "collection_info": null
    },
    {
        "title": "陇口作",
        "author": "郭浩",
        "content": "陇口山深草木荒，行人到此断肝肠。\n耳中不忍听鹦鹉，犹在枝头说上皇。",
        "dynasty": "宋",
        "collection_info": null
    },
    {
        "title": "观音院德云堂",
        "author": "胡松年",
        "content": "小舟乘风飞鸟过，万顷云涛纵掀簸。\n此行要是快平生，无数青山笑迎我。\n山根隐约见人家，槿篱茅屋埋烟霞。\n宛似秦人种桃处，川原远近纷香葩。\n杖藜径踏华山去，试问莲开今何许。\n路迷绝壑荫松筠，身到半山听鱼鼓。\n道人为我开云堂，是中境界浑清凉。\n幽磬时和野鸟语，飞泉暗泻岩花香。\n文书照眼本吾事，雁鹜着行败人意。\n造物似怜厌世嚣，挈置湖山烦一洗。\n何人夜呼隐去来，向来得丧真山崖。\n金庭玉柱永不改，人间劫火空飞灰。",
        "dynasty": "宋",
        "collection_info": null
    },
    {
        "title": "顾亭林",
        "author": "胡松年",
        "content": "海山荡佳气，千载传古居。\n平生读书地，竹柏静以疏。\n忠义贯白日，名不埋幽墟。\n苗裔今几何，谁能补其余。",
        "dynasty": "宋",
        "collection_info": null
    },
    {
        "title": "洞庭",
        "author": "胡松年",
        "content": "白苹风静碧波沉，画舸来游着意深。\n愿觅灵文窥秘钥，更追遗范写良金。\n姓名便合联真隐，出处何妨拟醉吟。\n畴昔光阴费行乐，中原鼙鼓正伤心。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "赵思诚",
        "content": "抗章恳避公槐位，卜筑千岩紫翠间。\n园锁幽深似仙境，堂开华丽远尘寰。\n貂冠虎骑荣新宠，云阁琼台许暂闲。\n帷幄谋谟待元老，未容高蹈占东山。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "赵思诚",
        "content": "经济奇谋有祖风，渭川卜猎旧非熊。\n风云遇会千龄运，社稷扶倾万世功。\n偃息郊园酬雅志，咨询庙算简清衷。\n更须整顿干坤了，绿野归来效晋公。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释道闲",
        "content": "全机敌胜，犹在半途。\n啐啄同时，白云万里。\n纔生朕兆，已落二三。\n不露锋铓，成何道理。\n诬人之罪，以罪加之。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释道闲",
        "content": "荡荡无迂曲，明明透古今。\n晓云笼碧岫，残叶落疏林。\n脱体全收放，当堂定浅深。\n饶君亲荐得，未是我智音。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释道闲",
        "content": "雪压怪松露，风高野渡横。\n将谓众生苦，更有苦众生。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释道闲",
        "content": "相见不须嗔，君穷我亦贫。\n谓言侵早起，更有夜行人。",
        "dynasty": "宋",
        "collection_info": null
    },
    {
        "title": "颂古九首  其一",
        "author": "释善悟",
        "content": "昨日与今日，说定说不定。\n寰中天子敕，塞外将军令。\n外道当年入梦乡，直至如今犹未省。",
        "dynasty": "宋",
        "collection_info": null
    },
    {
        "title": "颂古九首  其二",
        "author": "释善悟",
        "content": "祖师远远没东土，面壁少林坐九年。\n二祖传心亲得髓，算来早是已轮先。",
        "dynasty": "宋",
        "collection_info": null
    },
    {
        "title": "颂古九首  其三",
        "author": "释善悟",
        "content": "宝剑连飞急，透顶便通神。\n有时轻按处，惊动五湖宾。",
        "dynasty": "宋",
        "collection_info": null
    },
    {
        "title": "颂古九首  其四",
        "author": "释善悟",
        "content": "寻思去此地，清凉离烦暑。\n暮雨朝云乐太平，青山绿水人难睹。\n不难睹，深林有箇白额虫，元来却是玄沙虎。",
        "dynasty": "宋",
        "collection_info": null
    },
    {
        "title": "颂古九首  其五",
        "author": "释善悟",
        "content": "老清源，没缝罅。\n问佛法，酬米价。\n衲僧一粒若沾唇，拄杖横担绕天下。",
        "dynasty": "宋",
        "collection_info": null
    },
    {
        "title": "颂古九首  其六",
        "author": "释善悟",
        "content": "马祖纔升堂，百丈便卷席。\n春风一阵来，满地花狼藉。",
        "dynasty": "宋",
        "collection_info": null
    },
    {
        "title": "颂古九首  其七",
        "author": "释善悟",
        "content": "一口吸尽西江水，岭上桃华香扑鼻。\n枝枝叶叶尽含春，也是因我得礼你。",
        "dynasty": "宋",
        "collection_info": null
    },
    {
        "title": "颂古九首  其八",
        "author": "释善悟",
        "content": "台山路坦平，婆子苦商量。\n赵州勘破了，清风满大唐。",
        "dynasty": "宋",
        "collection_info": null
    },
    {
        "title": "颂古九首  其九",
        "author": "释善悟",
        "content": "因我得礼你，牵牛去饮水。\n岸上蹄踏蹄，水中觜对觜。",
        "dynasty": "宋",
        "collection_info": null
    },
    {
        "title": "呈圆悟",
        "author": "释祖觉",
        "content": "家住孤峰顶，长年半掩门。\n自嗟身已老，活计付儿孙。",
        "dynasty": "宋",
        "collection_info": null
    },
    {
        "title": "寄圆悟",
        "author": "释祖觉",
        "content": "出林依旧入蓬蒿，天网恢恢不可逃。\n谁信业缘无避处，归来不怕语声高。",
        "dynasty": "宋",
        "collection_info": null
    },
    {
        "title": "偈",
        "author": "释祖觉",
        "content": "一尘起，大地收。\n一叶落，天下秋。\n悬须弥于诸人鼻孔上，着大海于诸人眼睛中。",
        "dynasty": "宋",
        "collection_info": null
    },
    {
        "title": "得仙亭",
        "author": "程瑀",
        "content": "危亭谁结据山椒，名第仙人不可招。\n绕郭溪山敞图画，万家楼阁插云霄。",
        "dynasty": "宋",
        "collection_info": null
    },
    {
        "title": "拜程刚愍公墓",
        "author": "程瑀",
        "content": "早从宾客傅青扉，晚举丝纶对紫微。\n忠愤欲先同列死，尘沙惊绕属车飞。\n墓间挂剑心犹在，帐下谈经事已非。\n太学诸生皆白髮，汪汪老泪湿征衣。",
        "dynasty": "宋",
        "collection_info": null
    },
    {
        "title": "留隐轩",
        "author": "程瑀",
        "content": "先生骯脏与谁同，直道何妨竟不容。\n欲约故人酬素志，苦求晚节隐青松。\n图开胜地诗篇重，客倦僧房野兴浓。\n问舍求田端有日，从他百尺卧元龙。",
        "dynasty": "宋",
        "collection_info": null
    },
    {
        "title": "青峰山壮图轩",
        "author": "程瑀",
        "content": "溪流汹涌激溪垠，土木颓移岁月新。\n为问寺前圆也未，不应久负壮图人。",
        "dynasty": "宋",
        "collection_info": null
    },
    {
        "title": "句",
        "author": "程瑀",
        "content": "七年三破桃花浪。",
        "dynasty": "宋",
        "collection_info": null
    },
    {
        "title": "忠节庙",
        "author": "刘岑",
        "content": "皇天佑宋生虎臣，奋身櫜鞬起西秦。\n勇义智略卫霍伦，西平云亡愬復兴。\n疾首匈奴敢凭陵，恨不一举空朔廷。\n鸣剑抵掌志幽幷，提兵北趋指神京。\n遇虏大点符离城，绛衣铁冠目怒瞑。\n虏众辟易屡窜奔，飞矢洞胁陨其身。\n帝心震悼诏廷绅，一旦失此飞将军，作宫庙食妥其灵。\n生为人雄死明神，虽殁不愧远与巡。\n气衝斗牛叩穹旻，臣魄尚能厉女真。\n镇山之南勒坚珉，百世祀兮慰忠魂。",
        "dynasty": "宋",
        "collection_info": null
    },
    {
        "title": "贞女祠",
        "author": "刘岑",
        "content": "贞女已云远，芳名闻至今。\n烟波濑江上，松柏古祠深。\n暮色留残照，悲风动远林。\n谪仙文不死，读罢为霑襟。",
        "dynasty": "宋",
        "collection_info": null
    },
    {
        "title": "留题宝相寺",
        "author": "陈尧臣",
        "content": "白云楼殿翠林开，终日轩窗四面山。\n却愧劳生多事客，清凉分得片时闲。",
        "dynasty": "宋",
        "collection_info": null
    },
    {
        "title": "赠妙靖炼师",
        "author": "柯庭坚",
        "content": "绝粒栖神知几年，闭关终日更翛然。\n高风默与麻姑契，妙法亲从婴女传。\n功行素超三界外，姓名清彻九重天。\n凭谁与问西王母，师是金华第几仙。",
        "dynasty": "宋",
        "collection_info": null
    },
    {
        "title": "游莺脰湖",
        "author": "吴亿",
        "content": "树色烟光两岸分，棹歌声裏散鸥群。\n船浮春水天疑近，人对春风酒易醺。\n翠袖不须花下舞，洞箫还待月中闻。\n仙游钓客今何在，湖上年年自白云。",
        "dynasty": "宋",
        "collection_info": null
    },
    {
        "title": "磨崖中兴颂",
        "author": "吴亿",
        "content": "借问江头人钓鱼，为言灵武事何如。\n磨崖岂是当时意，两字噫嘻金镜书。",
        "dynasty": "宋",
        "collection_info": null
    },
    {
        "title": "读邈上人翠微集",
        "author": "郑亿年",
        "content": "几年祠馆乐安闲，诗笔无闻老思悭。\n谩把清篇遮病眼，每逢妙语解愁颜。\n定知道行超尘外，不使才名落世间。\n从此丛林推绝唱，未应后学便相班。",
        "dynasty": "宋",
        "collection_info": null
    },
    {
        "title": "和孙大夫赠开江沈察判",
        "author": "郑亿年",
        "content": "缔构拥苍岑，空林一径深。\n岚蒸四壁润，云鏁半窗阴。\n都寂世尘影，但清天籁音。\n若教支遁买，应倍沃洲金。",
        "dynasty": "宋",
        "collection_info": null
    },
    {
        "title": "送知县赵通直  其一",
        "author": "郑亿年",
        "content": "仁政三年有始终，阳关声彻去匆匆。\n森严治已冰霜比，慈爱临民父母同。\n解印远瞻京阙路，挂帆高飐楚天风。\n不须更问昆山事，已有歌谣达帝聪。",
        "dynasty": "宋",
        "collection_info": null
    },
    {
        "title": "送知县赵通直  其二",
        "author": "郑亿年",
        "content": "大门治邑岁年深，诒厥孙谋又到今。\n遗爱联绵民结恋，归途迢递柳垂阴。\n九茎芝草曾呈瑞，幷蔕荷花已赏心。\n或会朝廷求政绩，何妨袖出野人吟。",
        "dynasty": "宋",
        "collection_info": null
    },
    {
        "title": "句",
        "author": "郑亿年",
        "content": "人逢岁稔家余粟，地近岭南冬不冰。",
        "dynasty": "宋",
        "collection_info": null
    },
    {
        "title": "金泉步虚台",
        "author": "郑庭芳",
        "content": "平生酷信退之诗，谢女仙踪颇自疑。\n不到步虚台下看，琼台瑶佩有谁知。",
        "dynasty": "宋",
        "collection_info": null
    },
    {
        "title": "句",
        "author": "郑庭芳",
        "content": "洗笔池头烟淡淡，鸣琴台畔水悠悠。",
        "dynasty": "宋",
        "collection_info": null
    },
    {
        "title": "春日",
        "author": "赵𪛌之",
        "content": "拂床欹枕昼初长，好梦惊回燕语忙。\n深竹有花人不见，直应风转得幽香。",
        "dynasty": "宋",
        "collection_info": null
    },
    {
        "title": "句",
        "author": "赵𪛌之",
        "content": "风生闾阖春来早，月到蓬莱夜未中。",
        "dynasty": "宋",
        "collection_info": null
    },
    {
        "title": "题父墓亭",
        "author": "林若渊",
        "content": "虎踞龙蟠经几春，靖康孤节照苍旻。\n至今凛凛有生气，愧死当年膜拜人。",
        "dynasty": "宋",
        "collection_info": null
    },
    {
        "title": "诗一首",
        "author": "赵彦政",
        "content": "所历登临尽，愁新屈子居。\n青修一嶂远，红蓼几花疏。\n直节干坤外，骚文雅颂余。\n殷勤酹江月，生气凛如初。",
        "dynasty": "宋",
        "collection_info": null
    },
    {
        "title": "山中访友不遇",
        "author": "赵师固",
        "content": "久思成德士，家居山裹山。\n云深何惮远，路险不知难。\n幽鸟藏林语，残花点石斑。\n行踪无觅处，惆怅自空还。",
        "dynasty": "宋",
        "collection_info": null
    },
    {
        "title": "石门岩",
        "author": "赵师立",
        "content": "胜境传天下，曾封第七山。\n一岩悬石际，万木插云间。\n鸟过暮天碧，牛眠冬日闲。\n歌声初隐隐，疑自武陵还。",
        "dynasty": "宋",
        "collection_info": null
    },
    {
        "title": "句",
        "author": "秦观女",
        "content": "眼前虽有还乡路，马上曾无放我情。",
        "dynasty": "宋",
        "collection_info": null
    },
    {
        "title": "句",
        "author": "贾如讷",
        "content": "洞房人不见，相望摘杨花。",
        "dynasty": "宋",
        "collection_info": null
    },
    {
        "title": "苕溪",
        "author": "贾安宅",
        "content": "广苕山下源深，发此清流去不浑。\n直扺太湖三百里，滔滔分入海天门。",
        "dynasty": "宋",
        "collection_info": null
    },
    {
        "title": "留题山谷寺",
        "author": "陆宰",
        "content": "芙蓉已入双林寂，山谷今传佛祖衣。\n千里客来何所遇，夜堂人静雨霏霏。",
        "dynasty": "宋",
        "collection_info": null
    },
    {
        "title": "留别东阳",
        "author": "陆宰",
        "content": "前身疑是此山僧，猿鹤相逢亦有情。\n珍重岭头风与月，百年常记老夫名。",
        "dynasty": "宋",
        "collection_info": null
    },
    {
        "title": "句  其一",
        "author": "陆宰",
        "content": "奴爱才如萧颖士，婢知诗郑康成。",
        "dynasty": "宋",
        "collection_info": null
    },
    {
        "title": "句  其二",
        "author": "陆宰",
        "content": "岁月悠悠悲往事，川原冉冉梦重游。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗二首  其一",
        "author": "薛弼",
        "content": "济南从古多名士，崛起皋夔蓟北空。\n君喜有堂堪逸老，上嫌无职可酬功。\n苍生日愿起安石，绿野今难留晋公。\n盛烈屡勤铭鼎鼐，龙韬犹冀感云风。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗二首  其二",
        "author": "薛弼",
        "content": "卜筑追寻九老游，江南最好是丹丘。\n乞将金鼎调元手，暂向磻溪理钓舟。\n东阁蚤延天下隽，画堂春锁海中洲。\n他年共看车书一，举目山河笑楚囚。",
        "dynasty": "宋",
        "collection_info": null
    },
    {
        "title": "句",
        "author": "薛弼",
        "content": "南县富角盐，沿田劳少休。",
        "dynasty": "宋",
        "collection_info": null
    },
    {
        "title": "庞佑甫卜居白苹洲走笔寄感",
        "author": "何铸",
        "content": "君爱白苹洲，携家面碧流。\n皇程惟百里，宦迹只扁舟。\n过尽江淮地，何如宛洛游。\n行宫催种柳，禾黍满神州。",
        "dynasty": "宋",
        "collection_info": null
    },
    {
        "title": "鳬山庙",
        "author": "李宏",
        "content": "鳬山高与苍旻训示，根盘八里雄坤维。\n油然出云为风雨，泽周一境无凶饥。\n重楼复殿据山腹，蜿蜒攫护神□□。\n威灵如在骇闻听，至今父老能言之。\n断碑刓缺尚可读，湮埋岁久人无知。\n高高一峰独秀出，上有蝉蜕真仙居。\n似闻尝任石埭尹，化流德洽真民师。\n持竿戏投白龙饵，隐雾深韬玄豹姿。\n手披蕊笈校丹篆，足蹑飞昇腾紫微。\n相逢邂逅一笑粲，真将莫逆论心期。\n从兹来往因无间，遗踪所至犹可推。\n弦歌标乡里犹在，望仙纪地名独垂。\n栖真发寄伟曾税驾，绝顶尚留丹竈基。\n近邻眢井数盈九，石甃坚深端可窥。\n神既庙食还旧隐，仙亦偶坐应祷祈。\n合堂荐享异肴蔌，乞灵修敬倾里闾。\n政和天子谨祠祭，郡县有请咸勿违。\n一朝飞章达旒扆，往往一夜曾躬披。\n俞音载锡降芝简，庞贲徽名昭典彝。\n神兮仙兮服君赐，福庇斯民无已时。\n仙将出游神速往，霓旌绛节相追随。\n神既来归仙至止，衮衣羽帔瞻光仪。\n繄予顶谒亦云屡，淋漓醉墨聊一挥。\n词虽芜颣事摭实，庶几传信祛群疑。",
        "dynasty": "宋",
        "collection_info": null
    },
    {
        "title": "游天休观道流索诗",
        "author": "李宏",
        "content": "霓旌羽盖下飞仙，名揭司真列洞天。\n一派银河悬落水，数峰石壁锁霏烟。\n潭心雷殷龙应出，井口风迴虎未旋。\n端欲相从老岩壑，凌云已觉意飘然。",
        "dynasty": "宋",
        "collection_info": null
    },
    {
        "title": "宿秋霜阁方丈",
        "author": "李宏",
        "content": "青山夭矫虬龙蟠，溪流泻竭滩声干。\n履霜未落秋尚早，夜半已作貂裘寒。",
        "dynasty": "宋",
        "collection_info": null
    },
    {
        "title": "和吕居仁泾县旌德道中见寄三首  其一",
        "author": "李宏",
        "content": "笋舆破晓踏新霜，千里调安远办装。\n会约明年追胜集，茱萸细把记重阳。",
        "dynasty": "宋",
        "collection_info": null
    },
    {
        "title": "和吕居仁泾县旌德道中见寄三首  其二",
        "author": "李宏",
        "content": "山环杰阁染深绿，石吐寒泉蹙浪花。\n一夜秋霜不成寐，感时忧国思无涯。",
        "dynasty": "宋",
        "collection_info": null
    },
    {
        "title": "和吕居仁泾县旌德道中见寄三首  其三",
        "author": "李宏",
        "content": "赏溪漱玉声湍激，石壁参天路阻长。\n准拟解鞍能过我，新泉活火茗瓯香。",
        "dynasty": "宋",
        "collection_info": null
    },
    {
        "title": "舟中",
        "author": "李宏",
        "content": "湖阔帆风饱，山长眼力疲。\n晚凉行进酒，秋色最宜诗。\n别意果作恶，虚名难疗饥。\n此生无住着，投老欲何之。",
        "dynasty": "宋",
        "collection_info": null
    },
    {
        "title": "青山道中",
        "author": "李宏",
        "content": "田舍鸡升屋，山家犬应门。\n马行黄叶路，水绕夕阳村。\n老觉贫为累，吾知道可尊。\n此行聊尔耳，万事信干坤。",
        "dynasty": "宋",
        "collection_info": null
    },
    {
        "title": "陈村道中",
        "author": "李宏",
        "content": "笋舆乘晚上，诘曲过前衝。\n石怪形难似，山深不计重。\n乱流奔绝壑，险径蹑危峰。\n重难为农苦，辛勤更岁凶。",
        "dynasty": "宋",
        "collection_info": null
    },
    {
        "title": "存目",
        "author": "李宏",
        "content": "诗题：游金泉观首句：昔时谢女昇天处。",
        "dynasty": "宋",
        "collection_info": null
    },
    {
        "title": "偈颂二十九首  其一",
        "author": "释清了",
        "content": "不假千头说，炽然无闲歇。\n深密密处光彩顿生，明历历时混融皎洁。\n若也和身放倒，随流任真。\n始信百般计较不成，运用本无欠缺。",
        "dynasty": "宋",
        "collection_info": null
    },
    {
        "title": "偈颂二十九首  其二",
        "author": "释清了",
        "content": "傍参密旨，妙会玄宗。\n句在混沌前，岂涉今时路。\n在无舕人解语，无情者皆闻。\n通途消耗不分时，灵脉浩流无闲处。",
        "dynasty": "宋",
        "collection_info": null
    },
    {
        "title": "偈颂二十九首  其三",
        "author": "释清了",
        "content": "暗裏抽横骨，弥天句已彰。\n明中坐舌头，匝地无纹彩。\n混不容其迹，照不留其痕。\n金乌子夜出干坤，浓云停午生岳面。",
        "dynasty": "宋",
        "collection_info": null
    },
    {
        "title": "偈颂二十九首  其四",
        "author": "释清了",
        "content": "穷微丧本，体妙失宗。\n一句截流，渊源及尽。",
        "dynasty": "宋",
        "collection_info": null
    },
    {
        "title": "偈颂二十九首  其五",
        "author": "释清了",
        "content": "粗中辨细，门裏出身。\n石女不孤，机梭暗泄。\n细中辨粗，身裏出门。\n暖气虽消岩上雪，冰壶未破劫前春。\n六门活计冷翛然，万顷琉璃寒彻骨。",
        "dynasty": "宋",
        "collection_info": null
    },
    {
        "title": "偈颂二十九首  其六",
        "author": "释清了",
        "content": "居动而常寂，处暗而愈明。\n不堕二边机，当头谁敢触。\n正按傍提有据，真慈妙应无穷。",
        "dynasty": "宋",
        "collection_info": null
    },
    {
        "title": "偈颂二十九首  其七",
        "author": "释清了",
        "content": "虚玄及尽，见处偏枯。\n明湛不摇，想中渗漏。",
        "dynasty": "宋",
        "collection_info": null
    },
    {
        "title": "偈颂二十九首  其八",
        "author": "释清了",
        "content": "藏身处，没踪迹，浩意融时谁辨的。\n没踪迹处莫藏身，蓦移步处妙难寻。\n枯根石裏花明秀，劫外威光密密新。",
        "dynasty": "宋",
        "collection_info": null
    },
    {
        "title": "偈颂二十九首  其九",
        "author": "释清了",
        "content": "无功妙旨，不涉玄徽。\n一念潜通，全机密运。\n易奏高山流水曲，难传虚空夜明符。\n暗中灵句许谁知，化外威光须自看。\n不行青嶂路，争到白云根。",
        "dynasty": "宋",
        "collection_info": null
    },
    {
        "title": "偈颂二十九首  其一○",
        "author": "释清了",
        "content": "家音历历，的要难通。\n绍了非功，忘其担荷。\n户上有动从断径，坐中无照胜燃灯。\n既知活计现成，便合深沈消耗。",
        "dynasty": "宋",
        "collection_info": null
    },
    {
        "title": "偈颂二十九首  其一一",
        "author": "释清了",
        "content": "剎尘一扫，大小量空，念劫两融。\n前后际断，不离当处，圆应无穷。\n安住是中，周施不怠。",
        "dynasty": "宋",
        "collection_info": null
    },
    {
        "title": "偈颂二十九首  其一二",
        "author": "释清了",
        "content": "未休休去，未歇歇去。\n豁然宝镜当台，无限清光满户。",
        "dynasty": "宋",
        "collection_info": null
    },
    {
        "title": "偈颂二十九首  其一三",
        "author": "释清了",
        "content": "莫怪石头饶舌，便道灵源明皎洁。\n功成照不失虚，妙尽明无间歇。\n如今果尔难藏，尽逐秋光漏泄。\n/为报海内道人，参取箇中时节。",
        "dynasty": "宋",
        "collection_info": null
    },
    {
        "title": "偈颂二十九首  其一四",
        "author": "释清了",
        "content": "披毛游火聚，焰裏藏身；戴角混尘泥，光中转步。\n灵珠绝点，卞玉无瑕。\n一念廓融，千机秀发。",
        "dynasty": "宋",
        "collection_info": null
    },
    {
        "title": "偈颂二十九首  其一五",
        "author": "释清了",
        "content": "裏许明如日，丝毫无隔碍。\n一灵不假胞胎，四大孰为主宰。\n如今彻底露堂堂，运用随缘常自在。",
        "dynasty": "宋",
        "collection_info": null
    },
    {
        "title": "偈颂二十九首  其一六",
        "author": "释清了",
        "content": "终日分别，只是分别自心。\n堪笑念彼观音力，毕竟还着于本人。\n黄头老衲，有理难伸。\n为什么有理难伸，贼是家亲。",
        "dynasty": "宋",
        "collection_info": null
    },
    {
        "title": "偈颂二十九首  其一七",
        "author": "释清了",
        "content": "雨洗摩尼增秀色，全身不昧一丝头。\n灵源倾泻无闲歇，添得滁山水逆流。",
        "dynasty": "宋",
        "collection_info": null
    },
    {
        "title": "偈颂二十九首  其一八",
        "author": "释清了",
        "content": "沿流无定止，真照不留踪。\n千峰秀处鹤难栖，万水澄时鱼自稳。\n樵人罢赏，钓客迷巢，古渡深云，同歌绝韵。",
        "dynasty": "宋",
        "collection_info": null
    },
    {
        "title": "偈颂二十九首  其一九",
        "author": "释清了",
        "content": "日月镇长灵，古今常不改。\n如何特地新，各要施三拜。\n及尽无依体自玄，双六盆中休喝彩。",
        "dynasty": "宋",
        "collection_info": null
    },
    {
        "title": "偈颂二十九首  其二○",
        "author": "释清了",
        "content": "机回明位，妙尽转身。\n一梦青山，满船白月。\n子夜云收碧汉，中秋露混银河。\n芦花深处蓦相逢，谈笑饮茶无处避。",
        "dynasty": "宋",
        "collection_info": null
    },
    {
        "title": "偈颂二十九首  其二一",
        "author": "释清了",
        "content": "百亿毛头，花开不犯春风。\n三冬雪裏，争芳全彰浩意。\n云凝谷晓，滴水冰生。\n活计现成，凭谁受用。\n头上青灰三五斗，明明不堕晓来机。",
        "dynasty": "宋",
        "collection_info": null
    },
    {
        "title": "偈颂二十九首  其二二",
        "author": "释清了",
        "content": "祇恁么，休寻觅，见成堂堂忘得失。\n假使心通无量时，历劫何曾异今日。\n圣僧堂裏坐，金刚门外立。\n广长舌相耀干坤，半夜乌飞白如漆。",
        "dynasty": "宋",
        "collection_info": null
    },
    {
        "title": "偈颂二十九首  其二三",
        "author": "释清了",
        "content": "运步不当机，箇中无肯路。\n明密浩难齐，未前超佛祖。\n及尽回途恁么来，撒手相逢无回互。",
        "dynasty": "宋",
        "collection_info": null
    },
    {
        "title": "偈颂二十九首  其二四",
        "author": "释清了",
        "content": "旨外明宗，玄中辨的。\n古帆不挂，洞水逆流。\n黄芦渡口奏阳春，偃月城头吹画角。\n岂止异苗繁茂，须知别有圆音。\n更休烂炒浮沤，便请乘时撒手。",
        "dynasty": "宋",
        "collection_info": null
    },
    {
        "title": "偈颂二十九首  其二五",
        "author": "释清了",
        "content": "纯清绝点，似镜长明。\n照不失虚，万像体妙。\n细中之细，雪尽冰消。\n功就之功，任运现成。",
        "dynasty": "宋",
        "collection_info": null
    },
    {
        "title": "偈颂二十九首  其二六",
        "author": "释清了",
        "content": "世尊有密语，古渡春残。\n迦叶不覆藏，落花流水。\n见闻觉知绝，四维上下通。\n玉凤舞中霄，金轮舒半夜。",
        "dynasty": "宋",
        "collection_info": null
    },
    {
        "title": "偈颂二十九首  其二七",
        "author": "释清了",
        "content": "幻灭灭故，非幻不灭。\n光无不透，明无不彻。\n长歌吹起棹头风，永夜恣眠篷底月。",
        "dynasty": "宋",
        "collection_info": null
    },
    {
        "title": "偈颂二十九首  其二八",
        "author": "释清了",
        "content": "虚而灵，寂而妙。\n明密浩然，犹落鑑照。",
        "dynasty": "宋",
        "collection_info": null
    },
    {
        "title": "偈颂二十九首  其二九",
        "author": "释清了",
        "content": "道得第一句，不被拄杖子瞒。\n识得拄杖子，犹是途中事。",
        "dynasty": "宋",
        "collection_info": null
    },
    {
        "title": "答佛果颂",
        "author": "释清了",
        "content": "运用堂堂本妙，彻底不落鑑照。\n一言及尽锋铓，只箇更无孔窍。",
        "dynasty": "宋",
        "collection_info": null
    },
    {
        "title": "赠祥云庵主颂",
        "author": "释清了",
        "content": "相逢相揖眼如眉，百鸟衔花尚未归。\n回首春风吹梦断，旧山云散月明时。",
        "dynasty": "宋",
        "collection_info": null
    },
    {
        "title": "偈颂十首  其一",
        "author": "释清了",
        "content": "兀兀不忘机巧，灰来已得纯。\n虚明无间断，凈妙绝疏亲。\n密户寒灯晓，灵花古洞春。\n回途赓雪韵，门裏绿苔新。",
        "dynasty": "宋",
        "collection_info": null
    },
    {
        "title": "偈颂十首  其二",
        "author": "释清了",
        "content": "湛寂凝然透，孤明彻底空。\n秋风生古韵，晓月上寒松。\n量外千差泯，机前六用通。\n应缘成底事，毕竟不留踪。",
        "dynasty": "宋",
        "collection_info": null
    },
    {
        "title": "偈颂十首  其三",
        "author": "释清了",
        "content": "意句难分别，风骚格外求。\n提刀空四顾，驻步失全牛。\n落眼情尘脱，归根景象幽。\n万缘俱不到，佛祖莫能酬。",
        "dynasty": "宋",
        "collection_info": null
    },
    {
        "title": "偈颂十首  其四",
        "author": "释清了",
        "content": "彻澄无凝碍，情尘迥脱然。\n全机忘照外，一句未分前。\n枯木云笼透，寒潭月夜圆。\n回头开正眼，芳草破春烟。",
        "dynasty": "宋",
        "collection_info": null
    },
    {
        "title": "偈颂十首  其五",
        "author": "释清了",
        "content": "只么堆堆地，常光密露时。\n玄途明绝朕，妙体廓忘依。\n正去功中转，傍来晓路归。\n丝毫都及尽，不觉口如眉。",
        "dynasty": "宋",
        "collection_info": null
    },
    {
        "title": "偈颂十首  其六",
        "author": "释清了",
        "content": "绝点纯清处，由来是半提。\n虚空休照镜，混沌莫粧眉。\n隐隐忘兼带，寥寥罢晓机。\n雪消寒谷暖，花笑不萌枝。",
        "dynasty": "宋",
        "collection_info": null
    },
    {
        "title": "偈颂十首  其七",
        "author": "释清了",
        "content": "不犯清波句，澄江涵一钩。\n棹头忘一色，功尽丧全机。\n密混凝流处，融通向背时。\n古帆风静夜，任运应高低。",
        "dynasty": "宋",
        "collection_info": null
    },
    {
        "title": "偈颂十首  其八",
        "author": "释清了",
        "content": "密密梭头事，机丝不挂时。\n木鸡啼晓户，石女夜生儿。\n已发寒灰焰，难埋古冢碑。\n荒郊春草绿，风暖共依依。",
        "dynasty": "宋",
        "collection_info": null
    },
    {
        "title": "偈颂十首  其九",
        "author": "释清了",
        "content": "鸟道通身去，迢迢劫外参。\n随流忘朕兆，痴兀未曾闲。\n瞬视成途辙，扬眉落二三。\n只应无见顶，子夜白云漫。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释清了",
        "content": "寒明一点堕空林，朕兆依俙已触今。\n目击正容成渗漏，青天白日转迷人。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释清了",
        "content": "干坤那畔类难齐，千圣从来不识伊。\n家破人亡迷肯重，夜深寒塔影空垂。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释清了",
        "content": "万缘歇尽照无时，撒手忘依有路归。\n劫外一壶春色暖，灵苗石上正芳菲。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释清了",
        "content": "线道难分处，须知不是伊。\n牛头按尾上，岂借大阳辉。",
        "dynasty": "宋",
        "collection_info": null
    },
    {
        "title": "宣和癸卯宴坐自讚",
        "author": "释清了",
        "content": "三十六年作怪，撞入者箇皮袋。\n一千七百衲僧，被你热瞒忒煞。\n如今坐断舌头，直下大千俱坏。\n劫外迢迢晓末明，休把虚空粧五彩。",
        "dynasty": "宋",
        "collection_info": null
    },
    {
        "title": "自赞",
        "author": "释清了",
        "content": "信口胡说，七差八错。\n万劫千生，不妨快活。\n情愿生形形色色轮回，肯求诸圣解说。\n谁言遍界没遮栏，雨过青山云一抹。",
        "dynasty": "宋",
        "collection_info": null
    },
    {
        "title": "偈",
        "author": "释清了",
        "content": "天晓浓霜白，依然境末分。\n出门无所辨，华鸟寂无闻。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释清了",
        "content": "离鈎三寸如何道，驻拟还同眼裏沙。\n篷底月明载归去，劫前风韵落谁家。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释清了",
        "content": "问佛分明答惠超，半斤八两不合相饶。\n丛林万古为殃祸，恶语伤人恨不消。",
        "dynasty": "宋",
        "collection_info": null
    },
    {
        "title": "赠清了颂",
        "author": "释佛果",
        "content": "宣化渡头作别，譬如两镜相照。\n何止千里同几百个，全是向上一窍。",
        "dynasty": "宋",
        "collection_info": null
    },
    {
        "title": "句",
        "author": "蔡伸",
        "content": "山水同三峡，烟霞似十洲。",
        "dynasty": "宋",
        "collection_info": null
    },
    {
        "title": "偕范贤良游天王寺登城晚归三绝  其一",
        "author": "楼照",
        "content": "帝城高堞建朱旗，号召征人厚古陴。\n祇是北风关隘重，纷纷策士说匡时。",
        "dynasty": "宋",
        "collection_info": null
    },
    {
        "title": "偕范贤良游天王寺登城晚归三绝  其二",
        "author": "楼照",
        "content": "花柳逢春色自妍，天王宫殿五云边。\n署郎漫入招提境，不是探玄学慕仙。",
        "dynasty": "宋",
        "collection_info": null
    },
    {
        "title": "偕范贤良游天王寺登城晚归三绝  其三",
        "author": "楼照",
        "content": "日落园林淡荡风，晚云参错若相攻。\n分明阵势天边列，诸葛神谋一望中。",
        "dynasty": "宋",
        "collection_info": null
    },
    {
        "title": "寿太师  其一",
        "author": "吴顺之",
        "content": "尧舜垂衣明日月，皋夔论道际风云。\n须知天地生成德，间世真儒辅圣君。",
        "dynasty": "宋",
        "collection_info": null
    },
    {
        "title": "寿太师  其二",
        "author": "吴顺之",
        "content": "南北通和自古无，如今万里混车书。\n传闻每遣皇华使，外国人争问起居。",
        "dynasty": "宋",
        "collection_info": null
    },
    {
        "title": "寿太师  其三",
        "author": "吴顺之",
        "content": "德望岩岩鲁太山，功成天地亦清闲。\n不须百丈磨崖刻，碑在农桑乐业间。",
        "dynasty": "宋",
        "collection_info": null
    },
    {
        "title": "寿太师  其四",
        "author": "吴顺之",
        "content": "西风原上拨黄云，归作人间瓮裏春。\n拍手一樽歌既醉，闾阎俱是太平民。",
        "dynasty": "宋",
        "collection_info": null
    },
    {
        "title": "寿太师  其五",
        "author": "吴顺之",
        "content": "老农含笑指家丁，偃伯灵台始见生。\n身手只今大如许，耳根不识鼓鼙声。",
        "dynasty": "宋",
        "collection_info": null
    },
    {
        "title": "寿太师  其六",
        "author": "吴顺之",
        "content": "年年周孔道何多，谁为缁黄保不磨。\n却笑纷纷韩孟辈，空言无奈异端何。",
        "dynasty": "宋",
        "collection_info": null
    },
    {
        "title": "寿太师  其七",
        "author": "吴顺之",
        "content": "当年崧岳降生申，底事先春五日期。\n要是穷冬正冰雪，斡回和气遍华夷。\n群生无路答昇平，只有年年善颂声。\n长愿遥天无点翳，台星两两倍光明。",
        "dynasty": "宋",
        "collection_info": null
    },
    {
        "title": "寿太师  其八",
        "author": "吴顺之",
        "content": "下吏南州把郡符，除恩犹未放江湖。\n诞辰再拜无他祝，愿献蓬莱清浅图。",
        "dynasty": "宋",
        "collection_info": null
    },
    {
        "title": "寿太师  其九",
        "author": "吴顺之",
        "content": "万古丛中见玉英，天教正味合和羹。\n枝头春色无穷在，乞与年年荐寿觥。",
        "dynasty": "宋",
        "collection_info": null
    },
    {
        "title": "杼峰",
        "author": "汪勃",
        "content": "夏后峰前思盛业，鲁公亭畔忆孤忠。\n吴兴胜地东南会，震泽嵎山在眼中。",
        "dynasty": "宋",
        "collection_info": null
    },
    {
        "title": "凤巢山  其一",
        "author": "王蕃",
        "content": "古邑荒凉瞰小溪，青山高与白云齐。\n凤凰飞去巢阿阁，未肯重来觅故栖。",
        "dynasty": "宋",
        "collection_info": null
    },
    {
        "title": "凤巢山  其二",
        "author": "王蕃",
        "content": "凤凰飞去听箫韶，燕雀群飞想见嘲。\n记取旧时栖止处，莫教鹰隼误来巢。",
        "dynasty": "宋",
        "collection_info": null
    },
    {
        "title": "政和壬辰留题石鱼",
        "author": "王蕃",
        "content": "冬旱江成渚，维鱼记石棱。\n滋濡春遂足，狼戾岁将□。",
        "dynasty": "宋",
        "collection_info": null
    },
    {
        "title": "句",
        "author": "王蕃",
        "content": "南亩桑麻无旧户，西园桃李变新栽。",
        "dynasty": "宋",
        "collection_info": null
    },
    {
        "title": "致政张安卿承事挽词三首  其一",
        "author": "祖德恭",
        "content": "孝养人谁及，清修少比伦。\n旋闻丹旐具，俄见轴车存。\n空嘆音尘远，犹思燕席温。\n安然向窀穸，感涕一销魂。",
        "dynasty": "宋",
        "collection_info": null
    },
    {
        "title": "致政张安卿承事挽词三首  其二",
        "author": "祖德恭",
        "content": "清白传家旧，天钟间世才。\n大椿宜更寿，乔木遽先摧。\n难止交情泪，空遗宝烛灰。\n幽墟归葬处，惨惨暮云堆。",
        "dynasty": "宋",
        "collection_info": null
    },
    {
        "title": "致政张安卿承事挽词三首  其三",
        "author": "祖德恭",
        "content": "重嘆张夫子，神襟遽弗宁。\n摧山倾岳算，萎哲奄椿龄。\n旧室惟图像，新阡但刻铭。\n何堪听歌挽，埋玉在幽垧。",
        "dynasty": "宋",
        "collection_info": null
    },
    {
        "title": "次韵静师仁叟山居  其一",
        "author": "叶椿",
        "content": "生涯卜筑翠微深，门在烟萝路几寻。\n窃果白猿窥诵易，栖松黄鹤听调琴。\n泉声漱石丁东玉，竹影摇风琐碎金。\n雨霁乘闲种瑶草，和云斸破古松阴。",
        "dynasty": "宋",
        "collection_info": null
    },
    {
        "title": "次韵静师仁叟山居  其二",
        "author": "叶椿",
        "content": "雪磴苔深人到稀，养成疏懒类顽痴。\n半阴寒绿雨晴日，满地落红春尽时。\n天籁入松疑鼓瑟，怨禽啼月认吹箎。\n新篁遶舍绿阴合，静对清流好赋诗。",
        "dynasty": "宋",
        "collection_info": null
    },
    {
        "title": "次韵王翔仲同游山寺",
        "author": "叶椿",
        "content": "偶穿谢屐邀东阳，踏破烟霞到上方。\n远水波平缣素展，遥山雪尽画图张。\n旋生蕙叶沿幽涧，未有花枝出矮墙。\n冉冉翠眉舒弱柳，盈盈青眼缀条桑。\n云庵共访霜眉老，瓦鼎初然柏子香。\n书史满前真脱洒，轩窗无处不清凉。\n南枝玉蕾标容瘦，北苑云凝气味长。\n涤砚探题皆白雪，调琴奏曲尽清商。\n三分春色行将半，一月人生笑上常。\n莫羡蒿藜承雨露，自矜松柏耐冰霜。\n利途波浪从教险，人世荣枯未可量。\n且趁良辰恣行乐，时来衡陋自生光。",
        "dynasty": "宋",
        "collection_info": null
    },
    {
        "title": "大田山居",
        "author": "史诏",
        "content": "斗酒藏春瓮，开轩有客迎。\n烹鲜供母箸，督仆佐春耕。\n园果霜前熟，山禽雨后鸣。\n市朝风味好，输我一般清。",
        "dynasty": "宋",
        "collection_info": null
    },
    {
        "title": "立春书怀",
        "author": "史诏",
        "content": "寂寞荒村景，凄其今日春。\n趁时三盏酒，转眼一年人。\n髪短胜添白，身闲亦耐贫。\n韶光容易老，何事逐风尘。",
        "dynasty": "宋",
        "collection_info": null
    },
    {
        "title": "沈山",
        "author": "姚鹏",
        "content": "地偏少来客，山青多似春。\n聊凭杖履力，得与云霞亲。\n惟有月留我，更无尘污人。\n沈公不復见，清风啸松声。",
        "dynasty": "宋",
        "collection_info": null
    },
    {
        "title": "题经山",
        "author": "姚鹏",
        "content": "古剎外尘境，青山伴一生。\n林深宿鸟托，洞冷秋云横。\n竹影过酒渌，松声入琴清。\n俗物不在眼，聊足舒幽情。",
        "dynasty": "宋",
        "collection_info": null
    },
    {
        "title": "末利花",
        "author": "颜博文",
        "content": "竹稍脱青锦，榕叶随黄云。\n岭头暑正烦，见此萼绿君。\n欲言娇不吐，藏意久未分。\n最怜月初上，浓香梦中闻。\n萧然六曲屏，西施带微醺。\n丛深珊瑚帐，枝转翡翠裙。\n譬如追风骑，一抹万马群。\n铜瓶汲清泚，聊復为子勤。\n愿言少须臾，对此髯参军。",
        "dynasty": "宋",
        "collection_info": null
    },
    {
        "title": "题李叔班山水横卷  其一",
        "author": "颜博文",
        "content": "高峰柱层霄，远水没平野。\n当年居山客，半是爱山者。\n桥欹欲沈崖，路险不容马。\n慎勿夸世人，正要知者寡。",
        "dynasty": "宋",
        "collection_info": null
    },
    {
        "title": "题李叔班山水横卷  其二",
        "author": "颜博文",
        "content": "青山为谁高，影压三百里。\n竹深已迷桥，荷密半藏水。\n区区名利人，坐瞑真可鄙。\n慨想云屋中，恐是古君子。",
        "dynasty": "宋",
        "collection_info": null
    },
    {
        "title": "题李叔班山水横卷  其三",
        "author": "颜博文",
        "content": "急雨冷捎溪，寒烟晓横塞。\n茅屋来轩车，中有隐者在。\n市朝一何有，云水两无碍。\n笑向尘世人，不知是何代。",
        "dynasty": "宋",
        "collection_info": null
    },
    {
        "title": "题李叔班山水横卷  其四",
        "author": "颜博文",
        "content": "通江石泉滑，崩崖朝雪重。\n牧儿心苦饥，牛寒挽不动。\n谁人倚长松，胸有九云梦。\n西风吹屋倒，一笑无兴共。",
        "dynasty": "宋",
        "collection_info": null
    },
    {
        "title": "王希深合新香烟气清洒不类寻常可以为道人开笔端消息",
        "author": "颜博文",
        "content": "玉水沈沈影，铜炉袅袅烟。\n为思丹凤髓，不爱老龙涎。\n皂帽真闲客，黄衣小病仙。\n定知云屋下，绣被有人眠。",
        "dynasty": "宋",
        "collection_info": null
    },
    {
        "title": "题龟峰铺",
        "author": "颜博文",
        "content": "洪波春天翻四岳，南极祝融亘幽朔。\n高山千里龟出背，大木百寻龙挂角。\n白鱼跳舟神禹出，鞭笞百鬼走雷电。\n犀走象骇不敢留，颠沛冯夷囚海若。\n大龟爬沙独居后，火伞下照天一握。\n甘心枯死配玉灵，突兀子川露苍殻。\n醉中对之为一笑，欲持铁网手自捉。\n穷通祸福尔尝知，取火烧山恣钻灼。\n青松翠竹舞西风，似客摇头谓公莫。\n此事传之亡是翁，请君更问山头鹤。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "谢升俊",
        "content": "当年直奋渭滨渔，远业端为万世图。\n戡乱功犹存社稷，爱闲身已到江湖。\n竹间便好开三径，池外何妨架一区。\n从此标名为退老，时将杖屦许谁俱。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "谢升俊",
        "content": "再造功成不自居，玉墀长见咏归欤。\n青山流水看无厌，燠馆凉台兴有余。\n天子时时思旧德，苍生日日傒新除。\n黑头便上锋车去，遥想槐庭席正虚。",
        "dynasty": "宋",
        "collection_info": null
    },
    {
        "title": "广福寺",
        "author": "王建",
        "content": "小松新桧未成行，劝督栽培想上方。\n檐外老榕知几岁，亭亭孤立傲风霜。",
        "dynasty": "宋",
        "collection_info": null
    },
    {
        "title": "即事",
        "author": "何大圭",
        "content": "茅屋松窗小隐家，茶烟漠漠水斜斜。\n檐间乳燕未成语，庭下石榴争放花。\n赖有诗书销白日，倦随车马走黄沙。\n林泉旧约好径去，风雨满江垂钓车。",
        "dynasty": "宋",
        "collection_info": null
    },
    {
        "title": "赠铅山余适正",
        "author": "朱履",
        "content": "下邳先生头如雪，手把遗编未尝辍。\n曾吟孝行三百篇，转作蒙求义尤切。\n朝廷求书徧海隅，不问簪缨与岩穴。\n先生亲写此书进，郡守封题献双阙。\n可惜要路无知己，经年不报还蹉跌。\n或思慷慨诣公车，空守无金肘屡掣。\n僦屋穷居县市西，生涯有路蒙鸠拙。\n图书满架不济用，门巷萧条空岁月。\n去年相见衣不完，今年相见衣频结。\n奔波辛苦养妻子，未免长裾事干谒。\n东邻右姓夸铜臭，西舍富儿称金埒。\n墙屋文绣竞纷华，盘馔腥羶恣罗列。\n相逢徒解问寒温，谁把斗升济涸辙。\n才高学富老益贫，口中漫有张仪舌。\n迩来闻说苦多病，闭门不出经时节。\n况当催暮岁峥嵘，朔风劲疾高冈裂。\n城居柴米价转增，往往晨昏更悽屑。\n曾参居卫肘常见，夫子在陈粮亦绝。\n古地圣贤贯如此，莫学儿曹暗悲咽。\n束薪斗米助朝炊，却恐庄周笑濡沫。",
        "dynasty": "宋",
        "collection_info": null
    },
    {
        "title": "句",
        "author": "吴棫",
        "content": "春风藜杖起诗豪。",
        "dynasty": "宋",
        "collection_info": null
    },
    {
        "title": "宿金铺观",
        "author": "吴景偲",
        "content": "褰裳夜入金铺宿，清气一宵吟不足。\n月在碧潭风在松，何必洞天三十六。",
        "dynasty": "宋",
        "collection_info": null
    },
    {
        "title": "和潘良贵三江亭韵",
        "author": "薛朋龟",
        "content": "爽气寒光四壁侵，青山千仞水千寻。\n远观吾里瀛洲路，怅望谁人魏阙心。\n春到已多鸣佩玉，酒酣应有解貂金。\n紫微太守经营巧，消得时贤次第吟。",
        "dynasty": "宋",
        "collection_info": null
    },
    {
        "title": "岱岳篇雪中送华山人东游",
        "author": "薛朋龟",
        "content": "七十二君已绵邈，干坤只今留岱岳。\n烟书云篆吊秦碑，万圣千灵朝汉朔。\n白日雕旛路相望，夜深仙乐张天上。\n日观天门踊跃登，芒作双鞋藜作杖。\n匹练吴门见几人，向来寂寞空山春。\n溪花谷树忽生色，一朝若为山人新。\n君行正直年华谢，山雪纷纷向君下。\n去看九州玉削成，孤高始信岱岳名。\n若趁长风竟飞举，鹅毛柳絮同身轻。",
        "dynasty": "宋",
        "collection_info": null
    },
    {
        "title": "江船",
        "author": "薛朋龟",
        "content": "夜色千山白，扁舟独进迟。\n乡心共帆急，世路与波随。\n性野禽鱼习，官寒故旧知。\n江梅如爱客，早放岁寒枝。",
        "dynasty": "宋",
        "collection_info": null
    },
    {
        "title": "露",
        "author": "薛朋龟",
        "content": "乘兴访村家，微微见露华。\n暗滋三径草，晴溅一庭花。\n梦入关河湿，凉生更漏赊。\n清江千万里，何处点蒹葭。",
        "dynasty": "宋",
        "collection_info": null
    },
    {
        "title": "见雁",
        "author": "薛朋龟",
        "content": "寒衣九月授他乡，遂见征鸿序一行。\n秋色未深先避雪，边声忽到又随霜。\n曾愁天路罹矰缴，只想中原食稻粱。\n汉使不归书不繫，至今塞有客沾裳。",
        "dynasty": "宋",
        "collection_info": null
    },
    {
        "title": "剡中别吴客",
        "author": "薛朋龟",
        "content": "百道飞流向剡飞，高田不歉下田肥。\n吴人只道吴山好，黄独如拳也救饥。",
        "dynasty": "宋",
        "collection_info": null
    },
    {
        "title": "咏秋葵",
        "author": "薛朋龟",
        "content": "安肯向春阴，群然发锦林。\n黄存秋后色，赤抱日边心。\n喜附兰阶臭，羞夸菊砌金。\n敢忘涓滴润，雨露不时临。",
        "dynasty": "宋",
        "collection_info": null
    },
    {
        "title": "鹫峰院",
        "author": "林孝雍",
        "content": "忆昔自胝舍，岚光翠潋侵。\n金週沙界断，紫碧洞天深。\n有匪瞻淇奥，忘机学汉阴。\n寥寥千古意，瑶瑟岂遗音。",
        "dynasty": "宋",
        "collection_info": null
    },
    {
        "title": "和叶枢相送芍药二首  其一",
        "author": "胡澄",
        "content": "开迟依旧占芳辰，不怕群花笑后陈。\n四月明朝纔是夏，千葩夭艷尚含春。\n传闻胜赏联枢节，总有新诗泣鬼神。\n三十年前旧交友，白头谁復嘆如新。",
        "dynasty": "宋",
        "collection_info": null
    },
    {
        "title": "和叶枢相送芍药二首  其二",
        "author": "胡澄",
        "content": "鶗鴂一声春已归，蝶蜂无计恋花时。\n笔头挽得春光住，却是先生芍药诗。",
        "dynasty": "宋",
        "collection_info": null
    },
    {
        "title": "示邦人诗",
        "author": "萧振",
        "content": "我本江海人，来守仙佛国。\n年丰讼牒稀，公事不留积。\n岂无一樽酒，约客飞大白。\n重念此邦人，朝饱不谋夕。\n顷遭两年荒，十九皆菜色。\n城中多饿殍，倒死臭熏陌。\n幸兹连岁丰，粒米弃狼籍。\n嬉嬉不营生，便尔轻牟麦。\n三日天不雨，沙田已龟坼。\n十家九无储，何以度饥厄。\n我为此邦忧，夜眠不安席。\n愿天岁岁丰，愿尔痛俭啬。\n一年三年储，三年九年食。\n尧汤虽在上，丰歉岂可测。",
        "dynasty": "宋",
        "collection_info": null
    },
    {
        "title": "仙官峰",
        "author": "萧振",
        "content": "横北势岩岩，光摇斗极寒。\n当年为道士，何日转仙官。\n结得云霞伴，从他龙虎蟠。\n凭君长镇压，魑魅敢相干。",
        "dynasty": "宋",
        "collection_info": null
    },
    {
        "title": "春阴即事",
        "author": "王洋",
        "content": "春风虽轻扬，摧折犹有补。\n适当秾华时，明知不须雨。\n浴蚕待桑钱，插禾候阳土。\n妇子三时勤，亦欲少歌舞。\n百草仰膏腴，少俟亦无苦。\n如何屯寒云，专翳扶桑吐。\n事多不由人，十可八九数。\n不若姑置之，吾非拾翠侣。",
        "dynasty": "宋",
        "collection_info": null
    },
    {
        "title": "春苦风雨",
        "author": "王洋",
        "content": "东君始造家，积累亦不细。\n一从潜阳兴，黄钟本根蒂。\n二十四信风，以有此红翠。\n如何纵飘败，不作苞桑计。\n风雨不令子，豪猛但适意。\n万紫杂千红，用供一日费。\n一日费尚可，矜侈不少置。\n岂惟困芳菲，桑麻亦憔悴。\n沟塍浮新秧，荡摇失生意。\n无乃大伤和，行败乃翁事。\n愿言期少安，百物思吐气。\n吾不若讼谗，唯图保终岁。",
        "dynasty": "宋",
        "collection_info": null
    },
    {
        "title": "七月八日小雨",
        "author": "王洋",
        "content": "万彙就槁死，一凉送生意。\n问谁犯炎威，用事得屏翳。\n始自长夏来，龙骨呕四裔。\n平原暴槁干，生火自焚燧。\n藉令翻长河，不给野老泪。\n祝融固有逞，轩轩抱余恚。\n商飈欲小展，不费一矢遗。\n人谋略殚穷，乃作鬼事计。\n此邦严百神，奉事罔失坠。\n恶衣不掩胫，致美尽一祭。\n有严者贵神，父老诵明记。\n适当牛女期，悬弧值嘉瑞。\n不知谁相传，轰然动天地。\n走书集房祀，刻日共髙会。\n俄然驾云骈，各以伟像至。\n原野照旌旗，闾阎便鼓吹。\n鞠躬侦颜色，大房荐笾胾。\n恍惚动百灵，相传亦汪濊。\n今朝响云车，风马继飘驶。\n意挟大江神，倾输作霶霈。\n日影弄廉纤，檐马鸣细碎。\n涓涓乍伶俜，赫赫復昌炽。\n神乎享已丰，何乃靳小施。\n妇怒骂少年，汝定事游戏。\n汝牲汝自甘，汝酒汝既醉。\n我疑神吐之，祸汝不少贳。\n得免已可怜，尚敢望嘉惠。\n嗟我偶投身，枵腹俟丰岁。\n感此意悽然，中旦不成寐。\n纪见成小诗，岂谓非吾事。",
        "dynasty": "宋",
        "collection_info": null
    },
    {
        "title": "十一月二十九夜大风明起书室皆败叶",
        "author": "王洋",
        "content": "木老性倔强，朔风怒明威。\n初更即合战，已乃声鼓鼙。\n大块信难测，三鼓气不衰。\n我屋山僧居，破陋久不治。\n会当晴明日，仰见河汉移。\n微风鼓櫜籥，虚空同奔驰。\n夜无芙蓉人，慌惚疑褰帷。\n平明满书斋，败叶方纷披。\n孰为呼吸者，作此怒张为。\n天寒不成雪，恐坐强风师。\n扑尘整书架，粪挶不可迟。\n人非陈仲举，用舍亦有宜。",
        "dynasty": "宋",
        "collection_info": null
    },
    {
        "title": "舟宿南尉岸下夜夕不寐思丁老小山戏成长韵",
        "author": "王洋",
        "content": "积少自成多，一元陶万类。\n破大可作小，壶中有天地。\n果谓真无穷，百虑同一致。\n若曰一毫芒，万里鹏垂翅。\n变化无定形，古今俱幻事。\n老丁习真观，幻事亦不弃。\n输财买幻人，放意穷幻智。\n发屋仰偷天，凿泉下汲繸。\n慌惚幻峰峦，共疑无足至。\n妻儿固俱贤，未免虑憔悴。\n拒谏设科条，纵语终莫遂。\n相顾色惨怛，但未垂怨泪。\n老丁恐败事，往往阳怒恚。\n共知无奈何，奇计亦多秘。\n託言有鬼神，疾病果作祟。\n要盟质诸天，庶得捐惊悸。\n老丁如不闻，嬉笑无畏忌。\n起语家人言，常数不可避。\n吾老嗜奔湍，且可幻吾戏。\n战败岂吾过，时有利不利。\n子无徒面从，背我乃窃议。\n我意终不移，毕命乃殊嗜。\n吾闻利有幅，盈舒如在器。\n老丁自治产，费金亦其意。\n得侯既自我，失侯亦何愧。\n万事怀中宽，目前同一醉。\n更须稍进功，有为俱有累。\n一静胜百为，壮士屈伸臂。",
        "dynasty": "宋",
        "collection_info": null
    },
    {
        "title": "陪徐狄二子出东郊即事",
        "author": "王洋",
        "content": "与君同酸苦，思得一散愁。\n散愁何所适，共作郭外游。\n是时穷冬节，寒威未肯收。\n茫茫一望间，丰瑞弥阡畴。\n老农挟雉子，嬉戏寻朋俦。\n问之向人语，明年报有秋。\n淮南尘土地，髙原少车沟。\n夏苗率畏旱，冬雪苦不优。\n若呈盈尺白，卒岁无所忧。\n常闻争战后，天意不自由。\n人心结恨愤，阴阳不旋流。\n皇天佑邦家，予赉徧九州。\n将欲扫凶丑，先为除凶蟊。\n况此甸服内，大驾方豫游。\n赐之仓箱实，始应政事修。\n所以田野间，老农获歌讴。\n愁中闻此语，悦如去罝罦。\n未谙鼎馈食，亦宜保干糇。\n回头顾二子，不用自拘囚。\n往来茅舍酒，三酌更献酬。\n枯肠得滑润，一笑散孤幽。\n放怀了无闷，万事皆悠悠。\n晚归足益健，自喜筋力柔。\n归见城中人，揣我将何求。",
        "dynasty": "宋",
        "collection_info": null
    },
    {
        "title": "十月十七日雨霁復至仙隐",
        "author": "王洋",
        "content": "秋雨闲十日，缅怀秋山空。\n烟霞固旧态，败叶铺山红。\n平生五大夫，投老一秃翁。\n相看各萧索，事付不语中。\n二轮固代谢，四序弥初终。\n义霜素惨烈，温律復冲融。\n相期保岁寒，木末回春风。",
        "dynasty": "宋",
        "collection_info": null
    },
    {
        "title": "安成令以长桥图来且示王民瞻记喜其有成因成短章",
        "author": "王洋",
        "content": "楚人问晋勇，答曰好以暇。\n后人或疑之，鍼也其说驾。\n吾意政之余，观此得用舍。\n晋士傥不然，安能一战霸。\n韩君令安成，不待朞月化。\n始如逆走丸，卒若快啖蔗。\n为政行辟人，修梁插飞架。\n异时常病涉，举邑佥矜诧。\n王子吐琳琅，文章助光价。\n绿波凝暮朝，晧月迷清夜。\n谁云困兵革，不可事耕稼。\n聊书以记之，来者可凭藉。",
        "dynasty": "宋",
        "collection_info": null
    },
    {
        "title": "寄题安福凤林桥",
        "author": "王洋",
        "content": "二年庐陵城，不踏安成野。\n但闻古侯封，沃壤富书社。\n剸烦或容容，书考乃下下。\n韩君令安成，政事饰儒雅。\n考实见功多，程劳用力寡。\n邑南横长溪，春流夏湍泻。\n舆梁久弗支，冬涉犹病骻。\n韩君一咄嗟，民力竞输写。\n修梁插晴空，野色集平瓦。\n问君胡能然，一钱不入把。\n因民乃利民，胡往弗宽假。\n十年旌旗中，未得洗兵马。\n羽书固所先，民簿乃付且。\n谁知安成令，从政识用舍。\n目前纵奔驰，心事日萧洒。\n薛宣好男儿，正可上醇斚。\n吾虽不预观，书以告来者。",
        "dynasty": "宋",
        "collection_info": null
    },
    {
        "title": "真意堂",
        "author": "王洋",
        "content": "一室恐妇愁，三间良足用。\n积钱宽买园，此事不敢梦。\n弋阳千万家，比屋接修栋。\n相期生在勤，意象不少纵。\n饥字参不破，竟日自倥愡。\n设有花木山，仅作一身供。\n徐翁初来时，赤子不取重。\n徐徐汲壑谷，辘轳转双瓮。\n锄夷荆棘开，改化溪山动。\n千年五柳陶，慕用常接踵。\n徐翁但神会，疏迹不勘缝。\n七絃已可忘，五柳不待种。\n见山若举头，孤雁亦须送。",
        "dynasty": "宋",
        "collection_info": null
    },
    {
        "title": "絃歌堂",
        "author": "王洋",
        "content": "曹务日以浑，令君心自清。\n散彼愁叹气，化作懽愉声。\n懽愉何所寄，寄此絃歌鸣。\n歌如珠纍纍，絃以桐铿铿。\n顾此三尺匣，中有万古情。\n大絃含春温，赤甲随勾萌。\n小絃羽虽细，一奏壮士惊。\n次第征角招，向日葵心倾。\n商以表节义，皎皎秋霜明。\n敛之五音全，昭氏无亏成。\n鼓之播万物，草木同敷荣。\n令君保此器，常得心和平。\n知君本抱道，岩壑依云耕。\n缾粟朝不饱，强起从簪缨。\n素琴常在御，朝阳鸣箫笙。\n萧然古槐下，时乎一再行。\n亭午百吏散，永日垂帘旌。\n舟车自衝会，我道无将迎。\n笔役眩朱墨，恺悌消纷争。\n诛求绝敲榜，升合均缾罂。\n和风动千室，暖律鸣嘤嘤。\n坐令今上饶，乃类古武城。\n问君何能尔，但守一字诚。\n吾闻古良吏，惠养先孤惸。\n不闻棠阴中，髙灯照长檠。\n大雅有夷路，小鲜无急烹。\n令君实儒素，不肯尊钱兄。\n吾心如平田，衎乐物自生。\n勿言桐乡陋，子孙传令名。\n勿言百里狭，列宿符郎星。\n愿君守此志，终始不变更。\n岂惟人道顺，可与神理幷。\n辱君示琬琰，报德匪瑶琼。\n他年挟熏风，期君拂天枨。",
        "dynasty": "宋",
        "collection_info": null
    },
    {
        "title": "画列子图和韵",
        "author": "王洋",
        "content": "稻粱戒鸟啄，馈粟辞子阳。\n神明久不死，宇宙一鸟翔。\n若人据槁梧，中自含宫商。\n其游车泠风，其息形坐忘。\n豆山瀛泗等，念往即褰裳。\n盖云任去来，岂谓符弛张。\n老商顾之笑，是事何轻扬。\n云风驾旬余，日月辀两傍。\n拊掌一戏笑，何异侏儒场。\n后人致引慕，竹林焚馨香。\n飘飘大人赋，气夺千丈强。\n吾闻孔仲尼，道盛涵化光。\n雅言书当理，不见一日长。\n放乎子列子，君其乐彷徉。",
        "dynasty": "宋",
        "collection_info": null
    },
    {
        "title": "谢叶秀才惠书自言能书大字来书作小字甚工",
        "author": "王洋",
        "content": "大字韦将军，小字徐开府。\n惠我数百言，字字了今古。\n江山得何助，文采乃如许。\n莫羞无稻粱，鸿飞自髙举。",
        "dynasty": "宋",
        "collection_info": null
    },
    {
        "title": "绍兴庚申解官庐陵留别欧阳隐士",
        "author": "王洋",
        "content": "梅雨翳江浦，我来初识君。\n俯仰寒暑移，几亲芝兰群。\n芝兰本何心，悠然荡清芬。\n不妨识度髙，解使静躁分。\n我从困飘泊，朋从少知闻。\n投足自失所，造化本无垠。\n妻儿惮远寓，岂復辨莸熏。\n顾惟鄙野性，乐此川原尊。\n时观前古俗，家传付儿孙。\n常疑百年余，下流名尚存。\n惭非拨烦手，未能解纷纭。\n虚怀饱暖恋，有愧民吏勤。\n无乃同乡夫，或可覃后昆。\n脱身亦由人，孤翥随腾鶱。\n岂不快宿愿，谁能困笼樊。\n他年方外士，相期同策勋。",
        "dynasty": "宋",
        "collection_info": null
    },
    {
        "title": "送章季万户部",
        "author": "王洋",
        "content": "吴人不授馆，楚人不分田。\n此身天地间，泛若不繫船。\n忆昨罢吏役，白鸥同一川。\n欲乘万里风，短翼无夤缘。\n使君溜宇大，下庇千万贤。\n鷄鸣度关客，亦到尊俎前。\n贱子忝夙分，今已三四传。\n尝许策蹇步，十驾困屡鞭。\n公文如摛华，公笔如修椽。\n笔端色五采，密补造化权。\n浮沉既异路，会合真可怜。\n我无三径地，直欲参四禅。\n后会宽作程，望舒圆復圆。\n他年赤松子，问讯玉堂仙。",
        "dynasty": "宋",
        "collection_info": null
    },
    {
        "title": "同刘仲忱舍人先生郑武子钱伯氏赋两篇得圣欢二韵",
        "author": "王洋",
        "content": "客行仍别离，此恨亦已更。\n去语已莫留，来愁不须聘。\n七闽何贪贤，四海方仰圣。\n班驿是归涂，频宜发新咏。",
        "dynasty": "宋",
        "collection_info": null
    },
    {
        "title": "郑丈灼灸戏成",
        "author": "王洋",
        "content": "丈人国元龟，千古秘清庙。\n侧闻扈圣初，彤庭献喜兆。\n从此氛雾开，屡锡休瑞报。\n珪璋厌纷华，江湖乐丰好。\n一冠脱孟劳，十年泛灵沼。\n近闻出清江，仗节触烝罩。\n渔者有豫且，横梁截隈奥。\n如何抱神智，失脚困泥淖。\n仓皇见梦祈，修门极悲叫。\n椟藏得玄夫，光价逾纳郜。\n再拜争乞灵，灼铁具热燋。\n火攻固下策，奈此集众譟。\n低头谢群工，脱身图后效。\n此戏亦太虐，脐腹困然膏。\n切勿再三渎，渎亦不汝告。\n舍尔观朵颐，从吾袭髙蹈。",
        "dynasty": "宋",
        "collection_info": null
    },
    {
        "title": "闻刘行简给事休致作诗寄之",
        "author": "王洋",
        "content": "郡下一卷书，云自邮籖来。\n剥啄惊昼眠，柴门手自开。\n上有骊珠光，照耀分尘埃。\n读之未尽行，喜焰生寒灰。\n黄门白首郎，上疏称乞骸。\n帝曰大布衣，锡汝升文阶。\n天孙鈆录秘，论撰须儒魁。\n荣名不汝遗，汝往时钦哉。\n夕即拜帝命，雪涕何纷漼。\n恩许归旧庐，径卧南山斋。\n此翁山泽仙，不赋章绶材。\n误因文彩露，遂落天网恢。\n一游三十年，所得非不谐。\n文名动青琐，笔力幽黄能。\n左省岂不荣，珠庭重徘徊。\n巢父一掉头，百挽终不回。\n吾意天地间，清风有根栽。\n人心感披拂，达者分条枚。\n二疏杨巨源，同上百尺台。\n刘翁传其风，苍舒次隤敳。\n况復祖子孙，此道同胚胎。\n前刘脱功名，养气如婴孩。\n至今一箭诗，讽咏及陪台。\n翁今亦何有，旷达忘悲哀。\n清风既不死，缾大无耻罍。\n岁晚春物动，吴山发寒梅。\n愿翁强赋之，为花吐琼瑰。\n床头拂易传，床下鸣新醅。\n它时三径边，为翁剪蒿莱。",
        "dynasty": "宋",
        "collection_info": null
    },
    {
        "title": "我有一双眼赠徐氏仿老徐体仆近与思远赓和颇自言老有拒徐出游意恐以仆为真老也故有此作",
        "author": "王洋",
        "content": "我有一双眼，光可照明烛。\n我有一寸肠，时復潄醽醁。\n我有两垂鬓，与君相映绿。\n我有一双脚，比君非不足。\n眼能别妍丑，肠不虑荣辱。\n鬚鬓每自怜，足力能相逐。\n一一将比君，未便遽惭恧。\n胡为被君轻，污田对寒玉。\n君如邀我游，我亦知所以。\n朝出任意游，暮归同倒屣。\n况此郊野间，远近在一视。\n东抵东家田，绕溪六七里。\n北向关外行，五里见淮水。\n我家园在西，鸣泉到清耳。\n南郊野叟村，殷勤种桃李。\n大抵浩荡处，潇洒异城市。\n春云乍为锦，余霞忽成绮。\n兴来思暂息，极目无涯涘。\n两眼极恣横，性情始欢喜。\n归来看君诗，陈馈铺八簋。\n罗列水陆珍，咀啖尽日美。\n我亦强自吟，合处粗相似。\n醉时所经历，醉后诗在纸。\n连粘动成卷，持行不羞耻。\n以此不畏君，请君亮肝肺。\n晴来拟出游，唤我为君起。",
        "dynasty": "宋",
        "collection_info": null
    },
    {
        "title": "还自伊山过金城宿觉慧寺赠始宁禅师",
        "author": "王洋",
        "content": "家山三百里，处处逐流水。\n舟行鉴影中，尘埃不须洗。\n人言田间苦，我言田舍好。\n浊醪三两杯，沈忧积如扫。\n昨与田父言，别白皆有证。\n丈夫幸听之，物物保性命。\n归来过山僧，僧始见客喜。\n试与语囏难，不贪亦不止。\n我徐觉言烦，乃静观厥理。\n僧言祸与福，皆其自取尔。\n吾师有明言，报应有彼是。\n所作既不同，所遭亦如此。\n君言君自忆，我初不到耳。\n及君受报时，何用乏吾事。\n去年梁宋灾，载尸满城市。\n今年江淮南，囷窌有余米。\n善恶无两岐，末流见殊致。\n君后起念时，觉此而已矣。\n再拜谢髙僧，师言诚有味。\n解榻借僧裯，不觉已鼾鼻。\n展转未厌眠，鷄鸣唤客起。",
        "dynasty": "宋",
        "collection_info": null
    },
    {
        "title": "赠颖师",
        "author": "王洋",
        "content": "昔有二大士，比迹相差池。\n一隐卢老堂，一作贫舍儿。\n任缘本无意，音韵偶追随。\n髙唱既绝诣，豹隐那得窥。\n颖公实静者，妙赏心自知。\n以此墨守虑，远继白雪词。\n首叙同契语，生死一推移。\n末祛唱酬迹，风月非所私。\n中间任游戏，不假永篇题。\n自此探骨髓，杜兰杂香蘼。\n翻思前作者，往往求其皮。\n彼非不论量，泛浪忽深思。\n但取偶世语，髙调终莫追。\n颖公整襟量，峭耸乘嵚危。\n冥捜尚论古，快警耳目疑。\n不从禅寂縳，此道信权奇。",
        "dynasty": "宋",
        "collection_info": null
    },
    {
        "title": "曾谹父约游南岩短韵奉呈",
        "author": "王洋",
        "content": "南丰不藏善，逢人说南岩。\n南岩亦何好，造物秘此缄。\n烟云卬全提，松竹色半酣。\n去郭十里赢，守戍僧二三。\n乞身满一日，幽事亦可探。\n行客问征途，居者萦辔衔。\n萧条野店烟，夐静弥勒龛。\n念非尘外侣，谁分禅味甘。\n受佣作闲人，自缚亦可惭。\n于时日在房，山色染霭蓝。\n一径盘鬰青，群峰列空嵌。\n吟泉计涓滴，瀹鼎消尘凡。\n端如常德静，可警疾步贪。\n扬镳出云门，回首怜烟岚。\n公其吐妙语，胜事须指南。",
        "dynasty": "宋",
        "collection_info": null
    },
    {
        "title": "食鲙",
        "author": "王洋",
        "content": "生长江湖中，厌食水中珍。\n从得脱死来，颇见乡味亲。\n每食无不饱，敢叹蔬茹贫。\n老妻生过计，为我鲙鲜鳞。\n饤饾盘箸间，玉缕铺缤纷。\n不知惊忧后，肠胃久不伸。\n疟余病尚在，欲饫嫌羶腥。\n所以纵对此，凛如见严宾。\n由知饮啄缘，丰俭各有因。\n所飨苟无分，对面难霑唇。\n可叹赋分薄，一炙亦艰辛。\n在近犹参商，其大应吴秦。\n岁事已转毂，园葵行献新。\n勿拟春蔬薄，春蔬久向人。",
        "dynasty": "宋",
        "collection_info": null
    },
    {
        "title": "曾谹父将赴浮光九日无酒赋二诗次韵  其一",
        "author": "王洋",
        "content": "经营戒奔忙，髙士乃贵懒。\n不然繋匏瓜，何异列樗散。\n若人落闲社，旁观助烦惋。\n况闻上方札，天子恨见晚。\n朝廷录故旧，士女重嗟远。\n父母谢使君，相看犹故眼。",
        "dynasty": "宋",
        "collection_info": null
    },
    {
        "title": "曾谹父将赴浮光九日无酒赋二诗次韵  其二",
        "author": "王洋",
        "content": "中虚卧北窗，岁月惊兔脱。\n侧目一愁胡，已寒不须泼。\n吾闻金鼎象，次第有本末。\n千里尚疏封，五浆何用设。\n它年激沱江，大捄相如渴。\n丈夫属有念，行行勿骚屑。",
        "dynasty": "宋",
        "collection_info": null
    },
    {
        "title": "和曾吉父饮南坡四诗  其一",
        "author": "王洋",
        "content": "买山如买金，去草如去恶。\n开山一代师，前者无是作。\n向无邱壑心，虽有亦不乐。\n何须待髙秋，风帽已可落。",
        "dynasty": "宋",
        "collection_info": null
    },
    {
        "title": "和曾吉父饮南坡四诗  其二",
        "author": "王洋",
        "content": "寒暑有至公，物物无避处。\n岧嶤半天中，乃截云雨路。\n炎熏障南林，清风来北户。\n幽事未可量，如君美无度。",
        "dynasty": "宋",
        "collection_info": null
    },
    {
        "title": "和曾吉父饮南坡四诗  其三",
        "author": "王洋",
        "content": "若无败人意，何适非好怀。\n飞轮了无辙，为作明镜台。\n有酒不共饮，定知何日开。\n鱼鸟亦知意，门前日日来。",
        "dynasty": "宋",
        "collection_info": null
    },
    {
        "title": "和曾吉父饮南坡四诗  其四",
        "author": "王洋",
        "content": "终年困尘土，一日同宴嬉。\n诗价重车渠，酒色空琉璃。\n月出散林莾，揽之有余辉。\n山林信可乐，所乐无四时。\n况渠善窈窕，与我昏为期。\n会须挽凌波，同载月明归。",
        "dynasty": "宋",
        "collection_info": null
    },
    {
        "title": "秀实行邑回寄示佳章次韵",
        "author": "王洋",
        "content": "皇皇宇宙间，快意本何限。\n有如抱畦畛，相对不见面。\n汝南箕颖士，白首仕州县。\n偶来江西游，溪山副良愿。\n口诵陶令章，手持古书卷。\n老气益健敏，落笔增蒨绚。\n尚愿姑置之，有人图自献。",
        "dynasty": "宋",
        "collection_info": null
    },
    {
        "title": "秀实监丞时惠佳章逋债稍多今因休暇再报一章当时同游已踰三月輙泛语以谢",
        "author": "王洋",
        "content": "人生萍梗踪，端若邂逅期。\n奈何人常言，会合信有时。\n鄙人初谒郡，故事科童儿。\n竹马岂其情，驩笑亦强随。\n岂缘特达贤，惜此驽钝姿。\n乃信非偶然，三叶亲华枝。\n此老辈行髙，心事故崛奇。\n逃禅昔苏晋，辞荣今介推。\n十年守一官，不乐亦不悲。\n独设诗中禅，健勇了未衰。\n谈空不可攀，且报今年诗。",
        "dynasty": "宋",
        "collection_info": null
    },
    {
        "title": "秀实再以前韵宠惠佳篇谨再次元韵",
        "author": "王洋",
        "content": "名利世所重，燋烂以为期。\n出处不自由，语默多因时。\n陈侯有余佞，又以传其儿。\n苏秦掉颊舌，代厉俱诡随。\n此风几百年，尚作柔佞姿。\n武子衒富豪，击碎珊瑚枝。\n褒姒出巧谮，归放加伯奇。\n茫茫天宇间，穷达不可推。\n不须谋快乐，亦勿生愁悲。\n但看忧乐人，往往心神衰。\n长年饱吃饭，此事前贤诗。",
        "dynasty": "宋",
        "collection_info": null
    },
    {
        "title": "次韵刘希颜李泰发龙井寿圣请献辨才诗",
        "author": "王洋",
        "content": "古人重好古，今人徒赏今。\n赏今拘近俗，何以劳寸心。\n昔者臞面仙，分符此来临。\n邦君舍华轩，老人独散襟。\n从容尘领间，消息禅虑深。\n道人本绝俗，猗兰故相寻。\n风流右将军，寂寞支道林。\n泉石诚膏肓，此病难与箴。\n缾盂饱粥饭，巾㲲替裳簪。\n万家辞近市，寸碧依摇岑。\n迩来四十年，何人发孤吟。\n亦有好事者，杖藜访层阴。\n鹅溪唤画像，金薤锵瑶林。\n赏遇既落落，风神见森森。\n此道果有继，不忧风雨侵。\n谁言殊缁俗，二士邺与钦。",
        "dynasty": "宋",
        "collection_info": null
    },
    {
        "title": "次韵辛起李长篇",
        "author": "王洋",
        "content": "十年爪牙官，百世传风流。\n每思先贤范，烂漫涕不收。\n争夺世界中，萧洒自十洲。\n辛使东洲望，翘材错薪槱。\n干戈一相寻，贤愚自相仇。\n六鰲失所负，群贤困道周。\n人如辛使者，往往官屡休。\n用舍方坎壈，身世同蜉蝣。\n但闻公卿间，饱诵才业优。\n爵禄纵可辞，岁月那得偷。\n向来成名时，石室书盍紬。\n奈何俯仰中，窘路拘骅骝。\n嘶鸣合亨涂，飘泊仍海陬。\n嗟予才每下，粗能别熏莸。\n识面苦不早，论交亦何尤。\n长裾曳非难，骛棹惊莫留。\n既怀难会恋，那无轻去愁。\n方今草寇猖，健儿炊矛头。\n金盘集卫霍，藜糁甘轲邱。\n不知到死处，真得饱暖不。\n行当扪牵牛，快愿同桴浮。",
        "dynasty": "宋",
        "collection_info": null
    },
    {
        "title": "次韵酬尹少稷",
        "author": "王洋",
        "content": "尹子于为文，跳弄同戏剧。\n举头发天藏，俛首取地蛰。\n谁谓热洛河，可使当刘秩。\n挥毫射虎豹，引手唾决拾。\n驭风千里空，命的一箭疾。\n吾意召雷霆，已下六丁敕。\n置之西昆山，歌乐华胥国。\n遂令长吟哦，姓名注瑶籍。\n置之风露场，不饮亦不食。\n鸾鹤迎玉箫，云汉配灵匹。\n雄辞水翻瓴，壮势虎挟乙。\n剪裁霜月明，窥探化工密。\n少留千首诗，聊示万人敌。\n不然荐清庙，三叹奉寥閴。\n未惊邹海涛，已过髠毂炙。\n窃料充选拔，数涂当处一。\n恐缘奉髙堂，薪芼事朝夕。\n且安颜氏瓢，未纵参军逸。\n我意似子才，终难守环壁。",
        "dynasty": "宋",
        "collection_info": null
    },
    {
        "title": "次韵李叔飞",
        "author": "王洋",
        "content": "溪山春兰林，桃李花槐市。\n戏友二三生，兴来远返趾。\n墨客冠再弹，苍官仕三已。\n矜豪柳索强，引分梅知止。\n绿芳草齐亚，粉面花衬绮。\n庆暖具杯觞，送寒操杖几。\n态度略不齐，将妍俱可喜。\n人心独当然，造物聊戏耳。\n乌帽以旧留，青鞋请今始。\n相逢浩荡春，切勿通爵里。",
        "dynasty": "宋",
        "collection_info": null
    },
    {
        "title": "次韵政老夜坐有怀",
        "author": "王洋",
        "content": "客行犯萧条，物态如寒冰。\n借问松窗人，久客将何营。\n答言慕幽禅，怀抱彻欲清。\n当年困流俗，钻纸如痴蝇。\n一朝脱尘网，决若飞鸟惊。\n斋盂趁后辈，卧㲲陪老生。\n从兹辈行间，往往推先鸣。\n此道本无学，精粗不可评。\n忽然辨疆域，独得分专城。\n物外怀抱好，醒来毛髮轻。\n余事不着意，自然造纯精。\n怜君生卑微，也縳利与名。\n持身抱余恨，写物多遁情。\n以此游世间，心虑何由平。\n再拜谢师言，得闲频寄声。",
        "dynasty": "宋",
        "collection_info": null
    },
    {
        "title": "观讲师有感",
        "author": "王洋",
        "content": "一僧据几坐，众僧列其间。\n纷纷士与女，其外復相环。\n娟娟谁家女，粉面垂烟鬟。\n既为时俗粧，復着道士冠。\n一闻法师唱，先众低朱颜。\n俯仰皆中度，仪矩如素闲。\n众僧推举首，往往务旁观。\n云是良家子，良人缀朝端。\n二十哭其夫，蕙帏守奇单。\n誓保岁寒节，悼往时汍澜。\n邻女闻好色，愿见无由缘。\n孺枝无杂匹，对镜有孤鸾。\n如此十余载，里巷不敢讙。\n岁久厌俗累，幡然学僧禅。\n朝朝事香火，常念舍嚣烦。\n遂来佛寺中，圆顶杂长髯。\n未能问以此，吁嗟涕以潸。\n女子本柔静，闺房不肯安。\n当初红颜时，何必同惸鳏。\n所行虽失节，尚可求芝兰。\n如今余艷态，却来叩幽关。\n进退两无据，此道何漫漫。\n京城富贵家，妍丽出尘寰。\n不肯自爱重，白日呈妖嫺。\n廉耻节既丧，万里来夷蛮。\n向来红面女，十九逢时艰。\n奈何兵戈中，此风不为删。\n僧乎尔其能，为我逃穷山。",
        "dynasty": "宋",
        "collection_info": null
    },
    {
        "title": "和伯氏寄周秀实",
        "author": "王洋",
        "content": "相亲即嘘濡，相忘即江湖。\n事理去取间，情分乃异区。\n周侯瑚琏器，晚乃掷道途。\n异书窥蔡叟，潜论发王符。\n夜讽恒至卯，朝饭或逾晡。\n置之转徙流，奈此臭味殊。\n置之翰墨场，勇往无于菟。\n虽乏三寸舌，自保千金躯。\n山巅富蔬菜，渚牙长菰蒲。\n屈曲一径宽，于焉寄其孥。\n非药亦非饵，问君何欢娱。\n所乐麋鹿游，缁白初不渝。\n我于闻道新，啮肺方噬肤。\n喜翁新经过，已办煮瓠壶。\n我有甑中尘，翁无竹裏厨。\n相见期一笑，良胜醉叫呼。\n水花正充容，小𣏾随轻鳬。",
        "dynasty": "宋",
        "collection_info": null
    },
    {
        "title": "和尹少稷经干",
        "author": "王洋",
        "content": "昔年初见君，山头日卓午。\n但言奉亲欢，不道作诗苦。\n稍稍窥藩篱，清风涤袢暑。\n论文及古人，一笑乃相许。\n早知没津涯，矧肯起城府。\n结交得若人，渠弥有环渚。\n风帆笑沉着，健足不留伫。\n如何黄卷中，尚对古人语。\n田间把犂鉏，笔端洒风雨。\n我亦正宫悬，非君更全堵。\n往作九奏歌，屈指为君数。\n矧今独壮年，献爵未酬旅。\n古鼎太庙牲，时花洛城女。\n如君作文章，两垒竟安与。",
        "dynasty": "宋",
        "collection_info": null
    },
    {
        "title": "再和",
        "author": "王洋",
        "content": "故人客玄都，结茅临子午。\n慈亲哺童稚，十口共甘苦。\n门横百琅玕，永日不受暑。\n浮名博烟霞，掉臂终不许。\n听我读新诗，小侯趋大府。\n挥毫散珠玉，风帆转惊渚。\n北郭郑仙翁，襟怀两虚伫。\n尹氏才振古，仙翁笔端语。\n矛戈角森横，畚锸起云雨。\n应笑穷巷生，蓬蒿半垣堵。\n所喜乐丰登，粒米不须数。\n况从名士游，真可释羁旅。\n愿君分余光，下照及邻女。\n切勿閟好音，文典实不与。",
        "dynasty": "宋",
        "collection_info": null
    },
    {
        "title": "和郑丈侍郎",
        "author": "王洋",
        "content": "鸿蒙栖神契，脱落力自由。\n谅此丈夫事，宁为儿女忧。\n丈人志宇宙，纤芥无滞留。\n静观四大室，俛仰七十秋。\n诗宽江海涯，心无花月愁。\n请言平生志，旷度无阴谋。\n浩瀁驰三峡，泾渭分九流。\n霜皮峻千尺，回首走万牛。\n大历竹马游，即今谁在不。\n被髮下大荒，万象散莫收。\n一举摄倒景，百篇醒醉眸。\n矧此无妄疾，固可勿药瘳。\n时当天宇清，皮人献功裘。\n愿公强举巵，起慰潇洒侯。\n列星摇参光，虫鸟逃穷捜。\n前山方刻窟，粗可少献酬。\n不作红粉涴，那忧华髮羞。\n洪崖与浮邱，彩笔俱丰优。",
        "dynasty": "宋",
        "collection_info": null
    },
    {
        "title": "和李希言仙山书事",
        "author": "王洋",
        "content": "五年萍梗踪，所向随波流。\n请言初起时，皇舆向吴头。\n触目多变异，论心鲜朋俦。\n愿借谷生笔，惭非奕者秋。\n忆昨元年中，紫墟拜松楸。\n抢攘逃贼庭，敛退勇自收。\n况知踳駮才，岂副英俊求。\n摧折纵俯仰，旋涩难调柔。\n放意山水间，恐合成穷捜。\n人事喜乖误，奔茫赴南州。\n每缘身外交，不惬心事幽。\n有时尘壤际，独羡沧海舟。\n平生欲往愿，梦想从之游。\n近者明诏宽，汰核真良谋。\n飞集任鳬雁，纵遣无半留。\n乃得陪髙人，一散百虑忧。\n艰难健儿贵，武爵轻公侯。\n吾徒合何如，甘分宜相投。\n况彼四士者，髙清怀远邱。\n雍容秦中吟，激烈塞上讴。\n得失有如此，飘零晤良游。",
        "dynasty": "宋",
        "collection_info": null
    },
    {
        "title": "酬邓子",
        "author": "王洋",
        "content": "我年数七十，不过春五来。\n素心岁月尽，白髪日夜催。\n纵怀独往愿，欲去心先回。\n惟思百境空，洗此一念埃。\n喜逢邓仲子，妙语惊奔雷。\n未登黄金台，要是白玉杯。\n安能驾飞车，与子相追陪。\n姑借喝月术，救我年龄穨。",
        "dynasty": "宋",
        "collection_info": null
    },
    {
        "title": "子楚煮雪水瀹团茶乃举陶翰林语以诗见戏不敢不酬",
        "author": "王洋",
        "content": "平生何居士，一壑清江濆。\n达观真大士，独往乃声闻。\n我亦策蹇步，不甘子绝群。\n追逐到灭景，回视嗟纷纭。\n今朝玉府开，群仙剪瑶裙。\n迷空散天花，万迭屯寒云。\n赏心会两遂，百忧销一焚。\n双凤已鸣似，神椎抗孤军。\n更看阴沴尽，髙檐挂晴曛。",
        "dynasty": "宋",
        "collection_info": null
    },
    {
        "title": "谢吴提干惠诗文",
        "author": "王洋",
        "content": "排门雪三尺，闭户饥肠鸣。\n拥骑远方来，骨法秀以清。\n袖出一卷书，中有怖俗情。\n上言井有德，为费四字铭。\n下言酒伤道，颠倒虞心兵。\n中流障百川，绝口无纵横。\n君子皆是术，殄病人自惊。\n子其欲修我，匪以校我荣。\n再拜采杂佩，斯云得香蘅。",
        "dynasty": "宋",
        "collection_info": null
    },
    {
        "title": "代徐思远谢张季万",
        "author": "王洋",
        "content": "淳风嘆辽远，友道伤浇漓。\n交情比一线，断续同羁縻。\n仁惇既难合，义重亦不支。\n寒谷少温律，衡门自寒扉。\n亦闻豪侠地，风月满台池。\n可怜伏雌客，出往无所施。\n淮乡有病客，波浪逐沦弥。\n中流失舟檝，宛在水中泜。\n请叙先世德，缭遶穷方维。\n始奉华阴组，继迹东南驰。\n道有海内誉，经为淮上师。\n闻风事钻仰，极力忘惫疲。\n求精析晋豕，辨僞正褒漦。\n大逐千里鹏，小察一寸鳍。\n旌善类骋骏，诛姦如戮鲵。\n鱼虫蛙虾蛤，琐琐俱不遗。\n笔阵骥逸野，词锋江斩螭。\n导江派海尾，疏源河凿岯。\n立言经寓宇，刊行结防堤。\n礼乐尊中国，春秋挥四夷。\n书謡切颂帝，诗化淑歌妃。\n德苑心潜远，文帷性自嬉。\n谋心千古近，张目万人睢。\n观范推难习，同肩叹莫追。\n穷荣探沓默，测远极奫而。\n奚事千张锦，真成一角犀。\n听言真靡靡，观行自披披。\n里荐书频上，天恩泽屡垂。\n翼冲宜遂奋，羽困奈轻摧。\n贱子承前绪，遗踪恨久违。\n智髙思引望，愚下顾难移。\n前业皆纷放，今怀孰怨咨。\n志存宜自励，聪失仆安祈。\n碌碌追香饵，规规拾腐劙。\n戴盆思倬汉，屋蔀蔽朝曦。\n流落真难似，衣冠愧未宜。\n敢思千里润，但觊一环溪。\n自分无修翮，何人整困泥。\n及门初着足，投分乃知归。\n衮衮窥儒海，汪汪见量陂。\n风流饶洒落，矩度尽逶迤。\n附尾蝇方借，余斑豹幸窥。\n自从柸与共，不觉岁踰朞。\n饮德初难料，蒙庥久尚疑。\n篇章时继续，杖屦屡追随。\n乍履云衢便，俱亡客路危。\n与钱宽剩酒，裹饭接残炊。\n揣质恩奚自，知公德不漓。\n煦濡三尺泽，和暖一囊衣。\n盛事真惊俗，神髙解起痿。\n老躯财脱病，稚子孰言肥。\n慰荐增今喜，栽培任夙期。\n此身如寄託，毕愿服耕耛。\n悲此孤根弱，愁先百草萎。\n名卿宜达理，直道不容私。\n饮德宁辞醉，餐和不恨饥。\n顿忘前事迫，復虑异时悲。\n东阁虽开馆，淄川只下帷。\n可能尝燕乐，独肯念贫羸。\n肉骨非无药，还生信有医。\n论情惟藉口，此病敢言腓。\n枯鲋长思水，官蛙幸给糜。\n承庥宜足矣，去德如何之。\n道义终祈合，形骸听易睽。\n借筹难献策，罄竹莫陈词。\n君子真雄观，幽人乏令姿。\n甘贪宁守鲁，事大復贫齐。\n已佩添年药，还吟起病诗。\n命疏从我薄，情解为君怡。\n聊述芜词拙，章成復自嗤。",
        "dynasty": "宋",
        "collection_info": null
    },
    {
        "title": "和沈子美梅诗",
        "author": "王洋",
        "content": "一气如权衡，俯仰在缇室。\n鼓行橐籥间，草木俱应律。\n物物各有长，辈行皆屈膝。\n谁能长百花，寒梅最先密。\n自此启端兆，次乃排等秩。\n微者或易伤，大者或不实。\n剪除困陵暴，粪扫如扑抶。\n骈开类争妍，粉败若老佚。\n采撷既纷纷，弃置復鬰鬰。\n大抵争春花，柔弱忌寒冽。\n方知岁前梅，义勇过箭疾。\n有如比红儿，观者亦呵叱。\n有如当皱玉，却欲数梨橘。\n又如奏金石，秋虫并啁唧。\n又如持豨苓，便拟簉芝术。\n又如白玉堂，光耀映蓬荜。\n以此难着语，老眼徒屡熨。\n前贤有题韵，灵还不容乞。\n欲写文君容，相如口犹吃。\n投章自清绝，报聘我战栗。\n昨者得君诗，冬景当暖日。\n猝然遇彊敌，不战势已屈。\n堂堂既难当，惴惴良自失。\n花前嫫姆陋，篆外青黄质。\n鲁肃思一鸣，展禽恐三黜。\n旧积已经年，佳情谅难窒。\n勉力驾疲钝，着鞭追俊逸。\n我于掌武公，踪迹亦旧物。\n差肩固百千，及门或六七。\n嘉谟传四海，吾君能细述。\n余事付丙丁，词华须甲乙。\n始信直道功，子孙定逢吉。\n门户既未艾，青史当屡笔。\n我思荐一言，君其试无忽。\n藻身须英华，造道在经术。\n学博贵守约，美质或矫拂。\n古者亦有言，愚虑千得一。\n川流子方兴，绝潢我易毕。\n晴昊插繁华，从今好颜色。",
        "dynasty": "宋",
        "collection_info": null
    },
    {
        "title": "梅",
        "author": "王洋",
        "content": "心妙意难到，理浅语易俗。\n惟此公共美，路坦行自跼。\n彊勉思攀陪，虽恳不见录。\n料想何水曹，平生一夔足。",
        "dynasty": "宋",
        "collection_info": null
    },
    {
        "title": "观徐园金橘有感",
        "author": "王洋",
        "content": "金丸不逐肉，聚族居士园。\n此园岂不佳，百卉念已繁。\n主人特爱重，列围限儿孙。\n岁晚甘液成，馈荐笾豆存。\n楚楚小䍦栏，弥戴覆护恩。\n向来丛棘中，岂不茂本根。\n零落草木傍，未得依兰荪。\n一朝被华藻，如奉贡篚尊。\n辉辉黄金实，采摘勤加餐。\n乃知物贵贱，得失同一原。\n收用贵瑚琏，弃置轻邱樊。\n临风一感叹，相向无復言。",
        "dynasty": "宋",
        "collection_info": null
    },
    {
        "title": "枯柏",
        "author": "王洋",
        "content": "斋前两柏树，其大皆十围。\n我初营屋时，正与两柏期。\n其一傍北亭，其一近南篱。\n相去十步间，当夏无炎曦。\n我翁时来游，对此颜貌怡。\n群从来其间，或饮或赋诗。\n宾客来其间，顾盻屡解颐。\n桃李几番春，不逐物态移。\n霜雪苦侵刻，曾不颜色衰。\n亦知坚贞性，凛凛不可期。\n夫何今年秋，予来自京师。\n哭亲苫块间，喘息绝自持。\n忽见南篱柏，索索但枯枝。\n徘徊柏树下，终日怀嗟咨。\n家人对我言，柏死已经时。\n今年春夏交，老翁初见之。\n悲伤復爱惜，不忍加斧斯。\n意谓粪壤间，所处非所宜。\n材已中栋梁，安得死茅茨。\n为此感慨久，子岂尽得知。\n我既闻此言，不觉重纷洟。\n岂为小圃内，失此岁寒姿。\n盖念天与人，响答良不疑。\n方夏巨柏死，致秋哲人萎。\n岂不明告人，象类来不迟。\n所以翁对此，泫然双泪垂。\n大厦将营度，固非一木支。\n奈何如此材，终死不得施。\n芃芃丛生者，朴樕良已卑。\n槐老未及仞，露腹忧明离。\n东边一畦菊，岂足充朝饥。\n树兰徒九畹，不能比芜蘼。\n萧萧数竿竹，空腹将何为。\n此外杂花木，不復较雄雌。\n譬如麟失薮，驽马从竞驰。\n鸾凤要髙翔，巢卵何用窥。\n于怀久衡虑，追数苦费词。\n枯柏復枯柏，汝其亦长思。",
        "dynasty": "宋",
        "collection_info": null
    },
    {
        "title": "八月道宫闻莺",
        "author": "王洋",
        "content": "密林啭圆吭，流韵入清杳。\n当时太晚计，花前来不早。\n致使惜春人，闻声恨先老。\n正缘幽谷春，朋友在久要。\n争春快先鸣，无乃失友道。\n日坞集芳栏，名园唱清晓。\n得路共迁腾，此事不草草。\n即今秋色髙，金衣尚鲜好。\n歌舞兴未阑，秋空乐晴昊。",
        "dynasty": "宋",
        "collection_info": null
    },
    {
        "title": "和谹父寻春之作",
        "author": "王洋",
        "content": "秾华女儿红，芳草王孙绿。\n小大各尽态，低昻俱悦目。\n久雨脱滞着，振衣乐休沐。\n晴空吟思开，命简句可属。\n起看花覆墻，净扫云为屋。\n幸会二三老，风骚命奴仆。\n欲说未说情，三篇两篇足。\n玉人花暎面，眉黛添香醁。\n杯酒戒失身，无如饱扪腹。",
        "dynasty": "宋",
        "collection_info": null
    },
    {
        "title": "路居士山水歌",
        "author": "王洋",
        "content": "人年八十百虑昏，丈人耳目方聪明。\n他人到此筋力疲，丈人胜如年少时。\n老中强健闲中忙，经卷丹炉肘后方。\n金书千轴造理窟，赤城七篇谈坐忘。\n我年三十始相识，丈人年已几六十。\n往来出处三十年，体无作用神安然。\n静窥了不见根底，我谓君心秪如此。\n那知能事有别肠，笔下风光穷妙理。\n龟溪道人古衲师，心辞声利常无为。\n晨钟粥钵半炉火，午日茶瓯一局棋。\n一朝共语小窗前，袖出小卷含风烟。\n为言老路手作此，画出王郎访戴船。\n明朝见我微笑语，漏泄丹青奈缁侣。\n别有一段壶中天，果若知音定分付。\n轻轻一轴数尺长，奇峰突兀烟茫茫。\n其间细屑千万状，领略试为哦新章。\n初画寒林宿鸟惊，山蹊渐晓人渐行。\n四僧趁饭分先后，人立渡头沙岸口。\n一舟闲泊石岸中，一舟半渡凌云空。\n两舟一钓一垂网，上有雁落芦花风。\n两桥近山转清绝，客携笻杖半卼臲。\n定是当年鹤氅翁，神气飘飘犯寒雪。\n山腰佛寺楼阁明，下有茅店临沙汀。\n刹竿挺立照山影，风幡髣髴闻谈僧。\n纷然万象争奇怪，缩地便移他境界。\n才薄其如此画何，强写娇容捧心态。\n昔闻大令驰笔锋，天门未借西南风。\n众工索钱阳好语，吴起果被公叔沮。\n翩然拂袖返田庐，将军妙手今为几。\n乃知胸中千顷碧，来自传家万金直。\n丈人丈人有余墨，莫惜逢场时戏剧。",
        "dynasty": "宋",
        "collection_info": null
    },
    {
        "title": "明妃曲",
        "author": "王洋",
        "content": "汉宫沈沈凝紫烟，妾身一入知几年。\n楼髙秋月照清夜，亭暖春花熏醉眠。\n忆初送我辞亲戚，便拟光华列旌戟。\n君门安得似人间，咫尺千山万山隔。\n花月朝朝空暮暮，长恋朱颜不如故。\n内家车子散金钱，安得此身霑雨露。\n忽闻花宫选罗绮，单于来朝汉天子。\n但言妾欲嫁单于，万一君王赏桃李。\n大明宫内宴呼韩，出水芙蓉鑑裏看。\n徘徊顾影花颜靓，绰约丰容广殿寒。\n当日君王喜且惊，欲留失信去关情。\n若教不杀毛延寿，方信蛾眉画不成。\n茫茫汉塞连沙漠，柳色阳关断肠处。\n故乡阡陌想依然，马上琵琶向谁语。\n命薄身存有重轻，天山从此静埃尘。\n山西健将如君否，此日安危託妇人。\n人生景物疾如驰，翻覆由来万事非。\n莫笑巫山女粗丑，朝寻楚宫暮柴扉。\n男儿莫厌款段马，女儿莫羡金缕衣。\n君不见巫山歌舞赛神罢，野老至今怀秭归。",
        "dynasty": "宋",
        "collection_info": null
    },
    {
        "title": "乙酉闰八月二十一日出南城游岘山壁间读东坡诗感而有作",
        "author": "王洋",
        "content": "水晶宫名凡几区，此州绝景天下无。\n寒溪十里出明镜，峭壁千仞涵清虚。\n平生邱壑胸次间，长情自恨无时闲。\n干戈逐我出乡曲，散浪却不拘尘寰。\n往时足健轻追逐，吴会山川看未足。\n行来恰值积雨余，万迭峰峦发新绿。\n溪山长好人长闲，不信此州翻地轴。\n流落须论塞上翁，髙唱惭无郢中曲。\n千年陵谷多迁变，髙名长在唯称贤。\n岘山上下碑在否，见说父老犹潸然。\n襄阳但记羊叔子，霅上风流亦如此。\n壁间谁记万瓦诗，叹息前贤泪如洗。",
        "dynasty": "宋",
        "collection_info": null
    },
    {
        "title": "邻僧以木龛养蜂一日坠地僧见蜜积燎烟熏蜂蜂大骇散因割取几尽适覩此事感而有作",
        "author": "王洋",
        "content": "采花供课能满庾，不自营巢庇风雨。\n垒土削板非爱君，君自归之若安堵。\n一声衙集律令严，两股挟持筋力苦。\n栋宇不牢偶堕地，尽见室家窥积聚。\n王缘积久颇厚实，招寇慢藏谁自取。\n山僧平日恐物伤，忍向么微施数罟。\n岂嫌嚼蜡味太薄，一割未厌犹再鼓。\n初犹忍恋纵追螫，俄困熏灼难力拒。\n惊飞浪走触藩篱，往往散堕折肱股。\n害身即是养身人，爱本为仇慈是虎。\n尝闻释氏戒夺食，此道胡为今不数。\n刀头得蜜吾何有，出力为君傍作主。\n劝僧切勿苦有情，盍用慈悲铭肺腑。\n且留余食供岁事，庶得春风容慢舞。\n丁宁更喻众蜂王，自此亦可宽祖簿。",
        "dynasty": "宋",
        "collection_info": null
    },
    {
        "title": "读中兴颂碑",
        "author": "王洋",
        "content": "峨峨蜀道艰难路，万里行人走征戍。\n招摇夜发川谷惊，回首长安满烟雾。\n朔方日已催天明，朱辉散射朝霞升。\n旌旗指顾豺虎静，风雨汛扫烟云清。\n臣能奸君子诈父，身有妖雏不知顾。\n江中鹿死始悲嗟，帐下猪惊犹躁怒。\n万年枝上春风回，明明九庙无风埃。\n扶鞋缀组命书重，崇邑大县华封开。\n如何李父干天路，祸未单诛已交恶。\n子仪不保坟土干，淮阳岂为幽燕惧。\n太宗功业三代前，煌煌建立今古传。\n两宫哀笳十五曲，至今谈者犹潸然。",
        "dynasty": "宋",
        "collection_info": null
    },
    {
        "title": "吴兴苦雨",
        "author": "王洋",
        "content": "黄流浑浑弥川渎，此邦不求长自足。\n人家蚕治怕桑寒，阶下决明随意绿。\n朝来横急如少止，忙乱车沟畎秧水。\n还君膏泽莫贪功，放出扶桑照千里。",
        "dynasty": "宋",
        "collection_info": null
    },
    {
        "title": "病眼",
        "author": "王洋",
        "content": "寄身虽闲念未除，敌念赖有前贤书。\n如何昏花接旬月，古史散落经耘锄。\n我知禀赋分量浅，费出稍泰寻空虚。\n衣服饮食悉若此，耳目形体应相如。\n此如用多随困阙，不似缓节安虚徐。\n解衾卧稳省开目，细琐悉悉分虫鱼。\n异时意气尚掀举，欲取功烈规名誉。\n从天且乞一双眼，此外不敢求赢余。",
        "dynasty": "宋",
        "collection_info": null
    },
    {
        "title": "悯旱",
        "author": "王洋",
        "content": "天心爱民非不勤，民心有恨天必闻。\n为嫌流水入城郭，指撝山泽收浮云。\n浮云未肯便承命，往来空中无定性。\n平时风伯谗口多，忍看云师自奔横。\n愿得天公张网罗，要令灭迹须严科。\n雷公传声泽灵死，呜呼奈尔风伯何。",
        "dynasty": "宋",
        "collection_info": null
    },
    {
        "title": "近冬至祭肉未给因叙其事",
        "author": "王洋",
        "content": "去年至日犹从俗，今年至日曾无肉。\n食无脔{炙火=肉}情勿伤，祭不毛血贫太酷。\n起与妇谋宜早计，我典春衫君剪髻。\n但得豚肩略揜豆，敢事三牲共日祭。\n妇将捩髪犹忸怩，请君凭几听致词。\n所闻奉祀贵诚洁，诚果不立丰何为。\n自为君妇今有年，君家俭德相流传。\n以其所养昔固尔，称所丰俭今宜然。\n况闻隆杀古有制，礼贵视时成恺悌。\n顺成八蜡乃得通，圣治功成方飨帝。\n方今大礼曾未充，仓廪不与昔日同。\n无财无田不可祭，子有笾豆那能丰。\n且求远去酌行潦，在野不应嫌薄少。\n待得故乡兵马空，共买羔羊荐清醥。",
        "dynasty": "宋",
        "collection_info": null
    },
    {
        "title": "外屏不固婢有思逸者小儿作髙栅限之",
        "author": "王洋",
        "content": "一从为客今五年，囊中羞涩无一钱。\n虽逢恶客如栎社，匠石不顾斤斧全。\n自矜尚可诧妻子，不用戒谨长安眠。\n性慵外户纵不闭，窃类陈平佐刺船。\n昨者小儿治藩落，坚不可拔髙踰肩。\n心疑过意使辍作，瓦棺自免一坏穿。\n答云竈下不安室，慵倦未终频计日。\n饥鹰在臂常掣鞴，病鹤伤心怀旧匹。\n有自而然尔莫惭，无以聚人吾自黜。\n又思厨清固无余，以我养尔何怨疾。\n忍饥只合且困眠，何为目眺思悠然。\n尔今肠空尚图逸，藉饱安得同周旋。\n人生有命甘淡泊，安贫听我歌熏弦。\n古来饥渇第可忍，醉饱以德方称贤。",
        "dynasty": "宋",
        "collection_info": null
    },
    {
        "title": "方春时群兔食麦先生置罝焉终无所获今者原头草枯无所隐遁乃得以投汤饼是兔得所嗜以死而先生之愤亦快也既感斯语因继前韵",
        "author": "王洋",
        "content": "吴山积雪不润麦，客子思乡疑卜宅。\n先生好客如聚书，岂料向来遭五厄。\n㕙㕙自是安无虞，尔身那计归庖厨。\n遐方自此欲同轨，书文正合求长鬚。\n当时咀食应矜狡，汤饼于今得称巧。\n幸因所嗜同一烹，吾鼎饶伊送肝脑。",
        "dynasty": "宋",
        "collection_info": null
    },
    {
        "title": "腊八日书斋早起南邻方智善送粥方雪寒欣然尽之因成小诗",
        "author": "王洋",
        "content": "腊月八日梁宋俗，家家相传侑僧粥。\n栗桃枣柿杂甘香，蓤椇芝栭俱不录。\n金僊託言成道时，不认饕馋借称目。\n谁谓毗耶清净身，何有尘埃更须浴。\n今晨雪屋梳白头，南邻与馈如素求。\n未须怊怅思往昔，坐变劲峭同春柔。\n铺排短韵一作戏，为君姑续岁时记。",
        "dynasty": "宋",
        "collection_info": null
    },
    {
        "title": "僊上人举进士过三十不第作诗曰男儿三十未有立人世百年徒自劳径拂衣削髪为比丘今二十年矣精力甚健及将游天台既羡师行復自悔讼因其将行作诗纪之",
        "author": "王洋",
        "content": "春风只解吹春花，灵根古木无生芽。\n玲珑拳石出万様，碧峰千仞藏烟霞。\n世间百事总如此，偶然感慨还兴嗟。\n上人本是龙门客，少小辞家来射策。\n可怜奇物未化神，却与凡鳞同点额。\n当时三十未为老，急电抽身能觉早。\n一投空迹二十年，留得诗肠至今好。\n我始与君同业书，明琼偶纪张双鱼。\n强将野鹤落樊圃，不与闲云同卷舒。\n君将风袖随烟霞，我独尘缘着冠屦。\n试问堂中老衲师，定见两人优劣处。\n天台风路埋云根，寒岩夜啸鼪鼯群。\n脱身也自不费力，未疑此心长羡君。\n他年邂逅云门路，不止分君一片云。",
        "dynasty": "宋",
        "collection_info": null
    },
    {
        "title": "贺生孙诗",
        "author": "王洋",
        "content": "纷纷郁郁烟结扉，传道老何孙子归。\n褓中不作婴儿泣，芝兰共见生庭闱。\n于公决狱德莫比，今日何公亦如此。\n掌中送此麒麟儿，不是如来须孔子。\n长儿本自长沙得，骥子生孙定奇特。\n未论玉骨秋水神，闻说已传汤饼色。",
        "dynasty": "宋",
        "collection_info": null
    },
    {
        "title": "尤生说字",
        "author": "王洋",
        "content": "正名百物与神谋，祸福无门亦自求。\n君独何心分象数，笔端无復见全牛。\n探心取意陈前修，一字或可谈封侯。\n逆知喜怒容点头，攻君乃是操君矛。\n謡书失脚似可笑，杂今杂古近同调。\n乃知人事亦天然，吾心或者司化权。",
        "dynasty": "宋",
        "collection_info": null
    },
    {
        "title": "昨日往候伯源承轩盖未还第见两夫守舍面目严冷有羽林貔貅势一仆候门遇故客乃加礼振声折腰应对响答若骋骏足而未果者因问主翁何在日晏何尚未归仆从如汝辈凡几人三人者齐声答曰主人旦暮出入结驷荣盛奔走执事毕具间枉车骑过客它舍群驺之外尚余三人我辈是也见其庭户森然黄帘绿幕朱户扃固此三人者特外隶耳而势已如此使仆误入帷帐深处又当何如仆时病起与羸夫为三既不得见因招篮舁将还三人者自后指而笑之意诮客太无堪态主人真可夸也俛首兴嗟不能自已因成小诗且于卒章自见其志併发一笑",
        "author": "王洋",
        "content": "洞中僊子丹药成，鬼神妬嫉喘且惊。\n龙门虎踞工守视，始知异类窥僊灵。\n先生本是玉京客，蓝桥邂逅邀云英。\n是宜收藏此丹鼎，貔貅呵禁门长扃。\n亦如猛虎守厉禁，千山不许一鸟鸣。\n主人日食大尉府，都骑自合连辎軿。\n只嫌底事苦未足，要有兰玉罗阶庭。\n行人过者莫回面，墙东秋韆不可见。\n我有丹砂不似君，待与葛洪评贵贱。",
        "dynasty": "宋",
        "collection_info": null
    },
    {
        "title": "宝觉师画少陵像用笔甚简伯氏称赏之因戏为长言写之",
        "author": "王洋",
        "content": "破帽麻鞋肩伛偻，回头意若呼宗武。\n行歌又似出关时，饭颗山前日当午。\n公如冰玉天赋成，玉为温润冰为清。\n庙中朱絃堂上曲，一唱三嘆知遗声。\n平生但饱主人饭，身后空传世上名。\n萧条冷炙残杯气，寂寞千秋万古情。\n吴僧笔端龙幻化，幻出前贤世无价。\n可怜见画未见诗，更合爱诗方爱画。",
        "dynasty": "宋",
        "collection_info": null
    },
    {
        "title": "曾谹父招客盛夏转凉",
        "author": "王洋",
        "content": "火云烈烈烧尘土，八月炎风正三鼓。\n使君传教招近局，雨打红尘风起舞。\n人言神物戏悭人，长为微情爱三暑。\n晴时得雨静招风，若饮清凉汗如雨。\n了知人意通三界，达士挥金天不怪。\n今朝宾客杂邹枚，想有笔端风雨快。",
        "dynasty": "宋",
        "collection_info": null
    },
    {
        "title": "季文作真率会遇大雪寒甚主人之居狭不容散步为嫌作数语为解",
        "author": "王洋",
        "content": "一风一雨天醖雪，溪上行人手吹裂。\n主人扫巷作光华，满注金罍唤宾客。\n酒酣耳热胆量宽，容我口开非偪仄。\n天寒促膝政相宜，共道兴来连举白。\n人心好客天亦知，平时思雪不可期。\n寒消内热沃肺渇，瑶花满眼真瑰奇。\n一尺呈丰有成验，三白谴厉徴前为。\n不辞秉烛达曙光，别思共醉今何辞。\n此身对酒愿长健，明年花发春迟迟。",
        "dynasty": "宋",
        "collection_info": null
    },
    {
        "title": "郑吏部设川馔招客戏成长言呈诸丈",
        "author": "王洋",
        "content": "茫茫四海天宇髙，九州列贡分地毛。\n江黄之区橘柚国，细腰宫衣无吴庖。\n□□不得供刀匕，况走川珍自岷水。\n郑翁幻戏不作难，缩地分甘五千里。\n老人种蔬姜满畦，买姜留钱人不知。\n丁宁使者市蜀锦，恍惚异味来如期。\n乃知此事古亦有，郑老此戏诚瑰奇。\n捣珍䐑脔投巨鼎，缭肝末肺分全牺。\n南方摇落青未已，梅蘂垂垂照青泚。\n雪消冰尽饱阳和，更待春风转沙尾。\n秾华只说锦官城，匝地烧灯夜初起。\n从翁已幸不赍粮，期向城都看药市。",
        "dynasty": "宋",
        "collection_info": null
    },
    {
        "title": "题徐明叔海舟横笛图",
        "author": "王洋",
        "content": "莫爱一掬水，海阔观狂澜。\n莫爱手中月，空明海上山。\n人生适意贵如此，前度徐郎在千里。\n喷云裂石天宇髙，夜寒水冷鱼龙起。\n世间俗客贪昏睡，波涛不识神灵意。\n更令迭奏数曲终，鲸山会作玻璃翠。\n画工妙手今无几，可惜徐卿今老矣。\n醉中睡起百忧宽，与君一笑西风裏。",
        "dynasty": "宋",
        "collection_info": null
    },
    {
        "title": "石涧",
        "author": "王洋",
        "content": "帝令银汉推余泽，不与人间较刀尺。\n剪绡为练课天孙，溅溜成文照东壁。\n我疑蒲城鬼神入，脚踏飞车翻霹雳。\n怒当十倍缚王离，瓦震三军开许历。\n仙翁题诗诗有史，画史纷纷俱屈膝。\n至今盛事随山中，往往摩挲到金石。\n归来满口说江湖，不学平生论感激。\n乃知卷舒在虚怀，谁道今人不如昔。\n有时坐我天姥下，但觉清风生羽翼。\n长令净洗五兵闲，回看万事皆尘迹。",
        "dynasty": "宋",
        "collection_info": null
    },
    {
        "title": "寄题永新邓成之粟庵",
        "author": "王洋",
        "content": "学诗学礼子已文，种花种竹居不贫。\n门闾正可务广大，如何一粟容君身。\n结庵名粟亦何寄，口不尽言知有意。\n鵾鹏羽翼自垂天，蜩鷽飞鸣有余地。\n短长小大争长雄，舒卷不离方寸中。\n小如一粟大江海，万形宇内宁非同。\n君如推此充寥廓，回集尘端亦栖託。\n放言切勿诮蒙庄，伯夷永名仲尼博。\n更须谈理勿谈空，此道根原由守约。",
        "dynasty": "宋",
        "collection_info": null
    },
    {
        "title": "凝云堂",
        "author": "王洋",
        "content": "浮云踪迹真何处，会若无心是同住。\n此间我若解忘情，应与闲云共来去。\n面山结屋开虚明，屈伸与我同太清。\n红尘洗淡一翻手，悠然适见云平凝。\n回看诗客时满堂，雕刻品彙俱奔忙。\n亦知泉石成膏肓，与人装取锦绣肠。\n寥廓万里同翱翔，唯有白云来帝乡。",
        "dynasty": "宋",
        "collection_info": null
    },
    {
        "title": "庚午岁伯氏生朝作乐府一章为寿",
        "author": "王洋",
        "content": "木公金母传瑶爵，九虎开门动鱼钥。\n瑶池曼倩别烟霞，海上安期降乔岳。\n东牟先生德弥大，静课虚无明寂寞。\n背连海峤三双鳌，手取西山一丸药。\n推先当户培芳兰，斗牛宝气摇光寒。\n光华章绶表奇格，照耀广陌驰花鞍。\n春风物色论长久，柳拂腰支梅劝酒。\n百篇聊復付西江，盛事会须传不朽。\n天上老骥禾充肠，一秣万里渎空苍。\n年年岁岁身长健，岁岁年年春草长。",
        "dynasty": "宋",
        "collection_info": null
    },
    {
        "title": "同刘仲忱舍人先生郑武子饯伯氏赋两篇得圣欢二韵",
        "author": "王洋",
        "content": "南州本非行路难，年来行客多悲酸。\n黄花白酒且今夕，惊风晚日催双翰。\n一杯交欢意方属，四座相顾颜不欢。\n如今守邉戍不远，政合勉力劝加餐。",
        "dynasty": "宋",
        "collection_info": null
    },
    {
        "title": "送周仲固运使之官湖北",
        "author": "王洋",
        "content": "梅花满野春欲苏，汉家使者临重湖。\n使君作意不求异，解使愁叹成欢娯。\n往年奉法佐廷尉，纵遣狐兔诛封嵎。\n平生狱吏弄爪觜，民不畏吏从君初。\n即今持节下泽国，要令比屋歌唐虞。\n父兄便饱仓有粟，童子莫恨衣无襦。\n温温和气徧封服，坐运岂必劳传呼。\n桃花之源诚有无，吾恐诞幻成荒诬。\n不如使君三圣书，总括万彙包堪舆。\n一编韦带在掌握，藏之怀抱时卷舒。\n古今事物不外取，但用指诀开迷途。\n斯民识路从变化，履泰去否挛中孚。\n使君早讫外郎课，归奉天子陈王图。\n他年访我当踟蹰，欲饷白饭陈青刍。",
        "dynasty": "宋",
        "collection_info": null
    },
    {
        "title": "偶得上饶芡实颇佳分荐同邑以诗送",
        "author": "王洋",
        "content": "明珠宝簿藏贝宫，姮娥取置空明中。\n神仙法施仗秘呪，一粒变化传无穷。\n水府仙人通妙诀，擘破寒泉弄明月。\n左庚右甲养素胎，珠胜醍醐色如雪。\n錬丹水底含太阳，世人错比煎硫磺。\n丹成不合恋凡殻，雄鷄冠碎鸿头伤。\n紫苞裂处呈芳髓，火候温温闇香起。\n青荷犹着旧衣裳，玉质可怜供软美。\n我家旧住长淮湄，花开十丈芙蓉旗。\n年年割鲜唤同社，径醉忘却还家时。\n何人缩地有幻巧，容我短棹追冯夷。",
        "dynasty": "宋",
        "collection_info": null
    },
    {
        "title": "借笠泽丛书于陈长卿以诗还之",
        "author": "王洋",
        "content": "亲见子云貎不扬，迟以岁月名自彰。\n松江笠泽几多地，古今三作胜士场。\n鸱夷已去乘海航，季鹰抚事惊秋霜。\n五百年间天随子，汀洲杜若齐芬芳。\n笔床茶竈湖光裏，欸乃声中弄清泚。\n有厨无烟釡爨空，过午悬箪藜苋美。\n诗穷文怪两奇绝，造化别分闲日月。\n一峰下岭晚当门，四颊寒鲈夜飞雪。\n甘同世上伏腊勤，肯作人间觞豆客。\n辟书不为救口忙，衔命终辞一官热。\n借书当借物外书，洗除尘坌观浮虚。\n异时曾此一过眼，故人相遇诚欢娯。\n翩然好去追黄鹄，酒无两瓻歌一曲。",
        "dynasty": "宋",
        "collection_info": null
    },
    {
        "title": "闻何为孙作内集以长言戏之",
        "author": "王洋",
        "content": "门前春田澍膏雨，门内春风动歌舞。\n瑑为璋玉男子祥，起作绣鞋女儿舞。\n阿翁吹箫儿献旅，粉面娇孙侍家主。\n一门欢笑足戏乐，盛事流传百年语。\n村歌社曲莫插手，定本风流教坊谱。\n一家有喜百家同，况是相逢沦落中。\n犀钱玉果大开说，已愧汤饼霑无功。",
        "dynasty": "宋",
        "collection_info": null
    },
    {
        "title": "周秀实书云裴奇卿好茶得病钟熙仲酣醉任真西林老逢场作戏同倚花下一时信笔作诗为戏",
        "author": "王洋",
        "content": "闲来得病绯衣客，着酒当茶桑苎翁。\n谁知十室有二士，復得周叟同从容。\n叟今行年余七十，七岁诗成鬼神泣。\n即今吻合主盟坛，籍湜惊奔汗流急。\n两君置阵亦严整，未许行人私越境。\n有时争利逐辎车，掉鞅安行发机穽。\n战者方酣见者真，走书取证石壁人。\n石壁老人方睡起，岩前一笑桃花春。\n迟君待我同徙倚，共催短棹东风裏。",
        "dynasty": "宋",
        "collection_info": null
    },
    {
        "title": "方何二公回自郡所得不同作诗戏之",
        "author": "王洋",
        "content": "南邻博士只破帏，春来数日分春衣。\n东风陌上催蒙茀，不许看花缓缓归。\n那知此理未可诉，破费书厨走长路。\n静思我咎安致然，杳杳人情无问处。\n归来粉黛包亦结，安得衾禂更罗列。\n娇儿冬暖不须啼，正恐当寒更无韈。\n命数从来有奇耦，北里士师真好手。\n一时欢笑父子同，箧载缣缃船载酒。\n归遗欣欣乐可期，妇运金刀时哺饴。\n先忧后喜尊吉卜，酾酒烹鱼消百罹。\n世间得失类如此，解使空肠作悲喜。\n红白纷纷一种花，试向东风问桃李。",
        "dynasty": "宋",
        "collection_info": null
    },
    {
        "title": "戏郑曾二老",
        "author": "王洋",
        "content": "两编千片白雪茧，六百二斗青铜钱。\n不辞破费十日产，要向几上追前贤。\n前贤已死不可慕，世上流传只佳句。\n不寻断简赏心符，定自前贤无觅处。\n郑翁知我用意诚，云有甲乙分余明。\n卢仝书到孟郊富，李老被酒张翁醒。\n当时储馆典雠校，今日取送传芳馨。\n分多析少每如此，翁甑百金杯千羹。\n北邻老子苦好客，悬箪过午须宾食。\n昨朝唤客啖鹅炙，十字浮光汤饼滑。\n须臾碾畔百尘飞，语是奴童破珪璧。\n此翁香串数百枚，一一啖客当千回。\n啜香饱炙勘诗谱，但度流年无所苦。",
        "dynasty": "宋",
        "collection_info": null
    },
    {
        "title": "以校正字学还方智善作诗赠之",
        "author": "王洋",
        "content": "惟古于文藏妙理，自然之音见微旨。\n唇舌齿喉母生子，清浊重轻毛髪比。\n古者八岁方毁齿，小学师承方肄此。\n时及春秋循一轨，台舆亦知窥阃垒。\n齐人谋莒本秘诡，登楼密语不敢指。\n两唇含合不哆侈，见者能知岂徒尔。\n后人学疏忽源委，传会流俗兼下里。\n庚辰吴入记前史，郢永遂令齐亥豕。\n少知长老习步跬，红绿谁能辨朱紫。\n纵有是师无是士，闻者一笑或掩耳。\n我年六十老书几，仿佛声形多取似。\n目前趋过或但已，翻覆讨论徒累累。\n方侯大梁旧冠履，结髪儒衣长槐市。\n发愤编摩贪寸晷，索摘真能穷骨髓。\n持以告人遭诋毁，方侯持心直如矢。\n尊吾所闻宁转徙，若不我从知已矣。\n我留龟溪同梵庋，羶莸偶幸亲兰芷。\n时论古意自鞭棰，不觉此心思奋起。\n乃知古学惟审是，晚乃纷纭听华绮。\n考永声律究终始，纵不有疑心固喜。\n要好谁云不传纸，革误鉏疑云糠粃。\n欲障东流归海水，识路直须行不已，靖节琴中有宫征。",
        "dynasty": "宋",
        "collection_info": null
    },
    {
        "title": "听琴赠远师",
        "author": "王洋",
        "content": "世人倾耳听繁音，太音古淡难为听。\n有如广庭题旌夏，或者惊遁疑有神。\n当时舜床调五絃，熏风煽物无穷人。\n若言造化不爱翫，安得感君回阳春。\n遗音相继嗣者谁，穷山缁侣黄冠师。\n非干此意乐穷静，世路自与相参差。\n我今试听清风操，野鹤孤猿对残照。\n琅琊山下醉翁吟，分明拨向琴中调。\n人言大弦如玉温，小弦廉折亮以清。\n春秋自是隔寒暑，天地不得令偕行。\n岂如七弦转十指，劲节谐音同到耳。\n乃知造化在指端，岂但髙山与流水。\n道人不肯长怀珍，亦曾挟艺游车尘。\n髙门八字惊未见，脱赠往往捐千纯。\n如今飘泊困长路，更觉世味难将迎。\n应将感怆赴琴曲，一听万虑罗心兵。\n道人勿苦生冰炭，古道须信非人情。\n哀音果要洗俗耳，更去娇弦三两声。",
        "dynasty": "宋",
        "collection_info": null
    },
    {
        "title": "陈道士年十三骨气有异弈棋得妙处鲜能对者推此艺以他学何所不可因成短篇赠之",
        "author": "王洋",
        "content": "一枰局上无多歧，世人到此怀自疑。\n方圆动静曾未识，生死眼前那得知。\n长头道士年十三，眼如岩电光烂烂。\n已将双脚落城市，犹自面目藏烟岚。\n局中应答每闲暇，挥霍纷纭穷变化。\n回头却笑世人疏，不认盈虚成取舍。\n我闻此艺在专攻，莫起妄念思冥鸿。\n冥鸿不至局已败，弓缴漫自存胸中。\n我欲将君比弈秋，专持此艺从君游。\n但期白黑得归处，一枰胜负吾无求。\n又闻奕棋多仙侣，常向局中送寒暑。\n世间利害疾转头，妙手如今向谁语。\n昔时陶令曾鼓琴，为嫌弦上多繁音。\n七弦除去五音断，却于此处知琴心。\n我知此艺亦如此，不似推枰休刻齿。\n请君长大具芒鞋，共向鹿门寻石髓。",
        "dynasty": "宋",
        "collection_info": null
    },
    {
        "title": "赠向扬州",
        "author": "王洋",
        "content": "耐官丞相千载人，传家爱国不爱身。\n儿孙当使风流在，已许绝代夸殊伦。\n其间淮上礼乐帅，气象直出追芳尘。\n未论十世数眷属，况是云幕椒房亲。\n扬州自昔镇平野，东控七泽南瓯闽。\n肩摩毂击接昼夜，宾从杂沓朝天津。\n尊前芍药照金翠，堂下杨柳眠芳茵。\n上中下地贡赋错，二十四桥风月新。\n百年人事有更变，冥冥原隰桑麻春。\n中兴天子抚方夏，选用世德分忧勤。\n劬劳鸿雁事安集，蓝缕筚路张罗闽。\n即今施设如有神，突兀壮势何逡巡。\n髙城楼观插空碧，画桥舟舣浮奫沦。\n黄童白叟息愁嘆，自言重见风俗淳。\n野人本住蓬莱侧，寄籍淮甸老阡陌。\n飘流自分不重来，重来翻欲谋安宅。\n昨宵晚渡长江来，扁舟欲泊长河侧。\n送徒勉我但安行，此地何人名恶客。\n元戎号令皆有时，令行禁止须臾期。\n请君委櫜付大尹，野宿山行良勿疑。\n行行古埭弔谢公，平堤一笑逢老翁。\n语多杂乱唯说尹，但道还乐今年丰。\n吴娘踏歌儿起舞，不须社日长闻鼓。\n若令未即弃尘埃，会见黄金价如土。\n野人诗句来林泉，具书目见非妄传。\n请君云路驱长鞭，黄霸龚遂皆世贤。",
        "dynasty": "宋",
        "collection_info": null
    },
    {
        "title": "赠邹德年",
        "author": "王洋",
        "content": "短檠三尺照座隅，眵昏两目头不梳。\n丈夫功业务广大，安用事此牛尾书。\n多求旧闻助器识，欲驾万里须舟舆。\n要坚志节在专苦，积萤照夜真前车。\n道乡先生好门户，髯季晚出充门闾。\n昻昻鷄群见野鹤，炯炯虎视嗟黔驴。\n如何天公不着眼，弃此异宝犹纷挐。\n我知造物自有意，将骋健骏先虚徐。\n金须百錬作钟鼎，玉试三火真璠玙。\n来年明光再射策，聊取髙第酬三余。\n古今人事自差别，见晚用速皆乘除。\n他年云路着鞭稳，无忘过我中田庐。",
        "dynasty": "宋",
        "collection_info": null
    },
    {
        "title": "赠大猷",
        "author": "王洋",
        "content": "栖迟下国伤蹉跎，更生父子交琢磨。\n雀罗门外宾客省，三鳣堂中经史多。\n菑川起奉太常策，风雅先入光禄科。\n人间盛事有如此，东平江夏今如何。\n一廛聊寄吴山曲，白柄长镵斸黄独。\n饮从野老自有余，饭在先生长不足。\n人言功名难力取，我意功名要勤苦。\n分明经训是菑畬，谁道今人不如古。\n山阳隐士家传饥，长身季子今流离。\n闻君酬唱得此客，牧儿贩妇哦新诗。\n我将六十筋骨羸，形骸行赴沟壑期。\n如君名遂尚可见，幅巾他日期追随。",
        "dynasty": "宋",
        "collection_info": null
    },
    {
        "title": "古诗赠沈约之",
        "author": "王洋",
        "content": "苏端薛復同黄土，海内文章谁接武。\n即今七字续长言，沈子挥豪照今古。\n朝为百赋更贾勇，暮作千诗犹奋怒。\n补天綵笔不费工，捲地奔风随插羽。\n穷途得所喜入眼，口诵新篇身起舞。\n已知奔逸逐骅骝，况復逡巡蹈规矩。\n荐书指日登姓名，艺圃方期富仓庾。\n阎公色动瞻斗牛，处士当筵赋鹦鹉。\n跨海鲸鱼要力求，翡翠兰苕不须数。\n不嫌投迹老龟溪，看子声名满寰宇。",
        "dynasty": "宋",
        "collection_info": null
    },
    {
        "title": "赠丁执中",
        "author": "王洋",
        "content": "计子产余身可足，有子有妻难免俗。\n平生食案好择余，今日虚仓不赢粟。\n忍饥自是学道功，万事由来同转烛。\n天生异宝世须求，说是君衷自怀玉。",
        "dynasty": "宋",
        "collection_info": null
    },
    {
        "title": "怀范子以诗赠之",
        "author": "王洋",
        "content": "开正占晴符古语，便谓春风徧花坞。\n那知天意不可谋，纔告休期便风雨。\n急追令节已难寻，卧向空斋思胜侣。\n可怜十步五步宽，似隔千山万山阻。\n今朝冯夷巧作便，翦刻天花散飞舞。\n峭寒燠沐两不同，况是南箕正三鼓。\n若求此花胜彼花，少霁威严无用武。\n桑钱未出土未兴，缓给丰膏亦无苦。\n半分僧室依环堵，满目愁来不堪数。\n需公排日作好诗，细破春愁看几许。",
        "dynasty": "宋",
        "collection_info": null
    },
    {
        "title": "闻丁永安屋下迭山甚有佳趣恨未之见作诗寄之",
        "author": "王洋",
        "content": "买山几人真爱山，束薪煮石凋朱颜。\n老丁谋作久长计，洗寒迭翠房栊间。\n帘通庵扉即洞户，人映山色多烟鬟。\n住山住庵似丁老，脱弃妻子真愚顽。",
        "dynasty": "宋",
        "collection_info": null
    },
    {
        "title": "周秀实以近多读书少对棋有诗及之因以寄",
        "author": "王洋",
        "content": "识情变易须臾期，躁动未得安无为。\n幽思伤神静生苦，游艺且復招僧棋。\n棋中趣味亦何有，胜负纷纷翻覆手。\n分排事外杂窥图，得失坐中分好丑。\n要须忘年在书史，不出空斋见千里。\n昏尘积习要揩磨，晚学未应谈至理。\n终当谢遣惠子琴，不挂一弦存五音。\n日损其半思虑尽，此道孰知无古今。",
        "dynasty": "宋",
        "collection_info": null
    },
    {
        "title": "因与伯氏同一僧话武夷事作诗追寄之",
        "author": "王洋",
        "content": "直峰峭壁天半青，髙檐张灯疑挂星。\n山川势力有如此，择地信可栖仙灵。\n我前解官古樵戍，志愿本欲探珠庭。\n时当恢台积氛雾，一日三雨时三停。\n载舟撑石逆喷浪，自谓力可登青冥。\n篙工榜岸遭急洒，回宿荒宇依祠厅。\n二三道士谬告语，云此润泽来云軿。\n比闻舆人诵旧说，仙官下瞩如明荧。\n游占晴爽恶昏滞，官去此法当伶俜。\n果还近甸阻天路，一官泛迹随飘萍。\n退之昔日徙南服，祝融腾掷开仙扃。\n近时苏翁失定武，太行毛髪无余形。\n一晴一雨告休咎，晴者人乐阴天刑。\n我意神官与人异，宜以行事分羶𦎬。\n人如阨弃神亦厌，世间利达真芳馨。\n穷通兼忘扶正直，人知戒劝思常经。\n有如神意本不尔，人意忘卜欺愚听。\n黄钟大吕绝世韵，扣击距跃嗟短莛。\n心知得路适远意，愿结茅庐当寒汀。\n真游适远未可必，摇寄此语通丁宁。",
        "dynasty": "宋",
        "collection_info": null
    },
    {
        "title": "答裴寄卿书因寄长篇",
        "author": "王洋",
        "content": "裴郎短身衣弊服，衣长过身几半幅。\n髙裙大袖领占肩，要是精神大于腹。\n古书古字谈古人，洗盆涤盎供慈亲。\n慈亲居贫不道苦，裴郎醉中频起舞。\n里中惊怪无此人，往往争看立环堵。\n妻儿醉时亦同醉，未免醒时生窃议。\n裴郎裴郎切勿论钱钱有菜。\n我家伯氏亦翛然，得官去官俱醉眠。\n裴郎有意纵短棹，雪夜待君明月邉。",
        "dynasty": "宋",
        "collection_info": null
    },
    {
        "title": "喜雨寄上饶守",
        "author": "王洋",
        "content": "东村丛祠闻伐鼓，西村巫家女儿舞。\n满城半笑半悲啼，唯有使君心独苦。\n使君日日拜土龙，尊彝浄洁笾豆丰。\n公厨弥月不御肉，七十行老筋力充。\n明明上天采民誉，先使千嶂云朣胧。\n知公不肯爱珠玉，非玉非珠只雨粟。\n如今万室动歌弦，稳保千箱满穜稑。\n不须衮衮谈政理，但持此事献天子。\n从来上瑞是丰年，会有徴书封玉玺。\n有如不掩造物功，尽付妙手归长空。\n长空冥冥不可名，请公便作喜雨亭。",
        "dynasty": "宋",
        "collection_info": null
    },
    {
        "title": "寄曹嘉父",
        "author": "王洋",
        "content": "广陵隋家天子都，背负巨海襟江湖。\n江分青山湖献白，梁宋千里传膏腴。\n朱坊琼园翫月夜，谷林九曲秋阳徂。\n奇辞巧语不可极，盛事往往开天衢。\n我家太傅官三载，文物方值开元初。\n四幷堂前木芍药，小金山下纹车璖。\n沸天哀笳律新婉，照水粉面衣襜褕。\n少年意盛不自屈，直欲赤手擒于菟。\n翁云学等不可躐，俾着逄掖勤诗书。\n泮宫得就弟子列，亲见士子衣诸于。\n子时燕颔出头角，众中转目窥陈吴。\n孤罴自尔事拱默，嫫姆未免争妍姝。\n夤缘傍石见光彩，惊破尘匣开明珠。\n同袍传讽梅花句，知子名字须毡毺。\n分携两家止隔岁，果见贡篚先乡书。\n巍巍广殿厌长策，晔晔盛誉嗤诸儒。\n蓬莱海徼通外服，坐戢巨浪张威弧。\n超腾意子便得路，亦復坎壈游穷途。\n我年二十始冠弁，一门婴祸奔淮隅。\n辛勤往来几万里，壮志灭没忘前图。\n再游党塾事商较，齿髪已壮头须梳。\n十年低徊不附奏，闾阎妇子欣揶榆。\n年将四十偶占第，朱颜已变无肤腴。\n一官从此浪随牒，十生九死群鼪鼯。\n祠官香火即系外，考祥视履伤疲驽。\n旧闻子官向西蜀，萍迹飘泊来东吴。\n相望敻远思会合，安得插羽先阳乌。\n偶然妇家有近党，一官宰社依南都。\n报言归妹得异士，乃知子食江南鱼。\n我时方冬寓穷屋，喜气不觉排寒区。\n那知老乃并姻娅，自此日觊参双鳬。\n人生会合信难料，短书先寄三年余。\n今朝得子岁前记，指数旧事谈菑畬。\n论情感恨共岁月，谈经造理分贤愚。\n孔师已没道堙塞，摇摇千载想盘盂。\n百家搜唱互诡怪，决意剪剔随榛芜。\n有如出门问长道，败溺压覆无须臾。\n子今识路又鼓勇，直到定处无纷如。\n蓬莱季父已荒谢，扬州旧士多沦胥。\n即今我年五十六，四易寒暑君前驱。\n儿虽已婚女未嫁，气何与子相乘除。\n寒窗何日共樽酒，一取耳热同歌呼。",
        "dynasty": "宋",
        "collection_info": null
    },
    {
        "title": "寄何宣仲",
        "author": "王洋",
        "content": "同年进士同坛僧，暂联戢戢如浮萍。\n一从仕版秪事役，往往牢落如明星。\n假能作意笃恩好，言语不过时芳馨。\n死生贵贱两乖角，黄钟可扣非柔莛。\n吾见何子取路别，秋霜皦日看鸿冥。\n一言意合即定分，咄嗟洞见无留停。\n慈亲八十髪黄素，稚子三岁眸青荧。\n此翁贫苦不敢嘆，意欲欢笑娯亲庭。\n往年我官南武郡，士有林子家伶俜。\n一儿得官走上国，投铨中品书安宁。\n忽去病死不得返，我亦愤泣伤飘零。\n徐言中表有贤丈，已收旅骨依林垧。\n是年我归再通讯，冬日已照尧阶蓂。\n书中报我方急扰，我意官下非常经。\n鄱阳胡子遽客死，此翁立为营辎軿。\n我时方卧生叹息，不觉洒泪霑床屏。\n恩宜先施士固有，德不期报人谁听。\n贫犹务德幸今见，死不背义闻前铭。\n又思此翁乃常履，盛誉未足滋芳名。\n有如此翁空试用，慕附始见真羶腥。\n一官未用念乡里，九鼎自合尊朝廷。\n行看謦欬立事业，下邦震动如雷霆。\n淮田野人分屏置，双鬓不復当年青。\n干愁道路阻会面，恨酒不醉嗟长醒。\n短书一纸说情状，安得模写无余形。\n何如未决待清暑，尚期一醉同壶缾。",
        "dynasty": "宋",
        "collection_info": null
    },
    {
        "title": "寄周秀实",
        "author": "王洋",
        "content": "天目之水停山椒，汇为双溪霅与苕。\n先生苕上结邻好，远得径山中洞霄。\n浮图道人支若永，赤城黄冠陆修静。\n前山后山松柏帏，七盘九盘龙虎鼎。\n山前篮舁过者谁，不是长鬚谢灵运。\n此游已恨失春期，更待清和闲昼景。",
        "dynasty": "宋",
        "collection_info": null
    },
    {
        "title": "寄廉宣仲",
        "author": "王洋",
        "content": "绕淮邑屋绵千区，画檐绮栋吹笙竽。\n冶金合范结枢纽，冰销水释无须臾。\n盗前乞死火中走，几人脱迹逃江湖。\n静思朋旧若满目，不取神祸遭囚俘。\n其间善类岂不有，安得变化归同符。\n平生宣子富心事，先奉白髪携童孥。\n吴山越山好处所，饭炊香稻歌吴歈。\n我家盗焚先子业，每仗余德宽天诛。\n悲伤扶病别邻里，崎岖仅得来东吴。\n稻梁在世竟何物，与子各隔天一隅。\n近闻诗章不减旧，昔日健笔争华敷。\n鹓鸾羽翼困州县，况事糟酒分锱铢。\n隔江摇想思会合，安得两脚生双鳬。\n溪邉樵风趁短棹，杖头明月兼酒壶。\n十浆馈我五浆少，万事一醉真良图。",
        "dynasty": "宋",
        "collection_info": null
    },
    {
        "title": "寄何子楚",
        "author": "王洋",
        "content": "江如凈练山如幕，人道老何得真乐。\n寒温语后再拜前，每得书来话寂寞。\n米盐细碎百虑宽，自昔仁贤学道难。\n诗书可乐卷胸臆，啼号不救如饥寒。\n去年嘉兴租不足，今年山田米炊玉。\n稍须酒肉疗枯肠，雪老凌霜不从欲。\n丈夫功名无后先，请翁拭眼看前贤。\n西湖处士竦吟骨，饥乞僧饭纾长年。\n香山居士箕尾客，东坡老子金銮仙。\n生前千骑不招买，身后一盏同寒泉。\n我意何翁亦如此，髙人不饮无钱水。\n忍饥彻老守清臞，它年配食赤松子。",
        "dynasty": "宋",
        "collection_info": null
    },
    {
        "title": "寄廉仲载",
        "author": "王洋",
        "content": "吾州阿载志尚古，瓦豆铏羹列尊俎。\n存心淡泊自有余，过眼浮华俱不与。\n但知古人力可到，不管今人弃如土。\n白头老子举嘆嗟，黄口小儿方靳侮。\n淮田平衍真乐所，地远溪山老清苦。\n天教置子一壑中，句曲海东疏药圃。\n道中小吏三四家，邑前傍海饶桑麻。\n初疑一饭不可饱，那知岁久今为家。\n别君十年劳肺腑，遣问寒温访儿女。\n一书还我报何如，志老益坚无软语。\n喜君书语谈古人，身虽隔远心相亲。\n扁舟何日载樽酒，共泛清江千尺纶。",
        "dynasty": "宋",
        "collection_info": null
    },
    {
        "title": "和秀实寄诗",
        "author": "王洋",
        "content": "去年河南归故地，今年朔方兵又起。\n血牲面埋曾几时，无乃姦盟神不喜。\n嗟尔万人来远荒，岂无战士伤金疮。\n封疆万里尚越境，金帛露积犹多藏。\n国家弥文今尚武，已碎铜山铸铜虎。\n勿矜突骑饮长河，肃慎燕陲吾北土。\n且知成功俱自天，天心可卜因丰年。\n但令三钱博斗米，任尔自枕干戈眠。",
        "dynasty": "宋",
        "collection_info": null
    },
    {
        "title": "和郑侍郎赠晁倅",
        "author": "王洋",
        "content": "昭德文公百孙子，存者风流今尚几。\n封胡羯末定可人，往往髙吟笑侯喜。\n自期不解世俗书，肯学持竿钓温水。\n江国萧条一郡丞，万事得君无不理。\n窗间五老亦多情，点缀青天一张纸。\n庾楼明月清宵起，夜夜柴桑空故里。\n黄垆日日曲江头，曲声日日关山裏。\n使君勿厌簿书烦，解有哀猿醒俗耳。\n诗中能事了几人，智有三公力任鄙。\n郑翁老自爱诗情，余事纷纷不挂齿。\n一篇长韵十四词，付与鵾弦作桃李。\n我于此事亦何有，盛事与翁传不朽。\n摇瞻小队到柴桑，采采黄花荐清酒。",
        "dynasty": "宋",
        "collection_info": null
    },
    {
        "title": "和张文潜输麦行寄滁守魏彦成",
        "author": "王洋",
        "content": "琅琊山青让泉白，上计使君封瑞麦。\n田家煮麦烧秸忙，一笑相煎何太迫。\n醉翁亭上绿缥囊，亭前庾积蟠蛇冈。\n家家输送不扫场，谓取我廪金斗量。\n剩钱沽酒追良伴，使君莫数星霜换。\n愿君容我借三年，他日万钱供一饭。\n山头飞雉鸣朝日，哺我老翁张射毕。\n谁言田舍漫蹉跎，轻裘年少每相过。",
        "dynasty": "宋",
        "collection_info": null
    },
    {
        "title": "和谢齐解元见惠",
        "author": "王洋",
        "content": "楚东六邑多秀民，其间达者海内闻。\n恨我眼闇不识真，客舍道傍初见君。\n徴君当以文章显，照眼青钱充万选。\n胡为过我误淮扬，山径蹊荒费鉏剪。\n龙钟野老安用哉，偶随江上浮鸥来。\n簿书鱼鸟少闲暇，赋敛户口烦徴催。\n君今蹉跎壮非少，陇首栖迟杂长啸。\n上书自荐莫峥嵘，直气如虹亦奇峭。\n诗书满腹灯火勤，勿言此道非由人。\n雪霜不厌松骨老，桃李自与春风新。\n短书御袖怀珍具，文字天成绝斤斧。\n一鸣行即驾雷车，万卷它年劳电母。\n北窗纹簟清如水，青蝇侧翅如畏刑。\n侧身甘旨寝疾愈，负我此腹何由灵。\n身世浮云不留处，书生白首谈尧禹。\n书窗行几幸虚闲，过我萧萧听夜雨。",
        "dynasty": "宋",
        "collection_info": null
    },
    {
        "title": "和监丞去岁赋岩桂",
        "author": "王洋",
        "content": "南方火老不告疲，秋物过半新凉时。\n姮娥剪花趁时节，新月借色天风吹。\n平生仰望婆娑影，一日坐对连蜷枝。\n异时寒梅忆老伴，过眼春物真群儿。\n人间着名终自疑，但取质干称文犀。\n天清夜寂两相对，万里不寄长相思。",
        "dynasty": "宋",
        "collection_info": null
    },
    {
        "title": "次韵周秀实见寄长篇",
        "author": "王洋",
        "content": "当年识君恨不早，丽句清髙人缥缈。\n有如商律变初秋，慢绿夭红俱一扫。\n自亲兰社袭余芳，归热寒炉陋昏枣。\n乃知形骨纵龙钟，胜处精神不衰老。\n我辞官下曾几时，囊甑虽贫未空倒。\n女儿索嫁金无余，录过知难坐丘嫂。\n人言贵贱在天公，饥饱更须关富媪。\n是事姑置无相闻，瓜蓏分区竹有孙。\n暑风长养远林密，雨脚幷合前溪浑。\n伤心事虑渐消省，胡不俯仰随欣欣。\n有时放意枕书卧，亦復倚杖看荷翻。\n殷勤不如偶相遇，过我思同明月尊。\n世间明月向人好，丞不负余余负君。",
        "dynasty": "宋",
        "collection_info": null
    },
    {
        "title": "陈长卿以诗见别依韵",
        "author": "王洋",
        "content": "朱弦之琴三人嘆，此曲宜传广陵散。\n要知太上乃忘情，山上婴儿是雷电。\n情钟我辈才力中，路傍野草年年丰。\n原头火烧去不尽，天外春意来无穷。\n西方真人言可恃，爱断有情如爱子。\n暮年收足欲依僧，一钵一缾聊止止。\n西台仙客传风流，细说闲情宽我愁。\n此身已分松窗下，衲被无人自𧛾头。",
        "dynasty": "宋",
        "collection_info": null
    },
    {
        "title": "次韵酬江如晦",
        "author": "王洋",
        "content": "命数奇穷谁与伍，陋巷甘同一命偻。\n怕寒长苦地多风，厌滞每遭星好雨。\n命在天公难自由，若知安命当无忧。\n三斟长得供卯醉，米盐不辨俱悠悠。\n去年约子招佳客，贫不关心真达伯。\n共贪静适且过从，追恨穷途昔暌隔。\n二月黄鹂初好音，槐阴柳幄青罗衿。\n杖头挂钱只买酒，与子作意时登临。\n此乡秀野多水石，莫道云游不如昔。\n松柏相望泉下人，试数几人能满百。\n生前一饱復一眠，得失尘缘俱偶然。\n长年无事频相见，此自前贤今古传。",
        "dynasty": "宋",
        "collection_info": null
    },
    {
        "title": "冬雨不止郑丈作诗次韵",
        "author": "王洋",
        "content": "海门山外天池雨，来趁沱江打鼍鼓。\n望夫台上湿愁红，玉斧坛邉没沙渚。\n貂裘公子思寒侣，佩玉鸣鸾不成舞。\n殷勤举爵祝云师，壮士端须气相许。\n果然晴日照鱼梁，鸿雁髙飞肃霜羽。\n西清丈人诗眼髙，师友渊云仆徐庾。\n兴来弄笔起春风，暖日桃花静初吐。\n且题红药寄长沙，不用短衣从猛虎。",
        "dynasty": "宋",
        "collection_info": null
    },
    {
        "title": "曾谹父再赋鼓字韵诗再赋一篇",
        "author": "王洋",
        "content": "头如青山手如雨，十日瓦沟鸣羯鼓。\n南城病客偏作愁，鱼游浅釡蛙同渚。\n去年曾困夏畦干，巫祝陈牲女师舞。\n淮南米贱隔关河，漫道归期久已许。\n谁同着力破愁城，愿备前行插飞羽。\n那知物理自乘除，原思五秉公西庾。\n暑雨祁寒人莫嗟，洁笾涤豆神其吐。\n茅檐生意满晴川，方信虀肠能抵虎。",
        "dynasty": "宋",
        "collection_info": null
    },
    {
        "title": "谹父又赋鼓字一篇復次韵",
        "author": "王洋",
        "content": "鲁人小信廉纤雨，大国雷车起三鼓。\n堂堂千里埶无前，安用渠弥设三渚。\n使君宾客多英侣，碧玉倾香细腰舞。\n浮花浪蘃争取怜，醉乞一言终不许。\n有时斗酒诗百篇，猛将腰间掣金羽。\n公家丞相在当年，寒解衣裘饥发庾。\n风流世德今固存，一沐三干饭三吐。\n生男何用金满籯，传家愿学文中虎。",
        "dynasty": "宋",
        "collection_info": null
    },
    {
        "title": "陈长卿侍郎以玉友末利见饷幷示长言已酬再示一篇再此次韵",
        "author": "王洋",
        "content": "少常仙伯词翰光，天鹅绶带连天香。\n崆峒之人瞻北斗，假面不敢呈西凉。\n浮名于我亦何有，不爱热官能炙手。\n诗参祖律品度髙，饮遇故人情分久。\n梦中不踏肥马尘，觉来惊看琼树新。\n只愁三迭诗更好，有如恩爱成烦恼。",
        "dynasty": "宋",
        "collection_info": null
    },
    {
        "title": "刘行简以自题所画墨竹诗见示依韵酬之",
        "author": "王洋",
        "content": "买花无谋谋买竹，少陵未必甘同谷。\n索酒缾空方索茶，陶水终惭锦茵宿。\n我生绝意鹤背钱，犯分犹贪竹间肉。\n秾华稳付桃李春，寂寞颇疑松柏独。\n自逢刘叟用意好，钱不看囊不羞忸。\n误身冠在竹皮宽，比酒叶宜衫色绿。\n如翁须着第一流，艺能饱胜三千秋。\n少名数辈列青士，语放干云封素侯。\n诗成自写真三绝，笔下琅玕手中铁。\n若须推毂极清髙，有待朝天寒栗烈。",
        "dynasty": "宋",
        "collection_info": null
    },
    {
        "title": "又题琳师房刘行简给事墨竹",
        "author": "王洋",
        "content": "黄门给事二千粟，日割三牲亦应足。\n刘翁食俎厌羶腥，千亩渭川期满腹。\n吴人束简如束刍，百钱可了三日厨。\n刘翁平生几两屐，可能千亩无赢余。\n独嫌纳腹未可尽，更为挥毫写清峻。\n庭空月落千丈长，老柏乔松未髙劲。\n锦綳稚子置腹中，铁面老人凌远风。\n此君族类俱得所，多事索此霜髯翁。\n腹饥眼饱徒倥偬，只说饕馋疑作俑。\n何以先生日照盘，更看婵娟势飞动。\n琳师从此唯善看，时时更为通平安。",
        "dynasty": "宋",
        "collection_info": null
    },
    {
        "title": "酬政老见赠",
        "author": "王洋",
        "content": "君于取予无乃廉，笔端自许能摧坚。\n摧坚不是老僧事，贾用不售将谁还。\n却收神观反初视，先种熟耨终有年。\n早知游息造溟漠，不为耳目辞嚻喧。\n新诗投我苦褒拂，岂但一读头风痊。\n方今冠履尚错总，不到巨浸非长川。\n姦穷否极会一返，快扫丑类论亿千。\n干清坤夷龙妥帖，与师访远同留连。",
        "dynasty": "宋",
        "collection_info": null
    },
    {
        "title": "子楚以二酒合而为一且效洞庭春色以诗叙其事因奉酬",
        "author": "王洋",
        "content": "世间百味俱有正，偶失酸醎俱一病。\n须知论酒如论才，软美悦人严太劲。\n韩青居士贵调和，田窦醉时籍福胜。\n寂然二物俱有光，物外洞庭容借香。\n共谈已造名理窟，一鞭亟入亡何乡。\n了知此处有真趣，再听牖下鸣糟床。",
        "dynasty": "宋",
        "collection_info": null
    },
    {
        "title": "又谢丁执中寄黄龙菜",
        "author": "王洋",
        "content": "吴山草长春暖时，吴人髻中金卷箷。\n家家馈荐作寒食，贫富丰俭要适宜。\n富兼庶品助取醉，贫得胜具兼哦诗。\n金缾玉筯固华丽，雕章缋句真瑰奇。\n西溪友生居占野，不务结屋留园葵。\n岁时供给不外索，野花满院蔬本肥。\n今朝怀我寄余剂，色照匕箸光陆离。\n我惭此腹负此物，但用当肉无它辞。\n旧闻书生饭不足，朝暮虀盐只充腹。\n劝餐齿颊杂宫商，若比哥舒荐梁肉。\n我歌短章持报辱，恐子诗成费追逐。\n好音佳惠不敢虚，寄以离骚三十六。",
        "dynasty": "宋",
        "collection_info": null
    },
    {
        "title": "谢章季万寄新篘",
        "author": "王洋",
        "content": "面山堂上迎秋色，使君举酒当月白。\n冰磁雪腕方取怜，看破妖娆念羁客。\n溪邉从骑何奔忙，溪童迭厌争窥墙。\n为公一洗穷愁肠，与公草木同辉光。",
        "dynasty": "宋",
        "collection_info": null
    },
    {
        "title": "谢淮南徐巨源寄酒",
        "author": "王洋",
        "content": "淮南有酒谁人得，分饷东吴无酒客。\n应怜蔀屋寒气多，倍费行厨春色力。\n人道使君宜在朝，我视使君宜逍摇。\n已闻财计免催索，况是闾阎安教条。\n增秩赐金古亦有，且留使君与淮叟。\n玉隆香火幸留人，年年要饮淮南酒。",
        "dynasty": "宋",
        "collection_info": null
    },
    {
        "title": "子楚持小甑中实以物饷予啖之如芋而味胜曰此黄独也野人得之故以分遗因感少陵诗率然有作",
        "author": "王洋",
        "content": "君不见野人谋食搜山谷，不似输钱买金粟。\n䕷薇细琐俱见情，岂有灵根不收录。\n少陵饥走徧九州，命寄长镵生事足。\n早知雪盛又无苖，拟欲诛求已皲瘃。\n先生蔬食亦易饥，意感邻夫荷斤斸。\n仅同冠芋又隐藏，远胜鳬茈适疏缛。\n痴儿且食惊未见，便欲负锄自捃挶。\n人生留滞诚可怜，坐使百忧宽湿束。\n烦君转寄与殷勤，晚食何时饱颜蠋。",
        "dynasty": "宋",
        "collection_info": null
    },
    {
        "title": "谢人寄茶",
        "author": "王洋",
        "content": "建溪珪璧能圆方，万钱一啜难轻偿。\n奔腾千里羞贡篚，天应不数金钱纲。\n侯家钱如大国楚，陵肉渑浆推大户。\n早知烦滞厌膏粱，贵此新香两三数。\n一朝百室困干戈，在十于今或去五。\n老工既死无典刑，髣髴儿孙追故步。\n谁令远寄山泽仙，来洗沈疴太华巅。\n攻顽治癣恨无术，且共山头玉井莲。\n殷勤更语抱琴客，不用君归人未眠。",
        "dynasty": "宋",
        "collection_info": null
    },
    {
        "title": "尝新茶",
        "author": "王洋",
        "content": "僧催坐夏麦留寒，吴人未御絺绤单。\n溪云谷雨作昏翳，思假快饮消沈烦。\n商人远处抱珪璧，千里来从建溪侧。\n报云蛰户起惊雷，鞭走龙蛇鬼神力。\n色新茗嫩取相宜，留得一年春雪白。\n先修天贡奉珍团，次向人间散春色。\n僧窗虚白无埃尘，碾宽罗细杯勺匀。\n寒泉一种已清绝，况此灵品天香新。\n人间富贵有除折，静中此味真殊绝。\n谁言僧饭独萧条，胜处谁容较优劣。",
        "dynasty": "宋",
        "collection_info": null
    },
    {
        "title": "梅花林",
        "author": "王洋",
        "content": "横横直直迷人路，谁知恰是藏春处。\n减春一片亦何伤，切莫轻狂作飞絮。\n开正尽数一至七，无雨无风保休吉。\n此游不记后难寻，聊写长言记时日。",
        "dynasty": "宋",
        "collection_info": null
    },
    {
        "title": "王亚之元夕招客庭下红梅两株相对盛开",
        "author": "王洋",
        "content": "君家不种通神钱，只种春色留庭前。\n庭前春色谁最妍，二女解佩来江邉。\n沉沉华屋清夜起，火树银花月如水。\n自然颜色变韶稚，况乃新粧露初洗。\n春初艷粉秋初莲，绛绡广袂罗群仙。\n华清池畔娇无力，赤鳯楼中困未眠。\n后来更许谁相拟，海棠欲睡熏秾李。\n亦知等级且追陪，格外风流不相似。\n一枝乞得归茅屋，窗裏铜缾窗外竹。\n不禁清绝意萧然，大似佳人依草木。\n阆苑花无世上缘，收香还入四禅天。\n明朝风雨催归去，花月重圆又一年。\n神情邃美肤粗恶，泾渭由来两清浊。\n要求绘笔尽芳妍，更问尊前老文学。",
        "dynasty": "宋",
        "collection_info": null
    },
    {
        "title": "咏蜡梅",
        "author": "王洋",
        "content": "江梅已胜犹非似，此外余芳更堪数。\n信知风格忌太髙，至此从前难着语。\n世间初无字可夸，且随颜色称蜡花。\n醉人香味解禅定，捩眼静伫辞纷华。\n徐熙画花只画神，黄筌细琐皆逼真。\n要须别花如别画，只恐此心难付人。",
        "dynasty": "宋",
        "collection_info": null
    },
    {
        "title": "席上和郑顾道烛下海棠",
        "author": "王洋",
        "content": "日长花困眠初熟，故向花前张灯烛。\n要教未敢脱罗裳，玉颊长红黛长绿。\n生怜杏火发中林，无奈桃顋倚修竹。\n争如锦帐照佳人，一笑嫣然春意足。\n独疑工部不题诗，端为风流欠芬馥。",
        "dynasty": "宋",
        "collection_info": null
    },
    {
        "title": "题范子济双头芍药",
        "author": "王洋",
        "content": "烟粘草露珠结窼，淮上人疑春未多。\n扬州东部纷芍药，已与天地分中和。\n双苞一色生同蒂，不是花妖是和气。\n恩霑雨露力偏饶，来向人间自应贵。\n栏邉鼓彻无奈何，欲留白日谁挥戈。\n练缃聊记旧容质，犹得胜士长吟哦。\n八姨不列真妃上，大姨稳作昭仪様。\n无双颜貌却成双，背立无言似惆怅。\n淮南通守别花眼，曾向花前倾玉琖。\n左看右看俱可人，欲选娇娘倩谁柬。",
        "dynasty": "宋",
        "collection_info": null
    },
    {
        "title": "戏咏酴醿示邑宰",
        "author": "王洋",
        "content": "芳洲绕郭溪如练，中有风光共流转。\n方今得尹日添长，化作河阳一花县。\n独龙注雨浇桑麻，芳菲总不争纷华。\n阳州地远牡丹少，酴醿晚作留春花。\n君家朱楼映池沼，髙架琼瑶覆花岛。\n欲求此花同一巵，试劝春归无草草。",
        "dynasty": "宋",
        "collection_info": null
    },
    {
        "title": "题长兴陈朝桧",
        "author": "王洋",
        "content": "苍髯石根皴皵肤，夭矫枝榦中半枯。\n有如老人自离立，亭亭不用儿孙扶。\n六朝兵戈日相逼，晚向陈隋生道侧。\n不知何计脱锋铓，三十六中居上策。\n临春结绮迷仙处，晋王只用陈船渡。\n车书从此稍通津，无乃培根偶坚固。\n百年已长復百年，邑人说自曾髙传。\n即此儿孙作父祖，只应相对犹依然。\n桃叶桃根即零落，独保长年应澹泊。\n老人果解復婴儿，分我一丸童子药。",
        "dynasty": "宋",
        "collection_info": null
    },
    {
        "title": "闻莺",
        "author": "王洋",
        "content": "阶前芳草一尺齐，黄鹂始向林间啼。\n一闻传声人失喜，驽马并立逢駃騠。\n我思此鸟固妍好，人喜亦缘来不早。\n若令春到便轻迁，厌听谁怜迹如扫。\n正恐贪归有近期，三月丽景方舒迟。\n园林上下弄晴昼，羡汝语默真知时。\n秃鸠黑鸟有何恶，每到天阴自酬酢。\n妇翁诅骂儿弹射，恨不身随羽翰落。\n戒汝一物莫嘆嗟，金衣公子春为家。\n汝无祸福咎亦浅，况异子鵩当日斜。\n人间美恶有如许，且放黄鹂作娇语。",
        "dynasty": "宋",
        "collection_info": null
    },
    {
        "title": "鹊巢",
        "author": "王洋",
        "content": "今年结巢不近地，门户人言解知岁。\n了知积累功力劳，投伴鸤鸠无此智。\n闾里争如恶少年，不持弹射操空拳。\n探巢取子尽居室，旁观禁止无由缘。\n父翔母噪力不加，小雏在手鸣楂楂。\n群儿不逞至若此，增巢不得安生涯。\n汉家春夏禁采捕，诏书非止行三辅。\n可怜科罪挂墻壁，国家禁绝非不预。\n鹑居熙熙太古民，就令闚巢不用嗔。\n同游饮啄不相害，海上鸥飞不避人。",
        "dynasty": "宋",
        "collection_info": null
    },
    {
        "title": "大笑鸟",
        "author": "王洋",
        "content": "夜闻慨欬如老翁，若悲若啸空山中。\n老妻幼子疑问我，此名何物来何从。\n我知此物不常有，岂解招祥宜报咎。\n狐鸣枭噪殆所传，惟祝停声声转久。\n明朝问人此何鸟，僧言此鸟名大笑。\n幸灾乐祸撼主人，侥倖前知非善告。\n我闻此语益悽然，我从坎壈今有年。\n若徒报祸未报死，子之告我何迁延。\n异时白骨满城郭，此时子笑何人前。\n昔年长沙贾太傅，鵩鸟飞鸣告其故。\n滔滔宇宙鵩安知，应怪达人任来去。\n窗前灵鹊人乐闻，谷莺上下长和鸣。\n汝曾不效乃效此，汝性险远知难更。\n汝其更笑我自娯，取酒与尔同歌呼。",
        "dynasty": "宋",
        "collection_info": null
    },
    {
        "title": "晚宿村居",
        "author": "王洋",
        "content": "早趁林鸦泊，荒篱四面同。\n田夫留古意，野水识和风。\n倦仆欺予远，疲舆念汝功。\n尔嫌冬日促，吾兴在寒空。",
        "dynasty": "宋",
        "collection_info": null
    },
    {
        "title": "自忻村被酒归失方竹杖",
        "author": "王洋",
        "content": "我贫难致远，得此有夤缘。\n弟为兄身老，书来意已传。\n扶衰惟献直，入手不随圆。\n偶向醉中别，如何不黯然。",
        "dynasty": "宋",
        "collection_info": null
    },
    {
        "title": "夜闻赛神鼓",
        "author": "王洋",
        "content": "坎坎丰年鼓，鳞鳞赛社人。\n神宽陟降礼，情取笑言真。\n掩豆豚肩薄，分余福斝频。\n灵坛本宜夜，考鼓已疏津。",
        "dynasty": "宋",
        "collection_info": null
    },
    {
        "title": "重九日至云号",
        "author": "王洋",
        "content": "梯山七千丈，接迹上清虚。\n钟杂钧天奏，僧参梵帝居。\n摄衣鹏展背，洒墨雁添书。\n今日登髙眼，平生总不如。",
        "dynasty": "宋",
        "collection_info": null
    },
    {
        "title": "岁晏书事",
        "author": "王洋",
        "content": "打打鸣窗雨，昏昏带岫云。\n酒寒难作热，炉冷不成熏。\n梅颊梦中笑，雁声愁处闻。\n伤怀目前事，细数费云云。",
        "dynasty": "宋",
        "collection_info": null
    },
    {
        "title": "乐饮",
        "author": "王洋",
        "content": "何意亲杯杓，初期乐性真。\n若教狂胜德，多被酒忘身。\n谈笑交情密，氤氲酒力醇。\n劝酬如错杂，莫过两三巡。",
        "dynasty": "宋",
        "collection_info": null
    },
    {
        "title": "安眠",
        "author": "王洋",
        "content": "随处便随眠，昬昬息万缘。\n魂如双翅蝶，身在四禅天。\n素饰罗为幌，芳茵锦作筵。\n心如怀宠辱，未必得安然。",
        "dynasty": "宋",
        "collection_info": null
    },
    {
        "title": "观击食",
        "author": "王洋",
        "content": "结习慕金僊，西方省问禅。\n时分四季社，报积后生缘。\n念恋期无问，辛勤已有年。\n会缘如有约，此理自谁传。",
        "dynasty": "宋",
        "collection_info": null
    },
    {
        "title": "五老峰",
        "author": "王洋",
        "content": "已作人间瑞，飞空老尚豪。\n势分方岳重，名列纬星髙。\n月夜霜添髮，花晨露染袍。\n此翁无奈事，占咏亦徒劳。",
        "dynasty": "宋",
        "collection_info": null
    },
    {
        "title": "游吕庵偶题",
        "author": "王洋",
        "content": "结屋得胜处，群山簇画屏。\n春城花覆白，野路麦铺青。\n趁暖鸠呼妇，先时柳化萍。\n年年寒食近，心自叹飘零。",
        "dynasty": "宋",
        "collection_info": null
    },
    {
        "title": "无尽藏斋诗  其一",
        "author": "王洋",
        "content": "造物本无尽，贪求乃不公。\n此能随量取，彼亦一无穷。\n水底家家月，窗间处处风。\n要知真宰意，不在有无中。",
        "dynasty": "宋",
        "collection_info": null
    },
    {
        "title": "无尽藏斋诗  其二",
        "author": "王洋",
        "content": "潢潦集须臾，朝盈夕已除。\n沛然随饱满，廓尔是清虚。\n金谷输仓箧，锱铢较簿书。\n不知方寸地，无计脱苞苴。",
        "dynasty": "宋",
        "collection_info": null
    },
    {
        "title": "题杨道人庵庵基旧县邑有废井存",
        "author": "王洋",
        "content": "空室寄空山，柴门不用关。\n虚心观梦幻，尘世独清闲。\n旧井前村古，新泉一勺悭。\n萧条齑粥外，身世有无间。",
        "dynasty": "宋",
        "collection_info": null
    },
    {
        "title": "寄题韩勉夫枝巢  其一",
        "author": "王洋",
        "content": "万物各有性，逍摇即自安。\n均鸠得巢易，躁蟹寄身难。\n莫羡髙头树，须防静处丸。\n如今洛阳第，谁到子孙看。",
        "dynasty": "宋",
        "collection_info": null
    },
    {
        "title": "寄题韩勉夫枝巢  其二",
        "author": "王洋",
        "content": "逍摇惟所适，小大浪殊观。\n溟渤鲲鹏近，藩篱燕雀宽。\n宅髙非远害，藏密定成安。\n不似南山树，枝间有弹丸。",
        "dynasty": "宋",
        "collection_info": null
    },
    {
        "title": "寄题韩勉夫枝巢  其三",
        "author": "王洋",
        "content": "适时非履险，足分不忧贫。\n须信人间世，宜思物外身。\n荣柯堪叹蚁，饱露可怜螓。\n更谢东方朔，能安一老臣。",
        "dynasty": "宋",
        "collection_info": null
    },
    {
        "title": "望山间西际寺",
        "author": "王洋",
        "content": "闻说林间寺，攀萝一径斜。\n有僧眠雪月，无客赏风花。\n丈室虚名在，方袍岁事赊。\n空王无系着，破屋便传家。",
        "dynasty": "宋",
        "collection_info": null
    },
    {
        "title": "三峡桥",
        "author": "王洋",
        "content": "万马战空山，声驰宇宙间。\n窥髙增健大，照勇怯孱颜。\n洗石无千古，招僧过一关。\n不知平去易，何似倒流艰。",
        "dynasty": "宋",
        "collection_info": null
    },
    {
        "title": "此日湖源回展叔颖书颇及往岁经行暨诸同志赏梅花之一笑急景相催又復几年感而有作因寄叔颖幷呈子楚",
        "author": "王洋",
        "content": "忆昨越溪曲，官梅正发时。\n追随连日饮，酬唱几篇诗。\n淡伫看人意，清香许自知。\n凭谁将恨寄，为说鬓成丝。",
        "dynasty": "宋",
        "collection_info": null
    },
    {
        "title": "寄彦文",
        "author": "王洋",
        "content": "张子萧条后，空山十五年。\n缾无粟遮眼，门有客求钱。\n折补经纶手，拘留褊短缘。\n寻诗有情否，旋送两三篇。",
        "dynasty": "宋",
        "collection_info": null
    },
    {
        "title": "寄夏孝叔",
        "author": "王洋",
        "content": "夏子赋分浅，凄凉不喜看。\n星星脱兵火，岁岁独饥寒。\n世若均如子，人应不羡官。\n如何闰月底，怨泪亦阑干。",
        "dynasty": "宋",
        "collection_info": null
    },
    {
        "title": "寄周表卿  其一",
        "author": "王洋",
        "content": "不见秘书久，经时失寄书。\n交情犹缱绻，遣讯问何如。\n郡籍藏昆府，班行近玉除。\n自怜无藉在，不敢梦华胥。",
        "dynasty": "宋",
        "collection_info": null
    },
    {
        "title": "寄周表卿  其二",
        "author": "王洋",
        "content": "簿领正尘埃，天邉驿使来。\n姓名传宝琰，朋旧集兰台。\n始望岂及此，故人安在哉。\n曾陪丞相幕，抚事勿惊猜。",
        "dynasty": "宋",
        "collection_info": null
    },
    {
        "title": "寄永新元老元书云已辞广孝復归禾山白云矣",
        "author": "王洋",
        "content": "已尚清髙久，须教去住艰。\n强分云出岫，终放鹤归山。\n烟带重岚润，衣侵雾雨斑。\n轻身如有药，犹恐费跻攀。",
        "dynasty": "宋",
        "collection_info": null
    },
    {
        "title": "寄熊叔雅",
        "author": "王洋",
        "content": "天上郎官宿，人间又几年。\n莫思华毂贵，好种锦溪田。\n山色青盈眼，梅花雪满川。\n傥因鱼雁信，时寄两三篇。",
        "dynasty": "宋",
        "collection_info": null
    },
    {
        "title": "寄陈元载",
        "author": "王洋",
        "content": "太丘传祖道，作邑兴何如。\n着意招风月，随缘遣簿书。\n吏参名例外，诗託笑谈余。\n偏忆当樽酒，论文意不疏。",
        "dynasty": "宋",
        "collection_info": null
    },
    {
        "title": "送谹父守光州",
        "author": "王洋",
        "content": "沉戟卧江皋，诗人拥节旄。\n便期犀结带，安事马腾槽。\n地入淮源重，霜随雁信髙。\n命书催入觐，应及荐香醪。",
        "dynasty": "宋",
        "collection_info": null
    },
    {
        "title": "送小刘解元赴试南宫",
        "author": "王洋",
        "content": "衰年税萧寺，偶与凤巢邻。\n万里刷鲜羽，一鸣惊众人。\n寒催征骑急，春接赐袍新。\n折取如丹桂，归荣鹤髮亲。",
        "dynasty": "宋",
        "collection_info": null
    },
    {
        "title": "寄伯氏",
        "author": "王洋",
        "content": "同占溪名邑，还从佛借居。\n懒便书眼暗，静爱酒杯疏。\n山路闲供课，僧房步当车。\n地炉贪软火，未得赋归欤。",
        "dynasty": "宋",
        "collection_info": null
    },
    {
        "title": "赠龟峰书记",
        "author": "王洋",
        "content": "本是三山侣，闲为七泽游。\n放宽千里目，散遣一身愁。\n诗韵松来往，经窗竹献酬。\n蒙头一衲外，万事看浮沤。",
        "dynasty": "宋",
        "collection_info": null
    },
    {
        "title": "赠恭侍者",
        "author": "王洋",
        "content": "学有千门路，恭为百行初。\n谦和人爱重，放傲腹空虚。\n树大求斤斧，皮柔易卷舒。\n请君观巨海，万水岂能如。",
        "dynasty": "宋",
        "collection_info": null
    },
    {
        "title": "寄题邓成之粟庵",
        "author": "王洋",
        "content": "一粟本非悭，纵横透入关。\n要知千种解，不离一尘间。\n透彻通真境，拘留即妄攀。\n须弥聊比喻，未是最髙山。",
        "dynasty": "宋",
        "collection_info": null
    },
    {
        "title": "崇寿印师以诗见惠次韵答之",
        "author": "王洋",
        "content": "客问王居士，如何是半僧。\n祛缘都未尽，学道又无能。\n身世随忙业，妻儿饱岁登。\n时逢方外士，陪奉说心灯。",
        "dynasty": "宋",
        "collection_info": null
    },
    {
        "title": "赠辨侍者",
        "author": "王洋",
        "content": "莫恨常无辨，须防辨有魔。\n易生人我见，恐为记持多。\n弄巧它生怨，藏锋性自和。\n辨心休辨口，方信是娄罗。",
        "dynasty": "宋",
        "collection_info": null
    },
    {
        "title": "郊行",
        "author": "王洋",
        "content": "曾问征夫路，名山两日程。\n能销几两屐，况值一川晴。\n诗欲谋于夜，云多不近城。\n暮年尘事有，逐处得心清。",
        "dynasty": "宋",
        "collection_info": null
    },
    {
        "title": "次韵曾吉父清明",
        "author": "王洋",
        "content": "暄晴犹苦促，那更遇春霖。\n花色存余态，春台得重临。\n主觞方意展，客意已愁侵。\n是底书生事，时为洛下吟。",
        "dynasty": "宋",
        "collection_info": null
    },
    {
        "title": "吉父赋南池诗次韵吉父诗虽云红蕖在眼而独与白鹭关情莲上人何望輙戏呈",
        "author": "王洋",
        "content": "水府朝元路，牙分女队行。\n神仙天外事，风月世间情。\n步有凌波势，廊无响屧声。\n何妨沉醉后，珠履小纵横。",
        "dynasty": "宋",
        "collection_info": null
    },
    {
        "title": "和曾谹父春半书怀  其一",
        "author": "王洋",
        "content": "节物各自好，春风独太华。\n装添山衣锦，零落地铺花。\n趁课蜂招侣，幽吟鹤自嗟。\n放开平望眼，翠幕不须遮。",
        "dynasty": "宋",
        "collection_info": null
    },
    {
        "title": "和曾谹父春半书怀  其二",
        "author": "王洋",
        "content": "敲火开香焙，书斋思渐清。\n田翁新社长，巢燕旧门生。\n学僻诗无味，心开语见情。\n不愁无乐事，正与物俱荣。",
        "dynasty": "宋",
        "collection_info": null
    },
    {
        "title": "和曾谹父春半书怀  其三",
        "author": "王洋",
        "content": "今日前溪好，晴空事事明。\n草长颜色重，鳬暖去来轻。\n游女矜髙髻，书生厌短檠。\n悬箪虽过午，碧涧煑芹羹。",
        "dynasty": "宋",
        "collection_info": null
    },
    {
        "title": "和曾谹父雨中诗  其一",
        "author": "王洋",
        "content": "案体无尊骨，畦丁有贱蔬。\n鳬鹥凭岸氾，云海占空虚。\n妇老能论旧，儿痴尚带吴。\n旁人如见问，老子即迁居。",
        "dynasty": "宋",
        "collection_info": null
    },
    {
        "title": "和曾谹父雨中诗  其二",
        "author": "王洋",
        "content": "往年茅屋水，痕过一由旬。\n人论方宜夏，心惊已畏春。\n花光如劝酒，山色独谈真。\n补拙供吟课，聊开一笑频。",
        "dynasty": "宋",
        "collection_info": null
    },
    {
        "title": "和谹父连雨快晴  其一",
        "author": "王洋",
        "content": "十日雨易满，一鸠呜更多。\n开眉初对月，生耳不忧禾。\n兔走无留迹，轮空不受它。\n乘风若归去，九虎莫谁何。",
        "dynasty": "宋",
        "collection_info": null
    },
    {
        "title": "和谹父连雨快晴  其二",
        "author": "王洋",
        "content": "官无三不遇，身负四宜休。\n无意花迷眼，唯因月上楼。\n役车悬白地，社鼓祭黄收。\n何事关心切，逢人说有秋。",
        "dynasty": "宋",
        "collection_info": null
    },
    {
        "title": "和春雨韵  其一",
        "author": "王洋",
        "content": "客路元来促，春情本自长。\n送愁谁纳款，遣癖又无方。\n失性陪飘雪，凋颜自染霜。\n吟君春雨句，萦拂为牵肠。",
        "dynasty": "宋",
        "collection_info": null
    },
    {
        "title": "和春雨韵  其二",
        "author": "王洋",
        "content": "荣辱一时梦，浮生百种心。\n愚因难化穏，懒为不治深。\n分退何须卜，贪髙每自斟。\n须君说情话，泽畔欲行吟。",
        "dynasty": "宋",
        "collection_info": null
    },
    {
        "title": "和曾谹父中秋前六日二诗  其一",
        "author": "王洋",
        "content": "怪底暑风浅，明珠照座寒。\n铺张平地锦，峻激急流滩。\n吟讽千篇过，更移一字难。\n少留明艷句，拂拭菊花间。",
        "dynasty": "宋",
        "collection_info": null
    },
    {
        "title": "和曾谹父中秋前六日二诗  其二",
        "author": "王洋",
        "content": "谁将兔消长，用卜月阴晴。\n三穴由来暗，中天本自明。\n金盆如未满，玉斚为谁倾。\n处处随人去，长空不送迎。",
        "dynasty": "宋",
        "collection_info": null
    },
    {
        "title": "和曾谹父促丛珍之集",
        "author": "王洋",
        "content": "布谷但催耕，鸣鸠不唤晴。\n风添前夜急，花负去年盟。\n老去欢娱少，茶多怀抱清。\n论文一樽酒，何日向人倾。",
        "dynasty": "宋",
        "collection_info": null
    },
    {
        "title": "和谹父留别  其一",
        "author": "王洋",
        "content": "细雨关山路，梅花识旧邻。\n拥旄红额骑，抺杖白头民。\n故国悲王粲，年光送李频。\n摇瞻解鞍马，正是小阳春。",
        "dynasty": "宋",
        "collection_info": null
    },
    {
        "title": "和谹父留别  其二",
        "author": "王洋",
        "content": "卧鼓开亭障，斯人久晏然。\n宣王思采芑，羊祜保新邉。\n妙手传干叶，鰲头控六连。\n使君双眼阔，塞草不供怜。",
        "dynasty": "宋",
        "collection_info": null
    },
    {
        "title": "和谹父问讯吉父  其一",
        "author": "王洋",
        "content": "北园依梵庋，东郭据梧桐。\n鹤并千年骨，诗传一祖风。\n有愁添鬓白，无药驻颜红。\n台上秋期句，思君类渴虹。",
        "dynasty": "宋",
        "collection_info": null
    },
    {
        "title": "和谹父问讯吉父  其二",
        "author": "王洋",
        "content": "困臂知三折，攻顽费七旬。\n不闻覆杯水，能救一舆薪。\n俗傲轩辕圣，巫夸越女神。\n百年勾漏术，触处白头新。",
        "dynasty": "宋",
        "collection_info": null
    },
    {
        "title": "和郑丈戏赠谹父",
        "author": "王洋",
        "content": "生疏僮仆贱，颜色病妻同。\n定有明人眼，真烦寿乃翁。\n仙曹歌法曲，词伯缀秋风。\n不是人间谱，霓裳堕月中。",
        "dynasty": "宋",
        "collection_info": null
    },
    {
        "title": "和谹父答郑丈",
        "author": "王洋",
        "content": "郑圃潜仙客，陈留继阮生。\n抡才俱道用，昌誉得诗鸣。\n未解侯三接，先歌玉六成。\n篇篇多痩骼，疑似带铜声。",
        "dynasty": "宋",
        "collection_info": null
    },
    {
        "title": "和郑贰卿别赋",
        "author": "王洋",
        "content": "病逐秋风至，年随塞草衰。\n家如百年梦，身入四愁诗。\n北焙联圭璧，南熏润岳池。\n斋房多胜事，可但滑琉璃。",
        "dynasty": "宋",
        "collection_info": null
    },
    {
        "title": "又和新字",
        "author": "王洋",
        "content": "清秋移象纬，皎月一更新。\n岩桂陪宾席，黄花似故人。\n诗参工部正，道入醉乡醇。\n摇指灵山下，长衫赛社神。",
        "dynasty": "宋",
        "collection_info": null
    },
    {
        "title": "和伯氏示儿侄",
        "author": "王洋",
        "content": "屋僻唯宜静，栊疏巧受寒。\n衾光宵献白，炉火昼无丹。\n潦倒投僧梵，依稀似宰官。\n一钱不停蓄，却喜布囊宽。",
        "dynasty": "宋",
        "collection_info": null
    },
    {
        "title": "和方签判诗乞芭蕉于教官",
        "author": "王洋",
        "content": "缃帙文书展，青衿怀抱空。\n花前添翠幕，句后捲诗筒。\n云重能鄣暑，身轻不碍风。\n相期三伏日，借此作寒丛。",
        "dynasty": "宋",
        "collection_info": null
    },
    {
        "title": "和酬郑共老",
        "author": "王洋",
        "content": "万事易瓦裂，故人情未休。\n殷勤一诗语，辛苦百端求。\n书託峰头雁，人随海上鸥。\n终期断湖尾，卜筑共良谋。",
        "dynasty": "宋",
        "collection_info": null
    },
    {
        "title": "江如晦以诗送蕙一本以诗谢之",
        "author": "王洋",
        "content": "幽芳不弄妍，人意自推先。\n比德人间愿，同心事外贤。\n香因天力与，名自楚词传。\n桃李多颜色，相逢不敢鲜。",
        "dynasty": "宋",
        "collection_info": null
    },
    {
        "title": "谢筠守赵从周寄黄蘖中洲茶",
        "author": "王洋",
        "content": "道院文书静，传籖报两衙。\n笼山疏药圃，祖寺摘春茶。\n珍品少为贵，佳名远更夸。\n要知清白德，盏面看浮花。",
        "dynasty": "宋",
        "collection_info": null
    },
    {
        "title": "李丞相挽章  其一",
        "author": "王洋",
        "content": "名纪三朝重，身居百辟师。\n华夷占用否，进退繋安危。\n见梦英灵在，成功命数奇。\n出师身已老，垂泪忆当时。",
        "dynasty": "宋",
        "collection_info": null
    },
    {
        "title": "李丞相挽章  其二",
        "author": "王洋",
        "content": "风云扶日月，尧舜正衣裳。\n壮烈周方叔，从容汉子房。\n鼎彛酬鉅业，典礼贲幽光。\n怅望它山远，千年绿野堂。",
        "dynasty": "宋",
        "collection_info": null
    },
    {
        "title": "王侍郎挽章",
        "author": "王洋",
        "content": "位列仙官籍，名随海贾船。\n前旌衝瘴雨，拱木兆新阡。\n玉骨埋黄土，金声丽藻编。\n两行怀旧泪，洒向菊花天。",
        "dynasty": "宋",
        "collection_info": null
    },
    {
        "title": "曾侍郎挽章  其一",
        "author": "王洋",
        "content": "道盛当尧日，名髙嗣圣初。\n人推金鼎望，帝念玉楼居。\n旧典尊王迹，传家教孝书。\n崇文华夏事，澹泊寄情疏。",
        "dynasty": "宋",
        "collection_info": null
    },
    {
        "title": "曾侍郎挽章  其二",
        "author": "王洋",
        "content": "未下蒲轮诏，先惊柏府寒。\n九州方镇节，万里使华冠。\n岁晚一庵密，风流百世宽。\n永怀函丈训，泣涕自汍澜。",
        "dynasty": "宋",
        "collection_info": null
    },
    {
        "title": "吕尚书挽章  其一",
        "author": "王洋",
        "content": "古远儒冠拙，时忙壮士尊。\n百年难保命，万里未归魂。\n身后塞翁马，生前廷尉门。\n悲笳咽遗恨，行矣不须论。",
        "dynasty": "宋",
        "collection_info": null
    },
    {
        "title": "吕尚书挽章  其二",
        "author": "王洋",
        "content": "载缵世基日，群公扈圣年。\n伏蒲凤冈上，持节雁峰邉。\n外阃风猷远，中台出处全。\n履声伤易尽，不得辅中天。",
        "dynasty": "宋",
        "collection_info": null
    },
    {
        "title": "吕尚书挽章  其三",
        "author": "王洋",
        "content": "四海诎伸势，安危俯仰殊。\n犬戎蟠洛邑，晋鄙握兵符。\n杨李生同烈，髙秦死异区。\n谁如双剑化，义烈一门俱。",
        "dynasty": "宋",
        "collection_info": null
    },
    {
        "title": "挽向倅",
        "author": "王洋",
        "content": "襟量尘埃外，功名慷慨中。\n人怀不满望，身有未全功。\n逸气犹惊眼，驰光息转蓬。\n萧条古原上，松柏自号风。",
        "dynasty": "宋",
        "collection_info": null
    },
    {
        "title": "挽程伯禹  其一",
        "author": "王洋",
        "content": "盛德师千古，髙名满四方。\n位登三品贵，身任百夫防。\n公在衣冠重，公归远近伤。\n哀荣终始事，褒典在徽章。",
        "dynasty": "宋",
        "collection_info": null
    },
    {
        "title": "挽程伯禹  其二",
        "author": "王洋",
        "content": "待问盈朝日，群生解褐初。\n太常方奏第，儒舘下除书。\n出入劳忠荩，襟怀自卷舒。\n如何夺公早，不得待悬车。",
        "dynasty": "宋",
        "collection_info": null
    },
    {
        "title": "挽焦适道寺丞  其一",
        "author": "王洋",
        "content": "学有千箱富，言无一字欺。\n脊令慈孝地，兄弟急难诗。\n颂美观名士，传家付令儿。\n平日磨玷缺，此理上天知。",
        "dynasty": "宋",
        "collection_info": null
    },
    {
        "title": "挽焦适道寺丞  其二",
        "author": "王洋",
        "content": "亹亹谈多绪，谆谆意恐伤。\n行孤违众好，诚尽是君长。\n生死人间异，经营地上忙。\n静中如有趣，遗誉自芬芳。",
        "dynasty": "宋",
        "collection_info": null
    },
    {
        "title": "挽乔民瞻",
        "author": "王洋",
        "content": "世德书青史，荣名在本朝。\n如何元士葬，不得大夫招。\n惆怅空萧瑟，秋风正泬寥。\n摇看古原上，松柏暮萧萧。",
        "dynasty": "宋",
        "collection_info": null
    },
    {
        "title": "臧夫人挽诗二首  其一",
        "author": "王洋",
        "content": "奕世流芳远，传家庆有余。\n簪荆苹荐洁，曳练宝粧疏。\n载德光门阀，成名振里闾。\n如何裁半日，一旐向輀车。",
        "dynasty": "宋",
        "collection_info": null
    },
    {
        "title": "臧夫人挽诗二首  其二",
        "author": "王洋",
        "content": "义有臧侯者，寥寥几百年。\n岂唯君子贵，亦有女郎贤。\n宁舍家藏富，先归宿贷钱。\n自然难到处，风烈是家传。",
        "dynasty": "宋",
        "collection_info": null
    },
    {
        "title": "哭嘉彦",
        "author": "王洋",
        "content": "释蹻淮西土，平生质胜文。\n形模笑妇女，术业富丘坟。\n客路酒欢喜，官曹名放纷。\n银章犹断壠，余事付青云。",
        "dynasty": "宋",
        "collection_info": null
    },
    {
        "title": "哭李清卿侍郎  其一",
        "author": "王洋",
        "content": "薄垒毡车咽，危台斥候移。\n孤忠万夫望，独许寸心知。\n义动干坤正，生残日月亏。\n南山竹有限，难尽泣君辞。",
        "dynasty": "宋",
        "collection_info": null
    },
    {
        "title": "哭李清卿侍郎  其二",
        "author": "王洋",
        "content": "金石虽云久，精诚谅不移。\n但期忠可仗，谁谓敌难知。\n吁极天应泣，难谌信有亏。\n报君如不尽，祸福定虚辞。",
        "dynasty": "宋",
        "collection_info": null
    },
    {
        "title": "哭李清卿侍郎  其三",
        "author": "王洋",
        "content": "皇泽淹时久，人怀孝可移。\n不应当后患，端恨未前知。\n国破言犹壮，身亡义不亏。\n青编照千古，昭代有芳辞。",
        "dynasty": "宋",
        "collection_info": null
    },
    {
        "title": "哭李清卿侍郎  其四",
        "author": "王洋",
        "content": "眼见盟城筑，俄闻钟鼎移。\n忆君还抆泪，胡尔大无知。\n名擅千钧重，功无一篑亏。\n杀身因主辱，独为实前辞。",
        "dynasty": "宋",
        "collection_info": null
    },
    {
        "title": "赋红梅",
        "author": "王洋",
        "content": "为怯清宵短，然膏约凭栏。\n颊疑西子醉，花误北人看。\n点露燕支破，啼粧风雨残。\n莫嫌翠袖薄，犹得护春寒。",
        "dynasty": "宋",
        "collection_info": null
    },
    {
        "title": "初萤",
        "author": "王洋",
        "content": "腐草渐时泽，翩然变化功。\n分光衣作炫，乘暗力排空。\n自表因存照，虽多不暖风。\n偶缘膏火尽，得到兀窗中。",
        "dynasty": "宋",
        "collection_info": null
    },
    {
        "title": "病眼",
        "author": "王洋",
        "content": "飞花无復数，遇物輙成双。\n书画疏幽阁，屏帏恋北窗。\n懒开辞俗客，写望忆秋江。\n椒菊供朝饵，犹须发酒缸。",
        "dynasty": "宋",
        "collection_info": null
    },
    {
        "title": "和陈长卿五人同集韵",
        "author": "王洋",
        "content": "受廛均宅亩，寸矩渐经营。\n湖泛轻舟遁，峰排老岫嵘。\n牧之推上第，吏部绝心兵。\n列爵分全服，和声奏大庭。\n暂辞侯马贵，聊抚帝弦清。\n黍在谷为重，鸡缘德胜鲭。\n无功须满斗，仲雅计全升。\n顾我穷难送，如公福正荣。\n惠施书已富，陵也句初鸣。\n径醉相逢乐，亡聊一洗平。",
        "dynasty": "宋",
        "collection_info": null
    },
    {
        "title": "省题泰帝鼓瑟",
        "author": "王洋",
        "content": "雅乐闻琴瑟，相因泰昊前。\n朱丝疑杂奏，素女减哀弦。\n破竹符终合，分鱼目不全。\n所余裁五五，再续未绵绵。\n损益时皆有，亏成理或然。\n茫茫千古意，汉帝自谁传。",
        "dynasty": "宋",
        "collection_info": null
    },
    {
        "title": "新隐四首 古亭",
        "author": "王洋",
        "content": "四注飞檐略势宽，江湖城郭得同看。\n纵饶缩地神僊术，长要移人视听难。\n僊子月多呈顾兔，女儿床晚欲栖鸾。\n使君饮散攅灯火，长怕浮空水面寒。",
        "dynasty": "宋",
        "collection_info": null
    },
    {
        "title": "新隐四首 新亭",
        "author": "王洋",
        "content": "题舆记榻得髙贤，寄意真同物象先。\n收拾芜莱成院落，𠟃量邉幅占风烟。\n登临斗觉今知要，云水从斯入画传。\n斫竹洞门无锁钥，时携客枕一慵眠。",
        "dynasty": "宋",
        "collection_info": null
    },
    {
        "title": "新隐四首 荷池",
        "author": "王洋",
        "content": "香分净社色专城，冠盖如云照乘眀。\n晓露一粧秋艷曳，凉风吹月夜经营。\n戏荷鱼小波纹近，戞玉船低笑响轻。\n闻说笠干烧供夜，无邉华烛竞欢迎。",
        "dynasty": "宋",
        "collection_info": null
    },
    {
        "title": "新隐四首 南峰",
        "author": "王洋",
        "content": "郭外溪流溪外山，山峰长在白云间。\n开怀幸对百年友，屈指何忧一日颜。\n烦燠尚宽秋占野，林峦欲暮鸟知还。\n夜归犹隔溪桥水，不记重门欲上关。",
        "dynasty": "宋",
        "collection_info": null
    },
    {
        "title": "上元二首  其一",
        "author": "王洋",
        "content": "火树银花起夜烟，骖驔朱幰竞骈阗。\n一千户外开金锁，十二里中然玉莲。\n何日行宫祠太一，谁从摩诘问诸天。\n歌台且喜宜正月，柳岸今年胜去年。",
        "dynasty": "宋",
        "collection_info": null
    },
    {
        "title": "上元二首  其二",
        "author": "王洋",
        "content": "谁将膏粥饭蚕师，轻薄儿童觅綵衣。\n游骑但知夸艷丽，祠门直莫叹寒微。\n东城南陌春迷眼，逐马随车醉未归。\n莫怪老翁闲坐久，鬅鬙灯火照柴扉。",
        "dynasty": "宋",
        "collection_info": null
    },
    {
        "title": "和尹少稷上元  其一",
        "author": "王洋",
        "content": "年少轻衫竞彩霄，老翁心地寄参寥。\n照人灯火成何事，示我威仪贵不恌。\n闲却剪刀寻断梦，任随锦毂纵华镳。\n固知行乐承恩泽，亦喜丰年乐一瓢。",
        "dynasty": "宋",
        "collection_info": null
    },
    {
        "title": "和尹少稷上元  其二",
        "author": "王洋",
        "content": "故人飘泊少相逢，喜向云间得士龙。\n少日功名鹏万里，长年风月酒千钟。\n已知吟思才难敌，自嘆簪皤髪已童。\n闻说玉池莲十丈，相期摘实上髙峰。",
        "dynasty": "宋",
        "collection_info": null
    },
    {
        "title": "三月三十日",
        "author": "王洋",
        "content": "寂寞余红点翠衣，晓风捲尽絮花飞。\n避人黄鸟远山去，背我青春此日归。\n倦舞柳条犹作意，侵阶芳草不知非。\n老无年少寻芳恨，一榻清风展翠帷。",
        "dynasty": "宋",
        "collection_info": null
    },
    {
        "title": "喜雨",
        "author": "王洋",
        "content": "去年秋日百神求，岁度春风尚未优。\n补贴稀疏三日泽，栽培饱满一年秋。\n已干桑柘蚕多饱，待济舟航水接流。\n云雨筭来多少力，夕阳处处听渔讴。",
        "dynasty": "宋",
        "collection_info": null
    },
    {
        "title": "苦寒",
        "author": "王洋",
        "content": "平侵炉火易成灰，穏闭斋扉不用开。\n浩荡晚风随伴起，迟回前雪待朋来。\n他无杂念专思酒，纵有交情敢忆梅。\n静坐不闻箫鼓急，土牛莫是送春回。",
        "dynasty": "宋",
        "collection_info": null
    },
    {
        "title": "和苦寒韵",
        "author": "王洋",
        "content": "秋容落落转头空，谁与元冥竞长雄。\n侵剥老条无硬对，栽培玉树是家风。\n漫夸鹤骨飞饶健，彊说龟肠语转工。\n对此只宜常袖手，眀年春物共君同。",
        "dynasty": "宋",
        "collection_info": null
    },
    {
        "title": "一夕大风偶成呈诸兄简士修思远",
        "author": "王洋",
        "content": "狂飈一夜撼天关，彻晓阳乌势未还。\n早恨余寒夸老健，重怜新物损朱颜。\n强留残火如相别，已典春衣不可攀。\n料得云端风背上，融和那肯似人间。",
        "dynasty": "宋",
        "collection_info": null
    },
    {
        "title": "雪晴",
        "author": "王洋",
        "content": "墙角寒梅未试盐，熬波何事被凝严。\n解教炉火添余烬，似妬阳乌到短檐。\n幽谷但期回暖律，交光何用映疏帘。\n朝来一扫穷阴处，先照群峰最上尖。",
        "dynasty": "宋",
        "collection_info": null
    },
    {
        "title": "冬节日疾作不能亲祀事但具礼不拜戏作示内",
        "author": "王洋",
        "content": "他乡易感岁时侵，病入衰骸苦不禁。\n卧听儿孙羞栗脯，倦依炉火只愁吟。\n房无肥腯牲三俎，幕有馨香酒数斟。\n苦与黔娄分等级，尚为吾妇莫伤心。",
        "dynasty": "宋",
        "collection_info": null
    },
    {
        "title": "岁除前一日病中作",
        "author": "王洋",
        "content": "客寄他年又一乡，椒花随兴饮杯长。\n病疑寒健销阴脉，愁怯花宽笑酒觞。\n去住自知身老大，经过长恨岁穷忙。\n眼前儿女陪懽悦，年少从教各自彊。",
        "dynasty": "宋",
        "collection_info": null
    },
    {
        "title": "病痰有感",
        "author": "王洋",
        "content": "气堙风贯血行迟，运用工夫了不知。\n待尽生涯蚕作茧，就衰榜様髪缲丝。\n稍因对酒头先眩，未是多行力早疲。\n更若寻思年少戏，如何不送老头皮。",
        "dynasty": "宋",
        "collection_info": null
    },
    {
        "title": "琴枕",
        "author": "王洋",
        "content": "琢石髹池省练弦，寂尘不动五音全。\n应嫌杂奏妨人乐，正可常携对客眠。\n投倦乍如倾耳听，起醒惟欠籁声传。\n舞云家范升堂席，寂寞依稀万古贤。",
        "dynasty": "宋",
        "collection_info": null
    },
    {
        "title": "闢方丈地供香火",
        "author": "王洋",
        "content": "全家共寄一庵中，庖涤因连奥胙通。\n穴不容身衔窭籔，芥分余地结斋宫。\n几瓯粥借邻僧饭，一瓣香寻祖佛风。\n十笏比邱居有限，包罗眷属要无穷。",
        "dynasty": "宋",
        "collection_info": null
    },
    {
        "title": "从邻庵求浴",
        "author": "王洋",
        "content": "口多屋褊分张窄，堂室斋庖约略分。\n春服乍成宜穏贴，浴盂无处集兰熏。\n供分清净如霑露，气郁芬芳过食芹。\n自引一杯归路穏，从教歌咏不成文。",
        "dynasty": "宋",
        "collection_info": null
    },
    {
        "title": "闲中即事",
        "author": "王洋",
        "content": "虫有鋋矛兽有戈，江中飞燕避淘河。\n点红翡翠飞传锦，展翅鸬鷀卧晒蓑。\n绝境芳菲时唤客，隔林机杼夜催梭。\n平生约略闲忙境，到底闲中得较多。",
        "dynasty": "宋",
        "collection_info": null
    },
    {
        "title": "即事",
        "author": "王洋",
        "content": "官闲久愧叨祠廪，身幸真堪学种瓜。\n月给郡仓三斛米，日寻山路一川花。\n盘空婢去催烧笋，炉暖妻来趁焙茶。\n阅尽邻僧闲况味，官供粥饭胜僧家。",
        "dynasty": "宋",
        "collection_info": null
    },
    {
        "title": "和邵尧夫韵示儿侄",
        "author": "王洋",
        "content": "言贵安徐行贵常，与人平淡勿相伤。\n莫贪顺路行时快，到了回思见去长。\n克已定知天降福，害人只是自贻殃。\n长教言行枢机密，此外虚心不用防。",
        "dynasty": "宋",
        "collection_info": null
    },
    {
        "title": "观僧作藏会",
        "author": "王洋",
        "content": "推崇社首劝来人，岁结春缘转宝轮。\n诛及米盐知产罄，事干生死见诚真。\n归持福寿凭怀劵，时及暄和谓有神。\n安得劝农官考古，春秋礼射莫辞频。",
        "dynasty": "宋",
        "collection_info": null
    },
    {
        "title": "从伯氏携稚孺游保庆即事",
        "author": "王洋",
        "content": "提携未便即归山，暂扣僧园且暂闲。\n岁晚东君颜色近，霜晴寒意有无间。\n前溪雨后浑通路，荒戍人归不上关。\n笻竹一枝天正暖，却嫌飞鸟倦思还。",
        "dynasty": "宋",
        "collection_info": null
    },
    {
        "title": "壬戌立冬十月十一日陪路文周朋携禔祖同访后山道人庵道人出就庵烹茶庵外采菊拾橡实以归偶成即事  其一",
        "author": "王洋",
        "content": "倦缘闲景散闲情，人未归庵户不扃。\n试拨柴烟寻宿火，旋添泉水洗茶瓶。\n黄花采采盈衣袖，橡实离离傍短萍。\n何日一邱藏曲折，与君同伴劚青冥。",
        "dynasty": "宋",
        "collection_info": null
    },
    {
        "title": "壬戌立冬十月十一日陪路文周朋携禔祖同访后山道人庵道人出就庵烹茶庵外采菊拾橡实以归偶成即事  其二",
        "author": "王洋",
        "content": "养生无欠亦无余，种竹圈篱草结庐。\n凿地觅甘分乳脉，鉏田得实饱新蔬。\n壁间数本空王像，架上都无养性书。\n我自病来能晚食，从今缓步当安舆。",
        "dynasty": "宋",
        "collection_info": null
    },
    {
        "title": "己巳三月十二日陪凌季文游水南陈氏园次壁间徐眀叔韵",
        "author": "王洋",
        "content": "不惭衰白照溪光，清昼穿梁访野堂。\n物外风烟多喜客，人间草木亦宗王。\n浮花竞作争新艷，近侍全收殿后香。\n秉烛便须期醉赏，胜饶吴榜起渔榔。",
        "dynasty": "宋",
        "collection_info": null
    },
    {
        "title": "同吴周朋髙虞卿寻泉憩积暑下庵",
        "author": "王洋",
        "content": "缭绕寻泉远步迟，倦逢篱外敞庵扉。\n门前竹长云垂舞，岩下泉甘雪未飞。\n景物偏幽缘舍小，茶香看客为僧稀。\n相公房舍添人否，拟灌春园住翠微。",
        "dynasty": "宋",
        "collection_info": null
    },
    {
        "title": "陪方何诸人后庵谢客纪事",
        "author": "王洋",
        "content": "后山客馆报聘礼，野寺僧瓯当酒茶。\n云未散屯知候雨，溪唯贪涨不容沙。\n草间翁仲今尘迹，雪后江梅是故花。\n一扫穷愁无不足，方知谋醉是生涯。",
        "dynasty": "宋",
        "collection_info": null
    },
    {
        "title": "同张德和游沈道士庵",
        "author": "王洋",
        "content": "上春甲子送穷日，早破烟扉令节求。\n指点葆光僊侣洞，招期南极老人游。\n龟前香火木称士，堂后交蟠石作牛。\n我恐上真无碍意，使君息虑是清修。",
        "dynasty": "宋",
        "collection_info": null
    },
    {
        "title": "题僧邀游梅和庵",
        "author": "王洋",
        "content": "地接山腰舍遶泉，丰堂巍殿势蝉联。\n非禅非律三百辈，有圃有场千亩田。\n中坐独尊司狱佛，几前杂事地行仙。\n若无生死惊愚俗，正恐斋厨亦悄然。",
        "dynasty": "宋",
        "collection_info": null
    },
    {
        "title": "中冬下澣一日陪方丈访客因过向氏园亭有感",
        "author": "王洋",
        "content": "前疏水竹界桑麻，桃李畦分小径斜。\n山数青黄人住久，路排藜藿客行赊。\n云寒烟合入长暝，梅懒春催未放花。\n闻道苍头长儿女，主人游宦不还家。",
        "dynasty": "宋",
        "collection_info": null
    },
    {
        "title": "去秋过吴江臞翁园亭追作",
        "author": "王洋",
        "content": "水接舟航陆接鞍，忙中光景静中看。\n无穷宇宙规模远，出格池台制度宽。\n一水斯须分静僻，四桥缭绕照波澜。\n拟分风月知何日，且趁鲈鱼整钓竿。",
        "dynasty": "宋",
        "collection_info": null
    },
    {
        "title": "闻沈氏小亭欲往主人辞出先闻赵丞相尝游",
        "author": "王洋",
        "content": "篱横地狭曲相裁，倦扫残花长绿苔。\n连榭似闻兼静雅，闲情暂欲洗尘埃。\n料将春色供家用，那有芳尊为客开。\n怪见门前少车马，多因只要相公来。",
        "dynasty": "宋",
        "collection_info": null
    },
    {
        "title": "至法海寺",
        "author": "王洋",
        "content": "天有阴晴地有艰，一山如隔万重山。\n偶逢冬少三余雨，况置身无百虑关。\n岁熟役车容借客，闲来崖寺可开颜。\n悬危既免逢饥虎，又得休公半偈还。",
        "dynasty": "宋",
        "collection_info": null
    },
    {
        "title": "又题祤禅客龟峰图",
        "author": "王洋",
        "content": "不用丹青染素翰，疏烟分染碧云端。\n一千里地境中镇，三十六峰天半寒。\n巢露叶中呈物象，滤罗带畔迭林峦。\n人间此是清凉药，时向尘中为展看。",
        "dynasty": "宋",
        "collection_info": null
    },
    {
        "title": "留题翠峰",
        "author": "王洋",
        "content": "陶朱山下金僊宅，云是当年故相家。\n去国岂知传貎象，扁舟端自访烟霞。\n平吴霸越功何在，弔古伤今事可嗟。\n早是登临饶客泪，几行征雁落寒沙。",
        "dynasty": "宋",
        "collection_info": null
    },
    {
        "title": "归雁亭次东坡韵",
        "author": "王洋",
        "content": "平时何惮不成归，犹向亭前送雁飞。\n弱羽可堪缯缴密，寒沙那得稻粱稀。\n燕吴真恐音书绝，城郭犹疑今古非。\n若为哀鸣相原野，依随岂惜共卑微。",
        "dynasty": "宋",
        "collection_info": null
    },
    {
        "title": "煮泉亭",
        "author": "王洋",
        "content": "昔人来去本无情，世自贪贤为结亭。\n身在云间天缭绕，梦无尘事性疏灵。\n撑肠大欠五千卷，拄眼今看万迭青。\n景物却因闲处见，前贤诗已说丁宁。",
        "dynasty": "宋",
        "collection_info": null
    },
    {
        "title": "题邻僧房壁",
        "author": "王洋",
        "content": "南窗日暖北窗凉，时节频移意自长。\n半坐蒲团七家饭，两函经卷一炉香。\n身辞尘杂元无累，人见朝昏却自忙。\n雪屋夜寒灯火暗，萧条气味合邻墻。",
        "dynasty": "宋",
        "collection_info": null
    },
    {
        "title": "题齐政壁",
        "author": "王洋",
        "content": "柳经沈雨舞腰慵，莺入新阳曲未终。\n照径自藏尘外境，憎花不爱世间红。\n桥分知为前溪改，寺远因寻别路通。\n更待熏风日清永，长歌呼就满蒲风。",
        "dynasty": "宋",
        "collection_info": null
    },
    {
        "title": "题怀玉上方",
        "author": "王洋",
        "content": "蟠踞峰峦面势多，天分雄望镇关河。\n足开烟雾鹏垂翼，手摘星辰月转波。\n问法旧闻裴相国，传经今见李维摩。\n禅徒到此栖尘迹，方信青云路可过。",
        "dynasty": "宋",
        "collection_info": null
    },
    {
        "title": "无尽藏斋",
        "author": "王洋",
        "content": "矫首层霄俯翠峦，虚空不住骨毛寒。\n古今等是无穷境，风月何嫌取意看。\n巢寄一枝惟自足，风抟九万岂知难。\n与君同入逍摇境，方信干坤宇宙宽。",
        "dynasty": "宋",
        "collection_info": null
    },
    {
        "title": "题龙溪桥",
        "author": "王洋",
        "content": "放出清泉迭旧蹊，行人但渡不沾泥。\n与君暂濯红尘足，留我长浇白玉畦。\n千古蜿蜒潜窟穴，他年头角上云梯。\n信知法海津梁别，认作东林是虎溪。",
        "dynasty": "宋",
        "collection_info": null
    },
    {
        "title": "思径山",
        "author": "王洋",
        "content": "汲引凡躯驾海鰲，恢张奇壮自僊曹。\n九龙献宅金园贵，四众添花宝范髙。\n身住四禅观梦境，眼收万象比秋毫。\n经行会遇登临处，勉策筋骸莫叹劳。",
        "dynasty": "宋",
        "collection_info": null
    },
    {
        "title": "僧自临安归说远信",
        "author": "王洋",
        "content": "幻形变灭困须臾，晚景尤惊岁易徂。\n满目交游多故物，伤心风雨对今吾。\n逝波昨日方追霅，覆篑今朝又过衢。\n旋打青梅新荐酒，且须耳热听歌呼。",
        "dynasty": "宋",
        "collection_info": null
    },
    {
        "title": "与郑侍郎",
        "author": "王洋",
        "content": "还却天官尺一书，清时有味保悬车。\n公年尚壮去何蚤，古道谁言今不如。\n南部方开新榜丽，西清人说旧游疏。\n半簪白髪无拘束，不用黄精自扫除。",
        "dynasty": "宋",
        "collection_info": null
    },
    {
        "title": "还龟溪成拙句呈给事刘兄",
        "author": "王洋",
        "content": "上春日暮暮春头，翠浅芳浓草色柔。\n五十日天和暖候，一帆风地往来舟。\n棋神得隽惊逢敌，酒病寻医尚入流。\n只有风流动文采，较量沈谢亦推刘。",
        "dynasty": "宋",
        "collection_info": null
    },
    {
        "title": "发龟溪道中",
        "author": "王洋",
        "content": "欲穷幽胜远纷华，频向晴空漾钓槎。\n霞杂鳬群归趁浦，雪飞鹭阵宿投沙。\n山连空秀嫌花杂，树远多图怕雾遮。\n莫怪故园归未得，为贪入手好烟霞。",
        "dynasty": "宋",
        "collection_info": null
    },
    {
        "title": "余干见游存诚",
        "author": "王洋",
        "content": "世家兄弟久随流，少不同嬉老宦游。\n身似舟空长信浪，官如萍转偶同州。\n论文共酌三斟酒，决胜公围一局楸。\n三百里溪眀月夜，得心情处便相求。",
        "dynasty": "宋",
        "collection_info": null
    },
    {
        "title": "二月九日访仰之闻德茂与婿邓叔厚蚤作逍摇溪滨叹而成诗",
        "author": "王洋",
        "content": "贪闲心不受嚣尘，六十年余自在身。\n爱水爱山三益友，如冰如玉两闲人。\n言无拘畏诗多健，酒借豪华力有神。\n闻说山中丞相语，与君心事最相亲。",
        "dynasty": "宋",
        "collection_info": null
    },
    {
        "title": "德茂以两小篇报聘再成一章",
        "author": "王洋",
        "content": "不着冠缨不洗尘，不将忙事扰闲身。\n舍前自旧存三径，林下如今见一人。\n八节滩声泉唤客，数枝墨戏竹传神。\n前生定是张公子，一见相从意自亲。",
        "dynasty": "宋",
        "collection_info": null
    },
    {
        "title": "昭武旧同僚见过",
        "author": "王洋",
        "content": "半生辛苦路漫漫，八月樵川类破酸。\n官事到时初觉易，人情别后始知难。\n苦无私惠违情重，俭用官钱得谤宽。\n闻说东园墻下柳，有时颦蹙念前官。",
        "dynasty": "宋",
        "collection_info": null
    },
    {
        "title": "祝舜俞拉希言见访富春赤亭山居",
        "author": "王洋",
        "content": "岩腹纡盘一径通，故劳都骑载郫筒。\n先生旧负连城价，校尉今烦一箭工。\n着雪老山清刻骨，添梅官路巧迎风。\n此身终觧浑无事，共乐郊原浩荡中。",
        "dynasty": "宋",
        "collection_info": null
    },
    {
        "title": "因同年见过有感",
        "author": "王洋",
        "content": "青似春袍色发荣，变移朱紫渐催成。\n琴因声急弦难续，流为池平水不鸣。\n神耗恐因惊宠辱，心闲请为减经营。\n贫门二十年中梦，贵贱存亡叹友生。",
        "dynasty": "宋",
        "collection_info": null
    },
    {
        "title": "喜仰之至",
        "author": "王洋",
        "content": "江东幕客江西吏，各是年过五十时。\n一去尘中劳梦约，重来物外有心期。\n烟中艇子花前酒，竹裏棋声月下诗。\n景物不妨俱是旧，只添须髪白如丝。",
        "dynasty": "宋",
        "collection_info": null
    },
    {
        "title": "喜二曾一郑归",
        "author": "王洋",
        "content": "木叶黄时拂两轮，马前同看蚤梅春。\n旧游踏徧千山月，新岁迎归三老人。\n梳洗楼前酬鹊语，琴书案上扫蛛尘。\n只愁鳯诏联翩下，又指天邉问去津。",
        "dynasty": "宋",
        "collection_info": null
    },
    {
        "title": "雪中赴季文集",
        "author": "王洋",
        "content": "会因率集转殷勤，扫径宽迎陌上春。\n恩解讯书红粉恋，寒消酒力玉花新。\n盘堆青菜春回律，瓯泛琼珠月借神。\n浮白自怜偏户小，醉归全是梦中人。",
        "dynasty": "宋",
        "collection_info": null
    },
    {
        "title": "慈相寄居同院何子感寒仆已似安何尚未出似闻亦以冬至人事动摇疾困未觧亦成小诗",
        "author": "王洋",
        "content": "分僧半坐小僧圆，世故犹寻未了缘。\n小大不同俱示病，穷通有命只听天。\n愁看药裹推难去，愿见香醪骋不前。\n比若扶头却因酒，甘言苦口定谁贤。",
        "dynasty": "宋",
        "collection_info": null
    },
    {
        "title": "乞桃竹于令尹",
        "author": "王洋",
        "content": "小结幽栖事静便，为无花竹不成村。\n在君百里鸣弦地，成我一方濯锦园。\n按鼓威名知破胆，乞花诗句是招魂。\n桃溪竹径如成趣，柳岸梅洲却未论。",
        "dynasty": "宋",
        "collection_info": null
    },
    {
        "title": "还许推诗轴",
        "author": "王洋",
        "content": "好在东安解戍瓜，归怀珠璧慰生涯。\n翰林词伯梦中草，粉署仙郎笔下花。\n已间箫韶还政俗，未持旌节自光华。\n邦人故眼应回首，诗律传芳又一家。",
        "dynasty": "宋",
        "collection_info": null
    },
    {
        "title": "德茂晨起折花花叶中眼上横衝痛楚因诗戏之",
        "author": "王洋",
        "content": "幽事相关略未衰，蚤乘芳露折鲜枝。\n如何引惹伤残处，莫是喜欢攀折时。\n人见花容如苦爱，花随人意亦相欺。\n须知恩爱成烦恼，将命拚花欲怨谁。",
        "dynasty": "宋",
        "collection_info": null
    },
    {
        "title": "近闻直学冯子容以家产中丘乘之赋作诗戏之",
        "author": "王洋",
        "content": "千古茫茫不可攀，仲尼日月照儒关。\n生前冷竈七日火，身后遗基十万间。\n宁许富儿通市籍，只求贤士共欢颜。\n那知等级输邦计，亦许颜原见一班。",
        "dynasty": "宋",
        "collection_info": null
    },
    {
        "title": "万席仰之许酒以诗戏之",
        "author": "王洋",
        "content": "花色芳菲酒力醲，坐中上客索千钟。\n朱陈缱绻论前契，子婿牵联本一宗。\n独为棋髙能假借，众同酒伴不阿容。\n归来醉倒终无怨，此会心知不易逢。",
        "dynasty": "宋",
        "collection_info": null
    },
    {
        "title": "中春二十四日集仰止书室德茂仰止何彦亨彦发邓叔度与仆凡六人至夜格夫自外归就邀同饮仰之是日对棋屡败德茂任直时出骂坐语叔厚谓子可以诗纪事否翌日戏成长句",
        "author": "王洋",
        "content": "朱何王邓偶婆娑，晚唤寒甥共笑歌。\n烦恼少因知事少，吃拳多为打人多。\n竹间豪逸多酣畅，斗下文章竞拂摩。\n好是花时省风雨，劝人沈醉是天和。",
        "dynasty": "宋",
        "collection_info": null
    },
    {
        "title": "饮叶氏园亭不觉大醉欹侧诗呈德茂仰之幷简二何",
        "author": "王洋",
        "content": "步入青冥路渺赊，岚光四面照流霞。\n相公未许归旄节，旅客还来看物华。\n不独衰肠难胜酒，自缘饥眼乍看花。\n醒来知免污茵席，端为勤劳不驾车。",
        "dynasty": "宋",
        "collection_info": null
    },
    {
        "title": "叶云仰之谓予有随轩人作无真诗诮仰之用前韵",
        "author": "王洋",
        "content": "方外参军语太赊，文茵萋斐锦成霞。\n齐王国印封韩信，古战场文识李华。\n不醉而狂乌变白，以无为有舌生花。\n吓燕书自何人计，只问军中李左车。",
        "dynasty": "宋",
        "collection_info": null
    },
    {
        "title": "诗去得仰之报云旦夕必有风雨可速相过走笔以诗报之",
        "author": "王洋",
        "content": "幕下郎君发醉吟，多如年少惜花心。\n预排尊俎当长日，不遣韶华负寸阴。\n种竹涧邉排坐石，读书窗下听鸣禽。\n草堂更要添颜色，剩借邻花酒浅斟。",
        "dynasty": "宋",
        "collection_info": null
    },
    {
        "title": "叶伯宇和霞字韵诗再作一篇",
        "author": "王洋",
        "content": "全似襄阳隐士家，只添灵照减丹霞。\n晚山寒后犹疑远，古木春来亦好华。\n酒似竹光仍鬬绿，人如锦面更添花。\n了知衰病轻成醉，不但流涎向曲车。",
        "dynasty": "宋",
        "collection_info": null
    },
    {
        "title": "庆吉父七十作诗叙事",
        "author": "王洋",
        "content": "里有仁贤庆寿祺，不辞沽酒典春衣。\n年髙且作寻常看，身健须夸七十稀。\n颊火欲烧双鬓白，心闲时笑昔年非。\n谁夸八座天人贵，丞相星垣动紫薇。",
        "dynasty": "宋",
        "collection_info": null
    },
    {
        "title": "帅相生日二首  其一",
        "author": "王洋",
        "content": "季管吹灰木落洲，天邉初献鹔鹴裘。\n邦家袭庆因前续，岳渎储精自几秋。\n秦晋君臣三昼接，安危将相百年求。\n休论辟谷功成后，只恐功名卒未休。",
        "dynasty": "宋",
        "collection_info": null
    },
    {
        "title": "帅相生日二首  其二",
        "author": "王洋",
        "content": "整顿干坤不作难，指间造化自多端。\n恩回春色华风暖，气接秋天绝塞寒。\n勋爵已增彛鼎重，功名长入畵图看。\n锡公难老无他验，但觉斯民欲再安。",
        "dynasty": "宋",
        "collection_info": null
    },
    {
        "title": "赠吉父得女孙",
        "author": "王洋",
        "content": "两两星阶协泰符，为嘉瑞雪胜维旟。\n果如灵照翁何恨，若比仓公数有余。\n慰眼腊娘能剪綵，他年杨恽竞传书。\n断无豪客窥篱落，为自从前免破除。",
        "dynasty": "宋",
        "collection_info": null
    },
    {
        "title": "贺张帅  其一",
        "author": "王洋",
        "content": "日邉春早帝王州，花满黄堂寿醑浮。\n世有忠嘉扶社稷，天教勋业绍箕裘。\n稀鸣枹鼓无偷市，屡敞圜扉罢虑囚。\n已佩荷囊簉鸳鹭，径将名姓覆金瓯。",
        "dynasty": "宋",
        "collection_info": null
    },
    {
        "title": "贺张帅  其二",
        "author": "王洋",
        "content": "门弧瑞霭晓氤氲，天锡熙朝社稷臣。\n京兆赭裾多誉久，甘泉紫櫜眷恩新。\n一城和气仁风昼，万口欢声寿语春。\n端有泮宫莲幕士，愿随绿水泛通津。",
        "dynasty": "宋",
        "collection_info": null
    },
    {
        "title": "喜杨致平登第",
        "author": "王洋",
        "content": "寄隐湖头知几年，聊城一箭自家传。\n便须结组随鸳鹭，暂舍衔杯乐圣贤。\n鹤到九霄方展翅，骥行万里可加鞭。\n隔江阻预金钱会，梦到君家社瓮邉。",
        "dynasty": "宋",
        "collection_info": null
    },
    {
        "title": "得周朋诗云方为秘府书石渠二字作诗美之",
        "author": "王洋",
        "content": "斡地排天力有余，倚空金榜称华胥。\n快兼长史三杯酒，优重中郎六体书。\n字向云门增瑞彩，思从天陛听传胪。\n集贤学士相惊顾，应道挥毫古不如。",
        "dynasty": "宋",
        "collection_info": null
    },
    {
        "title": "李叔飞以仆迁官远贶长笺而仆在江亭无以报谢因寄小诗",
        "author": "王洋",
        "content": "知君才气本无双，拭目曾看古战场。\n华蕚风流今不坠，文章光焰自应长。\n诗从古锦传家法，身□花塼是故乡。\n它日万钱供日费，更期粟贱致时康。",
        "dynasty": "宋",
        "collection_info": null
    },
    {
        "title": "旧闻邵叟名今识面目于诗句字画中輙取二诗赓之他日会面亦旧相识也  其一",
        "author": "王洋",
        "content": "平生髙士苦交疏，今见音容向一书。\n输子一筹吟未足，加人数等盍分余。\n供陪应觉山劳费，捃拾不教春自如。\n诗社便宜张客馆，莫教游士嘆无鱼。",
        "dynasty": "宋",
        "collection_info": null
    },
    {
        "title": "旧闻邵叟名今识面目于诗句字画中輙取二诗赓之他日会面亦旧相识也  其二",
        "author": "王洋",
        "content": "曾参古佛问忘情，可笑初孩尚未名。\n自刻肺肝诚定誓，时牵耳目又寒盟。\n苦无藉在书窗冷，赖有知怜风竹声。\n好是鼻端消息在，夜堂流水梦初成。",
        "dynasty": "宋",
        "collection_info": null
    },
    {
        "title": "送犹子之官武昌",
        "author": "王洋",
        "content": "旅情伤别意何如，霜打枯茄雪未除。\n门户难成攻事业，殷勤暇日读诗书。\n须怜白髪亲今晚，莫恃朱颜气有余。\n要使仇香非醉尉，定知不负武昌鱼。",
        "dynasty": "宋",
        "collection_info": null
    },
    {
        "title": "孙叔诚宰南峰过信道诸暨旧事往往能记拙诗因以送之",
        "author": "王洋",
        "content": "身是前身念已非，相逢喜诵昔年诗。\n心情似旧知无日，儿女成行能几时。\n政事便须书竹帛，功名何必问蓍龟。\n旴江风月时分寄，免隔关河费梦思。",
        "dynasty": "宋",
        "collection_info": null
    },
    {
        "title": "送蒋推官归宜兴",
        "author": "王洋",
        "content": "阳羡溪头蟹正肥，三年客尽拂征衣。\n一川秋色背人去，满路黄花迎子归。\n未用解装荣故里，少须通籍扣天扉。\n红粧莫作离凰怨，自有鹓鶵接翅飞。",
        "dynasty": "宋",
        "collection_info": null
    },
    {
        "title": "庸斋薛微之里居时与仆为莫逆交乱后寓洛西时来关中每相见必诧郝婿之为人岁辛未秋绍先沿檄至长安始得因杯酒接殷勤观其气概知庸斋之不予欺也今因其归诗以饯之",
        "author": "王洋",
        "content": "玉润冰清久着名，长安一见眼增眀。\n笑谈已了关中事，慷慨还成灞上行。\n桑落酒邉还适意，渭城歌裏莫伤情。\n寄身琴鹤堂中相，早为皇家致太平。",
        "dynasty": "宋",
        "collection_info": null
    },
    {
        "title": "送钱显道赴临安学宫",
        "author": "王洋",
        "content": "纷纷狱市如棼丝，与子共事西江湄。\n地连远近多杂俗，事出众口无同辞。\n文章幸子老益壮，蒲柳怪我秋前衰。\n从今斫额望天路，十年莫放攻多迟。",
        "dynasty": "宋",
        "collection_info": null
    },
    {
        "title": "送章眀章善觧官奉亲还吴中二首  其一",
        "author": "王洋",
        "content": "了知天意贵生全，南岳夫人奉化权。\n当日论功门户重，至今传泽子孙贤。\n聊书鬲上三年课，最爱杯中一百篇。\n君宠母恩如已报，暮云春树约他年。",
        "dynasty": "宋",
        "collection_info": null
    },
    {
        "title": "送章眀章善觧官奉亲还吴中二首  其二",
        "author": "王洋",
        "content": "病卧江城五见秋，惟君向我用青眸。\n廪人白粟长相续，官簿青钱不用求。\n向日倾心今得意，犯严荐口昔徒羞。\n期君通籍金闺后，唤我松江共钓舟。",
        "dynasty": "宋",
        "collection_info": null
    },
    {
        "title": "送魏滁州",
        "author": "王洋",
        "content": "惠政从来到处宽，民心欢喜吏心寒。\n醉翁亭畔霜初肃，酿酒泉邉菊未干。\n紫绶绣衣催传送，黄童白叟挽车看。\n今君已是滁阳守，父老犹称魏长官。",
        "dynasty": "宋",
        "collection_info": null
    },
    {
        "title": "寄朱德茂",
        "author": "王洋",
        "content": "生涯非富亦非贫，恰好容君放旷身。\n种竹种松须傍水，有花有酒不求人。\n功名梦幻吾无与，豁达襟怀德有邻。\n半醉捋须天地窄，玲珑峰顶看红尘。",
        "dynasty": "宋",
        "collection_info": null
    },
    {
        "title": "寄丁求安",
        "author": "王洋",
        "content": "鬰密林峦十丈余，包罗万象徧方隅。\n吴王剑沼连巴峡，庐阜飞泉贯具区。\n贾老华夷分寸尺，辋川花柳较锱铢。\n别来不恨江湖远，只在君家聚米图。",
        "dynasty": "宋",
        "collection_info": null
    },
    {
        "title": "寄朱仰之",
        "author": "王洋",
        "content": "年齐甲子性同宜，相见论文更不疑。\n小约同行先具酒，且推独步放君棋。\n庭前雁鹭能堪否，堂下龟鱼暂付谁。\n好向蓝田报消息，多栽松竹待哦诗。",
        "dynasty": "宋",
        "collection_info": null
    },
    {
        "title": "寄刘行简",
        "author": "王洋",
        "content": "西来有客解归装，先说东台白首郎。\n颜貎宛如周柱史，鬚眉皆是汉冯唐。\n百年未觉强弓满，新历还添漏箭长。\n欲寄平安恐烦报，桃花川裏漾舟忙。",
        "dynasty": "宋",
        "collection_info": null
    },
    {
        "title": "寄丁执中",
        "author": "王洋",
        "content": "米盐煎蹙意何如，尽日逍摇不费书。\n债作拘留身莫赎，诗成困痼力难除。\n事钱不谨兄移爱，与世留心客有余。\n幸各身闲好同伴，相思如许却相疏。",
        "dynasty": "宋",
        "collection_info": null
    },
    {
        "title": "寄糜公范",
        "author": "王洋",
        "content": "尘满簪缨缁满衣，几人真解弃如泥。\n水方流急收惊檝，籓自无心看触羝。\n陶令纵教贪漉酒，谢公宁不念烝黎。\n也知雅意人难会，笑对西山是指迷。",
        "dynasty": "宋",
        "collection_info": null
    },
    {
        "title": "寄李元叔",
        "author": "王洋",
        "content": "北台御史共推贫，饥走三吴几阅春。\n繻袴远闻歌政绩，江山应復助诗神。\n乡尊耆旧多遗事，地有神山得近邻。\n料得新篇满中箧，好分风月寄闲人。",
        "dynasty": "宋",
        "collection_info": null
    },
    {
        "title": "寄何子楚",
        "author": "王洋",
        "content": "冬余春晚未收书，一棹相过两日余。\n久拟从容来语旧，岂期盟约未寻初。\n风随双鹿樵中隐，人似三闾泽畔居。\n樱笋厨烟茶焙火，从来心事不相疏。",
        "dynasty": "宋",
        "collection_info": null
    },
    {
        "title": "寄郑公老",
        "author": "王洋",
        "content": "一投鱼目得双珠，恍觉光寒照坐隅。\n郡政已知先岁课，高文何不副时须。\n法官属籍忠劳久，弔死伤孤里俗苏。\n已分漂流寄江海，甘从父老啖蒸壶。",
        "dynasty": "宋",
        "collection_info": null
    },
    {
        "title": "寄徐稚山",
        "author": "王洋",
        "content": "曾揽轺轩一整冠，江西吏胆至今寒。\n疲民仰德方为贵，野老言公不似官。\n身必静休犹是病，心无拣择始知安。\n髙情未得真消息，试仗诗筒一问看。",
        "dynasty": "宋",
        "collection_info": null
    },
    {
        "title": "寄张文彦",
        "author": "王洋",
        "content": "扫叶林间一梦回，别来秋物已惊催。\n书通意外殷勤语，诗寄闲中气味来。\n花木成阴如结幄，庭除自转不蠲埃。\n俱生北地俱流落，谁得杨枝送一杯。",
        "dynasty": "宋",
        "collection_info": null
    },
    {
        "title": "寄李叔飞见振叔云叔飞尝见访不遇",
        "author": "王洋",
        "content": "难逢易别景如梭，恋恋思君可奈何。\n烦舍朱黄曲寻访，偶穿城市直经过。\n簪朋恨阻陪吟啸，文会知难听琢磨。\n何处恰如长对面，遇心无事便髙歌。",
        "dynasty": "宋",
        "collection_info": null
    },
    {
        "title": "寄李叔飞",
        "author": "王洋",
        "content": "襟怀荦荦久沈沦，念子令人白髪新。\n苏季揣摩虽未试，陈平容貎不长贫。\n要须业履能追古，不信儒冠解误身。\n早达才名未为贵，王杨卢骆愧前人。",
        "dynasty": "宋",
        "collection_info": null
    },
    {
        "title": "赠曾谹父雪中归",
        "author": "王洋",
        "content": "趁得君侯解佩时，平皋千里散瑶巵。\n来时马上寒休问，归日兰房梦已知。\n不独吴娘夸旧事，重教江上听新诗。\n鳯书恐逐春风到，催起车轮不放迟。",
        "dynasty": "宋",
        "collection_info": null
    },
    {
        "title": "谹父望日欲载酒过南池且云已得潘风酒郑顾道亦作诗再叙南池风物以酬曾使君吟赏之意",
        "author": "王洋",
        "content": "尽意粧成出晓窗，燕脂颊浅绿云长。\n水僊卤簿三千女，瓦影龟鱼一味凉。\n鸡舌旧传僊客句，芬陀长带梵天香。\n使君玩物无留物，为尔临流欲泛觞。",
        "dynasty": "宋",
        "collection_info": null
    },
    {
        "title": "赠郑吏部",
        "author": "王洋",
        "content": "春草牵吟费梦思，一杯相属重熙怡。\n谁知道路添新历，只觉精神胜旧时。\n鳯子即今车接翼，议曹他日政无私。\n春风吹毂还催起，从此愁添五路棋。",
        "dynasty": "宋",
        "collection_info": null
    },
    {
        "title": "雨中赠尹少稷",
        "author": "王洋",
        "content": "滞雨昏风涨野田，旅亭犹幸窃髙眠。\n闭门不为辞宾客，开卷端如揖圣贤。\n梦裏荘周花裏蝶，醉中徐邈酒中僊。\n老来此兴非吾事，静识东君意自传。",
        "dynasty": "宋",
        "collection_info": null
    },
    {
        "title": "和伯氏韵赠王元眀元眀旧亲予叔行也今死于贼矣  其一",
        "author": "王洋",
        "content": "十分佳处限长淮，人在空眀静□猜。\n水北结茅真好去，袖中漫刺为谁来。\n因嗟翳日尘凝榭，更弔沈枪卧绿苔。\n多少平岗遶淮路，分眀逐处是池台。",
        "dynasty": "宋",
        "collection_info": null
    },
    {
        "title": "和伯氏韵赠王元眀元眀旧亲予叔行也今死于贼矣  其二",
        "author": "王洋",
        "content": "野树霏烟不傍城，还知髙士欲逃名。\n倦投芒屩春随处，笑起孤帆潮又生。\n曾宿客来门不掩，无心人住鸟忘情。\n郊原盛事知多少，出郭当朝共眼眀。",
        "dynasty": "宋",
        "collection_info": null
    },
    {
        "title": "赠郑季洪季洪屡以诗文见示",
        "author": "王洋",
        "content": "近无邻曲杂尘氛，远有声名海内闻。\n白雪两眉谁顾我，青铜三百拟邀君。\n波涛入笔潮千尺，义勇横胸士六军。\n早办林间茅一把，与君分坐看晴云。",
        "dynasty": "宋",
        "collection_info": null
    },
    {
        "title": "赠何着作",
        "author": "王洋",
        "content": "净名梵行宰官身，迹似空花意自真。\n岂为世间呈伎俩，正缘物外长精神。\n牎横午榻籧篨静，日上朝盘苜蓿新。\n谁与尘寰说消息，不争好恶莫疑人。",
        "dynasty": "宋",
        "collection_info": null
    },
    {
        "title": "送法荣师归吴兴荣自清江退院而归",
        "author": "王洋",
        "content": "又作三年一梦回，浮云何地是根栽。\n身随东土因缘去，袖带西江风月来。\n碧眼已传胡相具，白头谁问故人猜。\n与君别后同参处，雪裏梅花次第开。",
        "dynasty": "宋",
        "collection_info": null
    },
    {
        "title": "赠闻老",
        "author": "王洋",
        "content": "给孤园下化丛林，堂上雷音振海音。\n十六师兄同本愿，三千法界一慈心。\n有时去作人间雨，无事不闻斋后禽。\n怅望四年留五日，自知清浊易分襟。",
        "dynasty": "宋",
        "collection_info": null
    },
    {
        "title": "留赠道场老慧苦眼疾",
        "author": "王洋",
        "content": "云中白鹤塔千寻，为众同南古到今。\n五百年来一声锡，四禅天外百花林。\n长眉白黑归宗眼，苦口因缘黄蘖心。\n方见道场多胜境，尽情呈现付知音。",
        "dynasty": "宋",
        "collection_info": null
    },
    {
        "title": "游纯房见李叔颖郎中诗因思叔颖聊继其韵赠淳化禅师",
        "author": "王洋",
        "content": "衲衣处处逐浮云，法乳何妨长子孙。\n室有巾缾留祖意，门无车马露苔痕。\n名髙楚泽多新侣，梦入苕溪有旧言。\n谁与隐峰居士说，曾参一句是同门。",
        "dynasty": "宋",
        "collection_info": null
    },
    {
        "title": "游天圣邂逅正师知藏作诗赠之",
        "author": "王洋",
        "content": "乘流自谓不得死，生意逢师聊具论。\n无心已尽世间义，举足不随天上尊。\n本源了了眀月观，余事衮衮洪澜翻。\n我生流落势未已，期师尽老依僧园。",
        "dynasty": "宋",
        "collection_info": null
    },
    {
        "title": "赠开先悟老悟老述情三颂自持淡泊不事化缘夜坐举枯木话二首  其一",
        "author": "王洋",
        "content": "放怀澹泊省拘持，应物无方自不疑。\n我国晏然君莫问，他心通处我为谁。\n静无淮浦他年梦，老与庐山宿命期。\n到了百年俱任运，世间屈曲自推移。",
        "dynasty": "宋",
        "collection_info": null
    },
    {
        "title": "赠开先悟老悟老述情三颂自持淡泊不事化缘夜坐举枯木话二首  其二",
        "author": "王洋",
        "content": "身如枯木了生涯，那更迎春竞物华。\n金粟病中犹示众，如来到处不须夸。\n毗卢法藏无心供，兜率陀天自散花。\n比似出门千万事，何如丰俭且随家。",
        "dynasty": "宋",
        "collection_info": null
    },
    {
        "title": "天池赠回老",
        "author": "王洋",
        "content": "平地相逢已二年，重寻胜处少留连。\n千峰拱足烟霞表，飞鸟衔花几席前。\n白雪拥窗斋竈冷，春风吹谷野芳妍。\n四时坐断闲消息，古佛心灯万古传。",
        "dynasty": "宋",
        "collection_info": null
    },
    {
        "title": "赠后庵显裕僧",
        "author": "王洋",
        "content": "坏色寒惟破面藤，寄情显裕一孤僧。\n花天捧日朝分供，山鬼呼风夜扑灯。\n何日庵居同兀兀，羡君身外只腾腾。\n是非不到争多少，前寺经山只一层。",
        "dynasty": "宋",
        "collection_info": null
    },
    {
        "title": "元日倦卧书斋闻僧食未敢歌鼓声作继以清唱感而戏作",
        "author": "王洋",
        "content": "蚤莺声转杂危弦，惊散书窗午枕眠。\n大法鼓声胡部曲，摩登伽戏野狐禅。\n眼中颠倒迷情事，世上纵横使鬼钱。\n烂煮瓠壶钟鼎食，山堂谁道独翛然。",
        "dynasty": "宋",
        "collection_info": null
    },
    {
        "title": "伯氏自仪真招宝觉师住持以诗促行",
        "author": "王洋",
        "content": "白沙太守性多能，儒业箕裘祖佛灯。\n酒减三分留待客，草髙一丈远招僧。\n见成斋饭非长计，创立丛林是大乘。\n好住沩山十年后，牯牛烂攒不须绳。",
        "dynasty": "宋",
        "collection_info": null
    },
    {
        "title": "送宝觉禅师",
        "author": "王洋",
        "content": "夏浅春余宇宙清，溪山千里送君行。\n今宵柳岸半轮月，何处花村飞锡声。\n衣挽岭云犹带湿，鹤随杯渡不须惊。\n江头一线轻帆急，穏压鲸波气自平。",
        "dynasty": "宋",
        "collection_info": null
    },
    {
        "title": "过慈感知古阇黎为童行落髪留饭偶已食不果留",
        "author": "王洋",
        "content": "晓衝轻浪远烟迷，闻道方为训导师。\n绿髪小童辞俗日，白头老子泛舟时。\n自缘旅客蔬盘早，不是阇黎钟饭迟。\n欲别殷勤更留客，逢君知是旧相知。",
        "dynasty": "宋",
        "collection_info": null
    },
    {
        "title": "和伯氏别元老赠行",
        "author": "王洋",
        "content": "相见还如相别时，杖头眀月旧相随。\n五亭溪下西风静，六合沙邉夏日曦。\n洗钵又辞香积饭，传衣仍是雪山儿。\n要须桑下无三宿，不为淮南塞草衰。",
        "dynasty": "宋",
        "collection_info": null
    },
    {
        "title": "留赠太平刘道士",
        "author": "王洋",
        "content": "早岁希夷合道真，八年静默已全神。\n收还赤子无为境，留得丹霄自在身。\n独与老荘谈妙理，不分儒释是殊伦。\n有时醉露真消息，流水桃花不误人。",
        "dynasty": "宋",
        "collection_info": null
    },
    {
        "title": "和赠郑法师",
        "author": "王洋",
        "content": "僊翁八十保纯精，自解真符不送迎。\n信是虚闲能却老，从教草木不知名。\n交邻有兴开三径，只用无求度一生。\n闻说嵌岩云石路，翁能行处我能行。",
        "dynasty": "宋",
        "collection_info": null
    },
    {
        "title": "和赠知宫",
        "author": "王洋",
        "content": "洞门九锁是天关，出世那知在世间。\n行客衝烟排洞户，主人失足到人寰。\n饱餐蔬笋充朝暮，便与孤云结往还。\n因为群仙作家主，却应我到胜君闲。",
        "dynasty": "宋",
        "collection_info": null
    },
    {
        "title": "元夕夜与戎琳殊三老僧对棋琳请作诗赋之",
        "author": "王洋",
        "content": "白布衫鞴时节新，娇鬟丰口绮罗春。\n满城菡萏官同乐，午夜箫歌社降神。\n继昼寻棋三净侣，闻灯坚坐一闲身。\n不须强学行春客，儿女多应不要人。",
        "dynasty": "宋",
        "collection_info": null
    },
    {
        "title": "与长老夜话出故人俞宋护书予至山之日俞书适至书中又相问讯感而赋诗二篇俞郊居婺源草堂蔬圃教子读书乡人重之闻近苦目疾殊可念  其一",
        "author": "王洋",
        "content": "三十年余病作魔，相思长恨隔关河。\n僧窗开读君书至，丈室分龛我暂过。\n忆尔音容如会合，感怀踪迹念蹉跎。\n两篇价有千金重，若比千金更不磨。",
        "dynasty": "宋",
        "collection_info": null
    },
    {
        "title": "与长老夜话出故人俞宋护书予至山之日俞书适至书中又相问讯感而赋诗二篇俞郊居婺源草堂蔬圃教子读书乡人重之闻近苦目疾殊可念  其二",
        "author": "王洋",
        "content": "法海空门老伏波，婺源槐市病维摩。\n道无同异要当尔，命有穷通可奈何。\n两目再清张籍在，一经传子鳯毛多。\n饱闻行业书乡社，得失功名付浩歌。",
        "dynasty": "宋",
        "collection_info": null
    },
    {
        "title": "得小儿书寄二陈学颜字有楷法",
        "author": "王洋",
        "content": "前代风流颜太师，英风烈烈动朝仪。\n危身已着当时节，正笔犹开百世疑。\n儿作此书真识路，翁因忆汝念临岐。\n殷勤莫改平原脚，庆及门闾会有时。",
        "dynasty": "宋",
        "collection_info": null
    },
    {
        "title": "酒熟未酌乡人次第固未及伯氏伯氏因失酒以诗谪之谨继韵解嘲",
        "author": "王洋",
        "content": "满盎浓熏霭绿云，可怜珍韵不长存。\n病妻功罢初尝液，壮士酣余更破樽。\n千日留春传古昔，一宵遗爱有缾盆。\n明朝试榜扬雄宅，恐有壶车忽到门。",
        "dynasty": "宋",
        "collection_info": null
    },
    {
        "title": "谦仲好古携酒见过伯氏以诗谢之次韵",
        "author": "王洋",
        "content": "我生南北本殊津，邂逅相逢若聚苹。\n故纳破愁成一笑，应怜对影只三人。\n居嫌共邑犹分袂，醉觉同心只异身。\n送客溪邉一惆怅，新欢过眼又前尘。",
        "dynasty": "宋",
        "collection_info": null
    },
    {
        "title": "次苹字韵即事",
        "author": "王洋",
        "content": "飘零何处是通津，陆有飞蓬水有苹。\n赋禀但随升斗禄，姓名常后百千人。\n趋炎未肯施先足，耐冷何须便曲身。\n祗有鸣埙恐难继，此心端欲避芳尘。",
        "dynasty": "宋",
        "collection_info": null
    },
    {
        "title": "伯氏再以前韵即事復继韵",
        "author": "王洋",
        "content": "问宅无成復问津，青衫长是照青苹。\n生涯异日知何地，性命如今正属人。\n蝼蚁命轻难报国，虫鱼买绝拙谋身。\n五年湖海成何事，只得冠缨不染尘。",
        "dynasty": "宋",
        "collection_info": null
    },
    {
        "title": "伯氏以诗投郭谦仲叙未相过之意次韵",
        "author": "王洋",
        "content": "相过何日买轻舠，十里思君奈鬰陶。\n莫谓远烟迷野树，且看飞絮舞江皋。\n难追竞病传清昼，且合亡何引浊醪。\n除却醉乡岐路稳，人间无处不风涛。",
        "dynasty": "宋",
        "collection_info": null
    },
    {
        "title": "髙民瞻以前韵作诗因酬",
        "author": "王洋",
        "content": "钓叟生涯止一舠，兴来犹復醉陶陶。\n知君自欲营新筑，继世那闻有旧皋。\n野性素来便野趣，春山唯恐欠春醪。\n果能过我论文字，且拟张帆看怒涛。",
        "dynasty": "宋",
        "collection_info": null
    },
    {
        "title": "民瞻再作诗復以前韵酬之",
        "author": "王洋",
        "content": "报我新诗疾转舠，论文始信赖熏陶。\n追风定见骥千里，鸣野今闻鹤九皋。\n看剑为君倾薄酒，张弓何日畏春醪。\n不烦更问珊瑚树，旧绣年来拆海涛。",
        "dynasty": "宋",
        "collection_info": null
    },
    {
        "title": "和伯氏德清道中",
        "author": "王洋",
        "content": "解组归寻梵释宫，帆风舟转疾飞蓬。\n棠阴留付长江外，山色收来数笔中。\n闻说笑谈供燕席，有时鱼鸟杂籖筒。\n岂唯政誉歌襦袴，文字由来继古风。",
        "dynasty": "宋",
        "collection_info": null
    },
    {
        "title": "伯氏临江使君寄芗林次韵  其一",
        "author": "王洋",
        "content": "力荡横空万斛舟，一函酬唱纪川游。\n篇篇秀润东南竹，落落珠玑小大邹。\n人物百年同富寿，客怀千里梦逡遒。\n主人合作鲸川楫，无奈髙情寄一邱。",
        "dynasty": "宋",
        "collection_info": null
    },
    {
        "title": "伯氏临江使君寄芗林次韵  其二",
        "author": "王洋",
        "content": "君王劝驾一轻舟，赐履西江饱胜游。\n井邑诗书今化鲁，春秋盟会不书邹。\n诗中侯印知无分，笔下尊拳勿太遒。\n快读新章与神会，蠧关门掩梦经邱。",
        "dynasty": "宋",
        "collection_info": null
    },
    {
        "title": "和伯氏二首  其一",
        "author": "王洋",
        "content": "松竹窗邉拂简书，芙蓉水伴戏龟鱼。\n雁行千里时一往，蜂得一房聊共居。\n千二百年形骨健，三十六计米盐疏。\n齿牙缺落无衰病，惭愧当年谢幼舆。",
        "dynasty": "宋",
        "collection_info": null
    },
    {
        "title": "和伯氏二首  其二",
        "author": "王洋",
        "content": "眼见群儿倦走书，明琼忽报涨双鱼。\n造端万绪自成室，迷路多岐要卜居。\n谈氏龟儿门相在，微之道保晓星疏。\n愿翁寿考贻孙子，文有千箱德有舆。",
        "dynasty": "宋",
        "collection_info": null
    },
    {
        "title": "次曾吉父韵",
        "author": "王洋",
        "content": "憔悴非同十载前，旅酬那復似初筵。\n蜜房羽客非无课，木局枯棋亦任缘。\n得酒且思陪笑语，着诗终欲共林泉。\n北坛居士新登拜，租得茶山又一年。",
        "dynasty": "宋",
        "collection_info": null
    },
    {
        "title": "曾吉父出示和郑固道病中诗次韵",
        "author": "王洋",
        "content": "行药萧晨放步迟，啸台秋色饱秋时。\n乐天何意病为伴，樊素不收春自随。\n旧雨故人频问疾，茅君使者净窥棋。\n拂衣身健丹枫路，积压风光剩费诗。",
        "dynasty": "宋",
        "collection_info": null
    },
    {
        "title": "吉父用晁恭道韵作诗谢同会次韵",
        "author": "王洋",
        "content": "蒲柳先衰祗自惊，静思前事似前生。\n力侔元气推先觉，醉打愁城堪一行。\n求援援暌缘富厚，鼓宫宫动亦亏成。\n会当载酒论奇字，日暮江天得细倾。",
        "dynasty": "宋",
        "collection_info": null
    },
    {
        "title": "曾吉父以诗招客次韵",
        "author": "王洋",
        "content": "醉吟居士桃李曲，忠孝相家鹦鹉杯。\n情随兰畹碧香注，诗送茶山烟雨来。\n溪邉官柳意欲尽，枝上海棠红半开。\n不应物色相携手，惊唤南池春梦回。",
        "dynasty": "宋",
        "collection_info": null
    },
    {
        "title": "和吉父赋随字韵",
        "author": "王洋",
        "content": "此生休戚已前期，命薄天公不可移。\n一饮且同今日醉，数篇曾见古人诗。\n青山招我成长计，白髪欺人亦太痴。\n莫与老翁疑甲子，当年犹记会沙随。",
        "dynasty": "宋",
        "collection_info": null
    },
    {
        "title": "和吉父示送别七言",
        "author": "王洋",
        "content": "景物随人也解愁，年来谖草不忘忧。\n微官自縳敢辞冷，倦鸟纵归何处投。\n一岁又闻禾黍熟，百年惟喜甲兵休。\n人生佳节真难遇，莫惜重阳菊满头。",
        "dynasty": "宋",
        "collection_info": null
    },
    {
        "title": "和吉父还谹父诗",
        "author": "王洋",
        "content": "病折丹心一寸灰，犹怜花月照云罍。\n碧腴既许投交分，黄菊从教却放开。\n上客醉时花婀娜，绮筵歌罢月迟徊。\n白头贺监频三请，好客从前招不来。",
        "dynasty": "宋",
        "collection_info": null
    },
    {
        "title": "和吉父赠谹父诗",
        "author": "王洋",
        "content": "疟有黎邱竞出奇，操矛不报主人知。\n问渠去处终无定，与我周旋便有期。\n贫似渊明犹爱酒，瘦如工部只缘诗。\n但教酒入无功社，何用诗称国士为。",
        "dynasty": "宋",
        "collection_info": null
    },
    {
        "title": "和曾谹父简吉父伯南坡",
        "author": "王洋",
        "content": "柳径桃蹊草色新，一年春半又侵寻。\n无情燕子疑巢冷，多怒鸣蛙互目禁。\n满眼为花留色艷，转头遗我是清阴。\n莫愁艇子芙蓉檝，且听拏音作好音。",
        "dynasty": "宋",
        "collection_info": null
    },
    {
        "title": "和谹父小雨秋凉",
        "author": "王洋",
        "content": "时丰报祀拂黄收，共说金穰更几秋。\n树染烟浓山着色，月临天迥水明楼。\n盈囷黍答三时力，七字诗销万斛愁。\n饱饭哦诗醉山月，不妨归老一扁舟。",
        "dynasty": "宋",
        "collection_info": null
    },
    {
        "title": "和谹父携家南坡期以招客",
        "author": "王洋",
        "content": "日日寻春春未休，髙情可是惬风流。\n诗如濯锦江波色，身在浣花流水头。\n行想袿裳分襞积，晚因鱼鸟得迟留。\n草堂费尽无人寄，怅望前溪独自愁。",
        "dynasty": "宋",
        "collection_info": null
    },
    {
        "title": "答秀实见招",
        "author": "王洋",
        "content": "此身初不敢图安，老去偏忧行路难。\n欲调舟车难用法，偕行仆从只宜宽。\n已持食节多虞病，嫌重装囊少虑寒。\n且替疲兵充守宅，诗成莫惜寄来看。",
        "dynasty": "宋",
        "collection_info": null
    },
    {
        "title": "秀实监丞復寄二篇讥商彦不至亦微见及因次韵",
        "author": "王洋",
        "content": "折除官职是声称，利达文章不易幷。\n联句每容分短韵，五言今始见长城。\n将军庄畔伤沉甲，处士庐邉笑盗名。\n我欲抱锄归问妇，揶揄未许饷春耕。",
        "dynasty": "宋",
        "collection_info": null
    },
    {
        "title": "和嘉仲秀实九日诗",
        "author": "王洋",
        "content": "幸分微禄养闲身，杖策登髙拟令辰。\n贫愧减员招酒伴，闲多债数得诗人。\n不辞眼见黄花旧，却恐花惊白髪新。\n人道二疏贤父子，我疑文采是天伦。",
        "dynasty": "宋",
        "collection_info": null
    },
    {
        "title": "次二兄韵",
        "author": "王洋",
        "content": "短莛投迹类蓬麻，何似差吟得当檛。\n藏迹岂期今脱死，迎军几处早分髽。\n池塘带雪犹涵溟，林谷先春已豁谺。\n莫谓寒荄更无分，春来也解露双芽。",
        "dynasty": "宋",
        "collection_info": null
    },
    {
        "title": "仆近还舍以一篇饷秀实蒙以两篇见酢谨用前韵再酬一篇",
        "author": "王洋",
        "content": "春行日日度芳林，僧梦回看午转阴。\n闲喜林塘多静态，忙输蜂蝶见花心。\n三杯酒后逢人醉，几首诗多取意吟。\n惭愧孟郊三百首，何人收拾荐熏琴。",
        "dynasty": "宋",
        "collection_info": null
    },
    {
        "title": "和周秀实用前韵",
        "author": "王洋",
        "content": "老知白髪愧花林，望绝华筵继昼阴。\n病与物疏锁火性，贫知分薄更灰心。\n春收红紫如辞客，风入松篁得伴吟。\n莫恨蔬盘欠何肉，文园病渇只因琴。",
        "dynasty": "宋",
        "collection_info": null
    },
    {
        "title": "和周仲嘉再示三篇  其一",
        "author": "王洋",
        "content": "旧日衣冠说武林，风流曾不减山阴。\n百年人物千山秀，万里功名天下心。\n族姓人人夸盛事，溪山处处称髙吟。\n后生欲听清商曲，莫学无弦只抚琴。",
        "dynasty": "宋",
        "collection_info": null
    },
    {
        "title": "和周仲嘉再示三篇  其二",
        "author": "王洋",
        "content": "花有芳丛竹有林，春来各竞趁光阴。\n妍媸等是目前事，冷淡方知异日心。\n十二里山长隔面，一帆风地每传吟。\n髙山流水人知否，绿绮窗间自晓琴。",
        "dynasty": "宋",
        "collection_info": null
    },
    {
        "title": "和周仲嘉再示三篇  其三",
        "author": "王洋",
        "content": "长篇大轴势如林，慰我穷愁正结阴。\n数首娯忧兼寓物，几人对面便知心。\n多求笔吏供濡墨，剩买筠筒给浩吟。\n闲静心情如此少，能听贺若是知琴。",
        "dynasty": "宋",
        "collection_info": null
    },
    {
        "title": "秀实再用前韵惠诗再答 答见赠",
        "author": "王洋",
        "content": "身似鹪鹩寄远林，仍将病骨卜晴阴。\n有情缘堕有情法，无处云知无处心。\n棋对僧窗时自纵，诗传人口不堪吟。\n感君裁鉴多清赏，收拾焦桐爨下琴。",
        "dynasty": "宋",
        "collection_info": null
    },
    {
        "title": "秀实再用前韵惠诗再答 答自述",
        "author": "王洋",
        "content": "声驰南国秀千林，逸气终疑困华阴。\n病任烧空不烧火，诗唯传句不传心。\n当年宗鲁江西梦，异日睎颜洛下吟。\n直把风流付邱壑，真如封锁匣中琴。",
        "dynasty": "宋",
        "collection_info": null
    },
    {
        "title": "和知字韵二篇 答解嘲",
        "author": "王洋",
        "content": "春来秋去锁烟扉，此境人间不易知。\n强遣忧愁须藉酒，巧传消息却因诗。\n生缘有累难除药，性本无为不用医。\n苦乐从来略相对，乘车须记饭牛时。",
        "dynasty": "宋",
        "collection_info": null
    },
    {
        "title": "和知字韵二篇 答寄赠",
        "author": "王洋",
        "content": "全无客到掩庵扉，冷暖心肠袛自知。\n贫欠饭租难乞米，午亏睡课且裁诗。\n已伤刄自惊逢敌，多病人难更说医。\n强半工夫付诗轴，独惭骑吏立门时。",
        "dynasty": "宋",
        "collection_info": null
    }
]