[
    {
        "title": "关雎",
        "author": "佚名，传为尹吉甫采集、孔子编订",
        "content": "关关雎鸠，在河之洲。窈窕淑女，君子好逑。\n参差荇菜，左右流之。窈窕淑女，寤寐求之。\n求之不得，寤寐思服。悠哉悠哉，辗转反侧。\n参差荇菜，左右采之。窈窕淑女，琴瑟友之。\n参差荇菜，左右芼之。窈窕淑女，钟鼓乐之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "葛覃",
        "author": "佚名，传为尹吉甫采集、孔子编订",
        "content": "葛之覃兮，施于中谷，维叶萋萋。黄鸟于飞，集于灌木，其鸣喈喈。\n葛之覃兮，施于中谷，维叶莫莫。是刈是濩，为絺为绤，服之无斁。\n言告师氏，言告言归。薄污我私，薄浣我衣。害浣害否，归宁父母。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "卷耳",
        "author": "佚名，传为尹吉甫采集、孔子编订",
        "content": "采采卷耳，不盈顷筐。嗟我怀人，置彼周行。\n陟彼崔嵬，我马虺隤。我姑酌彼金罍，维以不永怀。\n陟彼高冈，我马玄黄。我姑酌彼兕觥，维以不永伤。\n陟彼砠矣，我马瘏矣，我仆痡矣，云何吁矣。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "樛木",
        "author": "佚名，传为尹吉甫采集、孔子编订",
        "content": "南有樛木，葛藟累之。乐只君子，福履绥之。\n南有樛木，葛藟荒之。乐只君子，福履将之。\n南有樛木，葛藟萦之。乐只君子，福履成之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "螽斯",
        "author": "佚名，传为尹吉甫采集、孔子编订",
        "content": "螽斯羽，诜诜兮。宜尔子孙，振振兮。\n螽斯羽，薨薨兮。宜尔子孙。绳绳兮。\n螽斯羽，揖揖兮。宜尔子孙，蛰蛰兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "桃夭",
        "author": "佚名，传为尹吉甫采集、孔子编订",
        "content": "桃之夭夭，灼灼其华。之子于归，宜其室家。\n桃之夭夭，有蕡其实。之子于归，宜其家室。\n桃之夭夭，其叶蓁蓁。之子于归，宜其家人。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "兔罝",
        "author": "佚名，传为尹吉甫采集、孔子编订",
        "content": "肃肃兔罝，椓之丁丁。赳赳武夫，公侯干城。\n肃肃兔罝，施于中逵。赳赳武夫，公侯好仇。\n肃肃免罝，施于中林。赳赳武夫，公侯腹心。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "芣苡",
        "author": "佚名，传为尹吉甫采集、孔子编订",
        "content": "采采芣苡，薄言采之。采采芣苡，薄言有之。\n采采芣苡，薄言掇之。采采芣苡，薄言捋之。\n采采芣苡，薄言袺之。采采芣苡，薄言襭之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "汉广",
        "author": "佚名，传为尹吉甫采集、孔子编订",
        "content": "南有乔木，不可休息。汉有游女，不可求思。汉之广矣，不可泳思。江之永矣，不可方思。\n翘翘错薪，言刈其楚。之子于归，言秣其马。汉之广矣，不可泳思。江之永矣，不可方思。\n翘翘错薪，言刈其蒌。之子于归。言秣其驹。汉之广矣，不可泳思。江之永矣，不可方思。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "汝坟",
        "author": "佚名，传为尹吉甫采集、孔子编订",
        "content": "遵彼汝坟，伐其条枚。未见君子，惄如调饥。\n遵彼汝坟，伐其条肄。既见君子，不我遐弃。\n鲂鱼赪尾，王室如毁。虽则如毁，父母孔迩。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "麟之趾",
        "author": "佚名，传为尹吉甫采集、孔子编订",
        "content": "麟之趾，振振公子，于嗟麟兮。\n麟之定，振振公姓，于嗟麟兮。\n麟之角，振振公族，于嗟麟兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "title": "鹊巢",
        "author": "佚名，传为尹吉甫采集、孔子编订",
        "content": "维鹊有巢，维鸠居之。之子于归，百两御之。\n维鹊有巢，维鸠方之。之子于归，百两将之。\n维鹊有巢，维鸠盈之。之子于归，百两成之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "采蘩",
        "author": "佚名，传为尹吉甫采集、孔子编订",
        "content": "于以采蘩？于沼于沚。于以用之？公侯之事。\n于以采蘩？于涧之中。于以用之？公侯之宫。\n被之僮僮，夙夜在公。被之祁祁，薄言还归。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "草虫",
        "author": "佚名，传为尹吉甫采集、孔子编订",
        "content": "喓喓草虫，趯趯阜螽。未见君子，忧心忡忡。亦既见止，亦既觏止，我心则降。\n陟彼南山，言采其蕨。未见君子，忧心惙惙。亦既见止，亦既觏止，我心则说。\n陟彼南山，言采其薇。未见君子，我心伤悲。亦既见止，亦既觏止，我心则夷。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "采苹",
        "author": "佚名，传为尹吉甫采集、孔子编订",
        "content": "于以采苹？南涧之滨。于以采藻？于彼行潦。\n于以盛之？维筐及筥。于以湘之？维锜及釜。\n于以奠之？宗室牖下。谁其尸之？有齐季女。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "甘棠",
        "author": "佚名，传为尹吉甫采集、孔子编订",
        "content": "蔽芾甘棠，勿翦勿伐，召伯所茇。\n蔽芾甘棠，勿翦勿败，召伯所憩。\n蔽芾甘棠，勿翦勿拜，召伯所说。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "行露",
        "author": "佚名，传为尹吉甫采集、孔子编订",
        "content": "厌浥行露，岂不夙夜，谓行多露。\n谁谓雀无角？何以穿我屋？谁谓女无家？何以速我狱？虽速我狱，室家不足！\n谁谓鼠无牙？何以穿我墉？谁谓女无家？何以速我讼？虽速我讼，亦不女从！",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "羔羊",
        "author": "佚名，传为尹吉甫采集、孔子编订",
        "content": "羔羊之皮，素丝五紽。退食自公，委蛇委蛇。\n羔羊之革，素丝五緎。委蛇委蛇，自公退食。\n羔羊之缝，素丝五总。委蛇委蛇，退食自公。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "殷其雷",
        "author": "佚名，传为尹吉甫采集、孔子编订",
        "content": "殷其雷，在南山之阳。何斯违斯，莫敢或遑？振振君子，归哉归哉！\n殷其雷，在南山之侧。何斯违斯，莫敢遑息？振振君子，归哉归哉！\n殷其雷，在南山之下。何斯违斯，莫或遑处？振振君子，归哉归哉！",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "摽有梅",
        "author": "佚名，传为尹吉甫采集、孔子编订",
        "content": "摽有梅，其实七兮。求我庶士，迨其吉兮。\n摽有梅，其实三兮。求我庶士，迨其今兮。\n摽有梅，顷筐塈之。求我庶士，迨其谓之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "小星",
        "author": "佚名，传为尹吉甫采集、孔子编订",
        "content": "嘒彼小星，三五在东。肃肃宵征，夙夜在公。寔命不同！\n嘒彼小星，维参与昴。肃肃宵征，抱衾与裯。寔命不犹！",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "江有汜",
        "author": "佚名，传为尹吉甫采集、孔子编订",
        "content": "江有汜，之子归，不我以。不我以，其后也悔。\n江有渚，之子归，不我与。不我与，其后也处。\n江有沱，之子归，不我过。不我过，其啸也歌。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "野有死麕",
        "author": "佚名，传为尹吉甫采集、孔子编订",
        "content": "野有死麕，白茅包之。有女怀春，吉士诱之。\n林有朴樕，野有死鹿。白茅纯束，有女如玉。\n舒而脱脱兮，无感我帨兮，无使尨也吠。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "何彼襛矣",
        "author": "佚名，传为尹吉甫采集、孔子编订",
        "content": "何彼襛矣，唐棣之华？曷不肃雍？王姬之车。\n何彼襛矣，华如桃李？平王之孙，齐侯之子。\n其钓维何？维丝伊缗。齐侯之子，平王之孙。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "驺虞",
        "author": "佚名，传为尹吉甫采集、孔子编订",
        "content": "彼茁者葭，壹发五豝，于嗟乎驺虞！\n彼茁者蓬，壹发五豵，于嗟乎驺虞！",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "title": "柏舟",
        "author": "佚名，传为尹吉甫采集、孔子编订",
        "content": "泛彼柏舟，亦泛其流。耿耿不寐，如有隐忧。微我无酒，以敖以游。\n我心匪鉴，不可以茹。亦有兄弟，不可以据。薄言往诉，逢彼之怒。\n我心匪石，不可转也。我心匪席，不可卷也。威仪棣棣，不可选也。\n忧心悄悄，愠于群小。觏闵既多，受侮不少。静言思之，寤辟有摽。\n日居月诸，胡迭而微？心之忧矣，如匪浣衣。静言思之，不能奋飞。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "绿衣",
        "author": "佚名，传为尹吉甫采集、孔子编订",
        "content": "绿兮衣兮，绿衣黄裹。心之忧矣，曷维其已！\n绿兮衣兮，绿衣黄裳。心之忧矣，曷维其亡！\n绿兮丝兮，女所治兮。我思古人，俾无訧兮！\n絺兮绤兮，凄其以风。我思古人，实获我心！",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "燕燕",
        "author": "佚名，传为尹吉甫采集、孔子编订",
        "content": "燕燕于飞，差池其羽。之子于归，远送于野。瞻望弗及，泣涕如雨。\n燕燕于飞，颉之颃之。之子于归，远于将之。瞻望弗及，伫立以泣。\n燕燕于飞，下上其音。之子于归，远送于南。瞻望弗及，实劳我心。\n仲氏任只，其心塞渊。终温且惠，淑慎其身。先君之思，以勖寡人。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "日月",
        "author": "佚名，传为尹吉甫采集、孔子编订",
        "content": "日居月诸，照临下土。乃如之人兮，逝不古处？胡能有定？宁不我顾。\n日居月诸，下土是冒。乃如之人兮，逝不相好。胡能有定？宁不我报。\n日居月诸，出自东方。乃如之人兮，德音无良。胡能有定？俾也可忘。\n日居月诸，东方自出。父兮母兮，畜我不卒。胡能有定？报我不述。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "终风",
        "author": "佚名，传为尹吉甫采集、孔子编订",
        "content": "终风且暴，顾我则笑，谑浪笑敖，中心是悼。\n终风且霾，惠然肯来，莫往莫来，悠悠我思。\n终风且曀，不日有曀，寤言不寐，愿言则嚏。\n曀曀其阴，虺虺其雷，寤言不寐，愿言则怀。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "击鼓",
        "author": "佚名，传为尹吉甫采集、孔子编订",
        "content": "击鼓其镗，踊跃用兵。土国城漕，我独南行。\n从孙子仲，平陈与宋。不我以归，忧心有忡。\n爰居爰处？爰丧其马？于以求之？于林之下。\n死生契阔，与子成说。执子之手，与子偕老。\n于嗟阔兮，不我活兮。于嗟洵兮，不我信兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "凯风",
        "author": "佚名，传为尹吉甫采集、孔子编订",
        "content": "凯风自南，吹彼棘心。棘心夭夭，母氏劬劳。\n凯风自南，吹彼棘薪。母氏圣善，我无令人。\n爰有寒痊？在浚之下。有子七人，母氏劳苦。\n睍睆黄鸟，载好其音。有子七人，莫慰母心。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "雄雉",
        "author": "佚名，传为尹吉甫采集、孔子编订",
        "content": "雄雉于飞，泄泄其羽。我之怀矣，自诒伊阻。\n雄雉于飞，下上其音。展矣君子，实劳我心。\n瞻彼日月，悠悠我思。道之云远，曷云能来？\n百尔君子，不知德行。不忮不求，何用不臧。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "匏有苦叶",
        "author": "佚名，传为尹吉甫采集、孔子编订",
        "content": "匏有苦叶，济有深涉。深则厉，浅则揭。\n有瀰济盈，有鷕雉鸣。济盈不濡轨，雉鸣求其牡。\n雍雍鸣雁，旭日始旦。士如归妻，迨冰未泮。\n招招舟子，人涉卬否。不涉卬否，卬须我友。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "谷风",
        "author": "佚名，传为尹吉甫采集、孔子编订",
        "content": "习习谷风，以阴以雨。黾勉同心，不宜有怒。采葑采菲，无以下体？德音莫违，及尔同死。\n行道迟迟，中心有违。不远伊迩，薄送我畿。谁谓荼苦，其甘如荠。宴尔新婚，如兄如弟。\n泾以渭浊，湜湜其沚。宴尔新婚，不我屑以。毋逝我梁，毋发我笱。我躬不阅，遑恤我后。\n就其深矣，方之舟之。就其浅矣，泳之游之。何有何亡，黾勉求之。凡民有丧，匍匐救之。\n不我能畜，反以我为仇。既阻我德，贾用不售。昔育恐育鞫，及尔颠覆。既生既育，比予于毒。\n我有旨蓄，亦以御冬。宴尔新婚，以我御穷。有洸有溃，既诒我肄。不念昔者，伊余来塈。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "式微",
        "author": "佚名，传为尹吉甫采集、孔子编订",
        "content": "式微，式微，胡不归？微君之故，胡为乎中露！\n式微，式微，胡不归？微君之躬，胡为乎泥中！",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "旄丘",
        "author": "佚名，传为尹吉甫采集、孔子编订",
        "content": "旄丘之葛兮，何诞之节兮。叔兮伯兮，何多日也？\n何其处也？必有与也！何其久也？必有以也！\n狐裘蒙戎，匪车不东。叔兮伯兮，靡所与同。\n琐兮尾兮，流离之子。叔兮伯兮，褎如充耳。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "简兮",
        "author": "佚名，传为尹吉甫采集、孔子编订",
        "content": "简兮简兮，方将万舞。日之方中，在前上处。\n硕人俣俣，公庭万舞。有力如虎，执辔如组。\n左手执龠，右手秉翟。赫如渥赭，公言锡爵。\n山有榛，隰有苓。云谁之思？西方美人。彼美人兮，西方之人兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "泉水",
        "author": "佚名，传为尹吉甫采集、孔子编订",
        "content": "毖彼泉水，亦流于淇。有怀于卫，靡日不思。娈彼诸姬，聊与之谋。\n出宿于泲，饮饯于祢。女子有行，远父母兄弟，问我诸姑，遂及伯姊。\n出宿于干，饮饯于言。载脂载辖，还车言迈。遄臻于卫，不瑕有害？\n我思肥泉，兹之永叹。思须与漕，我心悠悠。驾言出游，以写我忧。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "北门",
        "author": "佚名，传为尹吉甫采集、孔子编订",
        "content": "出自北门，忧心殷殷。终窭且贫，莫知我艰。已焉哉！天实为之，谓之何哉！\n王事适我，政事一埤益我。我入自外，室人交遍谪我。已焉哉！天实为之，谓之何哉！\n王事敦我，政事一埤遗我。我入自外，室人交遍摧我。已焉哉！天实为之，谓之何哉！",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "北风",
        "author": "佚名，传为尹吉甫采集、孔子编订",
        "content": "北风其凉，雨雪其雱。惠而好我，携手同行。其虚其邪？既亟只且！\n北风其喈，雨雪其霏。惠而好我，携手同归。其虚其邪？既亟只且！\n莫赤匪狐，莫黑匪乌。惠而好我，携手同车。其虚其邪？既亟只且！",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "静女",
        "author": "佚名，传为尹吉甫采集、孔子编订",
        "content": "静女其姝，俟我于城隅。爱而不见，搔首踟蹰。\n静女其娈，贻我彤管。彤管有炜，说怿女美。\n自牧归荑，洵美且异。匪女之为美，美人之贻。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "新台",
        "author": "佚名，传为尹吉甫采集、孔子编订",
        "content": "新台有泚，河水瀰瀰。燕婉之求，蘧篨不鲜。\n新台有洒，河水浼浼。燕婉之求，蘧篨不殄。\n鱼网之设，鸿则离之。燕婉之求，得此戚施。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "二子乘舟",
        "author": "佚名，传为尹吉甫采集、孔子编订",
        "content": "二子乘舟，泛泛其景。愿言思子，中心养养！\n二子乘舟，泛泛其逝。愿言思子，不瑕有害？",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "title": "柏舟",
        "author": "佚名，传为尹吉甫采集、孔子编订",
        "content": "泛彼柏舟，在彼中河。髧彼两髦，实维我仪。之死矢靡它。母也天只，不谅人只！\n泛彼柏舟，在彼河侧。髧彼两髦，实维我特。之死矢靡慝。母也天只，不谅人只！",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "墙有茨",
        "author": "佚名，传为尹吉甫采集、孔子编订",
        "content": "墙有茨，不可扫也。中冓之言，不可道也。所可道也，言之丑也。\n墙有茨，不可襄也。中冓之言，不可详也。所可详也，言之长也。\n墙有茨，不可束也。中冓之言，不可读也。所可读也，言之辱也。",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "君子偕老",
        "author": "佚名，传为尹吉甫采集、孔子编订",
        "content": "君子偕老，副笄六珈。委委佗佗，如山如河，象服是宜。子之不淑，云如之何？\n玼兮玼兮，其之翟也。鬒发如云，不屑髢也。玉之瑱也，象之揥也，扬且之晳也。胡然而天也！胡然而帝也。\n瑳兮瑳兮，其之展也。蒙彼绉絺，是绁袢也。子之清扬，扬且之颜也。展如之人兮，邦之媛也！",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "桑中",
        "author": "佚名，传为尹吉甫采集、孔子编订",
        "content": "爰采唐矣？沬之乡矣。云谁之思？美孟姜矣。期我乎桑中，要我乎上宫，送我乎淇之上矣。\n爰采麦矣？沬之北矣。云谁之思？美孟弋矣。期我乎桑中，要我乎上宫，送我乎淇之上矣。\n爰采葑矣？沬之东矣。云谁之思？美孟庸矣。期我乎桑中，要我乎上宫，送我乎淇之上矣。",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "鹑之奔奔",
        "author": "佚名，传为尹吉甫采集、孔子编订",
        "content": "鹑之奔奔，鹊之彊彊。人之无良，我以为兄！\n鹊之彊彊，鹑之奔奔。人之无良，我以为君！",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "定之方中",
        "author": "佚名，传为尹吉甫采集、孔子编订",
        "content": "定之方中，作于楚宫。揆之以日，作于楚室。树之榛栗，椅桐梓漆，爰伐琴桑。\n升彼虚矣，以望楚矣。望楚与堂，景山与京。降观于桑，卜云其吉，终然允臧。\n灵雨既零，命彼倌人，星言夙驾，说于桑田。匪直也人，秉心塞渊，騋牝三千。",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "蝃蝀",
        "author": "佚名，传为尹吉甫采集、孔子编订",
        "content": "蝃蝀在东，莫之敢指。女子有行，远父母兄弟。\n朝隮于西，崇朝其雨。女子有行，远兄弟父母。\n乃如之人也，怀婚姻也。大无信也，不知命也！",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "相鼠",
        "author": "佚名，传为尹吉甫采集、孔子编订",
        "content": "相鼠有皮，人而无仪！人而无仪，不死何为？\n相鼠有齿，人而无止！人而无止，不死何俟？\n相鼠有体，人而无礼，人而无礼！胡不遄死？",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "干旄",
        "author": "佚名，传为尹吉甫采集、孔子编订",
        "content": "孑孑干旄，在浚之郊。素丝纰之，良马四之。彼姝者子，何以畀之？\n孑孑干旟，在浚之都。素丝组之，良马五之。彼姝者子，何以予之？\n孑孑干旌，在浚之城。素丝祝之，良马六之。彼姝者子，何以告之？",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "载驰",
        "author": "佚名，传为尹吉甫采集、孔子编订",
        "content": "载驰载驱，归唁卫侯。驱马悠悠，言至于漕。大夫跋涉，我心则忧。\n既不我嘉，不能旋反。视尔不臧，我思不远。\n既不我嘉，不能旋济？视尔不臧，我思不閟。\n陟彼阿丘，言采其蝱。女子善怀，亦各有行。许人尤之，众稚且狂。\n我行其野，芃芃其麦。控于大邦，谁因谁极？大夫君子，无我有尤。百尔所思，不如我所之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "title": "淇奥",
        "author": "佚名，传为尹吉甫采集、孔子编订",
        "content": "瞻彼淇奥，绿竹猗猗。有匪君子，如切如磋，如琢如磨，瑟兮僴兮，赫兮咺兮。有匪君子，终不可谖兮。\n瞻彼淇奥，绿竹青青。有匪君子，充耳秀莹，会弁如星。瑟兮僴兮。赫兮咺兮，有匪君子，终不可谖兮。\n瞻彼淇奥，绿竹如箦。有匪君子，如金如锡，如圭如璧。宽兮绰兮，猗重较兮。善戏谑兮，不为虐兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "考槃",
        "author": "佚名，传为尹吉甫采集、孔子编订",
        "content": "考槃在涧，硕人之宽。独寐寤言，永矢弗谖。\n考槃在阿，硕人之薖。独寐寤歌，永矢弗过。\n考槃在六，硕人之轴。独寐寤宿，永矢弗告。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "硕人",
        "author": "佚名，传为尹吉甫采集、孔子编订",
        "content": "硕人其颀，衣锦褧衣。齐侯之子，卫侯之妻。东宫之妹，邢侯之姨，谭公维私。\n手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。\n硕人敖敖，说于农郊。四牡有骄，朱幩镳镳。翟茀以朝。大夫夙退，无使君劳。\n河水洋洋，北流活活。施罛濊濊，鳣鲔发发。葭菼揭揭，庶姜孽孽，庶士有朅。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "氓",
        "author": "佚名，传为尹吉甫采集、孔子编订",
        "content": "氓之蚩蚩，抱布贸丝。匪来贸丝，来即我谋。送子涉淇，至于顿丘。匪我愆期，子无良媒。将子无怒，秋以为期。\n乘彼垝垣，以望复关。不见复关，泣涕涟涟。既见复关，载笑载言。尔卜尔筮，体无咎言。以尔车来，以我贿迁。\n桑之未落，其叶沃若。于嗟鸠兮！无食桑葚。于嗟女兮！无与士耽。士之耽兮，犹可说也。女之耽兮，不可说也。\n桑之落矣，其黄而陨。自我徂尔，三岁食贫。淇水汤汤，渐车帷裳。女也不爽，士二其行。士也罔极，二三其德。\n三岁为妇，靡室劳矣。夙兴夜寐，靡有朝矣。言既遂矣，至于暴矣。兄弟不知，咥其笑矣。静言思之，躬自悼矣。\n及尔偕老，老使我怨。淇则有岸，隰则有泮。总角之宴，言笑晏晏，信誓旦旦，不思其反。反是不思，亦已焉哉！",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "竹竿",
        "author": "佚名，传为尹吉甫采集、孔子编订",
        "content": "籊籊竹竿，以钓于淇。岂不尔思？远莫致之。\n泉源在左，淇水在右。女子有行，远兄弟父母。\n淇水在右，泉源在左。巧笑之瑳，佩玉之傩。\n淇水滺滺，桧楫松舟。驾言出游，以写我忧。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "芄兰",
        "author": "佚名，传为尹吉甫采集、孔子编订",
        "content": "芄兰之支，童子佩觿。虽则佩觿，能不我知。容兮遂兮，垂带悸兮。\n芄兰之叶，童子佩韘。虽则佩韘，能不我甲。容兮遂兮，垂带悸兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "河广",
        "author": "佚名，传为尹吉甫采集、孔子编订",
        "content": "谁谓河广？一苇杭之。谁谓宋远？跂予望之。\n谁谓河广？曾不容刀。谁谓宋远？曾不崇朝。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "伯兮",
        "author": "佚名，传为尹吉甫采集、孔子编订",
        "content": "伯兮朅兮，邦之桀兮。伯也执殳，为王前驱。\n自伯之东，首如飞蓬。岂无膏沐？谁适为容！\n其雨其雨，杲杲出日。愿言思伯，甘心首疾。\n焉得谖草？言树之背。愿言思伯。使我心痗。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "有狐",
        "author": "佚名，传为尹吉甫采集、孔子编订",
        "content": "有狐绥绥，在彼淇梁。心之忧矣，之子无裳。\n有狐绥绥，在彼淇厉。心之忧矣，之子无带。\n有狐绥绥，在彼淇侧。心之忧矣，之子无服。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "木瓜",
        "author": "佚名，传为尹吉甫采集、孔子编订",
        "content": "投我以木瓜，报之以琼琚。匪报也，永以为好也！\n投我以木桃，报之以琼瑶。匪报也，永以为好也！\n投我以木李，报之以琼九。匪报也，永以为好也！",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "title": "黍离",
        "author": "佚名，传为尹吉甫采集、孔子编订",
        "content": "彼黍离离，彼稷之苗。行迈靡靡，中心摇摇。知我者，谓我心忧；不知我者，谓我何求。悠悠苍天，此何人哉？\n彼黍离离，彼稷之穗。行迈靡靡，中心如醉。知我者，谓我心忧；不知我者，谓我何求。悠悠苍天，此何人哉？\n彼黍离离，彼稷之实。行迈靡靡，中心如噎。知我者，谓我心忧；不知我者，谓我何求。悠悠苍天，此何人哉？",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "君子于役",
        "author": "佚名，传为尹吉甫采集、孔子编订",
        "content": "君子于役，不知其期。曷至哉？鸡栖于埘。日之夕矣，羊牛下来。君子于役，如之何勿思！\n君子于役，不日不月。曷其有佸？鸡栖于桀。日之夕矣，羊牛下括。君子于役，苟无饥渴？",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "君子阳阳",
        "author": "佚名，传为尹吉甫采集、孔子编订",
        "content": "君子阳阳，左执簧，右招我由房，其乐只且！\n君子陶陶，左执翿，右招我由敖，其乐只且！",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "扬之水",
        "author": "佚名，传为尹吉甫采集、孔子编订",
        "content": "扬之水，不流束薪。彼其之子，不与我戍申。怀哉怀哉，曷月予还归哉？\n扬之水，不流束楚。彼其之子，不与我戍甫。怀哉怀哉，曷月予还归哉？\n扬之水，不流束蒲。彼其之子，不与我戍许。怀哉怀哉，曷月予还归哉？",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "中谷有蓷",
        "author": "佚名，传为尹吉甫采集、孔子编订",
        "content": "中谷有蓷，暵其干矣。有女仳离，慨其叹矣。慨其叹矣，遇人之艰难矣。\n中谷有蓷，暵其修矣。有女仳离，条其啸矣。条其啸矣，遇人之不淑矣。\n中谷有蓷，暵其湿矣。有女仳离，啜其泣矣。啜其泣矣，何嗟及矣。",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "兔爰",
        "author": "佚名，传为尹吉甫采集、孔子编订",
        "content": "有兔爰爰，雉离于罗。我生之初，尚无为；我生之后，逢此百罹。尚寐无吪。\n有兔爰爰，雉离于罦。我生之初，尚无造；我生之后，逢此百忧。尚寐无觉。\n有兔爰爰，雉离于罿。我生之初，尚无庸；我生之后，逢此百凶。尚寐无聪。",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "葛藟",
        "author": "佚名，传为尹吉甫采集、孔子编订",
        "content": "绵绵葛藟，在河之浒。终远兄弟，谓他人父。谓他人父，亦莫我顾！\n绵绵葛爰，在河之藟。终远兄弟，谓他人母。谓他人母，亦莫我有！\n绵绵葛藟，在河之漘。终远兄弟，谓他人昆。谓他人昆，亦莫我闻！",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "采葛",
        "author": "佚名，传为尹吉甫采集、孔子编订",
        "content": "彼采葛兮，一日不见，如三月兮！\n彼采萧兮，一日不见，如三秋兮！\n彼采艾兮！一日不见，如三岁兮！",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "大车",
        "author": "佚名，传为尹吉甫采集、孔子编订",
        "content": "大车槛槛，毳衣如菼。岂不尔思？畏子不敢。\n大车啍啍，毳衣如璊，岂不尔思？畏子不奔。\n谷则异室，死则同穴。谓予不信，有如皎日。",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "丘中有麻",
        "author": "佚名，传为尹吉甫采集、孔子编订",
        "content": "丘中有麻，彼留子嗟。彼留子嗟，将其来施施。\n丘中有麦，彼留子国。彼留子国，将其来食。\n丘中有李，彼留之子。彼留之子，贻我佩九。",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "title": "缁衣",
        "author": "佚名，传为尹吉甫采集、孔子编订",
        "content": "缁衣之宜兮，敝予又改为兮。适子之馆兮。还予授子之粲兮。\n缁衣之好兮，敝予又改造兮。适子之馆兮，还予授子之粲兮。\n缁衣之席兮，敝予又改作兮。适子之馆兮，还予授子之粲兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "将仲子",
        "author": "佚名，传为尹吉甫采集、孔子编订",
        "content": "将仲子兮，无逾我里，无折我树杞。岂敢爱之？畏我父母。仲可怀也，父母之言亦可畏也。\n将仲子兮，无逾我墙，无折我树桑。岂敢爱之？畏我诸兄。仲可怀也，诸兄之言亦可畏也。\n将仲子兮，无逾我园，无折我树檀。岂敢爱之？畏人之多言。仲可怀也，人之多言亦可畏也。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "叔于田",
        "author": "佚名，传为尹吉甫采集、孔子编订",
        "content": "叔于田，巷无居人。岂无居人？不如叔也。洵美且仁。\n叔于狩，巷无饮酒。岂无饮酒？不如叔也。洵美且好。\n叔适野，巷无服马。岂无服马？不如叔也。洵美且武。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "大叔于田",
        "author": "佚名，传为尹吉甫采集、孔子编订",
        "content": "叔于田，乘乘马。执辔如组，两骖如舞。叔在薮，火烈具举。襢裼暴虎，献于公所。将叔勿狃，戒其伤女。\n叔于田，乘乘黄。两服上襄，两骖雁行。叔在薮，火烈具扬。叔善射忌，又良御忌。抑罄控忌，抑纵送忌。\n叔于田，乘乘鸨。两服齐首，两骖如手。叔在薮，火烈具阜。叔马慢忌，叔发罕忌，抑释掤忌，抑鬯弓忌。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "清人",
        "author": "佚名，传为尹吉甫采集、孔子编订",
        "content": "清人在彭，驷介旁旁。二矛重英，河上乎翱翔。\n清人在消，驷介麃麃。二矛重乔，河上乎逍遥。\n清人在轴，驷介陶陶。左旋右抽，中军作好。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "羔裘",
        "author": "佚名，传为尹吉甫采集、孔子编订",
        "content": "羔裘如濡，洵直且侯。彼其之子，舍命不渝。\n羔裘豹饰，孔武有力。彼其之子，邦之司直。\n羔裘晏兮，三英粲兮。彼其之子，邦之彦兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "遵大路",
        "author": "佚名，传为尹吉甫采集、孔子编订",
        "content": "遵大路兮，掺执子之袪兮。无我恶兮，不蓵故也！\n遵大路兮，掺执子之手兮。无我魗兮，不蓵好也！",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "女曰鸡鸣",
        "author": "佚名，传为尹吉甫采集、孔子编订",
        "content": "女曰鸡鸣，士曰昧旦。子兴视夜，明星有烂。将翱将翔，弋凫与雁。\n弋言加之，与子宜之。宜言饮酒，与子偕老。琴瑟在御，莫不静好。\n知子之来之，杂佩以赠之。知子之顺之，杂佩以问之。知子之好之，杂佩以报之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "有女同车",
        "author": "佚名，传为尹吉甫采集、孔子编订",
        "content": "有女同车，颜如舜华。将翱将翔，佩玉琼琚。彼美孟姜，洵美且都。\n有女同行，颜如舜英。将翱将翔，佩玉将将。彼美孟姜，德音不忘。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "山有扶苏",
        "author": "佚名，传为尹吉甫采集、孔子编订",
        "content": "山有扶苏，隰有荷华。不见子都，乃见狂且。\n山有乔松，隰有游龙，不见子充，乃见狡童。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "萚兮",
        "author": "佚名，传为尹吉甫采集、孔子编订",
        "content": "萚兮萚兮，风其吹女。叔兮伯兮，倡予和女。\n萚兮萚兮，风其漂女。叔兮伯兮，倡予要女。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "狡童",
        "author": "佚名，传为尹吉甫采集、孔子编订",
        "content": "彼狡童兮，不与我言兮。维子之故，使我不能餐兮。\n彼狡童兮，不与我食兮。维子之故，使我不能息兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "褰裳",
        "author": "佚名，传为尹吉甫采集、孔子编订",
        "content": "子惠思我，褰裳涉溱。子不我思，岂无他人？狂童之狂也且！\n子惠思我，褰裳涉洧。子不我思，岂无他士？狂童之狂也且！",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "丰",
        "author": "佚名，传为尹吉甫采集、孔子编订",
        "content": "子之丰兮，俟我乎巷兮，悔予不送兮。\n子之昌兮，俟我乎堂兮，悔予不将兮。\n衣锦褧衣，裳锦褧裳。叔兮伯兮，驾予与行。\n裳锦褧裳，衣锦褧衣。叔兮伯兮，驾予与归。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "东门之墠",
        "author": "佚名，传为尹吉甫采集、孔子编订",
        "content": "东门之墠，茹藘在阪。其室则迩，其人甚远。\n东门之栗，有践家室。岂不尔思？子不我即！",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "风雨",
        "author": "佚名，传为尹吉甫采集、孔子编订",
        "content": "风雨凄凄，鸡鸣喈喈，既见君子。云胡不夷？\n风雨潇潇，鸡鸣胶胶。既见君子，云胡不瘳？\n风雨如晦，鸡鸣不已。既见君子，云胡不喜？",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "子衿",
        "author": "佚名，传为尹吉甫采集、孔子编订",
        "content": "青青子衿，悠悠我心。纵我不往，子宁不嗣音？\n青青子佩，悠悠我思。纵我不往，子宁不来？\n挑兮达兮，在城阙兮。一日不见，如三月兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "扬之水",
        "author": "佚名，传为尹吉甫采集、孔子编订",
        "content": "扬之水，不流束楚。终鲜兄弟，维予与女。无信人之言，人实诳女。\n扬之水，不流束薪。终鲜兄弟，维予二人。无信人之言，人实不信。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "出其东门",
        "author": "佚名，传为尹吉甫采集、孔子编订",
        "content": "出其东门，有女如云。虽则如云。匪我思存。缟衣綦巾，聊乐我员。\n出其闉阇，有女如荼。虽则如荼，匪我思且。缟衣茹藘，聊可与娱。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "野有蔓草",
        "author": "佚名，传为尹吉甫采集、孔子编订",
        "content": "野有蔓草，零露漙兮。有美一人，清扬婉兮。邂逅相遇，适我愿兮。\n野有蔓草，零露瀼瀼。有美一人，婉如清扬。邂逅相遇，与子偕臧。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "溱洧",
        "author": "佚名，传为尹吉甫采集、孔子编订",
        "content": "溱与洧，方涣涣兮。士与女，方秉蕳兮。女曰观乎？士曰既且。且往观乎？\n洧之外，洵吁且乐。维士与女，伊其相谑，赠之以勺药。\n溱与洧，浏其清矣。士与女，殷其盈矣。女曰观乎？士曰既且。且往观乎？\n洧之外，洵吁且乐。维士与女，伊其将谑，赠之以勺药。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "title": "鸡鸣",
        "author": "佚名，传为尹吉甫采集、孔子编订",
        "content": "鸡既鸣矣，朝既盈矣。匪鸡则鸣，苍蝇之声。\n东方明矣，朝既昌矣。匪东方则明，月出之光。\n虫飞薨薨，甘与子同梦。会且归矣，无庶予子憎。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "还",
        "author": "佚名，传为尹吉甫采集、孔子编订",
        "content": "子之还兮，遭我乎狃之间兮。并驱从两肩兮，揖我谓我儇兮。\n子之茂兮，遭我乎狃之道兮。并驱从两牡兮，揖我谓我好兮。\n子之昌兮，遭我乎狃之阳兮。并驱从两狼兮，揖我谓我臧兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "着",
        "author": "佚名，传为尹吉甫采集、孔子编订",
        "content": "俟我于着乎而，充耳以素乎而，尚之以琼华乎而。\n俟我于庭乎而，充耳以青乎而，尚之以琼莹乎而。\n俟我于堂乎而，充耳以黄乎而，尚之以琼英乎而。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "东方之日",
        "author": "佚名，传为尹吉甫采集、孔子编订",
        "content": "东方之日兮，彼姝者子，在我室兮。在我室兮，履我即兮。\n东方之月兮，彼姝者子，在我闼兮。在我闼兮，履我发兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "东方未明",
        "author": "佚名，传为尹吉甫采集、孔子编订",
        "content": "东方未明，颠倒衣裳。颠之倒之，自公召之。\n东方未晞，颠倒裳衣。倒之颠之，自公令之。\n折柳樊圃，狂夫瞿瞿。不能辰夜，不夙则莫。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "南山",
        "author": "佚名，传为尹吉甫采集、孔子编订",
        "content": "南山崔崔，雄狐绥绥。鲁道有荡，齐子由归。既曰归止，曷又怀止？\n葛屦五两，冠緌双止。鲁道有荡，齐子庸止。既曰庸止，曷又从止？\n蓺麻如之何？衡从其亩。取妻如之何？必告父母。既曰告止，曷又鞠止？\n析薪如之何？匪斧不克。取妻如之何？匪媒不得。既曰得止，曷又极止？",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "甫田",
        "author": "佚名，传为尹吉甫采集、孔子编订",
        "content": "无田甫田，维莠骄骄。无思远人，劳心忉忉。\n无田甫田，维莠桀桀。无思远人，劳心怛怛。\n婉兮娈兮。总角丱兮。未几见兮，突而弁兮！",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "卢令",
        "author": "佚名，传为尹吉甫采集、孔子编订",
        "content": "卢令令，其人美且仁。\n卢重环，其人美且鬈。\n卢重镅，其人美且偲。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "敝笱",
        "author": "佚名，传为尹吉甫采集、孔子编订",
        "content": "敝笱在梁，其鱼鲂鳏。齐子归止，其从如云。\n敝笱在梁，其鱼鲂鱮。齐子归止，其从如雨。\n敝笱在梁，其鱼唯唯。齐子归止，其从如水。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "载驱",
        "author": "佚名，传为尹吉甫采集、孔子编订",
        "content": "载驱薄薄，簟茀朱鞹。鲁道有荡，齐子发夕。\n四骊济济，垂辔沵沵。鲁道有荡，齐子岂弟。\n汶水汤汤，行人彭彭。鲁道有荡，齐子翱翔。\n汶水滔滔，行人儦儦。鲁道有荡，齐了游敖。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "猗嗟",
        "author": "佚名，传为尹吉甫采集、孔子编订",
        "content": "猗嗟昌兮，颀而长兮。抑若扬兮，美目扬兮。巧趋跄兮，射则臧兮。\n猗嗟名兮，美目清兮。仪既成兮，终日射侯，不出正兮，展我甥兮。\n猗嗟娈兮，清扬婉兮。舞则选兮，射则贯兮，四矢反兮，以御乱兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "title": "葛屦",
        "author": "佚名，传为尹吉甫采集、孔子编订",
        "content": "纠纠葛屦，可以履霜？掺掺女手，可以缝裳？要之襋之，好人服之。\n好人提提，宛然左辟，佩其象揥。维是褊心，是以为刺。",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "title": "汾沮洳",
        "author": "佚名，传为尹吉甫采集、孔子编订",
        "content": "彼汾沮洳，言采其莫。彼其之子，美无度。美无度，殊异乎公路。\n彼汾一方，言采其桑。彼其之子，美如英。美如英，殊异乎公行。\n彼汾一曲，言采其藚。彼其之子，美如玉。美如玉，殊异乎公族。",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "title": "园有桃",
        "author": "佚名，传为尹吉甫采集、孔子编订",
        "content": "园有桃，其实之肴。心之忧矣，我歌且谣。不知我者，谓我士也骄。\n彼人是哉，子曰何其？心之忧矣，其谁知之？其谁知之，盖亦勿思！\n园有棘，其实之食。心之忧矣，聊以行国。不知我者，谓我士也罔极。\n彼人是哉，子曰何其？心之忧矣，其谁知之？其谁知之，盖亦勿思！",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "title": "陟岵",
        "author": "佚名，传为尹吉甫采集、孔子编订",
        "content": "陟彼岵兮，瞻望父兮。父曰：嗟！予子行役，夙夜无已。上慎旃哉，犹来！无止！\n陟彼屺兮，瞻望母兮。母曰：嗟！予季行役，夙夜无寐。上慎旃哉，犹来！无弃！\n陟彼冈兮，瞻望兄兮。兄曰：嗟！予弟行役，夙夜必偕。上慎旃哉，犹来！无死！",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "title": "十亩之间",
        "author": "佚名，传为尹吉甫采集、孔子编订",
        "content": "十亩之间兮，桑者闲闲兮，行与子还兮。\n十亩之外兮，桑者泄泄兮，行与子逝兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "title": "伐檀",
        "author": "佚名，传为尹吉甫采集、孔子编订",
        "content": "坎坎伐檀兮，置之河之干兮。河水清且涟猗。不稼不穑，胡取禾三百廛兮？\n不狩不猎，胡瞻尔庭有县貆兮？彼君子兮，不素餐兮！\n坎坎伐辐兮，置之河之侧兮。河水清且直猗。不稼不穑，胡取禾三百亿兮？\n不狩不猎，胡瞻尔庭有县特兮？彼君子兮，不素食兮！\n坎坎伐轮兮，置之河之漘兮。河水清且沦猗。不稼不穑，胡取禾三百囷兮？\n不狩不猎，胡瞻尔庭有县鹑兮？彼君子兮，不素飧兮！",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "title": "硕鼠",
        "author": "佚名，传为尹吉甫采集、孔子编订",
        "content": "硕鼠硕鼠，无食我黍！三岁贯女，莫我肯顾。逝将去女，适彼乐土。乐土乐土，爰得我所。\n硕鼠硕鼠，无食我麦！三岁贯女，莫我肯德。逝将去女，适彼乐国。乐国乐国，爰得我直。\n硕鼠硕鼠，无食我苗！三岁贯女，莫我肯劳。逝将去女，适彼乐郊。乐郊乐郊，谁之永号？",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "title": "蟋蟀",
        "author": "佚名，传为尹吉甫采集、孔子编订",
        "content": "蟋蟀在堂，岁聿其莫。今我不乐，日月其除。无已大康，职思其居。好乐无荒，良士瞿瞿。\n蟋蟀在堂，岁聿其逝。今我不乐，日月其迈。无已大康，职思其外。好乐无荒，良士蹶蹶。\n蟋蟀在堂，役车其休。今我不乐，日月其慆。无以大康。职思其忧。好乐无荒，良士休休。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "山有枢",
        "author": "佚名，传为尹吉甫采集、孔子编订",
        "content": "山有枢，隰有榆。子有衣裳，弗曳弗娄。子有车马，弗驰弗驱。宛其死矣，他人是愉。\n山有栲，隰有杻。子有廷内，弗洒弗扫。子有钟鼓，弗鼓弗考。宛其死矣，他人是保。\n山有漆，隰有栗。子有酒食，何不日鼓瑟？且以喜乐，且以永日。宛其死矣，他人入室。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "扬之水",
        "author": "佚名，传为尹吉甫采集、孔子编订",
        "content": "扬之水，白石凿凿。素衣朱襮，从子于沃。既见君子，云何不乐？\n扬之水，白石皓皓。素衣朱绣，从子于鹄。既见君子，云何其忧？\n扬之水，白石粼粼。我闻有命，不敢以告人。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "椒聊",
        "author": "佚名，传为尹吉甫采集、孔子编订",
        "content": "椒聊之实，蕃衍盈升。彼其之子，硕大无朋。椒聊且，远条且。\n椒聊之实，蕃衍盈匊。彼其之子，硕大且笃。椒聊且，远条且。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "绸缪",
        "author": "佚名，传为尹吉甫采集、孔子编订",
        "content": "绸缪束薪，三星在天。今夕何夕，见此良人？子兮子兮，如此良人何？\n绸缪束刍，三星在隅。今夕何夕，见此邂逅？子兮子兮，如此邂逅何？\n绸缪束楚，三星在户。今夕何夕，见此粲者？子兮子兮，如此粲者何？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "杕杜",
        "author": "佚名，传为尹吉甫采集、孔子编订",
        "content": "有杕之杜，其叶湑湑。独行踽踽。岂无他人？不如我同父。嗟行之人，胡不比焉？人无兄弟，胡不佽焉？\n有杕之杜，其叶箐箐。独行睘睘。岂无他人？不如我同姓。嗟行之人，胡不比焉？人无兄弟，胡不佽焉？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "羔裘",
        "author": "佚名，传为尹吉甫采集、孔子编订",
        "content": "羔裘豹祛，自我人居居。岂无他人？维子之故。\n羔裘豹褎，自我人究究。岂无他人？维子之好。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "鸨羽",
        "author": "佚名，传为尹吉甫采集、孔子编订",
        "content": "肃肃鸨羽，集于苞栩。王事靡盬，不能蓺稷黍。父母何怙？悠悠苍天，曷其有所？\n肃肃鸨翼，集于苞棘。王事靡盬，不能蓺黍稷。父母何食？悠悠苍天，曷其有极？\n肃肃鸨行，集于苞桑，王事靡盬，不能蓺稻梁。父母何尝？悠悠苍天，曷其有常？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "无衣",
        "author": "佚名，传为尹吉甫采集、孔子编订",
        "content": "岂曰无衣七兮？不如子之衣，安且吉兮！\n岂曰无衣六兮？不如子之衣，安且燠兮！",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "有杕之杜",
        "author": "佚名，传为尹吉甫采集、孔子编订",
        "content": "有杕之杜，生于道左。彼君子兮，噬肯适我？中心好之，曷饮食之？\n有杕之杜，生于道周。彼君子兮，噬肯来游？中心好之，曷饮食之？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "葛生",
        "author": "佚名，传为尹吉甫采集、孔子编订",
        "content": "葛生蒙楚，蔹蔓于野。予美亡此，谁与？独处？\n葛生蒙棘，蔹蔓于域。予美亡此，谁与？独息？\n角枕粲兮，锦衾烂兮。予美亡此，谁与？独旦？\n夏之日，冬之夜。百岁之后，归于其居。\n冬之夜，夏之日。百岁之后，归于其室。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "采苓",
        "author": "佚名，传为尹吉甫采集、孔子编订",
        "content": "采苓采苓，首阳之巅。人之为言，苟亦无信。舍旃舍旃，苟亦无然。人之为言，胡得焉？\n采苦采苦，首阳之下。人之为言，苟亦无与。舍旃舍旃，苟亦无然。人之为言，胡得焉？\n采葑采葑，首阳之东。人之为言，苟亦无从。舍旃舍旃，苟亦无然。人之为言，胡得焉？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "title": "车邻",
        "author": "佚名，传为尹吉甫采集、孔子编订",
        "content": "有车邻邻，有马白颠。未见君子，寺人之令。\n阪有漆，隰有栗。既见君子，并坐鼓瑟。今者不乐，逝者其耋。\n阪有桑，隰有杨。既见君子，并坐鼓簧。今者不乐，逝者其亡。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "驷驖",
        "author": "佚名，传为尹吉甫采集、孔子编订",
        "content": "驷驖孔阜，六辔在手。公之媚子，从公于狩。\n奉时辰牡，辰牡孔硕。公曰左之，舍拔则获。\n游于北园，四马既闲。輶车鸾镳，载猃歇骄。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "小戎",
        "author": "佚名，传为尹吉甫采集、孔子编订",
        "content": "小戎俴收，五楘梁辀。游环胁驱，阴靷鋈续。文茵畅毂，驾我骐馵。\n言念君子，温其如玉。在其板屋，乱我心曲。\n四牡孔阜，六辔在手。骐骝是中，騧骊是骖。龙盾之合，鋈以觼軜。\n言念君子，温其在邑。方何为期？胡然我念之！\n俴驷孔群，厹矛鋈錞。蒙伐有苑，虎韔镂膺。交韔二弓，竹闭绲縢。\n言念君子，载寝载兴。厌厌良人，秩秩德音。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "蒹葭",
        "author": "佚名，传为尹吉甫采集、孔子编订",
        "content": "蒹葭苍苍，白露为霜。所谓伊人，在水一方。溯洄从之，道阻且长。溯游从之，宛在水中央。\n蒹葭萋萋，白露未晞。所谓伊人，在水之湄。溯洄从之，道阻且跻。溯游从之，宛在水中坻。\n蒹葭采采，白露未已。所谓伊人，在水之涘。溯洄从之，道阻且右。溯游从之，宛在水中沚。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "终南",
        "author": "佚名，传为尹吉甫采集、孔子编订",
        "content": "终南何有？有条有梅。君子至止，锦衣狐裘。颜如渥丹，其君也哉！\n终南何有？有纪有堂。君子至止，黻衣绣裳。佩玉将将，寿考不忘！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "黄鸟",
        "author": "佚名，传为尹吉甫采集、孔子编订",
        "content": "交交黄鸟，止于棘。谁从穆公？子车奄息。维此奄息，百夫之特。\n临其穴，惴惴其栗。彼苍者天，歼我良人！如可赎兮，人百其身！\n交交黄鸟，止于桑。谁从穆公？子车仲行。维此仲行，百夫之防。\n临其穴，惴惴其栗。彼苍者天，歼我良人！如可赎兮，人百其身！\n交交黄鸟，止于楚。谁从穆公？子车针虎。维此针虎，百夫之御。\n临其穴，惴惴其栗。彼苍者天，歼我良人！如可赎兮，人百其身！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "晨风",
        "author": "佚名，传为尹吉甫采集、孔子编订",
        "content": "鴥彼晨风，郁彼北林。未见君子，忧心钦钦。如何如何，忘我实多！\n山有苞栎，隰有六駮。未见君子，忧心靡乐。如何如何，忘我实多！\n山有苞棣，隰有树檖。未见君子，忧心如醉。如何如何，忘我实多！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "无衣",
        "author": "佚名，传为尹吉甫采集、孔子编订",
        "content": "岂曰无衣？与子同袍。王于兴师，修我戈矛。与子同仇！\n岂曰无衣？与子同泽。王于兴师，修我矛戟。与子偕作！\n岂曰无衣？与子同裳。王于兴师，修我甲兵。与子偕行！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "渭阳",
        "author": "佚名，传为尹吉甫采集、孔子编订",
        "content": "我送舅氏，曰至渭阳。何以赠之？路车乘黄。\n我送舅氏，悠悠我思。何以赠之？琼瑰玉佩。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "权舆",
        "author": "佚名，传为尹吉甫采集、孔子编订",
        "content": "于我乎，夏屋渠渠，今也每食无余。于嗟乎，不承权舆！\n于我乎，每食四簋，今也每食不饱。于嗟乎，不承权舆！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "title": "宛丘",
        "author": "佚名，传为尹吉甫采集、孔子编订",
        "content": "子之汤兮，宛丘之上兮。洵有情兮，而无望兮。\n坎其击鼓，宛丘之下。无冬无夏，值其鹭羽。\n坎其击缶，宛丘之道。无冬无夏，值其鹭翿。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "东门之枌",
        "author": "佚名，传为尹吉甫采集、孔子编订",
        "content": "东门之枌，宛丘之栩。子仲之子，婆娑其下。\n谷旦于差，南方之原。不绩其麻，市也婆娑。\n谷旦于逝，越以鬷迈。视尔如荍，贻我握椒。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "衡门",
        "author": "佚名，传为尹吉甫采集、孔子编订",
        "content": "衡门之下，可以栖迟。泌之洋洋，可以乐饥。\n岂其食鱼，必河之鲂？岂其取妻，必齐之姜？\n岂其食鱼，必河之鲤？岂其取妻，必宋之子？",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "东门之池",
        "author": "佚名，传为尹吉甫采集、孔子编订",
        "content": "东门之池，可以沤麻。彼美淑姬，可与晤歌。\n东门之池，可以沤纻。彼美淑姬，可与晤语。\n东门之池，可以沤菅。彼美淑姬，可与晤言。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "东门之杨",
        "author": "佚名，传为尹吉甫采集、孔子编订",
        "content": "东门之杨，其叶牂牂。昏以为期，明星煌煌。\n东门之杨，其叶肺肺。昏以为期，明星晢晢。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "墓门",
        "author": "佚名，传为尹吉甫采集、孔子编订",
        "content": "墓门有棘，斧以斯之。夫也不良，国人知之。知而不已，谁昔然矣。\n墓门有梅，有鸮萃止。夫也不良，歌以讯之。讯予不顾，颠倒思予。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "防有鹊巢",
        "author": "佚名，传为尹吉甫采集、孔子编订",
        "content": "防有鹊巢，邛有旨苕。谁侜予美？心焉忉忉。\n中唐有甓，邛有旨鹝。谁侜予美？心焉惕惕。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "月出",
        "author": "佚名，传为尹吉甫采集、孔子编订",
        "content": "月出皎兮。佼人僚兮。舒窈纠兮。劳心悄兮。\n月出皓兮。佼人懰兮。舒忧受兮。劳心慅兮。\n月出照兮。佼人燎兮。舒夭绍兮。劳心惨兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "株林",
        "author": "佚名，传为尹吉甫采集、孔子编订",
        "content": "胡为乎株林？从夏南！匪适株林，从夏南！\n驾我乘马，说于株野。乘我乘驹，朝食于株！",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "泽陂",
        "author": "佚名，传为尹吉甫采集、孔子编订",
        "content": "彼泽之陂，有蒲与荷。有美一人，伤如之何？寤寐无为，涕泗滂沱。\n彼泽之陂，有蒲与蕳。有美一人，硕大且卷。寤寐无为，中心悁悁。\n彼泽之陂，有蒲菡萏。有美一人，硕大且俨。寤寐无为，辗转伏枕。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "title": "羔裘",
        "author": "佚名，传为尹吉甫采集、孔子编订",
        "content": "羔裘逍遥，狐裘以朝。岂不尔思？劳心忉忉。\n羔裘翱翔，狐裘在堂。岂不尔思？我心忧伤。\n羔裘如膏，日出有曜。岂不尔思？中心是悼。",
        "dynasty": "周",
        "collection_info": {
            "collection": "诗经",
            "volume": "国风",
            "section": "桧风"
        }
    },
    {
        "title": "素冠",
        "author": "佚名，传为尹吉甫采集、孔子编订",
        "content": "庶见素冠兮，棘人栾栾兮。劳心慱慱兮。\n庶见素衣兮，我心伤悲兮。聊与子同归兮。\n庶见素韠兮，我心蕴结兮。聊与子如一兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "桧风"
        }
    },
    {
        "title": "隰有苌楚",
        "author": "佚名，传为尹吉甫采集、孔子编订",
        "content": "隰有苌楚，猗傩其枝，夭之沃沃，乐子之无知。\n隰有苌楚，猗傩其华，夭之沃沃。乐子之无家。\n隰有苌楚，猗傩其实，夭之沃沃。乐子之无室。",
        "dynasty": "周",
        "collection_info": {
            "collection": "诗经",
            "volume": "国风",
            "section": "桧风"
        }
    },
    {
        "title": "匪风",
        "author": "佚名，传为尹吉甫采集、孔子编订",
        "content": "匪风发兮，匪车偈兮。顾瞻周道，中心怛兮。\n匪风飘兮，匪车嘌兮。顾瞻周道，中心吊兮。\n谁能亨鱼？溉之釜鬵。谁将西归？怀之好音。",
        "dynasty": "周",
        "collection_info": {
            "collection": "诗经",
            "volume": "国风",
            "section": "桧风"
        }
    },
    {
        "title": "蜉蝣",
        "author": "佚名，传为尹吉甫采集、孔子编订",
        "content": "蜉蝣之羽，衣裳楚楚。心之忧矣，于我归处。\n蜉蝣之翼，采采衣服。心之忧矣，于我归息。\n蜉蝣掘阅，麻衣如雪。心之忧矣，于我归说。",
        "dynasty": "周",
        "collection_info": {
            "collection": "诗经",
            "volume": "国风",
            "section": "曹风"
        }
    },
    {
        "title": "候人",
        "author": "佚名，传为尹吉甫采集、孔子编订",
        "content": "彼候人兮，何戈与祋。彼其之子，三百赤芾。\n维鹈在梁，不濡其翼。彼其之子，不称其服。\n维鹈在梁，不濡其咮。彼其之子，不遂其媾。\n荟兮蔚兮，南山朝隮。婉兮娈兮，季女斯饥。",
        "dynasty": "周",
        "collection_info": {
            "collection": "诗经",
            "volume": "国风",
            "section": "曹风"
        }
    },
    {
        "title": "鸤鸠",
        "author": "佚名，传为尹吉甫采集、孔子编订",
        "content": "鸤鸠在桑，其子七兮。淑人君子，其仪一兮。其仪一兮，心如结兮。\n鸤鸠在桑，其子在梅。淑人君子，其带伊丝。其带伊丝，其弁伊骐。\n鸤鸠在桑，其子在棘。淑人君子，其仪不忒。其仪不忒，正是四国。\n鸤鸠在桑，其子在榛。淑人君子，正是国人，正是国人。胡不万年？",
        "dynasty": "周",
        "collection_info": {
            "collection": "诗经",
            "volume": "国风",
            "section": "曹风"
        }
    },
    {
        "title": "下泉",
        "author": "佚名，传为尹吉甫采集、孔子编订",
        "content": "冽彼下泉，浸彼苞稂。忾我寤叹，念彼周京。\n冽彼下泉，浸彼苞萧。忾我寤叹，念彼京周。\n冽彼下泉，浸彼苞蓍。忾我寤叹，念彼京师。\n芃芃黍苗，阴雨膏之。四国有王，郇伯劳之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "曹风"
        }
    },
    {
        "title": "七月",
        "author": "佚名，传为尹吉甫采集、孔子编订",
        "content": "七月流火，九月授衣。一之日觱发，二之日栗烈。无衣无褐，何以卒岁？\n三之日于耜，四之日举趾。同我妇子，馌彼南亩。田畯至喜。\n七月流火，九月授衣。春日载阳，有鸣仓庚。女执懿筐，遵彼微行，爰求柔桑。\n春日迟迟，采蘩祁祁。女心伤悲，殆及公子同归。\n七月流火，八月萑苇。蚕月条桑，取彼斧斨。以伐远扬，猗彼女桑。\n七月鸣鵙，八月载绩。载玄载黄，我朱孔阳，为公子裳。\n四月秀葽，五月鸣蜩。八月其获，十月陨萚。一之日于貉，取彼狐狸，为公子裘。\n二之日其同，载缵武功。言私其豵，献豜于公。\n五月斯螽动股，六月莎鸡振羽。七月在野，八月在宇，九月在户，十月蟋蟀，入我床下。\n穹窒熏鼠，塞向墐户。嗟我妇子，曰为改岁，入此室处。\n六月食郁及薁，七月亨葵及菽。八月剥枣，十月获稻。为此春酒，以介眉寿。\n七月食瓜，八月断壶，九月叔苴，采荼薪樗。食我农夫。\n九月筑场圃，十月纳禾稼。黍稷重穋，禾麻菽麦。嗟我农夫，我稼既同，上入执宫功。\n昼尔于茅，宵尔索绹，亟其乘屋，其始播百谷。\n二之日凿冰冲冲，三之日纳于凌阴。四之日其蚤，献羔祭韭。九月肃霜，十月涤场。\n朋酒斯飨，曰杀羔羊，跻彼公堂。称彼兕觥：万寿无疆！",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "title": "鸱鸮",
        "author": "佚名，传为尹吉甫采集、孔子编订",
        "content": "鸱鸮鸱鸮，既取我子，无毁我室。恩斯勤斯，鬻子之闵斯。\n迨天之未阴雨，彻彼桑土，绸缪牖户。今女下民，或敢侮予？\n予手拮据，予所捋荼。予所蓄租，予口卒瘏，曰予未有室家。\n予羽谯谯，予尾翛翛，予室翘翘。风雨所漂摇，予维音哓哓！",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "title": "东山",
        "author": "佚名，传为尹吉甫采集、孔子编订",
        "content": "我徂东山，慆慆不归。我来自东，零雨其蒙。我东曰归，我心西悲。\n制彼裳衣，勿士行枚。蜎蜎者蠋，烝在桑野。敦彼独宿，亦在车下。\n我徂东山，慆慆不归。我来自东，零雨其蒙。果臝之实，亦施于宇。\n伊威在室，蟏蛸在户。町畽鹿场，熠耀宵行。不可畏也，伊可怀也。\n我徂东山，慆慆不归。我来自东，零雨其蒙。鹳鸣于垤，妇叹于室。\n洒扫穹窒，我征聿至。有敦瓜苦，烝在栗薪。自我不见，于今三年。\n我徂东山，慆慆不归。我来自东，零雨其蒙。仓庚于飞，熠耀其羽。\n之子于归，皇驳其马。亲结其缡，九十其仪。其新孔嘉，其旧如之何？",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "title": "破斧",
        "author": "佚名，传为尹吉甫采集、孔子编订",
        "content": "既破我斧，又缺我斨。周公东征，四国是皇。哀我人斯，亦孔之将。\n既破我斧，又缺我锜。周公东征，四国是遒。哀我人斯，亦孔之嘉。\n既破我斧，又缺我銶。周公东征，四国是遒。哀我人斯，亦孔之休。",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "title": "伐柯",
        "author": "佚名，传为尹吉甫采集、孔子编订",
        "content": "伐柯如何？匪斧不克。取妻如何？匪媒不得。\n伐柯伐柯，其则不远。我觏之子，笾豆有践。",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "title": "九罭",
        "author": "佚名，传为尹吉甫采集、孔子编订",
        "content": "九罭之鱼，鳟鲂。我觏之子，衮衣绣裳。\n鸿飞遵渚，公归无所，于女信处。鸿飞遵六，公归不复，于女信宿。\n是以有衮衣兮，无以我公归兮，无使我心悲兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "title": "狼跋",
        "author": "佚名，传为尹吉甫采集、孔子编订",
        "content": "狼跋其胡，载疐其尾。公孙硕肤，赤舄几几。\n狼疐其尾，载跋其胡。公孙硕肤，德音不瑕？",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "title": "鹿鸣",
        "author": "佚名，传为尹吉甫采集、孔子编订",
        "content": "呦呦鹿鸣，食野之苹。我有嘉宾，鼓瑟吹笙。吹笙鼓簧，承筐是将。人之好我，示我周行。\n呦呦鹿鸣，食野之蒿。我有嘉宾，德音孔昭。视民不恌，君子是则是效。我有旨酒，嘉宾式燕以敖。\n呦呦鹿鸣，食野之芩。我有嘉宾，鼓瑟鼓琴。鼓瑟鼓琴，和乐且湛。我有旨酒，以燕乐嘉宾之心。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "四牡",
        "author": "佚名，传为尹吉甫采集、孔子编订",
        "content": "四牡騑騑，周道倭迟。岂不怀归？王事靡盬，我心伤悲。\n四牡騑騑，啴啴骆马。岂不怀归？王事靡盬，不遑启处。\n翩翩者鵻，载飞载下，集于苞栩。王事靡盬，不遑将父。\n翩翩者鵻，载飞载止，集于苞杞。王事靡盬，不遑将母。\n驾彼四骆，载骤骎骎。岂不怀归？是用作歌，将母来谂。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "皇皇者华",
        "author": "佚名，传为尹吉甫采集、孔子编订",
        "content": "皇皇者华，于彼原隰。駪駪征夫，每怀靡及。\n我马维驹，六辔如濡。载驰载驱，周爰咨诹。\n我马维骐，六辔如丝。载驰载驱，周爰咨谋。\n我马维骆，六辔沃若。载驰载驱，周爰咨度。\n我马维骃，六辔既均。载驰载驱，周爰咨询。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "棠棣",
        "author": "佚名，传为尹吉甫采集、孔子编订",
        "content": "棠棣之华，鄂不韡韡。凡今之人，莫如兄弟。\n死丧之威，兄弟孔怀。原隰裒矣，兄弟求矣。\n脊令在原，兄弟急难。每有良朋，况也永叹。\n兄弟阋于墙，外御其务。每有良朋，烝也无戎。\n丧乱既平，既安且宁。虽有兄弟，不如友生？\n傧尔笾豆，饮酒之饫。兄弟既具，和乐且孺。\n妻子好合，如鼓瑟琴。兄弟既翕，和乐且湛。\n宜尔室家，乐尔妻帑。是究是图，亶其然乎？",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "伐木",
        "author": "佚名，传为尹吉甫采集、孔子编订",
        "content": "伐木丁丁，鸟鸣嘤嘤。出自幽谷，迁于乔木。嘤其鸣矣，求其友声。\n相彼鸟矣，犹求友声。矧伊人矣，不求友生？神之听之，终和且平。\n伐木许许，酾酒有藇！既有肥羜，以速诸父。宁适不来，微我弗顾。\n于粲洒扫，陈馈八簋。既有肥牡，以速诸舅。宁适不来，微我有咎。\n伐木于阪，酾酒有衍。笾豆有践，兄弟无远。民之失德，干糇以愆。\n有酒湑我，无酒酤我。坎坎鼓我，蹲蹲舞我。迨我暇矣，饮此湑矣。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "天保",
        "author": "佚名，传为尹吉甫采集、孔子编订",
        "content": "天保定尔，亦孔之固。俾尔单厚，何福不除？俾尔多益，以莫不庶。\n天保定尔，俾尔戬谷。罄无不宜，受天百禄。降尔遐福，维日不足。\n天保定尔，以莫不兴。如山如阜，如冈如陵，如川之方至，以莫不增。\n吉蠲为饎，是用孝享。禴祠烝尝，于公先王。君曰：卜尔，万寿无疆。\n神之吊矣，诒尔多福。民之质矣，日用饮食。群黎百姓，遍为尔德。\n如月之恒，如日之升。如南山之寿，不骞不崩。如松柏之茂，无不尔或承。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "采薇",
        "author": "佚名，传为尹吉甫采集、孔子编订",
        "content": "采薇采薇，薇亦作止。曰归曰归，岁亦莫止。靡室靡家，玁狁之故。不遑启居，玁狁之故。\n采薇采薇，薇亦柔止。曰归曰归，心亦忧止。忧心烈烈，载饥载渴。我戍未定，靡使归聘。\n采薇采薇，薇亦刚止。曰归曰归，岁亦阳止。王事靡盬，不遑启处。忧心孔疚，我行不来！\n彼尔维何？维常之华。彼路斯何？君子之车。戎车既驾，四牡业业。岂敢定居？一月三捷。\n驾彼四牡，四牡骙骙。君子所依，小人所腓。四牡翼翼，象弭鱼服。岂不日戒？玁狁孔棘！\n昔我往矣，杨柳依依。今我来思，雨雪霏霏。行道迟迟，载渴载饥。我心伤悲，莫知我哀！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "出车",
        "author": "佚名，传为尹吉甫采集、孔子编订",
        "content": "我出我车，于彼牧矣。自天子所，谓我来矣。召彼仆夫，谓之载矣。王事多难，维其棘矣。\n我出我车，于彼郊矣。设此旐矣，建彼旄矣。彼旟旐斯，胡不旆旆？忧心悄悄，仆夫况瘁。\n王命南仲，往城于方。出车彭彭，旗旐央央。天子命我，城彼朔方。赫赫南仲，玁狁于襄。\n昔我往矣，黍稷方华。今我来思，雨雪载途。王事多难，不遑启居。岂不怀归？畏此简书。\n喓喓草虫，趯趯阜螽。未见君子，忧心忡忡。既见君子，我心则降。赫赫南仲，薄伐西戎。\n春日迟迟，卉木萋萋。仓庚喈喈，采蘩祁祁。执讯获丑，薄言还归。赫赫南仲，玁狁于夷。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "杕杜",
        "author": "佚名，传为尹吉甫采集、孔子编订",
        "content": "有杕之杜，有睆其实。王事靡盬，继嗣我日。日月阳止，女心伤止，征夫遑止。\n有杕之杜，其叶萋萋。王事靡盬，我心伤悲。卉木萋止，女心悲止，征夫归止！\n陟彼北山，言采其杞。王事靡盬，忧我父母。檀车幝幝，四牡痯痯，征夫不远！\n匪载匪来，忧心孔疚。斯逝不至，而多为恤。卜筮偕止，会言近止，征夫迩止！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "鱼丽",
        "author": "佚名，传为尹吉甫采集、孔子编订",
        "content": "鱼丽于罶，鲿鲨。君子有酒，旨且多。\n鱼丽于罶，鲂鳢。君子有酒，多且旨。\n鱼丽于罶，鰋鲤。君子有酒，旨且有。物其多矣，\n维其嘉矣！物其旨矣，维其偕矣！物其有矣，维其时矣！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "title": "南有嘉鱼",
        "author": "佚名，传为尹吉甫采集、孔子编订",
        "content": "南有嘉鱼，烝然罩罩。君子有酒，嘉宾式燕以乐。\n南有嘉鱼，烝然汕汕。君子有酒，嘉宾式燕以衎。\n南有樛木，甘瓠累之。君子有酒，嘉宾式燕绥之。\n翩翩者鵻，烝然来思。君子有酒，嘉宾式燕又思。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "南山有台",
        "author": "佚名，传为尹吉甫采集、孔子编订",
        "content": "南山有台，北山有莱。乐只君子，邦家之基。乐只君子，万寿无期。\n南山有桑，北山有杨。乐只君子，邦家之光。乐只君子，万寿无疆。\n南山有杞，北山有李。乐只君子，民之父母。乐只君子，德音不已。\n南山有栲，北山有杻。乐只君子，遐不眉寿。乐只君子，德音是茂。\n南山有枸，北山有楰。乐只君子，遐不黄耇。乐只君子，保艾尔后。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "蓼萧",
        "author": "佚名，传为尹吉甫采集、孔子编订",
        "content": "蓼彼萧斯，零露湑兮。既见君子，我心写兮。燕笑语兮，是以有誉处兮。\n蓼彼萧斯，零露瀼瀼。既见君子，为龙为光。其德不爽，寿考不忘。\n蓼彼萧斯，零露泥泥。既见君子，孔燕岂弟。宜兄宜弟，令德寿岂。\n蓼彼萧斯，零露浓浓。既见君子，鞗革忡忡。和鸾雍雍，万福攸同。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "湛露",
        "author": "佚名，传为尹吉甫采集、孔子编订",
        "content": "湛湛露斯，匪阳不晞。厌厌夜饮，不醉无归。\n湛湛露斯，在彼丰草。厌厌夜饮，在宗载考。\n湛湛露斯，在彼杞棘。显允君子，莫不令德。\n其桐其椅，其实离离。岂弟君子，莫不令仪。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "彤弓",
        "author": "佚名，传为尹吉甫采集、孔子编订",
        "content": "彤弓弨兮，受言藏之。我有嘉宾，中心贶之。钟鼓既设，一朝飨之。\n彤弓弨兮，受言载之。我有嘉宾，中心喜之。钟鼓既设，一朝右之。\n彤弓弨兮，受言櫜之。我有嘉宾，中心好之。钟鼓既设，一朝酬之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "菁菁者莪",
        "author": "佚名，传为尹吉甫采集、孔子编订",
        "content": "菁菁者莪，在彼中阿。既见君子，乐且有仪。\n菁菁者莪，在彼中沚。既见君子，我心则喜。\n菁菁者莪，在彼中陵。既见君子，锡我百朋。\n泛泛杨舟，载沉载浮。既见君子，我心则休。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "六月",
        "author": "佚名，传为尹吉甫采集、孔子编订",
        "content": "六月栖栖，戎车既饬。四牡骙骙，载是常服。玁狁孔炽，我是用急。王于出征，以匡王国。\n比物四骊，闲之维则。维此六月，既成我服。我服既成，于三十里。王于出征，以佐天子。\n四牡修广，其大有颙。薄伐玁狁，以奏肤公。有严有翼，共武之服。共武之服，以定王国。\n玁狁匪茹，整居焦获。侵镐及方，至于泾阳。织文鸟章，白旆央央。元戎十乘，以先启行。\n戎车既安，如轾如轩。四牡既佶，既佶且闲。薄伐玁狁，至于大原。文武吉甫，万邦为宪。\n吉甫燕喜，既多受祉。来归自镐，我行永久。饮御诸友，炰鳖脍鲤。侯谁在矣？张仲孝友。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "采芑",
        "author": "佚名，传为尹吉甫采集、孔子编订",
        "content": "薄言采芑，于彼新田，呈此菑亩。方叔莅止，其车三千。师干之试，方叔率止。\n乘其四骐，四骐翼翼。路车有奭，簟茀鱼服，钩膺鞗革。\n薄言采芑，于彼新田，于此中乡。方叔莅止，其车三千。旗旐央央，方叔率止。\n约軧错衡，八鸾玱玱。服其命服，朱芾斯皇，有玱葱珩。\n鴥彼飞隼，其飞戾天，亦集爰止。方叔莅止，其车三千。师干之试，方叔率止。\n钲人伐鼓，陈师鞠旅。显允方叔，伐鼓渊渊，振旅阗阗。\n蠢尔蛮荆，大邦为仇。方叔元老，克壮其犹。方叔率止，执讯获丑。戎车啴啴，\n啴啴焞焞，如霆如雷。显允方叔，征伐玁狁，蛮荆来威。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "车攻",
        "author": "佚名，传为尹吉甫采集、孔子编订",
        "content": "我车既攻，我马既同。四牡庞庞，驾言徂东。\n田车既好，田牡孔阜。东有甫草，驾言行狩。\n之子于苗，选徒嚣嚣。建旐设旄，搏兽于敖。\n驾彼四牡，四牡奕奕。赤芾金舄，会同有绎。\n决拾既佽，弓矢既调。射夫既同，助我举柴。\n四黄既驾，两骖不猗。不失其驰，舍矢如破。\n萧萧马鸣，悠悠旆旌。徒御不惊，大庖不盈。\n之子于征，有闻无声。允矣君子，展也大成。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "吉日",
        "author": "佚名，传为尹吉甫采集、孔子编订",
        "content": "吉日维戊，既伯既祷。田车既好，四牡孔阜。升彼大阜，从其群丑。\n吉日庚午，既差我马。兽之所同，麀鹿麌麌。漆沮之从，天子之所。\n瞻彼中原，其祁孔有。儦儦俟俟，或群或友。悉率左右，以燕天子。\n既张我弓，既挟我矢。发彼小豝，殪此大兕。以御宾客，且以酌醴。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "title": "鸿雁",
        "author": "佚名，传为尹吉甫采集、孔子编订",
        "content": "鸿雁于飞，肃肃其羽。之子于征，劬劳于野。爰及矜人，哀此鳏寡。\n鸿雁于飞，集于中泽。之子于垣，百堵皆作。虽则劬劳，其究安宅？\n鸿雁于飞，哀鸣嗷嗷。维此哲人，谓我劬劳。维彼愚人，谓我宣骄。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "庭燎",
        "author": "佚名，传为尹吉甫采集、孔子编订",
        "content": "夜如何其？夜未央，庭燎之光。君子至止，鸾声将将。\n夜如何其？夜未艾，庭燎晣晣。君子至止，鸾声哕哕。\n夜如何其？夜乡晨，庭燎有辉。君子至止，言观其旗。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "沔水",
        "author": "佚名，传为尹吉甫采集、孔子编订",
        "content": "沔彼流水，朝宗于海。鴥彼飞隼，载飞载止。嗟我兄弟，邦人诸友。莫肯念乱，谁无父母？\n沔彼流水，其流汤汤。鴥彼飞隼，载飞载扬。念彼不迹，载起载行。心之忧矣，不可弭忘。\n鴥彼飞隼，率彼中陵。民之讹言，宁莫之惩？我友敬矣，谗言其兴。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "鹤鸣",
        "author": "佚名，传为尹吉甫采集、孔子编订",
        "content": "鹤鸣于九皋，声闻于野。鱼潜在渊，或在于渚。乐彼之园，爰有树檀，其下维萚。他山之石，可以为错。\n鹤鸣于九皋，声闻于天。鱼在于渚，或潜在渊。乐彼之园，爰有树檀，其下维谷。他山之石，可以攻玉。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "祈父",
        "author": "佚名，传为尹吉甫采集、孔子编订",
        "content": "祈父，予王之爪牙。胡转予于恤，靡所止居？\n祈父，予王之爪士。胡转予于恤，靡所厎止？\n祈父，亶不聪。胡转予于恤？有母之尸饔。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "白驹",
        "author": "佚名，传为尹吉甫采集、孔子编订",
        "content": "皎皎白驹，食我场苗。絷之维之，以永今朝。所谓伊人，于焉逍遥？\n皎皎白驹，食我场藿。絷之维之，以永今夕。所谓伊人，于焉嘉客？\n皎皎白驹，贲然来思。尔公尔侯，逸豫无期？慎尔优游，勉尔遁思。\n皎皎白驹，在彼空谷。生刍一束，其人如玉。毋金玉尔音，而有遐心。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "黄鸟",
        "author": "佚名，传为尹吉甫采集、孔子编订",
        "content": "黄鸟黄鸟，无集于谷，无啄我粟。此邦之人，不我肯谷。言旋言归，复我邦族。\n黄鸟黄鸟，无集于桑，无啄我粱。此邦之人，不可与明。言旋言归，复我诸兄。\n黄鸟黄鸟，无集于栩，无啄我黍。此邦之人，不可与处。言旋言归，复我诸父。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "我行其野",
        "author": "佚名，传为尹吉甫采集、孔子编订",
        "content": "我行其野，蔽芾其樗。婚姻之故，言就尔居。尔不我畜，复我邦家。\n我行其野，言采其蓫。婚姻之故，言就尔宿。尔不我畜，言归斯复。\n我行其野，言采其葍。不思旧姻，求尔新特。成不以富，亦祗以异。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "斯干",
        "author": "佚名，传为尹吉甫采集、孔子编订",
        "content": "秩秩斯干，幽幽南山。如竹苞矣，如松茂矣。兄及弟矣，式相好矣，无相犹矣。\n似续妣祖，筑室百堵，西南其户。爰居爰处，爰笑爰语。\n约之阁阁，椓之橐橐。风雨攸除，鸟鼠攸去，君子攸芋。\n如跂斯翼，如矢斯棘，如鸟斯革，如翚斯飞，君子攸跻。\n殖殖其庭，有觉其楹。哙哙其正，哕哕其冥。君子攸宁。\n下莞上簟，乃安斯寝。乃寝乃兴，乃占我梦。吉梦维何？维熊维罴，维虺维蛇。\n大人占之：维熊维罴，男子之祥；维虺维蛇，女子之祥。\n乃生男子，载寝之床。载衣之裳，载弄之璋。其泣喤喤，朱芾斯皇，室家君王。\n乃生女子，载寝之地。载衣之裼，载弄之瓦。无非无仪，唯酒食是议，无父母诒罹。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "无羊",
        "author": "佚名，传为尹吉甫采集、孔子编订",
        "content": "谁谓尔无羊？三百维群。谁谓尔无牛？九十其犉。尔羊来思，其角濈濈。尔牛来思，其耳湿湿。\n或降于阿，或饮于池，或寝或讹。尔牧来思，何蓑何笠，或负其糇。三十维物，尔牲则具。\n尔牧来思，以薪以蒸，以雌以雄。尔羊来思，矜矜兢兢，不骞不崩。麾之以肱，毕来既升。\n牧人乃梦，众维鱼矣，旐维旟矣，大人占之；众维鱼矣，实维丰年；旐维旟矣，室家溱溱。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "title": "节南山",
        "author": "佚名，传为尹吉甫采集、孔子编订",
        "content": "节彼南山，维石岩岩。赫赫师尹，民具尔瞻。忧心如惔，不敢戏谈。国既卒斩，何用不监！\n节彼南山，有实其猗。赫赫师尹，不平谓何。天方荐瘥，丧乱弘多。民言无嘉，惨莫惩嗟。\n尹氏大师，维周之氐；秉国之钧，四方是维。天子是毗，俾民不迷。不吊昊天，不宜空我师。\n弗躬弗亲，庶民弗信。弗问弗仕，勿罔君子。式夷式已，无小人殆。琐琐姻亚，则无膴仕。\n昊天不佣，降此鞠讻。昊天不惠，降此大戾。君子如届，俾民心阕。君子如夷，恶怒是违。\n不吊昊天，乱靡有定。式月斯生，俾民不宁。忧心如酲，谁秉国成？不自为政，卒劳百姓。\n驾彼四牡，四牡项领。我瞻四方，蹙蹙靡所骋。\n方茂尔恶，相尔矛矣。既夷既怿，如相酬矣。\n昊天不平，我王不宁。不惩其心，覆怨其正。\n家父作诵，以究王讻。式讹尔心，以畜万邦。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "正月",
        "author": "佚名，传为尹吉甫采集、孔子编订",
        "content": "正月繁霜，我心忧伤。民之讹言，亦孔之将。念我独兮，忧心京京。哀我小心，癙忧以痒。\n父母生我，胡俾我愈？不自我先，不自我后。好言自口，莠言自口。忧心愈愈，是以有侮。\n忧心惸惸，念我无禄。民之无辜，并其臣仆。哀我人斯，于何从禄？瞻乌爰止？于谁之屋？\n瞻彼中林，侯薪侯蒸。民今方殆，视天梦梦。既克有定，靡人弗胜。有皇上帝，伊谁云憎？\n谓山盖卑，为冈为陵。民之讹言，宁莫之惩。召彼故老，讯之占梦。具曰予圣，谁知乌之雌雄！\n谓天盖高，不敢不局。谓地盖厚，不敢不蹐。维号斯言，有伦有脊。哀今之人，胡为虺蜴？\n瞻彼阪田，有菀其特。天之杌我，如不我克。彼求我则，如不我得。执我仇仇，亦不我力。\n心之忧矣，如或结之。今兹之正，胡然厉矣？燎之方扬，宁或灭之？赫赫宗周，褒姒灭之！\n终其永怀，又窘阴雨。其车既载，乃弃尔辅。载输尔载，将伯助予！\n无弃尔辅，员于尔辐。屡顾尔仆，不输尔载。终逾绝险，曾是不意。\n鱼在于沼，亦匪克乐。潜虽伏矣，亦孔之照。忧心惨惨，念国之为虐！\n彼有旨酒，又有嘉肴。洽比其邻，婚姻孔云。念我独兮，忧心殷殷。\n佌佌彼有屋，蔌蔌方有谷。民今之无禄，天夭是椓。哿矣富人，哀此惸独。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "十月之交",
        "author": "佚名，传为尹吉甫采集、孔子编订",
        "content": "十月之交，朔月辛卯。日有食之，亦孔之丑。彼月而微，此日而微；今此下民，亦孔之哀。\n日月告凶，不用其行。四国无政，不用其良。彼月而食，则维其常；此日而食，于何不臧。\n烨烨震电，不宁不令。百川沸腾，山冢崒崩。高岸为谷，深谷为陵。哀今之人，胡惨莫惩？\n皇父卿士，番维司徒，家伯维宰，仲允膳夫，棸子内史，蹶维趣马，楀维师氏。醘妻煽方处。\n抑此皇父，岂曰不时？胡为我作，不即我谋？彻我墙屋，田卒污莱。曰予不戕，礼则然矣。\n皇父孔圣，作都于向。择三有事，亶侯多藏。不慭遗一老，俾守我王。择有车马，以居徂向。\n黾勉从事，不敢告劳。无罪无辜，谗口嚣嚣。下民之孽，匪降自天。噂沓背憎，职竞由人。\n悠悠我里，亦孔之痗。四方有羡，我独居忧。民莫不逸，我独不敢休。天命不彻，我不敢效我友自逸。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "雨无正",
        "author": "佚名，传为尹吉甫采集、孔子编订",
        "content": "浩浩昊天，不骏其德。降丧饥馑，斩伐四国。旻天疾威，弗虑弗图。舍彼有罪，既伏其辜。若此无罪，沦胥以铺。\n周宗既灭，靡所止戾。正大夫离居，莫知我勚。三事大夫，莫肯夙夜。邦君诸侯，莫肯朝夕。庶曰式臧，覆出为恶。\n如何昊天，辟言不信。如彼行迈，则靡所臻。凡百君子，各敬尔身。胡不相畏，不畏于天？\n戎成不退，饥成不遂。曾我暬御，惨惨日瘁。凡百君子，莫肯用讯。听言则答，谮言则退。\n哀哉不能言，匪舌是出，维躬是瘁。哿矣能言，巧言如流，俾躬处休！\n维曰予仕，孔棘且殆。云不何使，得罪于天子；亦云可使，怨及朋友。\n谓尔迁于王都。曰予未有室家。鼠思泣血，无言不疾。昔尔出居，谁从作尔室？",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "小旻",
        "author": "佚名，传为尹吉甫采集、孔子编订",
        "content": "旻天疾威，敷于下土。谋犹回遹，何日斯沮？谋臧不从，不臧覆用。我视谋犹，亦孔之邛。\n潝潝訿訿，亦孔之哀。谋之其臧，则具是违。谋之不臧，则具是依。我视谋犹，伊于胡厎。\n我龟既厌，不我告犹。谋夫孔多，是用不集。发言盈庭，谁敢执其咎？如匪行迈谋，是用不得于道。\n哀哉为犹，匪先民是程，匪大犹是经。维迩言是听，维迩言是争。如彼筑室于道谋，是用不溃于成。\n国虽靡止，或圣或否。民虽靡膴，或哲或谋，或肃或艾。如彼泉流，无沦胥以败。\n不敢暴虎，不敢冯河。人知其一，莫知其他。战战兢兢，如临深渊，如履薄冰。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "小宛",
        "author": "佚名，传为尹吉甫采集、孔子编订",
        "content": "宛彼鸣鸠，翰飞戾天。我心忧伤，念昔先人。明发不寐，有怀二人。\n人之齐圣，饮酒温克。彼昏不知，一醉日富。各敬尔仪，天命不又。\n中原有菽，庶民采之。螟蛉有子，蜾蠃负之。教诲尔子，式谷似之。\n题彼脊令，载飞载鸣。我日斯迈，而月斯征。夙兴夜寐，毋忝尔所生。\n交交桑扈，率场啄粟。哀我填寡，宜岸宜狱。握粟出卜，自何能谷？\n温温恭人，如集于木。惴惴小心，如临于谷。战战兢兢，如履薄冰。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "小弁",
        "author": "佚名，传为尹吉甫采集、孔子编订",
        "content": "弁彼鸴斯，归飞提提。民莫不谷，我独于罹。何辜于天？我罪伊何？心之忧矣，云如之何？\n踧踧周道，鞫为茂草。我心忧伤，惄焉如捣。假寐永叹，维忧用老。心之忧矣，疢如疾首。\n维桑与梓，必恭敬止。靡瞻匪父，靡依匪母。不属于毛？不罹于里？天之生我，我辰安在？\n菀彼柳斯，鸣蜩嘒嘒，有漼者渊，萑苇淠淠。譬彼舟流，不知所届，心之忧矣，不遑假寐。\n鹿斯之奔，维足伎伎。雉之朝雊，尚求其雌。譬彼坏木，疾用无枝。心之忧矣，宁莫之知？\n相彼投兔，尚或先之。行有死人，尚或墐之。君子秉心，维其忍之。心之忧矣，涕既陨之。\n君子信谗，如或酬之。君子不惠，不舒究之。伐木掎矣，析薪扦矣。舍彼有罪，予之佗矣。\n莫高匪山，莫浚匪泉。君子无易由言，耳属于垣。无逝我梁，无发我笱。我躬不阅，遑恤我后。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "巧言",
        "author": "佚名，传为尹吉甫采集、孔子编订",
        "content": "悠悠昊天，曰父母且。无罪无辜，乱如此幠。昊天已威，予慎无罪。昊天大幠，予慎无辜。\n乱之初生，僭始既涵。乱之又生，君子信谗。君子如怒，乱庶遄沮。君子如祉，乱庶遄已。\n君子屡盟，乱是用长。君子信盗，乱是用暴。盗言孔甘，乱是用餤。匪其止共，维王之邛。\n奕奕寝庙，君子作之。秩秩大猷，圣人莫之。他人有心，予忖度之。跃跃毚兔，遇犬获之。\n荏染柔木，君子树之。往来行言，心焉数之。蛇蛇硕言，出自口矣。巧言如簧，颜之厚矣。\n彼何人斯？居河之麋。无拳无勇，职为乱阶。既微且尰，尔勇伊何？为犹将多，尔居徒几何？",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "何人斯",
        "author": "佚名，传为尹吉甫采集、孔子编订",
        "content": "彼何人斯？其心孔艰。胡逝我梁，不入我门？伊谁云从？维暴之云。\n二人从行，谁为此祸？胡逝我梁，不入唁我？始者不如今，云不我可\n彼何人斯？胡逝我陈？我闻其声，不见其身。不愧于人？不畏于天？\n彼何人斯？其为飘风。胡不自北？胡不自南？胡逝我梁？絺搅我心。\n尔之安行，亦不遑舍。尔之亟行，遑脂尔车。一者之来，云何其盱。\n尔还而入，我心易也。还而不入，否难知也。一者之来，俾我絺也。\n伯氏吹埙，仲氏吹篪。及尔如贯，谅不我郑出此三物，以诅尔斯。\n为鬼为蜮，则不可得。有腼面目，视人罔极。作此好歌，以极反侧。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "巷伯",
        "author": "佚名，传为尹吉甫采集、孔子编订",
        "content": "萋兮斐兮，成是贝锦。彼谮人者，亦已大甚！\n哆兮侈兮，成是南箕。彼谮人者，谁适与谋。\n缉缉翩翩，谋欲谮人。慎尔言也，谓尔不信。\n捷捷幡幡，谋欲谮言。岂不尔受？既其女迁。\n骄人好好，劳人草草。苍天苍天，视彼骄人，矜此劳人。\n彼谮人者，谁适与谋？取彼谮人，投畀豺虎。豺虎不食，投畀有北。有北不受，投畀有昊！\n杨园之道，猗于亩丘。寺人孟子，作为此诗。凡百君子，敬而听之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "title": "谷风",
        "author": "佚名，传为尹吉甫采集、孔子编订",
        "content": "习习谷风，维风及雨。将恐将惧，维予与女。将安将乐，女转弃予。\n习习谷风，维风及颓。将恐将惧，置予于怀。将安将乐，弃予如遗。\n习习谷风，维山崔嵬。无草不死，无木不萎。忘我大德，思我小怨。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "蓼莪",
        "author": "佚名，传为尹吉甫采集、孔子编订",
        "content": "蓼蓼者莪，匪莪伊蒿。哀哀父母，生我劬劳。\n蓼蓼者莪，匪莪伊蔚。哀哀父母，生我劳瘁。\n瓶之罄矣，维罍之耻。鲜民之生，不如死之久矣。无父何怙？无母何恃？出则衔恤，入则靡至。\n父兮生我，母兮鞠我。抚我畜我，长我育我，顾我复我，出入腹我。欲报之德。昊天罔极！\n南山烈烈，飘风发发。民莫不谷，我独何害！南山律律，飘风弗弗。民莫不谷，我独不卒！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "大东",
        "author": "佚名，传为尹吉甫采集、孔子编订",
        "content": "有饛簋飧，有捄棘匕。周道如砥，其直如矢。君子所履，小人所视。眷言顾之，潸焉出涕。\n小东大东，杼柚其空。纠纠葛屦，可以履霜。佻佻公子，行彼周行。既往既来，使我心疚。\n有冽氿泉，无浸获薪。契契寤叹，哀我惮人。薪是获薪，尚可载也。哀我惮人，亦可息也。\n东人之子，职劳不来。西人之子，粲粲衣服。舟人之子，熊罴是裘。私人之子，百僚是试。\n或以其酒，不以其浆。鞙鞙佩璲，不以其长。维天有汉，监亦有光。跂彼织女，终日七襄。\n虽则七襄，不成报章。睆彼牵牛，不以服箱。东有启明，西有长庚。有捄天毕，载施之行。\n维南有箕，不可以簸扬。维北有斗，不可以挹酒浆。维南有箕，载翕其舌。维北有斗，西柄之揭。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "四月",
        "author": "佚名，传为尹吉甫采集、孔子编订",
        "content": "四月维夏，六月徂署。先祖匪人，胡宁忍予？\n秋日凄凄，百卉具腓。乱离瘼矣，爰其适归？\n冬日烈烈，飘风发发。民莫不谷，我独何害？\n山有嘉卉，侯栗侯梅。废为残贼，莫知其尤！\n相彼泉水，载清载浊。我日构祸，曷云能谷？\n滔滔江汉，南国之纪。尽瘁以仕，宁莫我有？\n匪鹑匪鸢，翰飞戾天。匪鳣匪鲔，潜逃于渊。\n山有蕨薇，隰有杞桋。君子作歌，维以告哀。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "北山",
        "author": "佚名，传为尹吉甫采集、孔子编订",
        "content": "陟彼北山，言采其杞。偕偕士子，朝夕从事。王事靡盬，忧我父母。\n溥天之下，莫非王土；率土之滨，莫非王臣。大夫不均，我从事独贤。\n四牡彭彭，王事傍傍。嘉我未老，鲜我方将。旅力方刚，经营四方。\n或燕燕居息，或尽瘁事国；或息偃在床，或不已于行。\n或不知叫号，或惨惨劬劳；或栖迟偃仰，或王事鞅掌。\n或湛乐饮酒，或惨惨畏咎；或出入风议，或靡事不为。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "无将大车",
        "author": "佚名，传为尹吉甫采集、孔子编订",
        "content": "无将大车，祇自尘兮。无思百忧，祇自疧兮。\n无将大车，维尘冥冥。无思百忧，不出于颎。\n无将大车，维尘雍兮。无思百忧，祇自重兮。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "小明",
        "author": "佚名，传为尹吉甫采集、孔子编订",
        "content": "明明上天，照临下土。我征徂西，至于艽野。二月初吉，载离寒暑。\n心之忧矣，其毒大苦。念彼共人，涕零如雨。岂不怀归？畏此罪罟！\n昔我往矣，日月方除。曷云其还？岁聿云莫。念我独兮，我事孔庶。\n心之忧矣，惮我不暇。念彼共人，眷眷怀顾！岂不怀归？畏此谴怒。\n昔我往矣，日月方奥。曷云其还？政事愈蹙。岁聿云莫，采萧获菽。\n心之忧矣，自诒伊戚。念彼共人，兴言出宿。岂不怀归？畏此反覆。\n嗟尔君子，无恒安处。靖共尔位，正直是与。神之听之，式谷以女。\n嗟尔君子，无恒安息。靖共尔位，好是正直。神之听之，介尔景福。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "鼓钟",
        "author": "佚名，传为尹吉甫采集、孔子编订",
        "content": "鼓钟将将，淮水汤汤，忧心且伤。淑人君子，怀允不忘。\n鼓钟喈喈，淮水湝湝，忧心且悲。淑人君子，其德不回。\n鼓钟伐鼛，淮有三洲，忧心且妯。淑人君子，其德不犹。\n鼓钟钦钦，鼓瑟鼓琴，笙磬同音。以雅以南，以龠不僭。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "楚茨",
        "author": "佚名，传为尹吉甫采集、孔子编订",
        "content": "楚楚者茨，言抽其棘，自昔何为？我蓺黍稷。我黍与与，我稷翼翼。\n我仓既盈，我庾维亿。以为酒食，以享以祀，以妥以侑，以介景福。\n济济跄跄，絜尔牛羊，以往烝尝。或剥或亨，或四或将。祝祭于祊，\n祀事孔明。先祖是皇，神保是飨。孝孙有庆，报以介福，万寿无疆！\n执爨踖踖，为俎孔硕，或燔或炙。君妇莫莫，为豆孔庶。为宾为客，\n献酬交错。礼仪卒度，笑语卒获。神保是格，报以介福，万寿攸酢！\n我孔戁矣，式礼莫愆。工祝致告，徂赉孝孙。苾芬孝祀，神嗜饮食。\n卜尔百福，如几如式。既齐既稷，既匡既敕。永锡尔极，时万时亿！\n礼仪既备，钟鼓既戒，孝孙徂位，工祝致告，神具醉止，皇尸载起。\n鼓钟送尸，神保聿归。诸宰君妇，废彻不迟。诸父兄弟，备言燕私。\n乐具入奏，以绥后禄。尔肴既将，莫怨具庆。既醉既饱，小大稽首。\n神嗜饮食，使君寿考。孔惠孔时，维其尽之。子子孙孙，勿替引之！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "信南山",
        "author": "佚名，传为尹吉甫采集、孔子编订",
        "content": "信彼南山，维禹甸之。畇畇原隰，曾孙田之。我疆我理，南东其亩。\n上天同云。雨雪雰雰，益之以霡霂。既优既渥，既沾既足。生我百谷。\n疆埸翼翼，黍稷彧彧。曾孙之穑，以为酒食。畀我尸宾，寿考万年。\n中田有庐，疆埸有瓜。是剥是菹，献之皇祖。曾孙寿考，受天之祜。\n祭以清酒，从以骍牡，享于祖考。执其鸾刀，以启其毛，取其血膋。\n是烝是享，苾苾芬芬。祀事孔明，先祖是皇。报以介福。万寿无疆。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "title": "甫田",
        "author": "佚名，传为尹吉甫采集、孔子编订",
        "content": "倬彼甫田，岁取十千。我取其陈，食我农人。自古有年。\n今适南亩，或耘或耔。黍稷薿薿，攸介攸止，烝我髦士。\n以我齐明，与我牺羊，以社以方。我田既臧，农夫之庆。\n琴瑟击鼓，以御田祖。以祈甘雨，以介我稷黍，以谷我士女。\n曾孙来止，以其妇子。馌彼南亩，田畯至喜。攘其左右，\n尝其旨否。禾易长亩，终善且有。曾孙不怒，农夫克敏。\n曾孙之稼，如茨如梁。曾孙之庾，如坻如京。乃求千斯仓，\n乃求万斯箱。黍稷稻粱，农夫之庆。报以介福，万寿无疆。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "大田",
        "author": "佚名，传为尹吉甫采集、孔子编订",
        "content": "大田多稼，既种既戒，既备乃事。以我覃耜，俶载南亩。\n播厥百谷，既庭且硕，曾孙是若。\n既方既皂，既坚既好，不稂不莠。去其螟螣，及其蟊贼，\n无害我田稚。田祖有神，秉畀炎火。\n有渰萋萋，兴雨祈祈。雨我公田，遂及我私。彼有不获稚，\n此有不敛穧，彼有遗秉，此有滞穗，伊寡妇之利。\n曾孙来止，以其妇子。馌彼南亩，田畯至喜。来方禋祀，\n以其骍黑，与其黍稷。以享以祀，以介景福。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "瞻彼洛矣",
        "author": "佚名，传为尹吉甫采集、孔子编订",
        "content": "瞻彼洛矣，维水泱泱。君子至止，福禄如茨。韎韐有奭，以作六师。\n瞻彼洛矣，维水泱泱。君子至止，鞸琫有珌。君子万年，保其家室。\n瞻彼洛矣，维水泱泱。君子至止，福禄既同。君子万年，保其家邦。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "裳裳者华",
        "author": "佚名，传为尹吉甫采集、孔子编订",
        "content": "裳裳者华，其叶湑兮。我觏之子，我心写兮。我心写兮，是以有誉处兮。\n裳裳者华，芸其黄矣。我觏之子，维其有章矣。维其有章矣，是以有庆矣。\n裳裳者华，或黄或白。我觏之子，乘其四骆。乘其四骆，六辔沃若。\n左之左之，君子宜之。右之右之，君子有之。维其有之，是以似之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "桑扈",
        "author": "佚名，传为尹吉甫采集、孔子编订",
        "content": "交交桑扈，有莺其羽。君子乐胥，受天之祜。\n交交桑扈，有莺其领。君子乐胥，万邦之屏。\n之屏之翰，百辟为宪。不戢不难，受福不那。\n兕觥其觩，旨酒思柔。彼交匪敖，万福来求。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "鸳鸯",
        "author": "佚名，传为尹吉甫采集、孔子编订",
        "content": "鸳鸯于飞，毕之罗之。君子万年，福禄宜之。\n鸳鸯在梁，戢其左翼。君子万年，\n宜其遐福。乘马在厩，摧之秣之。君子万年，福禄艾之。\n乘马在厩，秣之摧之。君子万年，福禄绥之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "頍弁",
        "author": "佚名，传为尹吉甫采集、孔子编订",
        "content": "有頍者弁，实维伊何？尔酒既旨，尔肴既嘉。岂伊异人？兄弟匪他。\n茑与女萝，施于松柏。未见君子，忧心奕奕；既见君子，庶几说怿。\n有頍者弁，实维何期？尔酒既旨，尔肴既时。岂伊异人？兄弟具来。\n茑与女萝，施于松上。未见君子，忧心怲怲；既见君子，庶几有臧。\n有頍者弁，实维在首。尔酒既旨，尔肴既阜。岂伊异人？兄弟甥舅。\n如彼雨雪，先集维霰。死丧无日，无几相见。乐酒今夕，君子维宴。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "车舝",
        "author": "佚名，传为尹吉甫采集、孔子编订",
        "content": "间关车之舝兮，思娈季女逝兮。匪饥匪渴，德音来括。虽无好友？式燕且喜。\n依彼平林，有集维鷮。辰彼硕女，令德来教。式燕且誉，好尔无射。\n虽无旨酒？式饮庶几。虽无嘉肴？式食庶几。虽无德与女？式歌且舞？\n陟彼高冈，析其柞薪。析其柞薪，其叶湑兮。鲜我觏尔，我心写兮。\n高山仰止，景行行止。四牡騑騑，六辔如琴。觏尔新婚，以慰我心。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "青蝇",
        "author": "佚名，传为尹吉甫采集、孔子编订",
        "content": "营营青蝇，止于樊。岂弟君子，无信谗言。\n营营青蝇，止于棘。谗人罔极，交乱四国。\n营营青蝇，止于榛。谗人罔极，构我二人。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "宾之初筵",
        "author": "佚名，传为尹吉甫采集、孔子编订",
        "content": "宾之初筵，左右秩秩。笾豆有楚，殽核维旅。酒既和旨，饮酒孔偕。\n钟鼓既设，举酬逸逸。大侯既抗，弓矢斯张。射夫既同，献尔发功。\n发彼有的，以祈尔爵。\n籥舞笙鼓，乐既和奏。烝衎烈祖，以洽百礼。百礼既至，有壬有林。\n锡尔纯嘏，子孙其湛。其湛曰乐，各奏尔能。宾载手仇，室人入又。\n酌彼康爵，以奏尔时。\n宾之初筵，温温其恭。其未醉止，威仪反反。曰既醉止，威仪幡幡。\n舍其坐迁，屡舞仙仙。其未醉止，威仪抑抑。曰既醉止，威仪抑抑。\n是曰既醉，不知其秩。\n宾既醉止，载号载呶。乱我笾豆，屡舞僛僛。是曰既醉，不知其邮。\n侧弁之俄，屡舞傞傞。既醉而出，并受其福。醉而不出，是谓伐德。\n饮酒孔嘉，维其令仪。\n凡此饮酒，或醉或否。既立之监，或佐之史。彼醉不臧，不醉反耻。\n式勿从谓，无俾大怠。匪言勿言，匪由勿语。由醉之言，俾出童羖。\n三爵不识，矧敢多又。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "title": "鱼藻",
        "author": "佚名，传为尹吉甫采集、孔子编订",
        "content": "鱼在在藻，有颁其首。王在在镐，岂乐饮酒。\n鱼在在藻，有莘其尾。王在在镐，饮酒乐岂。\n鱼在在藻，依于其蒲。王在在镐，有那其居。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "采菽",
        "author": "佚名，传为尹吉甫采集、孔子编订",
        "content": "采菽采菽，筐之莒之。君子来朝，何锡予之？虽无予之？路车乘马。又何予之？玄衮及黼。\n觱沸槛泉，言采其芹。君子来朝，言观其旗。其旗淠淠，鸾声嘒嘒。载骖载驷，君子所届。\n赤芾在股，邪幅在下。彼交匪纾，天子所予。乐只君子，天子命之。乐只君子，福禄申之。\n维柞之枝，其叶蓬蓬。乐只君子，殿天子之邦。乐只君子，万福攸同。平平左右，亦是率从。\n泛泛杨舟，绋纚维之。乐只君子，天子葵之。乐只君子，福禄膍之。优哉游哉，亦是戾矣。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "角弓",
        "author": "佚名，传为尹吉甫采集、孔子编订",
        "content": "骍骍角弓，翩其反矣。兄弟婚姻，无胥远矣。\n尔之远矣，民胥然矣。尔之教矣，民胥效矣。\n此令兄弟，绰绰有裕。不令兄弟，交相为愈。\n民之无良，相怨一方。受爵不让，至于已斯亡。\n老马反为驹，不顾其后。如食宜饇，如酌孔取。\n毋教猱升木，如涂涂附。君子有徽猷，小人与属。\n雨雪瀌瀌，见晛曰消。莫肯下遗，式居娄骄。\n雨雪浮浮，见晛曰流。如蛮如髦，我是用忧。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "菀柳",
        "author": "佚名，传为尹吉甫采集、孔子编订",
        "content": "有菀者柳，不尚息焉。上帝甚蹈，无自暱焉。俾予靖之，后予极焉。\n有菀者柳，不尚愒焉。上帝甚蹈，无自瘵焉。俾予靖之，后予迈焉。\n有鸟高飞，亦傅于天。彼人之心，于何其臻。曷予靖之，居以凶矜。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "都人士",
        "author": "佚名，传为尹吉甫采集、孔子编订",
        "content": "彼都人士，狐裘黄黄。其容不改，出言有章。行归于周，万民所望。\n彼都人士，台笠缁撮。彼君子女，绸直如发。我不见兮，我心不说。\n彼都人士，充耳琇实。彼君子女，谓之尹吉。我不见兮，我心苑结。\n彼都人士，垂带而厉。彼君子女，卷发如虿。我不见兮，言从之迈。\n匪伊垂之，带则有余。匪伊卷之，发则有旟。我不见兮，云何盱矣。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "采绿",
        "author": "佚名，传为尹吉甫采集、孔子编订",
        "content": "终朝采绿，不盈一匊。予发曲局，薄言归沐。\n终朝采蓝，不盈一襜。五日为期，六日不詹。\n之子于狩，言韔其弓。之子于钓，言纶之绳。\n其钓维何？维鲂及鱮。维鲂及鱮，薄言观者。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "黍苗",
        "author": "佚名，传为尹吉甫采集、孔子编订",
        "content": "芃芃黍苗，阴雨膏之。悠悠南行，召伯劳之。\n我任我辇，我车我牛。我行既集，盖云归哉。\n我徒我御，我师我旅。我行既集，盖云归处。\n肃肃谢功，召伯营之。烈烈征师，召伯成之。\n原隰既平，泉流既清。召伯有成，王心则宁。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "隰桑",
        "author": "佚名，传为尹吉甫采集、孔子编订",
        "content": "隰桑有阿，其叶有难。既见君子，其乐如何。\n隰桑有阿，其叶有沃。既见君子，云何不乐。\n隰桑有阿，其叶有幽。既见君子，德音孔胶。\n心乎爱矣，遐不谓矣？中心藏之，何日忘之！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "白华",
        "author": "佚名，传为尹吉甫采集、孔子编订",
        "content": "白华菅兮，白茅束兮。之子之远，俾我独兮。\n英英白云，露彼菅茅。天步艰难，之子不犹。\n滮池北流，浸彼稻田。啸歌伤怀，念彼硕人。\n樵彼桑薪，卬烘于煁。维彼硕人，实劳我心。\n鼓钟于宫，声闻于外。念子懆懆，视我迈迈。\n有鹙在梁，有鹤在林。维彼硕人，实劳我心。\n鸳鸯在梁，戢其左翼。之子无良，二三其德。\n有扁斯石，履之卑兮。之子之远，俾我疧兮。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "绵蛮",
        "author": "佚名，传为尹吉甫采集、孔子编订",
        "content": "绵蛮黄鸟，止于丘阿。道之云远，我劳如何。饮之食之，教之诲之。命彼后车，谓之载之。\n绵蛮黄鸟，止于丘隅。岂敢惮行，畏不能趋。饮之食之。教之诲之。命彼后车，谓之载之。\n绵蛮黄鸟，止于丘侧。岂敢惮行，畏不能极。饮之食之，教之诲之。命彼后车，谓之载之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "瓠叶",
        "author": "佚名，传为尹吉甫采集、孔子编订",
        "content": "幡幡瓠叶，采之亨之。君子有酒，酌言尝之。\n有兔斯首，炮之燔之。君子有酒，酌言献之。\n有兔斯首，燔之炙之。君子有酒，酌言酢之。\n有兔斯首，燔之炮之。君子有酒，酌言酬之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "渐渐之石",
        "author": "佚名，传为尹吉甫采集、孔子编订",
        "content": "渐渐之石，维其高矣。山川悠远，维其劳矣。武人东征，不遑朝矣。\n渐渐之石，维其卒矣。山川悠远，曷其没矣？武人东征，不遑出矣。\n有豕白蹢，烝涉波矣。月离于毕，俾滂沱矣。武人东征，不皇他矣。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "苕之华",
        "author": "佚名，传为尹吉甫采集、孔子编订",
        "content": "苕之华，芸其黄矣。心之忧矣，维其伤矣！\n苕之华，其叶青青。知我如此，不如无生！\n牂羊坟首，三星在罶。人可以食，鲜可以饱！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "何草不黄",
        "author": "佚名，传为尹吉甫采集、孔子编订",
        "content": "何草不黄？何日不行？何人不将？经营四方。\n何草不玄？何人不矜？哀我征夫，独为匪民。\n匪兕匪虎，率彼旷野。哀我征夫，朝夕不暇。\n有芃者狐，率彼幽草。有栈之车，行彼周道。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "title": "文王",
        "author": "佚名，传为尹吉甫采集、孔子编订",
        "content": "文王在上，于昭于天。周虽旧邦，其命维新。有周不显，帝命不时。文王陟降，在帝左右。\n亹亹文王，令闻不已。陈锡哉周，侯文王孙子。文王孙子，本支百世，凡周之士，不显亦世。\n世之不显，厥犹翼翼。思皇多士，生此王国。王国克生，维周之桢；济济多士，文王以宁。\n穆穆文王，于缉熙敬止。假哉天命。有商孙子。商之孙子，其丽不亿。上帝既命，侯于周服。\n侯服于周，天命靡常。殷士肤敏。裸将于京。厥作裸将，常服黼冔。王之荩臣。无念尔祖。\n无念尔祖，聿修厥德。永言配命，自求多福。殷之未丧师，克配上帝。宜鉴于殷，骏命不易！\n命之不易，无遏尔躬。宣昭义问，有虞殷自天。上天之载，无声无臭。仪刑文王，万邦作孚。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "大明",
        "author": "佚名，传为尹吉甫采集、孔子编订",
        "content": "明明在下，赫赫在上。天难忱斯，不易维王。天位殷适，使不挟四方。\n挚仲氏任，自彼殷商，来嫁于周，曰嫔于京。乃及王季，维德之行。\n大任有身，生此文王。维此文王，小心翼翼。昭事上帝，聿怀多福。厥德不回，以受方国。\n天监在下，有命既集。文王初载，天作之合。在洽之阳，在渭之涘。\n文王嘉止，大邦有子。大邦有子，伣天之妹。文定厥祥，亲迎于渭。造舟为梁，不显其光。\n有命自天，命此文王。于周于京，缵女维莘。长子维行，笃生武王。保右命尔，燮伐大商。\n殷商之旅，其会如林。矢于牧野，维予侯兴。上帝临女，无二尔心。\n牧野洋洋，檀车煌煌，驷騵彭彭。维师尚父，时维鹰扬。凉彼武王，四伐大商，会朝清明。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "绵",
        "author": "佚名，传为尹吉甫采集、孔子编订",
        "content": "绵绵瓜瓞。民之初生，自土沮漆。古公亶父，陶复陶冗，未有家室。\n古公亶父，来朝走马。率西水浒，至于岐下。爰及姜女，聿来胥宇。\n周原膴膴，堇荼如饴。爰始爰谋，爰契我龟，曰止曰时，筑室于兹。\n乃慰乃止，乃左乃右，乃疆乃理，乃宣乃亩。自西徂东，周爰执事。\n乃召司空，乃召司徒，俾立室家。其绳则直，缩版以载，作庙翼翼。\n捄之陾陾，度之薨薨，筑之登登，削屡冯冯。百堵皆兴，鼛鼓弗胜。\n乃立皋门，皋门有伉。乃立应门，应门将将。乃立冢土，戎丑攸行。\n四不殄厥愠，亦不陨厥问。柞棫拔矣，行道兑矣。混夷駾矣，维其喙矣！\n虞芮质厥成，文王蹶厥生。予曰有疏附，予曰有先后。予曰有奔奏，予曰有御侮！",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "棫朴",
        "author": "佚名，传为尹吉甫采集、孔子编订",
        "content": "芃芃棫朴，薪之槱之。济济辟王，左右趣之。\n济济辟王，左右奉璋。奉璋峨峨，髦士攸宜。\n淠彼泾舟，烝徒楫之。周王于迈，六师及之。\n倬彼云汉，为章于天。周王寿考，遐不作人？\n追琢其章，金玉其相。勉勉我王，纲纪四方。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "旱麓",
        "author": "佚名，传为尹吉甫采集、孔子编订",
        "content": "瞻彼旱麓，榛楛济济。岂弟君子，干禄岂弟。\n瑟彼玉瓒，黄流在中。岂弟君子，福禄攸降。\n鸢飞戾天，鱼跃于渊。岂弟君子，遐不作人？\n清酒既载，骍牡既备。以享以祀，以介景福。\n瑟彼柞棫，民所燎矣。岂弟君子，神所劳矣。\n莫莫葛藟，施于条枚。岂弟君子，求福不回。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "思齐",
        "author": "佚名，传为尹吉甫采集、孔子编订",
        "content": "思齐大任，文王之母，思媚周姜，京室之妇。大姒嗣徽音，则百斯男。\n惠于宗公，神罔时怨，神罔时恫。刑于寡妻，至于兄弟，以御于家邦。\n雍雍在宫，肃肃在庙。不显亦临，无射亦保。\n四戎疾不殄，烈假不瑕。不闻亦式，不谏亦入。四成人有德，小子有造。古之人无斁，誉髦斯士。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "皇矣",
        "author": "佚名，传为尹吉甫采集、孔子编订",
        "content": "皇矣上帝，临下有赫。监观四方，求民之莫。维此二国，其政不获。\n维彼四国，爰究爰度。上帝耆之，憎其式廓。乃眷西顾，此维与宅。\n作之屏之，其菑其翳。修之平之，其灌其栵。启之辟之，其柽其椐。\n攘之剔之，其檿其柘。帝迁明德，串夷载路。天立厥配，受命既固。\n帝省其山，柞棫斯拔，松柏斯兑。帝作邦作对，自大伯王季。维此王季，\n因心则友。则友其兄，则笃其庆，载锡之光。受禄无丧，奄有四方。\n维此王季，帝度其心。貊其德音，其德克明。克明克类，克长克君。\n王此大邦，克顺克比。比于文王，其德靡悔。既受帝祉，施于孙子。\n帝谓文王：无然畔援，无然歆羡，诞先登于岸。密人不恭，敢距大邦，\n侵阮徂共。王赫斯怒，爰整其旅，以按徂旅。以笃于周祜，以对于天下。\n依其在京，侵自阮疆。陟我高冈，无矢我陵。我陵我阿，无饮我泉，\n我泉我池。度其鲜原，居岐之阳，在渭之将。万邦之方，下民之王。\n帝谓文王：予怀明德，不大声以色，不长夏以革。不识不知，顺帝之则。\n帝谓文王：訽尔仇方，同尔弟兄。以尔钩援，与尔临冲，以伐崇墉。\n临冲闲闲，崇墉言言。执讯连连，攸馘安安。是类是禡，是致是附，\n四方以无侮。临冲茀茀，崇墉仡仡。是伐是四，是绝是忽。四方以无拂。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "灵台",
        "author": "佚名，传为尹吉甫采集、孔子编订",
        "content": "经始灵台，经之营之。庶民攻之，不日成之。经始勿亟，庶民子来。\n王在灵囿，麀鹿攸伏。麀鹿濯濯，白鸟翯翯。王在灵沼，于牣鱼跃。\n虡业维枞，贲鼓维镛。于论鼓钟，于乐辟雍。\n于论鼓钟，于乐辟雍。鼍鼓逢逢。蒙瞍奏公。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "下武",
        "author": "佚名，传为尹吉甫采集、孔子编订",
        "content": "下武维周，世有哲王。三后在天，王配于京。\n王配于京，世德作求。永言配命，成王之孚。\n成王之孚，下土之式。永言孝思，孝思维则。\n媚兹一人，应侯顺德。永言孝思，昭哉嗣服。\n昭兹来许，绳其祖武。于万斯年，受天之祜。\n受天之祜，四方来贺。于万斯年，不遐有佐。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "文王有声",
        "author": "佚名，传为尹吉甫采集、孔子编订",
        "content": "文王有声，遹骏有声。遹求厥宁，遹观厥成。文王烝哉！\n文王受命，有此武功。既伐于崇，作邑于丰。文王烝哉！\n筑城伊淢，作丰伊匹。匪棘其欲，遹追来孝。王后烝哉！\n王公伊濯，维丰之垣。四方攸同，王后维翰。王后烝哉！\n丰水东注，维禹之绩。四方攸同，皇王维辟。皇王烝哉！\n镐京辟雍，自西自东，自南自北，无思不服。皇王烝哉！\n考卜维王，宅是镐京。维龟正之，武王成之。武王烝哉！\n丰水有芑，武王岂不仕？诒厥孙谋，以燕翼子。武王烝哉！",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "title": "生民",
        "author": "佚名，传为尹吉甫采集、孔子编订",
        "content": "厥初生民，时维姜嫄。生民如何？克禋克祀，以弗无子。\n履帝武敏歆，攸介攸止，载震载夙。载生载育，时维后稷。\n诞弥厥月，先生如达。不拆不副，无菑无害。以赫厥灵。\n上帝不宁，不康禋祀，居然生子。\n诞寘之隘巷，牛羊腓字之。诞寘之平林，会伐平林。\n诞寘之寒冰，鸟覆翼之。鸟乃去矣，后稷呱矣。\n实覃实吁，厥声载路。诞实匍匐，克岐克嶷。以就口食。\n蓺之荏菽，荏菽旆旆。禾役穟穟，麻麦幪幪，瓜瓞唪唪。\n诞后稷之穑，有相之道。茀厥丰草，种之黄茂。实方实苞，实种实褎。\n实发实秀，实坚实好。实颖实栗，即有邰家室。\n诞降嘉种，维秬维秠，维穈维芑。恒之秬秠，是获是亩。\n恒之穈芑，是任是负。以归肇祀。\n诞我祀如何？或舂或揄，或簸或蹂。释之叟叟，烝之浮浮。\n载谋载惟。取萧祭脂，取羝以軷，载燔载烈，以兴嗣岁。\n卬盛于豆，于豆于登。其香始升，上帝居歆。胡臭亶时。\n后稷肇祀。庶无罪悔，以迄于今。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "行苇",
        "author": "佚名，传为尹吉甫采集、孔子编订",
        "content": "敦彼行苇，牛羊勿践履。方苞方体，维叶泥泥。\n戚戚兄弟，莫远具尔。或四之筵，或授之几。\n四筵设席，授几有缉御。或献或酢，洗爵奠斝。\n醓醢以荐，或燔或炙。嘉肴脾臄，或歌或咢。\n敦弓既坚，四鍭既均，舍矢既均，序宾以贤。\n敦弓既句，既挟四鍭。四鍭如树，序宾以不侮。\n曾孙维主，酒醴维醽，酌以大斗，以祈黄耇。\n黄耇台背，以引以翼。寿考维祺，以介景福。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "既醉",
        "author": "佚名，传为尹吉甫采集、孔子编订",
        "content": "既醉以酒，既饱以德。君子万年，介尔景福。\n既醉以酒，尔肴既将。君子万年，介尔昭明。\n昭明有融，高朗令终，令终有俶。公尸嘉告。\n其告维何？笾豆静嘉。朋友攸摄，摄以威仪。\n威仪孔时，君子有孝子。孝子不匮，永锡尔类。\n其类维何？室家之壶。君子万年，永锡祚胤。\n其胤维何？天被尔禄。君子万年，景命有仆。\n其仆维何？厘尔女士。厘尔女士，从以孙子。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "凫鹥",
        "author": "佚名，传为尹吉甫采集、孔子编订",
        "content": "凫鹥在泾，公尸在燕来宁。尔酒既清，尔肴既馨。公尸燕饮，福禄来成。\n凫鹥在沙，公尸来燕来宜。尔酒既多，尔肴既嘉。公尸燕饮，福禄来为。\n凫鹥在渚，公尸来燕来处。尔酒既湑，尔肴伊脯。公尸燕饮，福禄来下。\n凫鹥在潀，公尸来燕来宗，既燕于宗，福禄攸降。公尸燕饮，福禄来崇。\n凫鹥在亹，公尸来止熏熏。旨酒欣欣，燔炙芬芬。公尸燕饮，无有后艰。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "假乐",
        "author": "佚名，传为尹吉甫采集、孔子编订",
        "content": "假乐君子，显显令德，宜民宜人。受禄于天，保右命之，自天申之。\n千禄百福，子孙千亿。穆穆皇皇，宜君宜王。不愆不忘，率由旧章。\n威仪抑抑，德音秩秩。无怨无恶，率由群匹。受福无疆，四方之纲。\n之纲之纪，燕及朋友。百辟卿士，媚于天子。不解于位，民之攸塈。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "公刘",
        "author": "佚名，传为尹吉甫采集、孔子编订",
        "content": "笃公刘，匪居匪康。乃埸乃疆，乃积乃仓；乃裹糇粮，于橐于囊。\n思辑用光，弓矢斯张；干戈戚扬，爰方启行。\n笃公刘，于胥斯原。既庶既繁，既顺乃宣，而无永叹。陟则在巘，\n复降在原。何以舟之？维玉及瑶，鞞琫容刀。\n笃公刘，逝彼百泉。瞻彼溥原，乃陟南冈。乃觏于京，京师之野。\n于时处处，于时庐旅，于时言言，于时语语。\n笃公刘，于京斯依。跄跄济济，俾筵俾几。既登乃依，乃造其曹。\n执豕于牢，酌之用匏。食之饮之，君之宗之。\n笃公刘，既溥既长。既景乃冈，相其阴阳，观其流泉。其军三单，\n度其隰原。彻田为粮，度其夕阳。豳居允荒。\n笃公刘，于豳斯馆。涉渭为乱，取厉取锻，止基乃理。爰众爰有，\n夹其皇涧。溯其过涧。止旅乃密，芮鞫之即。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "泂酌",
        "author": "佚名，传为尹吉甫采集、孔子编订",
        "content": "泂酌彼行潦，挹彼注兹，可以餴饎。岂弟君子，民之父母。\n泂酌彼行潦，挹彼注兹，可以濯罍。岂弟君子，民之攸归。\n泂酌彼行潦，挹彼注兹，可以濯溉。岂弟君子，民之攸墍。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "卷阿",
        "author": "佚名，传为尹吉甫采集、孔子编订",
        "content": "有卷者阿，飘风自南。岂弟君子，来游来歌，以矢其音。\n伴奂尔游矣，优游尔休矣。岂弟君子，俾尔弥尔性，似先公酋矣。\n尔土宇昄章，亦孔之厚矣。岂弟君子，俾尔弥尔性，百神尔主矣。\n尔受命长矣，茀禄尔康矣。岂弟君子，俾尔弥尔性，纯嘏尔常矣。\n有冯有翼，有孝有德，以引以翼。岂弟君子，四方为则。\n颙颙卬卬，如圭如璋，令闻令望。岂弟君子，四方为纲。\n凤凰于飞，翙翙其羽，亦集爰止。蔼蔼王多吉士，维君子使，媚于天子。\n凤凰于飞，翙翙其羽，亦傅于天。蔼蔼王多吉人，维君子命，媚于庶人。\n凤凰鸣矣，于彼高冈。梧桐生矣，于彼朝阳。菶菶萋萋，雍雍喈喈。\n君子之车，既庶且多。君子之马，既闲且驰。矢诗不多，维以遂歌。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "民劳",
        "author": "佚名，传为尹吉甫采集、孔子编订",
        "content": "民亦劳止，汔可小康。惠此中国，以绥四方。无纵诡随，以谨无良。\n式遏寇虐，憯不畏明。柔远能迩，以定我王。\n民亦劳止，汔可小休。惠此中国，以为民逑。无纵诡随，以谨惛怓。\n式遏寇虐，无俾民忧。无弃尔劳，以为王休。\n民亦劳止，汔可小息。惠此京师，以绥四国。无纵诡随，以谨罔极。\n式遏寇虐，无俾作慝。敬慎威仪，以近有德。\n民亦劳止，汔可小愒。惠此中国，俾民忧泄。无纵诡随，以谨丑厉。\n式遏寇虐，无俾正败。戎虽小子，而式弘大。\n民亦劳止，汔可小安。惠此中国，国无有残。无纵诡随，以谨缱绻。\n式遏寇虐，无俾正反。王欲玉女，是用大谏。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "板",
        "author": "佚名，传为尹吉甫采集、孔子编订",
        "content": "上帝板板，下民卒瘅。出话不然，为犹不远。\n靡圣管管。不实于亶。犹之未远，是用大谏。\n天之方难，无然宪宪。天之方蹶，无然泄泄。\n辞之辑矣，民之洽矣。辞之怿矣，民之莫矣。\n我虽异事，及尔同僚。我即尔谋，听我嚣嚣。\n我言维服，勿以为笑。先民有言，询于刍荛。\n天之方虐，无然谑谑。老夫灌灌，小子蹻蹻。\n匪我言耄，尔用忧谑。多将熇熇，不可救药。\n天之方懠。无为夸毗。威仪卒迷，善人载尸。\n民之方殿屎，则莫我敢葵？丧乱蔑资，曾莫惠我师？\n天之牖民，如埙如篪，如璋如圭，如取如携。\n携无曰益，牖民孔易。民之多辟，无自立辟。\n价人维藩，大师维垣，大邦维屏，大宗维翰，\n怀德维宁，宗子维城。无俾城坏，无独斯畏。\n敬天之怒，无敢戏豫。敬天之渝，无敢驰驱。\n昊天曰明，及尔出王。昊天曰旦，及尔游衍。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "title": "荡",
        "author": "佚名，传为尹吉甫采集、孔子编订",
        "content": "荡荡上帝，下民之辟。疾威上帝，其命多辟。\n天生烝民，其命匪谌。靡不有初，鲜克有终。\n文王曰咨，咨汝殷商。曾是彊御？曾是掊克？\n曾是在位？曾是在服？天降滔德，女兴是力。\n文王曰咨，咨女殷商。而秉义类，彊御多怼。\n流言以对。寇攘式内。侯作侯祝，靡届靡究。\n文王曰咨，咨女殷商。女炰烋于中国。敛怨以为德。\n不明尔德，时无背无侧。尔德不明，以无陪无卿。\n文王曰咨，咨女殷商。天不湎尔以酒，不义从式。\n既衍尔止。靡明靡晦。式号式呼。俾昼作夜。\n文王曰咨，咨女殷商。如蜩如螗，如沸如羹。\n小大近丧，人尚乎由行。内奰于中国，覃及鬼方。\n文王曰咨，咨女殷商。匪上帝不时，殷不用旧。\n虽无老成人，尚有典刑。曾是莫听，大命以倾。\n文王曰咨，咨女殷商。人亦有言：颠沛之揭，\n枝叶未有害，本实先拨。殷鉴不远，在夏后之世。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "抑",
        "author": "佚名，传为尹吉甫采集、孔子编订",
        "content": "抑抑威仪，维德之隅。人亦有言：靡哲不愚，庶人之愚，亦职维疾。\n哲人之愚，亦维斯戾。无竞维人，四方其训之。有觉德行，四国顺之。\n吁谟定命，远犹辰告。敬慎威仪，维民之则。其在于今，兴迷乱于政。\n颠覆厥德，荒湛于酒。女虽湛乐从，弗念厥绍。罔敷求先王，克共明刑。\n四皇天弗尚，如彼泉流，无沦胥以亡。夙兴夜寐，洒扫庭内，维民之章。\n修尔车马，弓矢戎兵，用戒戎作，用逷蛮方。质尔人民，谨尔侯度，用戒不虞。\n慎尔出话，敬尔威仪，无不柔嘉。白圭之玷，尚可磨也；斯言之玷，不可为也！\n无易由言，无曰苟矣，莫扪朕舌，言不可逝矣。无言不仇，无德不报。\n惠于朋友，庶民小子。子孙绳绳，万民靡不承。视尔友君子，辑柔尔颜，不遐有愆。\n相在尔室，尚不愧于屋漏。无曰不显，莫予云觏。神之格思，不可度思，矧可射思！\n辟尔为德，俾臧俾嘉。淑慎尔止，不愆于仪。不僭不贼，鲜不为则。投我以桃，报之以李。\n彼童而角，实虹小子。荏染柔木，言缗之丝。温温恭人，维德之基。\n其维哲人，告之话言，顺德之行。其维愚人，覆谓我僭。民各有心。\n于乎小子，未知臧否。匪手携之，言示之事。匪面命之，言提其耳。\n借曰未知，亦既抱子。民之靡盈，谁夙知而莫成？昊天孔昭，我生靡乐。\n视尔梦梦，我心惨惨。诲尔谆谆，听我藐藐。匪用为教，覆用为虐。\n借曰未知，亦聿既耄。于乎，小子，告尔旧止。听用我谋，庶无大悔。\n天方艰难，曰丧厥国。取譬不远，昊天不忒。回遹其德，俾民大棘。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "桑柔",
        "author": "佚名，传为尹吉甫采集、孔子编订",
        "content": "菀彼桑柔，其下侯旬，捋采其刘，瘼此下民。不殄心忧，仓兄填兮。倬彼昊天，宁不我矜？\n四牡骙骙，旟旐有翩。乱生不夷，靡国不泯。民靡有黎，具祸以烬。于乎有哀，国步斯频。\n国步灭资，天不我将。靡所止疑，云徂何往？君子实维，秉心无竞。谁生厉阶，至今为梗？\n忧心殷殷，念我土宇。我生不辰，逢天僤怒。自西徂东，靡所定处。多我觏痻，孔棘我圉。\n为谋为毖，乱况斯削。告尔忧恤，诲尔序爵。谁能执热，逝不以濯？其何能淑，载胥及溺。\n如彼溯风，亦孔之僾。民有肃心，荓云不逮。好是稼穑，力民代食。稼穑维宝，代食维好？\n天降丧乱，灭我立王。降此蟊贼，稼穑卒痒。哀恫中国，具赘卒荒。靡有旅力，以念穹苍。\n维此惠君，民人所瞻。秉心宣犹，考慎其相。维彼不顺，自独俾臧。自有肺肠，俾民卒狂。\n瞻彼中林，甡甡其鹿。朋友已谮，不胥以谷。人亦有言：进退维谷。\n维此圣人，瞻言百里。维彼愚人，覆狂以喜。匪言不能，胡斯畏忌？\n维此良人，弗求弗迪。维彼忍心，是顾是复。民之贪乱，宁为荼毒。\n大风有隧，有空大谷。维此良人，作为式谷。维彼不顺，征以中垢。\n大风有隧，贪人败类。听言则对，诵言如醉。匪用其良，复俾我悖。\n嗟尔朋友，予岂不知而作。如彼飞虫，时亦弋获。既之阴女，反予来赫。\n民之罔极，职凉善背。为民不利，如云不克。民之回遹，职竞用力。\n民之未戾，职盗为寇。凉曰不可，覆背善詈。虽曰匪予，既作尔歌！",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "云汉",
        "author": "佚名，传为尹吉甫采集、孔子编订",
        "content": "倬彼云汉，昭回于天。王曰：于乎！何辜今之人？天降丧乱，饥馑荐臻。\n靡神不举，靡爱斯牲。圭壁既卒，宁莫我听？\n旱既大甚，蕴隆虫虫。不殄禋祀，自郊徂宫。上下奠瘗，靡神不宗。\n后稷不克，上帝不临。耗斁下土，宁丁我梗\n旱既大甚，则不可推。兢兢业业，如霆如雷。周余黎民，靡有孑遗。\n昊天上帝，则不我遗。胡不相畏？先祖于摧。\n旱既大甚，则不可沮。赫赫炎炎，云我无所。大命近止，靡瞻靡顾。\n群公先正，则不我助。父母先祖，胡宁忍予？\n旱既大甚，涤涤山川。旱魃为虐，如惔如焚。我心惮暑，忧心如熏。\n群公先正，则不我闻。昊天上帝，宁俾我遁？\n旱既大甚，黾勉畏去。胡宁瘨我以旱？憯不知其故。祈年孔夙，方社不莫。\n昊天上帝，则不我虞。\n敬恭明神，宜无悔怒。旱既大甚，散无友纪。鞫哉庶正，疚哉冢宰。\n趣马师氏，膳夫左右。靡人不周。无不能止，瞻卬昊天，云如何里！\n瞻卬昊天，有嘒其星。大夫君子，昭假无赢。大命近止，无弃尔成。\n何求为我。以戾庶正。瞻卬昊天，曷惠其宁？",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "崧高",
        "author": "佚名，传为尹吉甫采集、孔子编订",
        "content": "崧高维岳，骏极于天。维岳降神，生甫及申。维申及甫，维周之翰。四国于蕃。四方于宣。\n亹亹申伯，王缵之事。于邑于谢，南国是式。王命召伯，定申伯之宅。登是南邦，世执其功。\n王命申伯，式是南邦。因是谢人，以作尔庸。王命召伯，彻申伯土田。王命傅御，迁其私人。\n申伯之功，召伯是营。有俶其城，寝庙既成。既成藐藐，王锡申伯。四牡蹻蹻，钩膺濯濯。\n王遣申伯，路车乘马。我图尔居，莫如南土。锡尔介圭，以作尔宝。往近王舅，南土是保。\n申伯信迈，王饯于郿。申伯还南，谢于诚归。王命召伯，彻申伯土疆。以峙其粻，式遄其行。\n申伯番番，既入于谢。徒御啴啴。周邦咸喜，戎有良翰。不显申伯，王之元舅，文武是宪。\n申伯之德，柔惠且直。揉此万邦，闻于四国。吉甫作诵，其诗孔硕。其风四好，以赠申伯。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "烝民",
        "author": "佚名，传为尹吉甫采集、孔子编订",
        "content": "天生烝民，有物有则。民之秉彝，好是懿德。天监有周，昭假于下。保兹天子，生仲山甫。\n仲山甫之德，柔嘉维则。令仪令色。小心翼翼。古训是式。威仪是力。天子是若，明命使赋。\n王命仲山甫，式是百辟，缵戎祖考，王躬是保。出纳王命，王之喉舌。赋政于外，四方爰发。\n肃肃王命，仲山甫将之。邦国若否，仲山甫明之。既明且哲，以保其身。夙夜匪解，以事一人。\n人亦有言，柔则茹之，刚则吐之。维仲山甫，柔亦不茹，刚亦不吐。不侮矜寡，不畏强御。\n人亦有言，德輶如毛，民鲜克举之。我仪图之，维仲山甫举之。爱莫助之。衮职有阙，维仲山甫补之。\n仲山甫出祖。四牡业业。征夫捷捷，每怀靡及。四牡彭彭，八鸾锵锵。王命仲山甫，城彼东方。\n四牡骙骙，八鸾喈喈。仲山甫徂齐，式遄其归。吉甫作诵，穆如清风。仲山甫永怀，以慰其心。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "韩奕",
        "author": "佚名，传为尹吉甫采集、孔子编订",
        "content": "奕奕梁山，维禹甸之，有倬其道。\n韩侯受命，王亲命之：缵戎祖考，无废朕命。\n夙夜匪解，虔共尔位，朕命不易。\n粲不庭方，以佐戎辟。四牡奕奕，孔修且张。\n韩侯入觐，以其介圭，入觐于王。\n王锡韩侯，淑旗绥章，簟茀错衡。\n玄衮赤舄，钩膺镂锡，鞹鞃浅幭，鞗革金厄。\n韩侯出祖，出宿于屠。显父饯之，清酒百壶。\n其殽维何？炰鳖鲜鱼。其蔌维何？维笋及蒲。\n其赠维何？乘马路车。笾豆有且。侯氏燕胥。\n韩侯取妻，汾王之甥，蹶父之子。\n韩侯迎止，于蹶之里。\n百两彭彭，八鸾锵锵，不显其光。\n诸娣从之，祁祁如云。韩侯顾之，烂其盈门。\n蹶父孔武，靡国不到。为韩姞相攸，莫如韩乐。\n孔乐韩土，川泽吁吁，鲂鱮甫甫，麀鹿噳噳。\n有熊有罴，有猫有虎。庆既令居，韩姞燕誉。\n溥彼韩城，燕师所完。以先祖受命，因时百蛮。\n王锡韩侯，其追其貊。奄受北国，因以其伯。\n实墉实壑，实亩实藉。献其貔皮，赤豹黄罴。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "江汉",
        "author": "佚名，传为尹吉甫采集、孔子编订",
        "content": "江汉浮浮，武夫滔滔。匪安匪游，淮夷来求。既出我车，既设我旟。匪安匪舒，淮夷来铺。\n江汉汤汤，武夫洸洸。经营四方，告成于王。四方既平，王国庶定。时靡有争，王心载宁。\n江汉之浒，王命召虎：式辟四方，彻我疆土。匪疚匪棘，王国来极。于疆于理，至于南海。\n王命召虎：来旬来宣。文武受命，召公维翰。无曰予小子，召公是似。肇敏戎公，用锡尔祉。\n厘尔圭瓒，秬鬯一卣。告于文人，锡山土田。于周受命，自召祖命，虎拜稽首：天子万年！\n虎拜稽首，对扬王休。作召公考：天子万寿！明明天子，令闻不已，矢其文德，洽此四国。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "常武",
        "author": "佚名，传为尹吉甫采集、孔子编订",
        "content": "赫赫明明。王命卿士，南仲大祖，大师皇父。整我六师，以修我戎。既敬既戒，惠此南国。\n王谓尹氏，命程伯休父，左右陈行。戒我师旅，率彼淮浦，省此徐土。不留不处，三事就绪。\n赫赫业业，有严天子。王舒保作，匪绍匪游。徐方绎骚，震惊徐方。如雷如霆，徐方震惊。\n王奋厥武，如震如怒。进厥虎臣，阚如虓虎。铺敦淮濆，仍执丑虏。截彼淮浦，王师之所。\n王旅啴啴，如飞如翰。如江如汉，如山之苞。如川之流，绵绵翼翼。不测不克，濯征徐国。\n王犹允塞，徐方既来。徐方既同，天子之功。四方既平，徐方来庭。徐方不回，王曰还归。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "瞻卬",
        "author": "佚名，传为尹吉甫采集、孔子编订",
        "content": "瞻卬昊天，则不我惠。孔填不宁，降此大厉。邦靡有定，士民其瘵。\n蟊贼蟊疾，靡有夷届。罪罟不收，靡有夷瘳。\n人有土田，女反有之。人有民人，女覆夺之。此宜无罪，女反收之。\n彼宜有罪，女覆说之。\n哲夫成城，哲妇倾城。懿厥哲妇，为枭为鸱。妇有长舌，维厉之阶。\n乱匪降自天，生自妇人。匪教匪诲，时维妇寺。\n鞫人忮忒。谮始竞背。岂曰不极？伊胡为慝？如贾三倍，君子是识。\n妇无公事，休其蚕织。\n天何以剌？何神不富？舍尔介狄，维予胥忌。不吊不祥，威仪不类。\n人之云亡，邦国殄瘁。\n天之降罔，维其优矣。人之云亡，心之忧矣。天之降罔，维其几矣。\n人之云亡，心之悲矣。\n觱沸槛泉，维其深矣。心之忧矣，宁自今矣？不自我先，不自我后。\n藐藐昊天，无不克巩。无忝皇祖，式救尔后。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "召旻",
        "author": "佚名，传为尹吉甫采集、孔子编订",
        "content": "旻天疾威，天笃降丧。瘨我饥馑，民卒流亡。我居圉卒荒。\n天降罪罟，蟊贼内讧。昏椓靡共，溃溃回遹，实靖夷我邦。\n皋皋訿訿，曾不知其玷。兢兢业业，孔填不宁，我位孔贬。\n如彼岁旱，草不溃茂，如彼栖苴。我相此邦，无不溃止。\n维昔之富不如时，维今之疚不如兹。彼疏斯粺，胡不自替？职兄斯引。\n池之竭矣，不云自频。泉之竭矣，不云自中。溥斯害矣，职兄斯弘，不灾我躬。\n昔先王受命，有如召公，日辟国百里，今也日蹙国百里。于乎哀哉！维今之人，不尚有旧！",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "title": "清庙",
        "author": "佚名，传为尹吉甫采集、孔子编订",
        "content": "于穆清庙，肃雍显相。济济多士，秉文之德。对越在天，骏奔走在庙。不显不承，无射于人斯。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "维天之命",
        "author": "佚名，传为尹吉甫采集、孔子编订",
        "content": "维天之命，于穆不已。于乎不显，文王之德之纯。假以溢我，我其收之。骏惠我文王，曾孙笃之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "维清",
        "author": "佚名，传为尹吉甫采集、孔子编订",
        "content": "维清缉熙，文王之典。肇禋，迄用有成，维周之祯。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "烈文",
        "author": "佚名，传为尹吉甫采集、孔子编订",
        "content": "烈文辟公，锡兹祉福。惠我无疆，子孙保之。无封靡于尔邦，维王其崇之。\n念兹戎功，继序其皇之。无竞维人，四方其训之。不显维德，百辟其刑之。于乎，前王不忘！",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "天作",
        "author": "佚名，传为尹吉甫采集、孔子编订",
        "content": "天作高山，大王荒之。彼作矣，文王康之。彼徂矣，岐有夷之行。子孙保之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "昊天有成命",
        "author": "佚名，传为尹吉甫采集、孔子编订",
        "content": "昊天有成命，二后受之。成王不敢康，夙夜基命宥密。于缉熙！单厥心，四其靖之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "我将",
        "author": "佚名，传为尹吉甫采集、孔子编订",
        "content": "我将我享，维羊维牛，维天其右之。仪式刑文王之典，日靖四方。\n伊嘏文王，既右飨之。我其夙夜，畏天之威，于时保之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "时迈",
        "author": "佚名，传为尹吉甫采集、孔子编订",
        "content": "时迈其邦，昊天其子之，实右序有周。薄言震之，莫不震叠。怀柔百神，及河乔岳，允王维后。\n明昭有周，式序在位。载戢干戈，载橐弓矢。我求懿德，四于时夏，允王保之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "执竞",
        "author": "佚名，传为尹吉甫采集、孔子编订",
        "content": "执竞武王，无竞维烈。不显成康，上帝是皇。自彼成康，奄有四方，斤斤其明。\n钟鼓喤喤，磬莞将将，降福穰穰。降福简简，威仪反反。既醉既饱，福禄来反。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "思文",
        "author": "佚名，传为尹吉甫采集、孔子编订",
        "content": "思文后稷，克配彼天。立我烝民，莫菲尔极。贻我来牟，帝命率育，无此疆尔界。陈常于时夏。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "title": "臣工",
        "author": "佚名，传为尹吉甫采集、孔子编订",
        "content": "嗟嗟臣工，敬尔在公。王厘尔成，来咨来茹。嗟嗟保介，维莫之春，亦又何求？如何新畲？\n于皇来牟，将受厥明。明昭上帝，迄用康年。命我众人：庤乃钱镈，奄观铚艾。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "噫嘻",
        "author": "佚名，传为尹吉甫采集、孔子编订",
        "content": "噫嘻成王，既昭假尔。率时农夫，播厥百谷。骏发尔私，终三十里。亦服尔耕，十千维耦。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "振鹭",
        "author": "佚名，传为尹吉甫采集、孔子编订",
        "content": "振鹭于飞，于彼西雍。我客戾止，亦有斯容。在彼无恶，在此无斁。庶几夙夜，以永终誉。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "丰年",
        "author": "佚名，传为尹吉甫采集、孔子编订",
        "content": "丰年多黍多稌，亦有高廪，万亿及秭。为酒为醴，烝畀祖妣。以洽百礼，降福孔皆。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "有瞽",
        "author": "佚名，传为尹吉甫采集、孔子编订",
        "content": "有瞽有瞽，在周之庭。设业设虡，崇牙树羽。应田县鼓，鼗磬柷圉。既备\n乃奏，箫管备举。喤喤厥声，肃雍和鸣，先祖是听。我客戾止，永观厥成。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "潜",
        "author": "佚名，传为尹吉甫采集、孔子编订",
        "content": "猗与漆沮，潜有多鱼。有鳣有鲔，鲦鲿鰋鲤。以享以祀，以介景福。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "雝",
        "author": "佚名，传为尹吉甫采集、孔子编订",
        "content": "有来雝雝，至止肃肃。相维辟公，天子穆穆。于荐广牡，相予四祀。假哉皇考！绥予孝子。\n宣哲维人，文武维后。燕及皇天，克昌厥后。绥我眉寿，介以繁祉，既右烈考，亦右文母。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "载见",
        "author": "佚名，传为尹吉甫采集、孔子编订",
        "content": "载见辟王，曰求厥章。龙旗阳阳，和铃央央。鞗革有鸧，休有烈光。率见昭考，以孝以享。\n以介眉寿，永言保之，思皇多祜。烈文辟公，绥以多福，俾缉熙于纯嘏。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "有客",
        "author": "佚名，传为尹吉甫采集、孔子编订",
        "content": "有客有客，亦白其马。有萋有且，敦琢其旅。有客宿宿，有客信信。\n言授之絷，以絷其马。薄言追之，左右绥之。既有淫威，降福孔夷。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "武",
        "author": "佚名，传为尹吉甫采集、孔子编订",
        "content": "于皇武王！无竞维烈。允文文王，克开厥后。嗣武受之，胜殷遏刘，耆定尔功。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "title": "闵予小子",
        "author": "佚名，传为尹吉甫采集、孔子编订",
        "content": "闵予小子，遭家不造，嬛嬛在疚。于乎皇考，永世克孝。\n念兹皇祖，陟降庭止。维予小子，夙夜敬止。于乎皇王，继序思不忘。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "访落",
        "author": "佚名，传为尹吉甫采集、孔子编订",
        "content": "访予落止，率时昭考。于乎悠哉，朕未有艾。将予就之，继犹判涣。\n维予小子，未堪家多难。绍庭上下，陟降厥家。休矣皇考，以保明其身。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "敬之",
        "author": "佚名，传为尹吉甫采集、孔子编订",
        "content": "敬之敬之，天维显思，命不易哉。无曰高高在上，陟降厥士，日监在兹。\n维予小子，不聪敬止。日就月将，学有缉熙于光明。佛时仔肩，示我显德行。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "小毖",
        "author": "佚名，传为尹吉甫采集、孔子编订",
        "content": "予其惩，而毖后患。莫予荓蜂，自求辛螫。肇允彼桃虫，拚飞维鸟。未堪家多难，予又集于蓼。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "载芟",
        "author": "佚名，传为尹吉甫采集、孔子编订",
        "content": "载芟载柞，其耕泽泽。千耦其耘，徂隰徂畛。侯主侯伯，侯亚侯旅，侯彊侯以。\n有嗿其馌，思媚其妇，有依其士。有略其耜，俶载南亩，播厥百谷。实函斯活，驿驿其达。\n有厌其杰，厌厌其苗，绵绵其麃。载获济济，有实其积，万亿及秭。为酒为醴，烝畀祖妣，不洽百礼。\n有飶其香。邦家之光。有椒其馨，胡考之宁。匪且有且，匪今斯今，振古如兹。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "良耜",
        "author": "佚名，传为尹吉甫采集、孔子编订",
        "content": "畟畟良耜，俶载南亩。播厥百谷，实函斯活。或来瞻女，载筐及莒，其饟伊黍。\n其笠伊纠，其镈斯赵，以薅荼蓼。荼蓼朽止，黍稷茂止。获之挃挃，积之栗栗。\n其崇如墉，其比如栉。以开百室，百室盈止，妇子宁止。杀时犉牡，有捄其角。以似以续，续古之人。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "丝衣",
        "author": "佚名，传为尹吉甫采集、孔子编订",
        "content": "丝衣其紑，载弁俅俅。自堂徂基，自羊徂牛，鼐鼎及鼒，兕觥其觩。旨酒思柔。不吴不敖，胡考之休。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "酌",
        "author": "佚名，传为尹吉甫采集、孔子编订",
        "content": "于铄王师，遵养时晦。时纯熙矣，是用大介。我龙受之，蹻蹻王之造。载用有嗣，实维尔公允师。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "桓",
        "author": "佚名，传为尹吉甫采集、孔子编订",
        "content": "绥万邦，屡丰年。天命匪解，桓桓武王。保有厥士，于以四方，克定厥家。于昭于天，皇以间之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "赉",
        "author": "佚名，传为尹吉甫采集、孔子编订",
        "content": "文王既勤止，我应受之。敷时绎思，我徂维求定。时周之命，于绎思。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "般",
        "author": "佚名，传为尹吉甫采集、孔子编订",
        "content": "于皇时周！陟其高山，嶞山乔岳，允犹翕河。敷天之下，裒时之对。时周之命。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "title": "駉",
        "author": "佚名，传为尹吉甫采集、孔子编订",
        "content": "駉駉牡马，在垧之野。薄言駉者，有驈有皇，有骊有黄，以车彭彭。思无疆思，马斯臧。\n駉駉牡马，在垧之野。薄言駉者，有骓有駓，有骍有骐，以车伾伾。思无期思，马斯才。\n駉駉牡马，在垧之野。溥言駉者，有驒有骆，有骝有雒，以车绎绎。思无斁思，马斯作。\n駉駉牡马，在垧之野。薄言駉者，有骃有騢，有驔有鱼，以车祛祛。思无邪思，马斯徂。",
        "dynasty": "周",
        "collection_info": {
            "collection": "诗经",
            "volume": "鲁颂",
            "section": "駉之什"
        }
    },
    {
        "title": "有駜",
        "author": "佚名，传为尹吉甫采集、孔子编订",
        "content": "有駜有駜，駜彼乘黄。夙夜在公，在公明明。振振鹭，鹭于下。鼓咽咽，醉言舞。于胥乐兮！\n有駜有駜，駜彼乘牡。夙夜在公，在公饮酒。振振鹭，鹭于飞。鼓咽咽，醉言归。于胥乐兮！\n有駜有駜，駜彼乘駽。夙夜在公，在公载燕。自今以始，岁其有。君子有谷，诒孙子。于胥乐兮！",
        "dynasty": "周",
        "collection_info": {
            "collection": "诗经",
            "volume": "鲁颂",
            "section": "駉之什"
        }
    },
    {
        "title": "泮水",
        "author": "佚名，传为尹吉甫采集、孔子编订",
        "content": "思乐泮水，薄采其芹。鲁侯戾止，言观其旗。其旗茷茷，鸾声哕哕。无小无大，从公于迈。\n思乐泮水，薄采其藻。鲁侯戾止，其马蹻蹻。其马蹻蹻，其音昭昭。载色载笑，匪怒伊教。\n思乐泮水，薄采其茆。鲁侯戾止，在泮饮酒。既饮旨酒，永锡难老。顺彼长道，屈此群丑。\n穆穆鲁侯，敬明其德。敬慎威仪，维民之则。允文允武，昭假烈祖。靡有不孝，自求伊祜。\n明明鲁侯，克明其德。既作泮宫，淮夷攸服。矫矫虎臣，在泮献馘。淑问如皋陶，在泮献囚。\n济济多士，克广德心。桓桓于征，狄彼东南。烝烝皇皇，不吴不扬。不告于讻，在泮献功。\n角弓其觩。束矢其搜。戎车孔博。徒御无斁。既克淮夷，孔淑不逆。式固尔犹，淮夷卒获。\n翩彼飞鸮，集于泮林。食我桑黮，怀我好音。憬彼淮夷，来献其琛。元龟象齿，大赂南金。",
        "dynasty": "周",
        "collection_info": {
            "collection": "诗经",
            "volume": "鲁颂",
            "section": "駉之什"
        }
    },
    {
        "title": "閟宫",
        "author": "佚名，传为尹吉甫采集、孔子编订",
        "content": "閟宫有侐，实实枚枚。赫赫姜嫄，其德不回。上帝是依，无灾无害。\n弥月不迟，是生后稷。降之百福。黍稷重穋，稙稚菽麦。奄有下国，俾民稼穑。\n有稷有黍，有稻有秬。奄有下土，缵禹之绪。后稷之孙，实维大王。\n居岐之阳，实始剪商。至于文武，缵大王之绪，致天之届，于牧之野。\n无二无虞，上帝临女。敦商之旅，克咸厥功。王曰叔父，建尔元子，俾侯于鲁。\n大启尔宇，为周室辅。乃命鲁公，俾侯于东。锡之山川，土田附庸。\n周公之孙，庄公之子。龙旗承祀。六辔耳耳。春秋匪解，享祀不忒。\n皇皇后帝！皇祖后稷！享以骍牺，是飨是宜。降福既多，周公皇祖，亦其福女。\n秋而载尝，夏而楅衡，白牡骍刚。牺尊将将，毛炰胾羹。笾豆大房，万舞洋洋。\n孝孙有庆。俾尔炽而昌，俾尔寿而臧。保彼东方，鲁邦是尝。不亏不崩，不震不腾。\n三寿作朋，如冈如陵。公车千乘，朱英绿縢。二矛重弓。公徒三万，贝胄朱綅。\n烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。\n黄发台背，寿胥与试。俾尔昌而大，俾尔耆而艾。万有千岁，眉寿无有害。\n泰山岩岩，鲁邦所詹。奄有龟蒙，遂荒大东。至于海邦，淮夷来同。\n莫不率从，鲁侯之功。保有凫绎，遂荒徐宅。至于海邦，淮夷蛮貊。\n及彼南夷，莫不率从。莫敢不诺，鲁侯是若。天锡公纯嘏，眉寿保鲁。\n居常与许，复周公之宇。鲁侯燕喜，令妻寿母。宜大夫庶士，邦国是有。\n既多受祉，黄发儿齿。徂徕之松，新甫之柏。是断是度，是寻是尺。\n松桷有舄，路寝孔硕，新庙奕奕。奚斯所作，孔曼且硕，万民是若。",
        "dynasty": "周",
        "collection_info": {
            "collection": "诗经",
            "volume": "鲁颂",
            "section": "駉之什"
        }
    },
    {
        "title": "那",
        "author": "佚名，传为尹吉甫采集、孔子编订",
        "content": "猗与那与！置我鼗鼓。奏鼓简简，衎我烈祖。汤孙奏假，绥我思成。\n鼗鼓渊渊，嘒嘒管声。既和且平，依我磬声。于赫汤孙！穆穆厥声。\n庸鼓有斁，万舞有奕。我有嘉客，亦不夷怿。自古在昔，先民有作。\n温恭朝夕，执事有恪，顾予烝尝，汤孙之将。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "title": "烈祖",
        "author": "佚名，传为尹吉甫采集、孔子编订",
        "content": "嗟嗟烈祖！有秩斯祜。申锡无疆，及尔斯所。既载清酤，赉我思成。\n亦有和羹，既戒既平。鬷假无言，时靡有争。绥我眉寿，黄耇无疆。\n约軧错衡，八鸾鸧鸧。以假以享，我受命溥将。自天降康，丰年穰穰。\n来假来飨，降福无疆。顾予烝尝，汤孙之将。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "title": "玄鸟",
        "author": "佚名，传为尹吉甫采集、孔子编订",
        "content": "天命玄鸟，降而生商，宅殷土芒芒。古帝命武汤，正域彼四方。\n方命厥后，奄有九有。商之先后，受命不殆，在武丁孙子。武丁孙子，武王靡不胜。\n龙旗十乘，大糦是承。邦畿千里，维民所止，肇域彼四海。\n四海来假，来假祁祁。景员维河。殷受命咸宜，百禄是何。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "title": "长发",
        "author": "佚名，传为尹吉甫采集、孔子编订",
        "content": "浚哲维商，长发其祥。洪水芒芒，禹敷下土方。外大国是疆，幅陨既长。有娀方将，帝立子生商。\n玄王桓拨，受小国是达，受大国是达。率履不越，遂视既发。相士烈烈。海外有截。\n帝命不违，至于汤齐。汤降不迟，圣敬日跻。昭假迟迟，上帝是祗，帝命式于九围。\n受小球大球，为下国缀旒，何天之休。不竞不絿，不刚不柔。敷政优优。百禄是遒。\n受小共大共，为下国骏厖。何天之龙，敷奏其勇。不震不动，不戁不竦，百禄是总。\n武王载旆，有虔秉钺。如火烈烈，则莫我敢曷。苞有三蘖，莫遂莫达。九有有截，韦顾既伐，昆吾夏桀。\n昔在中叶，有震且业。允也天子，降予卿士。实维阿衡，实左右商王。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "title": "殷武",
        "author": "佚名，传为尹吉甫采集、孔子编订",
        "content": "挞彼殷武，奋伐荆楚。深入其阻，裒荆之旅。有截其所，汤孙之绪。\n维女荆楚，居国南乡。昔有成汤，自彼氐羌，莫敢不来享，莫敢不来王。曰商是常。\n天命多辟，设都于禹之绩。岁事来辟，勿予祸适，稼穑匪解。\n天命降监，下民有严。不僭不滥，不敢怠遑。命于下国，封建厥福。\n商邑翼翼，四方之极。赫赫厥声，濯濯厥灵。寿考且宁，以保我后生。\n陟彼景山，松伯丸丸。是断是迁，方斫是虔。松桷有梴，旅楹有闲，寝成孔安。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "title": "离骚",
        "author": "屈原",
        "content": "帝高阳之苗裔兮，朕皇考曰伯庸。\n摄提贞于孟陬兮，惟庚寅吾以降。\n皇览揆余初度兮，肇锡余以嘉名：\n名余曰正则兮，字余曰灵均。\n纷吾既有此内美兮，又重之以修能。\n扈江离与辟芷兮，纫秋兰以为佩。\n汨余若将不及兮，恐年岁之不吾与。\n朝搴阰之木兰兮，夕揽洲之宿莽。\n日月忽其不淹兮，春与秋其代序。\n惟草木之零落兮，恐美人之迟暮。\n不抚壮而弃秽兮，何不改乎此度?\n乘骐骥以驰骋兮，来吾道夫先路！\n昔三后之纯粹兮，固众芳之所在。\n杂申椒与菌桂兮，岂惟纫夫蕙茝！\n彼尧、舜之耿介兮，既遵道而得路。\n何桀纣之猖披兮，夫惟捷径以窘步。\n惟夫党人之偷乐兮，路幽昧以险隘。\n岂余身之殚殃兮，恐皇舆之败绩！\n忽奔走以先后兮，及前王之踵武。\n荃不查余之中情兮，反信谗而齌怒。\n余固知謇謇之为患兮，忍而不能舍也。\n指九天以为正兮，夫惟灵修之故也。\n曰黄昏以为期兮，羌中道而改路！\n初既与余成言兮，后悔遁而有他。\n余既不难夫离别兮，伤灵修之数化。\n余既滋兰之九畹兮，又树蕙之百亩。\n畦留夷与揭车兮，杂杜衡与芳芷。\n冀枝叶之峻茂兮，愿俟时乎吾将刈。\n虽萎绝其亦何伤兮，哀众芳之芜秽。\n众皆竞进以贪婪兮，凭不厌乎求索。\n羌内恕己以量人兮，各兴心而嫉妒。\n忽驰骛以追逐兮，非余心之所急。\n老冉冉其将至兮，恐修名之不立。\n朝饮木兰之坠露兮，夕餐秋菊之落英。\n苟余情其信姱以练要兮，长顑颔亦何伤。\n掔木根以结茞兮，贯薜荔之落蕊。\n矫菌桂以纫蕙兮，索胡绳之纚纚。\n謇吾法夫前修兮，非世俗之所服。\n虽不周于今之人兮，愿依彭咸之遗则。\n长太息以掩涕兮，哀民生之多艰。\n余虽好修姱以鞿羁兮，謇朝谇而夕替。\n既替余以蕙纕兮，又申之以揽茝。\n亦余心之所善兮，虽九死其犹未悔。\n怨灵修之浩荡兮，终不察夫民心。\n众女嫉余之蛾眉兮，谣诼谓余以善淫。\n固时俗之工巧兮，偭规矩而改错。\n背绳墨以追曲兮，竞周容以为度。\n忳郁邑余侘傺兮，吾独穷困乎此时也。\n宁溘死以流亡兮，余不忍为此态也。\n鸷鸟之不群兮，自前世而固然。\n何方圜之能周兮，夫孰异道而相安？\n屈心而抑志兮，忍尤而攘诟。\n伏清白以死直兮，固前圣之所厚。\n悔相道之不察兮，延伫乎吾将反。\n回朕车以复路兮，及行迷之未远。\n步余马于兰皋兮，驰椒丘且焉止息。\n进不入以离尤兮，退将复修吾初服。\n制芰荷以为衣兮，集芙蓉以为裳。\n不吾知其亦已兮，苟余情其信芳。\n高余冠之岌岌兮，长余佩之陆离。\n芳与泽其杂糅兮，唯昭质其犹未亏。\n忽反顾以游目兮，将往观乎四荒。\n佩缤纷其繁饰兮，芳菲菲其弥章。\n民生各有所乐兮，余独好修以为常。\n虽体解吾犹未变兮，岂余心之可惩。\n女嬃之婵媛兮，申申其詈予，曰：\n鲧婞直以亡身兮，终然夭乎羽之野。\n汝何博謇而好修兮，纷独有此姱节？\n薋菉葹以盈室兮，判独离而不服。\n众不可户说兮，孰云察余之中情？\n世并举而好朋兮，夫何茕独而不予听？\n依前圣以节中兮，喟凭心而历兹。\n济沅、湘以南征兮，就重华而敶词：\n启《九辩》与《九歌》兮，夏康娱以自纵。\n不顾难以图后兮，五子用失乎家衖。\n羿淫游以佚畋兮，又好射夫封狐。\n固乱流其鲜终兮，浞又贪夫厥家。\n浇身被服强圉兮，纵欲而不忍。\n日康娱而自忘兮，厥首用夫颠陨。\n夏桀之常违兮，乃遂焉而逢殃。\n后辛之菹醢兮，殷宗用而不长。\n汤、禹俨而祗敬兮，周论道而莫差。\n举贤才而授能兮，循绳墨而不颇。\n皇天无私阿兮，览民德焉错辅。\n夫维圣哲以茂行兮，苟得用此下土。\n瞻前而顾后兮，相观民之计极。\n夫孰非义而可用兮？\n孰非善而可服？\n阽余身而危死兮，览余初其犹未悔。\n不量凿而正枘兮，固前修以菹醢。\n曾歔欷余郁邑兮，哀朕时之不当。\n揽茹蕙以掩涕兮，沾余襟之浪浪。\n跪敷衽以陈辞兮，耿吾既得此中正。\n驷玉虬以桀鹥兮，溘埃风余上征。\n朝发轫于苍梧兮，夕余至乎县圃。\n欲少留此灵琐兮，日忽忽其将暮。\n吾令羲和弭节兮，望崦嵫而勿迫。\n路漫漫其修远兮，吾将上下而求索。\n饮余马于咸池兮，总余辔乎扶桑。\n折若木以拂日兮，聊逍遥以相羊。\n前望舒使先驱兮，后飞廉使奔属。\n鸾皇为余先戒兮，雷师告余以未具。\n吾令凤鸟飞腾兮，继之以日夜。\n飘风屯其相离兮，帅云霓而来御。\n纷总总其离合兮，斑陆离其上下。\n吾令帝阍开关兮，倚阊阖而望予。\n时暧暧其将罢兮，结幽兰而延伫。\n世溷浊而不分兮，好蔽美而嫉妒。\n朝吾将济于白水兮，登阆风而绁马。\n忽反顾以流涕兮，哀高丘之无女。\n溘吾游此春宫兮，折琼枝以继佩。\n及荣华之未落兮，相下女之可诒。\n吾令丰隆乘云兮，求宓妃之所在。\n解佩纕以结言兮，吾令謇修以为理。\n纷总总其离合兮，忽纬繣其难迁。\n夕归次于穷石兮，朝濯发乎洧盘。\n保厥美以骄傲兮，日康娱以淫游。\n虽信美而无礼兮，来违弃而改求。\n览相观于四极兮，周流乎天余乃下。\n望瑶台之偃蹇兮，见有娀之佚女。\n吾令鸩为媒兮，鸩告余以不好。\n雄鸠之鸣逝兮，余犹恶其佻巧。\n心犹豫而狐疑兮，欲自适而不可。\n凤皇既受诒兮，恐高辛之先我。\n欲远集而无所止兮，聊浮游以逍遥。\n及少康之未家兮，留有虞之二姚。\n理弱而媒拙兮，恐导言之不固。\n世溷浊而嫉贤兮，好蔽美而称恶。\n闺中既以邃远兮，哲王又不寤。\n怀朕情而不发兮，余焉能忍而与此终古？\n索琼茅以筳篿兮，命灵氛为余占之。\n曰：两美其必合兮，孰信修而慕之？\n思九州之博大兮，岂惟是其有女？」\n曰：勉远逝而无狐疑兮，孰求美而释女？\n何所独无芳草兮，尔何怀乎故宇？」\n世幽昧以昡曜兮，孰云察余之善恶？\n民好恶其不同兮，惟此党人其独异！\n户服艾以盈要兮，谓幽兰其不可佩。\n览察草木其犹未得兮，岂珵美之能当？\n苏粪壤以充祎兮，谓申椒其不芳。\n欲从灵氛之吉占兮，心犹豫而狐疑。\n巫咸将夕降兮，怀椒糈而要之。\n百神翳其备降兮，九疑缤其并迎。\n皇剡剡其扬灵兮，告余以吉故。\n曰：勉升降以上下兮，求矩矱之所同。\n汤、禹俨而求合兮，挚、咎繇而能调。\n苟中情其好修兮，又何必用夫行媒？\n说操筑于傅岩兮，武丁用而不疑。\n吕望之鼓刀兮，遭周文而得举。\n宁戚之讴歌兮，齐桓闻以该辅。\n及年岁之未晏兮，时亦犹其未央。\n恐鹈鴃之先鸣兮，使夫百草为之不芳。\n何琼佩之偃蹇兮，众薆然而蔽之。\n惟此党人之不谅兮，恐嫉妒而折之。\n时缤纷其变易兮，又何可以淹留？\n兰芷变而不芳兮，荃蕙化而为茅。\n何昔日之芳草兮，今直为此萧艾也？\n岂其有他故兮，莫好修之害也！\n余以兰为可恃兮，羌无实而容长。\n委厥美以从俗兮，苟得列乎众芳。\n椒专佞以慢慆兮，樧又欲充夫佩帏。\n既干进而务入兮，又何芳之能祗？\n固时俗之流从兮，又孰能无变化？\n览椒兰其若兹兮，又况揭车与江离？\n惟兹佩之可贵兮，委厥美而历兹。\n芳菲菲而难亏兮，芬至今犹未沬。\n和调度以自娱兮，聊浮游而求女。\n及余饰之方壮兮，周流观乎上下。\n灵氛既告余以吉占兮，历吉日乎吾将行。\n折琼枝以为羞兮，精琼爢以为粻。\n为余驾飞龙兮，杂瑶象以为车。\n何离心之可同兮？\n吾将远逝以自疏。\n邅吾道夫昆仑兮，路修远以周流。\n扬云霓之晻蔼兮，鸣玉鸾之啾啾。\n朝发轫于天津兮，夕余至乎西极。\n凤皇翼其承旗兮，高翱翔之翼翼。\n忽吾行此流沙兮，遵赤水而容与。\n麾蛟龙使梁津兮，诏西皇使涉予。\n路修远以多艰兮，腾众车使径待。\n路不周以左转兮，指西海以为期。\n屯余车其千乘兮，齐玉轪而并驰。\n驾八龙之婉婉兮，载云旗之委蛇。\n抑志而弭节兮，神高驰之邈邈。\n奏《九歌》而舞《韶》兮，聊假日以偷乐。\n陟升皇之赫戏兮，忽临睨夫旧乡。\n仆夫悲余马怀兮，蜷局顾而不行。\n乱曰：已矣哉！国无人莫我知兮，又何怀乎故都！\n既莫足与为美政兮，吾将从彭咸之所居！",
        "dynasty": "周",
        "collection_info": {
            "collection": "离骚",
            "section": "离骚"
        }
    },
    {
        "title": "东皇太一",
        "author": "屈原",
        "content": "吉日兮辰良，穆将愉兮上皇\n抚长剑兮玉珥，璆锵鸣兮琳琅\n瑶席兮玉瑱，盍将把兮琼芳\n蕙肴蒸兮兰藉，奠桂酒兮椒浆\n扬枹兮拊鼓，疏缓节兮安歌\n陈竽瑟兮浩倡\n灵偃蹇兮姣服，芳菲菲兮满堂\n五音纷兮繁会，君欣欣兮乐康。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "云中君",
        "author": "屈原",
        "content": "浴兰汤兮沐芳，华采衣兮若英\n灵连蜷兮既留，烂昭昭兮未央\n謇将憺兮寿宫，与日月兮齐光\n龙驾兮帝服，聊翱游兮周章\n灵皇皇兮既降，猋远举兮云中\n览冀洲兮有余，横四海兮焉穷\n思夫君兮太息，极劳心兮忡忡",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "湘君",
        "author": "屈原",
        "content": "君不行兮夷犹，蹇谁留兮中洲\n美要眇兮宜修，沛吾乘兮桂舟\n令沅湘兮无波，使江水兮安流\n望夫君兮未来，吹参差兮谁思\n驾飞龙兮北征，邅吾道兮洞庭\n薜荔柏兮蕙绸，荪桡兮兰旌\n望涔阳兮极浦，横大江兮扬灵\n扬灵兮未极，女婵媛兮为余太息\n横流涕兮潺湲，隐思君兮陫侧\n桂棹兮兰枻，斵冰兮积雪\n采薜荔兮水中，搴芙蓉兮木末\n心不同兮媒劳，恩不甚兮轻绝\n石濑兮浅浅，飞龙兮翩翩\n交不忠兮怨长，期不信兮告余以不闲\n朝骋骛兮江皋，夕弭节兮北渚\n鸟次兮屋上，水周兮堂下\n捐余玦兮江中，遗余佩兮醴浦\n采芳洲兮杜若，将以遗兮下女\n时不可兮再得，聊逍遥兮容与。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "湘夫人",
        "author": "屈原",
        "content": "帝子降兮北渚，目眇眇兮愁予\n袅袅兮秋风，洞庭波兮木叶下\n登白薠兮骋望，与佳期兮夕张\n鸟何萃兮苹中，罾何为兮木上？\n沅有茝兮醴有兰，思公子兮未敢言\n荒忽兮远望，观流水兮潺湲\n麋何食兮庭中，蛟何为兮水裔\n朝驰余马兮江皋，夕济兮西澨\n闻佳人兮召余，将腾驾兮偕逝\n筑室兮水中，葺之兮荷盖\n荪壁兮紫坛，播芳椒兮成堂\n桂栋兮兰橑，辛夷楣兮药房\n罔薜荔兮为帷，擗蕙櫋兮既张\n白玉兮为镇，疏石兰兮为芳\n芷葺兮荷屋，缭之兮杜衡\n合百草兮实庭，建芳馨兮庑门\n九嶷缤兮并迎，灵之来兮如云\n捐余袂兮江中，遗余褋兮醴浦\n搴汀洲兮杜若，将以遗兮远者\n时不可兮骤得，聊逍遥兮容与！",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "大司命",
        "author": "屈原",
        "content": "广开兮天门，纷吾乘兮玄云\n令飘风兮先驱，使涷雨兮洒尘\n君回翔兮以下，逾空桑兮从女\n纷总总兮九州，何寿夭兮在予\n高飞兮安翔，乘清气兮御阴阳\n吾与君兮齐速，导帝之兮九坑\n灵衣兮被被，玉佩兮陆离\n一阴兮一阳，众莫知兮余所为\n折疏麻兮瑶华，将以遗兮离居\n老冉冉兮既极，不寖近兮愈疏\n乘龙兮辚辚，高驰兮冲天\n结桂枝兮延伫，羌愈思兮愁人\n愁人兮奈何，愿若今兮无亏\n固人命兮有当，孰离合兮何为？",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "少司命",
        "author": "屈原",
        "content": "秋兰兮麋芜，罗生兮堂下\n绿叶兮素华，芳菲菲兮袭予\n夫人兮自有美子，荪何以兮愁苦\n秋兰兮青青，绿叶兮紫茎\n满堂兮美人，忽独与余兮目成\n入不言兮出不辞，乘回风兮载云旗\n悲莫悲兮生别离，乐莫乐兮新相知\n荷衣兮蕙带，儵而来兮忽而逝\n夕宿兮帝郊，君谁须兮云之际\n与女沐兮咸池，曦女发兮阳之阿\n望美人兮未来，临风怳兮浩歌\n孔盖兮翠旌，登九天兮抚彗星\n竦长剑兮拥幼艾，荪独宜兮为民正。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "东君",
        "author": "屈原",
        "content": "暾将出兮东方，照吾槛兮扶桑\n抚余马兮安驱，夜皎皎兮既明\n驾龙辀兮乘雷，载云旗兮委蛇\n长太息兮将上，心低徊兮顾怀\n羌声色兮娱人，观者儋兮忘归\n縆瑟兮交鼓，萧钟兮瑶簴\n鸣篪兮吹竽，思灵保兮贤姱\n翾飞兮翠曾，展诗兮会舞\n应律兮合节，灵之来兮敝日\n青云衣兮白霓裳，举长矢兮射天狼\n操余弧兮反沦降，援北斗兮酌桂浆\n撰余辔兮高驰翔，杳冥冥兮以东行。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "河伯",
        "author": "屈原",
        "content": "与女游兮九河，冲风起兮水扬波\n乘水车兮荷盖，驾两龙兮骖螭\n登昆仑兮四望，心飞扬兮浩荡\n日将暮兮怅忘归，惟极浦兮寤怀\n鱼鳞屋兮龙堂，紫贝阙兮珠宫\n灵何惟兮水中\n乘白鼋兮逐文鱼，与女游兮河之渚\n流澌纷兮将来下\n子交手兮东行，送美人兮南浦\n波滔滔兮来迎，鱼鳞鳞兮媵予。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "山鬼",
        "author": "屈原",
        "content": "若有人兮山之阿，被薜荔兮带女萝\n既含睇兮又宜笑，子慕予兮善窈窕\n乘赤豹兮从文狸，辛夷车兮结桂旗\n被石兰兮带杜衡，折芬馨兮遗所思\n余处幽篁兮终不见天，路险难兮独后来\n表独立兮山之上，云容容兮而在下\n杳冥冥兮羌昼晦，东风飘兮神灵雨\n留灵修兮憺忘归，岁既晏兮孰华予\n采三秀兮于山间，石磊磊兮葛蔓蔓\n怨公子兮怅忘归，君思我兮不得闲\n山中人兮芳杜若，饮石泉兮荫松柏\n君思我兮然疑作\n雷填填兮雨冥冥，猿啾啾兮狖夜鸣\n风飒飒兮木萧萧，思公子兮徒离忧。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "国殇",
        "author": "屈原",
        "content": "操吴戈兮被犀甲，车错毂兮短兵接\n旌蔽日兮敌若云，矢交坠兮士争先\n凌余阵兮躐余行，左骖殪兮右刃伤\n霾两轮兮絷四马，援玉枹兮击鸣鼓\n天时怼兮威灵怒，严杀尽兮弃原野\n出不入兮往不反，平原忽兮路超远\n带长剑兮挟秦弓，首身离兮心不惩\n诚既勇兮又以武，终刚强兮不可凌\n身既死兮神以灵，魂魄毅兮为鬼雄。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "礼魂",
        "author": "屈原",
        "content": "成礼兮会鼓，\n传芭兮代舞\n姱女倡兮容与\n春兰兮秋菊，\n长无绝兮终古。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "title": "天问",
        "author": "屈原",
        "content": "曰：\n遂古之初，谁传道之？\n上下未形，何由考之？\n冥昭瞢暗，谁能极之？\n冯翼惟象，何以识之？\n明明暗暗，惟时何为？\n阴阳三合，何本何化？\n圜则九重，孰营度之？\n惟兹何功，孰初作之？\n斡维焉系，天极焉加？\n八柱何当，东南何亏？\n九天之际，安放安属？\n隅隈多有，谁知其数？\n天何所沓？\n十二焉分？\n日月安属？\n列星安陈？\n出自汤谷，次于蒙汜。\n自明及晦，所行几里？\n夜光何德，死则又育？\n厥利维何，而顾菟在腹？\n女岐无合，夫焉取九子？\n伯强何处？\n惠气安在？\n何阖而晦？\n何开而明？\n角宿未旦，曜灵安藏？\n不任汩鸿，师何以尚之？\n佥曰\n“何忧，何不课而行之？”\n鸱龟曳衔，鲧何听焉？\n顺欲成功，帝何刑焉？\n永遏在羽山，夫何三年不施？\n伯禹愎鲧，夫何以变化？\n纂就前绪，遂成考功。\n何续初继业，而厥谋不同？\n洪泉极深，何以窴之？\n地方九则，何以坟之？\n河海应龙？\n何尽何历？\n鲧何所营？\n禹何所成？\n康回冯怒，墬何故以东南倾？\n九州安错？\n川谷何洿？\n东流不溢，孰知其故？\n东西南北，其修孰多？\n南北顺椭，其衍几何？\n昆仑悬圃，其尻安在？\n增城九重，其高几里？\n四方之门，其谁从焉？\n西北辟启，何气通焉？\n日安不到？\n烛龙何照？\n羲和之未扬，若华何光？\n何所冬暖？\n何所夏寒？\n焉有石林？\n何兽能言？\n焉有虬龙，负熊以游？\n雄虺九首，鯈忽焉在？\n何所不死？\n长人何守？\n靡蓱九衢，枲华安居？\n灵蛇吞象，厥大何如？\n黑水玄趾，三危安在？\n延年不死，寿何所止？\n鲮鱼何所？\n鬿堆焉处？\n羿焉彃日？\n乌焉解羽？\n禹之力献功，降省下土四方。\n焉得彼嵞山女，而通之于台桑？\n闵妃匹合，厥身是继。\n胡维嗜不同味，而快鼌饱？\n启代益作后，卒然离蠥。\n何启惟忧，而能拘是达？\n皆归射鞫，而无害厥躬。\n何后益作革，而禹播降？\n启棘宾商，《九辨》《九歌》。\n何勤子屠母，而死分竟地？\n帝降夷羿，革孽夏民。\n胡射夫河伯，而妻彼雒嫔？\n冯珧利决，封豨是射。\n何献蒸肉之膏，而后帝不若？\n浞娶纯狐，眩妻爰谋。\n何羿之射革，而交吞揆之？\n阻穷西征，岩何越焉？\n化而为黄熊，巫何活焉？\n咸播秬黍，莆雚是营。\n何由并投，而鲧疾修盈？\n白蜺婴茀，胡为此堂？\n安得夫良药，不能固臧？\n天式从横，阳离爰死。\n大鸟何鸣，夫焉丧厥体？\n蓱号起雨，何以兴之？\n撰体协胁，鹿何膺之？\n鳌戴山抃，何以安之？\n释舟陵行，何之迁之？\n惟浇在户，何求于嫂？\n何少康逐犬，而颠陨厥首？\n女歧缝裳，而馆同爰止。\n何颠易厥首，而亲以逢殆？\n汤谋易旅，何以厚之？\n覆舟斟寻，何道取之？\n桀伐蒙山，何所得焉？\n妺嬉何肆，汤何殛焉？\n舜闵在家，父何以鳏？\n尧不姚告，二女何亲？\n厥萌在初，何所亿焉？\n璜台十成，谁所极焉？\n登立为帝，孰道尚之？\n女娲有体，孰制匠之？\n舜服厥弟，终然为害。\n何肆犬豕，而厥身不危败？\n吴获迄古，南岳是止。\n孰期去斯，得两男子？\n缘鹄饰玉，后帝是飨。\n何承谋夏桀，终以灭丧？\n帝乃降观，下逢伊挚。\n何条放致罚，而黎服大说？\n简狄在台，喾何宜？\n玄鸟致贻，女何喜？\n该秉季德，厥父是臧。\n胡终弊于有扈，牧夫牛羊？\n干协时舞，何以怀之？\n平胁曼肤，何以肥之？\n有扈牧竖，云何而逢？\n击床先出，其命何从？\n恒秉季德，焉得夫朴牛？\n何往营班禄，不但还来？\n昏微循迹，有狄不宁。\n何繁鸟萃棘，负子肆情？\n眩弟并淫，危害厥兄。\n何变化以作诈，而后嗣逢长？\n成汤东巡，有莘爰极。\n何乞彼小臣，而吉妃是得？\n水滨之木，得彼小子。\n夫何恶之，媵有莘之妇？\n汤出重泉，夫何辠尤？\n不胜心伐帝，夫谁使挑之？\n会朝争盟，何践吾期？\n苍鸟群飞，孰使萃之？\n列击纣躬，叔旦不嘉。\n何亲揆发足，周之命以咨嗟？\n授殷天下，其位安施？\n反成乃亡，其罪伊何？\n争遣伐器，何以行之？\n并驱击翼，何以将之？\n昭后成游，南土爰底。\n厥利惟何，逢彼白雉？\n穆王巧梅，夫何为周流？\n环理天下，夫何索求？\n妖夫曳炫，何号于市？\n周幽谁诛？\n焉得夫褒姒？\n天命反侧，何罚何佑？\n齐桓九会，卒然身杀。\n彼王纣之躬，孰使乱惑？\n何恶辅弼，谗谄是服？\n比干何逆，而抑沈之？\n雷开阿顺，而赐封之？\n何圣人之一德，卒其异方？\n梅伯受醢，箕子详狂？\n稷维元子，帝何竺之？\n投之于冰上，鸟何燠之？\n何冯弓挟矢，殊能将之？\n既惊帝切激，何逢长之？\n伯昌号衰，秉鞭作牧。\n何令彻彼岐社，命有殷国？\n迁藏就岐，何能依？\n殷有惑妇，何所讥？\n受赐兹醢，西伯上告。\n何亲就上帝罚，殷之命以不救？\n师望在肆，昌何识？\n鼓刀扬声，后何喜？\n武发杀殷，何所悒？\n载尸集战，何所急？\n伯林雉经，维其何故？\n何感天抑墬，夫谁畏惧？\n皇天集命，惟何戒之？\n受礼天下，又使至代之？\n初汤臣挚，后兹承辅。\n何卒官汤，尊食宗绪？\n勋阖梦生，少离散亡。\n何壮武历，能流厥严？\n彭铿斟雉，帝何飨？\n受寿永多，夫何久长？\n中央共牧，后何怒？\n蜂蛾微命，力何固？\n惊女采薇，鹿何佑？\n北至回水，萃何喜？\n兄有噬犬，弟何欲？\n易之以百两，卒无禄？\n薄暮雷电，归何忧？\n厥严不奉，帝何求？\n伏匿穴处，爰何云？\n荆勋作师，夫何长？\n悟过改更，我又何言？\n吴光争国，久余是胜。\n何环穿自闾社丘陵，爰出子文？\n吾告堵敖以不长。\n何试上自予，忠名弥彰？",
        "dynasty": "周",
        "collection_info": {
            "collection": "离骚",
            "section": "天问"
        }
    },
    {
        "title": "惜诵",
        "author": "屈原",
        "content": "惜诵以致愍兮，发愤以抒情。\n所作忠而言之兮，指苍天以为正。\n令五帝使折中兮，戒六神与向服。\n俾山川以备御兮，命咎繇使听直。\n竭忠诚而事君兮，反离群而赘肬。\n忘儇媚以背众兮，待明君其知之。\n言与行其可迹兮，情与貌其不变。\n故相臣莫若君兮，所以证之不远。\n吾谊先君而后身兮，羌众人之所仇也。\n专惟君而无他兮，又众兆之所雠也。\n壹心而不豫兮，羌无可保也。\n疾亲君而无他兮，有招祸之道也。\n思君其莫我忠兮，忽忘身之贱贫。\n事君而不贰兮，迷不知宠之门。\n患何罪以遇罚兮，亦非余之所志也。\n行不群以巅越兮，又众兆之所咍也。\n纷逢尤以离谤兮，謇不可释也。\n情沉抑而不达兮，又蔽而莫之白也。\n心郁邑余侘傺兮，又莫察余之中情。\n固烦言不可结而诒兮，愿陈志而无路。\n退静默而莫余知兮，进号呼又莫吾闻。\n申侘傺之烦惑兮，中闷瞀之忳忳。\n昔余梦登天兮，魂中道而无杭。\n吾使厉神占之兮，曰有志极而无旁。\n终危独以离异兮，曰君可思而不可恃。\n故众口其铄金兮，初若是而逢殆。\n惩于羹者而吹齑兮，何不变此志也？\n欲释阶而登天兮，犹有曩之态也。\n众骇遽以离心兮，又何以为此伴也？\n同极而异路兮，又何以为此援也？\n晋申生之孝子兮，父信谗而不好。\n行婞直而不豫兮，鲧功用而不就。\n吾闻作忠以造怨兮，忽谓之过言。\n九折臂而成医兮，吾至今而知其信然。\n矰弋机而在上兮，罻罗张而在下。\n设张辟以娱君兮，愿侧身而无所。\n欲儃徊以干傺兮，恐重患而离尤。\n欲高飞而远集兮，君罔谓汝何之？\n欲横奔而失路兮，盖志坚而不忍。\n背膺牉以交痛兮，心郁结而纡轸。\n捣木兰以矫蕙兮，糳申椒以为粮。\n播江离与滋菊兮，愿春日以为糗芳。\n恐情质之不信兮，故重着以自明。\n矫兹媚以私处兮，愿曾思而远身。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "title": "涉江",
        "author": "屈原",
        "content": "余幼好此奇服兮，年既老而不衰。\n带长铗之陆离兮，冠切云之崔嵬，被明月兮佩宝璐。\n世混浊而莫余知兮，吾方高驰而不顾。\n驾青虬兮骖白螭，吾与重华游兮瑶之圃。\n登昆仑兮食玉英，与天地兮同寿，与日月兮同光。\n哀南夷之莫吾知兮，旦余济乎江湘。\n乘鄂渚而反顾兮，欸秋冬之绪风。\n步余马兮山皋，邸余车兮方林。\n乘舲船余上沅兮，齐吴榜以击汰。\n船容与而不进兮，淹回水而疑滞。\n朝发枉渚兮，夕宿辰阳。\n苟余心其端直兮，虽僻远之何伤。\n入溆浦余儃徊兮，迷不知吾所如。\n深林杳以冥冥兮，猿狖之所居。\n山峻高以蔽日兮，下幽晦以多雨。\n霰雪纷其无垠兮，云霏霏而承宇。\n哀吾生之无乐兮，幽独处乎山中。\n吾不能变心而从俗兮，固将愁苦而终穷。\n接舆髡首兮，桑扈臝行。\n忠不必用兮，贤不必以。\n伍子逢殃兮，比干菹醢。\n与前世而皆然兮，吾又何怨乎今之人！\n余将董道而不豫兮，固将重昏而终身！\n乱曰：\n鸾鸟凤皇，日以远兮。\n燕雀乌鹊，巢堂坛兮。\n露申辛夷，死林薄兮。\n腥臊并御，芳不得薄兮。\n阴阳易位，时不当兮。\n怀信佗傺，忽乎吾将行兮！",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "title": "哀郢",
        "author": "屈原",
        "content": "皇天之不纯命兮，何百姓之震愆？\n民离散而相失兮，方仲春而东迁。\n去故乡而就远兮，遵江夏以流亡。\n出国门而轸怀兮，甲之鼌吾以行。\n发郢都而去闾兮，怊荒忽其焉极？\n楫齐扬以容与兮，哀见君而不再得。\n望长楸而太息兮，涕淫淫其若霰。\n过夏首而西浮兮，顾龙门而不见。\n心婵媛而伤怀兮，眇不知其所跖。\n顺风波以从流兮，焉洋洋而为客。\n凌阳侯之汜滥兮，忽翱翔之焉薄。\n心絓结而不解兮，思蹇产而不释。\n将运舟而下浮兮，上洞庭而下江。\n去终古之所居兮，今逍遥而来东。\n羌灵魂之欲归兮，何须臾而忘反。\n背夏浦而西思兮，哀故都之日远。\n登大坟以远望兮，聊以舒吾忧心。\n哀州土之平乐兮，悲江介之遗风。\n当陵阳之焉至兮，淼南渡之焉如？\n曾不知夏之为丘兮，孰两东门之可芜？\n心不怡之长久兮，忧与愁其相接。\n惟郢路之辽远兮，江与夏之不可涉。\n忽若不信兮，至今九年而不复。\n惨郁郁而不通兮，蹇侘傺而含戚。\n外承欢之汋约兮，谌荏弱而难持。\n忠湛湛而愿进兮，妒被离而鄣之。\n尧舜之抗行兮，瞭杳杳而薄天。\n众谗人之嫉妒兮，被以不慈之伪名。\n憎愠惀之修美兮，好夫人之慷慨。\n众踥蹀而日进兮，美超远而逾迈。\n乱曰：\n曼余目以流观兮，冀一反之何时？\n鸟飞反故乡兮，狐死必首丘。\n信非吾罪而弃逐兮，何日夜而忘之？",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "title": "抽思",
        "author": "屈原",
        "content": "心郁郁之忧思兮，独永叹乎增伤。\n思蹇产之不释兮，曼遭夜之方长。\n悲秋风之动容兮，何回极之浮浮。\n数惟荪之多怒兮，伤余心之忧忧。\n愿摇起而横奔兮，览民尤以自镇。\n结微情以陈词兮，矫以遗夫美人。\n昔君与我诚言兮，曰黄昏以为期。\n羌中道而回畔兮，反既有此他志。\n憍吾以其美好兮，览余以其修姱。\n与余言而不信兮，盖为余而造怒。\n愿承閒而自察兮，心震悼而不敢。\n悲夷犹而冀进兮，心怛伤之憺憺。\n兹历情以陈辞兮，荪详聋而不闻。\n固切人之不媚兮，众果以我为患。\n初吾所陈之耿着兮，岂至今其庸亡？\n何独乐斯之謇謇兮？\n愿荪美之可光。\n望三王以为像兮，指彭咸以为仪。\n夫何极而不至兮，故远闻而难亏。\n善不由外来兮，名不可以虚作。\n孰无施而有报兮，孰不实而有获？\n少歌曰：与美人抽思兮，并日夜而无正。\n憍吾以其美好兮，敖朕辞而不听。\n倡曰：\n有鸟自南兮，来集汉北。\n好姱佳丽兮，牉独处此异域。\n惸茕独而不群兮，又无良媒在其侧。\n道卓远而日忘兮，愿自申而不得。\n望北山而流涕兮，临流水而太息。\n望孟夏之短夜兮，何晦明之若岁？\n惟郢路之辽远兮，魂一夕而九逝。\n曾不知路之曲直兮，南指月与列星。\n愿径逝而未得兮，魂识路之营营。\n何灵魂之信直兮，人之心不与吾心同！\n理弱而媒不通兮，尚不知余之从容。\n乱曰：\n长濑湍流，溯江潭兮。\n狂顾南行，聊以娱心兮。\n轸石崴嵬，蹇吾愿兮。\n超回志度，行隐进兮。\n低徊夷犹，宿北姑兮。\n烦冤瞀容，实沛徂兮。\n愁叹苦神，灵遥思兮。\n路远处幽，又无行媒兮。\n道思作颂，聊以自救兮。\n忧心不遂，斯言谁告兮。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "title": "怀沙",
        "author": "屈原",
        "content": "滔滔孟夏兮，草木莽莽。\n伤怀永哀兮，汩徂南土。\n眴兮杳杳，孔静幽默。\n郁结纡轸兮，离慜而长鞠。\n抚情效志兮，冤屈而自抑。\n刓方以为圜兮，常度未替。\n易初本迪兮，君子所鄙。\n章画志墨兮，前图未改。\n内厚质正兮，大人所盛。\n巧倕不斲兮，孰察其拨正。\n玄文处幽兮，蒙瞍谓之不章\n离娄微睇兮，瞽以为无明。\n变白以为黑兮，倒上以为下。\n凤皇在笯兮，鸡鹜翔舞。\n同糅玉石兮，一概而相量。\n夫惟党人之鄙固兮，羌不知余之所臧。\n任重载盛兮，陷滞而不济。\n怀瑾握瑜兮，穷不知所示。\n邑犬之群吠兮，吠所怪也。\n非俊疑杰兮，固庸态也。\n文质疏内兮，众不知余之异采。\n材朴委积兮，莫知余之所有。\n重仁袭义兮，谨厚以为丰。\n重华不可遌兮，孰知余之从容！\n古固有不并兮，岂知其何故也？\n汤禹久远兮，邈而不可慕也？\n惩违改忿兮，抑心而自强。\n离慜而不迁兮，愿志之有像。\n进路北次兮，日昧昧其将暮。\n舒忧娱哀兮，限之以大故。\n乱曰：\n浩浩沅湘，分流汩兮。\n修路幽蔽，道远忽兮。\n怀质抱情，独无匹兮。\n伯乐既没，骥焉程兮。\n民生禀命，各有所错兮。\n定心广志，余何所畏惧兮？\n曾伤爰哀，永叹喟兮。\n世浑浊莫吾知，人心不可谓兮。\n知死不可让，愿勿爱兮。\n明告君子，吾将以为类兮。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "title": "思美人",
        "author": "屈原",
        "content": "思美人兮，揽涕而竚眙。\n媒绝路阻兮，言不可结而诒。\n蹇蹇之烦冤兮，陷滞而不发。\n申旦以舒中情兮，志沉菀而莫达。\n愿寄言于浮云兮，遇丰隆而不将。\n因归鸟而致辞兮，羌迅高而难当。\n高辛之灵盛兮，遭玄鸟而致诒。\n欲变节以从俗兮，媿易初而屈志。\n独历年而离愍兮，羌凭心犹未化。\n宁隐闵而寿考兮，何变易之可为！\n知前辙之不遂兮，未改此度。\n车既覆而马颠兮，蹇独怀此异路。\n勒骐骥而更驾兮，造父为我操之，\n迁逡次而勿驱兮，聊假日以须是时。\n指嶓冢之西隈兮，与纁黄以为期。\n开春发岁兮，白日出之悠悠。\n吾将荡志而愉乐兮，遵江夏以娱忧。\n揽大薄之芳茝兮，搴长洲之宿莽。\n惜吾不及古人兮，吾谁与玩此芳草？\n解萹薄与杂菜兮，备以为交佩。\n佩缤纷以缭转兮，遂萎绝而离异。\n吾且儃徊以娱忧兮，观南人之变态。\n窃快在中心兮，扬厥凭而不竢。\n芳与泽其杂糅兮，羌芳华自中出。\n纷郁郁其远蒸兮，满内而外扬。\n情与质信可保兮，羌居蔽而闻章。\n令薜荔以为理兮，惮举趾而缘木。\n因芙蓉而为媒兮，惮褰裳而濡足。\n登高吾不说兮，入下吾不能。\n固朕形之不服兮，然容与而狐疑。\n广遂前画兮，未改此度也。\n命则处幽吾将罢兮，愿及白日之未暮也。\n独茕茕而南行兮，思彭咸之故也。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "title": "惜往日",
        "author": "屈原",
        "content": "惜往日之曾信兮，受命诏以昭时。\n奉先功以照下兮，明法度之嫌疑。\n国富强而法立兮，属贞臣而日竢。\n秘密事之载心兮，虽过失犹弗治。\n心纯庞而不泄兮，遭谗人而嫉之。\n君含怒而待臣兮，不清澈其然否。\n蔽晦君之聪明兮，虚惑误又以欺。\n弗参验以考实兮，远迁臣而弗思。\n信谗谀之浑浊兮，盛气志而过之。\n何贞臣之无罪兮，被离谤而见尤。\n惭光景之诚信兮，身幽隐而备之。\n临沅湘之玄渊兮，遂自忍而沉流。\n卒没身而绝名兮，惜壅君之不昭。\n君无度而弗察兮，使芳草为薮幽。\n焉舒情而抽信兮，恬死亡而不聊。\n独障壅而弊隐兮，使贞臣为无由。\n闻百里之为虏兮，伊尹烹于庖厨。\n吕望屠于朝歌兮，宁戚歌而饭牛。\n不逢汤武与桓缪兮，世孰云而知之。\n吴信谗而弗味兮，子胥死而后忧。\n介子忠而立枯兮，文君寤而追求。\n封介山而为之禁兮，报大德之优游。\n思久故之亲身兮，因缟素而哭之。\n或忠信而死节兮，或訑谩而不疑。\n弗省察而按实兮，听谗人之虚辞。\n芳与泽其杂糅兮，孰申旦而别之？\n何芳草之早殀兮，微霜降而下戒。\n谅聪不明而蔽壅兮，使谗谀而日得。\n自前世之嫉贤兮，谓蕙若其不可佩。\n妒佳冶之芬芳兮，嫫母姣而自好。\n虽有西施之美容兮，谗妒入以自代。\n愿陈情以白行兮，得罪过之不意。\n情冤见之日明兮，如列宿之错置。\n乘骐骥而驰骋兮，无辔衔而自载\n乘泛泭以下流兮，无舟楫而自备。\n背法度而心治兮，辟与此其无异。\n宁溘死而流亡兮，恐祸殃之有再。\n不毕辞而赴渊兮，惜壅君之不识。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "title": "橘颂",
        "author": "屈原",
        "content": "后皇嘉树，橘徕服兮。\n受命不迁，生南国兮。\n深固难徙，更壹志兮。\n绿叶素荣，纷其可喜兮。\n曾枝剡棘，圆果抟兮。\n青黄杂糅，文章烂兮。\n精色内白，类任道兮。\n纷缊宜修，姱而不丑兮。\n嗟尔幼志，有以异兮。\n独立不迁，岂不可喜兮？\n深固难徙，廓其无求兮。\n苏世独立，横而不流兮。\n闭心自慎，终不失过兮。\n秉德无私，参天地兮。\n愿岁并谢，与长友兮。\n淑离不淫，梗其有理兮。\n年岁虽少，可师长兮。\n行比伯夷，置以为像兮。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "title": "悲回风",
        "author": "屈原",
        "content": "悲回风之摇蕙兮，心冤结而内伤。\n物有微而陨性兮，声有隐而先倡。\n夫何彭咸之造思兮，暨志介而不忘！\n万变其情岂可盖兮，孰虚伪之可长？\n鸟兽鸣以号群兮，草苴比而不芳。\n鱼葺鳞以自别兮，蛟龙隐其文章。\n故荼荠不同亩兮，兰茝幽而独芳。\n惟佳人之永都兮，更统世以自贶。\n眇远志之所及兮，怜浮云之相羊。\n介眇志之所惑兮，窃赋诗之所明。\n惟佳人之独怀兮，折若椒以自处。\n曾歔欷之嗟嗟兮，独隐伏而思虑。\n涕泣交而凄凄兮，思不眠以至曙。\n终长夜之曼曼兮，掩此哀而不去。\n寤从容以周流兮，聊逍遥以自恃。\n伤太息之愍怜兮，气于邑而不可止。\n糺思心以为纕兮，编愁苦以为膺。\n折若木以弊光兮，随飘风之所仍。\n存彷佛而不见兮，心踊跃其若汤。\n抚佩衽以案志兮，超惘惘而遂行。\n岁曶曶其若颓兮，时亦冉冉而将至。\n薠蘅槁而节离兮，芳以歇而不比。\n怜思心之不可惩兮，证此言之不可聊。\n宁溘死而流亡兮，不忍此心之常愁。\n孤子吟而抆泪兮，放子出而不还。\n孰能思而不隐兮，照彭咸之所闻。\n登石峦以远望兮，路眇眇之默默。\n入景响之无应兮，闻省想而不可得。\n愁郁郁之无快兮，居戚戚而不可解。\n心鞿羁而不开兮，气缭转而自缔。\n穆眇眇之无垠兮，莽芒芒之无仪。\n声有隐而相感兮，物有纯而不可为。\n邈漫漫之不可量兮，缥绵绵之不可纡。\n愁悄悄之常悲兮，翩冥冥之不可娱。\n凌大波而流风兮，讬彭咸之所居。\n上高岩之峭岸兮，处雌蜺之标颠。\n据青冥而摅虹兮，遂儵忽而扪天。\n吸湛露之浮源兮，漱凝霜之雰雰。\n依风穴以自息兮，忽倾寤以婵媛。\n冯昆仑以澄雾兮，隐渂山以清江。\n惮涌湍之礚礚兮，听波声之汹汹。\n纷容容之无经兮，罔芒芒之无纪。\n轧洋洋之无从兮，驰委移之焉止？\n漂翻翻其上下兮，翼遥遥其左右。\n氾潏潏其前后兮，伴张驰之信期。\n观炎气之相仍兮，窥烟液之所积。\n悲霜雪之俱下兮，听潮水之相击。\n借光景以往来兮，施黄棘之枉策。\n求介子之所存兮，见伯夷之放迹。\n心调度而弗去兮，刻着志之无适。\n曰吾怨往昔之所冀兮，悼来者之悐悐。\n浮江淮而入海兮，从子胥而自适。\n望大河之洲渚兮，悲申徒之抗迹。\n骤谏君而不听兮，重任石之何益？\n心絓结而不解兮，思蹇产而不释。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "title": "远游",
        "author": "屈原",
        "content": "悲时俗之迫阨兮，愿轻举而远游。\n质菲薄而无因兮，焉讬乘而上浮？\n遭沈浊而污秽兮，独郁结其谁语！\n夜耿耿而不寐兮，魂营营而至曙。\n惟天地之无穷兮，哀人生之长勤。\n往者余弗及兮，来者吾不闻。\n步徙倚而遥思兮，怊惝怳而乖怀。\n意荒忽而流荡兮，心愁悽而增悲。\n神倏忽而不反兮，形枯槁而独留。\n内惟省以操端兮，求正气之所由。\n漠虚静以恬愉兮，澹无为而自得。\n闻赤松之清尘兮，愿承风乎遗则。\n贵真人之休德兮，美往世之登仙\n与化去而不见兮，名声着而日延。\n奇傅说之讬辰星兮，羡韩众之得一。\n形穆穆以浸远兮，离人群而遁逸。\n因气变而遂曾举兮，忽神奔而鬼怪。\n时仿佛以遥见兮，精晈晈以往来。\n超氛埃而淑邮兮，终不反其故都。\n免众患而不惧兮，世莫知其所如。\n恐天时之代序兮，耀灵晔而西征。\n微霜降而下沦兮，悼芳草之先蘦。\n聊仿佯而逍遥兮，永历年而无成。\n谁可与玩斯遗芳兮？\n长向风而舒情。\n高阳邈以远兮，余将焉所程？\n重曰：\n春秋忽其不淹兮，奚久留此故居。\n轩辕不可攀援兮，吾将从王乔而娱戏。\n餐六气而饮沆瀣兮，漱正阳而含朝霞。\n保神明之清澄兮，精气入而麤秽除。\n顺凯风以从游兮，至南巢而壹息。\n见王子而宿之兮，审壹气之和德。\n曰“道可受兮，不可传\n其小无内兮，其大无垠。\n毋滑而魂兮，彼将自然\n壹气孔神兮，于中夜存。\n虚以待之存，无为之先\n庶类以成兮，此德之门。”\n闻至贵而遂徂兮，忽乎吾将行。\n仍羽人于丹丘，留不死之旧乡。\n朝濯发于汤谷兮，夕晞余身兮九阳。\n吸飞泉之微液兮，怀琬琰之华英。\n玉色頩以脕颜兮，精醇粹而始壮。\n质销铄以汋约兮，神要眇以淫放。\n嘉南州之炎德兮，丽桂树之冬荣\n山萧条而无兽兮，野寂漠其无人。\n载营魄而登霞兮，掩浮云而上征。\n命天阍其开关兮，排阊阖而望予。\n召丰隆使先导兮，问太微之所居。\n集重阳入帝宫兮，造旬始而观清都。\n朝发轫于太仪兮，夕始临乎于微闾。\n屯余车之万乘兮，纷容与而并驰。\n驾八龙之婉婉兮，载云旗之逶蛇。\n建雄虹之采旄兮，五色杂而炫耀。\n服偃蹇以低昂兮，骖连蜷以骄骜。\n骑胶葛以杂乱兮，斑漫衍而方行。\n撰余辔而正策兮，吾将过乎句芒。\n历太皓以右转兮，前飞廉以启路。\n阳杲杲其未光兮，凌天地以径度。\n风伯为余先驱兮，氛埃辟而清凉。\n凤凰翼其承旗兮，遇蓐收乎西皇。\n揽慧星以为旍兮，举斗柄以为麾。\n叛陆离其上下兮，游惊雾之流波。\n时暧曃其曭莽兮，召玄武而奔属。\n后文昌使掌行兮，选署众神以并毂。\n路漫漫其修远兮，徐弭节而高厉。\n左雨师使径侍兮，右雷公以为卫。\n欲度世以忘归兮，意姿睢以抯挢。\n内欣欣而自美兮，聊偷娱以淫乐。\n涉青云以泛滥游兮，忽临睨夫旧乡。\n仆夫怀余心悲兮，边马顾而不行。\n思旧故以想象兮，长太息而掩涕。\n汜容与而遐举兮，聊抑志而自弭。\n指炎神而直驰兮，吾将往乎南疑。\n览方外之荒忽兮，沛罔瀁而自浮。\n祝融戒而跸御兮，腾告鸾鸟迎宓妃。\n张咸池奏承云兮，二女御九韶歌。\n使湘灵鼓瑟兮，令海若舞冯夷。\n玄螭虫象并出进兮，形蟉虬而逶蛇。\n雌蜺便娟以增挠兮，鸾鸟轩翥而翔飞。\n音乐博衍无终极兮，焉乃逝以徘徊。\n舒并节以驰骛兮，逴绝垠乎寒门。\n轶迅风于清源兮，从颛顼乎增冰。\n历玄冥以邪径兮，乘间维以反顾。\n召黔赢而见之兮，为余先乎平路。\n经营四方兮，周流六漠。\n上至列缺兮，降望大壑。\n下峥嵘而无地兮，上寥廓而无天。\n视倏忽而无见兮，听惝恍而无闻。\n超无为以至清兮，与泰初而为邻。",
        "dynasty": "周",
        "collection_info": {
            "collection": "离骚",
            "section": "远游"
        }
    },
    {
        "title": "卜居",
        "author": "屈原",
        "content": "屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”\n屈原曰：“吾宁悃悃款款，朴以忠乎，将送往劳来，斯无穷乎？宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？此孰吉孰凶？何去何从？世溷浊而不清：蝉翼为重，千钧为轻黄钟毁弃，瓦釜雷鸣谗人高张，贤士无名。吁嗟默默兮，谁知吾之廉贞！”\n詹尹乃释策而谢曰：“夫尺有所短，寸有所长物有所不足，智有所不明数有所不逮，神有所不通。用君之心，行君之意。龟策诚不能知此事。”",
        "dynasty": "周",
        "collection_info": {
            "collection": "离骚",
            "section": "卜居"
        }
    },
    {
        "title": "渔父",
        "author": "屈原",
        "content": "屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”\n渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”\n屈原曰：“吾闻之，新沐者必弹冠，新浴者必振衣安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”\n渔父莞尔而笑，鼓枻而去。\n乃歌曰：“沧浪之水清兮，可以濯吾缨。沧浪之水浊兮，可以濯吾足。”遂去，不复与言。",
        "dynasty": "周",
        "collection_info": {
            "collection": "离骚",
            "section": "渔父"
        }
    },
    {
        "title": "九辩",
        "author": "宋玉",
        "content": "悲哉，秋之为气也！萧瑟兮草木摇落而变衰。\n憭栗兮若在远行，登山临水兮送将归。\n泬漻兮天高而气清，寂寥兮收潦而水清。\n憯悽增欷兮，薄寒之中人，怆怳懭悢兮，去故而就新。\n坎廪兮贫士失职而志不平，廓落兮羁旅而无友生，惆怅兮而私自怜！\n燕翩翩其辞归兮，蝉寂漠而无声。\n雁廱廱而南游兮，鹍鸡啁哳而悲鸣。\n独申旦而不寐兮，哀蟋蟀之宵征。\n时亹亹而过中兮，蹇淹留而无成。\n悲忧穷戚兮独处廓，有美一人兮心不绎。\n去乡离家兮来远客，超逍遥兮今焉薄！\n专思君兮不可化，君不知兮可奈何！\n蓄怨兮积思，心烦憺兮忘食事。\n原一见兮道余意，君之心兮与余异。\n车既驾兮朅而归，不得见兮心伤悲。\n倚结軨兮长太息，涕潺湲兮下霑轼。\n忼慨绝兮不得，中瞀乱兮迷惑。\n私自怜兮何极？\n心怦怦兮谅直。\n皇天平分四时兮，窃独悲此凛秋。\n白露既下百草兮，奄离披此梧楸。\n去白日之昭昭兮，袭长夜之悠悠。\n离芳蔼之方壮兮，余萎约而悲愁。\n秋既先戒以白露兮，冬又申之以严霜。\n收恢台之孟夏兮，然欿傺而沉藏。\n叶烟邑而无色兮，枝烦挐而交横。\n颜淫溢而将罢兮，柯仿佛而萎黄。\n萷櫹椮之可哀兮，形销铄而瘀伤。\n惟其纷糅而将落兮，恨其失时而无当。\n揽騑辔而下节兮，聊逍遥以相佯。\n岁忽忽而遒尽兮，恐余寿之弗将。\n悼余生之不时兮，逢此世之俇攘。\n澹容与而独倚兮，蟋蟀鸣此西堂。\n心怵惕而震荡兮，何所忧之多方。\n卬明月而太息兮，步列星而极明。\n窃悲夫蕙华之曾敷兮，纷旖旎乎都房。\n何曾华之无实兮，从风雨而飞飏！\n以为君独服此蕙兮，羌无以异于众芳。\n闵奇思之不通兮，将去君而高翔。\n心闵怜之惨悽兮，愿一见而有明。\n重无怨而生离兮，中结轸而增伤。\n岂不郁陶而思君兮？\n君之门以九重！猛犬狺狺而迎吠兮，关梁闭而不通。\n皇天淫溢而秋霖兮，后土何时而得漧？\n块独守此无泽兮，仰浮云而永叹！何时俗之工巧兮？\n背绳墨而改错！郄骐骥而不乘兮，策驽骀而取路。\n当世岂无骐骥兮，诚莫之能善御。\n见执辔者非其人兮，故駶跳而远去。\n凫雁皆唼夫梁藻兮，凤愈飘翔而高举。\n圜凿而方枘兮，吾固知其鉏铻而难入。\n众鸟皆有所登栖兮，凤独遑遑而无所集。\n原衔枚而无言兮，尝被君之渥洽。\n太公九十乃显荣兮，诚未遇其匹合。\n谓骐骥兮安归？\n谓凤皇兮安栖？\n变古易俗兮世衰，今之相者兮举肥。\n骐骥伏匿而不见兮，凤皇高飞而不下。\n鸟兽犹知怀德兮，何云贤士之不处？\n骥不骤进而求服兮，凤亦不贪餧而妄食。\n君弃远而不察兮，虽原忠其焉得？\n欲寂漠而绝端兮，窃不敢忘初之厚德。\n独悲愁其伤人兮，冯郁郁其何极？\n霜露惨悽而交下兮，心尚幸其弗济。\n霰雪雰糅其增加兮，乃知遭命之将至。\n原徼幸而有待兮，泊莽莽与野草同死。\n原自往而径游兮，路壅绝而不通。\n欲循道而平驱兮，又未知其所从。\n然中路而迷惑兮，自压桉而学诵。\n性愚陋以褊浅兮，信未达乎从容。\n窃美申包胥之气盛兮，恐时世之不固。\n何时俗之工巧兮？\n灭规矩而改凿！独耿介而不随兮，原慕先圣之遗教。\n处浊世而显荣兮，非余心之所乐。\n与其无义而有名兮，宁穷处而守高。\n食不偷而为饱兮，衣不苟而为温。\n窃慕诗人之遗风兮，原讬志乎素餐。\n蹇充倔而无端兮，泊莽莽而无垠。\n无衣裘以御冬兮，恐溘死不得见乎阳春。\n靓杪秋之遥夜兮，心缭悷而有哀。\n春秋逴逴而日高兮，然惆怅而自悲。\n四时递来而卒岁兮，阴阳不可与俪偕。\n白日晼晚其将入兮，明月销铄而减毁。\n岁忽忽而遒尽兮，老冉冉而愈弛。\n心摇悦而日幸兮，然怊怅而无冀。\n中憯恻之悽怆兮，长太息而增欷。\n年洋洋以日往兮，老嵺廓而无处。\n事亹亹而觊进兮，蹇淹留而踌躇。\n何氾滥之浮云兮？\n猋壅蔽此明月。\n忠昭昭而原见兮，然霠曀而莫达。\n原皓日之显行兮，云蒙蒙而蔽之。\n窃不自聊而原忠兮，或黕点而污之。\n尧舜之抗行兮，瞭冥冥而薄天。\n何险巇之嫉妒兮？\n被以不慈之伪名。\n彼日月之照明兮，尚黯黮而有瑕。\n何况一国之事兮，亦多端而胶加。\n被荷裯之晏晏兮，然潢洋而不可带。\n既骄美而伐武兮，负左右之耿介。\n憎愠惀之修美兮，好夫人之慷慨。\n众踥蹀而日进兮，美超远而逾迈。\n农夫辍耕而容与兮，恐田野之芜秽。\n事绵绵而多私兮，窃悼后之危败。\n世雷同而炫曜兮，何毁誉之昧昧！\n今修饰而窥镜兮，后尚可以窜藏。\n愿寄言夫流星兮，羌倏忽而难当。\n卒壅蔽此浮云，下暗漠而无光。\n尧舜皆有所举任兮，故高枕而自适。\n谅无怨于天下兮，心焉取此怵惕？\n乘骐骥之浏浏兮，驭安用夫强策？\n谅城郭之不足恃兮，虽重介之何益？\n邅翼翼而无终兮，忳惛惛而愁约。\n生天地之若过兮，功不成而无嶜。\n原沉滞而不见兮，尚欲布名乎天下。\n然潢洋而不遇兮，直怐愗而自苦。\n莽洋洋而无极兮，忽翱翔之焉薄？\n国有骥而不知乘兮，焉皇皇而更索？\n宁戚讴于车下兮，桓公闻而知之。\n无伯乐之相善兮，今谁使乎誉之？\n罔流涕以聊虑兮，惟着意而得之。\n纷纯纯之愿忠兮，妒被离而鄣之。\n原赐不肖之躯而别离兮，放游志乎云中。\n乘精气之抟抟兮，骛诸神之湛湛。\n骖白霓之习习兮，历群灵之丰丰。\n左朱雀之茇茇兮，右苍龙之躣躣。\n属雷师之阗阗兮，通飞廉之衙衙。\n前轻辌之锵锵兮，后辎乘之从从。\n载云旗之委蛇兮，扈屯骑之容容。\n计专专之不可化兮，原遂推而为臧。\n赖皇天之厚德兮，还及君之无恙！",
        "dynasty": "周",
        "collection_info": {
            "collection": "离骚",
            "section": "九辩"
        }
    },
    {
        "title": "招魂",
        "author": "宋玉",
        "content": "朕幼清以廉洁兮，身服义而未沫。\n主此盛德兮，牵于俗而芜秽。\n上无所考此盛德兮，长离殃而愁苦。\n帝告巫阳曰：“有人在下，我欲辅之。魂魄离散，汝筮予之。”\n巫阳对曰：“掌梦！上帝其难从。若必筮予之，恐后之谢，不能复用。”\n巫阳焉乃下招曰：魂兮归来！去君之恒干，何为四方些？\n舍君之乐处，而离彼不祥些！魂兮归来！东方不可以讬些。\n长人千仞，惟魂是索些。\n十日代出，流金铄石些。\n彼皆习之，魂往必释些。\n归来兮！不可以讬些。\n魂兮归来！南方不可以止些。\n雕题黑齿，得人肉以祀，以其骨为醢些。\n蝮蛇蓁蓁，封狐千里些。\n雄虺九首，往来倏忽，吞人以益其心些。\n归来兮！不可久淫些。\n魂兮归来！西方之害，流沙千里些。\n旋入雷渊，爢散而不可止些。\n幸而得脱，其外旷宇些。\n赤蚁若象，玄蜂若壶些。\n五谷不生，丛菅是食些。\n其土烂人，求水无所得些。\n彷徉无所倚，广大无所极些。\n归来兮！恐自遗贼些。\n魂兮归来！北方不可以止些。\n增冰峨峨，飞雪千里些。\n归来兮！不可以久些。\n魂兮归来！君无上天些。\n虎豹九关，啄害下人些。\n一夫九首，拔木九千些。\n豺狼从目，往来侁侁些。\n悬人以嬉，投之深渊些。\n致命于帝，然后得瞑些。\n归来！往恐危身些。\n魂兮归来！君无下此幽都些。\n土伯九约，其角觺觺些。\n敦脄血拇，逐人伂駓駓些。\n参目虎首，其身若牛些。\n此皆甘人，归来！恐自遗灾些。\n魂兮归来！入修门些。\n工祝招君，背行先些。\n秦篝齐缕，郑绵络些。\n招具该备，永啸呼些。\n魂兮归来！反故居些。\n天地四方，多贼奸些。\n像设君室，静闲安些。\n高堂邃宇，槛层轩些。\n层台累榭，临高山些。\n网户朱缀，刻方连些。\n冬有穾厦，夏室寒些。\n川谷径复，流潺湲些。\n光风转蕙，氾崇兰些。\n经堂入奥，朱尘筵些。\n砥室翠翘，挂曲琼些。\n翡翠珠被，烂齐光些。\n蒻阿拂壁，罗帱张些。\n纂组绮缟，结琦璜些。\n室中之观，多珍怪些。\n兰膏明烛，华容备些。\n二八侍宿，射递代些。\n九侯淑女，多迅众些。\n盛鬋不同制，实满宫些。\n容态好比，顺弥代些。\n弱颜固植，謇其有意些。\n姱容修态，絚洞房些。\n蛾眉曼睩，目腾光些。\n靡颜腻理，遗视矊些。\n离榭修幕，侍君之闲些。\n悲帷翠帐，饰高堂些。\n红壁沙版，玄玉梁些。\n仰观刻桷，画龙蛇些。\n坐堂伏槛，临曲池些。\n芙蓉始发，杂芰荷些。\n紫茎屏风，文缘波些。\n文异豹饰，侍陂陁些。\n轩辌既低，步骑罗些。\n兰薄户树，琼木篱些。\n魂兮归来！何远为些？\n室家遂宗，食多方些。\n稻粢穱麦，挐黄梁些。\n大苦醎酸，辛甘行些。\n肥牛之腱，臑若芳些。\n和酸若苦，陈吴羹些。\n胹鳖炮羔，有柘浆些。\n鹄酸臇凫，煎鸿鸧些。\n露鸡臛蠵，厉而不爽些。\n粔籹蜜饵，有餦餭些。\n瑶浆蜜勺，实羽觞些。\n挫糟冻饮，酎清凉些。\n华酌既陈，有琼浆些。\n归来反故室，敬而无妨些。\n肴羞未通，女乐罗些。\n敶钟按鼓，造新歌些。\n《涉江》《采菱》，发《扬荷》些。\n美人既醉，朱颜酡些。\n嬉光眇视，目曾波些。\n被文服纤，丽而不奇些。\n长发曼鬋，艳陆离些。\n二八齐容，起郑舞些。\n衽若交竿，抚案下些。\n竽瑟狂会，搷鸣鼓些。\n宫庭震惊，发<激楚>些。\n吴歈蔡讴，奏大吕些。\n士女杂坐，乱而不分些。\n放敶组缨，班其相纷些。\n郑卫妖玩，来杂陈些。\n《激楚》之结，独秀先些。\n菎蔽象棋，有六簙些。\n分曹并进，遒相迫些。\n成枭而牟，呼五白些。\n晋制犀比，费白日些。\n铿钟摇簴，揳梓瑟些。\n娱酒不废，沈日夜些。\n兰膏明烛，华灯错些。\n结撰至思，兰芳假些。\n人有所极，同心赋些。\n酎饮尽欢，乐先故些。\n魂兮归来！反故居些。\n乱曰：献岁发春兮，汨吾南征。\n菉苹齐叶兮，白芷生。\n路贯庐江兮，左长薄。\n倚沼畦瀛兮，遥望博。\n青骊结驷兮，齐千乘。\n悬火延起兮，玄颜烝。\n步及骤处兮，诱骋先。\n抑骛若通兮，引车右还。\n与王趋梦兮，课后先。\n君王亲发兮，惮青兕。\n朱明承夜兮，时不可以淹。\n皋兰被径兮，斯路渐。\n湛湛江水兮，上有枫。\n目极千里兮，伤春心。\n魂兮归来，哀江南！",
        "dynasty": "周",
        "collection_info": {
            "collection": "离骚",
            "section": "招魂"
        }
    },
    {
        "title": "大招",
        "author": "景差",
        "content": "青春受谢，白日昭只。\n春气奋发，万物遽只。\n冥凌浃行，魂无逃只。\n魂魄归来！无远遥只。\n魂乎归来！无东无西，无南无北只。\n东有大海，溺水浟浟只。\n螭龙并流，上下悠悠只。\n雾雨淫淫，白皓胶只。\n魂乎无东！汤谷寂寥只。\n魂乎无南！南有炎火千里，蝮蛇蜒只。\n山林险隘，虎豹蜿只。\n鰅鳙短狐，王虺骞只。\n魂乎无南！蜮伤躬只\n魂乎无西！西方流沙，漭洋洋只。\n豕首纵目，被发鬤只。\n长爪踞牙，诶笑狂只。\n魂乎无西！多害伤只。\n魂乎无北！北有寒山，趠龙赩只。\n代水不可涉，深不可测只。\n天白颢颢，寒凝凝只。\n魂乎无往！盈北极只。\n魂魄归来！闲以静只。\n自恣荆楚，安以定只。\n逞志究欲，心意安只。\n穷身永乐，年寿延只。\n魂乎归来！乐不可言只。\n五谷六仞，设菰梁只。\n鼎臑盈望，和致芳只。\n内鸧鸽鹄，味豺羹只。\n魂乎归来！恣所尝只。\n鲜蠵甘鸡，和楚酪只。\n醢豚苦狗，脍苴蒪只。\n吴酸蒿蒌，不沾薄只。\n魂兮归来！恣所择只。\n炙鸹烝凫，煔鹑敶只。\n煎鰿膗雀，遽爽存只。\n魂乎归来！丽以先只。\n四酎并孰，不涩嗌只。\n清馨冻饮，不歠役只。\n吴醴白蘖，和楚沥只。\n魂乎归来！不遽惕只。\n代秦郑卫，鸣竽张只。\n伏戏《驾辩》，楚《劳商》只。\n讴和《扬阿》，赵萧倡只。\n魂乎归来！定空桑只。\n二八接舞，投诗赋只。\n叩钟调磬，娱人乱只。\n四上竞气，极声变只。\n魂乎归来！听歌譔只。\n朱唇皓齿，嫭以姱只。\n比德好闲，习以都只。\n丰肉微骨，调以娱只。\n魂乎归来！安以舒只。\n嫮目宜笑，娥眉曼只。\n容则秀雅，稚朱颜只。\n魂乎归来！静以安只。\n姱修滂浩，丽以佳只。\n曾颊倚耳，曲眉规只。\n滂心绰态，姣丽施只。\n小腰秀颈，若鲜卑只。\n魂乎归来！思怨移只。\n易中利心，以动作只。\n粉白黛黑，施芳泽只。\n长袂拂面，善留客只。\n魂乎归来！以娱昔只。\n青色直眉，美目媔只。\n靥辅奇牙，宜笑嘕只。\n丰肉微骨，体便娟只。\n魂乎归来！恣所便只。\n夏屋广大，沙堂秀只。\n南房小坛，观绝溜只。\n曲屋步壛，宜扰畜只。\n腾驾步游，猎春囿只。\n琼毂错衡，英华假只。\n茝兰桂树，郁弥路只。\n魂乎归来！恣志虑只。\n孔雀盈园，畜鸾皇只！\n鵾鸿群晨，杂鹙鸧只。\n鸿鹄代游，曼骕骦只。\n魂乎归来！凤凰翔只。\n曼泽怡面，血气盛只。\n永宜厥身，保寿命只。\n室家盈廷，爵禄盛只。\n魂乎归来！居室定只。\n接径千里，出若云只。\n三圭重侯，听类神只。\n察笃夭隐，孤寡存只。\n魂兮归来！正始昆只。\n田邑千畛，人阜昌只。\n美冒众流，德泽章只。\n先威后文，善美明只。\n魂乎归来！赏罚当只。\n名声若日，照四海只。\n德誉配天，万民理只。\n北至幽陵，南交阯只。\n西薄羊肠，东穷海只。\n魂乎归来！尚贤士只。\n发政献行，禁苛暴只。\n举杰压陛，诛讥罢只。\n直赢在位，近禹麾只。\n豪杰执政，流泽施只。\n魂乎来归！国家为只。\n雄雄赫赫，天德明只。\n三公穆穆，登降堂只。\n诸侯毕极，立九卿只。\n昭质既设，大侯张只。\n执弓挟矢，揖辞让只。\n魂乎来归！尚三王只。",
        "dynasty": "周",
        "collection_info": {
            "collection": "离骚",
            "section": "大招"
        }
    },
    {
        "title": "惜誓",
        "author": "贾谊",
        "content": "惜余年老而日衰兮，岁忽忽而不反。\n登苍天而高举兮，历众山而日远。\n观江河之纡曲兮，离四海之霑濡。\n攀北极而一息兮，吸沆瀣以充虚。\n飞朱鸟使先驱兮，驾太一之象舆。\n苍龙蚴虬于左骖兮，白虎骋而为右騑。\n建日月以为盖兮，载玉女于后车。\n驰骛于杳冥之中兮，休息虖昆仑之墟。\n乐穷极而不厌兮，愿从容虖神明。\n涉丹水而驰骋兮，右大夏之遗风。\n黄鹄之一举兮，知山川之纡曲。\n再举兮，睹天地之圜方。\n临中国之众人兮，讬回飙乎尚羊。\n乃至少原之野兮，赤松、王乔皆在旁。\n二子拥瑟而调均兮，余因称乎清商。\n澹然而自乐兮，吸众气而翱翔。\n念我长生而久仙兮，不如反余之故乡。\n黄鹄后时而寄处兮，鸱枭群而制之。\n神龙失水而陆居兮，为蝼蚁之所裁。\n夫黄鹄神龙犹如此兮，况贤者之逢乱世哉。\n寿冉冉而日衰兮，固儃回而不息。\n俗流从而不止兮，众枉聚而矫直。\n或偷合而苟进兮，或隐居而深藏。\n苦称量之不审兮，同权概而就衡。\n或推迻而苟容兮，或直言之谔謣。\n伤诚是之不察兮，并纫茅丝以为索。\n方世俗之幽昏兮，眩白黑之美恶。\n放山渊之龟玉兮，相与贵夫砾石。\n梅伯数谏而至醢兮，来革顺志而用国。\n悲仁人之尽节兮，反为小人之所贼。\n比干忠谏而剖心兮，箕子被发而佯狂。\n水背流而源竭兮，木去根而不长。\n非重躯以虑难兮，惜伤身之无功。\n已矣哉！独不见夫鸾凤之高翔兮，乃集大皇之野。\n循四极而回周兮，见盛德而后下。\n彼圣人之神德兮，远浊世而自藏。\n使麒麟可得羁而系兮，又何以异虖犬羊？",
        "dynasty": "周",
        "collection_info": {
            "collection": "离骚",
            "section": "惜誓"
        }
    },
    {
        "title": "招隐士",
        "author": "淮南小山",
        "content": "桂树丛生兮山之幽，偃蹇连蜷兮枝相缭。\n山气巄嵷兮石嵯峨，溪谷崭岩兮水曾波。\n猿狖群啸兮虎豹嗥，攀援桂枝兮聊淹留。\n王孙游兮不归，春草生兮萋萋。\n岁暮兮不自聊，蟪蛄鸣兮啾啾。\n坱兮轧，山曲岪，心淹留兮恫慌忽。\n罔兮沕，憭兮栗，虎豹穴。\n丛薄深林兮，人上栗。\n嵚岑碕礒兮，碅磳磈硊\n树轮相纠兮，林木茷骫。\n青莎杂树兮，薠草靃靡\n白鹿麏麚兮，或腾或倚。\n状貌崟崟兮峨峨，凄凄兮漇漇。\n猕猴兮熊罴，慕类兮以悲\n攀援桂枝兮聊淹留。\n虎豹斗兮熊罴咆，禽兽骇兮亡其曹。\n王孙兮归来，山中兮不可以久留。",
        "dynasty": "周",
        "collection_info": {
            "collection": "离骚",
            "section": "招隐士"
        }
    },
    {
        "title": "初放",
        "author": "东方朔",
        "content": "平生于国兮，长于原野。\n言语讷譅兮，又无彊辅。\n浅智褊能兮，闻见又寡。\n数言便事兮，见怨门下。\n王不察其长利兮，卒见弃乎原野。\n伏念思过兮，无可改者。\n群众成朋兮，上浸以惑。\n巧佞在前兮，贤者灭息。\n尧、舜圣已没兮，孰为忠直？\n高山崔巍兮，水流汤汤。\n死日将至兮，与麋鹿同坑。\n块兮鞠，当道宿，举世皆然兮，余将谁告？\n斥逐鸿鹄兮，近习鸱枭，斩伐橘柚兮，列树苦桃。\n便娟之修竹兮，寄生乎江潭。\n上葳蕤而防露兮，下泠泠而来风。\n孰知其不合兮，若竹柏之异心。\n往者不可及兮，来者不可待。\n悠悠苍天兮，莫我振理。\n窃怨君之不寤兮，吾独死而后已。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "title": "沉江",
        "author": "东方朔",
        "content": "惟往古之得失兮，览私微之所伤。\n尧舜圣而慈仁兮，后世称而弗忘。\n齐桓失于专任兮，夷吾忠而名彰。\n晋献惑于孋姬兮，申生孝而被殃。\n偃王行其仁义兮，荆文寤而徐亡。\n纣暴虐以失位兮，周得佐乎吕望。\n修往古以行恩兮，封比干之丘垄。\n贤俊慕而自附兮，日浸淫而合同。\n明法令而修理兮，兰芷幽而有芳。\n苦众人之妒予兮，箕子寤而佯狂。\n不顾地以贪名兮，心怫郁而内伤。\n联蕙芷以为佩兮，过鲍肆而失香。\n正臣端其操行兮，反离谤而见攘。\n世俗更而变化兮，伯夷饿于首阳。\n独廉洁而不容兮，叔齐久而逾明。\n浮云陈而蔽晦兮，使日月乎无光。\n忠臣贞而欲谏兮，谗谀毁而在旁。\n秋草荣其将实兮，微霜下而夜降。\n商风肃而害生兮，百草育而不长。\n众并谐以妒贤兮，孤圣特而易伤。\n怀计谋而不见用兮，岩穴处而隐藏。\n成功隳而不卒兮，子胥死而不葬。\n世从俗而变化兮，随风靡而成行。\n信直退而毁败兮，虚伪进而得当。\n追悔过之无及兮，岂尽忠而有功。\n废制度而不用兮，务行私而去公。\n终不变而死节兮，惜年齿之未央。\n将方舟而下流兮，冀幸君之发蒙。\n痛忠言之逆耳兮，恨申子之沉江。\n愿悉心之所闻兮，遭值君之不聪。\n不开寤而难道兮，不别横之与纵。\n听奸臣之浮说兮，绝国家之久长。\n灭规矩而不用兮，背绳墨之正方。\n离忧患而乃寤兮，若纵火于秋蓬。\n业失之而不救兮，尚何论乎祸凶。\n彼离畔而朋党兮，独行之士其何望？\n日渐染而不自知兮，秋毫微哉而变容。\n众轻积而折轴兮，原咎杂而累重。\n赴湘沅之流澌兮，恐逐波而复东。\n怀沙砾而自沉兮，不忍见君之蔽壅。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "title": "怨世",
        "author": "东方朔",
        "content": "世沉淖而难论兮，俗岒峨而嵾嵯。\n清泠泠而歼灭兮，溷湛湛而日多。\n枭鸮既以成群兮，玄鹤弭翼而屏移。\n蓬艾亲入御于床笫兮，马兰踸踔而日加。\n弃捐药芷与杜衡兮，余柰世之不知芳何？\n何周道之平易兮，然芜秽而险戏。\n高阳无故而委尘兮，唐虞点灼而毁议。\n谁使正其真是兮，虽有八师而不可为。\n皇天保其高兮，后土持其久。\n服清白以逍遥兮，偏与乎玄英异色。\n西施媞媞而不得见兮，嫫母勃屑而日侍。\n桂蠹不知所淹留兮，蓼虫不知徙乎葵菜。\n处愍愍之浊世兮，今安所达乎吾志。\n意有所载而远逝兮，固非众人之所识。\n骥踌躇于弊輂兮，遇孙阳而得代。\n吕望穷困而不聊生兮，遭周文而舒志。\n宁戚饭牛而商歌兮，桓公闻而弗置。\n路室女之方桑兮，孔子过之以自侍。\n吾独乖剌而无当兮，心悼怵而耄思。\n思比干之恲恲兮，哀子胥之慎事。\n悲楚人之和氏兮，献宝玉以为石。\n遇厉武之不察兮，羌两足以毕斮。\n小人之居势兮，视忠正之何若？\n改前圣之法度兮，喜嗫嚅而妄作。\n亲谗谀而疏贤圣兮，讼谓闾娵为丑恶。\n愉近习而蔽远兮，孰知察其黑白？\n卒不得效其心容兮，安眇眇而无所归薄。\n专精爽以自明兮，晦冥冥而壅蔽。\n年既已过太半兮，然埳轲而留滞。\n欲高飞而远集兮，恐离罔而灭败。\n独冤抑而无极兮，伤精神而寿夭。\n皇天既不纯命兮，余生终无所依。\n愿自沉于江流兮，绝横流而径逝。\n宁为江海之泥涂兮，安能久见此浊世？",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "title": "怨思",
        "author": "东方朔",
        "content": "贤士穷而隐处兮，廉方正而不容。\n子胥谏而靡躯兮，比干忠而剖心。\n子推自割而飤君兮，德日忘而怨深。\n行明白而曰黑兮，荆棘聚而成林。\n江离弃于穷巷兮，蒺藜蔓乎东厢。\n贤者蔽而不见兮，谗谀进而相朋。\n枭鸮并进而俱鸣兮，凤皇飞而高翔。\n原壹往而径逝兮，道壅绝而不通。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "title": "自悲",
        "author": "东方朔",
        "content": "居愁懃其谁告兮，独永思而忧悲。\n内自省而不惭兮，操愈坚而不衰。\n隐三年而无决兮，岁忽忽其若颓。\n怜余身不足以卒意兮，冀一见而复归。\n哀人事之不幸兮，属天命而委之咸池。\n身被疾而不闲兮，心沸热其若汤。\n冰炭不可以相并兮，吾固知乎命之不长。\n哀独苦死之无乐兮，惜予年之未央。\n悲不反余之所居兮，恨离予之故乡。\n鸟兽惊而失群兮，犹高飞而哀鸣。\n狐死必首丘兮，夫人孰能不反其真情？\n故人疏而日忘兮，新人近而俞好。\n莫能行于杳冥兮，孰能施于无报？\n苦众人之皆然兮，乘回风而远游。\n凌恆山其若陋兮，聊愉娱以忘忧。\n悲虚言之无实兮，苦众口之铄金。\n过故乡而一顾兮，泣歔欷而霑衿。\n厌白玉以为面兮，怀琬琰以为心。\n邪气入而感内兮，施玉色而外淫。\n何青云之流澜兮，微霜降之蒙蒙。\n徐风至而徘徊兮，疾风过之汤汤。\n闻南籓乐而欲往兮，至会稽而且止。\n见韩众而宿之兮，问天道之所在？\n借浮云以送予兮，载雌霓而为旌。\n驾青龙以驰骛兮，班衍衍之冥冥。\n忽容容其安之兮，超慌忽其焉如？\n苦众人之难信兮，愿离群而远举。\n登峦山而远望兮，好桂树之冬荣。\n观天火之炎炀兮，听大壑之波声。\n引八维以自道兮，含沆瀣以长生。\n居不乐以时思兮，食草木之秋实。\n饮菌若之朝露兮，构桂木而为室。\n杂橘柚以为囿兮，列新夷与椒桢。\n鹍鹤孤而夜号兮，哀居者之诚贞。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "title": "哀命",
        "author": "东方朔",
        "content": "哀时命之不合兮，伤楚国之多忧。\n内怀情之洁白兮，遭乱世而离尤。\n恶耿介之直行兮，世溷浊而不知。\n何君臣之相失兮，上沅湘而分离。\n测汨罗之湘水兮，知时固而不反。\n伤离散之交乱兮，遂侧身而既远。\n处玄舍之幽门兮，穴岩石而窟伏。\n从水蛟而为徙兮，与神龙乎休息。\n何山石之崭岩兮，灵魂屈而偃蹇。\n含素水而蒙深兮，日眇眇而既远。\n哀形体之离解兮，神罔两而无舍。\n惟椒兰之不反兮，魂迷惑而不知路。\n愿无过之设行兮，虽灭没之自乐。\n痛楚国之流亡兮，哀灵修之过到。\n固时俗之溷浊兮，志瞀迷而不知路。\n念私门之正匠兮，遥涉江而远去。\n念女嬃之婵媛兮，涕泣流乎于悒。\n我决死而不生兮，虽重追吾何及。\n戏疾濑之素水兮，望高山之蹇产。\n哀高丘之赤岸兮，遂没身而不反。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "title": "谬谏",
        "author": "东方朔",
        "content": "怨灵修之浩荡兮，夫何执操之不固？\n悲太山之为隍兮，孰江河之可涸？\n愿承闲而效志兮，恐犯忌而干讳。\n卒抚情以寂寞兮，然怊怅而自悲。\n玉与石其同匮兮，贯鱼眼与珠玑。\n驽骏杂而不分兮，服罢牛而骖骥。\n年滔滔而自远兮，寿冉冉而愈衰。\n心悇憛而烦冤兮，蹇超摇而无冀。\n固时俗之工巧兮，灭规矩而改错。\n郄骐骥而不乘兮，策驽骀而取路。\n当世岂无骐骥兮，诚无王良之善驭。\n见执辔者非其人兮，故驹跳而远去。\n不量凿而正枘兮，恐矩矱之不同。\n不论世而高举兮，恐操行之不调。\n弧弓弛而不张兮，孰云知其所至？\n无倾危之患难兮，焉知贤士之所死？\n俗推佞而进富兮，节行张而不着。\n贤良蔽而不群兮，朋曹比而党誉。\n邪说饰而多曲兮，正法弧而不公。\n直士隐而避匿兮，谗谀登乎明堂。\n弃彭咸之娱乐兮，灭巧倕之绳墨。\n菎蕗杂于黀蒸兮，机蓬矢以射革。\n驾蹇驴而无策兮，又何路之能极？\n以直鍼而为钓兮，又何鱼之能得？\n伯牙之绝弦兮，无锺子期而听之。\n和抱璞而泣血兮，安得良工而剖之？\n同音者相和兮，同类者相似。\n飞鸟号其群兮，鹿鸣求其友。\n故叩宫而宫应兮，弹角而角动。\n虎啸而谷风至兮，龙举而景云往。\n音声之相和兮，言物类之相感也。\n夫方圜之异形兮，势不可以相错。\n列子隐身而穷处兮，世莫可以寄讬。\n众鸟皆有行列兮，凤独翔翔而无所薄。\n经浊世而不得志兮，愿侧身岩穴而自讬。\n欲阖口而无言兮，尝被君之厚德。\n独便悁而怀毒兮，愁郁郁之焉极？\n念三年之积思兮，愿壹见而陈辞。\n不及君而骋说兮，世孰可为明之？\n身寝疾而日愁兮，情沉抑而不扬。\n众人莫可与论道兮，悲精神之不通。\n乱曰：鸾皇孔凤日以远兮，畜凫驾鹅。\n鸡鹜满堂坛兮，鼍黾游乎华池。\n要褭奔亡兮，腾驾橐驼。\n铅刀进御兮，遥弃太阿。\n拔搴玄芝兮，列树芋荷。\n橘柚萎枯兮，苦李旖旎。\n甂瓯登于明堂兮，周鼎潜潜乎深渊。\n自古而固然兮，吾又何怨乎今之人。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "title": "哀时命",
        "author": "庄忌",
        "content": "哀时命之不及古人兮，夫何予生之不遘时！\n往者不可扳援兮，徕者不可与期。\n志憾恨而不逞兮，杼中情而属诗。\n夜炯炯而不寐兮，怀隐忧而历兹。\n心郁郁而无告兮，众孰可与深谋！\n欿愁悴而委惰兮，老冉冉而逮之。\n居处愁以隐约兮，志沉抑而不扬。\n道壅塞而不通兮，江河广而无梁。\n愿至昆仑之悬圃兮，采锺山之玉英。\n揽瑶木之橝枝兮，望阆风之板桐。\n弱水汩其为难兮，路中断而不通。\n势不能凌波以径度兮，又无羽翼而高翔。\n然隐悯而不达兮，独徙倚而彷徉。\n怅惝罔以永思兮，心纡轸而增伤。\n倚踌躇以淹留兮，日饥馑而绝粮。\n廓抱景而独倚兮，超永思乎故乡。\n廓落寂而无友兮，谁可与玩此遗芳？\n白日晼晼其将入兮，哀余寿之弗将。\n车既弊而马罢兮，蹇邅徊而不能行。\n身既不容于浊世兮，不知进退之宜当。\n冠崔嵬而切云兮，剑淋离而从横。\n衣摄叶以储与兮，左袪挂于榑桑\n右衽拂于不周兮，六合不足以肆行。\n上同凿枘于伏戏兮，下合矩矱于虞唐。\n原尊节而式高兮，志犹卑夫禹汤。\n虽知困其不改操兮，终不以邪枉害方。\n世并举而好朋兮，壹斗斛而相量。\n众比周以肩迫兮，贤者远而隐藏。\n为凤皇作鹑笼兮，虽翕翅其不容。\n灵皇其不寤知兮，焉陈词而效忠。\n俗嫉妒而蔽贤兮，孰知余之从容？\n愿舒志而抽冯兮，庸讵知其吉凶？\n璋珪杂于甑窐兮，陇廉与孟娵同宫。\n举世以为恆俗兮，固将愁苦而终穷。\n幽独转而不寐兮，惟烦懑而盈匈。\n魂眇眇而驰骋兮，心烦冤之忡忡。\n志欿憾而不憺兮，路幽昧而甚难。\n块独守此曲隅兮，然欿切而永叹。\n愁修夜而宛转兮，气涫沸其若波。\n握剞劂而不用兮，操规矩而无所施。\n骋骐骥于中庭兮，焉能极夫远道？\n置援狖于棂槛兮，夫何以责其捷巧？\n驷跛鳖而上山兮，吾固知其不能升。\n释管晏而任臧获兮，何权衡之能称？\n箟簬杂于黀蒸兮，机蓬矢以射革。\n负檐荷以丈尺兮，欲伸要而不可得。\n外迫胁于机臂兮，上牵联于矰隿。\n肩倾侧而不容兮，固陿腹而不得息。\n务光自投于深渊兮，不获世之尘垢。\n孰魁摧之可久兮，愿退身而穷处。\n凿山楹而为室兮，下被衣于水渚。\n雾露蒙蒙其晨降兮，云依斐而承宇。\n虹霓纷其朝霞兮，夕淫淫而淋雨。\n怊茫茫而无归兮，怅远望此旷野。\n下垂钓于溪谷兮，上要求于仙者。\n与赤松而结友兮，比王侨而为耦。\n使枭杨先导兮，白虎为之前后。\n浮云雾而入冥兮，骑白鹿而容与。\n魂眐眐以寄独兮，汨徂往而不归。\n处卓卓而日远兮，志浩荡而伤怀。\n鸾凤翔于苍云兮，故矰缴而不能加。\n蛟龙潜于旋渊兮，身不挂于罔罗。\n知贪饵而近死兮，不如下游乎清波。\n宁幽隐以远祸兮，孰侵辱之可为。\n子胥死而成义兮，屈原沉于汨罗。\n虽体解其不变兮，岂忠信之可化。\n志怦怦而内直兮，履绳墨而不颇。\n执权衡而无私兮，称轻重而不差。\n摡尘垢之枉攘兮，除秽累而反真。\n形体白而质素兮，中皎洁而淑清。\n时猒饫而不用兮，且隐伏而远身。\n聊窜端而匿迹兮，嗼寂默而无声。\n独便悁而烦毒兮，焉发愤而筊抒。\n时暧暧其将罢兮，遂闷叹而无名。\n伯夷死于首阳兮，卒夭隐而不荣。\n太公不遇文王兮，身至死而不得逞。\n怀瑶象而佩琼兮，愿陈列而无正。\n生天坠之若过兮，忽烂漫而无成。\n邪气袭余之形体兮，疾憯怛而萌生。\n原壹见阳春之白日兮，恐不终乎永年。",
        "dynasty": "周",
        "collection_info": {
            "collection": "离骚",
            "section": "哀时命"
        }
    },
    {
        "title": "匡机",
        "author": "王褒",
        "content": "极运兮不中，来将屈兮困穷。\n余深愍兮惨怛，愿一列兮无从。\n乘日月兮上征，顾游心兮鄗酆。\n弥览兮九隅，彷徨兮兰宫。\n芷闾兮药房，奋摇兮众芳。\n菌阁兮蕙楼，观道兮从横。\n宝金兮委积，美玉兮盈堂。\n桂水兮潺湲，扬流兮洋洋。\n蓍蔡兮踊跃，孔鹤兮回翔。\n抚槛兮远望，念君兮不忘。\n怫郁兮莫陈，永怀兮内伤。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "title": "通路",
        "author": "王褒",
        "content": "天门兮墬户，孰由兮贤者？\n无正兮溷厕，怀德兮何睹？\n假寐兮愍斯，谁可与兮寤语？\n痛凤兮远逝，畜鴳兮近处。\n鲸鱏兮幽潜，从虾兮游陼。\n乘虬兮登阳，载象兮上行。\n朝发兮葱岭，夕至兮明光。\n北饮兮飞泉，南采兮芝英。\n宣游兮列宿，顺极兮彷徉。\n红采兮骍衣，翠缥兮为裳。\n舒佩兮綝纚，竦余剑兮干将。\n腾蛇兮后从，飞駏兮步旁。\n微观兮玄圃，览察兮瑶光。\n启匮兮探筴，悲命兮相当。\n纫蕙兮永辞，将离兮所思。\n浮云兮容与，道余兮何之？\n远望兮仟眠，闻雷兮阗阗。\n阴忧兮感余，惆怅兮自怜。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "title": "危俊",
        "author": "王褒",
        "content": "林不容兮鸣蜩，余何留兮中州？\n陶嘉月兮总驾，搴玉英兮自修。\n结荣茝兮逶逝，将去烝兮远游。\n径岱土兮魏阙，历九曲兮牵牛。\n聊假日兮相佯，遗光耀兮周流。\n望太一兮淹息，纡余辔兮自休。\n晞白日兮皎皎，弥远路兮悠悠。\n顾列孛兮缥缥，观幽云兮陈浮。\n鉅宝迁兮砏磤，雉咸雊兮相求。\n泱莽莽兮究志，惧吾心兮懤懤。\n步余马兮飞柱，览可与兮匹俦。\n卒莫有兮纤介，永余思兮怞怞。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "title": "昭世",
        "author": "王褒",
        "content": "世溷兮冥昏，违君兮归真。\n乘龙兮偃蹇，高回翔兮上臻。\n袭英衣兮缇[糹习]，披华裳兮芳芬。\n登羊角兮扶舆，浮云漠兮自娱。\n握神精兮雍容，与神人兮相胥。\n流星坠兮成雨，进瞵盼兮上丘墟。\n览旧邦兮滃郁，余安能兮久居。\n志怀逝兮心懰栗，纡余辔兮踌躇。\n闻素女兮微歌，听王后兮吹竽。\n魂悽怆兮感哀，肠回回兮盘纡。\n抚余佩兮缤纷，高太息兮自怜。\n使祝融兮先行，令昭明兮开门。\n驰六蛟兮上征，竦余驾兮入冥。\n历九州兮索合，谁可与兮终生。\n忽反顾兮西囿，睹轸丘兮崎倾。\n横垂涕兮泫流，悲余后兮失灵。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "title": "尊嘉",
        "author": "王褒",
        "content": "季春兮阳阳，列草兮成行。\n余悲兮兰生，委积兮从横。\n江离兮遗捐，辛夷兮挤臧。\n伊思兮往古，亦多兮遭殃。\n伍胥兮浮江，屈子兮沉湘。\n运余兮念兹，心内兮怀伤。\n望淮兮沛沛，滨流兮则逝。\n榜舫兮下流，东注兮磕磕。\n蛟龙兮导引，文鱼兮上濑。\n抽蒲兮陈坐，援芙蕖兮为盖。\n水跃兮余旌，继以兮微蔡。\n云旗兮电骛，倏忽兮容裔。\n河伯兮开门，迎余兮欢欣。\n顾念兮旧都，怀恨兮艰难。\n窃哀兮浮萍，泛淫兮无根。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "title": "蓄英",
        "author": "王褒",
        "content": "秋风兮萧萧，舒芳兮振条。\n微霜兮眇眇，病殀兮鸣蜩。\n玄鸟兮辞归，飞翔兮灵丘。\n望溪谷兮滃郁，熊罴兮呴嗥。\n唐虞兮不存，何故兮久留？\n临渊兮汪洋，顾林兮忽荒。\n修余兮袿衣，骑霓兮南上。\n乘云兮回回，亹亹兮自强。\n将息兮兰皋，失志兮悠悠。\n蒶蕴兮霉黧，思君兮无聊。\n身去兮意存，怆恨兮怀愁。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "title": "思忠",
        "author": "王褒",
        "content": "登九灵兮游神，静女歌兮微晨。\n悲皇丘兮积葛，众体错兮交纷。\n贞枝抑兮枯槁，枉车登兮庆云。\n感余志兮惨栗，心怆怆兮自怜。\n驾玄螭兮北征，向吾路兮葱岭。\n连五宿兮建旄，扬氛气兮为旌。\n历广漠兮驰骛，览中国兮冥冥。\n玄武步兮水母，与吾期兮南荣。\n登华盖兮乘阳，聊逍遥兮播光。\n抽库娄兮酌醴，援瓟瓜兮接粮。\n毕休息兮远逝，发玉轫兮西行。\n惟时俗兮疾正，弗可久兮此方。\n寤辟摽兮永思，心怫郁兮内伤。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "title": "陶壅",
        "author": "王褒",
        "content": "览杳杳兮世惟，余惆怅兮何归。\n伤时俗兮溷乱，将奋翼兮高飞。\n驾八龙兮连蜷，建虹旌兮威夷。\n观中宇兮浩浩，纷翼翼兮上跻。\n浮溺水兮舒光，淹低佪兮京沶。\n屯余车兮索友，睹皇公兮问师。\n道莫贵兮归真，羡余术兮可夷。\n吾乃逝兮南娭，道幽路兮九疑。\n越炎火兮万里，过万首兮嶷嶷。\n济江海兮蝉蜕，绝北梁兮永辞。\n浮云郁兮昼昏，霾土忽兮塺々。\n息阳城兮广夏，衰色罔兮中怠。\n意晓阳兮燎寤，乃自诊兮在兹。\n思尧舜兮袭兴，幸咎繇兮获谋。\n悲九州兮靡君，抚轼叹兮作诗。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "title": "株昭",
        "author": "王褒",
        "content": "悲哉于嗟兮，心内切磋。\n款冬而生兮，凋彼叶柯。\n瓦砾进宝兮，捐弃随和。\n铅刀厉御兮，顿弃太阿。\n骥垂两耳兮，中坂蹉跎。\n蹇驴服驾兮，无用日多。\n修洁处幽兮，贵宠沙劘。\n凤皇不翔兮，鹑鴳飞扬。\n乘虹骖蜺兮，载云变化。\n焦明开路兮，后属青蛇。\n步骤桂林兮，超骧卷阿。\n丘陵翔儛兮，溪谷悲歌。\n神章灵篇兮，赴曲相和。\n余私娱兹兮，孰哉复加。\n还顾世俗兮，坏败罔罗。\n卷佩将逝兮，涕流滂沲。\n乱曰：皇门开兮照下土，株秽除兮兰芷睹。\n四佞放兮后得禹，圣舜摄兮昭尧绪，孰能若兮原为辅。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "title": "逢纷",
        "author": "刘向",
        "content": "伊伯庸之末胄兮，谅皇直之屈原。\n云余肇祖于高阳兮，惟楚怀之婵连。\n原生受命于贞节兮，鸿永路有嘉名。\n齐名字于天地兮，并光明于列星。\n吸精粹而吐氛浊兮，横邪世而不取容。\n行叩诚而不阿兮，遂见排而逢谗。\n后听虚而黜实兮，不吾理而顺情。\n肠愤悁而含怒兮，志迁蹇而左倾。\n心戃慌其不我与兮，躬速速其不吾亲。\n辞灵修而陨志兮，吟泽畔之江滨。\n椒桂罗以颠覆兮，有竭信而归诚。\n谗夫蔼蔼而漫着兮，曷其不舒予情？\n始结言于庙堂兮，信中涂而叛之。\n怀兰蕙与衡芷兮，行中野而散之。\n声哀哀而怀高丘兮，心愁愁而思旧邦。\n愿承闲而自恃兮，径淫曀而道壅。\n颜霉黧以沮败兮，精越裂而衰耄。\n裳襜襜而含风兮，衣纳纳而掩露。\n赴江湘之湍流兮，顺波凑而下降。\n徐徘徊于山阿兮，飘风来之汹汹。\n驰余车兮玄石，步余马兮洞庭。\n平明发兮苍梧，夕投宿兮石城。\n芙蓉盖而菱华车兮，紫贝阙而玉堂。\n薜荔饰而陆离荐兮，鱼鳞衣而白蜺裳。\n登逢龙而下陨兮，违故都之漫漫。\n思南郢之旧俗兮，肠一夕而九运。\n扬流波之潢潢兮，体溶溶而东回。\n心怊怅以永思兮，意晻晻而日颓。\n白露纷以涂涂兮，秋风浏以萧萧。\n身永流而不还兮，魂长逝而常愁。\n叹曰：\n譬彼流水纷扬磕兮，波逢汹涌濆壅滂兮。\n揄扬涤荡飘流陨往触崟石兮，龙卬脟圈缭戾宛转阻相薄兮，\n遭纷逢凶蹇离尤兮，垂文扬采遗将来兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "title": "离世",
        "author": "刘向",
        "content": "灵怀其不吾知兮，灵怀其不吾闻。\n就灵怀之皇祖兮，愬灵怀之鬼神。\n灵怀曾不吾与兮，即听夫人之谀辞。\n余辞上参于天坠兮，旁引之于四时。\n指日月使延照兮，抚招摇以质正。\n立师旷俾端辞兮，命咎繇使并听。\n兆出名曰正则兮，卦发字曰灵均。\n余幼既有此鸿节兮，长愈固而弥纯。\n不从俗而诐行兮，直躬指而信志。\n不枉绳以追曲兮，屈情素以从事。\n端余行其如玉兮，述皇舆之踵迹。\n群阿容以晦光兮，皇舆覆以幽辟。\n舆中涂以回畔兮，驷马惊而横奔。\n执组者不能制兮，必折轭而摧辕。\n断镳衔以驰骛兮，暮去次而敢止。\n路荡荡其无人兮，遂不御乎千里。\n身衡陷而下沉兮，不可获而复登。\n不顾身之卑贱兮，惜皇舆之不兴。\n出国门而端指兮，冀壹寤而锡还。\n哀仆夫之坎毒兮，屡离忧而逢患。\n九年之中不吾反兮，思彭咸之水游。\n惜师延之浮渚兮，赴汨罗之长流。\n遵江曲之逶移兮，触石碕而衡游。\n波澧澧而扬浇兮，顺长濑之浊流。\n凌黄沱而下低兮，思还流而复反。\n玄舆驰而并集兮，身容与而日远。\n棹舟杭以横濿兮，济湘流而南极。\n立江界而长吟兮，愁哀哀而累息。\n情慌忽以忘归兮，神浮游以高历。\n心蛩蛩而怀顾兮，魂眷眷而独逝。\n叹曰：\n余思旧邦心依违兮，日暮黄昏羌幽悲兮，\n去郢东迁余谁慕兮，谗夫党旅其以兹故兮，\n河水淫淫情所愿兮，顾瞻郢路终不返兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "title": "怨思",
        "author": "刘向",
        "content": "惟郁郁之忧毒兮，志坎壈而不违。\n身憔悴而考旦兮，日黄昏而长悲。\n闵空宇之孤子兮，哀枯杨之冤雏。\n孤雌吟于高墉兮，鸣鸠栖于桑榆。\n玄蝯失于潜林兮，独偏弃而远放。\n征夫劳于周行兮，处妇愤而长望。\n申诚信而罔违兮，情素洁于纽帛。\n光明齐于日月兮，文采耀耀于玉石。\n伤压次而不发兮，思沉抑而不扬。\n芳懿懿而终败兮，名靡散而不彰。\n背玉门以奔骛兮，蹇离尤而干诟。\n若龙逢之沉首兮，王子比干之逢醢。\n念社稷之几危兮，反为雠而见怨。\n思国家之离沮兮，躬获愆而结难。\n若青蝇之伪质兮，晋骊姬之反情。\n恐登阶之逢殆兮，故退伏于末庭。\n孽臣之号咷兮，本朝芜而不治。\n犯颜色而触谏兮，反蒙辜而被疑。\n菀蘼芜与菌若兮，渐藁本于洿渎。\n淹芳芷于腐井兮，弃鸡骇于筐簏。\n执棠溪以刜蓬兮，秉干将以割肉。\n筐泽泻以豹鞟兮，破荆和以继筑。\n时溷浊犹未清兮，世殽乱犹未察。\n欲容与以俟时兮，惧年岁之既晏。\n顾屈节以从流兮，心巩巩而不夷。\n宁浮沅而驰骋兮，下江湘以邅回。\n叹曰：\n山中槛槛余伤怀兮，征夫皇皇其孰依兮，\n经营原野杳冥冥兮，乘骐骋骥舒吾情兮，\n归骸旧邦莫谁语兮，长辞远逝乘湘去兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "title": "远逝",
        "author": "刘向",
        "content": "志隐隐而郁怫兮，愁独哀而冤结。\n肠纷纭以缭转兮，涕渐渐其若屑。\n情慨慨而长怀兮，信上皇而质正。\n合五岳与八灵兮，讯九鬿与六神。\n指列宿以白情兮，诉五帝以置辞。\n北斗为我折中兮，太一为余听之。\n云服阴阳之正道兮，御后土之中和。\n佩苍龙之蚴虬兮，带隐虹之逶蛇。\n曳彗星之皓旰兮，抚朱爵与鵔鸃。\n游清灵之飒戾兮，服云衣之披披。\n杖玉策与朱旗兮，垂明月之玄珠。\n举霓旌之墆翳兮，建黄纁之总旄。\n躬纯粹而罔愆兮，承皇考之妙仪。\n惜往事之不合兮，横汨罗而下沥。\n乘隆波而南渡兮，逐江湘之顺流。\n赴阳侯之潢洋兮，下石濑而登洲。\n陆魁堆以蔽视兮，云冥冥而闇前。\n山峻高以无垠兮，遂曾闳而迫身。\n雪雰雰而薄木兮，云霏霏而陨集。\n阜隘狭而幽险兮，石嵾嵯以翳日。\n悲故乡而发忿兮，去余邦之弥久。\n背龙门而入河兮，登大坟而望夏首。\n横舟航而济湘兮，耳聊啾而戃慌。\n波淫淫而周流兮，鸿溶溢而滔荡。\n路曼曼其无端兮，周容容而无识。\n引日月以指极兮，少须臾而释思。\n水波远以冥冥兮，眇不睹其东西。\n顺风波以南北兮，雾宵晦以纷纷。\n日杳杳以西颓兮，路长远而窘迫。\n欲酌醴以娱忧兮，蹇骚骚而不释。\n叹曰：\n飘风蓬龙埃坲々兮，草木摇落时槁悴兮，\n遭倾遇祸不可救兮，长吟永欷涕究究兮，\n舒情陈诗冀以自免兮，颓流下陨身日远兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "title": "惜贤",
        "author": "刘向",
        "content": "览屈氏之离骚兮，心哀哀而怫郁。\n声嗷嗷以寂寥兮，顾仆夫之憔悴。\n拨谄谀而匡邪兮，切淟涊之流俗。\n荡渨涹之奸咎兮，夷蠢蠢之溷浊。\n怀芬香而挟蕙兮，佩江蓠之婓婓。\n握申椒与杜若兮，冠浮云之峨峨。\n登长陵而四望兮，览芷圃之蠡蠡。\n游兰皋与蕙林兮，睨玉石之嵾嵯。\n扬精华以炫耀兮，芳郁渥而纯美。\n结桂树之旖旎兮，纫荃蕙与辛夷。\n芳若兹而不御兮，捐林薄而菀死。\n驱子侨之奔走兮，申徒狄之赴渊。\n若由夷之纯美兮，介子推之隐山。\n晋申生之离殃兮，荆和氏之泣血。\n吴申胥之抉眼兮，王子比干之横废。\n欲卑身而下体兮，心隐恻而不置。\n方圜殊而不合兮，钩绳用而异态。\n欲俟时于须臾兮，日阴曀其将暮。\n时迟迟其日进兮，年忽忽而日度。\n妄周容而入世兮，内距闭而不开。\n俟时风之清激兮，愈氛雾其如塺。\n进雄鸠之耿耿兮，谗介介而蔽之。\n默顺风以偃仰兮，尚由由而进之。\n心懭悢以冤结兮，情舛错以曼忧。\n搴薜荔于山野兮，采捻支于中洲。\n望高丘而叹涕兮，悲吸吸而长怀。\n孰契契而委栋兮，日晻晻而下颓。\n叹曰：\n江湘油油长流汩兮，挑揄扬汰荡迅疾兮。\n忧心展转愁怫郁兮，冤结未舒长隐忿兮，\n丁时逢殃可奈何兮，劳心悁悁涕滂沱兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "title": "忧苦",
        "author": "刘向",
        "content": "悲余心之悁悁兮，哀故邦之逢殃。\n辞九年而不复兮，独茕茕而南行。\n思余俗之流风兮，心纷错而不受。\n遵野莽以呼风兮，步从容于山廋。\n巡陆夷之曲衍兮，幽空虚以寂寞。\n倚石岩以流涕兮，忧憔悴而无乐。\n登巑岏以长企兮，望南郢而闚之。\n山修远其辽辽兮，涂漫漫其无时。\n听玄鹤之晨鸣兮，于高冈之峨峨。\n独愤积而哀娱兮，翔江洲而安歌。\n三鸟飞以自南兮，览其志而欲北。\n原寄言于三鸟兮，去飘疾而不可得。\n欲迁志而改操兮，心纷结其未离。\n外彷徨而游览兮，内恻隐而含哀。\n聊须臾以时忘兮，心渐渐其烦错。\n原假簧以舒忧兮，志纡郁其难释。\n叹《离骚》以扬意兮，犹未殚于《九章》。\n长嘘吸以于悒兮，涕横集而成行。\n伤明珠之赴泥兮，鱼眼玑之坚藏。\n同驽骡与乘驵兮，杂斑駮与阘茸。\n葛藟虆于桂树兮，鸱鸮集于木兰。\n偓促谈于廊庙兮，律魁放乎山间。\n恶虞氏之箫《韶》兮，好遗风之《激楚》。\n潜周鼎于江淮兮，爨土鬵于中宇。\n且人心之持旧兮，而不可保长。\n邅彼南道兮，征夫宵行。\n思念郢路兮，还顾睠睠。\n涕流交集兮，泣下涟涟。\n叹曰：\n登山长望中心悲兮，菀彼青青泣如颓兮，\n留思北顾涕渐渐兮，折锐摧矜凝氾滥兮，\n念我茕茕魂谁求兮，仆夫慌悴散若流兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "title": "愍命",
        "author": "刘向",
        "content": "昔皇考之嘉志兮，喜登能而亮贤。\n情纯洁而罔薉兮，姿盛质而无愆。\n放佞人与谄谀兮，斥谗夫与便嬖。\n亲忠正之悃诚兮，招贞良与明智。\n心溶溶其不可量兮，情澹澹其若渊。\n回邪辟而不能入兮，诚原藏而不可迁。\n逐下袟于后堂兮，迎虙妃于伊雒。\n刜谗贼于中廇兮，选吕管于榛薄。\n丛林之下无怨士兮，江河之畔无隐夫。\n三苗之徒以放逐兮，伊皋之伦以充庐。\n今反表以为里兮，颠裳以为衣。\n戚宋万于两楹兮，废周邵于遐夷。\n却骐骥以转运兮，腾驴骡以驰逐。\n蔡女黜而出帷兮，戎妇入而綵绣服。\n庆忌囚于阱室兮，陈不占战而赴围。\n破伯牙之号钟兮，挟人筝而弹纬。\n藏珉石于金匮兮，捐赤瑾于中庭。\n韩信蒙于介胄兮，行夫将而攻城。\n莞芎弃于泽洲兮，瓟瓥蠹于筐簏。\n麒麟奔于九皋兮，熊罴群而逸囿。\n折芳枝与琼华兮，树枳棘与薪柴。\n掘荃蕙与射干兮，耘藜藿与蘘荷。\n惜今世其何殊兮，远近思而不同。\n或沉沦其无所达兮，或清激其无所通。\n哀余生之不当兮，独蒙毒而逢尤。\n虽謇謇以申志兮，君乖差而屏之。\n诚惜芳之菲菲兮，反以兹为腐也。\n怀椒聊之蔎蔎兮，乃逢纷以罹诟也。\n叹曰：\n嘉皇既殁终不返兮，山中幽险郢路远兮。\n谗人諓諓孰可愬兮，征夫罔极谁可语兮。\n行吟累欷声喟喟兮，怀忧含戚何侘傺兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "title": "思古",
        "author": "刘向",
        "content": "冥冥深林兮，树木郁郁。\n山参差以崭岩兮，阜杳杳以蔽日。\n悲余心之悁悁兮，目眇眇而遗泣。\n风骚屑以摇木兮，云吸吸以湫戾。\n悲余生之无欢兮，愁倥偬于山陆。\n旦徘徊于长阪兮，夕彷徨而独宿。\n发披披以鬤鬤兮，躬劬劳而瘏悴。\n魂俇俇而南行兮，泣霑襟而濡袂。\n心婵媛而无告兮，口噤闭而不言。\n违郢都之旧闾兮，回湘、沅而远迁。\n念余邦之横陷兮，宗鬼神之无次。\n闵先嗣之中绝兮，心惶惑而自悲。\n聊浮游于山陿兮，步周流于江畔。\n临深水而长啸兮，且倘佯而氾观。\n兴离骚之微文兮，冀灵修之壹悟。\n还余车于南郢兮，复往轨于初古。\n道修远其难迁兮，伤余心之不能已。\n背三五之典刑兮，绝洪范之辟纪。\n播规矩以背度兮，错权衡而任意。\n操绳墨而放弃兮，倾容幸而侍侧。\n甘棠枯于丰草兮，藜棘树于中庭。\n西施斥于北宫兮，仳倠倚于弥楹。\n乌获戚而骖乘兮，燕公操于马圉。\n蒯聩登于清府兮，咎繇弃而在野。\n盖见兹以永叹兮，欲登阶而狐疑。\n乘白水而高骛兮，因徙弛而长词。\n叹曰：\n倘佯垆阪沼水深兮，容与汉渚涕淫淫兮，锺牙已死谁为声兮？\n纤阿不御焉舒情兮，曾哀悽欷心离离兮，还顾高丘泣如洒兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "title": "远游",
        "author": "刘向",
        "content": "悲余性之不可改兮，屡惩艾而不迻。\n服觉皓以殊俗兮，貌揭揭以巍巍。\n譬若王侨之乘云兮，载赤霄而凌太清。\n欲与天地参寿兮，与日月而比荣。\n登昆仑而北首兮，悉灵圉而来谒。\n选鬼神于太阴兮，登阊阖于玄阙。\n回朕车俾西引兮，褰虹旗于玉门。\n驰六龙于三危兮，朝西灵于九滨。\n结余轸于西山兮，横飞谷以南征。\n绝都广以直指兮，历祝融于朱冥。\n枉玉衡于炎火兮，委两馆于咸唐。\n贯澒蒙以东朅兮，维六龙于扶桑。\n周流览于四海兮，志升降以高驰。\n征九神于回极兮，建虹采以招指。\n驾鸾凤以上游兮，从玄鹤与鹪明。\n孔鸟飞而送迎兮，腾群鹤于瑶光。\n排帝宫与罗囿兮，升县圃以眩灭。\n结琼枝以杂佩兮，立长庚以继日。\n凌惊雷以轶骇电兮，缀鬼谷于北辰。\n鞭风伯使先驱兮，囚灵玄于虞渊。\n遡高风以低佪兮，览周流于朔方。\n就颛顼而敶辞兮，考玄冥于空桑。\n旋车逝于崇山兮，奏虞舜于苍梧。\n济杨舟于会稽兮，就申胥于五湖。\n见南郢之流风兮，殒余躬于沅湘。\n望旧邦之黯黮兮，时溷浊其犹未央。\n怀兰茝之芬芳兮，妒被离而折之。\n张绛帷以襜襜兮，风邑邑而蔽之。\n日暾暾其西舍兮，阳焱焱而复顾。\n聊假日以须臾兮，何骚骚而自故。\n叹曰：\n譬彼蛟龙乘云浮兮，泛淫澒溶纷若雾兮。\n潺湲轇轕雷动电发馺高举兮。\n升虚凌冥沛浊浮清入帝宫兮，摇翘奋羽驰风骋雨游无穷兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "title": "逢尤",
        "author": "王逸",
        "content": "悲兮愁，哀兮忧！\n天生我兮当闇时，被诼谮兮虚获尤。\n心烦愦兮意无聊，严载驾兮出戏游。\n周八极兮历九州，求轩辕兮索重华。\n世既卓兮远眇眇，握佩玖兮中路躇。\n羡咎繇兮建典谟，懿风后兮受瑞图。\n愍余命兮遭六极，委玉质兮于泥涂。\n遽傽遑兮驱林泽，步屏营兮行丘阿。\n车軏折兮马虺颓，惷怅立兮涕滂沱。\n思丁文兮圣明哲，哀平差兮迷谬愚。\n吕傅举兮殷周兴，忌嚭专兮郢吴虚。\n仰长叹兮气噎结，悒殟绝兮咶复苏。\n虎兕争兮于廷中，豺狼斗兮我之隅。\n云雾会兮日冥晦，飘风起兮扬尘埃。\n走鬯罔兮乍东西，欲窜伏兮其焉如？\n念灵闺兮隩重深，原竭节兮隔无由。\n望旧邦兮路逶随，忧心悄兮志勤劬。\n魂茕茕兮不遑寐，目眽眽兮寤终朝。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "title": "怨上",
        "author": "王逸",
        "content": "令尹兮謷謷，群司兮譨譨。\n哀哉兮淈淈，上下兮同流。\n菽藟兮蔓衍，芳虈兮挫枯。\n朱紫兮杂乱，曾莫兮别诸。\n倚此兮岩穴，永思兮窈悠。\n嗟怀兮眩惑，用志兮不昭。\n将丧兮玉斗，遗失兮钮枢。\n我心兮煎熬，惟是兮用忧。\n进恶兮九旬，复顾兮彭务。\n拟斯兮二踪，未知兮所投。\n谣吟兮中野，上察兮璇玑。\n大火兮西睨，摄提兮运低。\n雷霆兮硠磕，雹霰兮霏霏。\n奔电兮光晃，凉风兮怆悽。\n鸟兽兮惊骇，相从兮宿栖。\n鸳鸯兮噰噰，狐狸兮徾徾。\n哀吾兮介特，独处兮罔依。\n蝼蛄兮鸣东，蟊蠽兮号西。\n蛓缘兮我裳，蠋入兮我怀。\n虫豸兮夹余，惆怅兮自悲。\n伫立兮忉怛，心结縎兮折摧。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "title": "疾世",
        "author": "王逸",
        "content": "周徘徊兮汉渚，求水神兮灵女。\n嗟此国兮无良，媒女诎兮謰謱。\n鴳雀列兮譁讙，鸲鹆鸣兮聒余。\n抱昭华兮宝璋，欲衒鬻兮莫取。\n言旋迈兮北徂，叫我友兮配耦。\n日阴曀兮未光，阒睄窕兮靡睹。\n纷载驱兮高驰，将谘询兮皇羲。\n遵河皋兮周流，路变易兮时乖。\n濿沧海兮东游，沐盥浴兮天池。\n访太昊兮道要，云靡贵兮仁义。\n志欣乐兮反征，就周文兮邠歧。\n秉玉英兮结誓，日欲暮兮心悲。\n惟天禄兮不再，背我信兮自违。\n逾陇堆兮渡漠，过桂车兮合黎。\n赴昆山兮馽騄，从邛遨兮栖迟。\n吮玉液兮止渴，啮芝华兮疗饥。\n居嵺廓兮尠畴，远梁昌兮几迷。\n望江汉兮濩渃，心紧絭兮伤怀。\n时昢昢兮且旦，尘莫莫兮未晞。\n忧不暇兮寝食，咤增叹兮如雷。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "title": "悯上",
        "author": "王逸",
        "content": "哀世兮睩睩，諓諓兮嗌喔。\n众多兮阿媚，骪靡兮成俗。\n贪枉兮党比，贞良兮茕独。\n鹄窜兮枳棘，鹈集兮帷幄。\n罽蕠兮青葱，槁本兮萎落。\n睹斯兮伪惑，心为兮隔错。\n逡巡兮圃薮，率彼兮畛陌。\n川谷兮渊渊，山阜兮峉峉。\n丛林兮崟崟，株榛兮岳岳。\n霜雪兮漼溰，冰冻兮洛泽。\n东西兮南北，罔所兮归薄。\n庇荫兮枯树，匍匐兮岩石。\n蜷跼兮寒局数，独处兮志不申。\n年齿尽兮命迫促，魁垒挤摧兮常困辱。\n含忧强老兮愁无乐，须发苎悴兮顠鬓白。\n思灵泽兮一膏沐，怀兰英兮把琼若，待天明兮立踯躅。\n云蒙蒙兮电鯈烁，孤雌惊兮鸣呴呴。\n思怫郁兮肝切剥，忿悁悒兮孰诉告。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "title": "遭厄",
        "author": "王逸",
        "content": "悼屈子兮遭厄，沉王躬兮湘汨。\n何楚国兮难化，迄于今兮不易。\n士莫志兮羔裘，竞佞谀兮谗阋。\n指正义兮为曲，訿玉璧兮为石。\n殦雕游兮华屋，鵔鸃栖兮柴蔟。\n起奋迅兮奔走，违群小兮謑訽。\n载青云兮上昇，适昭明兮所处。\n蹑天衢兮长驱，踵九阳兮戏荡。\n越云汉兮南济，秣余马兮河鼓。\n云霓纷兮晻翳，参辰回兮颠倒。\n逢流星兮问路，顾我指兮从左。\n俓娵觜兮直驰，御者迷兮失轨。\n遂踢达兮邪造，与日月兮殊道。\n志阏绝兮安如，哀所求兮不耦。\n攀天阶兮下视，见鄢郢兮旧宇。\n意逍遥兮欲归，众秽盛兮沓沓。\n思哽饐兮诘诎，涕流澜兮如雨。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "title": "悼乱",
        "author": "王逸",
        "content": "嗟嗟兮悲夫，殽乱兮纷挐。\n茅丝兮同综，冠屦兮共絇。\n督万兮侍宴，周邵兮负刍。\n白龙兮见射，灵龟兮执拘。\n仲尼兮困厄，邹衍兮幽囚。\n伊余兮念兹，奔遁兮隐居。\n将升兮高山，上有兮猴猿。\n欲入兮深谷，下有兮虺蛇。\n左见兮鸣鵙，右睹兮呼枭。\n惶悸兮失气，踊跃兮距跳。\n便旋兮中原，仰天兮增叹。\n菅蒯兮楙莽，雚苇兮仟眠。\n鹿蹊兮躖躖，貒貉兮蟫蟫。\n鹯鹞兮轩轩，鹑鹌兮甄甄。\n哀我兮寡独，靡有兮齐伦。\n意欲兮沉吟，迫日兮黄昏。\n玄鹤兮高飞，曾逝兮青冥。\n鸧鹒兮喈喈，山鹊兮嘤嘤。\n鸿鸬兮振翅，归雁兮于征。\n吾志兮觉悟，怀我兮圣京。\n垂屣兮将起，跓俟兮硕明。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "title": "伤时",
        "author": "王逸",
        "content": "惟昊天兮昭灵，阳气发兮清明。\n风习习兮和暖，百草萌兮华荣。\n堇荼茂兮扶疏，蘅芷雕兮莹嫇。\n愍贞良兮遇害，将夭折兮碎糜。\n时混混兮浇饡，哀当世兮莫知。\n览往昔兮俊彦，亦诎辱兮系纍。\n管束缚兮桎梏，百贸易兮传卖。\n遭桓缪兮识举，才德用兮列施。\n且从容兮自慰，玩琴书兮游戏。\n迫中国兮迮陿，吾欲之兮九夷。\n超五岭兮嵯峨，观浮石兮崔嵬。\n陟丹山兮炎野，屯余车兮黄支。\n就祝融兮稽疑，嘉己行兮无为。\n乃回朅兮北逝，遇神孈兮宴娭。\n欲静居兮自娱，心愁戚兮不能。\n放余辔兮策驷，忽飙腾兮浮云。\n跖飞杭兮越海，从安期兮蓬莱。\n缘天梯兮北上，登太一兮玉台。\n使素女兮鼓簧，乘戈和兮讴谣。\n声噭誂兮清和，音晏衍兮要淫。\n咸欣欣兮酣乐，余眷眷兮独悲。\n顾章华兮太息，志恋恋兮依依。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "title": "哀岁",
        "author": "王逸",
        "content": "旻天兮清凉，玄气兮高朗。\n北风兮潦洌，草木兮苍唐。\n蛜蚗兮噍噍，蝍蛆兮穰穰。\n岁忽忽兮惟暮，余感时兮悽怆。\n伤俗兮泥浊，蒙蔽兮不章。\n宝彼兮沙砾，捐此兮夜光。\n椒瑛兮湟污，葈耳兮充房。\n摄衣兮缓带，操我兮墨阳。\n昇车兮命仆，将驰兮四荒。\n下堂兮见虿，出门兮触螽。\n巷有兮蚰蜓，邑多兮螳螂。\n睹斯兮嫉贼，心为兮切伤。\n俛念兮子胥，仰怜兮比干。\n投剑兮脱冕，龙屈兮蜿蟤。\n潜藏兮山泽，匍匐兮丛攒。\n窥见兮溪涧，流水兮沄沄。\n鼋鼍兮欣欣，鳣鲇兮延延。\n群行兮上下，骈罗兮列陈。\n自恨兮无友，特处兮茕茕。\n冬夜兮陶陶，雨雪兮冥冥。\n神光兮颎颎，鬼火兮荧荧。\n修德兮困控，愁不聊兮遑生。\n忧纡兮郁郁，恶所兮写情。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "title": "守志",
        "author": "王逸",
        "content": "陟玉峦兮逍遥，览高冈兮峣峣。\n桂树列兮纷敷，吐紫华兮布条。\n实孔鸾兮所居，今其集兮惟鸮。\n乌鹊惊兮哑哑，余顾盼兮怊怊。\n彼日月兮闇昧，障覆天兮祲氛。\n伊我后兮不聪，焉陈诚兮效忠。\n摅羽翮兮超俗，游陶遨兮养神。\n乘六蛟兮蜿蝉，遂驰骋兮升云。\n扬彗光兮为旗，秉电策兮为鞭。\n朝晨发兮鄢郢，食时至兮增泉。\n绕曲阿兮北次，造我车兮南端。\n谒玄黄兮纳贽，崇忠贞兮弥坚。\n历九宫兮遍观，睹秘藏兮宝珍。\n就传说兮骑龙，与织女兮合婚。\n举天罼兮掩邪，彀天弧兮射奸。\n随真人兮翱翔，食元气兮长存。\n望太微兮穆穆，睨三阶兮炳分。\n相辅政兮成化，建烈业兮垂勋。\n目瞥瞥兮西没，道遐回兮阻叹。\n志稸积兮未通，怅敞罔兮自怜。\n乱曰：\n天庭明兮云霓藏，三光朗兮镜万方。\n斥蜥蜴兮进龟龙，策谋从兮翼机衡。\n配稷契兮恢唐功，嗟英俊兮未为双。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "title": "学而篇",
        "author": "孔子弟子及再传弟子",
        "content": "子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”\n有子曰：“其为人也孝弟，而好犯上者，鲜矣；不好犯上而好作乱者，未之有也。君子务本，本立而道生。孝弟也者，其为仁之本与！”\n子曰：“巧言令色，鲜矣仁！”\n曾子曰：“吾日三省吾身：为人谋而不忠乎？与朋友交而不信乎？传不习乎？”\n子曰：“道千乘之国，敬事而信，节用而爱人，使民以时。”\n子曰：“弟子入则孝，出则弟，谨而信，泛爱众，而亲仁，行有余力，则以学文。”\n子夏曰：“贤贤易色；事父母，能竭其力；事君，能致其身；与朋友交，言而有信。虽曰未学，吾必谓之学矣。”\n子曰：“君子不重则不威，学则不固。主忠信，无友不如己者，过，则勿惮改。”\n曾子曰：“慎终追远，民德归厚矣。”\n子禽问于子贡曰：“夫子至于是邦也，必闻其政，求之与，抑与之与？”子贡曰：“夫子温、良、恭、俭、让以得之。夫子之求之也，其诸异乎人之求之与？”\n子曰：“父在，观其志；父没，观其行；三年无改于父之道，可谓孝矣。”\n有子曰：“礼之用，和为贵。先王之道，斯为美，小大由之。有所不行，知和而和，不以礼节之，亦不可行也。”\n有子曰：“信近于义，言可复也。恭近于礼，远耻辱也。因不失其亲，亦可宗也。”\n子曰：“君子食无求饱，居无求安，敏于事而慎于言，就有道而正焉。可谓好学也已。”\n子贡曰：“贫而无谄，富而无骄，何如？”子曰：“可也。未若贫而乐，富而好礼者也。”子贡曰：“《诗》云：‘如切如磋，如琢如磨’，其斯之谓与？”子曰：“赐也，始可与言《诗》已矣，告诸往而知来者。”\n子曰：“不患人之不己知，患不知人也。”",
        "dynasty": "周",
        "collection_info": {
            "collection": "论文",
            "chapter": "学而篇"
        }
    },
    {
        "title": "为政篇",
        "author": "孔子弟子及再传弟子",
        "content": "子曰：“为政以德，譬如北辰，居其所而众星共之。”\n子曰：“《诗》三百，一言以蔽之，曰：‘思无邪’。”\n子曰：“道之以政，齐之以刑，民免而无耻。道之以德，齐之以礼，有耻且格。”\n子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。”\n孟懿子问孝，子曰：“无违。”樊迟御，子告之曰：“孟孙问孝于我，我对曰‘无违’。”樊迟曰：“何谓也？”子曰：“生，事之以礼；死，葬之以礼，祭之以礼。”\n孟武伯问孝。子曰：“父母唯其疾之忧。”\n子游问孝。子曰：“今之孝者，是谓能养。至于犬马皆能有养；不敬，何以别乎？”\n子夏问孝。子曰：“色难。有事，弟子服其劳；有酒食，先生馔，曾是以为孝乎？”\n子曰：“吾与回言终日，不违，如愚。退而省其私，亦足以发，回也不愚。”\n子曰：“视其所以，观其所由，察其所安，人焉廋哉？人焉廋哉？”\n子曰：“温故而知新，可以为师矣。”\n子曰：“君子不器。”\n子贡问君子。子曰：“先行其言而后从之。”\n子曰：“君子周而不比，小人比而不周。”\n子曰：“学而不思则罔，思而不学则殆。”\n子曰：“攻乎异端，斯害也已！”\n子曰：“由，诲汝知之乎！知之为知之，不知为不知，是知也。”\n子张学干禄。子曰：“多闻阙疑，慎言其余，则寡尤；多见阙殆，慎行其余，则寡悔。言寡尤，行寡悔，禄在其中矣。”\n哀公问曰：“何为则民服？”孔子对曰：“举直错诸枉，则民服；举枉错诸直，则民不服。”\n季康子问：“使民敬、忠以劝，如之何？”子曰：“临之以庄，则敬；孝慈，则忠；举善而教不能，则劝。”\n或谓孔子曰：“子奚不为政？”子曰：“《书》云：‘孝乎惟孝，友于兄弟，施于有政。’是亦为政，奚其为为政？”\n子曰：“人而无信，不知其可也。大车无輗，小车无軏，其何以行之哉？”\n子张问：“十世可知也？”子曰：“殷因于夏礼，所损益，可知也；周因于殷礼，所损益，可知也。其或继周者，虽百世，可知也。”\n子曰：“非其鬼而祭之，谄也；见义不为，无勇也。”",
        "dynasty": "周",
        "collection_info": {
            "collection": "论文",
            "chapter": "为政篇"
        }
    },
    {
        "title": "八佾篇",
        "author": "孔子弟子及再传弟子",
        "content": "孔子谓季氏:“八佾舞于庭，是可忍也，孰不可忍也?”\n三家者以《雍》彻,子曰：“‘相维辟公，天子穆穆’，奚取于三家之堂？”\n子曰：“人而不仁，如礼何？人而不仁，如乐何？”\n林放问礼之本,子曰：“大哉问！礼，与其奢也，宁俭；丧，与其易也，宁戚。”\n子曰：“夷狄之有君，不如诸夏之亡也。”\n季氏旅于泰山。子谓冉有曰：“女弗能救与？”对曰：“不能。”子曰：“呜呼！曾谓泰山不如林放乎？”\n子曰：“君子无所争，必也射乎！揖让而升，下而饮。其争也君子。”\n子夏问曰：“‘巧笑倩兮，美目盼兮，素以为绚兮’何谓也？”子曰：“绘事后素。”曰：“礼后乎？”子曰：“起予者商也，始可与言《诗》已矣。”\n子曰：“夏礼吾能言之，杞不足征也；殷礼吾能言之，宋不足征也。文献不足故也，足则吾能征之矣。”\n子曰：“禘自既灌而往者，吾不欲观之矣。”\n或问禘之说。子曰：“不知也。知其说者之于天下也，其如示诸斯乎！”指其掌。\n祭如在，祭神如神在。子曰：“吾不与祭，如不祭。”\n王孙贾问曰：“‘与其媚于奥，宁媚于灶’，何谓也？”子曰：“不然，获罪于天，无所祷也。”\n子曰：“周监于二代，郁郁乎文哉！吾从周。”\n子入太庙，每事问。或曰：“孰谓鄹人之子知礼乎？入太庙，每事问。”子闻之，曰：“是礼也。”\n子曰：“射不主皮，为力不同科，古之道也。”\n子贡欲去告朔之饩羊，子曰：“赐也！尔爱其羊，我爱其礼。”\n子曰：“事君尽礼，人以为谄也。”\n定公问：“君使臣，臣事君，如之何？”孔子对曰：“君使臣以礼，臣事君以忠。”\n子曰：“《关睢》，乐而不淫，哀而不伤。”\n哀公问社于宰我，宰我对曰：“夏后氏以松，殷人以柏，周人以栗，曰使民战栗。”子闻之，曰：“成事不说，遂事不谏，既往不咎。”\n子曰：“管仲之器小哉！”或曰：“管仲俭乎？”曰：“管氏有三归，官事不摄，焉得俭？”“然则管仲知礼乎？”曰：“邦君树塞门，管氏亦树塞门；邦君为两君之好，有反坫。管氏亦有反坫，管氏而知礼，孰不知礼？”\n子语鲁大师乐，曰：“乐其可知也。始作，翕如也；从之，纯如也，皦如也，绎如也，以成。”\n仪封人请见，曰：“君子之至于斯也，吾未尝不得见也。”从者见之。出曰：“二三子何患于丧乎？天下之无道也久矣，天将以夫子为木铎。”\n子谓《韶》：“尽美矣，又尽善也。”谓《武》：“尽美矣，未尽善也。”\n子曰：“居上不宽，为礼不敬，临丧不哀，吾何以观之哉？”",
        "dynasty": "周",
        "collection_info": {
            "collection": "论文",
            "chapter": "八佾篇"
        }
    },
    {
        "title": "里仁篇",
        "author": "孔子弟子及再传弟子",
        "content": "子曰：“里仁为美。择不处仁，焉得知？”\n子曰：“不仁者不可以久处约，不可以长处乐。仁者安仁，知者利仁。”\n子曰：“唯仁者能好人，能恶人。”\n子曰：“苟志于仁矣，无恶也。”\n子曰：“富与贵，是人之所欲也；不以其道得之，不处也。贫与贱，是人之所恶也；不以其道得之，不去也。君子去仁，恶乎成名？君子无终食之间违仁，造次必于是，颠沛必于是。”\n子曰：“我未见好仁者，恶不仁者。好仁者，无以尚之；恶不仁者，其为仁矣，不使不仁者加乎其身。有能一日用其力于仁矣乎？我未见力不足者。盖有之矣，我未见也。”\n子曰：“人之过也，各于其党。观过，斯知仁矣。”\n子曰：“朝闻道，夕死可矣。”\n子曰：“士志于道，而耻恶衣恶食者，未足与议也。”\n子曰：“君子之于天下也，无适也，无莫也，义之与比。”\n子曰：“君子怀德，小人怀土；君子怀刑，小人怀惠。”\n子曰：“放于利而行，多怨。”\n子曰：“能以礼让为国乎？何有？不能以礼让为国，如礼何？”\n子曰：“不患无位，患所以立。不患莫己知，求为可知也。”\n子曰：“参乎！吾道一以贯之。”曾子曰：“唯。”子出，门人问曰：“何谓也？”曾子曰：“夫子之道，忠恕而已矣。”\n子曰：“君子喻于义，小人喻于利。”\n子曰：“见贤思齐焉，见不贤而内自省也。”\n子曰：“事父母，几谏，谏志不从，又敬不违，劳而不怨。”\n子曰：“父母在，不远游，游必有方。”\n子曰：“三年无改于父之道，可谓孝矣。”\n子曰：“父母之年，不可不知也，一则以喜，一则以惧。”\n子曰：“古者言之不出，耻躬之不逮也。”\n子曰：“以约失之者鲜矣。”\n子曰：“君子欲讷于言而敏于行。”\n子曰：“德不孤，必有邻。”\n子游曰：“事君数，斯辱矣；朋友数，斯疏矣。”",
        "dynasty": "周",
        "collection_info": {
            "collection": "论文",
            "chapter": "里仁篇"
        }
    },
    {
        "title": "公冶长篇",
        "author": "孔子弟子及再传弟子",
        "content": "子谓公冶长：“可妻也，虽在缧绁之中，非其罪也！”以其子妻之。\n子谓南容：“邦有道不废；邦无道免于刑戮。”以其兄之子妻之。\n子谓子贱：“君子哉若人！鲁无君子者，斯焉取斯？”\n子贡问曰：“赐也何如？”子曰：“女器也。”曰：“何器也？”曰：“瑚琏也。”\n或曰：“雍也仁而不佞。”子曰：“焉用佞？御人以口给，屡憎于人。不知其仁，焉用佞？”\n子使漆雕开仕，对曰：“吾斯之未能信。”子说。\n子曰：“道不行，乘桴浮于海，从我者其由与？”子路闻之喜，子曰：“由也好勇过我，无所取材。”\n孟武伯问：“子路仁乎？”子曰：“不知也。”又问，子曰：“由也，千乘之国，可使治其赋也，不知其仁也。”“求也何如？”子曰：“求也，千室之邑、百乘之家，可使为之宰也，不知其仁也。”“赤也何如？”子曰：“赤也，束带立于朝，可使与宾客言也，不知其仁也。”\n子谓子贡曰：“女与回也孰愈？”对曰：“赐也何敢望回？回也闻一以知十，赐也闻一以知二。”子曰：“弗如也，吾与女弗如也！”\n宰予昼寝，子曰：“朽木不可雕也，粪土之墙不可杇也，于予与何诛？”子曰：“始吾于人也，听其言而信其行；今吾于人也，听其言而观其行。于予与改是。”\n子曰：“吾未见刚者。”或对曰：“申枨。”子曰：“枨也欲，焉得刚。”\n子贡曰：“我不欲人之加诸我也，吾亦欲无加诸人。”子曰：“赐也，非尔所及也。”\n子贡曰：“夫子之文章，可得而闻也；夫子之言性与天道，不可得而闻也。”\n子路有闻，未之能行，唯恐有闻。\n子贡问曰：“孔文子何以谓之文也？”子曰：“敏而好学，不耻下问，是以谓之文也。”\n子谓子产：“有君子之道四焉：其行己也恭，其事上也敬，其养民也惠，其使民也义。”\n子曰：“晏平仲善与人交，久而敬之。”\n子曰：“臧文仲居蔡，山节藻棁，何如其知也？”\n子张问曰：“令尹子文三仕为令尹，无喜色，三已之无愠色，旧令尹之政必以告新令尹，何如？”子曰：“忠矣。”曰：“仁矣乎？”曰：“未知，焉得仁？”“崔子弑齐君，陈文子有马十乘，弃而违之。至于他邦，则曰：‘犹吾大夫崔子也。’违之。之一邦，则又曰：‘犹吾大夫崔子也。’违之，何如？”子曰：“清矣。”曰：“仁矣乎？”曰：“未知，焉得仁？”\n季文子三思而后行，子闻之曰：“再斯可矣。”\n子曰：“宁武子，邦有道则知，邦无道则愚。其知可及也，其愚不可及也。”\n子在陈，曰：“归与！归与！吾党之小子狂简，斐然成章，不知所以裁之。”\n子曰：“伯夷、叔齐不念旧恶，怨是用希。”\n子曰：“孰谓微生高直？或乞酰焉，乞诸其邻而与之。”\n子曰：“巧言、令色、足恭，左丘明耻之，丘亦耻之。匿怨而友其人，左丘明耻之，丘亦耻之。”\n颜渊、季路侍，子曰：“盍各言尔志？”子路曰：“愿车马、衣轻裘与朋友共，敝之而无憾。”颜渊曰：“愿无伐善，无施劳。”子路曰：“愿闻子之志。”子曰：“老者安之，朋友信之，少者怀之。”\n子曰：“已矣乎！吾未见能见其过而内自讼者也。”\n子曰：“十室之邑，必有忠信如丘者焉，不如丘之好学也。”",
        "dynasty": "周",
        "collection_info": {
            "collection": "论文",
            "chapter": "公冶长篇"
        }
    },
    {
        "title": "雍也篇",
        "author": "孔子弟子及再传弟子",
        "content": "子曰：“雍也可使南面。”\n仲弓问子桑伯子，子曰：“可也简。”仲弓曰：“居敬而行简，以临其民，不亦可乎？居简而行简，无乃大简乎？”子曰：“雍之言然。”\n哀公问：“弟子孰为好学？”孔子对曰：“有颜回者好学，不迁怒，不贰过，不幸短命死矣，今也则亡，未闻好学者也。”\n子华使于齐，冉子为其母请粟，子曰：“与之釜。”请益，曰：“与之庾。”冉子与之粟五秉。子曰：“赤之适齐也，乘肥马，衣轻裘。吾闻之也，君子周急不继富。”\n原思为之宰，与之粟九百，辞。子曰：“毋，以与尔邻里乡党乎！”\n子谓仲弓曰：“犁牛之子骍且角，虽欲勿用，山川其舍诸？”\n子曰：“回也，其心三月不违仁，其余则日月至焉而已矣。”\n季康子问：“仲由可使从政也与？”子曰：“由也果，于从政乎何有？”曰：“赐也可使从政也与？”曰：“赐也达，于从政乎何有？”曰：“求也可使从政也与？”曰：“求也艺，于从政乎何有？”\n季氏使闵子骞为费宰，闵子骞曰：“善为我辞焉。如有复我者，则吾必在汶上矣。”\n伯牛有疾，子问之，自牖执其手，曰：“亡之，命矣夫！斯人也而有斯疾也！斯人也而有斯疾也！”\n子曰：“贤哉回也！一箪食，一瓢饮，在陋巷，人不堪其忧，回也不改其乐。贤哉，回也！”\n冉求曰：“非不说子之道，力不足也。”子曰：“力不足者，中道而废，今女画。”\n子谓子夏曰：“女为君子儒，无为小人儒。”\n子游为武城宰，子曰：“女得人焉尔乎？”曰：“有澹台灭明者，行不由径，非公事，未尝至于偃之室也。”\n子曰：“孟之反不伐，奔而殿，将入门，策其马曰：‘非敢后也，马不进也。’”\n子曰：“不有祝鮀之佞，而有宋朝之美，难乎免于今之世矣。”\n子曰：“谁能出不由户？何莫由斯道也？”\n子曰：“质胜文则野，文胜质则史。文质彬彬，然后君子。”\n子曰：“人之生也直，罔之生也幸而免。”\n子曰：“知之者不如好之者；好之者不如乐之者。”\n子曰：“中人以上，可以语上也；中人以下，不可以语上也。”\n樊迟问知，子曰：“务民之义，敬鬼神而远之，可谓知矣。”问仁，曰：“仁者先难而后获，可谓仁矣。”\n子曰：“知者乐水，仁者乐山。知者动，仁者静。知者乐，仁者寿。”\n子曰：“齐一变至于鲁，鲁一变至于道。”\n子曰：“觚不觚，觚哉！觚哉！”\n宰我问曰：“仁者，虽告之曰：‘井有仁焉。’其从之也？”子曰：“何为其然也？君子可逝也，不可陷也；可欺也，不可罔也。”\n子曰：“君子博学于文，约之以礼，亦可以弗畔矣夫。”\n子见南子，子路不说，夫子矢之曰：“予所否者，天厌之！天厌之！”\n子曰：“中庸之为德也，其至矣乎！民鲜久矣。”\n子贡曰：“如有博施于民而能济众，何如？可谓仁乎？”子曰：“何事于仁，必也圣乎！尧、舜其犹病诸！夫仁者，己欲立而立人，己欲达而达人。能近取譬，可谓仁之方也已。”",
        "dynasty": "周",
        "collection_info": {
            "collection": "论文",
            "chapter": "雍也篇"
        }
    },
    {
        "title": "述而篇",
        "author": "孔子弟子及再传弟子",
        "content": "子曰：“述而不作，信而好古，窃比于我老彭。”\n子曰：“默而识之，学而不厌，诲人不倦，何有于我哉？”\n子曰：“德之不修，学之不讲，闻义不能徙，不善不能改，是吾忧也。”\n子之燕居，申申如也，夭夭如也。\n子曰：“甚矣吾衰也！久矣吾不复梦见周公。”\n子曰：“志于道，据于德，依于仁，游于艺。”\n子曰：“自行束修以上，吾未尝无诲焉。”\n子曰：“不愤不启，不悱不发，举一隅不以三隅反，则不复也。”\n子食于有丧者之侧，未尝饱也。\n子于是日哭，则不歌。\n子谓颜渊曰：“用之则行，舍之则藏，惟我与尔有是夫！”子路曰：“子行三军，则谁与？”子曰：“暴虎冯河，死而无悔者，吾不与也。必也临事而惧，好谋而成者也。”\n子曰：“富而可求也，虽执鞭之士，吾亦为之。如不可求，从吾所好。”\n子之所慎：齐，战，疾。\n子在齐闻《韶》，三月不知肉味，曰：“不图为乐之至于斯也。”\n冉有曰：“夫子为卫君乎？”子贡曰：“诺，吾将问之。”入，曰：“伯夷、叔齐何人也？”曰：“古之贤人也。”曰：“怨乎？”曰：“求仁而得仁，又何怨？”出，曰：“夫子不为也。”\n子曰：“饭疏食饮水，曲肱而枕之，乐亦在其中矣。不义而富且贵，于我如浮云。”\n子曰：“加我数年，五十以学《易》，可以无大过矣。”\n子所雅言，《诗》、《书》、执礼，皆雅言也。\n叶公问孔子于子路，子路不对。子曰：“女奚不曰：其为人也，发愤忘食，乐以忘忧，不知老之将至云尔。”\n子曰：“我非生而知之者，好古，敏以求之者也。”\n子不语怪、力、乱、神。\n子曰：“三人行，必有我师焉。择其善者而从之，其不善者而改之。”\n子曰：“天生德于予，桓魋其如予何？”\n子曰：“二三子以我为隐乎？吾无隐乎尔！吾无行而不与二三子者，是丘也。”\n子以四教：文，行，忠，信。\n子曰：“圣人，吾不得而见之矣；得见君子者斯可矣。”子曰：“善人，吾不得而见之矣，得见有恒者斯可矣。亡而为有，虚而为盈，约而为泰，难乎有恒乎。”\n子钓而不纲，弋不射宿。\n子曰：“盖有不知而作之者，我无是也。多闻，择其善者而从之；多见而识之，知之次也。”\n互乡难与言，童子见，门人惑。子曰：“与其进也，不与其退也，唯何甚？人洁己以进，与其洁也，不保其往也。”\n子曰：“仁远乎哉？我欲仁，斯仁至矣。”\n陈司败问：“昭公知礼乎？”孔子曰：“知礼。”孔子退，揖巫马期而进之，曰：“吾闻君子不党，君子亦党乎？君取于吴，为同姓，谓之吴孟子。君而知礼，孰不知礼？”巫马期以告，子曰：“丘也幸，苟有过，人必知之。”\n子与人歌而善，必使反之，而后和之。\n子曰：“文，莫吾犹人也。躬行君子，则吾未之有得。”\n子曰：“若圣与仁，则吾岂敢？抑为之不厌，诲人不倦，则可谓云尔已矣。”公西华曰：“正唯弟子不能学也。”\n子疾病，子路请祷。子曰：“有诸？”子路对曰：“有之。《诔》曰：‘祷尔于上下神祇。’”子曰：“丘之祷久矣。”\n子曰：“奢则不孙，俭则固。与其不孙也，宁固。”\n子曰：“君子坦荡荡，小人长戚戚。”\n子温而厉，威而不猛，恭而安。",
        "dynasty": "周",
        "collection_info": {
            "collection": "论文",
            "chapter": "述而篇"
        }
    },
    {
        "title": "泰伯篇",
        "author": "孔子弟子及再传弟子",
        "content": "子曰：“泰伯，其可谓至德也已矣。三以天下让，民无得而称焉。”\n子曰：“恭而无礼则劳；慎而无礼则葸；勇而无礼则乱；直而无礼则绞。君子笃于亲，则民兴于仁；故旧不遗，则民不偷。”\n曾子有疾，召门弟子曰：“启予足，启予手。《诗》云：‘战战兢兢，如临深渊，如履薄冰。’而今而后，吾知免夫，小子！”\n曾子有疾，孟敬子问之。曾子言曰：“鸟之将死，其鸣也哀；人之将死，其言也善。君子所贵乎道者三：动容貌，斯远暴慢矣；正颜色，斯近信矣；出辞气，斯远鄙倍矣。笾豆之事，则有司存。”\n曾子曰：“以能问于不能；以多问于寡；有若无，实若虚，犯而不校。昔者吾友尝从事于斯矣。”\n曾子曰：“可以托六尺之孤，可以寄百里之命，临大节而不可夺也。君子人与？君子人也。”\n曾子曰：“士不可以不弘毅，任重而道远。仁以为己任，不亦重乎？死而后已，不亦远乎？”\n子曰：“兴于《诗》，立于礼，成于乐。”\n子曰：“民可使由之，不可使知之。”\n子曰：“好勇疾贫，乱也。人而不仁，疾之已甚，乱也。”\n子曰：“如有周公之才之美，使骄且吝，其余不足观也已。”\n子曰：“三年学，不至于谷，不易得也。”\n子曰：“笃信好学，守死善道。危邦不入，乱邦不居。天下有道则见，无道则隐。邦有道，贫且贱焉，耻也；邦无道，富且贵焉，耻也。”\n子曰：“不在其位，不谋其政。”\n子曰：“师挚之始，《关雎》之乱，洋洋乎盈耳哉！”\n子曰：“狂而不直，侗而不愿，悾悾而不信，吾不知之矣。”\n子曰：“学如不及，犹恐失之。”\n子曰：“巍巍乎！舜、禹之有天下也而不与焉。”\n子曰：“大哉尧之为君也！巍巍乎，唯天为大，唯尧则之。荡荡乎，民无能名焉。巍巍乎其有成功也，焕乎其有文章！”\n舜有臣五人而天下治。武王曰：“予有乱臣十人。”孔子曰：“才难，不其然乎？唐虞之际，于斯为盛；有妇人焉，九人而已。三分天下有其二，以服事殷。周之德，其可谓至德也已矣。”\n子曰：“禹，吾无间然矣。菲饮食而致孝乎鬼神，恶衣服而致美乎黼冕，卑宫室而尽力乎沟洫。禹，吾无间然矣。”",
        "dynasty": "周",
        "collection_info": {
            "collection": "论文",
            "chapter": "泰伯篇"
        }
    },
    {
        "title": "子罕篇",
        "author": "孔子弟子及再传弟子",
        "content": "子罕言利与命与仁。\n达巷党人曰：“大哉孔子！博学而无所成名。”子闻之，谓门弟子曰：“吾何执？执御乎，执射乎？吾执御矣。”\n子曰：“麻冕，礼也；今也纯，俭，吾从众。拜下，礼也；今拜乎上，泰也；虽违众，吾从下。”\n子绝四：毋意、毋必、毋固、毋我。\n子畏于匡，曰：“文王既没，文不在兹乎？天之将丧斯文也，后死者不得与于斯文也；天之未丧斯文也，匡人其如予何？”\n太宰问于子贡曰：“夫子圣者与，何其多能也？”子贡曰：“固天纵之将圣，又多能也。”子闻之，曰：“太宰知我乎？吾少也贱，故多能鄙事。君子多乎哉？不多也。”\n牢曰：“子云：‘吾不试，故艺。’”\n子曰：“吾有知乎哉？无知也。有鄙夫问于我，空空如也。我叩其两端而竭焉。”\n子曰：“凤鸟不至，河不出图，吾已矣夫！”\n子见齐衰者、冕衣裳者与瞽者，见之，虽少，必作，过之必趋。\n颜渊喟然叹曰：“仰之弥高，钻之弥坚。瞻之在前，忽焉在后。夫子循循然善诱人，博我以文，约我以礼，欲罢不能。既竭吾才，如有所立卓尔，虽欲从之，末由也已。”\n子疾病，子路使门人为臣。病间，曰：“久矣哉，由之行诈也！无臣而为有臣，吾谁欺？欺天乎？且予与其死于臣之手也，无宁死于二三子之手乎！且予纵不得大葬，予死于道路乎？”\n子贡曰：“有美玉于斯，韫椟而藏诸？求善贾而沽诸？”子曰：“沽之哉，沽之哉！我待贾者也。”\n子欲居九夷。或曰：“陋，如之何？”子曰：“君子居之，何陋之有！”\n子曰：“吾自卫反鲁，然后乐正，《雅》、《颂》各得其所。”\n子曰：“出则事公卿，入则事父兄，丧事不敢不勉，不为酒困，何有于我哉？”\n子在川上曰：“逝者如斯夫！不舍昼夜。”\n子曰：“吾未见好德如好色者也。”\n子曰：“譬如为山，未成一篑，止，吾止也；譬如平地，虽覆一篑，进，吾往也。”\n子曰：“语之而不惰者，其回也与！”\n子谓颜渊，曰：“惜乎！吾见其进也，未见其止也。”\n子曰：“苗而不秀者有矣夫，秀而不实者有矣夫。”\n子曰：“后生可畏，焉知来者之不如今也？四十、五十而无闻焉，斯亦不足畏也已。”\n子曰：“法语之言，能无从乎？改之为贵。巽与之言，能无说乎？绎之为贵。说而不绎，从而不改，吾末如之何也已矣。”\n子曰：“主忠信。毋友不如己者，过，则勿惮改。”\n子曰：“三军可夺帅也，匹夫不可夺志也。”\n子曰：“衣敝缊袍，与衣狐貉者立而不耻者，其由也与！‘不忮不求，何用不臧？’”子路终身诵之，子曰：“是道也，何足以臧？”\n子曰：“岁寒，然后知松柏之后凋也。”\n子曰：“知者不惑，仁者不忧，勇者不惧。”\n子曰：“可与共学，未可与适道；可与适道，未可与立；可与立，未可与权。”\n“唐棣之华，偏其反而。岂不尔思？室是远尔。”子曰：“未之思也，夫何远之有。”",
        "dynasty": "周",
        "collection_info": {
            "collection": "论文",
            "chapter": "子罕篇"
        }
    },
    {
        "title": "乡党篇",
        "author": "孔子弟子及再传弟子",
        "content": "孔子于乡党，恂恂如也，似不能言者；其在宗庙朝庭，便便言，唯谨尔。\n朝，与下大夫言，侃侃如也；与上大夫言，訚訚如也。君在，踧踖如也，与与如也。\n君召使摈，色勃如也，足躩如也。揖所与立，左右手，衣前后襜如也。趋进，翼如也。宾退，必复命曰：“宾不顾矣。”\n入公门，鞠躬如也，如不容。立不中门，行不履阈。过位，色勃如也，足躩如也，其言似不足者。摄齐升堂，鞠躬如也，屏气似不息者。出，降一等，逞颜色，怡怡如也；没阶，趋进，翼如也；复其位，踧踖如也。\n执圭，鞠躬如也，如不胜。上如揖，下如授。勃如战色，足蹜蹜如有循。享礼，有容色。私觌，愉愉如也。\n君子不以绀緅饰，红紫不以为亵服。当暑袗絺绤，必表而出之。缁衣羔裘，素衣麑裘，黄衣狐裘。亵裘长，短右袂。必有寝衣，长一身有半。狐貉之厚以居。去丧，无所不佩。非帷裳，必杀之。羔裘玄冠不以吊。吉月，必朝服而朝。\n齐，必有明衣，布。齐必变食，居必迁坐。\n食不厌精，脍不厌细。食饐而餲，鱼馁而肉败，不食；色恶，不食；臭恶，不食；失饪，不食；不时，不食；割不正，不食；不得其酱，不食。肉虽多，不使胜食气。唯酒无量，不及乱。沽酒市脯，不食。不撤姜食，不多食。\n祭于公，不宿肉。祭肉不出三日，出三日不食之矣。\n食不语，寝不言。\n虽疏食菜羹，必祭，必齐如也。\n席不正，不坐。\n乡人饮酒，杖者出，斯出矣。\n乡人傩，朝服而立于阼阶。\n问人于他邦，再拜而送之。\n康子馈药，拜而受之。曰：“丘未达，不敢尝。”\n厩焚，子退朝，曰：“伤人乎？”不问马。\n君赐食，必正席先尝之；君赐腥，必熟而荐之；君赐生，必畜之。侍食于君，君祭，先饭。\n疾，君视之，东首，加朝服，拖绅。\n君命召，不俟驾行矣。\n入太庙，每事问。\n朋友死，无所归，曰：“于我殡。”\n朋友之馈，虽车马，非祭肉，不拜。\n寝不尸，居不客。\n见齐衰者，虽狎，必变。见冕者与瞽者，虽亵，必以貌。凶服者式之，式负版者。有盛馔，必变色而作。迅雷风烈，必变。\n升车，必正立，执绥。车中不内顾，不疾言，不亲指。\n色斯举矣，翔而后集。曰：“山梁雌雉，时哉时哉！”子路共之，三嗅而作。",
        "dynasty": "周",
        "collection_info": {
            "collection": "论文",
            "chapter": "乡党篇"
        }
    },
    {
        "title": "先进篇",
        "author": "孔子弟子及再传弟子",
        "content": "子曰：“先进于礼乐，野人也；后进于礼乐，君子也。如用之，则吾从先进。”\n子曰：“从我于陈、蔡者，皆不及门也。”\n德行：颜渊，闵子骞，冉伯牛，仲弓。言语：宰我，子贡。政事：冉有，季路。文学：子游，子夏。\n子曰：“回也非助我者也，于吾言无所不说。”\n子曰：“孝哉闵子骞！人不间于其父母昆弟之言。”\n南容三复白圭，孔子以其兄之子妻之。\n季康子问：“弟子孰为好学？”孔子对曰：“有颜回者好学，不幸短命死矣，今也则亡。”\n颜渊死，颜路请子之车以为之椁。子曰：“才不才，亦各言其子也。鲤也死，有棺而无椁，吾不徒行以为之椁。以吾从大夫之后，不可徒行也。”\n颜渊死。子曰：“噫！天丧予！天丧予！”\n颜渊死，子哭之恸，从者曰：“子恸矣！”曰：“有恸乎？非夫人之为恸而谁为？”\n颜渊死，门人欲厚葬之，子曰：“不可。”门人厚葬之，子曰：“回也视予犹父也，予不得视犹子也。非我也，夫二三子也！”\n季路问事鬼神，子曰：“未能事人，焉能事鬼？”,曰：“敢问死。”曰：“未知生，焉知死？”\n闵子侍侧，訚訚如也；子路，行行如也；冉有、子贡，侃侃如也。子乐。“若由也，不得其死然。”\n鲁人为长府，闵子骞曰：“仍旧贯如之何？何必改作？”子曰：“夫人不言，言必有中。”\n子曰：“由之瑟奚为于丘之门？”门人不敬子路，子曰：“由也升堂矣，未入于室也。”\n子贡问：“师与商也孰贤？”子曰：“师也过，商也不及。”曰：“然则师愈与？”子曰：“过犹不及。”\n季氏富于周公，而求也为之聚敛而附益之。子曰：“非吾徒也，小子鸣鼓而攻之可也。”\n柴也愚，参也鲁，师也辟，由也喭。\n子曰：“回也其庶乎，屡空。赐不受命而货殖焉，亿则屡中。”\n子张问善人之道，子曰：“不践迹，亦不入于室。”\n子曰：“论笃是与，君子者乎，色庄者乎？”\n子路问：“闻斯行诸？”子曰：“有父兄在，如之何其闻斯行之？”冉有问：“闻斯行诸？”子曰：“闻斯行之。公西华曰：“由也问闻斯行诸，子曰‘有父兄在’；求也问闻斯行诸，子曰‘闻斯行之’。赤也惑，敢问。”子曰：“求也退，故进之；由也兼人，故退之。”\n子畏于匡，颜渊后。子曰：“吾以女为死矣！”曰：“子在，回何敢死！”\n季子然问：“仲由、冉求可谓大臣与？”子曰：“吾以子为异之问，曾由与求之问。所谓大臣者，以道事君，不可则止。今由与求也，可谓具臣矣。”曰：“然则从之者与？”子曰：“弑父与君，亦不从也。”\n子路使子羔为费宰，子曰：“贼夫人之子。”子路曰：“有民人焉，有社稷焉，何必读书然后为学。”子曰：“是故恶夫佞者。”\n子路、曾皙、冉有、公西华侍坐，子曰：“以吾一日长乎尔，毋吾以也。居则曰‘不吾知也’如或知尔，则何以哉？”子路率尔而对曰：“千乘之国，摄乎大国之间，加之以师旅，因之以饥馑，由也为之，比及三年，可使有勇，且知方也。”夫子哂之。“求，尔何如？”对曰：“方六七十，如五六十，求也为之，比及三年，可使足民。如其礼乐，以俟君子。”“赤！尔何如？”对曰：“非曰能之，愿学焉。宗庙之事，如会同，端章甫，愿为小相焉。”“点，尔何如？”鼓瑟希，铿尔，舍瑟而作，对曰：“异乎三子者之撰。”子曰：“何伤乎？亦各言其志也。”曰：“暮春者，春服既成，冠者五六人，童子六七人，浴乎沂，风乎舞雩，咏而归。”夫子喟然叹曰：“吾与点也！”三子者出，曾皙后。曾皙曰：“夫三子者之言何如？”子曰：“亦各言其志也已矣。”曰：“夫子何哂由也？”曰：“为国以礼，其言不让，是故哂之。”“唯求则非邦也与？”“安见方六七十、如五六十而非邦也者？”“唯赤则非邦也与？”“宗庙会同，非诸侯而何？赤也为之小，孰能为之大？”",
        "dynasty": "周",
        "collection_info": {
            "collection": "论文",
            "chapter": "先进篇"
        }
    },
    {
        "title": "颜渊篇",
        "author": "孔子弟子及再传弟子",
        "content": "颜渊问仁，子曰：“克己复礼为仁。一日克己复礼，天下归仁焉。为仁由己，而由人乎哉？”颜渊曰：“请问其目？”子曰：“非礼勿视，非礼勿听，非礼勿言，非礼勿动。”颜渊曰：“回虽不敏，请事斯语矣。”\n仲弓问仁，子曰：“出门如见大宾，使民如承大祭。己所不欲，勿施于人。在邦无怨，在家无怨。”仲弓曰：“雍虽不敏，请事斯语矣。”\n司马牛问仁，子曰：“仁者，其言也讱。”曰：“其言也讱，斯谓之仁已乎？”子曰：“为之难，言之得无讱乎？”\n司马牛问君子，子曰：“君子不忧不惧。”曰：“不忧不惧，斯谓之君子已乎？”子曰：“内省不疚，夫何忧何惧？”\n司马牛忧曰：“人皆有兄弟，我独亡。”子夏曰：“商闻之矣：死生有命，富贵在天。君子敬而无失，与人恭而有礼，四海之内皆兄弟也。君子何患乎无兄弟也？”\n子张问明，子曰：“浸润之谮，肤受之愬，不行焉，可谓明也已矣；浸润之谮、肤受之愬不行焉，可谓远也已矣。”\n子贡问政，子曰：“足食，足兵，民信之矣。”子贡曰：“必不得已而去，于斯三者何先？”曰：“去兵。”子贡曰：“必不得已而去，于斯二者何先？”曰：“去食。自古皆有死，民无信不立。”\n棘子成曰：“君子质而已矣，何以文为？”子贡曰：“惜乎，夫子之说君子也！驷不及舌。文犹质也，质犹文也。虎豹之鞟犹犬羊之鞟。”\n哀公问于有若曰：“年饥，用不足，如之何？”有若对曰：“盍彻乎？”曰：“二，吾犹不足，如之何其彻也？”对曰：“百姓足，君孰与不足？百姓不足，君孰与足？”\n子张问崇德辨惑，子曰：“主忠信，徙义，崇德也。爱之欲其生，恶之欲其死；既欲其生又欲其死，是惑也。‘诚不以富，亦只以异。’”\n齐景公问政于孔子，孔子对曰：“君君，臣臣，父父，子子。”公曰：“善哉！信如君不君、臣不臣、父不父、子不子，虽有粟，吾得而食诸？”\n子曰：“片言可以折狱者，其由也与？”子路无宿诺。\n子曰：“听讼，吾犹人也。必也使无讼乎。”\n子张问政，子曰：“居之无倦，行之以忠。”\n子曰：“博学于文，约之以礼，亦可以弗畔矣夫。”\n子曰：“君子成人之美，不成人之恶；小人反是。”\n季康子问政于孔子，孔子对曰：“政者，正也。子帅以正，孰敢不正？”\n季康子患盗，问于孔子。孔子对曰：“苟子之不欲，虽赏之不窃。”\n季康子问政于孔子曰：“如杀无道以就有道，何如？”孔子对曰：“子为政，焉用杀？子欲善而民善矣。君子之德风，小人之德草，草上之风必偃。”\n子张问：“士何如斯可谓之达矣？”子曰：“何哉尔所谓达者？”子张对曰：“在邦必闻，在家必闻。”子曰：“是闻也，非达也。夫达也者，质直而好义，察言而观色，虑以下人。在邦必达，在家必达。夫闻也者，色取仁而行违，居之不疑。在邦必闻，在家必闻。”\n樊迟从游于舞雩之下，曰：“敢问崇德、修慝、辨惑。”子曰：“善哉问！先事后得，非崇德与？攻其恶，无攻人之恶，非修慝与？一朝之忿，忘其身，以及其亲，非惑与？”\n樊迟问仁，子曰：“爱人。”问知，子曰：“知人。”樊迟未达，子曰：“举直错诸枉，能使枉者直。”樊迟退，见子夏，曰：“乡也吾见于夫子而问知，子曰：‘举直错诸枉，能使枉者直’，何谓也？”子夏曰：“富哉言乎！舜有天下，选于众，举皋陶，不仁者远矣。汤有天下，选于众，举伊尹，不仁者远矣。”\n子贡问友，子曰：“忠告而善道之，不可则止，毋自辱焉。”\n曾子曰：“君子以文会友，以友辅仁。”",
        "dynasty": "周",
        "collection_info": {
            "collection": "论文",
            "chapter": "颜渊篇"
        }
    },
    {
        "title": "子路篇",
        "author": "孔子弟子及再传弟子",
        "content": "子路问政，子曰：“先之，劳之。”请益，曰：“无倦。”\n仲弓为季氏宰，问政，子曰：“先有司，赦小过，举贤才。”曰：“焉知贤才而举之？”曰：“举尔所知。尔所不知，人其舍诸？”\n子路曰：“卫君待子而为政，子将奚先？”子曰：“必也正名乎！”子路曰：“有是哉，子之迂也！奚其正？”子曰：“野哉由也！君子于其所不知，盖阙如也。名不正，则言不顺；言不顺，则事不成；事不成，则礼乐不兴；礼乐不兴，则刑罚不中；刑罚不中，则民无所错手足。故君子名之必可言也，言之必可行也。君子于其言，无所苟而已矣。”\n樊迟请学稼，子曰：“吾不如老农。”请学为圃，曰：“吾不如老圃。”樊迟出，子曰：“小人哉樊须也！上好礼，则民莫敢不敬；上好义，则民莫敢不服；上好信，则民莫敢不用情。夫如是，则四方之民襁负其子而至矣，焉用稼？”\n子曰：“诵《诗》三百，授之以政，不达；使于四方，不能专对；虽多，亦奚以为？”\n子曰：“其身正，不令而行；其身不正，虽令不从。”\n子曰：“鲁卫之政，兄弟也。”\n子谓卫公子荆，“善居室。始有，曰：‘苟合矣。’少有，曰：‘苟完矣。’富有，曰：‘苟美矣。’”\n子适卫，冉有仆，子曰：“庶矣哉！”冉有曰：“既庶矣，又何加焉？”曰：“富之。”曰：“既富矣，又何加焉？”曰：“教之。”\n子曰：“苟有用我者，期月而已可也，三年有成。”\n子曰：“‘善人为邦百年，亦可以胜残去杀矣。’诚哉是言也！”\n子曰：“如有王者，必世而后仁。”\n子曰：“苟正其身矣，于从政乎何有？不能正其身，如正人何？”\n冉子退朝，子曰：“何晏也？”对曰：“有政。”子曰：“其事也。如有政，虽不吾以，吾其与闻之。”\n定公问：“一言而可以兴邦，有诸？”孔子对曰：“言不可以若是其几也。人之言曰：‘为君难，为臣不易。’如知为君之难也，不几乎一言而兴邦乎？”曰：“一言而丧邦，有诸？”孔子对曰：“言不可以若是其几也。人之言曰：‘予无乐乎为君，唯其言而莫予违也。’如其善而莫之违也，不亦善乎？如不善而莫之违也，不几乎一言而丧邦乎？”\n叶公问政，子曰：“近者说，远者来。”\n子夏为莒父宰，问政，子曰：“无欲速，无见小利。欲速则不达，见小利则大事不成。”\n叶公语孔子曰：“吾党有直躬者，其父攘羊，而子证之。”孔子曰：“吾党之直者异于是。父为子隐，子为父隐，直在其中矣。”\n樊迟问仁，子曰：“居处恭，执事敬，与人忠。虽之夷狄，不可弃也。”\n子贡问曰：“何如斯可谓之士矣？”子曰：“行己有耻，使于四方不辱君命，可谓士矣。”曰：“敢问其次。”曰：“宗族称孝焉，乡党称弟焉。”曰：“敢问其次。”曰：“言必信，行必果，踁踁然小人哉！抑亦可以为次矣。”曰：“今之从政者何如？”子曰：“噫！斗筲之人，何足算也！”\n子曰：“不得中行而与之，必也狂狷乎！狂者进取，狷者有所不为也。”\n子曰：“南人有言曰：‘人而无恒，不可以作巫医。’善夫！”“不恒其德，或承之羞。”子曰：“不占而已矣。”\n子曰：“君子和而不同，小人同而不和。”\n子贡问曰：“乡人皆好之，何如？”子曰：“未可也。”“乡人皆恶之，何如？”子曰：“未可也。不如乡人之善者好之，其不善者恶之。”\n子曰：“君子易事而难说也，说之不以道不说也，及其使人也器之；小人难事而易说也，说之虽不以道说也，及其使人也求备焉。”\n子曰：“君子泰而不骄，小人骄而不泰。”\n子曰：“刚、毅、木、讷近仁。”\n子路问曰：“何如斯可谓之士矣？”子曰：“切切偲偲，怡怡如也，可谓士矣。朋友切切偲偲，兄弟怡怡。”\n子曰：“善人教民七年，亦可以即戎矣。”\n子曰：“以不教民战，是谓弃之。”",
        "dynasty": "周",
        "collection_info": {
            "collection": "论文",
            "chapter": "子路篇"
        }
    },
    {
        "title": "宪问篇",
        "author": "孔子弟子及再传弟子",
        "content": "宪问耻，子曰：“邦有道，谷；邦无道，谷，耻也。”“克、伐、怨、欲不行焉，可以为仁矣？”子曰：“可以为难矣，仁则吾不知也。”\n子曰：“士而怀居，不足以为士矣。”\n子曰：“邦有道，危言危行；邦无道，危行言孙。”\n子曰：“有德者必有言，有言者不必有德。仁者必有勇，勇者不必有仁。”\n南宫适问于孔子曰：“羿善射，奡荡舟，俱不得其死然；禹、稷躬稼而有天下。”夫子不答。南宫适出，子曰：“君子哉若人！尚德哉若人！”\n子曰：“君子而不仁者有矣夫，未有小人而仁者也。”\n子曰：“爱之，能勿劳乎？忠焉，能勿诲乎？”\n子曰：“为命，裨谌草创之，世叔讨论之，行人子羽修饰之，东里子产润色之。”\n或问子产，子曰：“惠人也。”问子西，曰：“彼哉，彼哉！”问管仲，曰：“人也。夺伯氏骈邑三百，饭疏食，没齿无怨言。”\n子曰：“贫而无怨难，富而无骄易。”\n子曰：“孟公绰为赵、魏老则优，不可以为滕、薛大夫。”\n子路问成人，子曰：“若臧武仲之知、公绰之不欲、卞庄子之勇、冉求之艺，文之以礼乐，亦可以为成人矣。”曰：“今之成人者何必然？见利思义，见危授命，久要不忘平生之言，亦可以为成人矣。”\n子问公叔文子于公明贾曰：“信乎，夫子不言，不笑，不取乎？”公明贾对曰：“以告者过也。夫子时然后言，人不厌其言；乐然后笑，人不厌其笑；义然后取，人不厌其取。”子曰：“其然？岂其然乎？”\n子曰：“臧武仲以防求为后于鲁，虽曰不要君，吾不信也。”\n子曰：“晋文公谲而不正，齐桓公正而不谲。”\n子路曰：“桓公杀公子纠，召忽死之，管仲不死，曰未仁乎？”子曰：“桓公九合诸侯不以兵车，管仲之力也。如其仁，如其仁！”\n子贡曰：“管仲非仁者与？桓公杀公子纠，不能死，又相之。”子曰：“管仲相桓公霸诸侯，一匡天下，民到于今受其赐。微管仲，吾其被发左衽矣。岂若匹夫匹妇之为谅也，自经于沟渎而莫之知也。”\n公叔文子之臣大夫僎与文子同升诸公，子闻之,曰：“可以为‘文’矣。”\n子言卫灵公之无道也，康子曰：“夫如是，奚而不丧？”孔子曰：“仲叔圉治宾客，祝鮀治宗庙，王孙贾治军旅，夫如是，奚其丧？”\n子曰：“其言之不怍，则为之也难。”\n陈成子弑简公，孔子沐浴而朝，告于哀公曰：“陈恒弑其君，请讨之。”公曰：“告夫三子。”,孔子曰：“以吾从大夫之后，不敢不告也，君曰‘告夫三子’者！”之三子告，不可。孔子曰：“以吾从大夫之后，不敢不告也。”\n子路问事君，子曰：“勿欺也，而犯之。”\n子曰：“君子上达，小人下达。”\n子曰：“古之学者为己，今之学者为人。”\n蘧伯玉使人于孔子，孔子与之坐而问焉，曰：“夫子何为？”对曰：“夫子欲寡其过而未能也。”使者出，子曰：“使乎！使乎！”\n子曰：“不在其位，不谋其政。”曾子曰：“君子思不出其位。”\n子曰：“君子耻其言而过其行。”\n子曰：“君子道者三，我无能焉：仁者不忧，知者不惑，勇者不惧。”子贡曰：“夫子自道也。”\n子贡方人，子曰：“赐也贤乎哉？夫我则不暇。”\n子曰：“不患人之不己知，患其不能也。”\n子曰：“不逆诈，不亿不信，抑亦先觉者，是贤乎！”\n微生亩谓孔子曰：“丘何为是栖栖者与？无乃为佞乎？”孔子曰：“非敢为佞也，疾固也。”\n曰：“骥不称其力，称其德也。”\n或曰：“以德报怨，何如？”子曰：“何以报德？以直报怨，以德报德。”\n子曰：“莫我知也夫！”子贡曰：“何为其莫知子也？”子曰：“不怨天，不尤人，下学而上达。知我者其天乎！”\n公伯寮愬子路于季孙。子服景伯以告，曰：“夫子固有惑志于公伯寮，吾力犹能肆诸市朝。”子曰：“道之将行也与，命也；道之将废也与，命也。公伯寮其如命何？”\n子曰：“贤者辟世，其次辟地，其次辟色，其次辟言。”子曰：“作者七人矣。”\n子路宿于石门，晨门曰：“奚自？”子路曰：“自孔氏。”曰：“是知其不可而为之者与？”\n子击磬于卫，有荷蒉而过孔氏之门者，曰：“有心哉，击磬乎！”既而曰：“鄙哉，硁硁乎！莫己知也，斯己而已矣。深则厉，浅则揭。”子曰：“果哉！末之难矣。”\n子张曰：“《书》云，‘高宗谅阴，三年不言。’何谓也？”子曰：“何必高宗，古之人皆然。君薨，百官总己以听于冢宰三年。”\n子曰：“上好礼，则民易使也。”\n子路问君子，子曰：“修己以敬。”曰：“如斯而已乎？”曰：“修己以安人。”曰：“如斯而已乎？”曰：“修己以安百姓。修己以安百姓，尧、舜其犹病诸！”\n原壤夷俟，子曰：“幼而不孙弟，长而无述焉，老而不死，是为贼！”以杖叩其胫。\n阙党童子将命，或问之曰：“益者与？”子曰：“吾见其居于位也，见其与先生并行也。非求益者也，欲速成者也。”",
        "dynasty": "周",
        "collection_info": {
            "collection": "论文",
            "chapter": "宪问篇"
        }
    },
    {
        "title": "卫灵公篇",
        "author": "孔子弟子及再传弟子",
        "content": "卫灵公问陈于孔子，孔子对曰：“俎豆之事，则尝闻之矣；军旅之事，未之学也。”明日遂行。\n在陈绝粮，从者病莫能兴。子路愠见曰：“君子亦有穷乎？”子曰：“君子固穷，小人穷斯滥矣。”\n子曰：“赐也，女以予为多学而识之者与？”对曰：“然，非与？”曰：“非也，予一以贯之。”\n子曰：“由，知德者鲜矣。”\n子曰：“无为而治者其舜也与！夫何为哉？恭己正南面而已矣。”\n子张问行，子曰：“言忠信，行笃敬，虽蛮貊之邦行矣；言不忠信，行不笃敬，虽州里行乎哉？立则见其参于前也；在舆则见其倚于衡也，夫然后行。”子张书诸绅。\n子曰：“直哉史鱼！邦有道如矢，邦无道如矢。君子哉蘧伯玉！邦有道则仕，邦无道则可卷而怀之。”\n子曰：“可与言而不与之言，失人；不可与言而与之言，失言。知者不失人亦不失言。”\n子曰：“志士仁人无求生以害仁，有杀身以成仁。”\n子贡问为仁，子曰：“工欲善其事，必先利其器。居是邦也，事其大夫之贤者，友其士之仁者。”\n颜渊问为邦，子曰：“行夏之时，乘殷之辂，服周之冕，乐则《韶》、《舞》；放郑声，远佞人。郑声淫，佞人殆。”\n子曰：“人无远虑，必有近忧。”\n子曰：“已矣乎！吾未见好德如好色者也。”\n子曰：“臧文仲其窃位者与！知柳下惠之贤而不与立也。”\n子曰：“躬自厚而薄责于人，则远怨矣。”\n子曰：“不曰‘如之何、如之何’者，吾末如之何也已矣。”\n子曰：“群居终日，言不及义，好行小慧，难矣哉！”\n子曰：“君子义以为质，礼以行之，孙以出之，信以成之。君子哉！”\n子曰：“君子病无能焉，不病人之不己知也。”\n子曰：“君子疾没世而名不称焉。”\n子曰：“君子求诸己，小人求诸人。”\n子曰：“君子矜而不争，群而不党。”\n子曰：“君子不以言举人，不以人废言。”\n子贡问曰：“有一言而可以终身行之者乎？”子曰：“其恕乎！己所不欲，勿施于人。”\n子曰：“吾之于人也，谁毁谁誉？如有所誉者，其有所试矣。斯民也，三代之所以直道而行也。”\n子曰：“吾犹及史之阙文也，有马者借人乘之，今亡矣夫！”\n子曰：“巧言乱德，小不忍，则乱大谋。”\n子曰：“众恶之，必察焉；众好之，必察焉。”\n子曰：“人能弘道，非道弘人。”\n子曰：“过而不改，是谓过矣。”\n子曰：“吾尝终日不食、终夜不寝以思，无益，不如学也。”\n子曰：“君子谋道不谋食。耕也馁在其中矣，学也禄在其中矣。君子忧道不忧贫。”\n子曰：“知及之，仁不能守之，虽得之，必失之；知及之，仁能守之，不庄以莅之，则民不敬；知及之，仁能守之，庄以莅之，动之不以礼，未善也。”\n子曰：“君子不可小知而可大受也，小人不可大受而可小知也。”\n子曰：“民之于仁也，甚于水火。水火，吾见蹈而死者矣，未见蹈仁而死者也。”\n子曰：“当仁不让于师。”\n子曰：“君子贞而不谅。”\n子曰：“事君，敬其事而后其食。”\n子曰：“有教无类。”\n子曰：“道不同，不相为谋。”\n子曰：“辞达而已矣。”\n师冕见，及阶，子曰：“阶也。”及席，子曰：“席也。”皆坐，子告之曰：“某在斯，某在斯。”师冕出。子张问曰：“与师言之道与？”子曰：“然，固相师之道也。”",
        "dynasty": "周",
        "collection_info": {
            "collection": "论文",
            "chapter": "卫灵公篇"
        }
    },
    {
        "title": "季氏篇",
        "author": "孔子弟子及再传弟子",
        "content": "季氏将伐颛臾，冉有、季路见于孔子，曰：“季氏将有事于颛臾。”孔子曰：“求，无乃尔是过与？夫颛臾，昔者先王以为东蒙主，且在邦域之中矣，是社稷之臣也。何以伐为？”冉有曰：“夫子欲之，吾二臣者皆不欲也。”孔子曰：“求，周任有言曰：‘陈力就列，不能者止。’危而不持，颠而不扶，则将焉用彼相矣？且尔言过矣，虎兕出于柙，龟玉毁于椟中，是谁之过与？”冉有曰：“今夫颛臾固而近于费，今不取，后世必为子孙忧。”孔子曰：“求，君子疾夫舍曰欲之而必为之辞。丘也闻，有国有家者，不患寡而患不均，不患贫而患不安。盖均无贫，和无寡，安无倾。夫如是，故远人不服则修文德以来之，既来之，则安之。今由与求也相夫子，远人不服而不能来也，邦分崩离析而不能守也，而谋动干戈于邦内。吾恐季孙之忧不在颛臾，而在萧墙之内也。”\n孔子曰：“天下有道，则礼乐征伐自天子出；天下无道，则礼乐征伐自诸侯出。自诸侯出，盖十世希不失矣；自大夫出，五世希不失矣；陪臣执国命，三世希不失矣。天下有道，则政不在大夫；天下有道，则庶人不议。”\n孔子曰：“禄之去公室五世矣，政逮于大夫四世矣，故夫三桓之子孙微矣。”\n孔子曰：“益者三友，损者三友。友直、友谅、友多闻，益矣；友便辟、友善柔、有便佞，损矣。”\n孔子曰：“益者三乐，损者三乐。乐节礼乐、乐道人之善、乐多贤友，益矣；乐骄乐、乐佚游、乐宴乐，损矣。”\n孔子曰：“侍于君子有三愆：言未及之而言谓之躁，言及之而不言谓之隐，未见颜色而言谓之瞽。”\n孔子曰：“君子有三戒：少之时，血气未定，戒之在色；及其壮也，血气方刚，戒之在斗；及其老也，血气既衰，戒之在得。”\n孔子曰：“君子有三畏：畏天命，畏大人，畏圣人之言。小人不知天命而不畏也，狎大人，侮圣人之言。”\n孔子曰：“生而知之者上也，学而知之者次也；困而学之又其次也。困而不学，民斯为下矣。”\n孔子曰：“君子有九思：视思明，听思聪，色思温，貌思恭，言思忠，事思敬，疑思问，忿思难，见得思义。”\n孔子曰：“见善如不及，见不善如探汤；吾见其人矣。吾闻其语矣。隐居以求其志，行义以达其道；吾闻其语矣，未见其人也。”\n齐景公有马千驷，死之日，民无德而称焉；伯夷、叔齐饿于首阳之下，民到于今称之。其斯之谓与？”\n陈亢问于伯鱼曰：“子亦有异闻乎？”对曰：“未也。尝独立，鲤趋而过庭，曰：‘学《诗》乎？’对曰：‘未也。’‘不学《诗》，无以言。’鲤退而学《诗》。他日，又独立，鲤趋而过庭，曰：‘学《礼》乎？’对曰：‘未也。’‘不学《礼》，无以立。’鲤退而学《礼》。闻斯二者。”陈亢退而喜曰：“问一得三，闻《诗》，闻《礼》，又闻君子之远其子也。”\n邦君之妻，君称之曰夫人，夫人自称曰小童；邦人称之曰君夫人，称诸异邦曰寡小君；异邦人称之亦曰君夫人。",
        "dynasty": "周",
        "collection_info": {
            "collection": "论文",
            "chapter": "季氏篇"
        }
    },
    {
        "title": "阳货篇",
        "author": "孔子弟子及再传弟子",
        "content": "阳货欲见孔子，孔子不见，归孔子豚。孔子时其亡也而往拜之，遇诸涂。谓孔子曰：“来，予与尔言。”曰：“怀其宝而迷其邦，可谓仁乎？”曰：“不可。”“好从事而亟失时，可谓知乎？”曰：“不可！”“日月逝矣，岁不我与！”孔子曰：“诺，吾将仕矣。”\n子曰：“性相近也，习相远也。”\n子曰：“唯上知与下愚不移。”\n子之武城，闻弦歌之声。夫子莞尔而笑，曰：“割鸡焉用牛刀？”子游对曰：“昔者偃也闻诸夫子曰：‘君子学道则爱人，小人学道则易使也。’”子曰：“二三子，偃之言是也！前言戏之耳。”\n公山弗扰以费畔，召，子欲往。子路不说，曰：“末之也已，何必公山氏之之也？”子曰：“夫召我者而岂徒哉？如有用我者，吾其为东周乎！”\n子张问仁于孔子，孔子曰：“能行五者于天下为仁矣。”请问之，曰：“恭、宽、信、敏、惠。恭则不侮，宽则得众，信则人任焉，敏则有功，惠则足以使人。”\n佛肸召，子欲往。子路曰：“昔者由也闻诸夫子曰：‘亲于其身为不善者，君子不入也。’佛肸以中牟畔，子之往也，如之何？”子曰：“然，有是言也。不曰坚乎，磨而不磷；不曰白乎，涅而不缁。吾岂匏瓜也哉？焉能系而不食？”\n子曰：“由也，女闻六言六蔽矣乎？”对曰：“未也。”“居！吾语女。好仁不好学，其蔽也愚；好知不好学，其蔽也荡；好信不好学，其蔽也贼；好直不好学，其蔽也绞；好勇不好学，其蔽也乱；好刚不好学，其蔽也狂。”\n子曰：“小子何莫学夫《诗》？《诗》可以兴，可以观，可以群，可以怨。迩之事父，远之事君，多识于鸟兽草木之名。”\n子谓伯鱼曰：“女为《周南》、《召南》矣乎？人而不为《周南》、《召南》，其犹正墙面而立也与！”\n子曰：“礼云礼云，玉帛云乎哉？乐云乐云，钟鼓云乎哉？”\n子曰：“色厉而内荏，譬诸小人，其犹穿窬之盗也与？”\n子曰：“乡愿，德之贼也。”\n子曰：“道听而涂说，德之弃也。”\n子曰：“鄙夫可与事君也与哉？其未得之也，患得之；既得之，患失之。苟患失之，无所不至矣。”\n子曰：“古者民有三疾，今也或是之亡也。古之狂也肆，今之狂也荡；古之矜也廉，今之矜也忿戾；古之愚也直，今之愚也诈而已矣。”\n子曰：“巧言令色，鲜矣仁。”\n子曰：“恶紫之夺朱也，恶郑声之乱雅乐也，恶利口之覆邦家者。”\n子曰：“予欲无言。”子贡曰：“子如不言，则小子何述焉？”子曰：“天何言哉？四时行焉，百物生焉，天何言哉？”\n孺悲欲见孔子，孔子辞以疾。将命者出户，取瑟而歌，使之闻之。\n宰我问：“三年之丧，期已久矣！君子三年不为礼，礼必坏；三年不为乐，乐必崩。旧谷既没，新谷既升，钻燧改火，期可已矣。”子曰：“食夫稻，衣夫锦，于女安乎？”曰：“安！”“女安则为之！夫君子之居丧，食旨不甘，闻乐不乐，居处不安，故不为也。今女安，则为之！”宰我出，子曰：“予之不仁也！子生三年，然后免于父母之怀。夫三年之丧，天下之通丧也，予也有三年之爱于其父母乎！”\n子曰：“饱食终日，无所用心，难矣哉！不有博弈者乎？为之犹贤乎已。”\n子路曰：“君子尚勇乎？”子曰：“君子义以为上。君子有勇而无义为乱，小人有勇而无义为盗。”\n子贡曰：“君子亦有恶乎？”子曰：“有恶。恶称人之恶者，恶居下流而讪上者，恶勇而无礼者，恶果敢而窒者。”曰：“赐也亦有恶乎？”“恶徼以为知者，恶不孙以为勇者，恶讦以为直者。”\n子曰：“唯女子与小人为难养也，近之则不孙，远之则怨。”\n子曰：“年四十而见恶焉，其终也已。”",
        "dynasty": "周",
        "collection_info": {
            "collection": "论文",
            "chapter": "阳货篇"
        }
    },
    {
        "title": "微子篇",
        "author": "孔子弟子及再传弟子",
        "content": "微子去之，箕子为之奴，比干谏而死。孔子曰：“殷有三仁焉。”\n柳下惠为士师，三黜。人曰：“子未可以去乎？”曰：“直道而事人，焉往而不三黜？枉道而事人，何必去父母之邦？”\n齐景公待孔子曰：“若季氏，则吾不能。”以季、孟之间待之，曰：“吾老矣，不能用也。”孔子行。\n齐人归女乐，季桓子受之，三日不朝，孔子行。”\n楚狂接舆歌而过孔子曰：“凤兮凤兮，何德之衰？往者不可谏，来者犹可追。已而已而，今之从政者殆而！”孔子下，欲与之言，趋而辟之，不得与之言。\n长沮、桀溺耦而耕，孔子过之，使子路问津焉。长沮曰：“夫执舆者为谁？”子路曰：“为孔丘。”曰：“是鲁孔丘与？”曰：“是也。”曰：“是知津矣。”问于桀溺，桀溺曰：“子为谁？”曰：“为仲由。”曰：“是鲁孔丘之徒与？”对曰：“然。”曰：“滔滔者天下皆是也，而谁以易之？且而与其从辟人之士也，岂若从辟世之士？”耰而不辍。子路行以告，夫子怃然曰：“鸟兽不可与同群，吾非斯人之徒与而谁与？天下有道，丘不与易也。”\n子路从而后，遇丈人，以杖荷莜。子路问曰：“子见夫子乎？”丈人曰：“四体不勤，五谷不分，孰为夫子？”植其杖而芸，子路拱而立。止子路宿，杀鸡为黍而食之，见其二子焉。明日，子路行以告，子曰：“隐者也。”使子路反见之，至则行矣。子路曰：“不仕无义。长幼之节不可废也，君臣之义如之何其废之？欲洁其身而乱大伦。君子之仕也，行其义也，道之不行已知之矣。”\n逸民：伯夷、叔齐、虞仲、夷逸、朱张、柳下惠、少连。子曰：“不降其志，不辱其身，伯夷、叔齐与！”谓：“柳下惠、少连降志辱身矣，言中伦，行中虑，其斯而已矣。”谓：“虞仲、夷逸隐居放言，身中清，废中权。我则异于是，无可无不可。”\n太师挚适齐，亚饭干适楚，三饭缭适蔡，四饭缺适秦，鼓方叔入于河，播鼗武入于汉，少师阳、击磬襄入于海。\n周公谓鲁公曰：“君子不施其亲，不使大臣怨乎不以，故旧无大故则不弃也，无求备于一人。”\n周有八士：伯达、伯适、仲突、仲忽、叔夜、叔夏、季随、季騧。",
        "dynasty": "周",
        "collection_info": {
            "collection": "论文",
            "chapter": "微子篇"
        }
    },
    {
        "title": "子张篇",
        "author": "孔子弟子及再传弟子",
        "content": "子张曰：“士见危致命，见得思义，祭思敬，丧思哀，其可已矣。”\n子张曰：“执德不弘，信道不笃，焉能为有？焉能为亡？”\n子夏之门人问交于子张，子张曰：“子夏云何？”对曰：“子夏曰：‘可者与之，其不可者拒之。’”子张曰：“异乎吾所闻。君子尊贤而容众，嘉善而矜不能。我之大贤与，于人何所不容？我之不贤与，人将拒我，如之何其拒人也？”\n子夏曰：“虽小道必有可观者焉，致远恐泥，是以君子不为也。”\n子夏曰：“日知其所亡，月无忘其所能，可谓好学也已矣。”\n子夏曰：“博学而笃志，切问而近思，仁在其中矣。”\n子夏曰：“百工居肆以成其事，君子学以致其道。”\n子夏曰：“小人之过也必文。”\n子夏曰：“君子有三变：望之俨然，即之也温，听其言也厉。”\n子夏曰：“君子信而后劳其民，未信，则以为厉己也；信而后谏，未信，则以为谤己也。”\n子夏曰：“大德不逾闲，小德出入可也。”\n子游曰：“子夏之门人小子，当洒扫应对进退则可矣。抑末也，本之则无，如之何？”子夏闻之，曰：“噫，言游过矣！君子之道，孰先传焉？孰后倦焉？譬诸草木，区以别矣。君子之道焉可诬也？有始有卒者，其惟圣人乎！”\n子夏曰：“仕而优则学，学而优则仕。”\n子游曰：“丧致乎哀而止。”\n子游曰：“吾友张也为难能也，然而未仁。”\n曾子曰：“堂堂乎张也，难与并为仁矣。”\n曾子曰：“吾闻诸夫子，人未有自致者也，必也亲丧乎！”\n曾子曰：“吾闻诸夫子，孟庄子之孝也，其他可能也；其不改父之臣与父之政，是难能也。”\n孟氏使阳肤为士师，问于曾子。曾子曰：“上失其道，民散久矣。如得其情，则哀矜而勿喜！”\n子贡曰：“纣之不善，不如是之甚也。是以君子恶居下流，天下之恶皆归焉。”\n子贡曰：“君子之过也，如日月之食焉。过也人皆见之，更也人皆仰之。”\n卫公孙朝问于子贡曰：“仲尼焉学？”子贡曰：“文武之道未坠于地，在人。贤者识其大者，不贤者识其小者，莫不有文武之道焉，夫子焉不学？而亦何常师之有？”\n叔孙武叔语大夫于朝曰：“子贡贤于仲尼。”子服景伯以告子贡，子贡曰：“譬之宫墙，赐之墙也及肩，窥见室家之好；夫子之墙数仞，不得其门而入，不见宗庙之美、百官之富。得其门者或寡矣，夫子之云不亦宜乎！”\n叔孙武叔毁仲尼，子贡曰：“无以为也，仲尼不可毁也。他人之贤者，丘陵也，犹可逾也；仲尼，日月也，无得而逾焉。人虽欲自绝，其何伤于日月乎？多见其不知量也。”\n陈子禽谓子贡曰：“子为恭也，仲尼岂贤于子乎？”子贡曰：“君子一言以为知，一言以为不知，言不可不慎也。夫子之不可及也，犹天之不可阶而升也。夫子之得邦家者，所谓立之斯立，道之斯行，绥之斯来，动之斯和。其生也荣，其死也哀，如之何其可及也？”",
        "dynasty": "周",
        "collection_info": {
            "collection": "论文",
            "chapter": "子张篇"
        }
    },
    {
        "title": "尧曰篇",
        "author": "孔子弟子及再传弟子",
        "content": "尧曰：“咨！尔舜，天之历数在尔躬，允执其中。四海困穷，天禄永终。”舜亦以命禹。曰：“予小子履，敢用玄牡，敢昭告于皇皇后帝：有罪不敢赦，帝臣不蔽，简在帝心。朕躬有罪，无以万方；万方有罪，罪在朕躬。”周有大赉，善人是富。“虽有周亲，不如仁人。百姓有过，在予一人。”谨权量，审法度，修废官，四方之政行焉。兴灭国，继绝世，举逸民，天下之民归心焉。所重：民、食、丧、祭。宽则得众，信则民任焉，敏则有功，公则说。\n子张问于孔子曰：“何如斯可以从政矣？”子曰：“尊五美，屏四恶，斯可以从政矣。”子张曰：“何谓五美？”子曰：“君子惠而不费，劳而不怨，欲而不贪，泰而不骄，威而不猛。”子张曰：“何谓惠而不费？”子曰：“因民之所利而利之，斯不亦惠而不费乎？择可劳而劳之，又谁怨？欲仁而得仁，又焉贪？君子无众寡，无小大，无敢慢，斯不亦泰而不骄乎？君子正其衣冠，尊其瞻视，俨然人望而畏之，斯不亦威而不猛乎？”子张曰：“何谓四恶？”子曰：“不教而杀谓之虐；不戒视成谓之暴；慢令致期谓之贼；犹之与人也，出纳之吝谓之有司。”\n孔子曰：“不知命，无以为君子也；不知礼，无以立也；不知言，无以知人也。”",
        "dynasty": "周",
        "collection_info": {
            "collection": "论文",
            "chapter": "尧曰篇"
        }
    },
    {
        "title": "之一",
        "author": "佚名",
        "content": "行行重行行，与君生别离。\n相去万余里，各在天一涯。\n道路阻且长，会面安可知。\n胡马依北风，越鸟巢南枝。\n相去日已远，衣带日已缓。\n浮云蔽白日，游子不顾返。\n思君令人老，岁月忽已晚。\n弃捐勿复道，努力加餐饭。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之二",
        "author": "佚名",
        "content": "青青河畔草，郁郁园中柳。\n盈盈楼上女，皎皎当窗牖。\n娥娥红粉妆，纤纤出素手。\n昔为娼家女，今为荡子夫。\n荡子行不归，空床难独守。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之三",
        "author": "佚名",
        "content": "青青陵上柏，磊磊涧中石。\n人生天地间，忽如远行客。\n斗酒相娱乐，聊厚不为薄。\n驱车策驽马，游戏宛与洛。\n洛中何郁郁，冠带自相索。\n长衢罗夹巷，王侯多第宅。\n两宫遥相望，双阙百余尺。\n极宴娱心意，戚戚何所迫？",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之四",
        "author": "佚名",
        "content": "今日良宴会，欢乐难具陈。\n弹筝奋逸响，新声妙入神。\n令德唱高言，识曲听其真。\n齐心同所愿，含意俱未申。\n人生寄一世，奄忽若飙尘。\n何不策高足，先据要路津。\n无为守贫贱，坎轲长苦辛",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之五",
        "author": "佚名",
        "content": "西北有高楼，上与浮云齐。\n交疏结绮窗，阿阁三重阶。\n上有弦歌声，音响一何悲！\n谁能为此曲，无乃杞梁妻。\n清商随风发，中曲正徘徊。\n一弹再三叹，慷慨有余哀。\n不惜歌者苦，但伤知音稀。\n愿为双鸿鹄，奋翅起高飞。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之六",
        "author": "佚名",
        "content": "涉江采芙蓉，兰泽多芳草。\n采之欲遗谁，所思在远道。\n还顾望旧乡，长路漫浩浩。\n同心而离居，忧伤以终老。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之七",
        "author": "佚名",
        "content": "明月皎夜光，促织鸣东壁。\n玉衡指孟冬，众星何历历。\n白露沾野草，时节忽复易。\n秋蝉鸣树间，玄鸟逝安适。\n昔我同门友，高举振六翮。\n不念携手好，弃我如遗迹。\n南箕北有斗，牵牛不负轭。\n良无盘石固，虚名复何益？",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之八",
        "author": "佚名",
        "content": "冉冉狐生竹，结根泰山阿。\n与君为新婚，兔丝附女萝。\n兔丝生有时，夫妇会有宜。\n千里远结婚，悠悠隔山陂。\n思君令人老，轩车来何迟！\n伤彼蕙兰花，含英扬光辉。\n过时而不采，将随秋草萎。\n君亮执高节，贱妾亦何为！",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之九",
        "author": "佚名",
        "content": "庭中有奇树，绿叶发华滋。\n攀条折其荣，将以遗所思。\n馨香盈怀袖，路远莫致之。\n此物何足贵，但感别经时。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十",
        "author": "佚名",
        "content": "迢迢牵牛星，皎皎河汉女。\n纤纤擢素手，札札弄机杼。\n终日不成章，泣涕零如雨。\n河汉清且浅，相去复几许。\n盈盈一水间，脉脉不得语。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十一",
        "author": "佚名",
        "content": "回车驾言迈，悠悠涉长道。\n四顾何茫茫，东风摇百草。\n所遇无故物，焉得不速老。\n盛衰各有时，立身苦不早。\n人生非金石，岂能长寿考？\n奄忽随物化，荣名以为宝。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十二",
        "author": "佚名",
        "content": "东城高且长，逶迤自相属。\n回风动地起，秋草萋已绿。\n四时更变化，岁暮一何速！\n晨风怀苦心，蟋蟀伤局促。\n荡涤放情志，何为自结束！\n燕赵多佳人，美者颜如玉。\n被服罗裳衣，当户理清曲。\n音响一何悲！弦急知柱促。\n驰情整巾带，沉吟聊踯躅。\n思为双飞燕，衔泥巢君屋。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十三",
        "author": "佚名",
        "content": "驱车上东门，遥望郭北墓。\n白杨何萧萧，松柏夹广路。\n下有陈死人，杳杳即长暮。\n潜寐黄泉下，千载永不寤。\n浩浩阴阳移，年命如朝露。\n人生忽如寄，寿无金石固。\n万岁更相送，贤圣莫能度。\n服食求神仙，多为药所误。\n不如饮美酒，被服纨与素。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十四",
        "author": "佚名",
        "content": "去者日以疏，生者日已亲。\n出郭门直视，但见丘与坟。\n古墓犁为田，松柏摧为薪。\n白杨多悲风，萧萧愁杀人！\n思还故里闾，欲归道无因。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十五",
        "author": "佚名",
        "content": "生年不满百，常怀千岁忧。\n昼短苦夜长，何不秉烛游！\n为乐当及时，何能待来兹？\n愚者爱惜费，但为后世嗤。\n仙人王子乔，难可与等期。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十六",
        "author": "佚名",
        "content": "凛凛岁云暮，蝼蛄夕鸣悲。\n凉风率已厉，游子寒无衣。\n锦衾遗洛浦，同袍与我违。\n独宿累长夜，梦想见容辉。\n良人惟古欢，枉驾惠前绥。\n愿得常巧笑，携手同车归。\n既来不须臾，又不处重闱。\n亮无晨风翼，焉能凌风飞？\n眄睐以适意，引领遥相［目希］。\n徒倚怀感伤，垂涕沾双扉。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十七",
        "author": "佚名",
        "content": "孟冬寒气至，北风何惨栗。\n愁多知夜长，仰观众星列。\n三五明月满，四五蟾兔缺。\n客从远方来，遗我一书札。\n上言长相思，下言久离别。\n置书怀袖中，三岁字不灭。\n一心抱区区，惧君不识察。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十八",
        "author": "佚名",
        "content": "客从远方来，遗我一端绮。\n相去万余里，故人心尚尔。\n文彩双鸳鸯，裁为合欢被。\n着以长相思，缘以结不解。\n以胶投漆中，谁能别离此？",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "之十九",
        "author": "佚名",
        "content": "明月何皎皎，照我罗床纬。\n忧愁不能寐，揽衣起徘徊。\n客行虽云乐，不如早旋归。\n出户独彷徨，愁思当告谁！\n引领还入房，泪下沾裳衣。",
        "dynasty": "汉",
        "collection_info": {
            "collection": "古诗十九首"
        }
    },
    {
        "title": "度关山",
        "author": "曹操",
        "content": "天地间，人为贵。\n立君牧民，为之轨则。\n车辙马迹，经纬四极。\n黜陟幽明，黎庶繁息。\n于铄贤圣，总统邦域。\n封建五爵，井田刑狱。\n有燔丹书，无普赦赎。\n皋陶甫侯，何有失职？\n嗟哉后世，改制易律。\n劳民为君，役赋其力。\n舜漆食器，畔者十国，\n不及唐尧，采椽不斫。\n世叹伯夷，欲以厉俗。\n侈恶之大，俭为共德。\n许由推让，岂有讼曲？\n兼爱尚同，疏者为戚。",
        "dynasty": "汉",
        "collection_info": null
    },
    {
        "title": "短歌行 其一",
        "author": "曹操",
        "content": "对酒当歌，人生几何！譬如朝露，去日苦多。\n慨当以慷，忧思难忘。何以解忧？唯有杜康。\n青青子衿，悠悠我心。但为君故，沉吟至今。\n呦呦鹿鸣，食野之苹。我有嘉宾，鼓瑟吹笙。\n明明如月，何时可掇？忧从中来，不可断绝。(明明 一作：佼佼)\n越陌度阡，枉用相存。契阔谈讌，心念旧恩。(谈讌 一作：谈宴)\n月明星稀，乌鹊南飞。绕树三匝，何枝可依？\n山不厌高，海不厌深。周公吐哺，天下归心。(海 一作：水)",
        "dynasty": "汉",
        "collection_info": null
    },
    {
        "title": "短歌行 其二",
        "author": "曹操",
        "content": "周西伯昌，怀此圣德。\n三分天下，而有其二。\n修奉贡献，臣节不隆。\n崇侯谗之，是以拘系。\n后见赦原，赐之斧钺，得使征伐。\n为仲尼所称，达及德行，\n犹奉事殷，论叙其美。\n齐桓之功，为霸之首。\n九合诸侯，一匡天下。\n一匡天下，不以兵车。\n正而不谲，其德传称。\n孔子所叹，并称夷吾，民受其恩。\n赐与庙胙，命无下拜。\n小白不敢尔，天威在颜咫尺。\n晋文亦霸，躬奉天王。\n受赐圭瓒，秬鬯彤弓，\n卢弓矢千，虎贲三百人。\n威服诸侯，师之所尊。\n八方闻之，名亚齐桓。\n河阳之会，诈称周王，是其名纷葩。",
        "dynasty": "汉",
        "collection_info": null
    },
    {
        "title": "对酒",
        "author": "曹操",
        "content": "对酒歌，太平时，吏不呼门。\n王者贤且明，宰相股肱皆忠良。\n咸礼让，民无所争讼。\n三年耕有九年储，仓谷满盈。\n斑白不负载。\n雨泽如此，百谷用成。\n却走马，以粪其土田。\n爵公侯伯子男，咸爱其民，以黜陟幽明。\n子养有若父与兄。\n犯礼法，轻重随其刑。\n路无拾遗之私。\n囹圄空虚，冬节不断。\n人耄耋，皆得以寿终。\n恩德广及草木昆虫。",
        "dynasty": "汉",
        "collection_info": null
    },
    {
        "title": "观沧海",
        "author": "曹操",
        "content": "东临碣石，以观沧海。\n水何澹澹，山岛竦峙。\n树木丛生，百草丰茂。\n秋风萧瑟，洪波涌起。\n日月之行，若出其中；\n星汉灿烂，若出其里。\n幸甚至哉，歌以咏志。",
        "dynasty": "汉",
        "collection_info": null
    },
    {
        "title": "龟虽寿",
        "author": "曹操",
        "content": "神龟虽寿，犹有竟时。\n腾蛇乘雾，终为土灰。(腾 一作：螣)\n老骥伏枥，志在千里。\n烈士暮年，壮心不已。\n盈缩之期，不但在天；\n养怡之福，可得永年。\n幸甚至哉，歌以咏志。",
        "dynasty": "汉",
        "collection_info": null
    },
    {
        "title": "蒿里行",
        "author": "曹操",
        "content": "关东有义士，兴兵讨群凶。\n初期会盟津，乃心在咸阳。\n军合力不齐，踌躇而雁行。\n势利使人争，嗣还自相戕。\n淮南弟称号，刻玺于北方。\n铠甲生虮虱，万姓以死亡。\n白骨露于野，千里无鸡鸣。\n生民百遗一，念之断人肠。",
        "dynasty": "汉",
        "collection_info": null
    },
    {
        "title": "精列",
        "author": "曹操",
        "content": "厥初生，\n造划之陶物，莫不有终期。\n莫不有终期。\n圣贤不能免，何为怀此忧？\n愿螭龙之驾，思想昆仑居。\n思想昆仑居。\n见期于迂怪，志意在蓬莱。\n志意在蓬莱。\n周礼圣徂落，会稽以坟丘。\n会稽以坟丘。\n陶陶谁能度？君子以弗忧。\n年之暮奈何，时过时来微。",
        "dynasty": "汉",
        "collection_info": null
    },
    {
        "title": "苦寒行",
        "author": "曹操",
        "content": "北上太行山，艰哉何巍巍！\n羊肠坂诘屈，车轮为之摧。\n树木何萧瑟！北风声正悲。\n熊罴对我蹲，虎豹夹路啼。\n溪谷少人民，雪落何霏霏！\n延颈长叹息，远行多所怀。\n我心何怫郁？思欲一东归。\n水深桥梁绝，中路正徘徊。\n迷惑失故路，薄暮无宿栖。\n行行日已远，人马同时饥。\n担囊行取薪，斧冰持作糜。\n悲彼东山诗，悠悠使我哀。",
        "dynasty": "汉",
        "collection_info": null
    },
    {
        "title": "气出唱 其一",
        "author": "曹操",
        "content": "华阴山，自以为大。\n高百丈，浮云为之盖。\n仙人欲来，出随风，列之雨。\n吹我洞箫，鼓瑟琴，何訚訚！\n酒与歌戏，今日相乐诚为乐。\n玉女起，起舞移数时。\n鼓吹一何嘈嘈。\n从西北来时，仙道多驾烟，\n乘云驾龙，郁何务务。\n遨游八极，乃到昆仑之山，\n西王母侧，神仙金止玉亭。\n来者为谁？赤松王乔，乃德旋之门。\n乐共饮食到黄昏。\n多驾合坐，万岁长，宜子孙。",
        "dynasty": "汉",
        "collection_info": null
    },
    {
        "title": "气出唱 其二",
        "author": "曹操",
        "content": "驾六龙，乘风而行。\n行四海，路下之八邦。\n历登高山临溪谷，乘云而行。\n行四海外，东到泰山。\n仙人玉女，下来翱游。\n骖驾六龙饮玉浆。\n河水尽，不东流。\n解愁腹，饮玉浆。\n奉持行，东到蓬莱山，上至天之门。\n玉阙下，引见得入，\n赤松相对，四面顾望，视正焜煌。\n开玉心正兴，其气百道至。\n传告无穷闭其口，但当爱气寿万年。\n东到海，与天连。\n神仙之道，出窈入冥，常当专之。\n心恬澹，无所愒。\n欲闭门坐自守，天与期气。\n愿得神之人，乘驾云车，\n骖驾白鹿，上到天之门，来赐神之药。\n跪受之，敬神齐。\n当如此，道自来。",
        "dynasty": "汉",
        "collection_info": null
    },
    {
        "title": "气出唱 其三",
        "author": "曹操",
        "content": "游君山，甚为真。\n崔嵬砟硌，尔自为神。\n乃到王母台，金阶玉为堂，芝草生殿旁。\n东西厢，客满堂。\n主人当行觞，坐者长寿遽何央。\n长乐甫始宜孙子。\n常愿主人增年，与天相守。",
        "dynasty": "汉",
        "collection_info": null
    },
    {
        "title": "却东西门行",
        "author": "曹操",
        "content": "鸿雁出塞北，乃在无人乡。\n举翅万馀里，行止自成行。\n冬节食南稻，春日复北翔。\n田中有转蓬，随风远飘扬。\n长与故根绝，万岁不相当。\n奈何此征夫，安得驱四方！\n戎马不解鞍，铠甲不离傍。\n冉冉老将至，何时返故乡？\n神龙藏深泉，猛兽步高冈。\n狐死归首丘，故乡安可忘！",
        "dynasty": "汉",
        "collection_info": null
    },
    {
        "title": "塘上行",
        "author": "曹操",
        "content": "蒲生我池中，其叶何离离。\n傍能行仁义，莫若妾自知。\n众口铄黄金，使君生别离。\n念君去我时，独愁常苦悲。\n想见君颜色，感结伤心脾。\n念君常苦悲，夜夜不能寐。\n莫以豪贤故，弃捐素所爱？\n莫以鱼肉贱，弃捐葱与薤？\n莫以麻枲贱，弃捐菅与蒯？\n出亦复何苦，入亦复何愁。\n边地多悲风，树木何修修！\n从君致独乐，延年寿千秋。",
        "dynasty": "汉",
        "collection_info": null
    },
    {
        "title": "薤露行",
        "author": "曹操",
        "content": "惟汉廿二世，所任诚不良。\n沐猴而冠带，知小而谋疆。\n犹豫不敢断，因狩执君王。\n白虹为贯日，己亦先受殃。\n贼臣持国柄，杀主灭宇京。\n荡覆帝基业，宗庙以燔丧。\n播越西迁移，号泣而且行。\n瞻彼洛城郭，微子为哀伤。",
        "dynasty": "汉",
        "collection_info": null
    },
    {
        "title": "陌上桑",
        "author": "曹操",
        "content": "驾虹霓，乘赤云，登彼九疑历玉门。\n济天汉，至昆仑，见西王母谒东君。\n交赤松，及羡门，受要秘道爱精神。\n食芝英，饮醴泉，柱杖桂枝佩秋兰。\n绝人事，游浑元，若疾风游欻翩翩。\n景未移，行数千，寿如南山不忘愆。",
        "dynasty": "汉",
        "collection_info": null
    },
    {
        "title": "秋胡行 其一",
        "author": "曹操",
        "content": "晨上散关山，此道当何难！\n晨上散关山，此道当何难！\n牛顿不起，车堕谷间。\n坐盘石之上，弹五弦之琴。\n作为清角韵，意中迷烦。\n歌以言志，晨上散关山。\n有何三老公，卒来在我旁？\n有何三老公，卒来在我旁？\n负揜被裘，似非恒人。\n谓卿云何困苦以自怨，徨徨所欲，来到此间？\n歌以言志，有何三老公？\n我居昆仑山，所谓者真人。\n我居昆仑山，所谓者真人。\n道深有可得。\n名山历观，遨游八极，枕石漱流饮泉。\n沈吟不决，遂上升天。\n歌以言志，我居昆仑山。\n去去不可追，长恨相牵攀。\n去去不可追，长恨相牵攀。\n夜夜安得寐，惆怅以自怜。\n正而不谲，辞赋依因。\n经传所过，西来所传。\n歌以言志，去去不可追。",
        "dynasty": "汉",
        "collection_info": null
    },
    {
        "title": "秋胡行 其二",
        "author": "曹操",
        "content": "愿登泰华山，神人共远游。\n愿登泰华山，神人共远游。\n经历昆仑山，到蓬莱。\n飘遥八极，与神人俱。\n思得神药，万岁为期。\n歌以言志，愿登泰华山。\n天地何长久！人道居之短。\n天地何长久！人道居之短。\n世言伯阳，殊不知老；\n赤松王乔，亦云得道。\n得之未闻，庶以寿考。\n歌以言志，天地何长久！\n明明日月光，何所不光昭！\n明明日月光，何所不光昭！\n二仪合圣化，贵者独人不？\n万国率土，莫非王臣。\n仁义为名，礼乐为荣。\n歌以言志，明明日月关。\n四时更逝去，昼夜以成岁。\n四时更逝去，昼夜以成岁。\n大人先天而天弗违。\n不戚年往，忧世不治。\n存亡有命，虑之为蚩。\n歌以言志，四时更逝去。\n戚戚欲何念！欢笑意所之。\n戚戚欲何念！欢笑意所之。\n壮盛智愚，殊不再来。\n爱时进趣，将以惠谁？\n泛泛放逸，亦同何为！\n歌以言志，戚戚欲何念！",
        "dynasty": "汉",
        "collection_info": null
    },
    {
        "title": "善哉行 其一",
        "author": "曹操",
        "content": "古公亶甫，积德垂仁。\n思弘一道，哲王于豳。\n太伯仲雍，王德之仁。\n行施百世，断发文身。\n伯夷叔齐，古之遗贤。\n让国不用，饿殂首山。\n智哉山甫，相彼宣王。\n何用杜伯，累我圣贤。\n齐桓之霸，赖得仲父。\n后任竖刁，虫流出户。\n晏子平仲，积德兼仁。\n与世沈德，未必思命。\n仲尼之世，主国为君。\n随制饮酒，扬波使官。",
        "dynasty": "汉",
        "collection_info": null
    },
    {
        "title": "善哉行 其二",
        "author": "曹操",
        "content": "自惜身薄祜，夙贱罹孤苦。\n既无三徙教，不闻过庭语。\n其穷如抽裂，自以思所怙。\n虽怀一介志，是时其能与！\n守穷者贫贱，惋叹泪如雨。\n泣涕于悲夫，乞活安能睹？\n我愿于天穷，琅邪倾侧左。\n虽欲竭忠诚，欣公归其楚。\n快人由为叹，抱情不得叙。\n显行天教人，谁知莫不绪。\n我愿何时随？此叹亦难处。\n今我将何照于光曜？释衔不如雨。",
        "dynasty": "汉",
        "collection_info": null
    },
    {
        "title": "善哉行 其三",
        "author": "曹操",
        "content": "朝日乐相乐，酣饮不知醉。\n悲弦激新声，长笛吹清气。\n弦歌感人肠，四坐皆欢悦。\n寥寥高堂上，凉风入我室。\n持满如不盈，有德者能卒。\n君子多苦心，所愁不但一。\n慊慊下白屋，吐握不可失。\n众宾饱满归，主人苦不悉。\n比翼翔云汉，罗者安所羁？\n冲静得自然，荣华何足为！",
        "dynasty": "汉",
        "collection_info": null
    },
    {
        "title": "步出夏门行 艳",
        "author": "曹操",
        "content": "云行雨步，超越九江之皋。\n临观异同，心意怀犹豫，不知当复何从？\n经过至我碣石，心惆怅我东海。",
        "dynasty": "汉",
        "collection_info": null
    },
    {
        "title": "步出夏门行 冬十月",
        "author": "曹操",
        "content": "孟冬十月，北风徘徊，\n天气肃清，繁霜霏霏。\n鹍鸡晨鸣，鸿雁南飞，\n鸷鸟潜藏，熊罴窟栖。\n钱镈停置，农收积场。\n逆旅整设，以通贾商。\n幸甚至哉！歌以咏志。",
        "dynasty": "汉",
        "collection_info": null
    },
    {
        "title": "步出夏门行 土不同",
        "author": "曹操",
        "content": "乡土不同，河朔隆冬。\n流澌浮漂，舟船行难。\n锥不入地，蘴藾深奥。\n水竭不流，冰坚可蹈。\n士隐者贫，勇侠轻非。\n心常叹怨，戚戚多悲。\n幸甚至哉！歌以咏志。",
        "dynasty": "汉",
        "collection_info": null
    },
    {
        "title": "谣俗词",
        "author": "曹操",
        "content": "瓮中无斗储，发箧无尺缯。\n友来从我贷，不知所以应。",
        "dynasty": "汉",
        "collection_info": null
    },
    {
        "title": "董逃歌词",
        "author": "曹操",
        "content": "德行不亏缺，变故自难常。\n郑康成行酒，伏地气绝；\n郭景图命尽于园桑。",
        "dynasty": "汉",
        "collection_info": null
    },
    {
        "title": "箜篌引",
        "author": "曹植",
        "content": "置酒高殿上，亲友从我游。\n中厨办丰膳，烹羊宰肥牛。\n秦筝何慷慨，齐瑟和且柔。\n阳阿奏奇舞，京洛出名讴。\n乐饮过三爵，缓带倾庶羞，\n主称千金寿。宾奉万年酬。\n久要不可忘，薄终义所尤。\n谦谦君子德，磬折欲何求。\n惊风飘白日，光景驰西流。\n盛时不可再，百年忽我遒。\n生存华屋处，零落归山丘。\n先民谁不死?知命复何忧。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "薤露行",
        "author": "曹植",
        "content": "天地无穷极，阴阳转相因。\n人居一世间，忽若风吹尘。\n愿得展功勤，输力于明君。\n怀此王佐才，慷慨独不群。\n鳞介尊神龙，走兽宗麒麟。\n虫兽犹知德，何况于士人。\n孔氏删诗书，王业粲已分。\n聘我径寸翰，流藻垂华芬。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "惟汉行",
        "author": "曹植",
        "content": "太极定二仪，清浊始以形。\n三光照八极，天道甚着明。\n为人立君长，欲以遂其生。\n行仁章以瑞，变故诫骄盈。\n神高而听卑，报若响应声。\n明主敬细微，三季瞢天经。\n二皇称至化，盛哉唐虞庭。\n禹汤既厥德，周亦致太平。\n在昔怀帝京，日昃不敢宁。\n济济在公朝，万载驰其名。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "平陵东",
        "author": "曹植",
        "content": "阊阖开，天衢通，\n被我羽衣乘飞龙。\n与仙期，东上蓬莱采灵芝。\n灵芝采之可服食，\n年若王父终无极。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "鰕[鱼且]篇",
        "author": "曹植",
        "content": "鰕[鱼且]游潢潦，不知江海流。\n燕雀戏藩柴，安识鸿鹄游。\n世士此诚明，大德固无俦。\n驾言登五岳，然后小陵丘。\n俯观上路人，势利惟是谋。\n雠高念皇家，远怀柔九州。\n抚剑而雷音，猛气纵横浮。\n汛泊彼嗷嗷，谁知壮士忧。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "吁嗟篇",
        "author": "曹植",
        "content": "吁嗟此转蓬，居世何独然！\n长去本根逝，宿夜无休闲。\n东西经七陌，南北越九阡。\n卒遇回风起，吹我入云间。\n自谓终天路，忽然下沈泉。\n惊飚接我出，故归彼中田。\n当南而更北，谓东而反西。\n宕宕当何依，忽亡而复存。\n飘飖周八泽，连翩历五山。\n流转无恒处，谁知吾苦艰！\n愿为中林草，秋随野火燔。\n糜灭岂不痛，愿与根黄连。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "豫章行二首",
        "author": "曹植",
        "content": "其一\n穷达难豫图，祸福信亦然。\n虞舜不逢尧，耕耘处中田。\n太公未遭文，渔钓终渭川。\n不见鲁孔丘，穷困陈蔡间。\n周公下白屋，天下称其贤。\n其二\n鸳鸯自朋亲，不若比翼连。\n他人虽同盟。骨肉天性然。\n周公穆康叔，管、蔡则流言。\n子臧让千乘，季札慕其贤。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "蒲生行浮萍篇",
        "author": "曹植",
        "content": "浮萍寄清水，随风东西流。\n结发辞严亲，来为君子仇。\n格勤在朝夕，无端获罪尤。\n在昔蒙恩惠，和乐如瑟琴，\n何意今摧颓，旷若参与商。\n荣英自有(方)[芳]，不若桂与兰。\n新人虽可爱，无若故所欢。\n行云有反期，君恩份中还！\n慊慊仰天叹，愁心将何诉？\n日月不恒处，人生忽若寓。\n悲风来入怀。泪下如垂露。\n发筐造裳衣，裁缝执与素。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "当来日大难",
        "author": "曹植",
        "content": "日苦短，乐有徐，\n乃置玉樽办东厨。\n广情故，心相于。\n阖门置酒，和乐欣欣。\n游马后来，辕车解轮。\n今日同堂，出门异乡。\n别易会难，各尽杯觞。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "丹霞蔽日行",
        "author": "曹植",
        "content": "封为昏乱，虐残中正。\n周室何隆，一门三圣。\n牧野致功，天亦革命。\n汉祚之兴，阶秦之衰。\n虽有南面，王道陵夷。\n炎光再幽，殄灭无遗。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "野田黄雀行",
        "author": "曹植",
        "content": "高树多悲风，海水扬其波。\n利剑不在掌，结友何须多！\n不见篱问雀，见鹞自投罗。\n罗家得雀喜，少年见雀悲。\n拔剑捎罗网，黄雀得飞飞。\n飞飞摩苍天，来下谢少年。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "门有万里客",
        "author": "曹植",
        "content": "门有万里客，问君何乡人！\n褰裳起从之，果得心所亲。\n挽裳对我泣，太息前自陈：\n本是朔方土，今为吴越民。\n行行将复行，去去适西秦。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "泰山梁甫行",
        "author": "曹植",
        "content": "八方各异气，干里殊风雨。\n剧哉边海民，寄身于草野。\n妻子象禽兽，行止依林阻。\n柴门何萧条，狐兔翔我宇。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "怨诗行",
        "author": "曹植",
        "content": "明月照高楼，流光正徘徊。\n上有愁思妇，悲叹有馀哀。\n一解昔问叹者谁，自云荡子妻。\n夫行逾十载，贱妄常独酒。\n二解念君过于渴，思君剧于饥。\n君作高山柏，妾为浊水泥。\n三解北风行萧萧，烈烈入吾耳。\n心中念故人，泪堕不能止。\n四解浮沉各异路，会合常何谐。\n愿作东北风，吹我入君怀。\n五解君怀常不开，贱妾当可依。\n恩情中道绝，流止任东西。\n六解我欲竞此曲，此曲悲且长。\n今日乐相乐，别后莫相忘。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "怨歌行",
        "author": "曹植",
        "content": "为君既不易，为臣良独难。\n忠信事不显，乃有见疑患。\n周公佐成王，金滕功不刊。\n推心辅王室，二叔反流言。\n待罪居东国，泣涕常流连。\n皇灵大动变，震雷风且寒。\n拔树偃秋稼，天威不可干。\n素服开金滕，感悟求其端。\n公旦事既显，成王乃哀叹。\n吾欲竞此曲，此曲悲且长。\n今日乐相乐，别后莫相忘。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "鼙舞歌五首",
        "author": "曹植",
        "content": "「圣皇篇」\n圣皇应历数，正康帝道休。\n九州咸宾服，威德洞八幽。\n三公奏诸王，不得久淹留。\n蕃位任至重，旧章咸属由。\n侍臣省文奏，陛下体仁慈。\n沉吟有爱恋，不忍听可之。\n迫有官典宪，不得顾恩私。\n诸王当就国，玺绥何累绍！\n便时舍外殿，宫省寂无人。\n主上增顾念，皇母怀苦辛。\n何以为赠赐，倾俯竭宝珍：\n文钱百亿万，采帛若烟云。\n乘舆服御物，锦罗与金银。\n龙旗垂九旒，羽盖参班轮。\n诸王自计念，无功荷厚德。\n思一效筋力，糜躯以报国。\n鸿胪拥节卫，副使随经营。\n贵戚并出送，夹道交辎軿。\n车服齐整设，（革韦）晔耀天精。\n武骑卫前后，鼓吹箫笳声。\n祖道魏东门，泪下沾冠缨。\n扳盖因内顾，俯仰慕同生。\n行行将日暮，何时还阙庭？\n车轮为徘徊，四马踌躇鸣。\n路人尚酸鼻，何况骨肉情！",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "灵芝篇",
        "author": "曹植",
        "content": "灵芝生天地，朱草被洛滨。\n荣华相晃耀，光采哗若神。\n古时有虞舜，父母顽且嚚，\n尽孝于田拢，烝烝不违仁。\n伯瑜年七十，彩衣以娱亲。\n慈母苔不痛，嘘唏涕沾巾。\n丁兰少失母，自伤早孤茕。\n刻木当严亲，朝夕致三牲。\n暴子见陵侮，犯罪以亡形，\n丈人为泣血，免戾全其名。\n董永遭家贫，父老财无遗，\n举假以供养，佣作致甘肥。\n责家填门至，不知何用归！\n天灵感至德，神女为秉机。\n岁月不安居！呜呼我皇考！\n生我既已晚，弃我何其早！\n「蓼莪」谁所兴？念之令人老。\n退咏南风诗，洒泪满祎袍(抱)。\n乱曰：圣皇君四海，德教朝夕宣，万国咸礼让，百姓家肃虔。\n庠序不失仪，孝弟处中田。户有曾闵子，比屋皆仁贤。\n髫龀无夭齿，黄发尽其年。陛下三万岁，慈母亦复然。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "大魏篇",
        "author": "曹植",
        "content": "大魏应灵符，天禄方甫始。\n圣德致泰和，神明为驱使。\n左右为供养，中殿宜皇子。\n陛下长寿考，群臣拜贺咸悦喜！\n积善有馀庆，宠禄固天常。\n众喜填门至，臣子蒙福祥。\n无患及阳遂，辅翼我圣皇。\n众吉咸集会，凶邪奸恶并灭亡。\n黄鹄游殿前，神鼎周四阿。\n玉马充乘舆，芝盖树九华。\n白虎戏西除，舍利从辟邪。\n骐骥蹑足舞，凤皇拊翼歌。\n丰年大置酒，玉樽列广庭。\n乐饮过三爵，朱颜暴已形。\n式宴不违礼，君臣歌「鹿鸣」。\n乐人舞鼙鼓，百官雷抃赞若惊。\n储礼如江海，积善若陵山。\n皇嗣繁且炽，孙子列曾玄。\n群臣咸称万岁，陛下长寿乐年。\n御酒停未饮，贵戚跪东厢。\n侍人承颜色，奉进金玉觞。\n此酒亦真酒，福禄当圣皇。\n陛下临轩笑，左右咸欢康。\n杯来一何迟!群僚以次行。\n赏赐累千亿，百官并富昌。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "精微篇",
        "author": "曹植",
        "content": "精微烂金石，至心动神明：\n杞妻哭死夫，梁山为之倾。\n子丹西质秦，乌白马角生。\n邹衍囚燕市，繁霜为夏零。\n关东有贤女，自字苏来卿，\n壮年报父仇，身没垂功名。\n女休逢赦书，白刃几在颈。\n俱上列仙籍，去死独就生。\n太仓令有罪，远征当就拘。\n自悲居无男，祸至无与俱。\n缇萦痛父言，荷担西上书，\n盘桓北阙下；泣泪何涟如！\n乞得并姊弟，没身赎父躯。\n汉文感其一女足成居。\n简子南渡河，津吏废舟船。\n执法将加刑，女娟拥棹前。\n妾父闻君来，将涉不测渊，\n畏惧风波起，祷祝祭名川。\n备礼飨神祗，为君求福先。\n不胜釂祀诚，至令犯罚艰。\n君必欲加诛，乞使知罪諐。\n妾愿以身代，至诚感苍天。\n国君高其义，其父用赦原。\n「河激」奏中流，筒子知其贤；\n归聘为夫人，荣宠超后先。\n辩女解父命，何况健少年！\n黄初发和气，明堂德教施。\n治道致太平，礼乐风俗移。\n刑措民无枉，怨女复何为！\n圣皇长寿考，景福常来仪。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "孟冬篇",
        "author": "曹植",
        "content": "孟冬十月，阴气厉清。\n武官诫田，讲旅统兵。\n元龟袭吉，元光着明。\n蚩尤跸路，风弭雨停。\n乘舆启行，鸾鸣幽轧。\n虎贲采骑，飞象珥鹖。\n钟鼓铿(卫)[锵]，萧管嘈喝。\n万骑齐镳，千乘等盖。\n夷山填谷，平林涤薮。\n张罗万里，尽其飞走。\n趯趯狡兔，扬白跳翰；\n猎以青骹，掩以修竿。\n韩卢宋鹊，呈才聘足。\n噬不尽绁，牵糜掎鹿。\n魏氏发机，养基抚弦，\n都卢寻高，搜索猴猿。\n庆忌孟贲，蹈谷超峦。\n张目决眦，发怒穿冠，\n顿熊扼虎，蹴豹搏貙。\n气有馀势，负象而趋。\n获车既盈，日侧乐终。\n罢役解徒，大飨离宫。\n乱曰：圣皇临飞轩，论功校猎徒。死禽积如京，流血成沟渠。\n明诏大劳赐，大官供有无。走马行酒醴，驱车布肉鱼。\n鸣鼓举觞爵，击钟釂无馀。绝纲纵麟麑，弛罩出凤雏。\n收功在羽校，威灵振鬼区。陛下长欢乐，永世合天符。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "桂之树行",
        "author": "曹植",
        "content": "桂之树，桂之树，\n桂生一何丽佳！\n扬朱华而翠叶，\n流芳布天涯。\n上有栖鸾，下有盘螭。\n桂之树，得道之真人咸来会讲，\n仙教尔服食日精。\n要道甚省不烦，淡泊无为自然。\n乘蹻万里之外，去留随意所欲存。\n高高上际于众外，下下乃穷极地天。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "当墙欲高行",
        "author": "曹植",
        "content": "龙欲升天须浮云，人之仕进待中人。\n众口可以铄金，谗言三至，慈母不亲。\n愦愦俗间，不辩伪真。\n愿欲披心自说陈，君门以九重，道远河无津。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "当欲游南山行",
        "author": "曹植",
        "content": "东海广且深，由卑下百川。\n五岳虽高大，不逆垢与尘。\n良木不十围，洪条无所因。\n长者能博爱，天下寄其身。\n大匠无弃材，船车用不均。\n锥刀各异能，何所独却前。\n嘉善而矜愚，大圣亦同然。\n仁者各寿考，四坐咸万年！",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "当事君行",
        "author": "曹植",
        "content": "人生有所贵尚，出门各异情。\n朱紫更相夺色，雅郑异音声，\n好恶随所爱憎，追举逐声名。\n百心可事一君，巧诈宁拙诚。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "当车以驾行",
        "author": "曹植",
        "content": "欢坐玉殿，会诸贵客。\n侍者行觞，主人离席。\n顾视东西厢，丝竹与鞞铎。\n不醉无归来，明灯以继夕。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "妾薄命二首",
        "author": "曹植",
        "content": "其一\n携玉手，喜同车，北上云阁飞除。\n钓台蹇产清虚，池塘观沼可娱。\n仰泛龙舟绿波，俯擢神草枝柯。\n想彼宓妃洛河，退咏汉女湘娥。\n其二\n日月既逝西藏，更会兰室洞房。\n华灯步障舒光，皎若日出扶桑。\n促樽合坐行觞，主人起舞□盘，\n能者穴触别端。腾觚飞爵阑干，\n同量等色齐颜。任意交属所欢，\n朱颜发外形兰。\n袖随礼容极情，妙舞仙仙体轻。\n裳解履遗绝缨，俯仰笑喧无呈。\n览持佳人玉颜，齐举金爵翠盘，\n手形罗袖良难，腕弱不胜珠环。\n坐者叹息舒颜，御金裛粉君傍，\n中有霍纳、都梁，鸡舌五味杂香，\n进者何人齐姜，恩重爱深难忘。\n召廷亲好宴私，但歌杯来何迟。\n客赋既醉言归，主人称露未晞。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "名都篇",
        "author": "曹植",
        "content": "名都多妖女，京洛出少年。\n宝剑值千金，被服丽且鲜，\n斗鸡东郊道，走马长楸间。\n驰骋未能半，双兔过我前。\n揽弓捷鸣镝，长驱上南山。\n左挽因右发，一纵两禽连。\n馀巧未及展，仰手接飞鸢。\n观者咸称善，众工归我妍。\n归来宴平乐，美酒斗十千。\n脍鲤臇胎鰕，炮鳖炙熊蹯。\n鸣俦啸匹侣，列坐竟长筵，\n连翩击鞠壤，巧捷惟万端。\n白日西南驰，光景不可攀。\n云散还城邑，清晨复来还。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "美女篇",
        "author": "曹植",
        "content": "美女妖且闲，采桑歧路间。\n柔条纷冉冉，落叶何翩翩。\n攘袖见素手，皓腕约金环。\n头上金爵钗，腰佩翠琅玕。\n明珠交玉体，珊瑚间木难。\n罗衣何飘飘，轻车随风还。\n顾盼遗光采，长啸气若兰。\n行徒用息驾，休者以忘餐。\n借问女安居？乃在城南端。\n青楼临大路，高门结重关。\n容华耀朝日，谁不希令颜。\n媒氏何所营，玉帛不时安。\n佳人慕高义，求贤良独难。\n众人徒嗷嗷，安知彼所观。\n盛年处房室，中夜起长叹。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "白马篇",
        "author": "曹植",
        "content": "白马饰金羁，连翩西北驰。\n借问谁家子，幽并游侠儿。\n少小去乡邑，扬声沙漠垂。\n宿昔秉良弓，楛矢何参差。\n控弦破左的，右发摧月支。\n仰手接飞猱，俯身散马蹄。\n狡捷过猴猿，勇剽若豹螭。\n边城多警急，胡虏数迁移。\n羽檄从北来，厉马登高堤。\n长驱蹈匈奴，左顾陵鲜卑。\n弃身锋刃端，性命安可怀！\n父母且不顾，何言子与妻。\n名编壮士籍，不得中顾私。\n捐躯赴国难，视死忽如归。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "苦息行",
        "author": "曹植",
        "content": "绿萝缘玉树，光曜桀相晖。\n下有两真人，举翅翻高飞。\n我心何踊跃，思欲攀云追。\n郁郁西岳颠；石室青忽与天连，\n中有耆年一隐士，须发皆皓然，\n策杖从吾游，教我要忘言。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "升天行二首",
        "author": "曹植",
        "content": "其一\n乘蹻追术士，远之蓬莱山。\n灵液飞素波，兰桂上参天。\n玄豹游其下，翔鹍戏其颠。\n乘风忽登举，仿佛见众仙。\n其二\n扶桑之所出，乃在朝阳溪。\n中心陵苍昊，布叶盖天涯。\n日出登东干，既夕没西枝。\n愿得纡阳辔，回日使东驰。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "五游篇",
        "author": "曹植",
        "content": "九州不足步，愿得凌云翔。\n逍遥八纮外，游目历遐荒。\n披我丹霞衣，袭我素霓裳。\n华盖纷暗蔼，六龙仰天骧。\n曜灵未移景，倏忽造昊苍。\n阊阖启丹扉，双阙曜朱光。\n徘徊文昌殿，登陟太微堂。\n上帝休西棂，群后集东厢。\n带我琼瑶佩，漱我沆瀣浆。\n蜘蹶玩灵芝。徙倚弄华芳。\n王子奉仙药，羡门进奇方。\n服食享遐纪，延寿保无疆。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "远游篇",
        "author": "曹植",
        "content": "远游临四海，俯仰观洪波。\n大鱼若曲陵，承浪相经过。\n灵鳌戴方丈，神岳严嵯峨。\n仙人翔其隅，玉女戏其阿。\n琼蕊可疗饥，仰首吸朝霞。\n昆仑本吾宅，中州非我家。\n将归谒东父，一举超流沙。\n鼓翼舞时风，长啸激清歌。\n金石固易弊，日月同光华。\n齐年与天地，万乘安足多。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "仙人篇",
        "author": "曹植",
        "content": "仙人揽六着，对博太山隅。\n湘娥抚琴瑟，秦女吹笙竿。\n玉樽盈桂酒，河伯献神色。\n四海一何局，九州安所知?\n韩终与王乔，要我于天挈衢。\n万里不足步，轻举凌太虚。\n飞腾逾景云，高风吹我躯。\n回驾观紫微，与帝合灵符。\n阎阅自嵯峨，双阙万丈馀。\n玉树扶道生，白虎夹门枢。\n驱风游四海，东过王母庐。\n俯观五岳间，人生如寄居。\n潜光养羽翼，进趣且徐徐。\n不见昔轩辕，升龙出鼎湖。\n徘徊九天下，与尔长相须。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "飞龙篇",
        "author": "曹植",
        "content": "晨游泰山，云雾窈窕。\n忽逢二童，颜色鲜好。\n乘彼白鹿，手翳芝草。\n我知真人，长跪问道。\n西登玉堂，金楼复道。\n授我仙药，神皇所造。\n教我服食，还精补脑。\n寿同金石，永世难老。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "斗鸡篇",
        "author": "曹植",
        "content": "游目极妙伎，清听厌宫商。\n主人寂无为，众宾进乐方。\n长经坐戏客，斗鸡观闲房。\n群雄正亩赫，双翅自飞扬。\n挥羽邀清风，悍目发朱光。\n摆落轻毛散，严距往往伤。\n长鸣入青云，扇冀独翱翔。\n愿蒙狸膏助，常得擅此场。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "盘石篇",
        "author": "曹植",
        "content": "盘石山颠石，飘飖涧底蓬。\n我本太山人，何为客淮东?\n蒹葭弥斥土，林木无分重。\n岸岩若崩缺，湖水何汹汹!\n蚌蛤被滨涯，光采如锦虹。\n高彼凌云霄，浮气象螭龙。\n鲸脊若丘陵，须若山上松。\n呼吸吞船欐，澎濞戏中鸿。\n方舟寻高价，珍宝丽以通。\n一举必千里，乘飔举帆幢。\n经危履险阻，未知命所钟。\n常恐沈黄垆，下与鼋鳖同。\n南极苍梧野，游眄穷九江。\n中夜指参辰，欲师当定从！\n仰天长太息，思想怀故邦。\n乘稃何所志，于磋我孔公！",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "驱车篇",
        "author": "曹植",
        "content": "驱车掸驾马，东到奉高城。\n神哉彼太山，五岳专其名。\n隆高贯云霓，嵯峨出太清。\n周流二六候，间置十二亭。\n上有涌醴泉，玉石扬华英。\n东北望吴野，西眺观日精。\n魂神所系属，逝者感斯征。\n王者以归天，效厥元功成。\n历代无不遵，礼记有品程。\n探策或长短。唯德享利贞。\n封者七十帝，轩皇元独灵。\n食霞漱沆瀣，毛羽被身形。\n发举蹈虚廓，径廷升窈冥。\n同寿东父年，旷代永长生。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "种葛篇",
        "author": "曹植",
        "content": "种葛南山下，葛藟自成阴。\n与君初婚时，结发恩义深。\n欢爱在枕席，宿昔同衣食。\n窃慕「棠棣」篇，好乐和瑟琴。\n行年将晚慕，佳人怀异心。\n恩纪旷不接，我情遂抑沉。\n出门当何顾，徘徊步北林。\n下有交颈兽，仰见双栖禽。\n攀枝长欢息，泪下沾罗襟。\n良马知我悲，延颈代我吟。\n昔为同池鱼，今为商与参。\n往古皆欢遇，我独困于今。\n弃置委天命，悠悠安可任。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "弃妇篇",
        "author": "曹植",
        "content": "石榴植前庭，绿叶摇缀青。\n丹华灼烈烈，璀彩有光荣。\n光荣哗流离，可以处淑灵。\n有鸟飞来集，柑翼以悲鸣。\n悲鸣夫何为？丹华实不成。\n拊心长叹息，无子当归宁。\n有于月经天，无子若流星；\n天月相终始，流星没无精。\n栖迟失所宜，下与瓦石并。\n忧怀从中来，叹息通鸡鸣。\n反侧不能寐，逍遥于前庭。\n蜘蹰还入房，肃肃帐幕声。\n搴帷更摄带，抚弦调鸣筝。\n慷慨有馀音，要妙悲且清。\n收泪长叹息，何以负神灵？\n招摇待霜露，何必春夏成。\n晚获为良实，愿君且安宁。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "应诏诗",
        "author": "曹植",
        "content": "肃承明沼，应会皇都。\n星陈夙驾，袜马脂车。\n命彼掌徒，肃我征旅。\n朝发鸾台，夕宿兰渚。\n芒芒原隰，祁祁士女。\n经彼公田，乐我稷黍。\n爰有樛木，重阴匪息。\n虽有根粮，饥不遑食。\n望城不过，面邑匪游；\n仆夫警策，平路是由。\n玄驷蔼蔼，扬漂沫。\n流风翼衡，轻云承盖。\n涉涧之滨，缘山之限，\n遵彼河浒，黄坂是阶。\n西脐关谷，或降或升，\n倦路，载寝载兴。\n将朝圣皇，匪敢晏宁。\n弭节长骛，指日遄征。\n前驱举燧，后乘抗旌，\n轮不辗运，銮无废声。\n爰暨帝室，税此西墉，\n嘉沼末赐，朝觐莫从。\n仰瞻城阈，俯惟阙庭，\n长怀永慕，忧心如酲。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "朔风诗",
        "author": "曹植",
        "content": "仰彼朔风，用怀魏都，\n愿骋代马，候忽北徂。\n凯风永至，思彼蛮方，\n愿随越鸟，翻飞南翔。\n四气代谢，悬景运周，\n别如俯仰，脱若三秋。\n昔我初迁，朱华未晞，\n今我旋止。素雪云飞。\n俯降干仞，仰登天阻，\n风飘蓬飞，载离寒暑。\n千仞易陟，天阻可越；\n昔我同袍，今永乖别。\n子好芳草，岂忘尔贻；\n繁华将茂，秋霜悴之。\n君不垂眷，岂云其诚？\n秋兰可喻，桂树冬荣。\n弦歌荡思，谁与销忧，\n临川慕思，何为泛舟！\n岂无和乐？游非我邻。\n谁忘泛舟？愧无榜人！",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "矫志诗",
        "author": "曹植",
        "content": "芝桂虽芳，难以饵烹，\n尸位素餐，难以成名。\n磁石引铁，于金不连；\n大朝举士，愚不闻焉。\n抱壁涂乞，无为贵宝；\n履仁遘祸，无为贵道。\n鹓雏远害，不羞卑栖；\n灵虬避难，不耻污泥。\n都蔗虽甘，杖之必折；\n巧言虽美，用之必灭。\n济济唐朝，万邦作孚。\n逢蒙虽巧，必得良弓；\n圣主虽知，必得英雄。\n螳螂见叹，齐士轻战，\n越王轼蛙，国以死献。\n道远知骥，世伪知贤，\n覆之帱之，顺天之矩，\n泽如凯风，惠如时雨。\n口为禁闼，舌为发机；\n门机之闿，楛矢不追。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "元会诗",
        "author": "曹植",
        "content": "初岁元祚，吉日惟良。\n乃为嘉会，宴此高堂。\n[尊卑列叙，典而有章。]\n衣裳鲜洁，黼黻玄黄。\n[清酤盈爵，中坐腾光。]\n珍膳杂沓，充溢圆方。\n[笙磬既设，筝瑟俱张。\n悲歌厉响，咀嚼清商。]\n俯视文轩，仰瞻华梁。\n愿保兹善，千载为常。\n欢笑尽娱，乐哉未央，\n皇室荣贵，寿考无疆。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "闺情",
        "author": "曹植",
        "content": "有美一人，被服纤罗。\n妖姿艳丽，蓊若春华。\n红颜[韦华]晔，云髻嵯峨。\n弹琴抚节，为我弦歌。\n清浊齐均，既亮且和。\n取乐今日，遑恤其他。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "公宴诗",
        "author": "曹植",
        "content": "公子敬爱客，终宴不知疲。\n清夜游西园，飞盖相追随。\n明月澄清影，列宿正参差。\n秋兰被长坂，朱华昌绿池。\n潜鱼跃清波，好鸟鸣高技。\n神飚接丹毂，轻荤随风移。\n飘飖放志意，千古长若斯。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "侍太子坐",
        "author": "曹植",
        "content": "白日曜青春，时雨静飞尘。\n寒冰辟炎景，凉风飘我身。\n清醴盈金殇，肴馔纵横陈。\n齐人进奇乐，歌者出西秦。\n翩翩我公子，机巧忽若神。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "赠徐干",
        "author": "曹植",
        "content": "惊风飘白日，忽然归西山。\n圆景光未满，众星灿以繁。\n志士营世业，小人亦不闲。\n聊且夜行游，游彼双阙间。\n文昌郁云兴，迎风高中天。\n春鸠鸣飞栋，流猋激棂轩。\n顾念蓬室士，贫贱诚足怜。\n薇藿弗充虚，皮褐犹不全。\n慷慨有悲心，兴文自成篇。\n宝弃怨何人？和氏有其愆。\n弹冠佚知己，知己谁不然。\n良田无晚岁，膏泽多丰年。\n亮怀璠玙美，积久德逾宣。\n亲交义在敦，申章复何言!",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "赠丁仪",
        "author": "曹植",
        "content": "初秋凉气发，庭树微销落。\n凝霜依玉除，清风飘飞阁。\n朝云不归山，霖雨成川泽。\n黍稷委畴陇，农夫安所获。\n在贵多忘贱，为恩谁能博！\n狐白足御冬，焉念无衣客!\n思慕延陵子，宝剑非所借。\n子岂宁尔心，亲交义不薄。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "赠王粲",
        "author": "曹植",
        "content": "端坐苦愁思，榄衣起西游。\n树木发春华，清池激长流。\n中有孤鸳鸯，哀鸣求匹俦。\n我愿执此鸟，惜哉无轻舟!\n欲归忘故道，顾望但怀愁。\n悲风鸣我侧，羲和逝不留。\n重阴润万物，何惧泽不周?\n谁令君多念，自使怀百忧。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "又赠丁仪王桀",
        "author": "曹植",
        "content": "从军度函谷，驱马过西京。\n山岑高无极，泾渭扬浊清。\n壮哉帝王居，佳丽殊百城。\n贝阙出浮云，承露概(泰)[太]清。\n皇佐扬天惠，四海无交兵。\n权家虽爱胜，全国为令名。\n君子在末位，不能歌德声。\n丁生怨在朝，王子欢自营。\n欢怨非贞则，中和诚可经。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "赠丁翼",
        "author": "曹植",
        "content": "嘉宾填城阙，丰膳出中厨。\n吾与二三子，曲宴此城隅。\n秦筝发西气，齐瑟扬东讴。\n肴来不虚归，觞至反无馀。\n我岂狎异人，朋友与我俱。\n大国多良材。譬海出明珠。\n君子义休偫，小人德无储。\n积善有馀庆，荣枯立可须。\n滔荡固大节，时俗多所拘。\n君子通大道，无愿无世儒。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "赠白马王彪",
        "author": "曹植",
        "content": "序曰：黄初四年(正)[五]月，白马王、任城王与余俱朝京师，会节气。到洛阳，任城王薨。至七月，与白马王还国。后有司以二王归蕃，道路宜异宿止，意每恨之!盖以大别在数日，是用自剖，与王辞焉，愤而成篇。\n其一\n谒帝承明庐，逝将归旧疆。\n清晨发皇邑，日夕过首阳。\n伊洛广且深，欲济川无梁。\n泛舟越洪涛，怨彼东路长，\n顾瞻恋城阙，引领情内伤。\n其二\n大谷何寥廓，山树郁苍苍。\n霖雨泥我涂，流潦浩纵横。\n中逵绝无轨，改辙登高冈。\n修坂造云日，我马玄以黄。\n其三\n玄黄犹能进，我思郁以纡，\n郁纡将何念，亲爱在离居。\n本图相与偕，中更不克俱。\n鸱枭鸣衡轭，豺狼当路衢；\n苍蝇兼白黑，谗巧令亲疏。\n欲还绝无蹊，揽辔止踟蹰。\n其四\n蜘蹰亦何留?相思无终极!\n秋风发微凉，寒蝉鸣无侧。\n原野何萧条，白日忽西匿。\n归鸟赴乔林，翩翩厉羽翼。\n孤兽走索群，衔草不遑食。\n感物伤我怀，抚心长太息。)\n其五\n太息将何为?天命与我违!\n奈何念同生，一往形不归。\n孤魂翔故域，灵柩寄京师。\n存者忽复过，亡没身自衰。\n人生处一世，忽若朝露晞。\n年在桑榆间，影响不能追。\n自顾非金石，咄唶令心悲。唶一作咤。\n其六\n心悲动我神，弃置莫复陈。\n丈夫志四海，万里犹比怜。\n恩爱苟不亏，在远分日亲。\n何必同衾帱，然后展殷勤。\n忧思成疾疹，无乃儿女仁。\n仓卒骨肉情，能不怀苦辛!\n其七\n苦辛何虑思?天命信可疑!\n虚无求列仙，松子久吾欺。\n变故在斯须，百年谁能持。\n离别永无会，执手将何时?\n王其爱玉体，俱享黄发期。\n收泪即长路，援笔从此辞。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "送应氏诗二首",
        "author": "曹植",
        "content": "其一\n步登北邙阪，遥望洛阳山。\n洛阳何寂寞，宫室尽烧焚。\n垣墙皆顿擗，荆棘上参天。\n不见旧耆老，但睹新少年。\n侧足无行径，荒畴不复田。\n游子久不归，不识陌与阡。\n中野何萧条，千里无人烟。\n念我平常居，气结不能言。\n其二\n清时难屡得，嘉会不可常。\n天地无终极，人命若朝霜。\n愿得展嬿婉，我友之朔方。\n亲昵并集送，置酒此河阳。\n中馈岂独薄，宾饮不尽觞。\n爱至望苦深，岂不愧中肠。\n山川阻且远，别促会日长。\n愿为比翼鸟，施翮起高翔。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "三良诗",
        "author": "曹植",
        "content": "功名不可为，忠义我所安。\n秦穆先下世，三臣皆自残。\n生时等荣乐，既没同忧患。\n谁言捐躯易?杀身诚独难!\n揽涕登君墓，临穴仰天叹。\n长夜何冥冥，一往不复还。\n黄鸟为悲鸣，哀哉伤肺肝。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "游仙诗",
        "author": "曹植",
        "content": "人生不满百，戚戚少欢娱。\n意欲奋六翮，排雾凌紫虚。\n蝉蜕同松乔，翻迹登鼎湖。\n翱翔九天上，骋辔远行游。\n东观扶桑曜，西临弱水流，\n北极玄天渚，南翔陟丹丘。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "杂诗六首",
        "author": "曹植",
        "content": "其一\n高台多悲风，朝日照北林。\n之子在万里，江湖迥且深。\n方舟安可极，离思故难任。\n孤雁飞南游，过庭长哀吟。\n翘思暮远人，愿欲托遗音。\n形影忽不见，翩翩伤我心。\n其二\n转蓬离本根，飘飖随长风。\n何意回飚举，吹我入云中。\n高高上无极，天路安可穷!\n类此游客子，捐躯远从戎。\n毛褐不掩形，薇藿常不充。\n去去莫复道，沈忧令人老。\n其三\n西北有织妇，绮缟何滨纷。\n明晨秉机杼，日昃不成文。\n太息终长夜，悲啸入青云。\n妾身守空闺，良人行从军。\n自期三年归，今已历九春。\n飞鸟绕树翔，噭噭鸣索群。\n愿为南流景，驰光见我君。\n其四\n南国有佳人，容华若桃李。\n朝游江北岸，夕宿潇湘沚。\n时俗薄朱颜，谁为发皓齿。\n俛仰岁将暮，荣耀难久恃\n其五\n仆夫早严驾，吾将远行游。\n远行欲何之?吴国为我仇。\n将骋万里途，东路安足由!\n江介多悲风，淮泗驰急流。\n愿欲一轻济，惜哉无方舟!\n闲居非吾志，甘心赴国扰。\n其六\n飞观百馀尺，临牖御棂轩。\n远望周千里，朝(日)[夕]见平原。\n烈士多悲心，小人偷自闲。\n国仇亮不塞，甘心思丧元。\n拊剑西南望，思欲赴太山。\n弦急悲声发，聆我慷慨言。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "闺情",
        "author": "曹植",
        "content": "揽衣出中闺，逍遥步两楹。\n闲房何寂寞，绿草被阶庭。\n空室自生风，百鸟翩南征。\n春思安可忘，忧戚与我(君)并。\n佳人在远道，妾身单且茕。\n欢会难再遇，芝兰不重荣。\n人皆弃旧爱，君岂若平生。\n寄松为女萝，依水如浮萍。\n赍身奉衿带，朝夕不堕倾。\n傥终顾盼恩，水副我中情。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "七哀诗",
        "author": "曹植",
        "content": "明月照高楼，流光正徘徊。\n上有愁思妇，悲叹有馀哀。\n借问叹者谁?言是荡子妻。\n君行逾十年，孤妾常独栖。\n君若清路尘，妾若浊水泥：\n浮沈各异势，会合何时谐?\n愿为西南风，长逝入君怀。\n君怀良不开，贱妾当何依!\n南方有瘴气，晨鸟不得飞。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "情诗",
        "author": "曹植",
        "content": "微阴翳阳景，清风飘我衣。\n游鱼潜绿水，翔鸟薄天飞。\n眇眇客行士，遥役不得归。\n始出严霜结，今来白露晞。\n游子叹「黍离」，处者歌「式微」。\n慷慨对嘉宾，凄怆内伤悲。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "喜雨诗",
        "author": "曹植",
        "content": "天覆何弥广，苞育此群生。\n弃之必憔悴，惠之则滋荣。\n庆云从北来，郁述西南征。\n时雨中夜降，长雷周我庭。\n嘉种盈膏壤，登秋毕有成。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "七步诗",
        "author": "曹植",
        "content": "煮豆持作羹，漉豉以为汁。\n萁向釜下然，豆在釜中泣。\n本是同根生，相煎何太急!\n煮豆燃豆萁，豆在釜中泣。\n本是同根生，相煎何太急。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "失题",
        "author": "曹植",
        "content": "双鹤俱邀游，相失东海傍。\n雄飞窜北朔，雌惊赴南湘。\n弃我交颈欢，离别各异方。\n不惜万里道，但恐天网张。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "离友诗二首",
        "author": "曹植",
        "content": "乡人有夏侯威者，少有成人之风。余尚其为人，与之昵好。王师振旅，送余于魏邦，心有眷然，为之陨涕。乃作离友之诗。\n其辞曰：\n[其一]\n王旅游兮背故乡，\n彼君子兮笃人纲，\n滕余行兮归朔方。\n驰原隰兮寻旧疆，\n车载奔兮马繁骧。\n涉浮济兮泛轻航，\n迄魏都兮息兰房，\n展宴好兮惟乐康。\n[其二]\n凉风肃兮白露滋，\n木感气兮柔叶辞。\n临渌水兮登重基，\n折秋华兮采灵芝，\n寻永归兮赠所思，\n感离隔兮会无期，\n伊郁悒兮情不怡!",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "妒诗",
        "author": "曹植",
        "content": "嗟尔同衾，\n曾不是志。\n宁彼冶容，\n安此妒忌。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "髑髅诗",
        "author": "曹植",
        "content": "牢落冥寞，\n与道相驱。\n隐然长寝，\n其乐无逾。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "艳歌",
        "author": "曹植",
        "content": "出自蓟北门，\n遥望胡池桑。\n枝枝自相值，\n叶叶自相当。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "乐府",
        "author": "曹植",
        "content": "墨出青松烟，\n笔出狡免翰。\n古人感鸟迹，\n文字有改判。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "芙蓉池",
        "author": "曹植",
        "content": "逍遥芙蓉池，\n翩翩戏轻舟。\n南扬栖双鹄，\n北柳有鸣鸠。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "言志",
        "author": "曹植",
        "content": "庆云未时兴，\n云龙潜作鱼。\n神鸾失其俦，\n还从燕雀居。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "杂诗",
        "author": "曹植",
        "content": "悠悠远行客，\n去家千馀里。\n出亦无所之，\n入亦无所止。\n浮云翳日光，\n悲风动地起。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "登台赋",
        "author": "曹植",
        "content": "从明后而嬉游兮，登层台以娱情。见太府之广开兮，观圣德之所营。建高(门)[殿]之嵯峨兮，浮双关乎太清。立中天之华观兮，连飞阁乎西城。临漳水之长流兮，望园果之滋荣。仰春风之和穆兮，听百鸟之悲鸣。天(云)(功)(垣)(坦)其既立兮，家愿得而获逞。扬仁化于宇内兮，尽肃恭于上京。虽桓文之为盛兮，岂足方乎圣明。休矣美矣！惠泽远扬。翼佐。[我]皇家兮，宁彼四方。同天地之矩量兮，齐日月之辉光。永贵尊而无极兮，等年寿于东王。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "节游赋",
        "author": "曹植",
        "content": "览宫宇之显丽，实大人之攸居。建三台于前处，飘飞陛以凌虚。连云阁以远径，营观榭于城隅。亢高轩以回眺，缘云霓而结疏。仰西岳之松岑，临漳滏之清渠。观靡靡而无终，何渺渺而难殊。亮灵后之所处，非吾人之所庐。于是仲春之月，百卉丛生，萋萋蔼蔼，翠叶朱茎；竹林青葱，珍果含荣。凯风发而时鸟欢，微波动而水虫鸣。感气运之和顺，乐时泽之有成。遂乃浮素盖，御骅骝，命友生，携同俦，诵风人之所叹，遂驾言而出游。步北园而驰骛，庶翱翔以解忧。望淇池之滉瀁，遂降集乎轻舟。浮沉蚁于金罍，行觞爵于好（亻丸）。丝竹发而响厉，悲风激于中流。且容与以尽观，聊永日而志愁。嗟羲和之奋迅，怨曜灵之无光。念人生之不永，若春日之微霜。谅遗名之可纪，信天命之无常。愈志荡以淫游，非经国之大纲。能曲宴而旋服，遂言归乎旧房。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "临观赋",
        "author": "曹植",
        "content": "登高墉兮望四泽，临长流兮送远客。春风畅兮气通灵，草含于兮木交茎。丘陵崛兮柏青，南园薆兮果载荣。乐时物之逸豫，悲予志之长违。叹「东山」之溯勤，歌「式微」以咏归。进无路以效公，退无隐以营私。俯无鳞以游遁，仰无翼以翻飞。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "游观赋",
        "author": "曹植",
        "content": "静闲居而无事，将游目以自娱。登北观而启路，涉云际之飞除。从熊罴之武士，荷长戟而先驱。罢若云归，会如雾聚。车不及回，尘不获举。奋袂成风，浑汗如雨。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "东征赋",
        "author": "曹植",
        "content": "建安十九年，王师东征吴寇，余典禁兵，卫宫省。然神武一举，东夷必克。想见振旅之盛，故作赋一篇。登城隅之飞观兮，望六师之所营。幡旗转而心异兮，舟揖动而伤情。顾身微而任显兮，愧任重而命轻。嗟我愁其何为兮，心遥思而悬旌。师旅凭皇穹之灵佑兮，亮元勋之必举。挥朱旗以东指兮，横大江而莫御。循戈橹于清流兮，汜云梯而容与。禽元帅于中舟兮，振灵威于东野。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "籍田赋",
        "author": "曹植",
        "content": "营畴万亩，厥田上上。奇柳夹路，名果被园。司农实掌，是谓公田。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "述行赋",
        "author": "曹植",
        "content": "寻曲路之南隅，观秦政之骊坟。哀黔首之罹毒，酷始皇之为君。濯余身于秦井，伟汤祷之若焚。[恨西夏之不纲]",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "感节赋",
        "author": "曹植",
        "content": "携友生而游观，尽宾主之所求。登高墉以永望，冀消日以忘忧。欣阳春之潜润，乐时泽之惠休。望候雁之翔集，想玄鸟之来游。嗟征夫之长勤，虽外逸而怀愁。惧天河之一回，没我身乎长流。岂吾乡之足顾，恋祖宗之灵丘。唯人生之忽过，若凿石之未耀。慕牛山之哀泣，惧平仲之我笑。折若华之翳日，庶朱光之常照。愿寄躯于飞蓬，乘阳风而远飘。亮吾志之不从，乃拊心以叹息。青云郁其西翔，飞鸟翩而上匿。欲纵体而从之，哀余身之无翼。大风隐其四起，扬黄尘之冥冥。鸟兽惊以求群，草木纷其扬英。见游鱼之涔灂，感流波之悲声。内纡曲而潜结，心怛惕以中惊。匪荣德之累身，恐年命之早零。慕归全之明义，庶不忝其所生。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "娱宾赋",
        "author": "曹植",
        "content": "[感夏日之炎景兮，游曲观之清凉]。遂衎宾而高会兮，丹帏晔以四张。办中厨之丰膳兮，作齐郑之妍倡。文人骋其妙说兮，飞轻翰而成章。谈在昔之清风兮，总贤圣之纪纲。欣公子之高义兮，德芬芳其若兰。扬仁恩于白屋兮，逾周公之弃餐。听仁风以忘忧兮，美酒清而肴甘。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "潜志赋",
        "author": "曹植",
        "content": "潜大道以游志，希往昔之遐烈。矫贞亮以作矢，当苑囿以呈艺。驱仁义以为禽，必忠信而后发。退隐身以灭迹，进出世而取容。且摧刚而和谋，接虔肃以静恭。亮知荣而守辱，匪徇天以为通。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "玄畅赋",
        "author": "曹植",
        "content": "夫富者非财也，贵者非宝也。或有轻爵禄而重荣声者，或有反性命而徇功名者。是以孔、老异情，杨、墨殊义。聊作斯赋，名曰玄畅。[庶以司马相如为「上林赋」，控引天地古今，陶神知机，擒理表微……]夫何希世之大人，罄天壤而作皇。该仁圣之上义，据神位以统方。补五帝之漏阙，缀三代之维纲。[口口口口口口，絙日际而来王。]侥余生之幸禄，遘九二之嘉祥。上同契于稷卨，降合颖于伊望。思荐宝以继佩，怨和璞之始镌。思黄钟以协律，怨伶夔之不存。嗟所图之莫合，怅蕴结而延伫。希鹏举以抟天，蹶青云而奋羽。舍余驷而改驾，任中才之展御。望前轨而致策，顾后乘而安驱。匪逞迈之短修，取全贞而保素。弘道德以为宇，筑无怨以作藩。播慈惠以为圃，耕柔顺以为田。不愧景而惭魄，信乐天之何欲。逸千载而流声，超遗黎而度俗。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "闲居赋",
        "author": "曹植",
        "content": "何吾人之介特，去朋匹而无俦。出靡时以娱志，入无乐以(消)(销)忧。何岁月之若骛，复民生之无常。感阳春之发节，聊轻驾而远翔。登高丘以延企，时薄暮而起雨。仰归云以载奔，遇兰蕙之长圃。冀芬芳之可服，结春衡以延伫。入虚廊之闲馆，步生风之高庑。疏密迩之修除，即蔽景之玄宇。翡翠翔于南枝，玄鹤鸣于北野。青鱼跃于东沼，白鸟戏于西渚。遂乃背通谷，对绿波，藉文茵，翳春华。丹毂更驰，羽骑相过。\n愬寒风以开襟。\n愿同衾于寒女。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "九愁赋",
        "author": "曹植",
        "content": "嗟离思之难忘，心惨毒而含哀。践南畿之末境，越引领之徘徊。眷浮云以太息，顾攀登而无阶。匪徇荣而愉乐，信旧都之可怀。恨时王之谬听，受奸枉之虚词。扬天威以临下，忽放臣而不疑。登高陵而反顾，心怀愁而荒悴。念先宠之既隆，哀后施之不遂。虽危亡之不豫，亮无远君之心。刈桂兰而秣马，舍余车于西林。愿接冀于归鸿，嗟高飞而莫攀。因流景而寄言，响一绝而不还。伤时俗之趋险，独怅望而长愁。感龙鸾而匿迹。如吾身之不留。窜江介之旷野，独渺渺而泛舟。思旅客之可悲，愍予身之翩翔。岂天监之孔明，将时运之无常！谓内思而自策，□乃昔之愆殃。以忠言而见黜，信毋负于时王。俗参差而不齐，岂毁誉之可同。竞昏瞀以营私，害予身之奉公。共朋党而妒贤，俾予济乎长江。嗟大化之移易，悲性命之攸遭。愁慊慊而继怀，怛惨惨而情挽。旷年载而不回，长去君兮悠远。御飞龙之婉蜒，扬翠霓之华旌。绝紫霄而高鹜，飘弭节于天庭。披轻云而下观，览九土之殊形。顾南郢之邦壤，咸芜秽而倚倾。骖盘桓而思服，仰御骧以悲鸣。纡予抉而长涕，仆夫感以失声。履先王之正路，岂淫径之可遵！知犯君之招咎，耻干媚而求亲。顾旋复之无轨，长自弃于遐滨。与麋鹿以为群，宿林薮之威蓁。野萧条而极望，旷千里而无人。民生期于必死，何自苦以终身！宁作清水之沉泥，不为浊路之飞尘。践蹊隧之危阻，登岧峣之高岑。见失群之离兽，觌偏栖之孤禽。怀愤激以切痛，苦回忍之在心。愁戚戚其无为，游绿林而逍遥。临白水以悲啸，猿惊听而失条。亮无怨而弃逐，乃余行之所招。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "叙愁赋",
        "author": "曹植",
        "content": "时家二女弟，故汉皇帝聘以为贵人。家母见二弟愁思，故令予作赋。曰：嗟妾身之微薄，信未达乎义方。遭母氏之圣善，奉恩化之弥长。迄盛年而始立，修女职于衣裳。承师保之明训，诵六列之篇章。观图像之遗形，窃庶几乎英皇。委微躯于帝室，充末列于椒房。荷印绂之令服，非陋才之所望。对床帐而太息，慕二亲以憎伤。扬罗袖而掩涕，起出户而彷徨。顾堂宇之旧处，悲——别之异乡。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "离思赋",
        "author": "曹植",
        "content": "建安十六年，大军西讨马超，太子留监国，植时从焉。意有忆恋，遂作离思赋云。在肇秋之嘉月，将耀师而西旗。余抱疾以宾从，扶衡轸而不怡。虑征期之方至，伤无阶以告辞。念嗣君之光惠，庶没命而不疑。欲毕力于旌麾，将何心而远之！愿我君之自爱，为皇朝而宝己。水重深而鱼悦，林修茂而鸟喜。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "释思赋",
        "author": "曹植",
        "content": "家弟出养族父郎中，伊予以兄弟之爱，心有恋然，作此赋以赠之。彼朋友之离别，犹求思乎白驹。况同生之义绝，重背亲而为疏。乐鸳鸯之同池，羡比翼之共林。亮根异其何戚，痛别干之伤心。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "幽思赋",
        "author": "曹植",
        "content": "倚高台之曲隅，处幽僻之闲深；望翔云之悠悠，羌朗霁而夕阴。顾秋华而零落，感岁莫而伤心。观跃鱼于南沼，聆鸣鹤于北林。搦素笔而慷慨，扬大雅之哀吟。仰清风以叹息，寄余思于悲弦。信有心而在远，重登高以临川。何余心之烦错，宁翰墨之能传。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "愁思赋",
        "author": "曹植",
        "content": "四节更王兮秋气悲，遥思惝怳兮若有遗。原野萧条兮烟无依，云高气静兮露凝玑。野草变色兮茎叶稀，鸣蜩抱木兮雁南飞。归室解裳兮步庭前，月光照怀兮星依天。居一世兮芳景迁，松乔难慕兮谁能仙。长短命也兮独何愆。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "怀亲赋",
        "author": "曹植",
        "content": "济阳南泽有先帝故营，遂停马住驾，造斯赋焉。猎平原而南骛，睹先帝之旧营。步壁垒之常制，识旌麾之所停。在官曹之典列，心仿佛于平生。回骥首而永游，赴修途以寻远。情眷恋而顾怀，魂须臾而九反。济阳南泽有先帝故营，遂停马住驾，造斯赋焉。猎平原而南骛，睹先帝之旧营。步壁垒之常制，识旌摩之所停。在官曹之典列，心仿佛于平生。回骥首而永游，赴修途以寻远。情眷恋而顾怀，魂须臾而九反。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "慰子赋",
        "author": "曹植",
        "content": "彼凡人之相亲，小离别而怀恋。况中殇之爱子，乃千秋而不见。入空室而独倚，对孤帏而切叹。痛人亡而物在，心何忍而复观。日晼晚而既没,月代照而舒光。仰列星以至晨，衣沾露而含霜。惟逝者之日远，怆伤心而绝肠。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "静思赋",
        "author": "曹植",
        "content": "夫何美女之(烂)(娴)妖，红颜晔而流光。卓特出而无匹，呈才好其莫当。性通畅以聪惠，行孊密而妍详。荫高岑以翳日，临绿水之清流。秋风起于中林，离鸟鸣而相求。愁惨惨以增伤悲，予安能乎淹留。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "归思赋",
        "author": "曹植",
        "content": "背故乡而迁徂，将遥憩乎北滨。经平常之旧居，感荒坏而莫振。城邑寂以空虚，草木秽而荆蓁。嗟乔木之无阴，处原野其何为!信乐土之足慕，忽并日之载驰。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "洛神赋",
        "author": "曹植",
        "content": "黄初三年，余朝京师，还济洛川。古人有言，斯水之神名曰宓妃。感宋玉对楚王说神女之事，遂作斯赋。其词曰：余从京师，言归东藩，背伊阙，越轘辕，经通谷，陵景山。日既西倾，车殆马烦。尔乃税驾乎蘅皋，秣驷乎芝田，容与乎阳林，流眄乎洛川。于是精移神骇，忽焉思散，俯则未察，仰以殊观。睹一丽人，于岩之畔。尔乃援御者而告之曰：“尔有觌于彼者乎？彼何人斯，若此之艳也!”御者对曰：“臣闻河洛之神，名曰宓妃。然则君王之所见，无乃是乎？其状若何，臣愿闻之。”余告之曰：其形也，翩若惊鸿，婉若游龙。荣曜秋菊，华茂春松。仿佛兮若轻云之蔽月，飘飘兮若流风之回雪。远而望之，皓若太阳升朝霞；迫而察之，灼若芙蕖出渌波。秾纤得(衷)(中)，修短合度。肩若削成，腰如约素。延颈秀项，皓质呈露。芳泽无加，铅华弗御。云髻峨峨，修眉联娟。丹唇外朗，皓齿内鲜。明眸善睐，靥辅承权。(环)(瑰)姿艳逸，仪静体闲。柔情绰态，媚于语言。奇服旷世，骨像应图。披罗衣之璀粲兮，珥瑶碧之华琚。戴金翠之首饰，缀明珠以耀躯。践远游之文履，曳雾绡之轻裾。微幽兰之芳蔼兮，步蜘蹰于山隅。于是忽焉纵体，以遨以嬉。左倚采旄，右荫桂旗。攘皓腕于神浒兮，采湍濑之玄芝。余情悦其淑美兮，心振荡而不怡。无良媒以接欢兮，托微波而通辞。愿诚素之先达兮，解玉佩而要之。嗟佳人之信修兮，羌习礼而明诗。抗琼珶以和予兮，指潜(川)[渊]而为期。执眷眷之款实兮，惧斯灵之我欺！感交甫之弃言兮，怅犹豫而狐疑。收和颜而静志兮，申礼防以自持。于是洛灵感焉，徙倚傍徨。神光离合，乍阴乍阳。竦轻躯以鹤立，若将飞而未翔。践椒涂之郁烈，步蘅薄而流芳。超长吟以永慕兮，声哀厉而弥长。尔乃众灵杂□，命俦啸侣，或戏清流，或翔神渚，或采明珠，或拾翠羽。从南湘之二妃，携汉滨之游女。叹匏瓜之无匹[兮]，咏牵牛之独处。扬轻袿之绮靡(兮)，翳修袖以延伫。体迅飞凫，飘忽若神。凌波微步，罗袜生尘。动无常则，若危若安。进止难期，若往若还。转眄流精，光润玉颜。含辞未吐，气若幽兰。华容婀娜，令我忘餐。于是屏翳收风，川后静波，冯夷鸣鼓，女娲清歌。腾文鱼以警乘，鸣玉鸾以偕逝。六龙俨其齐首，载云车之容裔。鲸鲵踊而夹毂，水禽翔而为卫。于是越北沚，过南冈，纡素领，回清扬。动朱唇以徐言，陈交接之大纲。恨人神之道殊(兮)，怨盛年之莫当。抗罗袂以掩涕兮，泪流襟之浪浪。悼良会之永绝兮。哀一逝而异乡。无微情以效爱兮，献江南之明珰。虽潜处于太阴，长寄心于君王。忽不悟其所舍，怅神霄而蔽光。于是背下陵高，足往(心)(神)留。遗情想象，顾望怀愁。冀灵体之复形，御轻舟而上溯。浮长川而忘反，思绵绵而增慕。夜耿耿而不寐，沾繁霜而至曙。命仆夫而就驾，吾将归乎东路。揽騑辔以抗策，怅盘桓而不能去。(记曰：植初求甄逸女不遂，后太祖因与五官中郎将，植昼思夜想，废寝与食。黄初中入朝，帝示植甄后玉镂金带枕，植见之，不觉泣下。时已为郭后谗死。帝仍以枕赍植。植还，度轘辕，息洛水上，因思甄氏，忽若有见，遂述其事，作「感甄赋」。后明帝见之，改为「洛神赋」。燮按：植在黄初，猜嫌方剧，安敢于帝前思甄泣下，帝又何至以甄枕赐植?此国章家典所无也。若事因感甄而名托洛神，间有之耳，岂待明帝始改?皆傅会者之过矣。)",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "愍志赋",
        "author": "曹植",
        "content": "或人有好邻人之女者，时无良媒，礼不成焉。彼女遂行适人。有言之于予者，予心感焉。乃作赋曰：\n窃托音于往昔，迄来春之不从。思同游而无路，倩壅隔而靡通。哀莫哀于永绝，悲莫悲于生离。岂良时之难俟，痛予质之日亏。登高楼以临下，望所欢之攸居。去君子之清宇，归小人之蓬庐。欲轻飞而从之，迫礼防之我拘。\n[妾秽宗之陋女，蒙日月之馀辉。委薄躯于贵戚，奉君子之裳衣。]",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "出妇赋",
        "author": "曹植",
        "content": "[妥十五而束带，辞父母而适人。]以才薄之陋质，奉君子之清尘。承颜色以接意，恐疏贱而不亲。悦新婚而忘妾，哀爱惠之中零。遂摧颓而失望，退幽屏于下庭。痛一旦而见弃，心忉忉以悲惊。衣入门之初服，背床室而出征。攀仆御而登车，左右悲而失声。嗟冤结而无诉，乃愁苦以长穷。恨无愆而见弃，悼君施之不终。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "感婚赋",
        "author": "曹植",
        "content": "阳气动兮淑清，百卉郁兮含英。春风起兮萧条，蛰虫出兮悲鸣。顾有怀兮妖娆，用搔首兮屏营，登清台以荡志，伏高轩而游情。悲良媒之不顾，惧欢媾之不成。慨仰首而太息，风飘飘以动缨。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "大暑赋",
        "author": "曹植",
        "content": "炎帝掌节，祝融司方；羲和按辔，南雀舞衡。[映扶桑之高炽，燎九日之重光。大暑赫其遂蒸，玄服革而尚黄。]蛇折鳞于灵窟，龙解角于皓苍。遂乃温风赫(戏)(曦)，草木垂干。山(折)[拆]海沸，沙融砾烂；飞鱼跃渚，潜鼋浮岸。鸟张翼而近栖，兽交游而云散。于时黎庶徙倚，棋布叶分。机女绝综，农夫释耘。背暑者不群而齐迹，向阴者不会而成群。于是大人迁居宅幽。绥神育灵。云屋重构，闲房肃清。寒泉涌流，玄木奋荣。积素冰于幽馆，气飞结而为霜。奏白雪于琴瑟，朔风感而增凉。\n[壮皇居之瑰玮兮，步八闳而为宇。节四运之常气兮，逾太素之仪矩。]",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "愁霖赋",
        "author": "曹植",
        "content": "迎朔风而爰迈兮，雨微微而逮行。悼朝阳之隐曜兮，怨北辰之潜精。车结辙以盘桓兮，马踯躅以悲鸣。攀扶桑而仰观兮，假九日于天皇。瞻沈云之泱漭兮，哀吾愿之不将。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "又愁霖赋",
        "author": "曹植",
        "content": "夫[何]季秋之淫雨兮，既弥日而成霖。瞻玄云之（目奄）（目奄）兮，听长溜之淋淋。中宵卧而叹息，起（饣希）带而抚琴。(校点者按：严可均考证此篇非曹植作。)",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "喜霁赋",
        "author": "曹植",
        "content": "禹身逝于旸旴，卒锡圭而告成。汤感旱于殷时，造桑林而敷诚。动玉(朝)[辋]而云披，鸣銮铃而日阳，指北极以为期，吾将倍道而兼行。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "宝刀赋",
        "author": "曹植",
        "content": "建安中，家父魏王，乃命有司造宝刀五枚，三年乃就，以龙、虎、熊、马、雀为识。太子得一，余及余弟饶阳侯各得一焉。其馀二枚，家王自杖之。赋曰：\n有皇汉之明后，思潜达而玄通。飞文义以博致，扬武备以御凶。乃炽火炎炉，铄铁挺英。乌获奋椎，欧冶是营。扇景风以激气，飞光鉴于天庭。爰告祠于太一，乃感梦而通灵。然后砺以五方之石，凿以中黄之壤；规员景以定环，掳神思而造像。垂华纷之葳蕤，流翠采之（火养）晃。[故其利：]陆斩犀革，水断龙角；轻击浮截，刃不瀸流。逾南越之巨阙，超西楚之太阿。实真人之攸御，永天禄而是荷",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "九华扇赋",
        "author": "曹植",
        "content": "昔吾先君常侍，得幸汉桓帝，[时]赐尚方[竹]扇。〔其扇]不方不圆，其中结成文，名曰九华[扇]。其辞曰：\n有神区之名竹，生不周之高岑。对绿水之素波，背玄涧之重深。体虚畅以立干，播翠叶以成林。形五离而九折，蔑牦解而缕分。效虬龙之婉蜒，法红霓之氤氲。[抒微妙以历时，口九层之华文。尔乃浸以芷若，拂以江蓠，摇口五音，濯以兰池。]因形致好，不常厥仪。方不应矩，圆不中规。随皓腕以徐转，发惠风之微寒。时气清以方厉，纷飘动兮绮纨。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "迷迭香赋",
        "author": "曹植",
        "content": "播西都之丽草兮，应青春而凝晖。流翠叶于纤柯兮，结微根于丹墀。信繁华之速实兮，弗见凋于严霜。芳暮秋之幽兰兮，丽昆仑之英芝。既经时而收采兮，遂幽杀以增芳，去枝叶而特御兮，入绡縠之雾裳。附玉体以行止兮，顺微风而舒光。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "车渠碗赋",
        "author": "曹植",
        "content": "惟斯碗之所生，于凉风之浚湄。采金光之定色，拟朝阳而发辉。丰玄素之（日韦）晔，带朱荣之葳蕤。缊丝纶以肆采，藻繁布以相追。翩飘飖而浮景，若惊鹄之双飞。隐神璞于西野，弥百叶而莫希。于时乃有笃厚神后，广被仁声。夷慕义而重使，献兹宝于斯庭。命公输之巧匠，穷妍丽之殊形。华色灿烂，文若点成。郁蓊云蒸，婉蜒龙征，光如激电，影若浮星。何神怪之巨伟，信一览而九惊。虽离朱之聪目，内炫耀而失精。何明丽之可悦，超群宝而特章。俟君子之闲燕，酌甘醴于斯觥，既娱情而可贵，故永御而不忘。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "酒赋",
        "author": "曹植",
        "content": "余览扬雄「酒赋」，辞甚瑰玮。颇戏而不雅，聊作「酒赋」，粗究其终始。赋曰：\n嘉仪氏之造思，亮兹美之独珍。[嗟曲口之殊味，口口口口口口。]仰酒旗之景曜，协嘉号于天辰。[穆公酣而兴霸，汉祖醉而蛇分。]穆生以礼而辞楚，侯赢感爵而轻秦。[谅千钟之可慕，何百觚之足云。]其味有[口口亮沂，久载休名。]宜城醪醴，苍梧醥清。或秋藏冬发，或春酝夏成。或云沸潮涌，或素蚁浮萍。尔乃王孙公子，游侠翱翔，将承芬以接意，会陵云之朱堂。献酬交错，宴笑无方。(以)[于]是饮者并醉，纵横喧哗。或扬袂(屡)[起]舞，或扣剑清歌；或颦噈辞觞，或奋爵横飞；或歌骊驹既驾，或称朝露未晞。于斯时也，质者或文，刚者或仁，卑者忘贱，窭者忘贫。[和睚眦之宿憾，虽怨仇其必亲。]于是矫俗先生闻之而叹曰：噫!夫言何容易，此乃淫荒之源，非作者之事。若耽于觞酌，流情纵逸，先王所禁，君子所斥。\n[叙嘉宾之欢会，惟耽乐之既阕。日晻暗于桑榆兮，命仆夫而皆逝。]\n[安沈湎而为娱，非往圣之所述。辟酒诰之明戒，同元凶于三季。]",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "植橘赋",
        "author": "曹植",
        "content": "有朱橘之珍树，于鹑火之遐乡。禀太阳之烈气，嘉杲日之休光。体天然之素分，不迁徙于殊方。播万里而遥植，列铜爵之园庭。背山川之暖气，处玄朔之肃清。邦换壤别，爰(几)[用]丧生。处彼不凋，在此先零。朱实不衔，焉得素荣！惜寒暑之不均，嗟华实之永乖。仰凯风以倾叶，冀炎气之可怀。飏鸣条以流响，希越鸟之来栖。夫灵德之所感，物无微而不和。神盖幽而易激，信(地)[天]道之不讹。既萌根而弗干，谅结叶而不华。渐玄化而弗变，非彰德于邦家。附微条以叹息，哀草木之难化。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "芙蓉赋",
        "author": "曹植",
        "content": "览百卉之英茂，无斯华之独灵。结修根于重壤，泛清流而擢茎。[退润王宇，进文帝庭。竦芳柯以从风，奋纤枝之璀璨。]其始荣也，皎若夜光寻扶桑；其杨晖也，晃若九阳出旸谷。芙蓉蹇产，菡萏星属。丝条垂珠，丹荣吐绿。焜焜（韦华）（韦华），烂若龙烛。观者终朝，情犹未足。于是狡童嫒女，相与同游，擢素手于罗袖，接红葩于中流。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "槐赋",
        "author": "曹植",
        "content": "羡良木之华丽，爰获贵于至尊。凭文昌之华殿，森列峙乎端门。观朱榱(以)[之]振条，据文陛而结根。畅沉阴以溥覆，似明后之垂恩。在季春以初茂，践朱夏而乃繁。覆阳精之炎景，散流耀以增鲜",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "神龟赋",
        "author": "曹植",
        "content": "龟寿千岁。时有遗余龟者，数日而死，肌肉消尽，唯甲存焉。余感而赋之。曰：嘉四灵之建德，各潜位乎一方：苍龙虬于东岳，白虎啸于西岗，玄武集于寒门，朱雀栖于南乡。顺仁风以消息，应圣时后而翔。嗟神龟之奇物，体干坤之自然。下夷方以则地，上规隆而法天。顺阴阳以呼吸，藏景曜于重泉。餐飞尘以实气，饮不竭于朝露。步容趾以俯仰，时鸾回而鹤顾。忽万载而不恤，周无疆于太素。感白龙之翔翥，卒不免乎豫且。虽见珍于宗庙，罹刳剥之重辜。欲诉怨于上帝，将等愧乎游鱼。惧沈泥之逢殆，赴芳莲以巢居。安玄云而好静，不淫翔而改度。昔严周之抗节，援斯灵而托喻。嗟禄运之屯蹇，终遇获于江滨。归笼槛以幽处，遭淳美之仁人。昼顾瞻以终日，夕抚顺而接晨。遘淫灾以殒越，命剿绝而不振。天道昧而未分，神明幽而难烛。黄氏没于空泽，乔松化于株木。蛇折鳞于平皋，龙脱骨于深谷。亮物类之迁化，疑斯灵之解壳。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "白鹤赋",
        "author": "曹植",
        "content": "嗟皓丽之素鸟兮，含奇气之淑祥。薄幽林以屏处兮，荫重景之馀光。狭单巢于弱条兮，惧冲风之难当。无沙棠之逸志兮，欣六翮之不伤。承邂逅之侥幸兮，得接翼于鸾凰。同毛衣之气类兮，信休息之同行。痛美会之中绝兮，遘严灾而逢殃。共太息而祗惧兮，抑吞声而不扬。伤本规之违忤，怅离群而独处。恒窜伏以穷栖，独哀鸣而戢羽。冀大纲之难结，得奋翅而远游。聆雅琴之清韵，记六翮之未流。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "鹦鹉赋",
        "author": "曹植",
        "content": "美洲中之令鸟，越众类之殊名。感阳和而振翼，遁太阴以存形。遇旅人之严网，(殊)[残]六翮之无遗。身(絓)[挂]滞于重，孤雌鸣而独归。岂予身之足惜，怜众雏之未飞。分靡躯以润镬，何全济之敢希。蒙含育之厚德，奉君子之光辉。怨身轻而施重，恐往惠之中亏。常戢心以怀惧，虽处安其若危。永哀鸣其报德，庶终来而不疲。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "离缴雁赋",
        "author": "曹植",
        "content": "余游于(武陵)[玄武陂]中，有雁离缴，不能复飞，顾命舟人追而得之，故怜而赋焉。怜孤雁之偏特[兮]，情惆焉而内伤。寻淑类之殊异兮，禀上天之休祥。含中和之纯气[兮],赴四节而征行。远玄冬于南裔兮，避炎夏于朔方。白露凄以飞〔扬]兮，秋风发乎西商。感节运之复至兮，假魏道而翱翔。接羽翮以南北兮，情逸豫而永康。望范氏之发机兮，播纤缴以凌云。挂微躯之轻翼兮，忽颓落而离群。旅朋惊而鸣逝兮，徒矫首而莫闻。甘充君之下厨，膏函牛之鼎镬。蒙生余之顾覆，何思施之隆博！于是纵躯(归)[委]命，无虑无求；饥食稻梁，渴饮清流。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "鹖赋",
        "author": "曹植",
        "content": "鹖之为禽，猛气其斗，终无胜负，期于必死，遂赋之焉。美遐圻之伟鸟，生太行之岩阻。体贞刚之烈性，亮(金)[干]德之所辅。戴毛角之双立，扬玄黄之劲羽。其沉陨而重辱，有节(侠)[士]之仪矩。降居檀泽，高处保岑。游不同岭，栖必异林。若有翻雄骇逝，孤雌惊翔，则长鸣挑敌，鼓翼专场。逾高越壑，双(不)[战]只僵，阶侍斯珥，俯耀文墀；成武官之首饰，增庭燎之(高)[光]辉。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "鹞雀赋",
        "author": "曹植",
        "content": "鹞欲取雀。雀自言：“雀微贱，身体些小，肌肉瘠瘦，所得盖少。君欲相啖，实不足饱。”鹞得雀，初不敢语。“顷来轗轲，资粮乏旅。三日不食，略思死鼠。今日相得，宁复置汝！”雀得鹞言，意甚怔营：“性命至重，雀鼠贪生；君得一食，我命是倾。皇天降鉴，贤者是听。”鹞得雀言，意甚怛惋。当死毙雀，头如果蒜。不早首服，烈颈大唤。行人闻之，莫不往观。雀得鹞言，意甚不移。[依一枣树,藂（艹农）多刺。]目如擘椒，跳萧二翅。我当死矣，略无可避。鹞乃置雀，良久方去。二雀相逢，似是公妪，相将入草，共上一树。仍叙本末，辛苦相语。向者近出，为鹞所捕。赖我翻捷，体素便附。说我辨语，千条万句。欺恐舍长，令儿大怖。我之得免，复胜于免。自今徙意，莫复相妒。[言雀者但食牛矢中豆，马矢中粟。]",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "蝉赋",
        "author": "曹植",
        "content": "唯夫蝉之清素兮，潜厥类乎太阴。在盛阳之仲夏兮，始游豫乎芳林。实澹泊而寡欲兮，独怡乐而长吟。声皦皦而弥厉兮，似贞士之介心。内含和而弗食兮，与众物而无求。栖高枝而仰首兮，漱朝露之清流。隐柔桑之稠叶兮，快啁号以遁暑。苦黄雀之作害兮，患螳螂之劲斧。冀飘翔而远托兮，毒蜘蛛之网罟。欲降身而卑窜兮，惧草虫之袭予。免众难而弗获兮，遥迁集乎宫宇。依名果之茂阴兮，托修干以静处。有翩翩之狡童兮，步容与于园圃。体离朱之聪视兮，姿才捷于狝猿。条罔叶而不挽兮，树无干而不缘。翳轻躯而奋进兮，跪侧足以自闲。恐余身之惊骇兮，精曾睨而目连。持柔竿之冉冉兮，运微粘而我缠。欲翻飞而逾滞兮，知性命之长捐。委厥体于膳夫。归炎炭而就燔。秋霜纷以宵下，晨风烈其过庭。气（忄替）怛而薄躯，足攀木而失茎。吟嘶哑以沮败，状枯槁以丧(刑)[形]。乱曰：诗叹鸣蜩，声嘒嘒兮，盛阳则来，太阴逝兮。皎皎贞素，侔夷节兮。帝臣是戴，尚其洁兮。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "蝙蝠赋",
        "author": "曹植",
        "content": "吁何奸气，生兹蝙蝠。形殊性诡，每变常式。行不由足，飞不假翼。明伏暗动，[□□□□。]尽似鼠形，谓鸟不似，二足为毛，飞而含齿。巢不哺鷇，空不乳子。不容毛群，斥逐羽族。下不蹈陆，上不冯木。",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "迁都赋",
        "author": "曹植",
        "content": "余初封平原，转出临淄，中命鄄城，遂徙雍丘，改邑浚仪，而末将适于东阿。号则六易，居实三迁。连遇瘠土，衣食不继。\n[览干元之兆域兮，本人物乎上世。纷混沌而未分，与禽兽乎无别。椓蠡□而食蔬，摭皮毛以自蔽。]",
        "dynasty": "汉",
        "collection_info": {
            "collection": "曹植全集"
        }
    },
    {
        "title": "停云并序",
        "author": "陶渊明",
        "content": "霭霭停云，蒙蒙时雨。\n八表同昏，平路伊阻。\n静寄东轩，春醒独抚。\n良朋悠邈，搔首延伫。\n停云霭霭，时雨蒙蒙。\n八表同昏，平陆成江。\n有酒有酒，闲饮东窗。\n愿言怀人，舟车靡从。\n东园之树，枝条载荣。\n竞用新好，以抬余情。\n人亦有言：日月于征。\n安得促席，说彼平生。\n翩翩飞鸟，息我庭柯。\n敛翩闲止，好声相和。\n岂无他人，念子实多。\n愿言不获，抱恨如何！",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "title": "时运并序",
        "author": "陶渊明",
        "content": "迈迈时运，穆穆良朝。\n袭我春服，薄言东郊。\n山涤余霭，宇暖微霄。\n有风自南，翼彼新苗。\n洋洋平泽，乃漱乃灌。\n邈邈遐景，载欣载瞩。\n人亦有言，称心易足。\n挥兹一觞，陶然自乐。\n延目中流，悠想清沂。\n童冠齐业，闲咏以归。\n我爱其静，寤寐交挥。\n但恨殊世，逸不可追。\n斯晨斯夕，言息其庐。\n花药分列，林竹翳如。\n清琴横床，浊酒半壶。\n黄唐莫逮，慨独在余。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "title": "荣木并序",
        "author": "陶渊明",
        "content": "采采荣木，结根于兹。\n晨耀其华，夕已丧之。\n人生若寄，憔悴有时。\n静言孔念，中心怅而。\n采采荣木，于兹托根。\n繁华朝起，慨暮不存。\n贞脆由人，祸福无门。\n匪道易依，匪善奚敦？\n嗟予小子，禀兹固陋。\n徂年既流，业不增旧。\n志彼不舍，安此日富。\n我之怀矣，怛焉内疚。\n先师遗训，余岂之坠。\n四十无闻，斯不足畏。\n脂我名车，策我名骥。\n千里虽遥，孰敢不至。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "title": "赠长沙公并序",
        "author": "陶渊明",
        "content": "同源分流，人易世疏。\n慨然寤叹，念兹厥初。\n礼服遂悠，岁月眇徂。\n感彼行路，眷然踌躇。\n放穆令族，允构斯堂。\n谐气冬暄，映怀圭璋。\n爱采春华，载警秋霜。\n我曰钦哉，实宗之光。\n伊余云遘，在长忘同。\n笑言未久，逝焉西东。\n遥遥三湘，滔滔九江。\n山川阻远，行李时通。\n何以写心，贻此话言。\n进篑虽微，终焉为山。\n敬哉离人，临路凄然。\n款襟或辽，音问其先。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "title": "酬丁柴桑",
        "author": "陶渊明",
        "content": "有客有客，爱来宦止。\n秉直司聪，惠于百里。\n冶胜如归，聆善若始。\n匪惟谐也，屡有良游。\n载言载眺，以写我忧。\n放欢一遇，既醉还休。\n实欣心期，方从我游。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "title": "答庞参军并序",
        "author": "陶渊明",
        "content": "衡门之下，有琴有书。\n载弹载咏，爱得我娱。\n岂无他好，乐是幽居。\n朝为灌园，夕僵蓬庐。\n人之所宝，尚或未珍。\n不有同好，云胡以亲？\n我求良友，实靓怀人。\n欢心孔洽，栋宇惟邻。\n伊余怀人，欣德孜孜。\n我有旨酒，与汝乐之。\n乃陈好言，乃着新诗。\n一日不见，如何不思。\n嘉游未斁，誓将离分。\n送尔于路，衔筋无欣。\n依依旧楚，邈邈西云。\n之子之远，良话曷闻。\n昔我云别，仓庚载鸣。\n今也遇之，霰雪飘零。\n大藩有命，作使上京。\n岂忘宴安，王事靡宁。\n惨惨寒日，肃肃其风。\n翩彼方舟，容裔江中。\n勖哉征人，在始思终。\n敬兹良辰，以保尔躬。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "title": "劝农",
        "author": "陶渊明",
        "content": "悠悠上古，厥初生民。\n做然自足，抱朴含真。\n智巧既萌，资待靡因。\n谁其赡之？实赖哲人员。\n哲人伊何？时惟后稷。\n赡之伊何？实曰播植。\n舜既躬耕，禹亦稼穑。\n远若周典，八政始食。\n熙熙令德，猗猗原陆。\n卉木繁荣，和风清穆。\n纷纷士女，趋时竞逐。\n桑妇宵兴，农夫野宿。\n气节易过，和泽难久。\n冀缺携俪，沮溺结耦。\n相彼贤达，犹勤垄亩。\n蚓兹众庶，曳裾拱手！\n民生在勤，勤则不匮。\n宴安自逸，岁暮奚冀？\n担石不储，饥寒交至。\n顾尔恃列，能不怀愧？\n孔耽道德，樊须是鄙。\n董乐琴书，田园不履。\n若能超然，投迹高轨。\n敢不敛袄，敬赞德美。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "title": "命子",
        "author": "陶渊明",
        "content": "悠悠我祖，爱自陶唐。\n邈焉虞宾，历世重光。\n御龙勤夏，豸韦翼商。\n穆穆司徒，厥族以昌。\n纷纷战国，漠漠衰周。\n风隐于林，幽人在丘。\n逸虬绕云，奔鲸骇流。\n天集有汉，眷予愍侯。\n放赫愍侯，运当攀龙。\n抚剑风迈，显兹武功。\n书誓山河，启土开封。\n斖斖丞相，允迪前踪。\n浑浑长源，蔚蔚洪柯。\n群川载导，众条载罗。\n时有语默，运因隆窊。\n在我中晋，业融长沙。\n桓桓长沙，伊勋伊德。\n天子畴我，专征南国。\n功遂辞归，临宠不忒。\n孰谓斯心，而近可得？\n肃矣我祖，慎终如始。\n直方二台，惠和千里。\n放皇仁考，淡焉虚止。\n寄迹风云，冥兹愠喜。\n嗟余寡陋，瞻望弗及。\n顾惭华鬓，负影只立。\n三千之罪，无后为急。\n我诚念哉，呱闻尔泣。\n卜云嘉日，占亦良时。\n名汝曰俨，字汝求思。\n温恭朝夕，念兹在兹。\n尚想孔伋，庶其企而。\n厉夜生子，遽而求火。\n凡百有心，奚特于我。\n既见其生，实欲其可。\n人亦有言，斯情无假。\n日居月诸，渐免于孩。\n福不虚至，祸亦易来。\n夙兴夜寐，愿尔斯才。\n尔之不才，亦已焉哉。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "title": "形影神并序",
        "author": "陶渊明",
        "content": "天地长不没，山川无改时。\n草木得常理，霜露荣悴之。\n谓人最灵智，独复不如兹。\n适见在世中，奄去靡归期。\n奚觉无一人，亲识岂相思？\n但余平生物，举目情凄而。\n我无腾化术，必尔不复疑。\n愿君取吾言，得酒莫苟辞。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "影答形",
        "author": "陶渊明",
        "content": "存生不可言，卫生每苦拙。\n诚愿游昆华，邈然兹道绝。\n与子相遇来，未尝异悲悦。\n憩荫苦暂乖，止日终不别。\n此同既难常，黯尔俱时灭。\n身没名亦尽，念之五情热。\n立善有遗爱，胡为不自竭？\n酒云能消忧，方此诅不劣!",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "神释",
        "author": "陶渊明",
        "content": "大钩无私力，万理自森着。\n人为三才中，岂不以我故！\n与君虽异物，生而相依附。\n结托善恶同，安得不相语！\n三皇大圣人，今复在何处？\n彭祖爱永年，欲留不得住。\n老少同一死，贤愚无复数。\n日醉或能忘，将非促龄具？\n立善常所欣，谁当为汝誉？\n甚念伤吾生，正宜委运去。\n纵浪大化中，不喜亦不惧。\n应尽便须尽，无复独多虑。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "九日闲居并序",
        "author": "陶渊明",
        "content": "世短意常多，斯人乐久生。\n日月依辰至，举俗爱其名。\n露凄暄风息，气澈天象明。\n往燕无遗影，来雁有余声。\n酒能法百虑，菊解制颓龄。\n如何蓬庐士，空视时运倾！\n尘爵耻虚罍，寒华徒自荣。\n敛襟独闲谣，缅焉起深情。\n栖迟固多娱，淹留岂无成？",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "归园田居五首 其一",
        "author": "陶渊明",
        "content": "少无适俗韵，性本爱丘山。\n误落尘网中，一去三十年。\n羁鸟恋旧林，池鱼思故渊。\n开荒南野际，守拙归园田。\n方宅十余亩，草屋八九间。\n榆柳荫后檐，桃李罗堂前。\n暖暖远人村，依依墟里烟。\n狗吠深巷中，鸡鸣桑树巅。\n户庭无尘杂，虚室有余闲。\n久在樊笼里，复得返自然。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "归园田居五首 其二",
        "author": "陶渊明",
        "content": "野外罕人事，穷巷寡轮鞅。\n白日掩荆扉，虚室绝尘想。\n时复墟曲中，披草共来往。\n相见无杂言，但道桑麻长。\n桑麻日已长，我土日已广。\n常恐霜需至，零落同草莽。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "归园田居五首 其三",
        "author": "陶渊明",
        "content": "种豆南山下，草盛豆苗稀。\n晨兴理荒秽，带月荷锄归。\n道狭草木长，夕露沾我衣。\n衣沾不足惜，但使愿无违。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "归园田居五首 其四",
        "author": "陶渊明",
        "content": "久去山泽游，浪莽林野娱。\n试携子侄辈，披棒步荒墟。\n徘徊丘陇间，依依昔人居。\n井灶有遗处，桑竹残朽株。\n借问采薪者：“此人皆焉如？”\n薪者向我言：“死殁无复余。”\n“一世异朝市”，此语真不虚！\n人生似幻化，终当归空无。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "归园田居五首 其五",
        "author": "陶渊明",
        "content": "怅恨独策还，崎岖历榛曲。\n山涧清且浅，遇以濯我足。\n滴我新熟酒，只鸡招近局。\n日入室中暗，荆薪代明烛。\n欢来苦夕短，已复至天旭。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "游斜川并序",
        "author": "陶渊明",
        "content": "开岁倏五日，吾生行归休。\n念之动中怀，及辰为兹游。\n气和天惟澄，班坐依远流。\n弱湍弛文纺，闲谷矫鸣鸥。\n遇泽散游目，缅然睬曾丘。\n虽微九重秀，顾瞻无匹侍。\n提壶接宾侣，引满更献酬。\n未知从今去，当复如此不？\n中筋纵遥情，忘彼千载忧。\n且极今朝乐，明日非所求。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "示周续之祖企谢景夷三郎",
        "author": "陶渊明",
        "content": "负疴颓檐下，终日无一欣。\n药石有时闲，念我意中人。\n相去不寻常，道路邈何因？\n周生述孔业，祖谢响然臻。\n道丧向千载，今朝复斯闻。\n马队非讲肆，校书亦已勤。\n老夫有所爱，思与尔为邻。\n愿言海诸子，从我颖水滨。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "乞食",
        "author": "陶渊明",
        "content": "饥来驱我去，不知竟何之。\n行行至斯里，叩门拙言辞。\n主人解余意，遗赠岂虚来？\n谈谐终日夕，觞至辄倾杯。\n情欣新知欢，言咏遂赋诗。\n感子漂母惠，愧我非韩才。\n衔戢知何谢，冥报以相贻。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "诸人共游周家墓柏下",
        "author": "陶渊明",
        "content": "今日天气佳，清吹与鸣弹。\n感彼柏下人，安得不为欢？\n清歌散新声，绿酒开芳颜。\n未知明日事，余襟良已殚。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "怨诗楚调示庞主簿邓治中",
        "author": "陶渊明",
        "content": "天道幽且远，鬼神茫昧然。\n结发念善事，g 俛六九年。\n弱冠逢世阻，始室丧其偏。\n炎火屡焚如，螟蜮恣中田。\n风雨纵横至，收敛不盈廛。\n夏日长抱饥，寒夜无被眠。\n造夕思鸡鸣，及晨愿乌迁。\n在己何怨天，离忧凄目前。\n吁嗟身后名，于我若浮烟。\n慷慨独悲歌，钟期信为贤。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "答庞参军并序",
        "author": "陶渊明",
        "content": "相知何必旧，倾盖定前言。\n有客赏我趣，每每顾林园。\n谈谐无俗调，所说圣人篇。\n或有数斗酒，闲饮自欢然。\n我实幽居士，无复东西缘。\n物新人惟旧，弱毫多所宣。\n情通万里外，形迹滞江山。\n君其爱体素，来会在何年？",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "五月旦作和戴主簿",
        "author": "陶渊明",
        "content": "虚舟纵逸掉，回复遂无穷。\n发岁始俯仰，星纪奄将中。\n南窗罕悴物，北林荣且丰。\n神萍写时雨，晨色奏景风。\n既来孰不去？人理固有终。\n居常待其尽，曲肱岂伤冲。\n迁化或夷险，肆志无窊隆。\n即事如已高，何必升华嵩。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "连雨独饮",
        "author": "陶渊明",
        "content": "运生会归尽，终古谓之然。\n世间有松乔，于今定何间？\n故老赠余酒，乃言饮得仙。\n试酌百情远，重觞忽忘天。\n天岂去此哉？任真无所先。\n云鹤有奇翼，八表须臾还。\n自我抱兹独，g 俛四十年。\n形骸久已化，心在复何言！",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "移居二首 其一",
        "author": "陶渊明",
        "content": "昔欲居南村，非为卜其宅\n闻多素心人，乐与数晨夕。\n怀此颇有年，今日从兹役\n弊庐何必广？取足蔽床席。\n邻曲时时来，抗言谈在昔。\n奇文共欣赏，疑义相与析",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "移居二首 其二",
        "author": "陶渊明",
        "content": "春秋多佳日，登高赋新诗。\n过门更相呼，有酒斟酌之。\n农务各自归，闲暇琢相思。\n相思削披衣，言笑无厌时。\n此理如不胜？无为忽去兹。\n衣食当须纪，力耕不吾欺。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "和刘柴桑",
        "author": "陶渊明",
        "content": "山泽久见招，胡事乃踌躇？\n直为亲旧故，未忍言索居。\n良辰入奇怀，挚杖还西庐\n荒涂无归人，时时见废墟。\n茅茨已就治，新畴复应畬。\n谷风转凄薄，春醪解饥劬。\n弱女虽非男，慰情聊胜无。\n栖栖世中事，岁月共相疏\n耕织称其用，过此奚所须？\n去去百年外，身名同翳如。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "酬刘柴桑",
        "author": "陶渊明",
        "content": "穷居寡人用，时忘四运周。\n空庭多落叶，慨然已知秋。\n新葵郁北瞩，嘉穟养南畴。\n今我不为乐，知有来岁不？\n命室携童弱，良日登远游。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "和郭主簿二首 其一",
        "author": "陶渊明",
        "content": "蔼蔼堂前林，中夏贮清阴。\n凯风因时来，回飚开我襟。\n息交游闲业，卧起弄书琴。\n园蔬有余滋，旧谷犹储今。\n营己良有极，过足非所钦。\n春秫作美酒，酒熟吾自斟。\n弱子戏我侧，学语未成音。\n此事真夏乐，聊用忘华簪。\n遥遥望白云，怀古一何深！",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "和郭主簿二首 其二",
        "author": "陶渊明",
        "content": "和泽周三春，清凉素秋节。\n露凝无游氛，天高肃景澈。\n陵岑耸逸峰，遥瞻皆奇绝。\n芳菊开林耀，青松冠岩列。\n怀此贞秀姿，卓为霜下杰。\n衔觞念幽人，千载抚尔诀。\n检索不获展，厌厌竟良月。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "于王抚军座送客",
        "author": "陶渊明",
        "content": "秋日凄且厉，百卉具已腓。\n爱以履霜节，登高饯将归。\n寒气冒山泽，游云倏无依。\n洲诸四缅邈，风水互乖违。\n瞻夕欣良宴，离言幸云悲。\n晨鸟暮来还，悬车敛余辉。\n逝止判殊路，旋驾怅迟迟。\n目送回舟远，情随万化遗。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "与殷晋安别并序",
        "author": "陶渊明",
        "content": "游好非少长，一遇尽殷勤。\n信宿酬清话，益复知为亲。\n去岁家南里，薄作少时邻。\n负杖肆游从，淹留忘宵晨。\n语默自殊势，亦知当乖分。\n未谓事已及，兴言在兹春。\n飘飘西来风，悠悠东去云。\n山川千里外，言笑难为因。\n良才不隐世，江湖多贱贫。\n脱有经过便，念来存故人。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "赠羊长史并序",
        "author": "陶渊明",
        "content": "愚生三季后，慨然念黄虞。\n得知千载上，正赖古人书。\n贤圣留余迹，事事在中都。\n岂忘游心目？关河不可逾。\n九域甫已一，逝将理舟舆。\n闻君当先迈，负疴不获俱。\n路若经商山，为我少踌躇。\n多谢绮与角，精爽今何如？\n紫芝谁复采？深谷久应芜。\n驷马无贯患，贫贱有交娱。\n清谣结心曲，人乖运见疏。\n拥怀累代下，言尽意不舒。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "岁暮和张常侍",
        "author": "陶渊明",
        "content": "市朝凄旧人，骤骥感悲泉。\n明旦非今日，岁暮余何言!\n素颜敛光润，自发一已繁。\n阔哉秦穆谈，旅力岂未愆！\n向夕长风起，寒云没西山。\n厉厉气遂严，纷纷飞鸟还。\n民生鲜长在，矧伊愁苦缠！\n屡阈清酣至，无以乐当年。\n穷通靡攸虑，憔悴由化迁。\n抚己有深怀，履运增慨然。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "和胡西曹示顾贼曹",
        "author": "陶渊明",
        "content": "蓑宾五月中，清朝起南飓。\n不驶亦不迟，飘飘吹我衣。\n重云蔽白日，闲雨纷微微。\n流目视西园，烨烨荣紫葵。\n于今甚可爱，奈何当复衰!\n感物愿及时；每恨靡所挥。\n悠悠待秋稼，寥落将赊迟。\n逸想不可淹，猖狂独长悲。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "title": "始作镇军参军经曲阿作",
        "author": "陶渊明",
        "content": "弱龄寄事外，委怀在琴书。\n被褐欣自得，屡空常晏如。\n时来苟冥会，宛辔想通衙。\n投策命晨装，暂与园田疏。\n吵吵孤舟逝，绵绵归思纤。\n我行岂不遥，登降千里余。\n目倦川途异，心念山泽居。\n望云惭高鸟，临水愧游鱼。\n真想初在襟，谁谓形迹拘？\n聊且凭化迁，终返班生庐。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "庚子岁五月中从都还阻风干规林二首 其一",
        "author": "陶渊明",
        "content": "行行循归路，计日望旧居。\n一欣侍温颜，再喜见友于。\n鼓悼路崎曲，指景限西隅。\n江山岂不险？归子念前涂。\n凯风负我心，戢楪守穷湖。\n高莽眇无界，夏木独森疏。\n谁言客舟远？近瞻百里余。\n延目识南岭，空叹将焉如！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "庚子岁五月中从都还阻风干规林二首  其一",
        "author": "陶渊明",
        "content": "自古叹行役，我今始知之。\n山川一何旷，粪坎难与期。\n崩浪贴天响，长风无息时。\n久游恋所生，如何淹在兹。\n静念园林好，人间良可辞。\n当年诅有几？纵心复何疑！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "辛丑岁七月赴假还江陵夜行涂口",
        "author": "陶渊明",
        "content": "闲居三十载，遂与尘事冥。\n诗书敦宿好，林园无世情。\n如何舍此去，遥遥至西荆！\n叩楪新秋月，临流别友生。\n凉风起将夕，夜景湛虚明。\n诏昭天宇阔，晶晶川上平。\n怀役不逞寐，中宵尚孤征。\n商歌非吾事，依依在耦耕。\n投冠旋旧墟，不为好爵索。\n养真衡茅下，庶以善自名。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "癸卯岁始春怀古田舍二首 其一",
        "author": "陶渊明",
        "content": "在昔闻南亩，当年竟未践。\n屡空既有人，春兴岂自免？\n夙晨装吾驾，启涂情已缅。\n鸟咔欢新节，冷风送余善。\n寒草被荒蹊，地为罕人远。\n是以植杖翁，悠然不复返。\n即理愧通识，所保诅乃浅。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "癸卯岁始春怀古田舍二首  其一",
        "author": "陶渊明",
        "content": "先师有遗训，忧道不忧贫。\n瞻望逸难逮，转欲志长勤。\n秉耒欢时务，解颜劝农人。\n平畴交远风，良苗亦怀新。\n虽未量岁功，即事多所欣。\n耕种有时息，行者无间津。\n日入相与归，壶浆劳近邻。\n长吟掩柴门，聊为陇亩民。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "癸卯岁十二月中作与从弟敬远",
        "author": "陶渊明",
        "content": "寝迹衡门下，逸与世相绝。\n顾盼莫谁知、荆扉昼常闭。\n凄凄岁暮风，翳翳经日雪。\n倾耳无希声，在目皓已洁。\n劲气侵襟袖，革瓢谢屡设。\n萧索空字中，了无一可悦。\n历览千载书，时时见遗烈。\n高操非所攀，谬得固穷节。\n平津苟不由，栖迟诅为拙？\n寄意一言外，兹契谁能别！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "乙巳岁三月为建威参军使都经钱溪",
        "author": "陶渊明",
        "content": "我不践斯境，岁月好已积。\n晨夕看山川，事事悉如昔。\n微雨洗高林，清飙矫云翮。\n眷彼品物存，义风都未隔。\n伊余何为者，勉励从兹役？\n一形似有制，素襟不可易。\n园田日梦想，安得久离析？\n终怀在归舟，谅哉宜霜柏。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "还旧居",
        "author": "陶渊明",
        "content": "畴昔家上京，六载去还归。\n今日始复来，恻怆多所悲。\n阡陌不移旧，邑屋或时非。\n履历周故居，邻老罕复遗，\n步步寻往迹，有处特依依。\n流幻百年中，寒暑日相推。\n常恐大化尽，气力不及衰。\n拨置且莫念，一筋聊可挥。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "戊申岁六月中遇火",
        "author": "陶渊明",
        "content": "草庐寄穷巷，甘以辞华轩。\n正夏长风急，林室顿烧燔 。\n一宅无遗宇，肪舟荫门前。\n迢迢新秋夕，亭亭月将圆。\n果菜始复生，惊鸟尚未还。\n中宵伫遥念，一盼周九天。\n总发抱孤介，奄出四十年。\n形迹凭化往，灵府长独闲。\n贞刚自有质，玉石乃非坚。\n仰想东户时，余粮宿中田。\n鼓腹无所思；朝起暮归眠。\n既已不遇兹，且遂灌我园。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "己酉岁九月九日",
        "author": "陶渊明",
        "content": "靡靡秋已夕，凄凄风露交。\n蔓草不复荣，园木空自调。\n清气澄余滓，沓然天界高。\n哀蝉无留响，丛雁鸣云霄。\n万化相寻绎，人生岂不劳！\n从古皆有没，念之中心焦。\n何以称我情？浊酒且自陶。\n千载非所知，聊以永今朝。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "庚戌岁九月中于西田获早稻",
        "author": "陶渊明",
        "content": "人生归有道，衣食固其端。\n孰是都不营，而以求自安？\n开春理常业，岁功聊可观。\n晨出肆微勤，日入负来还。\n山中饶霜露，风气亦先寒。\n田家岂不苦？弗获辞此难。\n四体诚乃疲，庶无异患干。\n盥灌息檐下，斗酒散襟颜。\n遥遥沮溺心，千载乃相关。\n但愿长如此，躬耕非所叹。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "丙辰岁八月中于下撰田舍获",
        "author": "陶渊明",
        "content": "贫居依稼穑，戮力东林隈。\n不言春作苦，常恐负所怀。\n司田眷有秋，寄声与我谐。\n饥者欢初饱，束带候鸣鸡。\n扬楫越平湖，泛随清壑回。\n郁郁荒山里，猿声闲且哀。\n悲风爱静夜，林鸟喜晨开。\n曰余作此来，三四星火颓。\n姿年逝已老，其事未云乖。\n遥谢荷ò翁，聊得从君栖。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其一",
        "author": "陶渊明",
        "content": "衰荣无定在，彼此更共之。\n邵生瓜田中，宁似东陵时！\n寒暑有代谢，人道每如兹。\n达人解其会，逝将不复疑。\n忽与一觞酒，日夕欢相。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其二",
        "author": "陶渊明",
        "content": "积善云有报，夷叔在西山。\n善恶苟不应，何事空立言？\n九十行带索，饥寒况当年。\n不赖固穷节，百世当谁传？",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其三",
        "author": "陶渊明",
        "content": "道丧向千载，人人惜其情。\n有酒不肯饮，但顾世间名。\n所以贵我身，岂不在一生？\n一生复能几？倏如流电惊。\n鼎鼎百年内，持此欲何成？",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其四",
        "author": "陶渊明",
        "content": "栖栖失群鸟，日暮犹独飞。\n徘徊无定止，夜夜声转悲。\n厉响思清远，去来何依依。\n因值孤生松，敛翩遥来归。\n劲风无荣木，此荫独不衰。\n托身已得所，千载不相违。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其五",
        "author": "陶渊明",
        "content": "结庐在人境，而无车马喧。\n间君何能尔？心远地自偏。\n采菊东篱下，悠然见南山。\n山气日夕佳，飞鸟相与还。\n此中有真意，欲辨己忘言。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其六",
        "author": "陶渊明",
        "content": "行止千万端，谁知非与是？\n是非苟相形，雷同共誉毁。\n三季多此事，达士似不尔。\n咄咄俗中愚，且当从黄绮。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其七",
        "author": "陶渊明",
        "content": "秋菊有佳色，裛露掇其英。\n泛此忘忧物，远我遗世情。\n一觞虽独进，杯尽壶自倾。\n日入群动息，归鸟趋林鸣。\n啸傲东轩下，聊复得此生。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其八",
        "author": "陶渊明",
        "content": "青松在东园，众草没其姿。\n凝霜珍异类，卓然见高枝。\n连林人不觉，独树众乃奇。\n提壶挂寒柯，远望时复为。\n吾生梦幻间，何事纵尘羁！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其九",
        "author": "陶渊明",
        "content": "清晨闻叩门，倒裳往自开。\n问子为谁欤？田父有好怀。\n壶浆远见候，疑我与时乖。\n“■缕茅檐下，未足为高栖。\n一世皆尚同，愿君汩其泥。”\n“深感父老言，禀气寡所谐。\n纡辔诚可学，违己诅非迷。\n且共欢此饮，吾驾不可回。”",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十",
        "author": "陶渊明",
        "content": "在昔曾远游，直至东海隅。\n道路迥且长，风波阻中涂。\n此行谁使然？似为饥所驱。\n倾身营一饱，少许便有余。\n恐此非名计，息驾归闲居。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十一",
        "author": "陶渊明",
        "content": "颜生称为仁，荣公言有道。\n屡空不获年，长饥至于老。\n虽留身后名，一生亦枯槁。\n死去何所知？称心固为好。\n客养千金躯，临化消其宝。\n裸葬何足恶？人当解意表。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十二",
        "author": "陶渊明",
        "content": "长公曾一仕，壮节忽失时。\n杜门不复出，终身与世辞。\n仲理归大泽，高风始在兹。\n一往便当已，何为复狐疑？\n去去当奚道！世俗久相期。\n摆落悠悠谈，请从余所之。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十三",
        "author": "陶渊明",
        "content": "有客常同止，取舍邈异境。\n一士长独醉，一夫终年醒。\n醒醉还相笑，发言各不领。\n规规一何愚，兀做差若颖。\n寄言酣中客，日没烛当秉。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十四",
        "author": "陶渊明",
        "content": "故人赏我趣，挚壶相与至。\n班荆坐松下，数斟已复醉。\n父老杂乱言，筋酌失行次。\n不觉知有我，安知物为贵？\n悠悠迷所留，酒中有深味。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十五",
        "author": "陶渊明",
        "content": "贫居乏人工。灌木荒余宅。\n班班有翔鸟，寂寂无行迹。\n宇宙一何悠，人生少至百。\n岁月相催逼，鬓边早已白。\n若不委穷达，素抱深可惜。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十六",
        "author": "陶渊明",
        "content": "少年罕人事，游好在六经。\n行行向不惑，淹留遂无成。\n竟抱固穷节，饥寒饱所更。\n弊庐交悲风，荒草没前庭。\n披褐守长夜，晨鸡不肯鸣。\n孟公不在兹，终以翳吾情。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十七",
        "author": "陶渊明",
        "content": "幽兰生前庭，含熏待清风。\n清风脱然至，见别萧艾中。\n行行失故路，任道或能通。\n觉悟当念还，鸟尽废良弓。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十八",
        "author": "陶渊明",
        "content": "子云性嗜酒，家贫无由得。\n时赖好事人，载醪法所惑。\n觞来为之尽，是谘无不塞。\n有时不肯言，岂不在伐国？\n仁者用其心，何尝失显默！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其十九",
        "author": "陶渊明",
        "content": "畴昔苦长饥，投来去学仕。\n将养不得节，冻馁固缠己。\n是时向立年，志意多所耻。\n遂尽介然分，终死归田里。\n冉冉星气流，亭亭复一纪。\n世路廓悠悠，杨朱所以止。\n虽无挥金事，浊酒聊可恃。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "饮酒二十首并序 其二十",
        "author": "陶渊明",
        "content": "羲农去我久，举世少复真。\n汲汲鲁中叟，弥缝使其淳。\n凤鸟虽不至，礼乐暂得新。\n诛泅辍微响，漂流逮狂秦。\n诗书复何罪？一朝成灰尘。\n区区诸老翁，为事诚殷勤。\n如何绝世下，六籍无一亲。\n终日驰车走，不见所问津。\n若复不快饮，空负头上巾。\n但恨多谬误，君当恕醉人。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "止酒",
        "author": "陶渊明",
        "content": "居止次城邑，逍遥自闲止。\n坐止高荫下，步止革门里。\n好味止园葵，大欢止稚子。\n平生不止酒，止酒情无喜。\n暮止不安寝，晨止不能起。\n日日欲止之，营卫止不理。\n徒知止不乐，未知止利己。\n始觉止为善，今朝真止矣。\n从此一止去，将止扶桑涘。\n清颜止宿容，奚止千万祀！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "述酒",
        "author": "陶渊明",
        "content": "重离照南陆，鸣鸟声相闻。\n秋草虽未黄，融风久已分。\n素砾皛修渚，南岳无余云。\n豫章抗高门，重华固灵坟。\n流泪抱中叹，倾耳听司晨。\n神州献嘉粟，西灵为我驯。\n诸梁董师旅，芊胜丧其身。\n山阳归下国，成名犹不勤。\n卜生善斯牧，安乐不为君。\n平王去旧京，峡中纳遗熏。\n双阳甫云育，三趾显奇文。\n王子爱清吹，日中翔河汾。\n朱公练九齿，闲居离世纷。\n峨峨西岭内，偃息常所亲。\n天容自永固，彭殇非等伦。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "责子",
        "author": "陶渊明",
        "content": "白发被两鬓，肌肤不复实。\n虽有五男儿，总不好纸笔。\n阿舒已二八，懒惰固无匹。\n阿宣行志学，而不爱文术。\n雍端年十三，不识六与七。\n通子垂九龄，但觅梨与栗。\n天运苟如此，且进杯中物。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "有会而作并序",
        "author": "陶渊明",
        "content": "弱年逢家乏，老至更长饥。\n寂麦实所羡。孰敢慕甘肥！\n怒如亚九饭，当暑厌寒衣。\n岁月将欲暮，如何辛苦悲！\n常善粥者心，深念蒙袂非。\n嗟来何足吝，徒没空自遗。\n斯滥岂攸志，固穷夙所归。\n馁也已矣夫，在昔余多师。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "title": "拟古九首 其一",
        "author": "陶渊明",
        "content": "荣荣窗下兰，密密堂前柳。\n初与君别时，不谓行当久。\n出门万里客，中道逢嘉友。\n未言心相醉，不在接杯酒。\n兰枯柳亦衰，遂令此言负。\n多谢诸少年，相知不忠厚。\n意气倾人命，离隔复何有？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "拟古九首 其二",
        "author": "陶渊明",
        "content": "辞家夙严驾，当往志无终。\n问君今何行？非商复非戎。\n闻有田子泰，节义为士雄。\n斯人久已死，乡里习其风。\n生有高世名，既没传无穷。\n不学狂驰子，直在百年中。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "拟古九首 其三",
        "author": "陶渊明",
        "content": "仲春遘时雨，始雷发东隅。\n众蛰各潜骇，草木从横舒。\n翩翩新来燕，双双入我庐。\n先巢故尚在，相将还旧居。\n自从分别来，门庭日荒芜。\n我心固匪石，君情定何如？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "拟古九首 其四",
        "author": "陶渊明",
        "content": "迢迢百尺楼，分明望四荒。\n暮作归云宅，朝为飞鸟堂。\n山河满目中，平原独茫茫。\n古时功名士，慷慨争此场。\n一旦百岁后，相与还北邙。\n松柏为人伐，高坟互低昂。\n颓基无遗主，游魂在何方。\n荣华诚足贵，亦复可怜伤。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "拟古九首 其五",
        "author": "陶渊明",
        "content": "东方有一士，被服常不完。\n三旬九遇食，十年着一冠。\n辛苦无此比，常有好容颜。\n我欲观其人，晨去越河关。\n青松夹路生，白云宿檐端。\n知我故来意，取琴为我弹。\n上弦惊别鹤，下弦操孤鸾。\n愿留就君住，从今至岁寒。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "拟古九首 其六",
        "author": "陶渊明",
        "content": "苍苍谷中树，冬夏常如兹。\n年年见霜雪，谁谓不知时。\n厌闻世上语，结友到临淄。\n稷下多谈士，指彼决吾疑。\n装束既有日，已与家人辞。\n行行停出门，还坐更自思。\n不怨道里长，但畏人我欺。\n万一不合意，永为世笑嗤。\n伊怀难具道，为君作此诗。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "拟古九首 其七",
        "author": "陶渊明",
        "content": "日暮天无云，春风扇微和。\n佳人美清夜，达曙酣且歌。\n歌竟长叹息，持此感人多。\n皎皎云间月，灼灼叶中华。\n岂无一时好，不久当如何！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "拟古九首 其八",
        "author": "陶渊明",
        "content": "少时壮且厉，抚剑独行游。\n谁言行游近？张掖至幽州。\n饥食首阳薇，渴饮易水流。\n不见相知人，惟见古时丘。\n路边两高坟，伯牙与庄周。\n此士难再得，吾行欲何求？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "拟古九首 其九",
        "author": "陶渊明",
        "content": "种桑长江边，三年望当采。\n枝条始欲茂，忽值山河改。\n柯叶自摧折，根株浮沧海。\n春蚕既无食，寒衣欲谁待？\n本不植高原，今日复何悔！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其一",
        "author": "陶渊明",
        "content": "人生无根蒂，飘如陌上尘。\n分散逐风转，此已非常身。\n落地为兄弟，何必骨肉亲！\n得欢当作乐，斗酒聚比邻。\n盛年不重来，一日难再晨。\n及时当勉励，岁月不待人。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其二",
        "author": "陶渊明",
        "content": "白日沦西阿，素月出东岭。\n遥遥万里辉，荡荡空中景。\n风来入房户，夜中枕席冷。\n气变悟时易，不眠知夕永。\n欲言无予和，挥杯劝孤影。\n日月掷人去，有志不获骋。\n念此怀悲凄，终晓不能静。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其三",
        "author": "陶渊明",
        "content": "荣华难久居，盛衰不可量。\n昔为三春蕖，今作秋莲房。\n严霜结野草，枯悴未遽央。\n日月有环周，我去不再阳。\n眷眷往昔时，忆此断人肠。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其四",
        "author": "陶渊明",
        "content": "丈夫志四海，我愿不知老。\n亲戚共一处，子孙还相保。\n筋弦肆朝日，樽中酒不燥。\n缓带尽欢娱，起晚眠常早。\n孰若当世士，冰炭满怀抱。\n百年归丘垄，用此空名道！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其五",
        "author": "陶渊明",
        "content": "忆我少壮时，无乐自欣豫。\n猛志逸四海，骞翩思远翥。\n荏苒岁月颓，此心稍已去。\n值欢无复娱，每每多忧虑。\n气力渐衰损，转觉日不如。\n壑舟无须臾，引我不得住。\n前涂当几许？未知止泊处。\n古人惜寸阴，念此使人惧。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其六",
        "author": "陶渊明",
        "content": "昔闻长者言，掩耳每不喜。\n奈何五十年，忽己亲此事。\n求我盛年欢，一毫无复意。\n去去转欲远，此生岂再值。\n倾家时作乐，竟此岁月驰。\n有子不留金，何用身后置！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其七",
        "author": "陶渊明",
        "content": "日月不肯迟，四时相催迫。\n寒风拂枯条，落叶掩长陌。\n弱质与运颓，玄鬓早已白。\n素标插人头，前涂渐就窄。\n家为逆旅舍，我如当去客。\n去去欲何之？南山有旧宅。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其八",
        "author": "陶渊明",
        "content": "代耕本非望，所业在田桑。\n躬亲未曾替，寒馁常糟糠。\n岂期过满腹？但愿饱粳粮。\n御冬足大布，粗缔以应阳\n正尔不能得，哀哉亦可伤。\n人皆尽获宜，拙生失其方。\n理也可奈何，且为陶一觞。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其九",
        "author": "陶渊明",
        "content": "遥遥从羁役，一心处两端。\n掩泪泛东逝，顺流追时迁。\n日没星与昴，势翳西山巅。\n萧条隔天涯，惆怅念常餐。\n慷慨思南归，路遐无由缘。\n关梁难亏替，绝音寄斯篇。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其十",
        "author": "陶渊明",
        "content": "闲居执荡志，时驶不可稽。\n驱役无停息，轩裳逝东崖。\n沉阴拟熏麝，寒气激我怀。\n岁月有常御，我来淹已弥。\n慷慨忆绸缪，此情久已离。\n荏苒经十载，暂为人所羁。\n庭宇翳余木，倏忽日月亏。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其十一",
        "author": "陶渊明",
        "content": "我行未云远。回顾惨风凉。\n春燕应节起，高飞拂尘梁。\n边雁悲无所，代谢归北乡。\n离鹃呜清池，涉暑经秋霜。\n愁人难为辞，遥遥春夜长。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "杂诗十二首 其十二",
        "author": "陶渊明",
        "content": "袅袅松标崖，婉娈柔童子。\n年始三五间，乔柯何可倚。\n养色含津气，粲然有心理。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏贫士七首 其一",
        "author": "陶渊明",
        "content": "万族各有托，孤云独无依。\n暖暖空中灭，何时见余晖？\n朝霞开宿雾，众鸟相与飞。\n迟迟出林翩，未夕复来归。\n量力守故辙，岂不寒与饥？\n知音苟不存，已矣何所悲！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏贫士七首 其二",
        "author": "陶渊明",
        "content": "凄厉岁云暮，拥褐曝前轩。\n南圃无遗秀，枯条盈北园。\n倾壶绝余沥，窥灶不见烟。\n诗书塞座外，日昃不遑研。\n闲居非陈厄，窃有温见言。\n何以慰吾怀？赖古多此贤。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏贫士七首 其三",
        "author": "陶渊明",
        "content": "荣叟老带索，欣然方弹琴。\n原生纳决履，清歌畅商音。\n重华去我久，贫士世相寻。\n弊襟不掩时，黎羹常乏斟。\n岂忘袭轻裘？苟得非所钦。\n赐也徒能辩，乃不见吾心。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏贫士七首 其四",
        "author": "陶渊明",
        "content": "安贫守贱者，自古有黔娄。\n好爵吾不索，厚馈吾不酬。\n一旦寿命尽，蔽服仍不周。\n岂不知其极？非道故无优。\n从来将干载，未复见斯祷。\n朝与仁义生，夕死复何求？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏贫士七首 其五",
        "author": "陶渊明",
        "content": "袁安困积雪，邈然不可干。\n阮公见钱入，即日弃其官。\n刍藁有常温，采莒足朝飡。\n岂不实辛苦？所惧非饥寒。\n贫富常交战，道胜无戚颜。\n至德冠邦闾，清节映西关。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏贫士七首 其六",
        "author": "陶渊明",
        "content": "仲蔚爱穷居，绕宅生蒿蓬。\n翳然绝交游，赋诗颇能工。\n举世无知者，止有一刘龚。\n此士胡独然？实由罕所同。\n介焉安其业，所乐非穷通。\n人事固以拙，聊得长相从。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏贫士七首 其七",
        "author": "陶渊明",
        "content": "昔在黄子廉，弹冠佐名州。\n一朝辞吏归，清贫略难俦。\n年饥感仁妻，泣涕向我流。\n丈夫虽有志，固为儿女忧。\n惠孙一晤叹，腆赠竟莫酬。\n谁云固穷难？逸哉此前修。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏二疏",
        "author": "陶渊明",
        "content": "大象转四时，功成者自去。\n借问衰周来，几人得其趣？\n游目汉廷中，二疏复此举。\n高啸返旧居，长揖储君傅。\n饯送倾皇朝，华轩盈道路。\n离别情所悲，余荣何足顾！\n事胜感行人，贤哉岂常誉！\n厌厌阎里欢，所营非近务。\n促席延故老，挥筋道平素。\n间金终寄心，清言晓未悟。\n放意乐余年，逞恤身后虑！\n谁云其人亡，久而道弥着。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏三良",
        "author": "陶渊明",
        "content": "弹冠乘通津，但惧时我遗。\n服勤尽岁月，常恐功愈微。\n忠情谬获露，遂为君所私。\n出则陪文舆，人必侍丹帷。\n箴规响已从，计议初无亏。\n一朝长逝后，愿言同此归。\n厚恩固难忘，君命安可违！\n临穴罔惟疑，投义志攸希。\n荆棘笼高坟，黄鸟声正悲。\n良人不可赎，该然沾我衣。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "咏荆轲",
        "author": "陶渊明",
        "content": "燕丹善养士，志在报强赢。\n招集百夫良，岁暮得荆卿。\n君子死知己，提剑出燕京。\n素骇鸣广陌，慷慨送我行。\n雄发指危冠，猛气冲长缨。\n饮饯易水上，四座列群英。\n渐离击悲筑，宋意唱高声。\n萧萧哀风逝，淡淡寒波生。\n商音更流涕，羽奏壮士惊。\n心知去不归，且有后世名。\n登车何时顾？飞盖入秦庭。\n凌厉越万里，透迄过于城。\n图穷事自至，豪主正怔营。\n惜哉剑术疏，奇功遂不成！\n其人虽已没，千载有余情。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其一",
        "author": "陶渊明",
        "content": "孟夏草木长，绕屋树扶疏。\n众鸟欣有托，吾亦爱吾庐。\n既耕亦己种，时还读我书。\n穷巷隔深辙，颇回故人士”。\n欢然酌春酒，摘我园中疏。\n微雨从东来，好风与之俱。\n泛览周王传，流观山海图。\n俯仰终宇宙，不乐复何如？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其二",
        "author": "陶渊明",
        "content": "玉台凌霞秀，王母怕妙颜。\n天地共俱生，不知几何年。\n灵化无穷已，馆字非一山。\n高酣发新谣，宁效俗中言！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其三",
        "author": "陶渊明",
        "content": "迢递槐江岭，是谓玄圃丘。\n西南望昆墟，光气难与祷。\n亭亭明玕照，落落清瑶流。\n恨不及周穆，托乘一来游。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其四",
        "author": "陶渊明",
        "content": "丹木生何许？乃在峚山阳，\n黄花复朱实，食之寿命长。\n白玉凝素液，瑾瑜发奇光。\n岂伊君子宝，见重我轩黄。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其五",
        "author": "陶渊明",
        "content": "翩翩三青鸟，毛色奇可怜。\n朝为王母使，暮归三危山。\n我欲因此鸟，具向王母言。\n在世无所须，唯酒与长年。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其六",
        "author": "陶渊明",
        "content": "逍遥芜皋上，音然望扶木。\n洪柯百万寻，森散覆肠谷。\n灵人侍丹池，朝朝为日浴。\n神景一登天，何幽不见烛！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其七",
        "author": "陶渊明",
        "content": "粲粲三珠树，寄生赤水阴。\n亭亭凌风桂，八千共成林。\n灵凤抚云舞，神骛调玉音。\n虽非世上宝，爱得王母心。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其八",
        "author": "陶渊明",
        "content": "自古皆有没，何人得灵长？\n不死复不老，万岁如平常。\n赤泉给我饮，员丘足我粮。\n方与三辰游，寿考岂渠央！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其九",
        "author": "陶渊明",
        "content": "夸父诞宏志，乃与日竟走。\n俱至虞渊下，似若无胜负。\n神力既殊妙，倾河焉足有？\n余迹寄邓林，功竟在身后。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其十",
        "author": "陶渊明",
        "content": "精卫衔微木，将以填沧海。\n刑天舞于戚，猛志固常在。\n同物既无虑，化去不复悔。\n徒设在昔心，良辰讵可待！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其十一",
        "author": "陶渊明",
        "content": "臣危肆威暴，钦呸违帝旨。\n寞丽强能变，祖江遂独死。\n明明上天鉴，为恶不可履。\n长枯固已剧，鹤鹗岂足恃！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其十一",
        "author": "陶渊明",
        "content": "鸱鴸见城邑，其国有放土。\n念彼怀王世，当时数来止。\n青丘有奇乌，自言独见尔。\n本为迷者生，不以喻君子。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "读《山海经》十三首 其十三",
        "author": "陶渊明",
        "content": "岩岩显朝市，帝者慎用才。\n何以废共鲸，重华为之来。\n仲父献诚言，姜公乃见猜。\n临没告饥渴，当复何及哉！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "挽歌诗三首 其一",
        "author": "陶渊明",
        "content": "有生必有死，早终非命促。\n昨暮同为人，今旦在鬼录。\n魂气散何之？枯形寄空木。\n娇儿索父啼，良友抚我哭。\n得失不复知，是非安能觉？\n干秋万岁后，谁知荣与辱？\n但恨在世时，饮酒不得足。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "挽歌诗三首 其二",
        "author": "陶渊明",
        "content": "在昔无酒食，今但湛空觞。\n春醒生浮蚁，何时更能尝！\n肴案盈我前，亲旧哭我傍。\n欲语口无音，欲视眼无光。\n昔在高堂寝，今宿荒草乡。\n一朝出门去，归来良未央。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "挽歌诗三首 其三",
        "author": "陶渊明",
        "content": "荒草何茫茫，白杨亦萧萧。\n严霜九月中，送我出远郊。\n四面无人居，高坟正嶕峣。\n马为仰天鸣，风为自萧条。\n幽室一已闭，千年不复朝。\n千年不复朝，贤达无奈何。\n向来相送入，各已归其家。\n亲戚或余悲，他人亦已歌。\n死去何所道，托体同山阿。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "title": "感士不遇赋并序",
        "author": "陶渊明",
        "content": "昔董仲舒作《士不遇赋》，司马子长又为之。余尝于三余之日，讲习之暇，读其文，慨然惆怅。夫履信思顺,生人之善行，抱朴守静，君子之笃素。自真风告逝,大伪斯兴,间阎懈廉退之节，市朝驱易进之心。怀正志道之土，或潜玉于当年；洁己清操之人，或没世以徒勤。故夷皓有“安归”之叹，三闾发“已矣”之哀。悲夫！寓形百年，而瞬息己尽，立行之难，而一城莫赏。此古人所以染翰慷慨，屡伸而不能己者也.夫导达意气，其惟文乎？抚卷踌躇，遂感而赋之。咨大块之受气，何斯人之独灵！禀神志以藏照，秉三五而垂名。或击壤以自欢，或大济于苍生；靡潜跃之非分，常做然以称情。世流浪而遂祖，物群分以相形。密网裁而鱼骇，宏罗制而鸟惊。彼达人之善觉，乃逃禄而归耕。山嶷嶷而怀影，川汪汪而藏声。望轩唐而永叹，甘贫贱以辞荣。淳源旧汩长分，美恶作以异途。原百行之攸贵，莫为善之可娱.奉上天之成命，师圣人之遗书。发忠孝于君亲，生信义于乡闾。推诚心而获显，不矫然而祈誉。嗟乎！雷同毁异，物恶其上；妙算者谓迷，直道者云妄。坦至公而无猜，卒蒙耻以受谤。虽怀琼而握兰，徒芳洁而谁亮！哀哉！士之不遇，已不在炎帝帝魁之世。独抵修以自勤，岂三省之或废；庶进德以及时，时既至而不惠。无爱生之晤言，念张季之终蔽；憨冯史于郎署，赖魏守以纳计。虽仅然于必知，亦苦心而旷岁。审夫市之无虎，眩三夫之献说。悼贾傅之秀朗，纤远辔于促界。悲董相之渊致，屡乘危而幸济。感哲人之无偶，泪淋浪以洒袂。承前王之清海，曰天道之无亲；澄得一以作鉴，恒辅善而佑仁。夷投老以长饥，回早夭而又贫；伤请车以备椁，悲茹蔽而殒身；虽好学与行义，何死生之苦辛！疑报德之若兹，惧斯言之虚陈。何旷世之无才，罕无路之不涩。伊古人之慷慨，病奇名之不立。广结发以从政，不愧赏于万邑；屈雄志于戚竖，竞尺土之莫及；留诚信于身后，动众人之悲泣。商尽规以拯弊，言始顺而患入。奚良辰之易倾，胡害胜其乃急！苍旻遐缅，人事无已；有感有昧，畴测其理！宁固穷以济意，不委曲而累己。既轩冕之非荣，岂组袍之为耻？诚谬会以取拙，且欣然而归止。拥孤襟以毕岁，谢良价于朝市。",
        "dynasty": "晋",
        "collection_info": {
            "collection": "陶渊明全集",
            "volume": "卷之五 赋辞"
        }
    },
    {
        "title": "闲情赋并序",
        "author": "陶渊明",
        "content": "初，张衡作《定情赋》，蔡邕作《静情赋》，检逸辞而宗澹泊，始则荡以思虑，而终归闲正。将以抑流宕之邪心，谅有助于讽谏。缀文之士，奕代继作，并因触类。广其辞义。余园闾多暇，复染翰为之。虽文妙不足。庶不谬作者之意乎？夫何瑰逸之令姿，独旷世以秀群；表倾城之艳色、期有德以传闻。佩鸣玉以比洁，齐幽兰以争芬；淡柔情于俗内，负雅志于高云。悲晨曦之易夕，感人生之长勤。同一尽于百年，何欢寡而愁殷！寨朱帏而正坐，泛清瑟以自欣。送纤指之余好，攘皓袖之缤纷。瞬美目以流眄，含言笑而不分。曲调将半，景落西轩。悲商叩林，白云依山。仰睇天路，俯促鸣弦。神仪妩媚，举止详妍。激清音以感余，愿接膝以交言。欲自往以结誓，惧冒礼之为諐，待凤鸟以致辞，恐他人之我先。意惶惑而靡宁，魂须臾而九迁。愿在衣而为领，承华首之余芳；悲罗襟之宵离，怨秋夜之未央。愿在裳而为带，束窈窕之纤身；嗟温凉之异气，或脱故而服新。愿在发而为泽，刷玄鬓于颓肩；悲佳人之屡沐，从白水以枯煎。愿在眉而为黛，随瞻视以闲扬；悲脂粉之尚鲜，或取毁于华妆。愿在芜而为席，安弱体于三秋；悲文茵之代御，方经年而见求。愿在丝而为履，附素足以周旋；悲行止之有节，空委弃于床前。愿在昼而为影，常依形而西东；悲高树之多荫，慨有时而不同。愿在夜而为烛，照玉容于两槛；悲扶桑之舒光，奄灭景而藏明。愿在竹而为扇，含凄飙于柔握；悲自露之晨零，顾襟袖以缅邈。愿在木而为桐，作膝上之鸣琴；悲乐极以哀来，终推我而辍音。考所愿而必违，徒契契以苦心。拥劳情而罔诉，步容与于南林。栖木兰之遗露，臀青松之余阴。傥行行之有觐，交欣惧于中襟。竟寂寞而无见，独想以空寻。敛轻裾以复路，瞻夕阳而流叹。步徙倚以忘趣，色惨惨而矜颜。叶燮燮以去条，气凄凄而就寒。日负影以偕没，月媚景于云端。鸟凄声以孤归，兽索偶而不还。悼当年之晚暮，恨兹岁之欲殚。思宵梦以从之，神飘飘而不安。若凭舟之失掉，譬缘崖而无攀。于时毕昂盈轩，北风凄凄。恫不寐，众念徘徊。起摄带以伺晨，繁霜粲于素阶。鸡敛翅而未鸣，笛流远以清哀。始妙密以闲和，终寥亮而藏摧。意夫人之在兹，托行云以送怀。行云逝而无语，时奄冉而就过。徒勤思以自悲，终阻山而带河。迎清风以祛累，寄弱志于归波。尤《蔓草》之为会，诵《邵南》之余歌。坦万虑以存诚，憩遥情于八遐。",
        "dynasty": "晋",
        "collection_info": {
            "collection": "陶渊明全集",
            "volume": "卷之五 赋辞"
        }
    },
    {
        "title": "桃花源记并诗",
        "author": "陶渊明",
        "content": "晋太元中，武陵人捕鱼为业，缘溪行，忘路之远近。忽逢桃花林，夹岸数百步，中无杂树，芳草鲜美，落英缤纷；渔人甚异之。复前行，欲穷其林。林尽水源，便得一山。山有小口，仿佛若有光，便舍船从口入。初极狭，才通人；复行数十步，豁然开朗。土地平旷，屋舍俨然，有良田、美池、桑竹之属；阡陌交通，鸡犬相闻。其中往来种作，男女衣着，悉如外人；黄发垂髫，并怡然自乐。见渔人，乃大惊；问所从来，具答之。便要还家。为设酒杀鸡作食。村中闻有此人，咸来问讯。自云先世避秦时乱，率妻子邑人来此绝境，不复出焉，遂与外人间隔。问今是何世，乃不知有汉，无论魏、晋。此人——为具言所闻，皆叹惋。余人各复延至其家，皆出酒食。停数日，辞去。此中人语云：“不足为外人道也。”既出，得其船，便扶向路，处处志之。及郡下，诣太守，说如此。太守即遣人随其往，寻向所志，遂迷，不复得路。南阳刘子骥，高尚士也；闻之，欣然规往。未果，寻病终。后遂无问津者。嬴氏乱天纪，贤者避其世。黄绮之商山，伊人亦云逝。往迹浸复湮，来径遂芜废。相命肆农耕，日入从所憩。桑竹垂余荫，菽稷随时艺。春蚕收长丝，秋熟靡王税。荒路暖交通，鸡犬互鸣吠。俎豆犹古法，衣裳无新制。童孺纵行歌，斑白欢游诣。草荣识节和，木衰知风厉。虽无纪历志，四时自成岁。治然有余乐，于何劳智慧？奇踪隐五百，一朝敞神界。淳薄既异源，旋复还幽蔽。借问游方士，焉测尘嚣外？愿言蹑清风，高举寻吾契。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "晋故征西大将军长史孟府君传",
        "author": "陶渊明",
        "content": "君讳嘉，字万年，江夏鄂人也。曾祖父宗，以孝行称，仕吴司空。祖父揖，元康中为庐陵太守。宗葬武昌新阳县，子孙家焉，遂为县人也。君少失父，奉母二弟居。娶大司马长沙桓公陶侃第十女，闺门孝友，人无能间，乡里称之。冲默有远量。弱冠，祷类咸敬之。同郡郭逊，以清操知名，时在君右，常叹君温雅平旷，自以为不及。逊从弟立，亦有才志，与君同时齐誉，每推服焉。由是名冠州里，声流京邑。太尉颍川庾亮，以帝舅民望，受分陕之重，镇武昌，并领江州。辟君部庐陵从事。下郡还，亮引见，问风俗得失。对曰：“嘉不知，还传当问从吏。”亮以麈尾掩口而笑。诸从事既去，唤弟翼语之曰：“孟嘉故是盛德人也。”君既辞出外，自除吏名，便步归家；母在堂，兄弟共相欢乐，怡怡如也。旬有余日，更版为劝学从事。时亮崇修学校，高选儒官，以君望实，故应尚德之举。太傅河南褚裒，简穆有器识，时为豫章太守，出朝宗亮，正旦大会州府人士，率多时彦，君坐次甚远。裒问亮：“江州有孟嘉，其人何在？”亮云：“在坐，卿但自觅。”裒历观，遂指君谓亮曰：“将无是耶？”亮欣然而笑，喜裒之得君，奇君为裒之所得，乃益器焉。举秀才，又为安西将军庾翼府功曹，再为江州别驾、巴丘令、征西大将军谯国桓温参军。君色和而正，温甚重之。九月九日，温游龙山，参佐毕集，四弟二甥咸在坐。时佐吏并着戎服，有风吹君帽堕落，温目左右及宾客勿言，以观其举止。君初不自觉，良久如厕，温命取以还之。廷尉太原孙盛为谘议参军，时在坐，温命纸笔，令嘲之。文成示温，温以着坐处。君归，见嘲笑而请笔作答，了不容思。文辞超卓，四座叹之。奉使京师，除尚书删定郎，不拜。孝宗穆皇帝闻其名，赐见东堂，君辞以脚疾，不任拜起，诏使人扶入。君尝为刺史谢永别驾。永，会稽人，丧亡，君求赴义，路由永兴。高阳许询，有隽才，辞荣不仕，每纵心独往，客居县界。尝乘船进行，适逢君过，叹曰：“都邑美士，吾尽识之，独不识此人。唯闻中州有孟嘉者，将非是乎？然亦何由来此？”使问君之从者。君谓其使曰：“本心相过，今先赴义，寻还就君。”及归，遂止信宿，雅相知得，有若旧交。还至，转从事中郎，俄迁长史。在朝溃然，仗正顺而已。门无杂宾，尝会神情独得，便超然命驾，径之龙山，顾景酣宴，造夕乃归。温从容谓君曰：“人不可无势，我乃能驾御卿。”后以疾终于家，年五十一。始自总发，至于知命，行不苟合，言无夸矜，未尝有喜温之容。好酣饮，逾多不乱。至于任怀得意，融然远寄，傍若无人。温尝问君：“酒有何好，而卿嗜之?”君笑而答曰：“明公但不得酒中趣尔。”又问听妓，丝不如竹，竹不如肉，答曰：“渐近自然。”中散大夫桂阳罗含，赋之曰：“盂生善酣，不愆其意。”光禄大夫南阳刘耽，昔与君同在温府，渊明从父太常夔尝问耽：“君若在，当已作公否?答云：“此本是三司人。”为时所重如此。渊明先亲，君之第四女也。《凯风》“寒泉”之思，实钟厥心。谨按采行事，撰为此传。惧或乖谬，有亏大雅君子之德，所以战战兢兢，若履深薄云尔。赞曰：孔子称：“进德修业，以及时也。”君清蹈衡门，则令闻孔昭，振缨公朝，则德音允集。道悠运促，不终远业(100)，惜哉！仁者必寿(101)，岂斯言之谬乎！",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "五柳先生传",
        "author": "陶渊明",
        "content": "先生不知何许人也，亦不详其姓字，宅边有五柳树，因以为号焉。闲静少言，不慕荣利。好读书，不求甚解。每有会意，便欣然忘食。性嗜酒，家贫不能常得。亲旧知其如此，或置酒而招之。造饮辄尽，期在必醉。既醉而退，曾不吝情去留。环堵萧然，不蔽风日。短褐穿结，箪瓢屡空，晏如也。常着文章自娱，颇示己志。忘怀得失，以此自终。赞曰：黔娄之妻有言：“不戚戚于贫贱，不汲汲于富贵。”其言兹若人之俦乎？酣觞赋诗，以乐其志。无怀氏之民钦？葛天氏之民欤？",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "扇上画赞附尚长禽庆赞",
        "author": "陶渊明",
        "content": "三五道邈，淳风日尽；九流参差，互相推陨。形逐物迁，心无常准；是以达人，有时而隐。四体不勤，五谷不分；超超丈人，日夕在耘。辽辽沮溺，耦耕自欣；入鸟不骇，杂兽斯群。至矣放陵，养气浩然；蔑彼结驷，甘此灌园。张生一仕，曾以事还；顾我不能，高谢人间。岧岧丙公，望崖辄归；匪骄匪吝，前路威夷。郑叟不合，垂钓川湄；交酌林下，清言究微。孟尝游学，天网时疏；眷言哲友，振褐偕徂。美哉周子，称疾闲居；寄心清尚、悠然白娱。翳翳衡门，洋洋泌流；曰琴曰书，顾盼有俦。饮河既足，自外皆休；缅怀千载，托契孤游。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "尚长禽庆赞",
        "author": "陶渊明",
        "content": "尚子昔薄宦，妻孥共早晚。贫贱与富贵，读易悟益损。禽生善周游，周游日已远。去矣寻名山，上山岂知返！",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "读史述九章 夷齐",
        "author": "陶渊明",
        "content": "二子让国，相将海隅。天人革命，绝景穷居。采蔽高歌，慨想黄虞。贞风凌俗，爱感懦夫。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "读史述九章 箕子",
        "author": "陶渊明",
        "content": "去乡之感，犹有迟迟。矧伊代谢，触物皆非。哀哀箕子，云胡能夷？狡童之歌，凄矣其悲。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "读史述九章 管鲍",
        "author": "陶渊明",
        "content": "知人未易，相知实难，淡美初交，利乖岁寒。管生称心，鲍叔必安。奇情双亮，令名俱完。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "读史述九章 程杵",
        "author": "陶渊明",
        "content": "遗生良难，士为知己。望义如归，允伊二子。程生挥剑，惧兹余耻。令德永闻，百代见纪。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "读史述九章 七十二弟子",
        "author": "陶渊明",
        "content": "询询舞雩，莫曰匪贤。俱映日月，共飡至言。恸由才难，感为情牵。回也早夭，赐独长年。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "读史述九章 屈贾",
        "author": "陶渊明",
        "content": "进德修业，将以及时。如彼稷契，孰不愿之？嗟乎二贤，逢世多疑。候詹写志,感鹏献辞.",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "读史述九章 韩非",
        "author": "陶渊明",
        "content": "丰狐隐穴，以文自残。君子失时，白首抱关。巧行居灾，伎辩召患。哀矣韩生，竟死《说难》。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "读史述九章 鲁二儒",
        "author": "陶渊明",
        "content": "易代随时,迷变则愚。介介若人，特为贞夫。德不百年，污我诗书。逝然不顾，被褐幽居.",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "title": "与子俨等疏",
        "author": "陶渊明",
        "content": "告俨、俟、份、佚、佟：天地赋命,生必有死；自古圣贤，谁能独免？于夏有言：“死生有命，富贵在天气。”四友之人，亲受音旨。发斯谈者，将非穷达不可妄求，寿夭永无外请故那？吾年过五十，少而穷苦，每以家弊，东西游走。性刚才拙，与物多件。自量为己，必贻俗患。佩悦辞世，使汝等幼而饥寒。余尝感孺仲贤妻之言。败絮自拥，何惭儿子？此既一事矣但恨邻靡二仲，室无莱妇，抱兹苦心，良独内愧。少学琴书，偶爱闲静，开卷有得，便欣然忘食。见树木交荫，时鸟变声，亦复欢然有喜。常言五六月中，北窗下卧，遇凉风暂至，自谓是羲皇上人。意浅识罕，谓斯言可保。日月遂往，机巧好疏。缅求在昔，吵然如何！疾患以来，渐就衰损，亲旧不遗，每以药石见救，自恐大分将有限也.汝辈稚小家贫，每役柴水之劳,何时可免？念之在心，若何可言！然汝等虽不同生，当思四海皆兄弟之义。鲍叔，管仲，分财无猜；归生。伍举，班荆道旧；遂能以败为成。因丧立功。他人尚尔，况同父之人哉！颖川韩元长，汉末名士，身处卿佐，八十而终，兄弟同居，至于没齿。济北记稚春，晋时操行人也，七世同财,家人无怨色。《诗》曰：“高山仰止，景行行止。”虽不能尔，至心尚之。汝其慎哉，吾复何言！",
        "dynasty": "晋",
        "collection_info": {
            "collection": "陶渊明全集",
            "volume": "卷之七 疏祭文"
        }
    },
    {
        "title": "祭程氏妹文",
        "author": "陶渊明",
        "content": "维晋义熙三年五月甲辰，程氏妹服制再周。渊明以少牢之奠，俯而酹之。呜呼哀哉！寒往暑来，日月寝疏，梁尘委积，庭草荒芜。寥寥空室，哀哀遗孤。看筋虚奠，人逝焉如！谁无兄弟。人亦同生，嗟我与尔，特百常情。慈妣早世，时尚孺婴，我年二六，尔才九龄。爱从靡识，抚髫相成。咨尔令妹，有德有操。靖恭鲜言，闻善则乐。能正能和，惟友惟孝。行止中闺，可象可效。我闻为善，庆自己蹈，彼苍何偏，而不斯报！昔在江陵，重罹天罚，兄弟索居，乖隔楚越。伊我与尔，百哀是切。黯黯高云，萧萧冬月，白雪掩晨，长风悲节。感惟崩号，兴言位血。寻念平昔，触事未远，书疏犹存，遗孤满眼。民如何一往，终天不返！寂寂高堂，何时夏践？藐藐孤女，曷依局恃？茕茕游魂，谁主谁祀？奈何程妹，于此水已！死如有知，相见蒿里。呜呼哀哉！",
        "dynasty": "晋",
        "collection_info": {
            "collection": "陶渊明全集",
            "volume": "卷之七 疏祭文"
        }
    },
    {
        "title": "祭从弟敬远文",
        "author": "陶渊明",
        "content": "岁在辛亥，月惟中秋，旬有九日，从弟敬远，卜辰云，气永宁后土。感平生之游处，悲一往之不返，情侧侧以摧心，泪憨憨而盈眼。乃以园果时醒，祖其将行。呜呼哀哉！于烁吾弟，有操有概。孝发幼龄，友自天爱。少思寡欲，靡执靡介。后己先人，临财思惠。心遗得失，情不依世。其色能温，其言则厉。乐胜朋高，好是文艺。遥遥帝乡，爱感奇心，绝粒委务，考槃山阴。淙淙悬溜，暖暖荒林，晨采上药，夕闲素琴。曰仁者寿，窃独信之；如何斯言，徒能见欺！年甫过立，奄与世辞，长归蒿里，逸无还期。惟我与尔，匪但亲友，父则同生，母则从母。相及龋齿，并罹偏咎，斯情实深，斯爱实厚！念畴昔日，同房之欢，冬无组褐，夏渴瓢箪，相将以道，相开以颜。岂不多乏，忽忘饥寒。余尝学仕，缠绵人事，流浪无成。惧负素志，敛策归来。尔知我意，常愿携手，置彼众议。每忆有秋，我将其刈，与汝偕行，航舟同济。三宿水滨，乐饮川界。静月澄高，温风始逝。抚杯而言，物久人脆。奈何吾弟，先我离世！事不可寻，思亦何极？日祖月流，寒暑代息。死生异方，存亡有域，候晨永归，指涂载陆。呱呱遗稚，未能正言；哀哀嫠人，民礼仪孔闲。庭树如故，斋字廓然，孰云敬远，何时复还？余惟人斯，昧兹近情。蓄龟有吉，制我祖行。望施翩翩，执笔涕盈。神其有知，昭余中诚。呜呼哀哉！",
        "dynasty": "晋",
        "collection_info": {
            "collection": "陶渊明全集",
            "volume": "卷之七 疏祭文"
        }
    },
    {
        "title": "帝京篇十首 一",
        "author": "太宗皇帝",
        "content": "秦川雄帝宅，函谷壮皇居。\n绮殿千寻起，离宫百雉余。\n连甍遥接汉，飞观迥凌虚。\n云日隐层阙，风烟出绮疎。",
        "dynasty": "唐",
        "collection_info": null
    },
    {
        "title": "帝京篇十首 二",
        "author": "太宗皇帝",
        "content": "岩廊罢机务，崇文聊驻辇。\n玉匣启龙图，金绳披凤篆。\n韦编断仍续，缥帙舒还卷。\n对此乃淹留，欹案观坟典。",
        "dynasty": "唐",
        "collection_info": null
    },
    {
        "title": "帝京篇十首 三",
        "author": "太宗皇帝",
        "content": "移步出词林，停舆欣武宴。\n琱弓写明月，骏马疑流电。\n惊雁落虚弦，啼猿悲急箭。\n阅赏诚多美，于兹乃忘倦。",
        "dynasty": "唐",
        "collection_info": null
    },
    {
        "title": "帝京篇十首 四",
        "author": "太宗皇帝",
        "content": "鸣笳临乐馆，眺听欢芳节。\n急管韵朱絃，清歌凝白雪。\n彩凤肃来仪，玄鹤纷成列。\n去兹郑卫声，雅音方可悦。",
        "dynasty": "唐",
        "collection_info": null
    },
    {
        "title": "帝京篇十首 五",
        "author": "太宗皇帝",
        "content": "芳辰追逸趣，禁苑信多奇。\n桥形通汉上，峰势接云危。\n烟霞交隐映，花鸟自参差。\n何如肆辙迹？万里赏瑶池。",
        "dynasty": "唐",
        "collection_info": null
    },
    {
        "title": "帝京篇十首 六",
        "author": "太宗皇帝",
        "content": "飞盖去芳园，兰桡游翠渚。\n萍间日彩乱，荷处香风举。\n桂楫满中川，弦歌振长屿。\n岂必汾河曲，方为欢宴所。",
        "dynasty": "唐",
        "collection_info": null
    },
    {
        "title": "帝京篇十首 七",
        "author": "太宗皇帝",
        "content": "落日双阙昏，回舆九重暮。\n长烟散初碧，皎月澄轻素。\n搴幌翫琴书，开轩引云雾。\n斜汉耿层阁，清风摇玉树。",
        "dynasty": "唐",
        "collection_info": null
    },
    {
        "title": "帝京篇十首 八",
        "author": "太宗皇帝",
        "content": "欢乐难再逢，芳辰良可惜。\n玉酒泛云罍，兰殽陈绮席。\n千钟合尧禹，百兽谐金石。\n得志重寸阴，忘怀轻尺璧。",
        "dynasty": "唐",
        "collection_info": null
    },
    {
        "title": "帝京篇十首 九",
        "author": "太宗皇帝",
        "content": "建章欢赏夕，二八尽妖妍。\n罗绮昭阳殿，芬芳玳瑁筵。\n佩移星正动，扇掩月初圆。\n无劳上悬圃，即此对神仙。",
        "dynasty": "唐",
        "collection_info": null
    },
    {
        "title": "帝京篇十首 十",
        "author": "太宗皇帝",
        "content": "以兹游观极，悠然独长想。\n披卷览前踪，抚躬寻既往。\n望古茅茨约，瞻今兰殿广。\n人道恶高危，虚心戒盈荡。\n奉天竭诚敬，临民思惠养。\n纳善察忠谏，明科慎刑赏。\n六五诚难继，四三非易仰。\n广待淳化敷，方嗣云亭响。",
        "dynasty": "唐",
        "collection_info": null
    },
    {
        "title": "饮马长城窟行",
        "author": "太宗皇帝",
        "content": "塞外悲风切，交河冰已结。\n瀚海百重波，阴山千里雪。\n迥戍危烽火，层峦引高节。\n悠悠卷斾旌，饮马出长城。\n寒沙连骑迹，朔吹断边声。\n胡尘清玉塞，羌笛韵金钲。\n绝漠干戈戢，车徒振原隰。\n都尉反龙堆，将军旋马邑。\n扬麾氛雾静，纪石功名立。\n荒裔一戎衣，灵台凯歌入。",
        "dynasty": "唐",
        "collection_info": null
    },
    {
        "title": "执契静三边",
        "author": "太宗皇帝",
        "content": "执契静三边，持衡临万姓。\n玉彩辉关烛，金华流日镜。\n无为宇宙清，有美璇玑正。\n皎佩星连景，飘衣云结庆。\n戢武耀七德，昇文辉九功。\n烟波澄旧碧，尘火息前红。\n霜野韬莲劒，关城罢月弓。\n钱缀榆天合，新城柳塞空。\n花销葱岭雪，縠尽流沙雾。\n秋驾转兢怀，春冰弥轸虑。\n书绝龙庭羽，烽休凤穴戍。\n衣宵寝二难，食旰餐三惧。\n翦暴兴先废，除凶存昔亡。\n圆盖归天壤，方舆入地荒。\n孔海池京邑，双河沼帝乡。\n循躬思励己，抚俗媿时康。\n元首伫盐梅，股肱惟辅弼。\n羽贤崆岭四，翼圣襄城七。\n浇俗庶反淳，替文聊就质。\n已知隆至道，共欢区宇一。",
        "dynasty": "唐",
        "collection_info": null
    },
    {
        "title": "正日临朝",
        "author": "太宗皇帝",
        "content": "条风开献节，灰律动初阳。\n百蛮奉遐賮，万国朝未央。\n虽无舜禹迹，幸欣天地康。\n车轨同八表，书文混四方。\n赫奕俨冠盖，纷纶盛服章。\n羽旄飞驰道，钟鼓震岩廊。\n组练辉霞色，霜戟耀朝光。\n晨宵怀至理，终媿抚遐荒。",
        "dynasty": "唐",
        "collection_info": null
    },
    {
        "title": "幸武功庆善宫",
        "author": "太宗皇帝",
        "content": "寿丘惟旧迹，酆邑乃前基。\n粤予承累圣，悬弧亦在兹。\n弱龄逢运改，提劒郁匡时。\n指麾八荒定，怀柔万国夷。\n梯山咸入款，驾海亦来思。\n单于陪武帐，日逐卫文㮰。\n端扆朝四岳，无为任百司。\n霜节明秋景，轻冰结水湄。\n芸黄徧原隰，禾颖积京畿。\n共乐还乡宴，欢比大风诗。",
        "dynasty": "唐",
        "collection_info": null
    },
    {
        "title": "重幸武功",
        "author": "太宗皇帝",
        "content": "代马依朔吹，惊禽愁昔丛。\n况兹承眷德，怀旧感深衷。\n积善忻余庆，畅武悦成功。\n垂衣天下治，端拱车书同。\n白水巡前迹，丹陵幸旧宫。\n列筵欢故老，高宴聚新丰。\n驻跸抚田畯，回舆访牧童。\n瑞气萦丹阙，祥烟散碧空。\n孤屿含霜白，遥山带日红。\n于焉欢击筑，聊以咏南风。",
        "dynasty": "唐",
        "collection_info": null
    },
    {
        "title": "经破薛举战地",
        "author": "太宗皇帝",
        "content": "昔年怀壮气，提戈初仗节。\n心随朗日高，志与秋霜洁。\n移锋惊电起，转战长河决。\n营碎落星沈，阵卷横云裂。\n一挥氛沴静，再举鲸鲵灭。\n于兹俯旧原，属目驻华轩。\n沈沙无故迹，减竈有残痕。\n浪霞穿水净，峰雾抱莲昏。\n世途亟流易，人事殊今昔。\n长想眺前踪，抚躬聊自适。",
        "dynasty": "唐",
        "collection_info": null
    },
    {
        "title": "过旧宅二首 一",
        "author": "太宗皇帝",
        "content": "新丰停翠辇，谯邑驻鸣笳。\n园荒一径断，苔古半阶斜。\n前池消旧水，昔树发今花。\n一朝辞此地，四海遂为家。",
        "dynasty": "唐",
        "collection_info": null
    },
    {
        "title": "过旧宅二首 二",
        "author": "太宗皇帝",
        "content": "金舆巡白水，玉辇驻新丰。\n纽落藤披架，花残菊破丛。\n叶铺荒草蔓，流竭半池空。\n纫佩兰凋径，舒圭叶翦桐。\n昔地一蕃内，今宅九围中。\n架海波澄镜，韬戈器反农。\n八表文同轨，无劳歌大风。",
        "dynasty": "唐",
        "collection_info": null
    },
    {
        "title": "还陕述怀",
        "author": "太宗皇帝",
        "content": "慨然抚长劒，济世岂邀名。\n星旗纷电举，日羽肃天行。\n徧野屯万骑，临原驻五营。\n登山麾武节，背水纵神兵。\n在昔戎戈动，今来宇宙平。",
        "dynasty": "唐",
        "collection_info": null
    },
    {
        "title": "入潼关",
        "author": "太宗皇帝",
        "content": "崤函称地险，襟带壮两京。\n霜峰直临道，冰河曲绕城。\n古木参差影，寒猿断续声。\n冠盖往来合，风尘朝夕惊。\n高谈先马度，僞晓预鸡鸣。\n弃繻怀远志，封泥负壮情。\n别有真人气，安知名不名。",
        "dynasty": "唐",
        "collection_info": null
    },
    {
        "title": "于北平作",
        "author": "太宗皇帝",
        "content": "翠野驻戎轩，卢龙转征斾。\n遥山丽如绮，长流萦似带。\n海气百重楼，岩松千丈盖。",
        "dynasty": "唐",
        "collection_info": null
    },
    {
        "title": "辽城望月",
        "author": "太宗皇帝",
        "content": "玄兔月初明，澄辉照辽碣。\n映云光暂隐，隔树花如缀。\n魄满桂枝圆，轮亏镜彩缺。\n临城却影散，带晕重围结。\n驻跸俯九都，停观妖氛灭。",
        "dynasty": "唐",
        "collection_info": null
    },
    {
        "title": "春日登陕州城楼俯眺原野迴丹碧缀烟霞密翠斑红芳菲花柳即目川岫聊以命篇",
        "author": "太宗皇帝",
        "content": "碧原开雾隰，绮岭峻霞城。\n烟峰高下翠，日浪浅深明。\n斑红粧橤树，圆青压溜荆。\n迹岩劳傅想，窥野访莘情。\n巨川何以济，舟楫伫时英。",
        "dynasty": "唐",
        "collection_info": null
    },
    {
        "title": "春日玄武门宴羣臣",
        "author": "太宗皇帝",
        "content": "韶光开令序，淑气动芳年。\n驻辇华林侧，高宴柏梁前。\n紫庭文佩满，丹墀衮绂连。\n九夷簉瑶席，五狄列琼筵。\n娱宾歌湛露，广乐奏钧天。\n清尊浮绿醑，雅曲韵朱弦。\n粤余君万国，还惭抚八埏。\n庶几保贞固，虚己厉求贤。",
        "dynasty": "唐",
        "collection_info": null
    },
    {
        "title": "登三台言志",
        "author": "太宗皇帝",
        "content": "未央初壮汉，阿房昔侈秦。\n在危犹骋丽，居奢遂役人。\n岂如家四海，日宇罄朝伦。\n扇天裁户旧，砌地翦基新。\n引月擎宵桂，飘云逼曙鳞。\n露除光炫玉，霜阙映雕银。\n舞接花梁燕，歌迎鸟路尘。\n镜池波太液，庄苑丽宜春。\n作异甘泉日，停非路寝辰。\n念劳惭逸己，居旷返劳神。\n所欣成大厦，宏材伫渭滨。",
        "dynasty": "唐",
        "collection_info": null
    },
    {
        "title": "出猎",
        "author": "太宗皇帝",
        "content": "楚王云梦泽，汉帝长杨宫。\n岂若因农暇，阅武出轘嵩。\n三驱陈锐卒，七萃列材雄。\n寒野霜氛白，平原烧火红。\n琱戈夏服箭，羽骑绿沈弓。\n怖兽潜幽壑，惊禽散翠空。\n长烟晦落景，灌木振严风。\n所为除民瘼，非是悦林丛。",
        "dynasty": "唐",
        "collection_info": null
    },
    {
        "title": "冬狩",
        "author": "太宗皇帝",
        "content": "烈烈寒风起，惨惨飞云浮。\n霜浓凝广隰，冰厚结清流。\n金鞍移上苑，玉勒骋平畴。\n旌旗四望合，罝罗一面求。\n楚踣争兕殪，秦亡角鹿愁。\n兽忙投密树，鸿惊起砾洲。\n骑敛原尘静，戈迴岭日收。\n心非洛汭逸，意在渭滨游。\n禽荒非所乐，抚辔更招忧。",
        "dynasty": "唐",
        "collection_info": null
    },
    {
        "title": "春日望海",
        "author": "太宗皇帝",
        "content": "披襟眺沧海，凭轼翫春芳。\n积流横地纪，疎派引天潢。\n仙气凝三岭，和风扇八荒。\n拂潮云布色，穿浪日舒光。\n照岸花分彩，迷云雁断行。\n怀卑运深广，持满守灵长。\n有形非易测，无源讵可量。\n洪涛经变野，翠岛屡成桑。\n之罘思汉帝，碣石想秦皇。\n霓裳非本意，端拱且图王。",
        "dynasty": "唐",
        "collection_info": null
    },
    {
        "title": "临洛水",
        "author": "太宗皇帝",
        "content": "春蒐驰骏骨，总辔俯长河。\n霞处流萦锦，风前瀁卷罗。\n水花翻照树，堤兰倒插波。\n岂必汾阴曲，秋云发棹歌。",
        "dynasty": "唐",
        "collection_info": null
    },
    {
        "title": "望终南山",
        "author": "太宗皇帝",
        "content": "重峦俯渭水，碧嶂插遥天。\n出红扶岭日，入翠贮岩烟。\n迭松朝若夜，复岫阙疑全。\n对此恬千虑，无劳访九仙。",
        "dynasty": "唐",
        "collection_info": null
    },
    {
        "title": "元日",
        "author": "太宗皇帝",
        "content": "高轩暧春色，邃阁媚朝光。\n彤庭飞綵斾，翠幌曜明珰。\n恭己临四极，垂衣驭八荒。\n霜戟列丹陛，丝竹韵长廊。\n穆矣熏风茂，康哉帝道昌。\n继文遵后轨，循古鉴前王。\n草秀故春色，梅艳昔年粧。\n巨川思欲济，终以寄舟航。",
        "dynasty": "唐",
        "collection_info": null
    },
    {
        "title": "初春登楼即目观作述怀",
        "author": "太宗皇帝",
        "content": "凭轩俯兰阁，眺瞩散灵襟。\n绮峰含翠雾，照日蕊红林。\n镂丹霞锦岫，残素雪斑岑。\n拂浪堤垂柳，娇花鸟续吟。\n连甍岂一拱，众干如千寻。\n明非独材力，终藉栋梁深。\n弥怀矜乐志，更惧戒盈心。\n媿制劳居逸，方规十产金。",
        "dynasty": "唐",
        "collection_info": null
    },
    {
        "title": "首春",
        "author": "太宗皇帝",
        "content": "寒随穷律变，春逐鸟声开。\n初风飘带柳，晚雪间花梅。\n碧林青旧竹，绿沼翠新苔。\n芝田初雁去，绮树巧鸎来。",
        "dynasty": "唐",
        "collection_info": null
    },
    {
        "title": "初晴落景",
        "author": "太宗皇帝",
        "content": "晚霞聊自怡，初晴弥可喜。\n日晃百花色，风动千林翠。\n池鱼跃不同，园鸟声还异。\n寄言博通者，知予物外志。",
        "dynasty": "唐",
        "collection_info": null
    },
    {
        "title": "初夏",
        "author": "太宗皇帝",
        "content": "一朝春夏改，隔夜鸟花迁。\n阴阳深浅叶，晓夕重轻烟。\n咔鸎犹响殿，横丝正网天。\n佩高兰影接，绶细草纹连。\n碧鳞惊棹侧，玄燕舞檐前。\n何必汾阳处，始復有山泉。",
        "dynasty": "唐",
        "collection_info": null
    },
    {
        "title": "度秋",
        "author": "太宗皇帝",
        "content": "夏律昨留灰，秋箭今移晷。\n峨嵋岫初出，洞庭波渐起。\n桂白发幽岩，菊黄开灞涘。\n运流方可叹，含毫属微理。",
        "dynasty": "唐",
        "collection_info": null
    },
    {
        "title": "仪鸾殿早秋",
        "author": "太宗皇帝",
        "content": "寒惊蓟门叶，秋发小山枝。\n松阴背日转，竹影避风移。\n提壶菊花岸，高兴芙蓉池。\n欲知凉气早，巢空燕不窥。",
        "dynasty": "唐",
        "collection_info": null
    },
    {
        "title": "秋日即目",
        "author": "太宗皇帝",
        "content": "爽气浮丹阙，秋光澹紫宫。\n衣碎荷疎影，花明菊点丛。\n袍轻低草露，盖侧舞松风。\n散岫飘云叶，迷路飞烟鸿。\n砌冷兰凋佩，闺寒树陨桐。\n别鹤栖琴裏，离猿啼峡中。\n落野飞星箭，弦虚半月弓。\n芳菲夕雾起，暮色满房栊。",
        "dynasty": "唐",
        "collection_info": null
    },
    {
        "title": "山阁晚秋",
        "author": "太宗皇帝",
        "content": "山亭秋色满，岩牖凉风度。\n疎兰尚染烟，残菊犹承露。\n古石衣新苔，新巢封古树。\n历览情无极，咫尺输光暮。",
        "dynasty": "唐",
        "collection_info": null
    },
    {
        "title": "秋暮言志",
        "author": "太宗皇帝",
        "content": "朝光浮烧野，霜华净碧空。\n结浪冰初镜，在径菊方丛。\n约岭烟深翠，分旗霞散红。\n抽思滋泉侧，飞想傅岩中。",
        "dynasty": "唐",
        "collection_info": null
    },
    {
        "title": "喜雪",
        "author": "太宗皇帝",
        "content": "碧昏朝合雾，丹卷暝韬霞。\n结叶繁云色，凝璚徧雪华。\n光楼皎若粉，映幕集疑沙。\n泛柳飞飞絮，粧梅片片花。\n照璧台圆月，飘珠箔穿露。\n瑶洁短长阶，玉藂高下树。\n映桐珪累白，萦峰莲抱素。\n断续气将沈，徘徊岁云暮。\n怀珍媿隐德，表瑞伫丰年。\n橤间飞禁苑，鹤处舞伊川。\n傥咏幽兰曲，同懽黄竹篇。",
        "dynasty": "唐",
        "collection_info": null
    },
    {
        "title": "秋日斅庾信体",
        "author": "太宗皇帝",
        "content": "岭衔宵月桂，珠穿晓露丛。\n蝉啼觉树冷，萤火不温风。\n花生圆菊橤，荷尽戏鱼通。\n晨浦鸣飞雁，夕渚集栖鸿。\n飒飒高天吹，氛澄下炽空。",
        "dynasty": "唐",
        "collection_info": null
    },
    {
        "title": "赋尚书",
        "author": "太宗皇帝",
        "content": "崇文时驻步，东观还停辇。\n辍膳翫三坟，晖灯披五典。\n寒心覩肉林，飞魄看沈湎。\n纵情昏主多，克己明君鲜。\n灭身资累恶，成名由积善。\n既承百王末，战兢随岁转。",
        "dynasty": "唐",
        "collection_info": null
    },
    {
        "title": "咏司马彪续汉志",
        "author": "太宗皇帝",
        "content": "二仪初创象，三才乃分位。\n非惟树司牧，固亦垂文字。\n绵代更膺期，芳图无辍记。\n炎汉承君道，英谟纂神器。\n潜龙既可跃，逵兔奚难致。\n前史殚妙词，后昆沈雅思。\n书言扬盛迹，补阙兴洪志。\n川谷犹旧途，郡国开新意。\n梅山未觉朽，谷水谁云异。\n车服随名表，文物因时置。\n凤戟翼康衢，銮舆总柔辔。\n清浊必能澄，洪纤幸无弃。\n观仪不失序，遵礼方由事。\n政宣竹律和，时平玉条备。\n文囿雕奇彩，艺门蕴深致。\n云飞星共流，风扬月兼至。\n类禋遵令典，坛壝资良地。\n五胜竟无违，百司诚有庇。\n粤予承暇景，谈丛引泉秘。\n讨论穷义府，看覈披经笥。\n大辨良难仰，小学终先匮。\n闻道谅知荣，含毫孰忘媿。",
        "dynasty": "唐",
        "collection_info": null
    },
    {
        "title": "咏风",
        "author": "太宗皇帝",
        "content": "萧条起关塞，摇扬下蓬瀛。\n拂林花乱彩，响谷鸟分声。\n披云罗影散，泛水织文生。\n劳歌大风曲，威加四海清。",
        "dynasty": "唐",
        "collection_info": null
    },
    {
        "title": "咏雨",
        "author": "太宗皇帝",
        "content": "罩云飘远岫，喷雨泛长河。\n低飞昏岭腹，斜足洒岩阿。\n泫丛珠缔叶，起溜镜图波。\n蒙柳添丝密，含吹织空罗。",
        "dynasty": "唐",
        "collection_info": null
    },
    {
        "title": "咏雪",
        "author": "太宗皇帝",
        "content": "洁野凝晨曜，装墀带夕晖。\n集条分树玉，拂浪影泉玑。\n色洒妆台粉，花飘绮席衣。\n入扇萦离匣，点素皎残机。",
        "dynasty": "唐",
        "collection_info": null
    },
    {
        "title": "赋得夏首启节",
        "author": "太宗皇帝",
        "content": "北阙三春晚，南荣九夏初。\n黄莺弄渐变，翠林花落余。\n瀑流还响谷，猿啼自应虚。\n早荷向心卷，长杨就影舒。\n此时欢不极，调轸坐相于。",
        "dynasty": "唐",
        "collection_info": null
    },
    {
        "title": "赋得白日半西山",
        "author": "太宗皇帝",
        "content": "红轮不暂驻，乌飞岂復停。\n岑霞渐渐落，溪阴寸寸生。\n藿叶随光转，葵心逐照倾。\n晚烟含树色，栖鸟杂流声。",
        "dynasty": "唐",
        "collection_info": null
    },
    {
        "title": "置酒坐飞阁",
        "author": "太宗皇帝",
        "content": "高轩临碧渚，飞檐迥架空。\n余花攒镂槛，残柳散雕栊。\n岸菊初含橤，园梨始带红。\n莫虑昆山暗，还共尽杯中。",
        "dynasty": "唐",
        "collection_info": null
    },
    {
        "title": "采芙蓉",
        "author": "太宗皇帝",
        "content": "结伴戏方塘，携手上雕航。\n船移分细浪，风散动浮香。\n游鸎无定曲，惊凫有乱行。\n莲稀钏声断，水广棹歌长。\n栖乌还密树，泛流归建章。",
        "dynasty": "唐",
        "collection_info": null
    },
    {
        "title": "赋得樱桃",
        "author": "太宗皇帝",
        "content": "华林满芳景，洛阳徧阳春。\n朱颜含远日，翠色影长津。\n乔柯啭娇鸟，低枝映美人。\n昔作园中实，今来席上珍。",
        "dynasty": "唐",
        "collection_info": null
    },
    {
        "title": "赋得李",
        "author": "太宗皇帝",
        "content": "玉衡流桂圃，成蹊正可寻。\n鸎啼密叶外，蝶戏脆花心。\n丽景光朝彩，轻霞散夕阴。\n暂顾晖章侧，还眺灵山林。",
        "dynasty": "唐",
        "collection_info": null
    },
    {
        "title": "赋得浮桥",
        "author": "太宗皇帝",
        "content": "岸曲非千里，桥斜异七星。\n暂低逢辇度，还高值浪惊。\n水摇文鹢动，缆转锦花萦。\n远近随轮影，轻重应人行。",
        "dynasty": "唐",
        "collection_info": null
    },
    {
        "title": "谒幷州大兴国寺诗",
        "author": "太宗皇帝",
        "content": "回銮游福地，极目玩芳晨。\n梵钟交二响，法日转双轮。\n宝剎遥承露，天花近足春。\n未佩兰犹小，无丝柳尚新。\n圆光低月殿，碎影乱风筠。\n对此留余想，超然离俗尘。",
        "dynasty": "唐",
        "collection_info": null
    },
    {
        "title": "咏兴国寺佛殿前幡",
        "author": "太宗皇帝",
        "content": "拂霞疑电落，腾虚状写虹。\n屈伸烟雾裏，低举白云中。\n纷披乍依迥，掣曳或随风。\n念兹轻薄质，无翅强摇空。",
        "dynasty": "唐",
        "collection_info": null
    },
    {
        "title": "望送魏征葬",
        "author": "太宗皇帝",
        "content": "阊阖总金鞍，上林移玉辇。\n野郊怆新别，河桥非旧饯。\n惨日映峰沈，愁云随盖转。\n哀笳时断续，悲旌乍舒卷。\n望望情何极，浪浪泪空泫。\n无復昔时人，芳春共谁遣。",
        "dynasty": "唐",
        "collection_info": null
    },
    {
        "title": "伤辽东战亡",
        "author": "太宗皇帝",
        "content": "凿门初奉律，仗战始临戎。\n振鳞方跃浪，骋翼正凌风。\n未展六奇术，先亏一篑功。\n防身岂乏智，殉命有余忠。",
        "dynasty": "唐",
        "collection_info": null
    },
    {
        "title": "月晦",
        "author": "太宗皇帝",
        "content": "晦魄移中律，凝暄起丽城。\n罩云朝盖上，穿露晓珠呈。\n笑树花分色，啼枝鸟合声。\n披襟欢眺望，极目畅春情。",
        "dynasty": "唐",
        "collection_info": null
    },
    {
        "title": "秋日翠微宫",
        "author": "太宗皇帝",
        "content": "秋光凝翠岭，凉吹肃离宫。\n荷疎一盖缺，树冷半帷空。\n侧阵移鸿影，圆花钉菊丛。\n摅怀俗尘外，高眺白云中。",
        "dynasty": "唐",
        "collection_info": null
    },
    {
        "title": "初秋夜坐",
        "author": "太宗皇帝",
        "content": "斜廊连绮阁，初月照宵帏。\n塞冷鸿飞疾，园秋蝉噪迟。\n露结林疎叶，寒轻菊吐滋。\n愁心逢此节，长叹独含悲。",
        "dynasty": "唐",
        "collection_info": null
    },
    {
        "title": "秋日二首 一",
        "author": "太宗皇帝",
        "content": "菊散金风起，荷疎玉露圆。\n将秋数行雁，离夏几林蝉。\n云凝愁半岭，霞碎缬高天。\n还似成都望，直见峨眉前。",
        "dynasty": "唐",
        "collection_info": null
    },
    {
        "title": "秋日二首 二",
        "author": "太宗皇帝",
        "content": "爽气澄兰沼，秋风动桂林。\n露凝千片玉，菊散一丛金。\n日岫高低影，云空点缀阴。\n蓬瀛不可望，泉石且娱心。",
        "dynasty": "唐",
        "collection_info": null
    },
    {
        "title": "冬宵各为四韵",
        "author": "太宗皇帝",
        "content": "雕宫静龙漏，绮阁宴公侯。\n珠帘烛燄动，绣柱月光浮。\n云起将歌发，风停与管遒。",
        "dynasty": "唐",
        "collection_info": null
    },
    {
        "title": "冬日临昆明池",
        "author": "太宗皇帝",
        "content": "石鲸分玉溜，劫烬隐平沙。\n柳影冰无叶，梅心冻有花。\n寒野凝朝雾，霜天散夕霞。\n欢情犹未极，落景遽西斜。",
        "dynasty": "唐",
        "collection_info": null
    },
    {
        "title": "望雪",
        "author": "太宗皇帝",
        "content": "冻云宵徧岭，素雪晓凝华。\n入牖千重碎，迎风一半斜。\n不妆空散粉，无树独飘花。\n萦空惭夕照，破彩谢晨霞。",
        "dynasty": "唐",
        "collection_info": null
    },
    {
        "title": "守岁",
        "author": "太宗皇帝",
        "content": "暮景斜芳殿，年华丽绮宫。\n寒辞去冬雪，暖带入春风。\n阶馥舒梅素，盘花卷烛红。\n共欢新故岁，迎送一宵中。",
        "dynasty": "唐",
        "collection_info": null
    },
    {
        "title": "除夜",
        "author": "太宗皇帝",
        "content": "岁阴穷暮纪，献节启新芳。\n冬尽今宵促，年开明日长。\n冰消出镜水，梅散入风香。\n对此欢终宴，倾壶待曙光。",
        "dynasty": "唐",
        "collection_info": null
    },
    {
        "title": "咏雨",
        "author": "太宗皇帝",
        "content": "和气吹绿野，梅雨洒芳田。\n新流添旧涧，宿雾足朝烟。\n雁湿行无次，花霑色更鲜。\n对此欣登岁，披襟弄五弦。",
        "dynasty": "唐",
        "collection_info": null
    },
    {
        "title": "赋得含峰云",
        "author": "太宗皇帝",
        "content": "翠楼含晓雾，莲峰带晚云。\n玉叶依岩聚，金枝触石分。\n横天结阵影，逐吹起罗文。\n非復阳台下，空将惑楚君。",
        "dynasty": "唐",
        "collection_info": null
    },
    {
        "title": "三层阁上置音声",
        "author": "太宗皇帝",
        "content": "绮筵移暮景，紫阁引宵烟。\n隔栋歌尘合，分阶舞影连。\n声流三处管，响乱一重絃。\n不似秦楼上，吹箫空学仙。",
        "dynasty": "唐",
        "collection_info": null
    },
    {
        "title": "远山澄碧雾",
        "author": "太宗皇帝",
        "content": "残云收翠岭，夕雾结长空。\n带岫凝全碧，障霞隐半红。\n髣髴分初月，飘飖度晓风。\n还因三里处，冠盖远相通。",
        "dynasty": "唐",
        "collection_info": null
    },
    {
        "title": "赋得花庭雾",
        "author": "太宗皇帝",
        "content": "兰气已熏宫，新橤半粧丛。\n色含轻重雾，香引去来风。\n拂树浓舒碧，萦花薄蔽红。\n还当杂行雨，髣髴隐遥空。",
        "dynasty": "唐",
        "collection_info": null
    },
    {
        "title": "春池柳",
        "author": "太宗皇帝",
        "content": "年柳变池台，隋堤曲直回。\n逐浪丝阴去，迎风带影来。\n疎黄一鸟弄，半翠几眉开。\n萦雪临春岸，参差间早梅。",
        "dynasty": "唐",
        "collection_info": null
    },
    {
        "title": "芳兰",
        "author": "太宗皇帝",
        "content": "春晖开紫苑，淑景媚兰场。\n映庭含浅色，凝露泫浮光。\n日丽参差影，风传轻重香。\n会须君子折，佩裏作芬芳。",
        "dynasty": "唐",
        "collection_info": null
    },
    {
        "title": "咏桃",
        "author": "太宗皇帝",
        "content": "禁苑春晖丽，花蹊绮树妆。\n缀条深浅色，点露参差光。\n向日分千笑，迎风共一香。\n如何仙岭侧，独秀隐遥芳。",
        "dynasty": "唐",
        "collection_info": null
    },
    {
        "title": "赋帘",
        "author": "太宗皇帝",
        "content": "参差垂玉阙，舒卷映兰宫。\n珠光摇素月，竹影乱清风。\n彩散银钩上，文斜桂户中。\n惟当杂罗绮，相与媚房栊。",
        "dynasty": "唐",
        "collection_info": null
    },
    {
        "title": "咏乌代陈师道",
        "author": "太宗皇帝",
        "content": "凌晨丽城去，薄暮上林栖。\n辞枝枝暂起，停树树还低。\n向日终难託，迎风讵肯迷。\n只待纤纤手，曲裏作宵啼。",
        "dynasty": "唐",
        "collection_info": null
    },
    {
        "title": "咏饮马",
        "author": "太宗皇帝",
        "content": "骏骨饮长泾，奔流洒络缨。\n细纹连喷聚，乱荇绕蹄萦。\n水光鞍上侧，马影溜中横。\n翻似天池裏，腾波龙种生。",
        "dynasty": "唐",
        "collection_info": null
    },
    {
        "title": "赋得残菊",
        "author": "太宗皇帝",
        "content": "阶兰凝曙霜，岸菊照晨光。\n露浓晞晚笑，风劲浅残香。\n细叶凋轻翠，圆花飞碎黄。\n还持今岁色，復结后年芳。",
        "dynasty": "唐",
        "collection_info": null
    },
    {
        "title": "赋秋日悬清光赐房玄龄",
        "author": "太宗皇帝",
        "content": "秋露凝高掌，朝光上翠微。\n参差丽双阙，照耀满重闱。\n仙驭随轮转，灵乌带影飞。\n临波无定彩，入隙有圆晖。\n还当葵藿志，倾叶自相依。",
        "dynasty": "唐",
        "collection_info": null
    },
    {
        "title": "琵琶",
        "author": "太宗皇帝",
        "content": "半月无双影，全花有四时。\n摧藏千里态，掩抑几重悲。\n促节萦红袖，清音满翠帷。\n驶弹风响急，缓曲钏声迟。\n空余关陇恨，因此代相思。",
        "dynasty": "唐",
        "collection_info": null
    },
    {
        "title": "宴中山",
        "author": "太宗皇帝",
        "content": "驱马出辽阳，万里转旗常。\n对敌六奇举，临戎八阵张。\n斩鲸澄碧海，卷雾扫扶桑。\n昔去兰萦翠，今来桂染芳。\n云芝浮碎叶，冰镜上朝光。\n回首长安道，方欢宴柏梁。",
        "dynasty": "唐",
        "collection_info": null
    },
    {
        "title": "饯中书侍郎来济",
        "author": "太宗皇帝",
        "content": "暧暧去尘昏灞岸，飞飞轻盖指河梁。\n云峰衣结千重叶，雪岫花开几树妆。\n深悲黄鹤孤舟远，独叹青山别路长。\n聊将分袂霑巾泪，还用持添离席觞。",
        "dynasty": "唐",
        "collection_info": null
    },
    {
        "title": "于太原召侍臣赐宴守岁",
        "author": "太宗皇帝",
        "content": "四时运灰管，一夕变冬春。\n送寒余雪尽，迎岁早梅新。",
        "dynasty": "唐",
        "collection_info": null
    },
    {
        "title": "咏烛二首 一",
        "author": "太宗皇帝",
        "content": "燄听风来动，花开不待春。\n镇下千行泪，非是为思人。",
        "dynasty": "唐",
        "collection_info": null
    },
    {
        "title": "咏烛二首 二",
        "author": "太宗皇帝",
        "content": "九龙蟠燄动，四照逐花生。\n即此流高殿，堪持待月明。",
        "dynasty": "唐",
        "collection_info": null
    },
    {
        "title": "咏弓",
        "author": "太宗皇帝",
        "content": "上弦明月半，激箭流星远。\n落雁带书惊，啼猿映枝转。",
        "dynasty": "唐",
        "collection_info": null
    },
    {
        "title": "赋得早雁出云鸣",
        "author": "太宗皇帝",
        "content": "初秋玉露清，早雁出空鸣。\n隔云时乱影，因风乍含声。",
        "dynasty": "唐",
        "collection_info": null
    },
    {
        "title": "赋得临池柳",
        "author": "太宗皇帝",
        "content": "岸曲丝阴聚，波移带影疎。\n还将眉裏翠，来就镜中舒。",
        "dynasty": "唐",
        "collection_info": null
    },
    {
        "title": "赋得临池竹",
        "author": "太宗皇帝",
        "content": "贞条障曲砌，翠叶贯寒霜。\n拂牖分龙影，临池待凤翔。",
        "dynasty": "唐",
        "collection_info": null
    },
    {
        "title": "赋得弱柳鸣秋蝉",
        "author": "太宗皇帝",
        "content": "散影玉阶柳，含翠隐鸣蝉。\n微形藏叶裏，乱响出风前。",
        "dynasty": "唐",
        "collection_info": null
    },
    {
        "title": "探得李",
        "author": "太宗皇帝",
        "content": "盘根直盈渚，交干横倚天。\n舒华光四海，卷叶荫三川。",
        "dynasty": "唐",
        "collection_info": null
    },
    {
        "title": "咏小山",
        "author": "太宗皇帝",
        "content": "近谷交萦橤，遥峰对出莲。\n径细无全磴，松小未含烟。",
        "dynasty": "唐",
        "collection_info": null
    },
    {
        "title": "赐萧瑀",
        "author": "太宗皇帝",
        "content": "疾风知劲草，板荡识诚臣。\n勇夫安识义，智者必怀仁。",
        "dynasty": "唐",
        "collection_info": null
    },
    {
        "title": "赐房玄龄",
        "author": "太宗皇帝",
        "content": "太液仙舟迥，西园隐上才。\n未晓征车度，鸡鸣关早开。",
        "dynasty": "唐",
        "collection_info": null
    },
    {
        "title": "辽东山夜临秋",
        "author": "太宗皇帝",
        "content": "烟生遥岸隐，月落半崖阴。\n连山惊鸟乱，隔岫断猿吟。",
        "dynasty": "唐",
        "collection_info": null
    },
    {
        "title": "赐魏征诗",
        "author": "太宗皇帝",
        "content": "醽醁胜兰生，翠涛过玉䪥。\n千日醉不醒，十年味不败。",
        "dynasty": "唐",
        "collection_info": null
    },
    {
        "title": "两仪殿赋柏梁体",
        "author": "太宗皇帝",
        "content": "绝域降附天下平，八表无事悦圣情。\n云披雾敛天地明，登封日观禅云亭。\n太常具礼方告成。",
        "dynasty": "唐",
        "collection_info": null
    },
    {
        "title": "句",
        "author": "太宗皇帝",
        "content": "雪耻酬百王，除凶报千古。\n昔乘匹马去，今驱万乘来。\n近日毛虽暖闻弦心已惊。",
        "dynasty": "唐",
        "collection_info": null
    },
    {
        "title": "太子纳妃太平公主出降",
        "author": "高宗皇帝",
        "content": "龙楼光曙景，鲁馆启朝扉。\n艳日浓妆影，低星降婺辉。\n玉庭浮瑞色，银牓藻祥徽。\n云转花萦盖，霞飘叶缀旗。\n雕轩回翠陌，宝驾归丹殿。\n鸣珠佩晓衣，镂璧轮开扇。\n华冠列绮筵，兰醑申芳宴。\n环阶凤乐陈，玳席珍羞荐。\n蝶舞袖香新，歌分落素尘。\n欢凝欢懿戚，庆叶庆初姻。\n暑阑炎气息，凉早吹疎频。\n方期六合泰，共赏万年春。",
        "dynasty": "唐",
        "collection_info": null
    },
    {
        "title": "七夕宴悬圃二首 一",
        "author": "高宗皇帝",
        "content": "羽盖飞天汉，凤驾越层峦。\n俱叹三秋阻，共敍一宵欢。\n璜亏夜月落，靥碎晓星残。\n谁能重操杼，纤手濯清澜。",
        "dynasty": "唐",
        "collection_info": null
    },
    {
        "title": "七夕宴悬圃二首 二",
        "author": "高宗皇帝",
        "content": "霓裳转云路，凤驾俨天潢。\n亏星凋夜靥，残月落朝璜。\n促欢今夕促，长离别后长。\n轻梭聊驻织，掩泪独悲伤。",
        "dynasty": "唐",
        "collection_info": null
    },
    {
        "title": "过温汤",
        "author": "高宗皇帝",
        "content": "温渚停仙跸，丰郊驻晓旌。\n路曲迴输影，岩虚传漏声。\n暖溜惊湍驶，寒空碧雾轻。\n林黄疎叶下，野白曙霜明。\n眺听良无已，烟霞断续生。",
        "dynasty": "唐",
        "collection_info": null
    },
    {
        "title": "九月九日",
        "author": "高宗皇帝",
        "content": "端居临玉扆，初律启金商。\n凤阙澄秋色，龙闱引夕凉。\n野净山气敛，林疎风露长。\n砌兰亏半影，岩桂发全香。\n满盖荷凋翠，圆花菊散黄。\n挥鞭争电烈，飞羽乱星光。\n柳空穿石碎，弦虚侧月张。\n怯猿啼落岫，惊雁断分行。\n斜轮低夕景，归斾拥通庄。",
        "dynasty": "唐",
        "collection_info": null
    },
    {
        "title": "谒慈恩寺题奘法师房",
        "author": "高宗皇帝",
        "content": "停轩观福殿，游目眺皇畿。\n法轮含日转，花盖接云飞。\n翠烟香绮阁，丹霞光宝衣。\n幡虹遥合彩，定水迥分晖。\n萧然登十地，自得会三归。",
        "dynasty": "唐",
        "collection_info": null
    },
    {
        "title": "谒大慈恩寺",
        "author": "高宗皇帝",
        "content": "日宫开万仞，月殿耸千寻。\n花盖飞团影，幡虹曳曲阴。\n绮霞遥笼帐，丛珠细网林。\n寥廓烟云表，超然物外心。",
        "dynasty": "唐",
        "collection_info": null
    },
    {
        "title": "守岁",
        "author": "高宗皇帝",
        "content": "今宵冬律尽，来朝丽景新。\n花余凝地雪，条含暖吹分。\n绶吐芽犹嫩，冰□已镂津。\n薄红梅色冷，浅绿柳轻春。\n送迎交两节，暄寒变一辰。",
        "dynasty": "唐",
        "collection_info": null
    },
    {
        "title": "咸亨殿宴近臣诸亲柏梁体",
        "author": "高宗皇帝",
        "content": "屏欲除奢政返淳。",
        "dynasty": "唐",
        "collection_info": null
    },
    {
        "title": "九月九日幸临渭亭登高得秋字",
        "author": "中宗皇帝",
        "content": "九月正乘秋，三杯兴已周。\n泛桂迎尊满，吹花向酒浮。\n长房萸早熟，彭泽菊初收。",
        "dynasty": "唐",
        "collection_info": null
    },
    {
        "title": "登骊山高顶寓目",
        "author": "中宗皇帝",
        "content": "四郊秦汉国，八水帝王都。\n阊阖雄里闬，城阙壮规模。\n贯渭称天邑，含岐实奥区。\n金门披玉馆，因此识皇图。",
        "dynasty": "唐",
        "collection_info": null
    },
    {
        "title": "幸秦始皇陵",
        "author": "中宗皇帝",
        "content": "眷言君失德，骊邑想秦余。\n政烦方改篆，愚俗乃焚书。\n阿房久已灭，阁道遂成墟。\n欲厌东南气，翻伤掩鲍车。",
        "dynasty": "唐",
        "collection_info": null
    },
    {
        "title": "立春日游苑迎春",
        "author": "中宗皇帝",
        "content": "神皐福地三秦邑，玉台金阙九仙家。\n寒光犹恋甘泉树，淑景偏临建始花。\n綵蝶黄鸎未歌舞，梅香柳色已矜夸。\n迎春正启流霞席，暂嘱曦轮勿遽斜。",
        "dynasty": "唐",
        "collection_info": null
    },
    {
        "title": "十月诞辰内殿宴羣臣效柏梁体联句",
        "author": "中宗皇帝",
        "content": "润色鸿业寄贤才，叨居右弼媿盐梅。\n运筹帷幄荷时来，职掌图籍滥蓬莱。\n两司谬忝谢钟裴，礼乐铨管效涓埃。\n陈师振旅清九垓，欣承顾问侍天杯。\n衔恩献寿梁柏台，黄缣青简奉康哉。\n鲰生侍从忝王枚，右掖司言实不才。\n宗伯秩礼天地开，帝歌难续仰昭回。\n微臣捧日变寒灰，远惭班左媿游陪。",
        "dynasty": "唐",
        "collection_info": null
    },
    {
        "title": "景龙四年正月五日移仗蓬莱宫御大明殿会吐蕃骑马之戏因重为柏梁体联句",
        "author": "中宗皇帝",
        "content": "大明御宇临万方，顾惭内政翊陶唐。\n鸾鸣凤舞向平阳，秦楼鲁馆沐恩光。\n无心为子辄求郎，雄才七步谢陈王。\n当熊让辇媿前芳，再司铨筦恩可忘。\n文江学海思济航，万邦考绩臣所详。\n着作不休出中肠，权豪屏迹肃严霜。\n铸鼎开岳造明堂，玉醴由来献寿觞。",
        "dynasty": "唐",
        "collection_info": null
    },
    {
        "title": "石淙",
        "author": "中宗皇帝",
        "content": "三阳本是标灵纪，二室由来独擅名。\n霞衣霞锦千般状，云峰云岫百重生。\n水炫珠光遇泉客，岩悬石镜厌山精。\n永愿干坤符睿算，长居膝下属欢情。",
        "dynasty": "唐",
        "collection_info": null
    },
    {
        "title": "石淙",
        "author": "睿宗皇帝",
        "content": "奇峰嶾嶙箕山北，秀崿岹峣嵩镇南。\n地首地肺何曾拟，天目天台倍觉惭。\n树影蒙茏鄣迭岫，波深汹涌落悬潭。\n□愿紫宸居得一，永欣丹扆御通三。",
        "dynasty": "唐",
        "collection_info": null
    },
    {
        "title": "过晋阳宫",
        "author": "明皇帝",
        "content": "缅想封唐处，实惟建国初。\n俯察伊晋野，仰观乃参虚。\n井邑龙斯跃，城池凤翔余。\n林塘犹沛泽，台榭宛旧居。\n运革祚中否，时迁命兹符。\n顾循承丕构，怵惕多忧虞。\n尚恐威不逮，復虑化未孚。\n岂徒劳辙迹，所期训戎车。\n习俗问黎人，亲巡慰里闾。\n永言念成功，颂德临康衢。\n长怀经纶日，叹息履庭隅。\n艰难安可忘，欲去良踟蹰。",
        "dynasty": "唐",
        "collection_info": null
    },
    {
        "title": "行次成皋途经先圣擒建德之所缅思功业感而赋诗",
        "author": "明皇帝",
        "content": "有隋政昏虐，羣雄已交争。\n先圣按劒起，叱咤风云生。\n饮马河洛竭，作气嵩华惊。\n克敌睿图就，擒俘帝道亨。\n顾惭嗣宝历，恭承天下平。\n幸过翦鲸地，感慕神且英。",
        "dynasty": "唐",
        "collection_info": null
    },
    {
        "title": "校猎义成喜逢大雪率题九韵以示羣官",
        "author": "明皇帝",
        "content": "弧矢威天下，旌旗游近县。\n一面施鸟罗，三驱教人战。\n暮云成积雪，晓色开行殿。\n皓然原隰同，不觉林野变。\n北风勇士马，东日华组练。\n触地银麞出，连山缟鹿见。\n月兔落高矰，星狼下急箭。\n既欣盈尺兆，復忆磻溪便。\n岁丰将遇贤，俱荷皇天眷。",
        "dynasty": "唐",
        "collection_info": null
    },
    {
        "title": "赐诸州刺史以题座右",
        "author": "明皇帝",
        "content": "眷言思共理，鑑梦想维良。\n猗欤此推择，声绩着周行。\n贤能既俟进，黎献实伫康。\n视人当如子，爱人亦如伤。\n讲学试诵论，阡陌劝耕桑。\n虚誉不可饰，清知不可忘。\n求名迹易见，安贞德自彰。\n讼狱必以情，教民贵有常。\n恤惸且存老，抚弱復绥强。\n勉哉各祗命，知予眷万方。",
        "dynasty": "唐",
        "collection_info": null
    },
    {
        "title": "送忠州太守康昭远等",
        "author": "明皇帝",
        "content": "端拱临中枢，缅怀共予理。\n不有台阁英，孰振循良美。\n分符侯甸内，拜手明庭裏。\n誓节期饮冰，调人方导水。\n嘉声驰九牧，惠化光千祀。\n时雨侔昔贤，芳猷贯前史。\n伫尔颂中和，吾将令卿士。",
        "dynasty": "唐",
        "collection_info": null
    },
    {
        "title": "送李邕之任滑台",
        "author": "明皇帝",
        "content": "汉家重东郡，宛彼白马津。\n黎庶既蕃殖，临之劳近臣。\n远别初首路，今行方及春。\n课成应第一，良牧尔当仁。",
        "dynasty": "唐",
        "collection_info": null
    },
    {
        "title": "端午三殿宴羣臣探得神字",
        "author": "明皇帝",
        "content": "五月符天数，五音调夏钧。\n旧来传五日，无事不称神。\n穴枕通灵气，长丝续命人。\n四时花竞巧，九子糉争新。\n方殿临华节，圆宫宴雅臣。\n进对一言重，遒文六义陈。\n股肱良足咏，风化可还淳。",
        "dynasty": "唐",
        "collection_info": null
    },
    {
        "title": "温汤对雪",
        "author": "明皇帝",
        "content": "北风吹同云，同云飞白雪。\n白雪乍迴散，同云何惨烈。\n未见温泉冰，宁知火井灭。\n表瑞良在兹，庶几可怡悦。",
        "dynasty": "唐",
        "collection_info": null
    },
    {
        "title": "登蒲州逍遥楼",
        "author": "明皇帝",
        "content": "长榆息烽火，高柳静风尘。\n卜征巡九洛，展豫出三秦。\n昔是潜龙地，今为上理辰。\n时平乘道泰，聊赏遇年春。\n黄河分地络，飞观接天津。\n一览遗芳翰，千载肃如神。",
        "dynasty": "唐",
        "collection_info": null
    },
    {
        "title": "经河上公庙",
        "author": "明皇帝",
        "content": "昔闻有耆叟，河上独遗荣。\n迹与尘嚻隔，心将道德幷。\n讵以天地累，宁为宠辱惊。\n矫然翔寥廓，如何屈坚贞。\n玄玄妙门启，肃肃祠宇清。\n冥漠无先后，那能纪姓名。",
        "dynasty": "唐",
        "collection_info": null
    },
    {
        "title": "过王浚暮",
        "author": "明皇帝",
        "content": "吴国分牛斗，晋室命龙骧。\n受任敌已灭，策勋名不彰。\n居美未尽善，矜功徒自伤。\n长戟今何在？孤坟此路傍。\n不观松柏茂，空余荆棘场。\n叹嗟悬劒陇，谁识梦刀祥。",
        "dynasty": "唐",
        "collection_info": null
    },
    {
        "title": "初入秦川路逢寒食",
        "author": "明皇帝",
        "content": "洛阳芳树映天津，灞岸垂杨窣地新。\n直为经过行处乐，不知虚度两京春。\n去年余闰今春早，曙色和风着花草。\n可怜寒食与清明，光辉幷在长安道。\n自从关路入秦川，争道何人不戏鞭。\n公子途中妨蹴踘，佳人马上废秋韆。\n渭水长桥今欲渡，葱葱渐见新丰树。\n远看骊岫入云霄，预想汤池起烟雾。\n烟雾氛氲水殿开，暂拂香轮归去来。\n今岁清明行已晚，明年寒食更相陪。",
        "dynasty": "唐",
        "collection_info": null
    },
    {
        "title": "春台望",
        "author": "明皇帝",
        "content": "暇景属三春，高台聊四望。\n目极千里际，山川一何壮。\n太华见重岩，终南分迭嶂。\n郊原纷绮错，参差多异状。\n佳气满通沟，迟步入绮楼。\n初鸎一一鸣红树，归雁双双去绿洲。\n太液池中下黄鹤，昆明水上映牵牛。\n闻道汉家全盛日，别馆离宫趣非一。\n甘泉逶迤亘明光，五柞连延接未央。\n周庐徼道纵横转，飞阁迴轩左右长。\n须念作劳居者逸，勿言我后焉能恤。\n为想雄豪壮柏梁，何如俭陋卑茅室。\n阳乌黯黯向山沈，夕鸟喧喧入上林。\n薄暮赏余回步辇，还念中人罢百金。",
        "dynasty": "唐",
        "collection_info": null
    },
    {
        "title": "过大哥宅探得歌字韵",
        "author": "明皇帝",
        "content": "鲁卫情先重，亲贤爱转多。\n冕旒丰暇日，乘景暂经过。\n戚里申高宴，平台奏雅歌。\n復寻为善乐，方验保山河。",
        "dynasty": "唐",
        "collection_info": null
    },
    {
        "title": "同玉真公主过大哥山池",
        "author": "明皇帝",
        "content": "地有招贤处，人传乐善名。\n鹜池临九达，龙岫对层城。\n桂月先秋冷，苹风向晚清。\n凤楼遥可见，彷佛玉箫声。",
        "dynasty": "唐",
        "collection_info": null
    },
    {
        "title": "经邹鲁祭孔子而叹之",
        "author": "明皇帝",
        "content": "夫子何为者？栖栖一代中。\n地犹鄹氏邑，宅即鲁王宫。\n叹凤嗟身否，伤麟怨道穷。\n今看两楹奠，当与梦时同。",
        "dynasty": "唐",
        "collection_info": null
    },
    {
        "title": "惟此温泉是称愈疾岂予独受其福思与兆人共之乘暇巡游乃言其志",
        "author": "明皇帝",
        "content": "桂殿与山连，兰汤涌自然。\n阴崖含秀色，温谷吐潺湲。\n绩为蠲邪着，功因养正宣。\n愿言将亿兆，同此共昌延。",
        "dynasty": "唐",
        "collection_info": null
    },
    {
        "title": "旋师喜捷",
        "author": "明皇帝",
        "content": "边服胡尘起，长安汉将飞。\n龙蛇开阵法，貔虎振军威。\n诈虏脑涂地，征夫血染衣。\n今朝书奏入，明日凯歌归。",
        "dynasty": "唐",
        "collection_info": null
    },
    {
        "title": "过老子庙",
        "author": "明皇帝",
        "content": "仙居怀圣德，灵庙肃神心。\n草合人踪断，尘浓鸟迹深。\n流沙丹竈没，关路紫烟沈。\n独伤千载后，空余松柏林。",
        "dynasty": "唐",
        "collection_info": null
    },
    {
        "title": "途次陕州",
        "author": "明皇帝",
        "content": "境出三秦外，途分二陕中。\n山川入虞虢，风俗限西东。\n树古棠阴在，耕余让畔空。\n鸣笳从此去，行见洛阳宫。",
        "dynasty": "唐",
        "collection_info": null
    },
    {
        "title": "野次喜雪",
        "author": "明皇帝",
        "content": "拂曙闢行宫，寒皋野望通。\n繁云低远岫，飞雪舞长空。\n赋象恆依物，萦迴屡逐风。\n为知勤恤意，先此示年丰。",
        "dynasty": "唐",
        "collection_info": null
    },
    {
        "title": "送贺知章归四明",
        "author": "明皇帝",
        "content": "遗荣期入道，辞老竟抽簪。\n岂不惜贤达，其如高尚心。\n寰中得秘要，方外散幽襟。\n独有青门饯，羣僚怅别深。",
        "dynasty": "唐",
        "collection_info": null
    },
    {
        "title": "轩游宫十五夜",
        "author": "明皇帝",
        "content": "行迈离秦国，巡方赴洛师。\n路逢三五夜，春色暗中期。\n关外长河转，宫中淑气迟。\n歌钟对明月，不减旧游时。",
        "dynasty": "唐",
        "collection_info": null
    },
    {
        "title": "观拔河俗戏",
        "author": "明皇帝",
        "content": "壮徒恆贾勇，拔拒抵长河。\n欲练英雄志，须明胜负多。\n譟齐山岌嶪，气作水腾波。\n预期年岁稔，先此乐时和。",
        "dynasty": "唐",
        "collection_info": null
    },
    {
        "title": "同刘晃喜雨",
        "author": "明皇帝",
        "content": "节变寒初尽，时和气已春。\n繁云先合寸，膏雨自依旬。\n飒飒飞平野，霏霏静暗尘。\n悬知花叶意，朝夕望中新。",
        "dynasty": "唐",
        "collection_info": null
    },
    {
        "title": "千秋节赐羣臣镜",
        "author": "明皇帝",
        "content": "铸得千秋镜，光生百炼金。\n分将赐羣后，遇象见清心。\n台上冰华澈，窗中月影临。\n更衔长绶带，留意感人深。",
        "dynasty": "唐",
        "collection_info": null
    },
    {
        "title": "赐道士邓紫阳",
        "author": "明皇帝",
        "content": "太乙三门诀，元君六甲符。\n下传金版术，上刻玉清书。\n有美探真士，囊中得秘书。\n自知三醮后，翊我灭残胡。",
        "dynasty": "唐",
        "collection_info": null
    },
    {
        "title": "幸蜀西至劒门",
        "author": "明皇帝",
        "content": "劒阁横云峻，銮舆出狩回。\n翠屏千仞合，丹嶂五丁开。\n灌木萦旗转，仙云拂马来。\n乘时方在德，嗟尔勒铭才。",
        "dynasty": "唐",
        "collection_info": null
    },
    {
        "title": "答司马承祯上劒镜",
        "author": "明皇帝",
        "content": "宝照含天地，神劒合阴阳。\n日月丽光景，星斗裁文章。\n写鑑表容质，佩服为身防。\n从兹一赏玩，永德保龄长。",
        "dynasty": "唐",
        "collection_info": null
    },
    {
        "title": "送赵法师还蜀因名山奠简",
        "author": "明皇帝",
        "content": "道家奠灵简，自昔仰神仙。\n真子今将命，苍生福可传。\n江山寻故国，城郭信依然。\n二室遥相望，云回洞裏天。",
        "dynasty": "唐",
        "collection_info": null
    },
    {
        "title": "送道士薛季昌还山",
        "author": "明皇帝",
        "content": "洞府修真客，衡阳念旧居。\n将成金阙要，愿奉玉清书。\n云路三天近，松溪万籁虚。\n犹期传秘诀，来往候仙舆。",
        "dynasty": "唐",
        "collection_info": null
    },
    {
        "title": "送玄同真人李抱朴谒灊山仙祠",
        "author": "明皇帝",
        "content": "城阙天中近，蓬瀛海上遥。\n归期千载鹤，春至一来朝。\n采药逢三秀，餐霞卧九霄。\n参同如有旨，金鼎待君烧。",
        "dynasty": "唐",
        "collection_info": null
    },
    {
        "title": "春日出苑游瞩",
        "author": "明皇帝",
        "content": "三阳丽景早芳辰，四序佳园物候新。\n梅花百树障去路，垂柳千条暗回津。\n鸟飞直为惊风叶，鱼没都由怯岸人。\n惟愿圣主南山寿，何愁不赏万年春。",
        "dynasty": "唐",
        "collection_info": null
    },
    {
        "title": "春晚宴两相及礼官丽正殿学士探得风字",
        "author": "明皇帝",
        "content": "干道运无穷，恆将人代工。\n阴阳调历象，礼乐报玄穹。\n介胄清荒外，衣冠佐域中。\n言谈延国辅，词赋引文雄。\n野霁伊川绿，郊明巩树红。\n冕旒多暇景，诗酒会春风。",
        "dynasty": "唐",
        "collection_info": null
    },
    {
        "title": "首夏花萼楼观羣臣宴宁王山亭回楼下又申之以赏乐赋诗",
        "author": "明皇帝",
        "content": "今年通闰月，入夏展春辉。\n楼下风光晚，城隅宴赏归。\n九歌扬政要，六舞散朝衣。\n天喜时相合，人和事不违。\n礼中推意厚，乐处感心微。\n别赏阳台乐，前旬暮雨飞。",
        "dynasty": "唐",
        "collection_info": null
    },
    {
        "title": "同二相已下羣官乐游园宴",
        "author": "明皇帝",
        "content": "撰日岩廊暇，需云宴乐初。\n万方朝玉帛，千品会簪裾。\n地入南山近，城分北斗余。\n池塘垂柳密，原隰野花疎。\n帟幕看逾暗，歌钟听自虚。\n兴阑归骑转，还奏弼违书。",
        "dynasty": "唐",
        "collection_info": null
    },
    {
        "title": "集贤书院成送张说上集贤学士赐宴得珍字",
        "author": "明皇帝",
        "content": "广学开书院，崇儒引席珍。\n集贤招衮职，论道命台臣。\n礼乐沿今古，文章革旧新。\n献酬尊俎列，宾主位班陈。\n节变云初夏，时移气尚春。\n所希光史册，千载仰兹晨。",
        "dynasty": "唐",
        "collection_info": null
    },
    {
        "title": "王屋山送道士司马承祯还天台",
        "author": "明皇帝",
        "content": "紫府求贤士，清溪祖逸人。\n江湖与城阙，异迹且殊伦。\n间有幽栖者，居然厌俗尘。\n林泉先得性，芝桂欲调神。\n地道踰稽岭，天台接海滨。\n音徽从此间，万古一芳春。",
        "dynasty": "唐",
        "collection_info": null
    },
    {
        "title": "早度蒲津关",
        "author": "明皇帝",
        "content": "钟鼓严更曙，山河野望通。\n鸣銮下蒲坂，飞斾入秦中。\n地险关逾壮，天平镇尚雄。\n春来津树合，月落戍楼空。\n马色分朝景，鸡声逐晓风。\n所希常道泰，非復候繻同。",
        "dynasty": "唐",
        "collection_info": null
    },
    {
        "title": "途经华岳",
        "author": "明皇帝",
        "content": "饬驾去京邑，鸣鸾指洛川。\n循途经太华，回跸暂周旋。\n翠崿留斜影，悬岩冒夕烟。\n四方皆石壁，五位配金天。\n彷佛看高掌，依稀听子先。\n终当铭岁月，从此记灵仙。",
        "dynasty": "唐",
        "collection_info": null
    },
    {
        "title": "喜雪",
        "author": "明皇帝",
        "content": "日观卜先征，时巡顺物情。\n风行未备礼，云密遽飘霙。\n委树寒花发，萦空落絮轻。\n朝如玉已会，庭似月犹明。\n既覩肤先合，还欣尺有盈。\n登封何以报？因此谢功成。",
        "dynasty": "唐",
        "collection_info": null
    },
    {
        "title": "幸凤泉汤",
        "author": "明皇帝",
        "content": "西狩观周俗，南山历汉宫。\n荐鲜知路近，省敛觉年丰。\n阴谷含神爨，汤泉养圣功。\n益龄仙井合，愈疾醴源通。\n不重鸣岐凤，谁矜陈宝雄。\n愿将无限泽，霑沐众心同。",
        "dynasty": "唐",
        "collection_info": null
    },
    {
        "title": "南出雀鼠谷答张说",
        "author": "明皇帝",
        "content": "雷出应干象，风行顺国人。\n川途犹在晋，车马渐归秦。\n背陕关山险，横汾鼓吹频。\n草依阳谷变，花待北岩春。\n闻有鹓鸾客，清词雅调新。\n求音思欲报，心迹竟难陈。",
        "dynasty": "唐",
        "collection_info": null
    },
    {
        "title": "赐崔日知往潞州",
        "author": "明皇帝",
        "content": "潞国开新府，壶关宠旧林。\n妙旌循吏德，持悦庶氓心。\n礼乐中朝贵，神明列郡钦。\n扬风非赠扇，易俗是张琴。\n藩镇讴谣满，行宫雨露深。\n会书丞相策，先赐颍川金。",
        "dynasty": "唐",
        "collection_info": null
    },
    {
        "title": "为赵法师别造精院过院赋诗",
        "author": "明皇帝",
        "content": "宗师心物外，为道运虚舟。\n不恋岩泉赏，来从宫禁游。\n探玄知几岁，习静更宜秋。\n烟树辨朝色，风湍闻夜流。\n坐朝繁听览，寻胜在清幽。\n欲广无为化，因兹庶可求。",
        "dynasty": "唐",
        "collection_info": null
    },
    {
        "title": "端午",
        "author": "明皇帝",
        "content": "端午临中夏，时清日復长。\n盐梅已佐鼎，麯糵且传觞。\n事古人留迹，年深缕积长。\n当轩知槿茂，向水觉芦香。\n亿兆同归寿，羣公共保昌。\n忠贞如不替，贻厥后昆芳。",
        "dynasty": "唐",
        "collection_info": null
    },
    {
        "title": "春中兴庆宫酺宴",
        "author": "明皇帝",
        "content": "九达长安道，三阳别馆春。\n还将听朝暇，回作豫游晨。\n不战要荒服，无刑礼乐新。\n合酺覃土宇，欢宴接羣臣。\n玉斝飞千日，琼筵荐八珍。\n舞衣云曳影，歌扇月开轮。\n伐鼓鱼龙杂，撞钟角抵陈。\n曲终酣兴晚，须有醉归人。",
        "dynasty": "唐",
        "collection_info": null
    },
    {
        "title": "千秋节宴",
        "author": "明皇帝",
        "content": "兰殿千秋节，称名万寿觞。\n风传率土庆，日表继天祥。\n玉宇开花蕚，宫县动会昌。\n衣冠白鹭下，帟幕翠云长。\n献遗成新俗，朝仪入旧章。\n月衔花绶镜，露缀綵丝囊。\n处处祠田祖，年年宴杖乡。\n深思一德事，小获万人康。",
        "dynasty": "唐",
        "collection_info": null
    },
    {
        "title": "左丞相说右丞相璟太子少傅干曜同日上官命宴东堂赐诗",
        "author": "明皇帝",
        "content": "赤帝收三杰，黄轩举二臣。\n由来丞相重，分掌国之钧。\n我有握中璧，双飞席上珍。\n子房推道要，仲子讶风神。\n復辍台衡老，将为调护人。\n鹓鸾同拜日，车骑拥行尘。\n乐聚南宫宴，觞连北斗醇。\n俾予成百揆，垂拱问彝伦。",
        "dynasty": "唐",
        "collection_info": null
    },
    {
        "title": "早登太行山中言志",
        "author": "明皇帝",
        "content": "清跸度河阳，凝笳上太行。\n火龙明鸟道，铁骑绕羊肠。\n白雾埋阴壑，丹霞助晓光。\n涧泉含宿冻，山木带余霜。\n野老茅为屋，樵人薜作裳。\n宣风问耆艾，敦俗劝耕桑。\n凉德惭先哲，徽猷慕昔皇。",
        "dynasty": "唐",
        "collection_info": null
    },
    {
        "title": "平胡",
        "author": "明皇帝",
        "content": "杂虏忽猖狂，无何敢乱常。\n羽书朝继入，烽火夜相望。\n将出凶门勇，兵因死地强。\n蒙轮皆突骑，按劒尽鹰扬。\n鼓角雄山野，龙蛇入战场。\n流膏润沙漠，溅血染锋铓。\n雾扫清玄塞，云开静朔方。\n武功今已立，文德愧前王。",
        "dynasty": "唐",
        "collection_info": null
    },
    {
        "title": "游兴庆宫作",
        "author": "明皇帝",
        "content": "代邸青门右，离宫紫陌陲。\n庭如过沛日，水若渡江时。\n绮观连鸡岫，朱楼接雁池。\n从来敦棣蕚，今此茂荆枝。\n万叶传余庆，千年志不移。\n凭轩聊属目，轻辇共追随。\n务本方崇训，相辉保羽仪。\n时康俗易渐，德薄政难施。\n鼓吹迎飞盖，弦歌送羽巵。\n所希覃率土，孝弟一同规。",
        "dynasty": "唐",
        "collection_info": null
    },
    {
        "title": "送张说巡边",
        "author": "明皇帝",
        "content": "端拱復垂裳，长怀御远方。\n股肱申教义，戈劒靖要荒。\n命将绥边服，雄图出庙堂。\n三台入武帐，八座起文昌。\n宝胄匡韩主，华宗辅汉王。\n茂先惭博物，平子谢文章。\n尽节恢时佐，输诚御寇场。\n三军临朔野，驷马即戎行。\n鼓吹威夷狄，旌轩溢洛阳。\n云台先着美，今日更贻芳。",
        "dynasty": "唐",
        "collection_info": null
    },
    {
        "title": "饯王晙巡边",
        "author": "明皇帝",
        "content": "振武威荒服，扬文肃远墟。\n金坛申将礼，玉节授军符。\n免胄三方外，衔刀万里余。\n昔时吴会静，今日虏庭虚。\n分阃仍推毂，援桴且训车。\n风扬旌斾远，雨洗甲兵初。\n坐见台阶谧，行闻祅祲除。\n檄来虽插羽，箭去亦飞书。\n舟檝功须着，盐梅望匪疎。\n不应陈七德，欲使化先敷。",
        "dynasty": "唐",
        "collection_info": null
    },
    {
        "title": "巡省途次上党旧宫赋",
        "author": "明皇帝",
        "content": "三千初击浪，九万欲抟空。\n天地犹惊否，阴阳始遇蒙。\n存贞期历试，佐贰伫昭融。\n多谢时康理，良惭实赖功。\n长怀问鼎气，夙负拔山雄。\n不学刘琨舞，先歌汉祖风。\n英髦既包括，豪杰自牢笼。\n人事一朝异，讴歌四海同。\n如何昔朱邸，今此作离宫？\n雁沼澄澜翠，猿岩落照红。\n小山秋桂馥，长坂旧兰丛。\n即是淹留处，乘欢乐未穷。",
        "dynasty": "唐",
        "collection_info": null
    },
    {
        "title": "潼关口号",
        "author": "明皇帝",
        "content": "河曲回千里，关门限二京。\n所嗟非恃德，设险到天平。",
        "dynasty": "唐",
        "collection_info": null
    },
    {
        "title": "千秋节赐羣臣镜",
        "author": "明皇帝",
        "content": "瑞露垂花绶，寒冰澈宝输。\n对兹台上月，聊以庆佳辰。",
        "dynasty": "唐",
        "collection_info": null
    },
    {
        "title": "续薛令之题壁",
        "author": "明皇帝",
        "content": "啄木觜距长，凤皇羽毛短。\n苦嫌松桂寒，任逐桑榆暖。",
        "dynasty": "唐",
        "collection_info": null
    },
    {
        "title": "送胡真师还西山",
        "author": "明皇帝",
        "content": "仙客厌人间，孤云比性閒。\n话离情未已，烟水万重山。",
        "dynasty": "唐",
        "collection_info": null
    },
    {
        "title": "过大哥山池题石壁",
        "author": "明皇帝",
        "content": "澄潭皎镜石崔巍，万壑千岩暗绿苔。\n林亭自有幽贞趣，况復秋深爽气来。",
        "dynasty": "唐",
        "collection_info": null
    },
    {
        "title": "题梅妃画真",
        "author": "明皇帝",
        "content": "忆昔娇妃在紫宸，铅华不御得天真。\n霜绡虽似当时态，争奈娇波不顾人。",
        "dynasty": "唐",
        "collection_info": null
    },
    {
        "title": "鹡鸰颂",
        "author": "明皇帝",
        "content": "伊我轩宫，奇树青葱。\n蔼周庐兮，冒霜停雪，以茂以悦。\n恣卷舒兮，连枝同荣，吐绿含英。\n曜春初兮，蓐收御节，寒露微结。\n气清虚兮，桂宫兰殿，唯所息宴。\n栖雍渠兮，行摇飞鸣，急难有情。\n情有余兮，顾惟德凉，夙夜兢惶。\n惭化疎兮，上之所教，下之所效。\n实在予兮，天伦之性，鲁卫分政。\n亲贤居兮，爰游爰处，爰笑爰语。\n巡庭除兮，观此翔禽，以悦我心，良史书兮。",
        "dynasty": "唐",
        "collection_info": null
    },
    {
        "title": "傀儡吟",
        "author": "明皇帝",
        "content": "刻木牵丝作老翁，鸡皮鹤髮与真同。\n须臾弄罢寂无事，还似人生一梦中。",
        "dynasty": "唐",
        "collection_info": null
    },
    {
        "title": "句",
        "author": "明皇帝",
        "content": "昔见漳滨卧，言将人事违。\n今逢庆诞日，犹谓学仙归。\n棠棣花重发，鸰原鸟再飞。\n德比代云布，心如晋水清。",
        "dynasty": "唐",
        "collection_info": null
    },
    {
        "title": "延英殿玉灵芝诗三章章八句 一",
        "author": "肃宗皇帝",
        "content": "玉殿肃肃，灵芝煌煌。\n重英发秀，连叶分房。\n宗庙之福，垂其耿光。",
        "dynasty": "唐",
        "collection_info": null
    },
    {
        "title": "延英殿玉灵芝诗三章章八句 二",
        "author": "肃宗皇帝",
        "content": "元气产芝，明神合德。\n紫微间采，白蕣呈色。\n载启瑞图，庶符皇极。\n天心有眷，王道惟直。",
        "dynasty": "唐",
        "collection_info": null
    },
    {
        "title": "延英殿玉灵芝诗三章章八句 三",
        "author": "肃宗皇帝",
        "content": "幸生芳本，当我扆旒。\n效此灵质，贲其王猷。\n神惟不爱，道亦无求。\n端拱思惟，永荷天休。",
        "dynasty": "唐",
        "collection_info": null
    },
    {
        "title": "赐棃李泌与诸王联句",
        "author": "肃宗皇帝",
        "content": "先生年几许，颜色似童儿。\n夜抱九仙骨，朝披一品衣。\n不食千钟粟，唯餐两颗棃。\n天生此间气，助我化无为。",
        "dynasty": "唐",
        "collection_info": null
    },
    {
        "title": "中和节日宴百僚赐诗",
        "author": "德宗皇帝",
        "content": "韶年启仲序，初吉谐良辰。\n肇兹中和节，式庆天地春。\n欢酣朝野同，生德区宇均。\n云开洒膏露，草疏芳河津。\n岁华今载阳，东作方肆勤。\n惭非熏风唱，曷用慰吾人。",
        "dynasty": "唐",
        "collection_info": null
    },
    {
        "title": "中和节赐百官燕集因示所怀",
        "author": "德宗皇帝",
        "content": "至化恆在宥，保和兹息人。\n推诚抚诸夏，与物长为春。\n仲月风景暖，禁城花柳新。\n芳时协金奏，赐宴同羣臣。\n丝竹岂云乐，忠贤惟所亲。\n庶洽朝野意，旷然天地均。",
        "dynasty": "唐",
        "collection_info": null
    },
    {
        "title": "重阳日赐宴曲江亭赋六韵诗用清字",
        "author": "德宗皇帝",
        "content": "早衣对庭燎，躬化勤意诚。\n时此万机暇，适与佳节幷。\n曲池洁寒流，芳菊舒金英。\n干坤爽气满，台殿秋光清。\n朝野庆年丰，高会多欢声。\n永怀无荒戒，良士同斯情。",
        "dynasty": "唐",
        "collection_info": null
    },
    {
        "title": "九月十八赐百僚追赏因书所怀",
        "author": "德宗皇帝",
        "content": "雨霁霜气肃，天高云日明。\n繁林已坠叶，寒菊仍舒荣。\n懿此秋节时，更延追赏情。\n池台列广宴，丝竹传新声。\n至乐非外奖，浃欢同中诚。\n庶敦朝野意，永使风化清。",
        "dynasty": "唐",
        "collection_info": null
    },
    {
        "title": "送徐州张建封还镇",
        "author": "德宗皇帝",
        "content": "牧守寄所重，才贤生为时。\n宣风自淮甸，授钺膺藩维。\n入觐展遐恋，临轩慰来思。\n忠诚在方寸，感激陈情词。\n报国尔所向，恤人予是资。\n欢宴不尽怀，车马当还期。\n谷雨将应候，行春犹未迟。\n勿以千里遥，而云无己知。",
        "dynasty": "唐",
        "collection_info": null
    },
    {
        "title": "麟德殿宴百僚",
        "author": "德宗皇帝",
        "content": "忧勤承圣绪，开泰喜时康。\n恭己临羣后，垂衣御八荒。\n务闲春向暮，朝罢日犹长。\n紫殿初筵列，彤庭广乐张。\n成功归辅弼，致理赖忠良。\n共此欢娱事，千秋乐未央。",
        "dynasty": "唐",
        "collection_info": null
    },
    {
        "title": "元日退朝观军仗归营",
        "author": "德宗皇帝",
        "content": "献岁视元朔，万方咸在庭。\n端旒揖羣后，回辇阅师贞。\n綵仗宿华殿，退朝归禁营。\n分行左右出，转斾风云生。\n历历趋复道，容容映层城。\n勇余矜捷技，令肃无喧声。\n眷此戎旅节，载嘉良士诚。\n顺时倾宴赏，亦以助文经。",
        "dynasty": "唐",
        "collection_info": null
    },
    {
        "title": "中和节赐羣臣宴赋七韵",
        "author": "德宗皇帝",
        "content": "东风变梅柳，万彙生春光。\n中和纪月令，方与天地长。\n耽乐岂予尚，懿兹时景良。\n庶遂亭育恩，同致寰海康。\n君臣永终始，交泰符阴阳。\n曲沼水新碧，华林桃稍芳。\n胜赏信多欢，戒之在无荒。",
        "dynasty": "唐",
        "collection_info": null
    },
    {
        "title": "三日书怀因示百僚",
        "author": "德宗皇帝",
        "content": "佳节上元巳，芳时属暮春。\n流觞想兰亭，捧劒得金人。\n风轻水初绿，日晴花更新。\n天文信昭回，皇道颇敷陈。\n恭己每从俭，清心常保真。\n戒兹游衍乐，书以示羣臣。",
        "dynasty": "唐",
        "collection_info": null
    },
    {
        "title": "重阳日中外同欢以诗言志因示羣官",
        "author": "德宗皇帝",
        "content": "[爽]节在重九，物华新雨余。\n清秋黄叶下，菊散金潭初。\n万实行就稔，百工欣所如。\n欢心畅遐迩，殊俗同车书。\n至化自敦睦，佳辰宜宴胥。\n锵锵间丝竹，济济罗簪裾。\n此乐匪足耽，此诚期永孚。",
        "dynasty": "唐",
        "collection_info": null
    },
    {
        "title": "重阳日即事",
        "author": "德宗皇帝",
        "content": "令节晓澄霁，四郊烟霭空。\n天清白露洁，菊散黄金丛。\n寡德荷天贶，顺时休百工。\n岂怀歌钟乐，思为君臣同。\n至化在亭育，相成资始终。\n未知康衢咏，所仰惟年丰。",
        "dynasty": "唐",
        "collection_info": null
    },
    {
        "title": "丰年多庆九日示怀",
        "author": "德宗皇帝",
        "content": "爽气肃时令，早衣闻朔鸿。\n重阳有佳节，具物欣年丰。\n皎洁暮潭色，芬敷新菊丛。\n芳尊满衢室，繁吹凝烟空。\n惠合信吾道，保和惟尔同。\n推诚至玄化，天下期为公。",
        "dynasty": "唐",
        "collection_info": null
    },
    {
        "title": "七月十五日题章敬寺",
        "author": "德宗皇帝",
        "content": "招提迩皇邑，复道连重城。\n法筵会早秋，驾言访禅扃。\n尝闻大仙教，清净宗无生。\n七物匪吾宝，万行先求成。\n名相既双寂，繁华奚所荣。\n金风扇微凉，远烟凝翠晶。\n松院静苔色，竹房深磬声。\n境幽真虑恬，道胜外物轻。\n意适本非说，含毫空復情。",
        "dynasty": "唐",
        "collection_info": null
    },
    {
        "title": "中春麟德殿会百僚观新乐诗一章章十六句",
        "author": "德宗皇帝",
        "content": "芳岁肇佳节，物华当仲春。\n干坤既昭泰，烟景含氤氲。\n德浅荷玄贶，乐成思治人。\n前庭列钟鼓，广殿延羣臣。\n八卦随舞意，五音转曲新。\n顾非咸池奏，庶协南风熏。\n式宴礼所重，浃欢情必均。\n同和谅在兹，万国希可亲。",
        "dynasty": "唐",
        "collection_info": null
    },
    {
        "title": "九日绝句",
        "author": "德宗皇帝",
        "content": "禁苑秋来爽气多，昆明风动起沧波。\n中流箫鼓诚堪赏，讵假横汾发棹歌。",
        "dynasty": "唐",
        "collection_info": null
    },
    {
        "title": "暮春喜雨诗",
        "author": "文宗皇帝",
        "content": "风云喜际会，雷雨遂流滋。\n荐币虚陈礼，动天实精思。\n渐侵九夏节，復在三春时。\n霢霂垂朱阙，飘飖入绿墀。\n郊垧既霑足，黍稷有丰期。\n百辟同康乐，万方伫雍熙。",
        "dynasty": "唐",
        "collection_info": null
    },
    {
        "title": "题程修己竹障",
        "author": "文宗皇帝",
        "content": "良工运精思，巧极似有神。\n临窗忽覩繁阴合，再盼真假殊未分。",
        "dynasty": "唐",
        "collection_info": null
    },
    {
        "title": "宫中题",
        "author": "文宗皇帝",
        "content": "辇路生春草，上林花发时。\n凭高何限意，无復侍臣知。",
        "dynasty": "唐",
        "collection_info": null
    },
    {
        "title": "上巳日赐裴度",
        "author": "文宗皇帝",
        "content": "注想待元老，识君恨不早。\n我家柱石衰，忧来学丘祷。",
        "dynasty": "唐",
        "collection_info": null
    },
    {
        "title": "上元日二首 一",
        "author": "文宗皇帝",
        "content": "上元高会集羣仙，心斋何事欲祈年。\n丹诚傥彻玉帝座，且共吾人庆大田。",
        "dynasty": "唐",
        "collection_info": null
    },
    {
        "title": "上元日二首 二",
        "author": "文宗皇帝",
        "content": "蓂生三五叶初齐，上元羽客出桃蹊。\n不爱仙家登真诀，愿蒙四海福黔黎。",
        "dynasty": "唐",
        "collection_info": null
    },
    {
        "title": "夏日联句",
        "author": "文宗皇帝",
        "content": "人皆苦炎热，我爱夏日长。\n熏风自南来，殿阁生微凉。",
        "dynasty": "唐",
        "collection_info": null
    },
    {
        "title": "百丈山",
        "author": "宣宗皇帝",
        "content": "大雄真迹枕危峦，梵宇层楼耸万般。\n日月每从肩上过，山河长在掌中看。\n仙峰不间三春秀，灵境何时六月寒？\n更有上方人罕到，暮钟朝磬碧云端。",
        "dynasty": "唐",
        "collection_info": null
    },
    {
        "title": "弔白居易",
        "author": "宣宗皇帝",
        "content": "缀玉联珠六十年，谁教冥路作诗仙。\n浮云不繫名居易，造化无为字乐天。\n童子解吟《长恨曲》，胡儿能唱《琵琶篇》。\n文章已满行人耳，一度思卿一怆然。",
        "dynasty": "唐",
        "collection_info": null
    },
    {
        "title": "幸华严寺",
        "author": "宣宗皇帝",
        "content": "云散晴山几万重，烟收春色更冲融。\n帐殿出空登碧汉，遐川俯望色蓝笼。\n林光入户低韶景，岭气通宵展霁风。\n今日追游何所似，莫惭汉武赏汾中。",
        "dynasty": "唐",
        "collection_info": null
    },
    {
        "title": "重阳锡宴羣臣",
        "author": "宣宗皇帝",
        "content": "款塞旋征骑，和戎委庙贤。\n倾心方倚注，叶力共安边。",
        "dynasty": "唐",
        "collection_info": null
    },
    {
        "title": "题泾县水西寺",
        "author": "宣宗皇帝",
        "content": "大殿连云接爽溪，钟声还与鼓声齐。\n长安若问江南事，说道风光在水西。",
        "dynasty": "唐",
        "collection_info": null
    },
    {
        "title": "瀑布联句",
        "author": "宣宗皇帝",
        "content": "千岩万壑不辞劳，远看方知出处高。\n溪涧岂能留得住，终归大海作波涛。",
        "dynasty": "唐",
        "collection_info": null
    },
    {
        "title": "句",
        "author": "宣宗皇帝",
        "content": "海岳宴咸通，七载秉钧调四序。\n一方狱市获来苏。",
        "dynasty": "唐",
        "collection_info": null
    },
    {
        "title": "咏雷句",
        "author": "昭宗皇帝",
        "content": "只解劈牛兼劈树，不能诛恶与诛凶。",
        "dynasty": "唐",
        "collection_info": null
    },
    {
        "title": "春游曲",
        "author": "文德皇后",
        "content": "上苑桃花朝日明，兰闺艳妾动春情。\n井上新桃偷面色，檐边嫩柳学身轻。\n花中来去看舞蝶，树上长短听啼莺。\n林下何须远借问，出众风流旧有名。",
        "dynasty": "唐",
        "collection_info": null
    },
    {
        "title": "曳鼎歌",
        "author": "则天皇后",
        "content": "羲农首出，轩昊膺期。\n唐虞继踵，汤禹乘时。\n天下光宅，海内雍熙。\n上玄降鉴，方建隆基。",
        "dynasty": "唐",
        "collection_info": null
    },
    {
        "title": "唐享昊天乐 第一",
        "author": "则天皇后",
        "content": "太阴凝至化，真耀蕴轩仪。\n德迈娥台敞，仁高[姒]幄披。\n扪天遂启极，梦日乃昇曦。",
        "dynasty": "唐",
        "collection_info": null
    },
    {
        "title": "唐享昊天乐 第二",
        "author": "则天皇后",
        "content": "瞻紫极，望玄穹。\n翘至恳，罄深衷。\n听虽远，诚必通。\n垂厚泽，降云宫。",
        "dynasty": "唐",
        "collection_info": null
    },
    {
        "title": "唐享昊天乐 第三",
        "author": "则天皇后",
        "content": "干仪混成冲邃，天道下济高明。\n闿阳晨披紫阙，太一晓降黄庭。\n圜坛敢申昭报，方璧冀展虔情。\n丹襟式敷衷恳，玄鉴庶察微诚。",
        "dynasty": "唐",
        "collection_info": null
    },
    {
        "title": "唐享昊天乐 第四",
        "author": "则天皇后",
        "content": "巍巍叡业广，赫赫圣基隆。\n菲德承先顾，祯符萃眇躬。\n铭开武岩侧，图荐洛川中。\n微诚讵幽感，景命忽昭融。\n有怀惭紫极，无以谢玄穹。",
        "dynasty": "唐",
        "collection_info": null
    },
    {
        "title": "唐享昊天乐 第五",
        "author": "则天皇后",
        "content": "朝坛雾卷，曙岭烟沈。\n爰设筐币，式表诚心。\n筵辉丽璧，乐畅和音。\n仰惟灵鉴，俯察翘襟。",
        "dynasty": "唐",
        "collection_info": null
    },
    {
        "title": "唐享昊天乐 第六",
        "author": "则天皇后",
        "content": "昭昭上帝，穆穆下临。\n礼崇备物，乐奏锵金。\n兰羞委荐，桂醑盈斟。\n敢希明德，幸罄庄心。",
        "dynasty": "唐",
        "collection_info": null
    },
    {
        "title": "唐享昊天乐 第七",
        "author": "则天皇后",
        "content": "尊浮九酝，礼备三周。\n陈诚菲奠，契福神猷。",
        "dynasty": "唐",
        "collection_info": null
    },
    {
        "title": "唐享昊天乐 第八",
        "author": "则天皇后",
        "content": "奠璧郊坛昭大礼，锵金拊石表虔诚。\n始奏承云娱帝赏，復歌调露畅韶英。",
        "dynasty": "唐",
        "collection_info": null
    },
    {
        "title": "唐享昊天乐 第九",
        "author": "则天皇后",
        "content": "荷恩承顾託，执契恭临抚。\n庙略静边荒，天兵曜神武。\n有截资先化，无为遵旧矩。\n祯符降昊穹，大业光寰宇。",
        "dynasty": "唐",
        "collection_info": null
    },
    {
        "title": "唐享昊天乐 第十",
        "author": "则天皇后",
        "content": "肃肃祀典，邕邕礼秩。\n三献已周，九成斯毕。\n爰撤其俎，载迁其实。\n或升或降，惟诚惟质。",
        "dynasty": "唐",
        "collection_info": null
    },
    {
        "title": "唐享昊天乐 第十一",
        "author": "则天皇后",
        "content": "礼终肆类，乐阕九成。\n仰惟明德，敢荐非馨。\n顾惭菲奠，久驰云軿。\n瞻荷灵泽，悚恋兼盈。",
        "dynasty": "唐",
        "collection_info": null
    },
    {
        "title": "唐享昊天乐 第十二",
        "author": "则天皇后",
        "content": "式干路，闢天扉。\n迴日驭，动云衣。\n登金阙，入紫微。\n望仙驾，仰恩徽。",
        "dynasty": "唐",
        "collection_info": null
    },
    {
        "title": "唐明堂乐章 外办将出",
        "author": "则天皇后",
        "content": "总章陈昔典，衢室礼惟神。\n宏规则天地，神用叶陶钧。\n负扆三春旦，充庭万宇宾。\n顾己诚虚薄，空惭驭兆人。",
        "dynasty": "唐",
        "collection_info": null
    },
    {
        "title": "唐明堂乐章 皇帝行",
        "author": "则天皇后",
        "content": "仰膺历数，俯顺讴歌。\n远安迩肃，俗阜时和。\n化光玉镜，讼息金科。\n方兴典礼，永戢干戈。",
        "dynasty": "唐",
        "collection_info": null
    },
    {
        "title": "唐明堂乐章 皇嗣出入升降",
        "author": "则天皇后",
        "content": "至人光俗，大孝通神。\n谦以表性，恭惟立身。\n洪规载启，茂典方陈。\n誉隆三善，祥开万春。",
        "dynasty": "唐",
        "collection_info": null
    },
    {
        "title": "唐明堂乐章 迎送王公",
        "author": "则天皇后",
        "content": "千官肃事，万国朝宗。\n载延百辟，爰集三宫。\n君臣德合，鱼水斯同。\n睿图方永，周历长隆。",
        "dynasty": "唐",
        "collection_info": null
    },
    {
        "title": "唐明堂乐章 登歌",
        "author": "则天皇后",
        "content": "礼崇宗祀，志表严禋。\n笙镛合奏，文物惟新。\n敬遵茂典，敢择良辰。\n絜诚斯着，奠谒方申。",
        "dynasty": "唐",
        "collection_info": null
    },
    {
        "title": "唐明堂乐章 配飨",
        "author": "则天皇后",
        "content": "笙镛间玉宇，文物昭清辉。\n晬影临芳奠，休光下太微。\n孝思期有感，明絜庶无违。",
        "dynasty": "唐",
        "collection_info": null
    },
    {
        "title": "唐明堂乐章 宫音",
        "author": "则天皇后",
        "content": "履艮包羣望，居中冠百灵。\n万方资广运，庶品荷财成。\n神功谅匪测，盛德实难名。\n藻奠申诚敬，恭祀表惟馨。",
        "dynasty": "唐",
        "collection_info": null
    },
    {
        "title": "唐明堂乐章 角音",
        "author": "则天皇后",
        "content": "出震位，开平秩。\n扇条风，乘甲乙。\n龙德盛，鸟星出。\n荐珪篚，陈诚实。",
        "dynasty": "唐",
        "collection_info": null
    },
    {
        "title": "唐明堂乐章 征音",
        "author": "则天皇后",
        "content": "赫赫离精御炎陆，滔滔炽景开隆暑。\n冀延神鉴俯兰尊，式表虔襟陈桂俎。",
        "dynasty": "唐",
        "collection_info": null
    },
    {
        "title": "唐明堂乐章 商音",
        "author": "则天皇后",
        "content": "律中夷则，序应收成。\n功宣建武，义表惟明。\n爰申礼奠，庶展翘诚。\n九秋是式，百谷斯盈。",
        "dynasty": "唐",
        "collection_info": null
    },
    {
        "title": "唐明堂乐章 羽音",
        "author": "则天皇后",
        "content": "葭律肇启隆冬，苹藻攸陈飨祭。\n黄钟既陈玉烛，红粒方殷稔岁。",
        "dynasty": "唐",
        "collection_info": null
    },
    {
        "title": "唐大飨拜洛乐章 昭和",
        "author": "则天皇后",
        "content": "九玄眷命，三圣基隆。\n奉成先旨，明台毕功。\n宗祀展敬，冀表深衷。\n永昌帝业，式播淳风。",
        "dynasty": "唐",
        "collection_info": null
    },
    {
        "title": "唐大飨拜洛乐章 致和",
        "author": "则天皇后",
        "content": "神功不测兮运阴阳，包藏万宇兮孕八荒。\n天符既出兮帝业昌，愿临明祀兮降祯祥。",
        "dynasty": "唐",
        "collection_info": null
    },
    {
        "title": "唐大飨拜洛乐章 咸和",
        "author": "则天皇后",
        "content": "坎泽祠容备举，坤坛祭典爰申。\n灵睠遥行秘躅，嘉贶荐委殊珍。\n肃礼恭禋载展，翘襟邈志逾殷。\n方期交际悬应。",
        "dynasty": "唐",
        "collection_info": null
    },
    {
        "title": "唐大飨拜洛乐章 九和",
        "author": "则天皇后",
        "content": "祗荷坤德，钦若干灵。\n惭惕罔寘，兴居匪宁。\n恭崇礼则，肃奉仪形。\n惟凭展敬，敢荐非馨。",
        "dynasty": "唐",
        "collection_info": null
    },
    {
        "title": "唐大飨拜洛乐章 拜洛",
        "author": "则天皇后",
        "content": "菲躬承睿顾，薄德忝坤仪。\n干干遵后命，翼翼奉先规。\n抚俗勤虽切，还淳化尚亏。\n未能弘至道，何以契明祇。",
        "dynasty": "唐",
        "collection_info": null
    },
    {
        "title": "唐大飨拜洛乐章 显和",
        "author": "则天皇后",
        "content": "顾德有惭虚菲，明祇屡降祯符。\n汜水初呈秘象，温洛荐表昌图。\n玄泽流恩载洽，丹襟荷渥增愉。",
        "dynasty": "唐",
        "collection_info": null
    },
    {
        "title": "唐大飨拜洛乐章 昭和",
        "author": "则天皇后",
        "content": "舒云致养，合大资生。\n德以恆固，功由永贞。\n升歌荐序，垂币翘诚。\n虹开玉照，凤引金声。",
        "dynasty": "唐",
        "collection_info": null
    },
    {
        "title": "唐大飨拜洛乐章 敬和",
        "author": "则天皇后",
        "content": "兰俎既升，苹羞可荐。\n金石载设，咸英已变。\n林泽斯总，山川是徧。\n敢用敷诚，实惟忘倦。",
        "dynasty": "唐",
        "collection_info": null
    },
    {
        "title": "唐大飨拜洛乐章 齐和",
        "author": "则天皇后",
        "content": "沈潜演贶分三极，广大凝祯总万方。\n既荐羽旌文化启，还呈干戚武威扬。",
        "dynasty": "唐",
        "collection_info": null
    },
    {
        "title": "唐大飨拜洛乐章 德和",
        "author": "则天皇后",
        "content": "夕惕同龙契，晨兢当凤扆。\n崇儒习旧规，偃伯循先旨。\n绝壤飞冠盖，遐区丽山水。\n幸承三圣余，忻属千年始。",
        "dynasty": "唐",
        "collection_info": null
    },
    {
        "title": "唐大飨拜洛乐章 禋和",
        "author": "则天皇后",
        "content": "百礼崇容，千官肃事。\n灵降舞兆，神凝有粹。\n奠享咸周，威仪毕备。\n奏夏登列，歌雍撤肆。",
        "dynasty": "唐",
        "collection_info": null
    },
    {
        "title": "唐大飨拜洛乐章 通和",
        "author": "则天皇后",
        "content": "皇皇灵睠，穆穆神心。\n暂动凝质，还归积阴。\n功玄枢纽，理寂高深。\n衔恩佩德，耸志翘襟。",
        "dynasty": "唐",
        "collection_info": null
    },
    {
        "title": "唐大飨拜洛乐章 归和",
        "author": "则天皇后",
        "content": "言旋云洞兮蹑烟涂，永宁中宇兮安下都。\n包涵动植兮顺荣枯，长贻宝贶兮赞璇图。",
        "dynasty": "唐",
        "collection_info": null
    },
    {
        "title": "唐大飨拜洛乐章 归和",
        "author": "则天皇后",
        "content": "调云阕兮神座兴，骖云驾兮俨将升。\n腾绛霄兮垂景祜，翘丹恳兮荷休征。",
        "dynasty": "唐",
        "collection_info": null
    },
    {
        "title": "唐武氏享先庙乐章",
        "author": "则天皇后",
        "content": "先德谦撝冠昔，严规节素超今。\n奉国忠诚每竭，承家至孝纯深。\n追崇惧乖尊意，显号恐玷徽音。\n既迫王公屡请，方乃俯遂羣心。\n有限无由展敬，奠醑每阙亲斟。\n大礼虔申典册，苹藻敬荐翘襟。",
        "dynasty": "唐",
        "collection_info": null
    },
    {
        "title": "早春夜宴",
        "author": "则天皇后",
        "content": "九春开上节，千门敞夜扉。\n兰灯吐新燄，桂魄朗圆辉。\n送酒惟须满，流杯不用稀。\n务使霞浆兴，方乘泛洛归。",
        "dynasty": "唐",
        "collection_info": null
    },
    {
        "title": "游九龙潭",
        "author": "则天皇后",
        "content": "山窗游玉女，涧户对琼峰。\n岩顶翔双凤，潭心倒九龙。\n酒中浮竹叶，杯上写芙蓉。\n故验家山赏，惟有风入松。",
        "dynasty": "唐",
        "collection_info": null
    },
    {
        "title": "赠胡天师",
        "author": "则天皇后",
        "content": "高人叶高志，山服往山家。\n迢迢间风月，去去隔烟霞。\n碧岫窥玄洞，玉竈炼丹砂。\n今日星津上，延首望灵槎。",
        "dynasty": "唐",
        "collection_info": null
    },
    {
        "title": "从驾幸少林寺",
        "author": "则天皇后",
        "content": "陪銮游禁苑，侍赏出兰闱。\n云偃攒峰盖，霞低插浪旗。\n日宫疏涧户，月殿启岩扉。\n金轮转金地，香阁曳香衣。\n铎吟轻吹发，幡摇薄雾霏。\n昔遇焚芝火，山红连野飞。\n花台无半影，莲塔有全辉。\n实赖能仁力，攸资善世威。\n慈缘兴福绪，于此罄归依。\n风枝不可静，泣血竟何追。",
        "dynasty": "唐",
        "collection_info": null
    },
    {
        "title": "石淙",
        "author": "则天皇后",
        "content": "三山十洞光玄箓，玉峤金峦镇紫微。\n均露均霜标胜壤，交风交雨列皇畿。\n万仞高岩藏日色，千寻幽涧浴云衣。\n且驻欢筵赏仁智，琱鞍薄晚杂尘飞。",
        "dynasty": "唐",
        "collection_info": null
    },
    {
        "title": "腊日宣诏幸上苑",
        "author": "则天皇后",
        "content": "明朝游上苑，火急报春知。\n花须连夜发，莫待晓风吹。",
        "dynasty": "唐",
        "collection_info": null
    },
    {
        "title": "如意娘",
        "author": "则天皇后",
        "content": "看朱成碧思纷纷，顦顇支离为忆君。\n不信比来长下泪，开箱验取石榴裙。",
        "dynasty": "唐",
        "collection_info": null
    },
    {
        "title": "制袍字赐狄仁杰",
        "author": "则天皇后",
        "content": "敷政术，守清勤。\n升显位，励相臣。",
        "dynasty": "唐",
        "collection_info": null
    },
    {
        "title": "拟小山篇",
        "author": "徐贤妃",
        "content": "仰幽岩而流盼，抚桂枝以凝想。\n将千龄兮此遇，荃何为兮独往。",
        "dynasty": "唐",
        "collection_info": null
    },
    {
        "title": "长门怨",
        "author": "徐贤妃",
        "content": "旧爱柏梁台，新宠昭阳殿。\n守分辞芳辇，含情泣团扇。\n一朝歌舞荣，夙昔诗书贱。\n颓恩诚已矣，覆水难重荐。",
        "dynasty": "唐",
        "collection_info": null
    },
    {
        "title": "秋风函谷应诏",
        "author": "徐贤妃",
        "content": "秋风起函谷，劲气动河山。\n偃松千岭上，杂雨二陵间。\n低云愁广隰，落日惨重关。\n此时飘紫气，应验真人还。",
        "dynasty": "唐",
        "collection_info": null
    },
    {
        "title": "赋得北方有佳人",
        "author": "徐贤妃",
        "content": "由来称独立，本自号倾城。\n柳叶眉间发，桃花脸上生。\n腕摇金钏响，步转玉环鸣。\n纤腰宜宝袜，红衫艳织成。\n悬知一顾重，别觉舞腰轻。",
        "dynasty": "唐",
        "collection_info": null
    },
    {
        "title": "进太宗",
        "author": "徐贤妃",
        "content": "朝来临镜台，粧罢暂裴回。\n千金始一笑，一召讵能来。",
        "dynasty": "唐",
        "collection_info": null
    },
    {
        "title": "奉和圣制立春日侍宴内殿出翦綵花应制",
        "author": "上官昭容",
        "content": "密叶因裁吐，新花逐翦舒。\n攀条虽不谬，摘橤讵知虚。\n春至由来发，秋还未肯疎。",
        "dynasty": "唐",
        "collection_info": null
    },
    {
        "title": "九月九日上幸慈恩寺登浮图羣臣上菊花寿酒",
        "author": "上官昭容",
        "content": "帝里重阳节，香园万乘来。\n却邪萸入佩，献寿菊传杯。\n墖类承天涌，门疑待佛开。\n睿词悬日月，长得仰昭回。",
        "dynasty": "唐",
        "collection_info": null
    },
    {
        "title": "綵书怨",
        "author": "上官昭容",
        "content": "叶下洞庭初，思君万里余。\n露浓香被冷，月落锦屏虚。\n欲奏江南曲，贪封蓟北书。\n书中无别意，惟怅久离居。",
        "dynasty": "唐",
        "collection_info": null
    },
    {
        "title": "驾幸三会寺应制",
        "author": "上官昭容",
        "content": "释子谈经处，轩臣刻字留。\n故台遗老识，残简圣皇求。\n驻跸怀千古，开襟望九州。\n四山缘塞合，二水夹城流。\n宸翰陪瞻仰，天杯接献酬。\n太平词藻盛，长愿纪鸿休。",
        "dynasty": "唐",
        "collection_info": null
    },
    {
        "title": "驾幸新丰温泉宫献诗三首 一",
        "author": "上官昭容",
        "content": "三冬季月景[龙]年，万乘观风出灞川。\n遥看电跃龙为马，回瞩霜原玉作田。",
        "dynasty": "唐",
        "collection_info": null
    },
    {
        "title": "驾幸新丰温泉宫献诗三首 二",
        "author": "上官昭容",
        "content": "鸾旗掣曳拂空回，羽骑骖驔蹑景来。\n隐隐骊山云外耸，迢迢御帐日边开。",
        "dynasty": "唐",
        "collection_info": null
    },
    {
        "title": "驾幸新丰温泉宫献诗三首 三",
        "author": "上官昭容",
        "content": "翠幕珠帏敞月营，金罍玉斝泛兰英。\n岁岁年年常扈跸，长长久久乐升平。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 一",
        "author": "上官昭容",
        "content": "逐仙赏，展幽情。\n踰昆阆，迈蓬瀛。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 二",
        "author": "上官昭容",
        "content": "游鲁馆，陟秦台。\n汚山壁，媿琼瓌。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 三",
        "author": "上官昭容",
        "content": "檀栾竹影，飙䫻松声。\n不烦歌吹，自足娱情。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 四",
        "author": "上官昭容",
        "content": "仰循茅宇，俯眄乔枝。\n烟霞问讯，风月相知。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 五",
        "author": "上官昭容",
        "content": "枝条郁郁，文质彬彬。\n山林作伴，松桂为邻。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 六",
        "author": "上官昭容",
        "content": "清波汹涌，碧树冥蒙。\n莫怪留步，因攀桂丛。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 七",
        "author": "上官昭容",
        "content": "莫论圆峤，休说方壶。\n何如鲁馆，即是仙都。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 八",
        "author": "上官昭容",
        "content": "玉环腾远创，金埒荷殊荣。\n弗玩珠玑饰，仍留仁智情。\n凿山便作室，凭树即为楹。\n公输与班尔，从此遂韬声。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 九",
        "author": "上官昭容",
        "content": "登山一长望，正遇九春初。\n结驷填街术，闾阎满邑居。\n鬬雪梅先吐，惊风柳未舒。\n直愁斜日落，不畏酒尊虚。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十",
        "author": "上官昭容",
        "content": "霁晓气清和，披襟赏薜萝。\n玳瑁凝春色，琉璃漾水波。\n跂石聊长啸，攀松乍短歌。\n除非物外者，谁就此经过。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十一",
        "author": "上官昭容",
        "content": "暂尔游山第，淹留惜未归。\n霞窗明月满，涧户白云飞。\n书引藤为架，人将薜作衣。\n此真攀玩所，临睨赏光辉。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十二",
        "author": "上官昭容",
        "content": "放旷出烟云，萧条自不羣。\n漱流清意府，隐几避嚻氛。\n石画妆苔色，风梭织水文。\n山室何为贵？唯余兰桂熏。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十三",
        "author": "上官昭容",
        "content": "策杖临霞岫，危步下霜蹊。\n志逐深山静，途随曲涧迷。\n渐觉心神逸，俄看云雾低。\n莫怪人题树，祗为赏幽栖。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十四",
        "author": "上官昭容",
        "content": "攀藤招逸客，偃桂协幽情。\n水中看树影，风裏听松声。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十五",
        "author": "上官昭容",
        "content": "携琴侍叔夜，负局访安期。\n不应题石壁，为记赏山时。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十六",
        "author": "上官昭容",
        "content": "泉石多仙趣，岩壑写奇形。\n欲知堪悦耳，唯听水泠泠。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十七",
        "author": "上官昭容",
        "content": "岩壑恣登临，莹目復怡心。\n风篁类长笛，流水当鸣琴。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十八",
        "author": "上官昭容",
        "content": "懒步天台路，惟登地肺山。\n幽岩仙桂满，今日恣情攀。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 十九",
        "author": "上官昭容",
        "content": "暂游仁智所，萧然松桂情。\n寄言栖遯客，勿復访蓬瀛。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 二十",
        "author": "上官昭容",
        "content": "瀑溜晴疑雨，丛篁昼似昏。\n山中真可玩，暂请报王孙。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 二十一",
        "author": "上官昭容",
        "content": "傍池聊试笔，倚石旋题诗。\n豫弹山水调，终拟从钟期。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 二十二",
        "author": "上官昭容",
        "content": "横铺豹皮褥，侧带鹿胎巾。\n借问何为者，山中有逸人。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 二十三",
        "author": "上官昭容",
        "content": "沁水田园先自多，齐城楼观更无过。\n倩语张骞莫辛苦，人今从此识天河。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 二十四",
        "author": "上官昭容",
        "content": "参差碧岫耸莲花，潺湲绿水莹金沙。\n何须远访三山路，人今已到九仙家。",
        "dynasty": "唐",
        "collection_info": null
    },
    {
        "title": "游长宁公主流杯池二十五首 二十五",
        "author": "上官昭容",
        "content": "凭高瞰险足怡心，菌阁桃源不暇寻。\n余雪依林成玉树，残霙点岫即瑶岑。",
        "dynasty": "唐",
        "collection_info": null
    },
    {
        "title": "句",
        "author": "上官昭容",
        "content": "势如连璧友，心似臭兰人。",
        "dynasty": "唐",
        "collection_info": null
    },
    {
        "title": "赠张云容舞",
        "author": "杨贵妃",
        "content": "罗袖动香香不已，红蕖褭褭秋烟裏。\n轻云岭上乍摇风，嫩柳池边初拂水。",
        "dynasty": "唐",
        "collection_info": null
    },
    {
        "title": "谢赐珍珠",
        "author": "江妃",
        "content": "桂叶双眉久不描，残妆和泪汚红绡。\n长门尽日无梳洗，何必珍珠慰寂寥。",
        "dynasty": "唐",
        "collection_info": null
    },
    {
        "title": "黄台瓜辞",
        "author": "章怀太子",
        "content": "种瓜黄台下，瓜熟子离离。\n一摘使瓜好，再摘使瓜稀。\n三摘犹自可，摘绝抱蔓归。",
        "dynasty": "唐",
        "collection_info": null
    },
    {
        "title": "奉和同太子监守违恋",
        "author": "韩王元嘉",
        "content": "干象开层构，离明启少阳。\n卜征从献吉，守器属元良。\n逖矣凌周诵，遥哉掩汉庄。\n好士倾南洛，多才盛北场。\n地分丹鹫岭，途间白云乡。\n储诚虔晓夕，宸爱积炎凉。\n珠璧连霄汉，万物仰重光。",
        "dynasty": "唐",
        "collection_info": null
    },
    {
        "title": "奉和圣制过温汤",
        "author": "越王贞",
        "content": "凤辇腾宸驾，骊籞次干游。\n坎德疎温液，山隈派暖流。\n寒氛空外拥，蒸气沼中浮。\n林凋帷影散，云敛盖阴收。\n霜郊畅玄览，参差落景遒。",
        "dynasty": "唐",
        "collection_info": null
    },
    {
        "title": "石桥",
        "author": "信安王祎",
        "content": "别有经行所，迥跨重峦侧。\n粤因求瘼余，倏想寻真域。\n放情恣披拂，杖策聊□□。\n□□□□□，□□□□色。\n乱幡雾中见，雁塔云间识。\n薄烟幂远郊，遥峰没归翼。\n仙桥危石架，幽洞乘□□。\n□□□□□，□□□易测。\n二教无先后，一相平而直。\n冀兹捐俗心，永怀依妙力。",
        "dynasty": "唐",
        "collection_info": null
    },
    {
        "title": "虚池驿题屏风",
        "author": "宜芬公主",
        "content": "出嫁辞乡国，由来此别难。\n圣恩愁远道，行路泣相看。\n沙塞容颜尽，边隅粉黛残。\n妾心何所断，他日望长安。",
        "dynasty": "唐",
        "collection_info": null
    },
    {
        "title": "嘲陆畅",
        "author": "女学士宋氏若华",
        "content": "十二层楼倚翠空，凤鸾相对立梧桐。\n双成走报监门卫，莫使吴歈入汉宫。",
        "dynasty": "唐",
        "collection_info": null
    },
    {
        "title": "奉和御制麟德殿宴百僚应制",
        "author": "尚宫宋氏若昭",
        "content": "垂衣临八极，肃穆四门通。\n自是无为化，非关辅弼功。\n修文招隐伏，尚武殄妖凶。\n德炳韶光炽，恩霑雨露浓。\n衣冠陪御宴，礼乐盛朝宗。\n万寿称觞举，千年信一同。",
        "dynasty": "唐",
        "collection_info": null
    },
    {
        "title": "奉和御制麟德殿宴百官",
        "author": "尚宫宋氏若宪",
        "content": "端拱承休命，时清荷圣皇。\n四聪闻受谏，五服远朝王。\n景媚莺初啭，春残日更长。\n命筵多济济，盛乐復锵锵。\n酆镐谁将敌，横汾未可方。\n愿齐山岳寿，祉福永无疆。",
        "dynasty": "唐",
        "collection_info": null
    },
    {
        "title": "奉和麟德殿宴百僚应[制]",
        "author": "鲍氏君徽",
        "content": "睿泽先寰海，功成展武韶。\n戈鋋清外垒，文物盛中朝。\n圣祚山河固，宸章日月昭。\n玉筵鸾鹄集，仙管凤皇调。\n御柳新低绿，宫莺乍啭娇。\n愿将[亿]兆庆，千祀奉神尧。",
        "dynasty": "唐",
        "collection_info": null
    },
    {
        "title": "关山月",
        "author": "鲍氏君徽",
        "content": "高高秋月明，北照辽阳城。\n塞迥光初满，风多晕更生。\n征人望乡思，战马闻鼙惊。\n朔风悲边草，胡沙暗虏营。\n霜凝匣中劒，风惫原上旌。\n早晚谒金阙，不闻刁斗声。",
        "dynasty": "唐",
        "collection_info": null
    },
    {
        "title": "惜花吟",
        "author": "鲍氏君徽",
        "content": "枝上花，花下人，可怜颜色俱青春。\n昨日看花花灼灼，今朝看花花欲落。\n不如尽此花下欢，莫待春风总吹却。\n莺歌蝶舞韶光长，红炉煑茗松花香。\n妆成罢吟恣游后，独把芳枝归洞房。",
        "dynasty": "唐",
        "collection_info": null
    },
    {
        "title": "东亭茶宴",
        "author": "鲍氏君徽",
        "content": "闲朝向晓出帘栊，茗宴东亭四望通。\n远眺城池山色裏，俯聆絃管水声中。\n幽篁引沼新抽翠，芳槿低檐欲吐红。\n坐久此中无限兴，更怜团扇起清风。",
        "dynasty": "唐",
        "collection_info": null
    },
    {
        "title": "夜梦",
        "author": "萧妃",
        "content": "昨日梦君归，贱妾下鸣机。\n极知意气薄，不着去时衣。\n故言如梦裏，赖得雁书飞。",
        "dynasty": "唐",
        "collection_info": null
    },
    {
        "title": "咏灯",
        "author": "南唐先主李昪",
        "content": "一点分明值万金，开时惟怕冷风侵。\n主人若也勤挑拨，敢向尊前不尽心。",
        "dynasty": "唐",
        "collection_info": null
    },
    {
        "title": "游后湖赏莲花",
        "author": "嗣主璟",
        "content": "蓼花蘸水火不灭，水鸟惊鱼银梭投。\n满目荷花千万顷，红碧相杂敷清流。\n孙武已斩吴宫女，琉璃池上佳人头。",
        "dynasty": "唐",
        "collection_info": null
    },
    {
        "title": "保大五年元日大雪同太弟景遂汪王景逷齐王景逵进士李建勋中书徐铉勤政殿学士张义方登楼赋",
        "author": "嗣主璟",
        "content": "珠帘高卷莫轻遮，往往相逢隔岁华。\n春气昨宵飘律管，东风今日放梅花。\n素姿好把芳姿掩，落势还同舞势斜。\n坐有宾朋尊有酒，可怜清味属侬家。",
        "dynasty": "唐",
        "collection_info": null
    },
    {
        "title": "句",
        "author": "嗣主璟",
        "content": "灵槎思浩荡，老鹤倚崆峒。\n苍苔迷古道，红叶乱朝霞。\n栖凤枝梢犹輭弱，化龙形状已依稀。",
        "dynasty": "唐",
        "collection_info": null
    },
    {
        "title": "九月十日偶书",
        "author": "后主煜",
        "content": "晚雨秋阴酒乍醒，感时心绪杳难平。\n黄花冷落不成艳，红叶飕飗竞鼓声。\n背世返能厌俗态，偶缘犹未忘多情。\n自从双鬓斑斑白，不学安仁却自惊。",
        "dynasty": "唐",
        "collection_info": null
    },
    {
        "title": "秋莺",
        "author": "后主煜",
        "content": "残莺何事不知秋，横过幽林尚独游。\n老舌百般倾耳听，深黄一点入烟流。\n栖迟背世同悲鲁，浏亮如笙碎在缑。\n莫更留连好归去，露华凄冷蓼花愁。",
        "dynasty": "唐",
        "collection_info": null
    },
    {
        "title": "病起题山舍壁",
        "author": "后主煜",
        "content": "山舍初成病乍轻，杖藜巾褐称闲情。\n炉开小火深回暖，沟引新流几曲声。\n暂约彭涓安朽质，终期宗远问无生。\n谁能役役尘中累，贪合鱼龙构强名。",
        "dynasty": "唐",
        "collection_info": null
    },
    {
        "title": "送邓王二十弟从益牧宣城",
        "author": "后主煜",
        "content": "且维轻舸更迟迟，别酒重倾惜解携。\n浩浪侵愁光荡漾，乱山凝恨色高低。\n君驰桧楫情何极，我凭阑干日向西。\n咫尺烟江几多地，不须怀抱重凄凄。",
        "dynasty": "唐",
        "collection_info": null
    },
    {
        "title": "渡中江望石城泣下",
        "author": "后主煜",
        "content": "江南江北旧家乡，三十年来梦一场。\n吴苑宫闱今冷落，广陵台殿已荒凉。\n云笼远岫愁千片，雨打归舟泪万行。\n兄弟四人三百口，不堪闲坐细思量。",
        "dynasty": "唐",
        "collection_info": null
    },
    {
        "title": "輓辞 一",
        "author": "后主煜",
        "content": "珠碎眼前珍，花凋世外春。\n未销心裏恨，又失掌中身。\n玉笥犹残药，香奁已染尘。\n前哀将后感，无泪可霑巾。",
        "dynasty": "唐",
        "collection_info": null
    },
    {
        "title": "輓辞 二",
        "author": "后主煜",
        "content": "艳质同芳树，浮危道略同。\n正悲春落实，又苦雨伤丛。\n秾丽今何在？飘零事已空。\n沈沈无问处，千载谢东风。",
        "dynasty": "唐",
        "collection_info": null
    },
    {
        "title": "悼诗",
        "author": "后主煜",
        "content": "永念难消释，孤怀痛自嗟。\n雨深秋寂莫，愁引病增加。\n咽绝风前思，昏蒙眼上花。\n空王应念我，穷子正迷家。",
        "dynasty": "唐",
        "collection_info": null
    },
    {
        "title": "感怀 一",
        "author": "后主煜",
        "content": "又见桐花发旧枝，一楼烟雨暮凄凄。\n凭阑惆怅人谁会，不觉澘然泪眼低。",
        "dynasty": "唐",
        "collection_info": null
    },
    {
        "title": "感怀 二",
        "author": "后主煜",
        "content": "层城无復见娇姿，佳节缠哀不自持。\n空有当年旧烟月，芙蓉城上哭蛾眉。",
        "dynasty": "唐",
        "collection_info": null
    },
    {
        "title": "梅花",
        "author": "后主煜",
        "content": "殷勤移植地，曲槛小阑边。\n共约重芳日，还忧不盛妍。\n阻风开步障，乘月溉寒泉。\n谁料花前后，蛾眉却不全。",
        "dynasty": "唐",
        "collection_info": null
    },
    {
        "title": "梅花",
        "author": "后主煜",
        "content": "失却烟花主，东君自不知。\n清香更何用，犹发去年枝。",
        "dynasty": "唐",
        "collection_info": null
    },
    {
        "title": "书灵筵手巾",
        "author": "后主煜",
        "content": "浮生共顦顇，壮岁失婵娟。\n汗手遗香渍，痕眉染黛烟。",
        "dynasty": "唐",
        "collection_info": null
    },
    {
        "title": "书琵琶背",
        "author": "后主煜",
        "content": "侁自肩如削，难胜数缕绦。\n天香留凤尾，余暖在檀槽。",
        "dynasty": "唐",
        "collection_info": null
    },
    {
        "title": "病中感怀",
        "author": "后主煜",
        "content": "顦顇年来甚，萧条益自伤。\n风威侵病骨，雨气咽愁肠。\n夜鼎唯煎药，朝髭半染霜。\n前缘竟何似，谁与问空王。",
        "dynasty": "唐",
        "collection_info": null
    },
    {
        "title": "病中书事",
        "author": "后主煜",
        "content": "病身坚固道情深，宴坐清香思自任。\n月照静居唯捣药，门扃幽院只来禽。\n庸医懒听词何取，小婢将行力未禁。\n赖问空门知气味，不然烦恼万涂侵。",
        "dynasty": "唐",
        "collection_info": null
    },
    {
        "title": "赐宫人庆奴",
        "author": "后主煜",
        "content": "风情渐老见春羞，到处消魂感旧游。\n多谢长条似相识，强垂烟态拂人头。",
        "dynasty": "唐",
        "collection_info": null
    },
    {
        "title": "题金楼子后",
        "author": "后主煜",
        "content": "牙籤万轴裹红绡，王粲书同付火烧。\n不于祖龙留面目，遗篇那得到今朝。",
        "dynasty": "唐",
        "collection_info": null
    },
    {
        "title": "句",
        "author": "后主煜",
        "content": "迢迢牵牛星，杳在河之阳。\n粲粲黄姑女，耿耿遥相望。\n鸎狂应有恨，蝶舞已无多。\n揖让月在手，动摇风满怀。\n病态如衰弱，厌厌向五年。\n衰颜一病难牵復，晓殿君临颇自羞。\n冷笑秦皇经远略，静怜姬满苦时巡。\n鬓从今日添新白，菊是去年依旧黄。\n万古到头归一死，醉乡葬地有高原。\n人生不满百，刚作千年画。\n日暎仙云薄，秋高天碧深。\n乌照始潜辉，龙烛便争秉。\n凝珠满露枝，游扬日已西。\n肃穆寒初至，九重开扇鹄。\n四牖炳灯鱼，羽觞无算酌。\n倾盌更为寿，深卮递酬宾。",
        "dynasty": "唐",
        "collection_info": null
    },
    {
        "title": "蔷薇诗一首十八韵呈东海侍郎徐铉",
        "author": "韩王从善",
        "content": "绿影覆幽池，芳菲四月时。\n管弦朝夕兴，组绣百千枝。\n盛引墙看徧，高烦架屡移。\n露轻濡綵笔，蜂误拂吟髭。\n日照玲珑幔，风摇翡翠帷。\n早红飘藓地，狂蔓挂蛛丝。\n嫩刺牵衣细，新条窣草垂。\n晚香难暂舍，娇态自相窥。\n深浅分前后，荣华互盛衰。\n尊前留客久，月下欲归迟。\n何处繁临砌？谁家密映篱。\n绛罗房灿烂，碧玉叶参差。\n分得殷勤种，开来远近知。\n晶荧歌袖袂，柔弱舞腰支。\n膏麝谁将比，庭萱自合嗤。\n匀妆低水鑑，泣泪滴烟𩅰。\n画拟凭梁广，名宜亚楚姬。\n寄君十八韵，思拙媿新奇。",
        "dynasty": "唐",
        "collection_info": null
    },
    {
        "title": "观棊",
        "author": "吉王从谦",
        "content": "竹林二君子，尽日竟沈吟。\n相对终无语，争先各有心。\n恃强斯有失，守分固无侵。\n若算机筹处，沧沧海未深。",
        "dynasty": "唐",
        "collection_info": null
    },
    {
        "title": "赠别唐太师道袭",
        "author": "蜀高祖王建",
        "content": "丱岁便将为肘腋，二纪何曾离一日。\n更深犹尚立案前，敷奏柔和不伤物。\n今朝荣贵慰我心，双旌引向重城出。\n褒斜旧地委勋贤，从此生灵永泰息。",
        "dynasty": "唐",
        "collection_info": null
    },
    {
        "title": "幸秦川上梓潼山",
        "author": "后主衍",
        "content": "乔岩簇冷烟，幽径上寒天。\n下瞰峨眉岭，上窥华岳巅。\n驱驰非取乐，按幸为忧边。\n此去如登陟，歌楼路几千。",
        "dynasty": "唐",
        "collection_info": null
    },
    {
        "title": "题劒门",
        "author": "后主衍",
        "content": "缓辔踰双劒，行行蹑石棱。\n作千寻壁垒，为万祀依凭。\n道德虽无取，江山粗可矜。\n回看城阙路，云迭树层层。",
        "dynasty": "唐",
        "collection_info": null
    },
    {
        "title": "过白卫岭和韩昭",
        "author": "后主衍",
        "content": "先朝神武力开边，画断封疆四五千。\n前望陇山屯劒戟，后凭巫峡锁烽烟。\n轩皇尚自亲平寇，嬴政徒劳爱学仙。\n想到隗宫寻胜处，正应莺语暮春天。",
        "dynasty": "唐",
        "collection_info": null
    },
    {
        "title": "宫词",
        "author": "后主衍",
        "content": "辉辉赫赫浮玉云，宣华池上月华新。\n月华如水浸宫殿，有酒不醉真痴人。",
        "dynasty": "唐",
        "collection_info": null
    },
    {
        "title": "醉妆词",
        "author": "后主衍",
        "content": "者边走，那边走，只是寻花柳。\n那边走，者边走，莫厌金杯酒。",
        "dynasty": "唐",
        "collection_info": null
    },
    {
        "title": "句",
        "author": "后主衍",
        "content": "不缘朝阙去，好此结茅庐。",
        "dynasty": "唐",
        "collection_info": null
    },
    {
        "title": "巡衣锦军制还乡歌",
        "author": "吴越王钱镠",
        "content": "三节还乡兮挂锦衣，碧天朗朗兮爱日晖。\n功成道上兮列旌旗，父老远来兮相追随。\n家山乡眷兮会时稀，今朝设宴兮觥散飞。\n斗牛无孛兮民无欺，吴越一王兮驷马归。",
        "dynasty": "唐",
        "collection_info": null
    },
    {
        "title": "没了期歌 一",
        "author": "吴越王钱镠",
        "content": "没了期，没了期，营基纔了又仓基。",
        "dynasty": "唐",
        "collection_info": null
    },
    {
        "title": "没了期歌 二",
        "author": "吴越王钱镠",
        "content": "没了期，没了期，春衣纔了又冬衣。",
        "dynasty": "唐",
        "collection_info": null
    },
    {
        "title": "句",
        "author": "吴越王钱镠",
        "content": "须将一片地，付与有心人。\n黄河信有澄清日，后代应难继此才。\n传语龙王幷水府，钱塘借与筑钱城。",
        "dynasty": "唐",
        "collection_info": null
    },
    {
        "title": "宫中作",
        "author": "后王钱俶",
        "content": "廊庑周遭翠幕遮，禁林深处绝喧譁。\n界开日影怜窗纸，穿破苔痕恶笋芽。\n西第晚宜供露茗，小池寒欲结冰花。\n谢公未是深沈量，犹把输赢局上夸。",
        "dynasty": "唐",
        "collection_info": null
    },
    {
        "title": "避暑摩诃池上作",
        "author": "后蜀嗣主孟昶",
        "content": "冰肌玉骨清无汗，水殿风来暗香暖。\n帘开明月独窥人，敧枕钗横云鬓乱。\n起来琼户寂无声，时见疎星渡河汉。\n屈指西风几时来，只恐流年暗中换。",
        "dynasty": "唐",
        "collection_info": null
    },
    {
        "title": "批叶翘谏书纸尾",
        "author": "闽王王继鹏",
        "content": "春色曾看紫陌头，乱红飞尽不禁愁。\n人情自厌芳华歇，一叶随风落御沟。",
        "dynasty": "唐",
        "collection_info": null
    },
    {
        "title": "丈人观",
        "author": "蜀太后徐氏",
        "content": "早与元妃慕至化，同跻灵岳访真仙。\n当时信有壶中景，今日亲来洞裏天。\n仪仗影空寥廓外，金丝声揭翠微巅。\n惟惭未致华胥理，徒卜升平万万年。",
        "dynasty": "唐",
        "collection_info": null
    },
    {
        "title": "玄都观",
        "author": "蜀太后徐氏",
        "content": "千寻绿嶂夹流溪，登眺因知海岳低。\n瀑布迸舂青石碎，轮茵横翦翠峰齐。\n步黏苔藓龙桥滑，日闭烟罗鸟径迷。\n莫道穹天无路到，此山便是碧云梯。",
        "dynasty": "唐",
        "collection_info": null
    },
    {
        "title": "丈人观谒先帝御容",
        "author": "蜀太后徐氏",
        "content": "圣帝归梧野，躬来谒圣颜。\n旋登三径路，似陟九嶷山。\n日照堆岚迥，云横积翠间。\n期修封禅礼，方俟再跻攀。",
        "dynasty": "唐",
        "collection_info": null
    },
    {
        "title": "题金华宫",
        "author": "蜀太后徐氏",
        "content": "再到金华顶，玄都访道回。\n云披分景象，黛锁显楼台。\n雨涤前山净，风吹去路开。\n翠屏夹流水，何必羡蓬莱。",
        "dynasty": "唐",
        "collection_info": null
    },
    {
        "title": "丹景山至德寺",
        "author": "蜀太后徐氏",
        "content": "周回云水游丹景，因与真妃眺上方。\n晴日晓升金晃曜，寒泉夜落玉丁当。\n松梢月转琴栖影，柏径风牵麝食香。\n虔煠六铢宜铸祝，惟祈圣祉保遐昌。",
        "dynasty": "唐",
        "collection_info": null
    },
    {
        "title": "题彭州阳平化",
        "author": "蜀太后徐氏",
        "content": "寻真游胜境，巡礼到阳平。\n水远波澜碧，山高气象清。\n殿严孙氏貌，碑暗系师名。\n夜月登坛醮，松风森磬声。",
        "dynasty": "唐",
        "collection_info": null
    },
    {
        "title": "三学山夜看圣灯",
        "author": "蜀太后徐氏",
        "content": "虔祷游灵境，元妃夙志同。\n玉香焚静夜，银烛炫辽空。\n泉漱云根月，钟敲桧杪风。\n印金标圣迹，飞石显神功。\n满望天涯极，平临日脚红。\n猿来斋石上，僧集讲筵中。\n顿作超三界，浑疑证六通。\n愿成修偃化，社稷保延洪。",
        "dynasty": "唐",
        "collection_info": null
    },
    {
        "title": "题天迴驿",
        "author": "蜀太后徐氏",
        "content": "周游灵境散幽情，千里江山暂得行。\n所恨风光看未足，却驱金翠入龟城。",
        "dynasty": "唐",
        "collection_info": null
    },
    {
        "title": "丈人观",
        "author": "蜀太妃徐氏",
        "content": "获陪翠辇喜殊常，同涉仙坛岂厌长。\n不羡乘鸾入烟雾，此中便是五云乡。",
        "dynasty": "唐",
        "collection_info": null
    },
    {
        "title": "玄都观",
        "author": "蜀太妃徐氏",
        "content": "登寻丹壑到玄都，接日红霞照座隅。\n即向周回岩下看，似看曾进画图无。",
        "dynasty": "唐",
        "collection_info": null
    },
    {
        "title": "游丈人观谒先帝御容",
        "author": "蜀太妃徐氏",
        "content": "共谒御容仪，还同在禁闱。\n笙歌喧宝殿，彩仗耀金徽。\n清泪霑罗袂，红霞拂绣衣。\n九疑山水远，无路继湘妃。",
        "dynasty": "唐",
        "collection_info": null
    },
    {
        "title": "题金华宫",
        "author": "蜀太妃徐氏",
        "content": "碧烟红雾漾人衣，宿雾苍苔石径危。\n风巧解吹松上曲，蝶娇频采脸边脂。\n同寻僻境思携手，暗指遥山学画眉。\n好把身心清净处，角冠霞帔事希夷。",
        "dynasty": "唐",
        "collection_info": null
    },
    {
        "title": "和题丹景山至德寺",
        "author": "蜀太妃徐氏",
        "content": "丹景山头宿梵宫，玉轮金辂驻虚空。\n军持无水注寒碧，兰若有花开晚红。\n武士尽排青嶂下，内人皆在讲筵中。\n我家帝子传王业，积善终期四海同。",
        "dynasty": "唐",
        "collection_info": null
    },
    {
        "title": "题彭州阳平化",
        "author": "蜀太妃徐氏",
        "content": "云浮翠辇届阳平，真似骖鸾到上清。\n风起半厓闻虎啸，雨来当面见龙行。\n晚寻水涧听松韵，夜上星坛看月明。\n长恐前身居此境，玉皇教向锦城生。",
        "dynasty": "唐",
        "collection_info": null
    },
    {
        "title": "三学山夜看圣灯",
        "author": "蜀太妃徐氏",
        "content": "圣灯千万炬，旋向碧空生。\n细雨湿不暗，好风吹更明。\n磬敲金地响，僧唱梵天声。\n若说无心法，此光如有情。",
        "dynasty": "唐",
        "collection_info": null
    },
    {
        "title": "题天迴驿",
        "author": "蜀太妃徐氏",
        "content": "翠驿红亭近玉京，梦魂犹是在青城。\n比来出看江山景，却被江山看出行。",
        "dynasty": "唐",
        "collection_info": null
    },
    {
        "title": "郊庙歌辞 祀圜丘乐章 豫和",
        "author": "褚亮",
        "content": "上灵睠命膺会昌，盛德殷荐叶辰良。\n景福降兮圣德远，玄化穆兮天历长。",
        "dynasty": "唐",
        "collection_info": null
    },
    {
        "title": "郊庙歌辞 祀圜丘乐章 太和",
        "author": "褚亮",
        "content": "穆穆我后，道应千龄。\n登三处大，得一居贞。\n礼惟崇德，乐以和声。\n百神仰止，天下文明。",
        "dynasty": "唐",
        "collection_info": null
    },
    {
        "title": "郊庙歌辞 祀圜丘乐章 肃和",
        "author": "褚亮",
        "content": "闿阳播气，甄曜垂明。\n有赫圜宰，深仁曲成。\n日丽苍璧，烟开紫营。\n聿遵干享，式降鸿祯。",
        "dynasty": "唐",
        "collection_info": null
    },
    {
        "title": "郊庙歌辞 祀圜丘乐章 雍和",
        "author": "褚亮",
        "content": "钦惟大帝，[载]仰皇穹。\n始命田烛，爰启郊宫。\n云门骇听，雷鼓鸣空。\n神其介祀，景祚斯融。",
        "dynasty": "唐",
        "collection_info": null
    },
    {
        "title": "郊庙歌辞 祀圜丘乐章 寿和",
        "author": "褚亮",
        "content": "八音斯奏，三献毕陈。\n宝祚惟永，晖光日新。",
        "dynasty": "唐",
        "collection_info": null
    },
    {
        "title": "郊庙歌辞 祀圜丘乐章 舒和",
        "author": "褚亮",
        "content": "迭璧凝影皇坛路，编珠流彩帝郊前。\n已奏黄钟歌大吕，还符宝历祚昌年。",
        "dynasty": "唐",
        "collection_info": null
    },
    {
        "title": "郊庙歌辞 祀圜丘乐章 凯安",
        "author": "褚亮",
        "content": "昔在炎运终，中华乱无象。\n酆郊赤乌见，邙山黑云上。\n大赉下周车，禁暴开殷网。\n幽明同叶赞，鼎祚齐天壤。",
        "dynasty": "唐",
        "collection_info": null
    },
    {
        "title": "郊庙歌辞 祀圜丘乐章 豫和",
        "author": "褚亮",
        "content": "歌奏毕兮礼献终，六龙驭兮神将昇。\n明德感兮非黍稷，降福简兮祚休征。",
        "dynasty": "唐",
        "collection_info": null
    },
    {
        "title": "郊庙歌辞 郊天旧乐章 豫和",
        "author": "不详",
        "content": "苹蘩礼着，黍稷诚微。\n音盈凤管，彩驻龙旗。\n洪歆式就，介福攸归。\n送乐有阕，灵驭遄飞。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 一",
        "author": "不详",
        "content": "大阴凝至化，真耀蕴轩仪。\n德迈娥台敞，仁高姒幄披。\n扪天遂启极，梦日乃昇曦。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 二",
        "author": "不详",
        "content": "瞻紫极，望玄穹。\n翘至恳，罄深衷。\n听虽远，诚必通。\n垂厚泽，降云宫。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 三",
        "author": "不详",
        "content": "干仪混成冲邃，天道下济高明。\n闿阳晨披紫阙，太一晓降黄庭。\n圆坛敢[申]昭报，方璧冀展虔情。\n丹禁式敷衷恳，玄鉴庶察微诚。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 四",
        "author": "不详",
        "content": "巍巍睿业广，赫赫圣基隆。\n菲德承先顾，祯符萃眇躬。\n铭开武岩侧，图荐洛川中。\n微诚讵幽感，景命忽昭融。\n有怀惭紫极，无以谢玄穹。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 五",
        "author": "不详",
        "content": "朝坛雾卷，曙岭烟沈。\n爰设筐币，式表诚心。\n筵辉丽璧，乐畅和音。\n仰惟灵鉴，俯察翘襟。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 六",
        "author": "不详",
        "content": "昭昭上帝，穆穆下临。\n礼崇备物，乐奏锵金。\n兰羞委荐，桂醑盈斟。\n敢希[明]德，聿罄庄心。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 七",
        "author": "不详",
        "content": "樽浮九酝，礼备三周。\n陈诚菲奠，契福神猷。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 八",
        "author": "不详",
        "content": "奠璧郊坛昭大礼，锵金拊石表虔诚。\n始奏承云娱帝赏，復歌调露畅韶英。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 九",
        "author": "不详",
        "content": "荷恩承顾託，执契恭临抚。\n庙畧静边荒，天兵耀神武。\n有截资先化，无为遵旧矩。\n祯符降昊穹，大业光寰宇。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 十",
        "author": "不详",
        "content": "肃肃祀典，邕邕礼秩。\n三献已周，九成斯毕。\n爰撤其俎，载迁其实。\n或升或降，唯诚唯质。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 十一",
        "author": "不详",
        "content": "礼终肆类，乐阕九成。\n仰惟明德，敢荐非馨。\n顾惭菲奠，久驻云軿。\n瞻荷灵泽，悚恋兼盈。",
        "dynasty": "唐",
        "collection_info": null
    },
    {
        "title": "郊庙歌辞 武后大享昊天乐章 十二",
        "author": "不详",
        "content": "式干路，闢天扉。\n迴日驭，动云衣。\n登金阙，入紫微。\n望仙驾，仰恩徽。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 豫和",
        "author": "不详",
        "content": "天之历数归睿唐，顾惟菲德钦昊苍。\n撰吉日兮表殷荐，冀神鉴兮降闿阳。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 太和",
        "author": "不详",
        "content": "恭临宝位，肃奉瑶图。\n恆思解网，每轸泣辜。\n德惭巢燧，化劣唐虞。\n期我良弼，式赞嘉谟。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 告谢",
        "author": "不详",
        "content": "得一流玄泽，通三御紫宸。\n远叶千龄运，遐销九域尘。\n绝瑞骈阗集，殊祥络绎臻。\n登年庆栖亩，稔岁贺盈囷。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 肃和",
        "author": "不详",
        "content": "悠哉广覆，大矣曲成。\n九玄着象，七曜贞明。\n珪璧是奠，酝酎斯盈。\n作乐崇德，爰畅咸英。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 雍和",
        "author": "不详",
        "content": "郊坛展敬，严配因心。\n孤竹箫管，空桑瑟琴。\n肃穆大礼，铿锵八音。\n恭惟上帝，希降灵歆。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 福和",
        "author": "不详",
        "content": "九成爰奏，三献式陈。\n钦承景福，恭託明禋。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 中宫助祭升坛",
        "author": "不详",
        "content": "坤元光至德，柔训阐皇风。\n芣苡芳声远，螽斯美化隆。\n睿范超千载，嘉猷备六宫。\n肃恭陪盛典，钦若荐禋宗。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 亚献",
        "author": "不详",
        "content": "三灵降飨，三后配神。\n虔敷藻奠，敬展郊禋。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 舒和",
        "author": "不详",
        "content": "已陈粢盛敷严祀，更奏笙镛协雅声。\n璇图宝历欣宁谧，晏俗淳风乐太平。",
        "dynasty": "唐",
        "collection_info": null
    },
    {
        "title": "郊庙歌辞 中宗祀昊天乐章 凯安",
        "author": "不详",
        "content": "堂堂圣祖兴，赫赫昌基泰。\n戎车盟津偃，玉帛涂山会。\n舜日启祥晖，尧云卷征斾。\n风猷被有截，声教覃无外。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 豫和",
        "author": "不详",
        "content": "至矣丕构，烝哉太平。\n授牺膺箓，復禹继明。\n草木仁化，凫鹥颂声。\n祀宗陈德，无媿斯诚。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 太和",
        "author": "不详",
        "content": "郊坛斋帝，礼乐祀天。\n丹青寰宇，宫征山川。\n神祇毕降，行止重旋。\n融融穆穆，纳祉洪延。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 肃和",
        "author": "不详",
        "content": "止奏潜聆，登仪宿啭。\n太玉躬奉，参钟首奠。\n簠簋聿昇，牺牲遰荐。\n昭事颙若，存存以俔。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 雍和",
        "author": "不详",
        "content": "烂云普洽，律风无外。\n千品其凝，九宾斯会。\n禋尊晋烛，纯牺涤汰。\n玄覆攸广，鸿休汪濊。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 寿和",
        "author": "不详",
        "content": "六变爰阕，八阶载虔。\n佑我皇祚，于万斯年。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 寿和",
        "author": "不详",
        "content": "于赫圣祖，龙飞晋阳。\n底定万国，奄有四方。\n功格上下，道冠农黄。\n郊天配享，德合无疆。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 寿和",
        "author": "不详",
        "content": "崇崇泰畤，肃肃严禋。\n粢盛既洁，金石毕陈。\n上帝来享，介福爰臻。\n受釐合祉，宝祚维新。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 舒和",
        "author": "不详",
        "content": "祝史正辞，人神叶庆。\n福以德招，享以诚应。\n六变云备，百礼斯浃。\n祀事孔明，祚流万叶。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 凯安",
        "author": "不详",
        "content": "馨香惟后德，明命光天保。\n肃和崇圣灵，陈信表皇道。\n玉鏚初蹈厉，金匏既静好。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 豫和",
        "author": "不详",
        "content": "大号成命，思文配天。\n神光肸蠁，龙驾言旋。\n眇眇阊阖，昭昭上玄。\n俾昌而大，于斯万年。",
        "dynasty": "唐",
        "collection_info": null
    },
    {
        "title": "郊庙歌辞 明皇祀圜丘乐章 太和",
        "author": "不详",
        "content": "六成既阕，三荐云终。\n神心具醉，圣敬愈崇。\n受釐皇邸，回跸帷宫。\n穰穰之福，永永无穷。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 豫和 一",
        "author": "张说",
        "content": "款泰坛，柴泰清。\n受天命，报天成。\n竦皇心，荐乐声。\n志上达，歌下迎。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 豫和 二",
        "author": "张说",
        "content": "亿上帝，临下庭。\n骑日月，陪列星。\n嘉祝信，大糦馨。\n澹神心，醉皇灵。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 豫和 三",
        "author": "张说",
        "content": "相百辟，贡八荒。\n九歌敍，万舞翔。\n肃振振，铿皇皇。\n帝欣欣，福穰穰。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 豫和 四",
        "author": "张说",
        "content": "高在上，道光明。\n物资始，德难名。\n承眷命，牧苍生。\n寰宇谧，太阶平。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 豫和 五",
        "author": "张说",
        "content": "天道无亲，至诚与邻。\n山川遍礼，宫征维新。\n玉帛非盛，聪明会真。\n正斯一德，通乎百神。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 豫和 六",
        "author": "张说",
        "content": "飨帝飨亲，维孝维圣。\n缉熙懿德，敷扬成命。\n华夷志同，笙镛礼盛。\n明灵降止，感此诚敬。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 太和",
        "author": "张说",
        "content": "孝敬中发，和容外彰。\n腾华照宇，如昇太阳。\n贞璧就奠，玄灵垂光。\n礼乐具举，济济洋洋。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 肃和",
        "author": "张说",
        "content": "奠祖配天，承天享帝。\n百灵咸秩，四海来祭。\n植我苍璧，布我玄制。\n华日裴回，神烟容裔。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 雍和",
        "author": "张说",
        "content": "俎豆有馥，粢盛洁丰。\n亦有和羹，既戒既平。\n钟鼓管磬，肃唱和鸣。\n皇皇后祖，来我思成。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 寿和",
        "author": "张说",
        "content": "烝烝我后，享献惟夤。\n躬酌郁鬯，跪奠明神。\n孝莫孝乎，配上帝亲。\n敬莫敬乎，教天下臣。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 寿和",
        "author": "张说",
        "content": "皇祖严配，配享皇天。\n皇皇降嘏，天子万年。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 舒和",
        "author": "张说",
        "content": "六钟翕协六变成，八佾倘佯八风生。\n乐九[韶]兮人神感，美七德兮天地清。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 凯安",
        "author": "张说",
        "content": "烈祖顺三灵，文宗威四海。\n黄钺诛羣盗，朱旗扫多罪。\n戢兵天下安，约法人心改。\n大哉干羽意，长见风云在。",
        "dynasty": "唐",
        "collection_info": null
    },
    {
        "title": "郊庙歌辞 封泰山乐章 豫和",
        "author": "张说",
        "content": "乐已终，[烟]燎上。\n怀灵惠，结皇想。\n归风疾，迴风爽。\n百[福]来，众神往。",
        "dynasty": "唐",
        "collection_info": null
    },
    {
        "title": "郊庙歌辞 祈谷乐章 肃和",
        "author": "不详",
        "content": "履艮斯绳，居中体正。\n龙运垂祉，昭符启圣。\n式事严禋，聿怀嘉庆。\n惟帝永锡，时皇休命。",
        "dynasty": "唐",
        "collection_info": null
    },
    {
        "title": "郊庙歌辞 祈谷乐章 雍和",
        "author": "不详",
        "content": "殷荐乘春，太坛临曙。\n八簋盈和，六瑚登御。\n嘉稷匪歆，德馨斯饫。\n祝嘏无易，灵心有豫。",
        "dynasty": "唐",
        "collection_info": null
    },
    {
        "title": "郊庙歌辞 祈谷乐章 舒和",
        "author": "不详",
        "content": "玉帛牺牲申敬享，金丝鏚羽盛音容。\n庶俾亿龄禔景福，长欣万宇洽时邕。",
        "dynasty": "唐",
        "collection_info": null
    },
    {
        "title": "郊庙歌辞 明堂乐章 肃和",
        "author": "褚亮",
        "content": "象天御宇，乘时布政。\n严配申虔，宗禋展敬。\n罇罍盈列，树羽交映。\n玉币通诚，祚隆皇圣。",
        "dynasty": "唐",
        "collection_info": null
    },
    {
        "title": "郊庙歌辞 明堂乐章 雍和",
        "author": "褚亮",
        "content": "八牖晨披，五精朝奠。\n雾凝璇篚，风清金县。\n神涤备全，明粢丰衍。\n载絜彝俎，陈诚以荐。",
        "dynasty": "唐",
        "collection_info": null
    },
    {
        "title": "郊庙歌辞 明堂乐章 舒和",
        "author": "褚亮",
        "content": "御扆合宫承宝历，席图重馆奉明灵。\n偃武修文九围泰，沈烽静柝八荒宁。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 外办将出",
        "author": "武则天",
        "content": "总章陈昔典，衢室礼惟神。\n宏规则天地，神用叶陶钧。\n负扆三春旦，充庭万宇宾。\n顾己诚虚薄，空惭亿兆人。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 皇帝行",
        "author": "武则天",
        "content": "仰膺历数，俯顺讴歌。\n远安迩肃，俗阜时和。\n化光玉镜，讼息金科。\n方兴典礼，永戢干戈。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 皇嗣出入升降",
        "author": "武则天",
        "content": "至人光俗，大孝通神。\n谦以表性，恭惟立身。\n洪规载启，茂典方陈。\n誉隆三善，祥开万春。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 迎送王公",
        "author": "武则天",
        "content": "千官肃事，万国朝宗。\n载延百辟，爰集三宫。\n君臣德合，鱼水斯同。\n睿图方永，周历长隆。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 登歌",
        "author": "武则天",
        "content": "礼崇宗祀，志表严禋。\n笙镛合奏，文物维新。\n敬遵茂典，敢择良辰。\n絜诚斯着，奠谒方申。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 配飨",
        "author": "武则天",
        "content": "笙镛间玉宇，文物昭清晖。\n睟影临芳奠，休光下太微。\n孝思期有感，明絜庶无违。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 宫音",
        "author": "武则天",
        "content": "履艮包羣望，居中冠百灵。\n万方资广运，庶品荷财成。\n神功谅匪测，盛德实难名。\n藻奠申诚敬，恭祀表惟馨。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 角音",
        "author": "武则天",
        "content": "出震位，开平秩。\n扇条风，乘甲乙。\n龙德盛，鸟星出。\n荐珪篚，陈诚实。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 征音",
        "author": "武则天",
        "content": "赫赫离精御炎陆，滔滔炽景开隆暑。\n冀延神鉴俯兰罇，式表虔襟陈桂俎。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 商音",
        "author": "武则天",
        "content": "律中夷则，序应收成。\n功宣建武，义表惟明。\n爰申礼奠，庶展翘诚。\n九秋是式，百谷斯盈。",
        "dynasty": "唐",
        "collection_info": null
    },
    {
        "title": "郊庙歌辞 武后明堂乐章 羽音",
        "author": "武则天",
        "content": "葭律肇启隆冬，苹藻攸陈飨祭。\n黄钟既陈玉烛，红粒方殷稔岁。",
        "dynasty": "唐",
        "collection_info": null
    },
    {
        "title": "郊庙歌辞 雩祀乐章 肃和",
        "author": "褚亮",
        "content": "朱鸟开辰，苍龙启映。\n大帝昭飨，羣生展敬。\n礼备怀柔，功宣舞咏。\n旬液应序，年祥协庆。",
        "dynasty": "唐",
        "collection_info": null
    },
    {
        "title": "郊庙歌辞 雩祀乐章 雍和",
        "author": "褚亮",
        "content": "绀筵分彩，珤图吐绚。\n风管晨凝，云歌晓啭。\n肃事兰羞，虔申桂奠。\n百谷斯登，万箱攸荐。",
        "dynasty": "唐",
        "collection_info": null
    },
    {
        "title": "郊庙歌辞 雩祀乐章 舒和",
        "author": "褚亮",
        "content": "凤曲登歌调令序，龙雩集舞泛祥风。\n綵旞云迴昭睿德，朱干电发表神功。",
        "dynasty": "唐",
        "collection_info": null
    },
    {
        "title": "郊庙歌辞 雩祀乐章 豫和",
        "author": "不详",
        "content": "鸟纬迁序，龙星见辰。\n纯阳在律，明德崇禋。\n五方降帝，万宇安人。\n恭以致享，肃以迎神。",
        "dynasty": "唐",
        "collection_info": null
    },
    {
        "title": "郊庙歌辞 雩祀乐章 豫和",
        "author": "不详",
        "content": "祀遵经设，享缘诚举。\n献毕于樽，彻临于俎。\n舞止干戚，乐停柷敔。\n歌以送神，神还其所。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黄帝宫音",
        "author": "魏征",
        "content": "黄中正位，含章居贞。\n既长六律，兼和五声。\n毕陈万舞，乃荐斯牲。\n神其下降，永祚休平。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黄帝宫音 肃和",
        "author": "魏征",
        "content": "眇眇方舆，苍苍圜盖。\n至哉枢纽，宅中图大。\n气调四序，风和万籁。\n祚我明德，时雍道泰。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黄帝宫音 雍和",
        "author": "魏征",
        "content": "金县夕肆，玉俎朝陈。\n飨荐黄道，芬流紫宸。\n乃诚乃敬，载享载禋。\n崇荐斯在，惟皇是宾。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黄帝宫音 舒和",
        "author": "魏征",
        "content": "御征乘宫出郊甸，安歌率舞递将迎。\n自有云门符帝赏，犹持雷鼓答天成。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 青帝角音",
        "author": "魏征",
        "content": "鹤云旦起，鸟星昏集。\n律候新风，阳开初蛰。\n至德可飨，行潦斯挹。\n锡以无疆，蒸人乃粒。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 青帝角音 肃和",
        "author": "魏征",
        "content": "玄鸟司春，苍龙登岁。\n节物变柳，光风转蕙。\n瑶席降神，朱弦飨帝。\n诚备祝嘏，礼殚珪币。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 青帝角音 雍和",
        "author": "魏征",
        "content": "大乐稀音，至诚简礼。\n文物棣棣，声明济济。\n六变有成，三登无体。\n乃眷丰洁，恩覃恺悌。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 青帝角音 舒和",
        "author": "魏征",
        "content": "笙歌籥舞属年韶，鹭鼓凫钟展时豫。\n调露初迎绮春节，承云遽践苍霄驭。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 赤帝征音",
        "author": "魏征",
        "content": "青阳告谢，朱明戒序。\n延长是祈，敬陈椒醑。\n博硕斯荐，笙镛备举。\n庶尽肃恭，非馨稷黍。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 赤帝征音 肃和",
        "author": "魏征",
        "content": "离位克明，火中宵见。\n峰云暮起，景风晨扇。\n木槿初荣，含桃可荐。\n芬馥百品，铿锵三变。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 赤帝征音 雍和",
        "author": "魏征",
        "content": "昭昭丹陆，奕奕炎方。\n礼陈牲币，乐备篪簧。\n琼羞溢俎，玉醑浮觞。\n恭惟正直，歆此馨香。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 赤帝征音 舒和",
        "author": "魏征",
        "content": "千里温风飘绛羽，十枝炎景剩朱干。\n陈觞荐俎歌二献，拊石摐金会七盘。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 白帝商音",
        "author": "魏征",
        "content": "白藏应节，天高气清。\n岁功既阜，庶类收成。\n万方静谧，九土和平。\n馨香是荐，受祚聪明。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 白帝商音 肃和",
        "author": "魏征",
        "content": "金行在节，素灵居正。\n气肃霜严，林雕草劲。\n豺祭隼击，潦收川镜。\n九谷已登，万箱流咏。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 白帝商音 雍和",
        "author": "魏征",
        "content": "律应西成，气躔南吕。\n珪币咸列，笙竽备举。\n苾苾兰羞，芬芬桂醑。\n式资宴贶，用调霜序。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 白帝商音 舒和",
        "author": "魏征",
        "content": "璇仪气爽惊缇籥，玉吕灰飞含素商。\n鸣鞞奏管芳羞荐，会舞安歌葆眊扬。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黑帝羽音",
        "author": "魏征",
        "content": "严冬季月，星迴风厉。\n享祀报功，方祚来岁。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黑帝羽音 肃和",
        "author": "魏征",
        "content": "律回玉管，星周金度。\n次极阳乌，纪穷阴兔。\n火林霰雪，阳泉凝冱。\n八蜡已登，三农息务。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黑帝羽音 雍和",
        "author": "魏征",
        "content": "阳月斯纪，应钟在候。\n载洁牲牷，爰登俎豆。\n既高既远，无声无臭。\n静言格思，惟神保佑。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黑帝羽音 舒和",
        "author": "魏征",
        "content": "执籥持羽初终曲，朱干玉鏚始分行。\n七德九功咸已畅，明灵降福具穰穰。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黄郊迎神",
        "author": "不详",
        "content": "朱明季序，黄郊王辰。\n厚以载物，甘以养人。\n毓金为体，禀火成身。\n宫音式奏，奏以迎神。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 送神",
        "author": "不详",
        "content": "春末冬暮，徂夏杪秋。\n土王四月，时季一周。\n黍稷已享，笾豆宜收。\n送神有乐，神其赐休。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 青郊迎神",
        "author": "不详",
        "content": "缇幕移候，青郊启蛰。\n淑景迟迟，和风习习。\n璧玉宵备，旌旄曙立。\n张乐以迎，帝神其入。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 送神",
        "author": "不详",
        "content": "文物流彩，声明动色。\n人竭其恭，灵昭其饬。\n歆荐不已，垂祯无极。\n送礼有章，惟神还轼。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 赤郊迎神",
        "author": "不详",
        "content": "青阳节谢，朱明候改。\n靡草雕华，含桃流彩。\n虡列钟磬，筵陈脯醢。\n乐以迎神，神其如在。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 送神",
        "author": "不详",
        "content": "炎精式降，苍生攸仰。\n羞列豆笾，酒陈牺象。\n昭祀有应，冥期不爽。\n送乐张音，惟灵之往。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 白郊迎神",
        "author": "不详",
        "content": "序移玉律，节应金商。\n天严杀气，吹警秋方。\n槱燎既积，稷奠并芳。\n乐以迎奏，庶降神光。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 送神",
        "author": "不详",
        "content": "祀遵五礼，时属三秋。\n人怀肃敬，灵降祯休。\n奠歆旨酒，荐享珍羞。\n载张送乐，神其上游。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 黑郊迎神",
        "author": "不详",
        "content": "玄英戒序，黑郊临候。\n掌礼陈彝，司筵执豆。\n寒氛敛色，冱泉凝漏。\n乐以迎神，八音斯奏。",
        "dynasty": "唐",
        "collection_info": null
    },
    {
        "title": "郊庙歌辞 五郊乐章 送神",
        "author": "不详",
        "content": "北郊时冽，南陆辉处。\n奠本虔诚，献弥恭虑。\n上延祉福，下承欢豫。\n广乐送神，神其整驭。",
        "dynasty": "唐",
        "collection_info": null
    },
    {
        "title": "郊庙歌辞 朝日乐章 肃和",
        "author": "不详",
        "content": "惟圣格天，惟明飨日。\n帝郊肆类，王宫戒吉。\n珪奠春舒，钟歌晓溢。\n礼云克备，斯文有秩。",
        "dynasty": "唐",
        "collection_info": null
    },
    {
        "title": "郊庙歌辞 朝日乐章 雍和",
        "author": "不详",
        "content": "晨仪式荐，明祀惟光。\n神物爰止，灵晖载扬。\n玄端肃事，紫幄兴祥。\n福履攸假，于昭允王。",
        "dynasty": "唐",
        "collection_info": null
    },
    {
        "title": "郊庙歌辞 朝日乐章 舒和",
        "author": "不详",
        "content": "崇牙树羽延调露，旋宫扣律掩承云。\n诞敷懿德昭神武，载集丰功表睿文。",
        "dynasty": "唐",
        "collection_info": null
    },
    {
        "title": "郊庙歌辞 朝日乐章 迎神",
        "author": "不详",
        "content": "太阳朝序，王宫有仪。\n蟠桃彩驾，细柳光驰。\n轩祥表合，汉历彰奇。\n礼和乐备，神其降斯。",
        "dynasty": "唐",
        "collection_info": null
    },
    {
        "title": "郊庙歌辞 朝日乐章 送神",
        "author": "不详",
        "content": "五齐兼酌，百羞具陈。\n乐终广奏，礼毕崇禋。\n明鑑万宇，照临兆人。\n永流洪庆，式动曦轮。",
        "dynasty": "唐",
        "collection_info": null
    },
    {
        "title": "郊庙歌辞 夕月乐章 肃和",
        "author": "不详",
        "content": "测妙为神，通微曰圣。\n坎祀贻则，郊禋展敬。\n璧荐登光，金歌动映。\n以载嘉德，以流曾庆。",
        "dynasty": "唐",
        "collection_info": null
    },
    {
        "title": "郊庙歌辞 夕月乐章 雍和",
        "author": "不详",
        "content": "朏晨争举，天宗礼闢。\n夜典凉秋，阴明湛夕。\n有𨣧斯旨，有牲斯硕。\n穆穆其晖，穰穰是积。",
        "dynasty": "唐",
        "collection_info": null
    },
    {
        "title": "郊庙歌辞 夕月乐章 舒和",
        "author": "不详",
        "content": "合吹八风金奏动，分容万舞玉鞘惊。\n词昭茂典光前列，夕曜乘功表盛明。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 豫和 一",
        "author": "不详",
        "content": "于昭上穹，临下有光。\n羽翼五佐，周流八荒。\n谁其飨之，时文对扬。\n虞经夏典，兹礼未遑。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 豫和 二",
        "author": "不详",
        "content": "黑帝旋驭，青躔导日。\n金箓上玄，玉堂初吉。\n钩陈夕次，銮和先跸。\n蔼蔼羣灵，昭昭咸秩。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 豫和 三",
        "author": "不详",
        "content": "帝临中坛，受釐元神。\n皇灵萃止，羽旄肃陈。\n摄提运衡，招摇移轮。\n光光宇宙，电耀雷震。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 豫和 四",
        "author": "不详",
        "content": "夜如何其，明星煌煌。\n天清容卫，露结坛场。\n树羽幢幢，佩玉锵锵。\n凝精驻目，瞻望神光。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 豫和 五",
        "author": "不详",
        "content": "九位既肃，万灵毕会。\n天门启扄，日驭飞盖。\n焕兮棽离，傧兮暗霭。\n如山之福，惟圣时对。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 豫和 六",
        "author": "不详",
        "content": "崇崇泰坛，灵具临兮。\n铿锽大乐，振动心兮。\n神之降矣，卿云郁兮。\n神之至止，清风肃兮。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 太和",
        "author": "不详",
        "content": "帝在灵坛，大明登光。\n天回云粹，穆穆皇皇。\n金奏九夏，圭陈八芗。\n旷哉动植，如熙春阳。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 肃和",
        "author": "不详",
        "content": "歌工既奏，神位既秩。\n天符众星，运行太一。\n声和十管，气应中律。\n肃肃明廷，介兹元吉。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 雍和",
        "author": "不详",
        "content": "俎豆有践，黄流在尊。\n九宫之祀，三代莫存。\n乐变六宫，坛开八门。\n圣皇昭对，佑我黎元。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 寿和",
        "author": "不详",
        "content": "时文哲后，肃事严禋。\n馨我明德，享于贵神。\n大庖载盈，旨酒斯醇。\n精意所属，期于利人。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 福和",
        "author": "不详",
        "content": "祀既云毕，明灵告旋。\n礼洽和应，神歆福延。\n动植咸若，阴阳不愆。\n锡兹纯嘏，天子万年。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 舒和",
        "author": "不详",
        "content": "羽籥既阕干戚陈，八音克谐六变新。\n愉贵神兮般以乐，保皇祚兮万斯春。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 凯安",
        "author": "不详",
        "content": "盛德陈万舞，威棱畅九垓。\n风云交律候，日月丽昭回。\n行庆休祥发，乘和春气来。\n百神肃临享，荡荡天门开。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 肃和",
        "author": "不详",
        "content": "精意严恭，明祠丰洁。\n献酬既备，俎豆斯撤。\n日丽天仪，风和乐节。\n事光祀典，福覃有截。",
        "dynasty": "唐",
        "collection_info": null
    },
    {
        "title": "郊庙歌辞 祀九宫贵神乐章 豫和",
        "author": "不详",
        "content": "享申百礼，庆洽百灵。\n上排阊阖，洞入杳冥。\n奠玉高坛，燔柴广庭。\n神之降福，万国咸宁。",
        "dynasty": "唐",
        "collection_info": null
    },
    {
        "title": "郊庙歌辞 祀风师乐章 迎神",
        "author": "包佶",
        "content": "太皞御气，句芒肇功。\n苍龙青旗，爰候祥风。\n律以和应，神以感通。\n鼎俎修蠁，时惟礼崇。",
        "dynasty": "唐",
        "collection_info": null
    },
    {
        "title": "郊庙歌辞 祀风师乐章 奠币登歌",
        "author": "包佶",
        "content": "旨酒告絜，青苹应候。\n礼陈瑶币，乐献金奏。\n弹弦自昔，解冻惟旧。\n仰瞻肸蠁，羣祥来凑。",
        "dynasty": "唐",
        "collection_info": null
    },
    {
        "title": "郊庙歌辞 祀风师乐章 迎俎酌献",
        "author": "包佶",
        "content": "德盛昭临，迎拜巽方。\n爰候发生，式荐馨香。\n酌醴具举，工歌载扬。\n神歆六律，恩降百祥。",
        "dynasty": "唐",
        "collection_info": null
    },
    {
        "title": "郊庙歌辞 祀风师乐章 亚献终献",
        "author": "包佶",
        "content": "膋芗备，玉帛陈。\n风动物，乐感神。\n三献终，百神臻。\n草木荣，天下春。",
        "dynasty": "唐",
        "collection_info": null
    },
    {
        "title": "郊庙歌辞 祀风师乐章 送神",
        "author": "包佶",
        "content": "微穆敷华能应节，飘扬发彩宜行庆。\n送迎灵驾神心享，跪拜灵坛礼容盛。\n气和草木发萌芽，德畅禽鱼遂翔泳。\n永望翠盖逐流云，自兹率土调春令。",
        "dynasty": "唐",
        "collection_info": null
    },
    {
        "title": "郊庙歌辞 祀雨师乐章 迎神",
        "author": "包佶",
        "content": "陟降左右，诚达幽圜。\n作解之功，乐惟有年。\n云軿戾止，洒雾飘烟。\n惟馨展礼，爰列豆笾。",
        "dynasty": "唐",
        "collection_info": null
    },
    {
        "title": "郊庙歌辞 祀雨师乐章 奠币登歌",
        "author": "包佶",
        "content": "岁正朱明，礼布元制。\n惟乐能感，与神合契。\n阴雾离翍，灵驭摇裔。\n膏泽之庆，期于稔岁。",
        "dynasty": "唐",
        "collection_info": null
    },
    {
        "title": "郊庙歌辞 祀雨师乐章 迎俎酌献",
        "author": "包佶",
        "content": "阳开幽蛰，躬奉郁鬯。\n礼备节应，震来灵降。\n动植求声，飞沈允望。\n时康气茂，惟神之贶。",
        "dynasty": "唐",
        "collection_info": null
    },
    {
        "title": "郊庙歌辞 祀雨师乐章 亚献终献",
        "author": "包佶",
        "content": "奠既备，献将终。\n神行令，瑞飞空。\n迎干德，祈岁功。\n乘烟燎，俨从风。",
        "dynasty": "唐",
        "collection_info": null
    },
    {
        "title": "郊庙歌辞 祀雨师乐章 送神",
        "author": "包佶",
        "content": "整驾昇车望寥廓，垂阴荐祉荡昏氛。\n飨时灵贶僾如在，乐罢余声遥可闻。\n饮福陈诚礼容备，撤俎终献曙光分。\n跪拜临坛结空想，年年应节候油云。",
        "dynasty": "唐",
        "collection_info": null
    },
    {
        "title": "郊庙歌辞 祭方丘乐章 顺和",
        "author": "褚亮",
        "content": "万方资以化，交泰属昇平。\n易从业惟简，得一道斯宁。\n具仪光玉帛，送舞变咸英。\n黍稷良非贵，明德信惟馨。",
        "dynasty": "唐",
        "collection_info": null
    },
    {
        "title": "郊庙歌辞 祭方丘乐章 肃和",
        "author": "褚亮",
        "content": "至矣坤德，皇哉地祇。\n开元统纽，合大承规。\n九宫肃列，六典相仪。\n永言配命，长保无亏。",
        "dynasty": "唐",
        "collection_info": null
    },
    {
        "title": "郊庙歌辞 祭方丘乐章 雍和",
        "author": "褚亮",
        "content": "柔而能方，直而能敬。\n载厚以德，大亨以正。\n有涤斯牷，有馨斯盛。\n介兹景福，祚我休庆。",
        "dynasty": "唐",
        "collection_info": null
    },
    {
        "title": "郊庙歌辞 祭方丘乐章 舒和",
        "author": "褚亮",
        "content": "玉币牲牷分荐享，羽旄干鏚遰成容。\n一德惟宁两仪泰，三才保合四时邕。",
        "dynasty": "唐",
        "collection_info": null
    },
    {
        "title": "郊庙歌辞 祭方丘乐章 顺和",
        "author": "褚亮",
        "content": "阴祇协赞，厚载方贞。\n牲币具举，箫管备成。\n其礼惟肃，其德惟明。\n神之听矣，式鉴虔诚。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 昭和",
        "author": "不详",
        "content": "九玄眷命，三圣基隆。\n奉承先旨，明台毕功。\n宗祀展敬，冀表深衷。\n永昌帝业，式播淳风。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 致和",
        "author": "不详",
        "content": "神功不测兮运阴阳，包藏万宇兮孕八荒。\n天符既出兮帝业昌，愿临明祀兮降祯祥。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 咸和",
        "author": "不详",
        "content": "坎泽祠容备举，坤坛祭典爰申。\n灵睠遥行秘躅，嘉贶荐委殊珍。\n肃礼恭禋载展，翘襟邈志逾殷。\n方期交际悬应。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 九和",
        "author": "不详",
        "content": "祗荷坤德，钦若干灵。\n惭惕罔寘，兴居匪宁。\n恭崇礼则，肃奉仪形。\n惟凭展敬，敢荐非馨。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 显和",
        "author": "不详",
        "content": "菲躬承睿顾，薄德忝坤仪。\n干干遵后命，翼翼奉先规。\n抚俗勤虽切，还淳化尚亏。\n未能弘至道，何以契明祇。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 显和",
        "author": "不详",
        "content": "顾德有惭虚菲，明祇屡降祯符。\n汜水初呈秘象，温洛荐表昌图。\n玄泽流恩载洽，丹襟荷渥增愉。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 昭和",
        "author": "不详",
        "content": "舒阴致养，合大资生。\n德以恆固，功由永贞。\n升歌荐序，垂币翘诚。\n虹开玉照，凤引金声。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 敬和",
        "author": "不详",
        "content": "兰俎既昇，苹羞可荐。\n金石载设，咸英已变。\n林泽斯总，山川是遍。\n敢用敷诚，实惟忘倦。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 齐和",
        "author": "不详",
        "content": "沈潜演贶分三极，广大凝祯总万方。\n既荐羽旌文化启，还呈干鏚武威扬。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 德和",
        "author": "不详",
        "content": "夕惕司龙契，晨兢当凤扆。\n崇儒习旧规，偃伯循先旨。\n绝壤飞冠盖，遐区丽山水。\n幸承三圣余，忻属千年始。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 禋和",
        "author": "不详",
        "content": "百礼崇容，千官肃事。\n灵降无兆，神凝有粹。\n奠享咸周，威仪毕备。\n奏夏登列，歌雍彻肆。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 通和",
        "author": "不详",
        "content": "皇皇灵睠，穆穆神心。\n暂动凝质，还归积阴。\n功玄枢纽，理寂高深。\n衔恩佩德，耸志翘襟。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 归和",
        "author": "不详",
        "content": "言旋云洞兮蹑烟途，永宁中宇兮安下都。\n包涵动植兮顺荣枯，长贻宝贶兮赞璇图。",
        "dynasty": "唐",
        "collection_info": null
    },
    {
        "title": "郊庙歌辞 武后大享拜洛乐章 又归和",
        "author": "不详",
        "content": "调云阕兮神座兴，骖云驾兮俨将昇。\n腾绛霄兮垂景佑，翘丹恳兮荷休征。",
        "dynasty": "唐",
        "collection_info": null
    },
    {
        "title": "郊庙歌辞 祭方丘乐章 顺和",
        "author": "不详",
        "content": "坤厚载物，德柔垂祉。\n九域咸雍，四溟为纪。\n敬因良节，虔修阴祀。\n广乐式张，灵其降止。",
        "dynasty": "唐",
        "collection_info": null
    },
    {
        "title": "郊庙歌辞 祭方丘乐章 金奏",
        "author": "不详",
        "content": "坤元至德，品物资生。\n神凝博厚，道协高明。\n列镇五岳，环流四瀛。\n于何不载，万宝斯成。",
        "dynasty": "唐",
        "collection_info": null
    },
    {
        "title": "郊庙歌辞 祭方丘乐章 顺和",
        "author": "不详",
        "content": "乐备金石，礼光尊俎。\n大享爰终，洪休是举。\n雨零感节，云飞应序。\n缨绂载辞，皇灵具举。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 顺和",
        "author": "林钟宫",
        "content": "大乐和畅，殷荐明神。\n一降通感，八变必臻。\n有求斯应，无德不亲。\n降灵醉止，休征万人。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 太簇角",
        "author": "卢从愿",
        "content": "坤元载物，阳乐发生。\n播殖资始，品彙咸亨。\n列俎棋布，方坛砥平。\n神歆禋祀，后德惟明。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 姑洗征",
        "author": "刘晃",
        "content": "大君出震，有事郊禋。\n斋戒既肃，馨香毕陈。\n乐和礼备，候暖风春。\n恭惟降福，实赖明神。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 南吕羽",
        "author": "韩休",
        "content": "于穆浚哲，维清缉熙。\n肃事昭配，永言孝思。\n涤濯静嘉，馨香在兹。\n神之听之，用受福釐。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 太和",
        "author": "王晙",
        "content": "于穆圣皇，六叶重光。\n太原刻颂，后土疎场。\n宝鼎呈符，歊云孕祥。\n礼乐备矣，降福穰穰。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 肃和",
        "author": "崔玄童",
        "content": "聿修严配，展事禋宗。\n祥符宝鼎，礼备黄琮。\n[祝]词以信，明德惟聪。\n介兹景福，永永无穷。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 雍和",
        "author": "贾曾",
        "content": "蠲我饎餴，絜我膋芗。\n有豆孔硕，为羞既臧。\n至诚无昧，精意惟芳。\n神其醉止，欣欣乐康。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 寿和",
        "author": "苏颋",
        "content": "礼物斯具，乐章乃陈。\n谁其作主，皇考圣真。\n对越在天，圣明佐神。\n窅然汾上，厚泽如春。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 舒和",
        "author": "何鸾",
        "content": "乐奏云阕，礼章载虔。\n禋宗于地，昭假于天。\n惟馨荐矣，既醉歆焉。\n神之降福，永永万年。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 凯安",
        "author": "蒋挺",
        "content": "维岁之吉，维辰之良。\n圣君绂冕，肃事坛场。\n大礼已备，大乐斯[张]。\n神其醉止，降福无疆。",
        "dynasty": "唐",
        "collection_info": null
    },
    {
        "title": "郊庙歌辞 祭汾阴乐章 顺和",
        "author": "源光裕",
        "content": "方丘既膳，嘉飨载谧。\n齐敬毕诚，陶匏贵质。\n秀毕丰荐，芳俎盈实。\n永永福流，其昇如日。",
        "dynasty": "唐",
        "collection_info": null
    },
    {
        "title": "郊庙歌辞 禅社首乐章 顺和",
        "author": "贺知章、源干曜",
        "content": "至哉含柔德，万物资以生。\n常顺称厚载，流谦通变盈。\n圣心事能察，增广陈厥诚。\n黄祇僾如在，泰折俟咸亨。",
        "dynasty": "唐",
        "collection_info": null
    },
    {
        "title": "郊庙歌辞 禅社首乐章 太和",
        "author": "贺知章、源干曜",
        "content": "肃我成命，于昭黄祇。\n裘冕而祀，陟降在斯。\n五音克备，八音聿施。\n缉熙肆靖，厥心匪离。",
        "dynasty": "唐",
        "collection_info": null
    },
    {
        "title": "郊庙歌辞 禅社首乐章 肃和",
        "author": "贺知章、源干曜",
        "content": "黄祇是[祗]，我其夙夜。\n寅畏诚絜，匪遑宁舍。\n礼以琮玉，荐厥茅藉。\n念兹降康，胡宁克暇。",
        "dynasty": "唐",
        "collection_info": null
    },
    {
        "title": "郊庙歌辞 禅社首乐章 雍和",
        "author": "贺知章、源干曜",
        "content": "夙夜宥密，不敢宁宴。\n五齐既陈，八音在县。\n粢盛以洁，房俎斯荐。\n惟德惟馨，尚兹克徧。",
        "dynasty": "唐",
        "collection_info": null
    },
    {
        "title": "郊庙歌辞 禅社首乐章 寿和",
        "author": "贺知章、源干曜",
        "content": "惟以明发，有怀载殷。\n乐盈而反，礼顺其禋。\n立清以献，荐欲是亲。\n于穆不已，裒对斯臻。",
        "dynasty": "唐",
        "collection_info": null
    },
    {
        "title": "郊庙歌辞 禅社首乐章 福和",
        "author": "贺知章、源干曜",
        "content": "穆穆天子，告成岱宗。\n大裘如濡，执珽有颙。\n乐以平志，礼以和容。\n上帝临我，云胡肃邕。",
        "dynasty": "唐",
        "collection_info": null
    },
    {
        "title": "郊庙歌辞 禅社首乐章 太和",
        "author": "贺知章、源干曜",
        "content": "昭昭有唐，天俾万国。\n列祖应命，四宗顺则。\n申锡无疆，宗我同德。\n曾孙继序，享神配极。",
        "dynasty": "唐",
        "collection_info": null
    },
    {
        "title": "郊庙歌辞 禅社首乐章 灵具醉",
        "author": "贺知章、源干曜",
        "content": "灵具醉，杳熙熙。\n灵将往，眇禗禗。\n顾明德，吐正辞。\n烂遗光，流祯祺。",
        "dynasty": "唐",
        "collection_info": null
    },
    {
        "title": "郊庙歌辞 祭神州乐章 肃和",
        "author": "褚亮",
        "content": "大矣坤仪，至哉神县。\n包含日域，牢笼月竁。\n露絜三清，风调六变。\n皇祇介祉，式歆恭荐。",
        "dynasty": "唐",
        "collection_info": null
    },
    {
        "title": "郊庙歌辞 祭神州乐章 雍和",
        "author": "褚亮",
        "content": "泰折严享，阴郊展敬。\n礼以导神，乐以和性。\n黝牲在列，黄琮俯暎。\n九土既平，万邦贻庆。",
        "dynasty": "唐",
        "collection_info": null
    },
    {
        "title": "郊庙歌辞 祭神州乐章 舒和",
        "author": "褚亮",
        "content": "坤道降祥和庶品，灵心载德厚羣生。\n水土既调三极泰，文武毕备九区平。",
        "dynasty": "唐",
        "collection_info": null
    },
    {
        "title": "郊庙歌辞 祭神州乐章 迎神",
        "author": "不详",
        "content": "黄舆厚载，赤寰归德。\n含育九区，保安万国。\n诚敬无怠，禋祀有则。\n乐以迎神，其仪不忒。",
        "dynasty": "唐",
        "collection_info": null
    },
    {
        "title": "郊庙歌辞 祭神州乐章 送神",
        "author": "不详",
        "content": "神州阴祀，洪恩广济。\n草树霑和，飞沈沐惠。\n礼修鼎俎，奠歆瑶币。\n送乐有章，灵轩其逝。",
        "dynasty": "唐",
        "collection_info": null
    },
    {
        "title": "郊庙歌辞 祭[太]社乐章 肃和",
        "author": "褚亮",
        "content": "后土凝德，神功协契。\n九域底平，两仪交际。\n戊期应序，阴墉展币。\n灵车少留，俯歆樽桂。",
        "dynasty": "唐",
        "collection_info": null
    },
    {
        "title": "郊庙歌辞 祭[太]社乐章 雍和",
        "author": "褚亮",
        "content": "美报崇本，严恭展事。\n受露疎坛，承风启地。\n絜粢登俎，醇牺入馈。\n介福远流，羣生毕遂。",
        "dynasty": "唐",
        "collection_info": null
    },
    {
        "title": "郊庙歌辞 祭[太]社乐章 舒和",
        "author": "褚亮",
        "content": "神道发生敷九稼，阴极乘仁畅八埏。\n纬武经文隆景化，登祥荐祉启丰年。",
        "dynasty": "唐",
        "collection_info": null
    },
    {
        "title": "郊庙歌辞 祭大社乐章 迎神",
        "author": "不详",
        "content": "烈山有子，后土有臣。\n播种百谷，济育兆人。\n春官缉礼，宗伯司禋。\n戊为吉日，迎享兹辰。",
        "dynasty": "唐",
        "collection_info": null
    },
    {
        "title": "郊庙歌辞 祭大社乐章 送神",
        "author": "不详",
        "content": "吉祥式就，酬功载毕。\n亲地尊天，礼文经术。\n贶征令序，福流初日。\n神驭爰归，祠官其出。",
        "dynasty": "唐",
        "collection_info": null
    },
    {
        "title": "郊庙歌辞 蜡百神乐章 肃和",
        "author": "不详",
        "content": "序迫岁阴，日躔星纪。\n爰稽茂典，聿崇清祀。\n绮币霞舒，瑞珪虹起。\n百禩垂裕，万灵荐祉。",
        "dynasty": "唐",
        "collection_info": null
    },
    {
        "title": "郊庙歌辞 蜡百神乐章 雍和",
        "author": "不详",
        "content": "缇籥劲序，玄英晚候。\n姬蜡开仪，豳歌入奏。\n蕙馥雕俎，兰芬玉酎。\n大享明祇，永绥多佑。",
        "dynasty": "唐",
        "collection_info": null
    },
    {
        "title": "郊庙歌辞 蜡百神乐章 舒和",
        "author": "不详",
        "content": "经纬两仪文化洽，削平方域武功成。\n瑶弦自乐干坤泰，玉鏚长欢区宇宁。",
        "dynasty": "唐",
        "collection_info": null
    },
    {
        "title": "郊庙歌辞 蜡百神乐章 迎神",
        "author": "不详",
        "content": "八蜡开祭，万物合祀。\n上极天维，下穷坤纪。\n鼎俎流芬，罇彝荐美。\n有灵有祇，咸希来止。",
        "dynasty": "唐",
        "collection_info": null
    },
    {
        "title": "郊庙歌辞 蜡百神乐章 送神",
        "author": "不详",
        "content": "十旬欢洽，一日祠终。\n澄彝拂俎，报德酬功。\n虑虔容肃，礼缛仪丰。\n神其降祉，整驭随风。",
        "dynasty": "唐",
        "collection_info": null
    },
    {
        "title": "郊庙歌辞 享先农乐章 咸和",
        "author": "褚亮",
        "content": "粒食伊始，农之所先。\n古今攸赖，是曰人天。\n耕斯帝籍，播厥公田。\n式崇明祀，神其福焉。",
        "dynasty": "唐",
        "collection_info": null
    },
    {
        "title": "郊庙歌辞 享先农乐章 肃和",
        "author": "褚亮",
        "content": "樽彝既列，瑚簋方荐。\n歌工载登，币礼斯奠。\n肃肃享祀，颙颙缨弁。\n神之听之，福流寰县。",
        "dynasty": "唐",
        "collection_info": null
    },
    {
        "title": "郊庙歌辞 享先农乐章 雍和",
        "author": "褚亮",
        "content": "前夕视牲，质明奉俎。\n沐芳整弁，其仪式序。\n盛礼毕陈，嘉乐备举。\n歆我懿德，非馨稷黍。",
        "dynasty": "唐",
        "collection_info": null
    },
    {
        "title": "郊庙歌辞 享先农乐章 舒和",
        "author": "褚亮",
        "content": "羽籥低昂文缀已，干戚蹈厉武行初。\n望岁祈农神所听，延祥介福岂云虚。",
        "dynasty": "唐",
        "collection_info": null
    },
    {
        "title": "郊庙歌辞 享先农乐章 咸和",
        "author": "不详",
        "content": "三推礼就，万庾祈凝。\n夤宾志远，藨衮惟兴。\n降歆肃荐，垂佑祗膺。\n送神有乐，神其上昇。",
        "dynasty": "唐",
        "collection_info": null
    },
    {
        "title": "郊庙歌辞 享先蚕乐章 永和",
        "author": "不详",
        "content": "芳春开令序，韶苑畅和风。\n惟灵申广佑，利物表神功。\n绮会周天宇，黼黻藻寰中。\n庶几承庆节，歆奠下帷宫。",
        "dynasty": "唐",
        "collection_info": null
    },
    {
        "title": "郊庙歌辞 享先蚕乐章 肃和",
        "author": "不详",
        "content": "明灵光至德，深功掩百神。\n祥源应节启，福绪逐年新。\n万宇承恩覆，七庙伫恭禋。\n于兹申至恳，方期远庆臻。",
        "dynasty": "唐",
        "collection_info": null
    },
    {
        "title": "郊庙歌辞 享先蚕乐章 展敬",
        "author": "不详",
        "content": "霞庄列宝卫，云集动和声。\n金卮荐绮席，玉币委芳庭。\n因心罄丹款，先己励苍生。\n所冀延明福，于兹享至诚。",
        "dynasty": "唐",
        "collection_info": null
    },
    {
        "title": "郊庙歌辞 享先蚕乐章 絜诚",
        "author": "不详",
        "content": "桂筵开玉俎，兰圃荐琼芳。\n八音调凤历，三献奉鸾觞。\n絜粢申大享，庭宇冀降祥。\n神其覃有庆，契福永无疆。",
        "dynasty": "唐",
        "collection_info": null
    },
    {
        "title": "郊庙歌辞 享先蚕乐章 昭庆",
        "author": "不详",
        "content": "仙坛礼既毕，神驾俨将昇。\n伫属深祥起，方期庶绩凝。\n虔诚资宇内，务本勖黎蒸。\n灵心昭备享，率土洽休征。",
        "dynasty": "唐",
        "collection_info": null
    },
    {
        "title": "郊庙歌辞 释奠文宣王乐章 诚和",
        "author": "不详",
        "content": "圣道日用，神几不测。\n金石以陈，弦歌载陟。\n爰释其菜，匪馨于稷。\n来顾来享，是宗是极。",
        "dynasty": "唐",
        "collection_info": null
    },
    {
        "title": "郊庙歌辞 释奠文宣王乐章 承和",
        "author": "不详",
        "content": "万国以贞光上嗣，三善茂德表重轮。\n视膳寝门尊要道，高闢崇贤引正人。",
        "dynasty": "唐",
        "collection_info": null
    },
    {
        "title": "郊庙歌辞 释奠文宣王乐章 肃和",
        "author": "不详",
        "content": "粤惟上圣，有纵自天。\n傍周万物，俯应千年。\n旧章允着，嘉贽孔虔。\n王化兹首，儒风是宣。",
        "dynasty": "唐",
        "collection_info": null
    },
    {
        "title": "郊庙歌辞 释奠文宣王乐章 雍和",
        "author": "不详",
        "content": "堂献瑶篚，庭敷璆县。\n礼备其容，乐和其变。\n肃肃亲享，雍雍执奠。\n明德惟馨，苹蘩可荐。",
        "dynasty": "唐",
        "collection_info": null
    },
    {
        "title": "郊庙歌辞 释奠文宣王乐章 舒和",
        "author": "不详",
        "content": "隼集龟开昭圣烈，龙蹲凤跱肃神仪。\n尊儒敬业宏图阐，纬武经文盛德施。",
        "dynasty": "唐",
        "collection_info": null
    },
    {
        "title": "郊庙歌辞 享孔子庙乐章 迎神",
        "author": "不详",
        "content": "通吴表圣，问老探真。\n三千弟子，五百贤人。\n亿龄规法，万载嗣禋。\n洁诚以祭，奏乐迎神。",
        "dynasty": "唐",
        "collection_info": null
    },
    {
        "title": "郊庙歌辞 享孔子庙乐章 送神",
        "author": "不详",
        "content": "醴溢牺象，羞陈俎豆。\n鲁壁类闻，泗川入觏。\n里校覃福，胄筵承佑。\n雅乐清音，送神具奏。",
        "dynasty": "唐",
        "collection_info": null
    },
    {
        "title": "郊庙歌辞 释奠武成王乐章 迎神",
        "author": "于邵",
        "content": "卜畋不从，兆发非熊。\n乃倾荒政，爰佐一戎。\n盛烈载垂，命祀惟崇。\n日练上戊，宿严閟宫。\n迎奏嘉至，感而遂通。",
        "dynasty": "唐",
        "collection_info": null
    },
    {
        "title": "郊庙歌辞 释奠武成王乐章 奠币登歌",
        "author": "于邵",
        "content": "管磬升，羶芗集。\n上公进，嘉币执。\n信以通，僾如及。\n恢帝功，锡后邑。\n四维张，百度立。\n绵亿载，邈难挹。",
        "dynasty": "唐",
        "collection_info": null
    },
    {
        "title": "郊庙歌辞 释奠武成王乐章 迎俎酌献",
        "author": "于邵",
        "content": "五齐洁，九牢硕。\n梡橛循，罍斝涤。\n进具物，扬鸿绩。\n和奏发，高灵寂。\n虔告终，繁祉锡。\n昭秩祀，永无易。",
        "dynasty": "唐",
        "collection_info": null
    },
    {
        "title": "郊庙歌辞 释奠武成王乐章 亚献终献",
        "author": "于邵",
        "content": "贰觞以献，三变其终。\n顾此非馨，尚达斯衷。\n茅缩可致，神歆载融。\n始神翊周，拯溺除凶。\n时维降佑，永绝兴戎。",
        "dynasty": "唐",
        "collection_info": null
    },
    {
        "title": "郊庙歌辞 释奠武成王乐章 送神",
        "author": "于邵",
        "content": "明祀方终，备乐斯阕。\n黝纁就瘗，豆笾告撤。\n肸蠁尚余，光景云灭。\n返归虚极，神心则悦。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第一章",
        "author": "姚崇",
        "content": "恭闻帝里生灵沼，应报明君鼎业新。\n既协翠泉光宝命，还符白水出真人。\n此时舜海潜龙跃，此地尧河带马巡。\n独有前池一小雁，叨承旧惠入天津。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第二章",
        "author": "蔡孚",
        "content": "帝宅王家大道边，神马龙龟涌圣泉。\n昔日昔时经此地，看来看去渐成川。\n歌台舞榭宜正月，柳岸梅洲胜往年。\n莫言波上春云少，祗为从龙直上天。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第三章",
        "author": "沈佺期",
        "content": "龙池跃龙龙已飞，龙德[光]天天不违。\n池开天汉分黄道，龙向天门入紫微。\n邸第楼台多气色，君王凫雁有光辉。\n为报寰中百川水，来朝此地莫东归。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第四章",
        "author": "卢怀慎",
        "content": "代邸东南龙跃泉，清漪碧浪远浮天。\n楼台影就波中出，日月光疑镜裏悬。\n雁沼回流成舜海，龟书荐祉应尧年。\n大川既济惭为檝，报德空思奉细涓。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第五章",
        "author": "姜皎",
        "content": "龙池初出此龙山，常经此地谒龙颜。\n日日芙蓉生夏水，年年杨柳变春湾。\n尧坛宝匣余烟雾，舜海渔舟尚往还。\n愿似飘飖五云影，从来从去九天间。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第六章",
        "author": "崔日用",
        "content": "龙兴白水汉兴符，圣主时乘运斗枢。\n岸上丰茸五花树，波中的皪千金珠。\n操环昔闻迎夏启，发匣先来瑞有虞。\n风色云光随隐见，赤云神化象江湖。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第七章",
        "author": "苏颋",
        "content": "西京凤邸跃龙泉，佳气休光镇在天。\n轩后雾图今已得，秦王水劒昔常传。\n恩鱼不似昆明钓，瑞鹤长如太液仙。\n愿侍巡游同旧里，更闻箫鼓济楼船。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第八章",
        "author": "李乂",
        "content": "星分邑里四人居，水洊源流万顷余。\n魏国君王称象处，晋家藩邸化龙初。\n青蒲暂似游梁马，绿藻还疑宴镐鱼。\n自有神灵滋液地，年年云物史官书。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第九章",
        "author": "姜皎",
        "content": "灵沼萦迴邸第前，浴日涵天写曙天。\n始见龙台昇凤阙，应如霄汉起神泉。\n石匮渚傍还启圣，桃李初生更有仙。\n欲化帝图从此受，正同河变一千年。",
        "dynasty": "唐",
        "collection_info": null
    },
    {
        "title": "郊庙歌辞 享龙池乐章 第十章",
        "author": "裴璀",
        "content": "干坤启圣吐龙泉，泉水年年胜一年。\n始看鱼跃方成海，即覩龙飞利在天。\n洲渚遥将银汉接，楼台直与紫微连。\n休气荣光常不散，悬知此地是神仙。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 永和",
        "author": "魏征、褚亮",
        "content": "于穆烈祖，弘此丕基。\n永言配命，子孙保之。\n百神既洽，万国在兹。\n是用孝享，神其格思。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 肃和",
        "author": "魏征、褚亮",
        "content": "大哉至德，允兹明圣。\n格于上下，聿遵诚敬。\n嘉乐斯登，鸣球以咏。\n神其降止，式隆景命。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 雍和",
        "author": "魏征、褚亮",
        "content": "崇兹享祀，诚敬兼至。\n乐以感灵，礼以昭事。\n粢盛咸絜，牲牷孔备。\n永言孝思，庶几不匮。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 长发舞",
        "author": "魏征、褚亮",
        "content": "睿哲维唐，长发其祥。\n帝命斯佑，王业克昌。\n配天载德，就日重光。\n本支百代，申锡无疆。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 大基舞",
        "author": "魏征、褚亮",
        "content": "猗与祖业，皇矣帝先。\n翦商德厚，封唐庆延。\n在姬犹稷，方晋喻宣。\n基我鼎运，于万斯年。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 大成舞",
        "author": "魏征、褚亮",
        "content": "周称王季，晋美帝文。\n明明盛德，穆穆齐芬。\n藏用四履，屈道三分。\n铿锵钟石，载纪鸿勋。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 大明舞",
        "author": "魏征、褚亮",
        "content": "五纪更运，三正递升。\n勋华既没，禹汤勃兴。\n神武命代，灵睠是膺。\n望云彰德，察纬告征。\n上纽天维，下安地轴。\n征师涿野，万国咸服。\n偃伯灵台，九官允穆。\n殊域委賮，怀生介福。\n大礼既饰，大乐已和。\n黑章扰囿，赤字浮河。\n功宣载籍，德被咏歌。\n克昌厥后，百禄是荷。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 寿和",
        "author": "魏征、褚亮",
        "content": "八音斯奏，三献毕陈。\n宝祚惟永，晖光日新。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 舒和",
        "author": "魏征、褚亮",
        "content": "圣敬通神光七庙，灵心荐祚和万方。\n严禋克配鸿基远，明德惟馨凤历昌。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 雍和",
        "author": "魏征、褚亮",
        "content": "于穆清庙，聿修严祀。\n四县载陈，三献斯止。\n笾豆彻荐，人祇介祉。\n神维格思，锡祚不已。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 永和",
        "author": "魏征、褚亮",
        "content": "肃肃清祀，烝烝孝思。\n荐享昭备，虔恭在兹。\n雍歌彻俎，祝嘏陈辞。\n用光武志，永固鸿基。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 崇德舞",
        "author": "不详",
        "content": "五运改卜，千龄启圣。\n彤云晓聚，黄星夜映。\n叶阐珠囊，基开玉镜。\n下临万宇，上齐七政。\n雾开三象，尘清九服。\n海溓星晖，远安迩肃。\n天地交泰，华夷辑睦。\n翔泳归仁，中外禔福。\n绩踰黜夏，勋高翦商。\n武陈七德，刑设三章。\n祥禽巢阁，仁兽游梁。\n卜年惟永，景福无疆。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 钧天[舞]",
        "author": "不详",
        "content": "承天抚箓，纂圣登皇。\n遐清万宇，仰协三光。\n功成日用，道济时康。\n璇图载永，宝历斯昌。\n日月扬晖，烟云烂色。\n河岳修贡，神祇効职。\n舜风攸偃，尧曦先就。\n睿感通寰，孝思浃宙。\n奉扬先德，虔遵曩狩。\n展义天扄，飞英云岫。\n化逸王表，神凝帝先。\n乘云厌俗，驭日登玄。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 太和舞",
        "author": "不详",
        "content": "广乐既备，嘉荐既新。\n述先惟德，孝飨惟亲。\n七献具举，五齐毕陈。\n锡兹祚福，于万斯春。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 景云舞",
        "author": "不详",
        "content": "惟睿作圣，惟圣登皇。\n精感耀魄，时膺会昌。\n舜惭大孝，尧推让王。\n能事斯极，振古谁方。\n文明履运，车书同轨。\n巍巍赫赫，尽善尽美。\n衢室凝旒，大庭端扆。\n释负之寄，事光復子。\n脱屣高天，登遐上玄。\n龙湖超忽，象野芊绵。\n游衣復道，荐果初年。\n新庙奕奕，明德配天。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 光大舞",
        "author": "不详",
        "content": "大业龙祉，徽音骏尊。\n潜居皇德，赫嗣天昆。\n展仪宗祖，重诚孝孙。\n春秋无极，享奏存存。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 迎神",
        "author": "不详",
        "content": "七庙观德，百灵攸仰。\n俗荷财成，物资含养。\n道光执契，化笼提象。\n肃肃雍雍，神其来飨。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 金奏",
        "author": "不详",
        "content": "肃肃清庙，巍巍盛唐。\n配天立极，累圣重光。\n乐和管磬，礼备烝尝。\n永惟来格，降福无疆。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 送神",
        "author": "不详",
        "content": "五声备奏，三献终祠。\n车移凤辇，斾转虹旗。\n礼周笾豆，诚效虔祗。\n皇灵徙跸，簪绅拜辞。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第一",
        "author": "不详",
        "content": "建清庙，赞玄功。\n择吉日，展禋宗。\n乐已变，礼方崇。\n望神驾，降仙宫。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第二",
        "author": "不详",
        "content": "隆周创业，宝命惟新。\n敬宗茂典，爰表虔禋。\n声明已备，文物斯陈。\n肃容如在，恳志方申。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第三登歌",
        "author": "不详",
        "content": "肃敷大礼，上谒尊灵。\n敬[陈]筐币，载表丹诚。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第四迎神",
        "author": "不详",
        "content": "敬奠苹藻，式罄虔襟。\n洁诚斯展，伫降灵歆。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第五饮福",
        "author": "不详",
        "content": "爰陈玉醴，式奠琼浆。\n灵心有穆，介福无疆。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第六送文舞",
        "author": "不详",
        "content": "帝图草创，皇业初开。\n功高佐命，业赞云雷。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第七迎武舞",
        "author": "不详",
        "content": "赫赫玄功被穹壤，皇皇至德洽生灵。\n开基拨乱妖氛廓，佐命宣威海内清。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第八武舞作",
        "author": "不详",
        "content": "荷恩承顾託，执契恭临抚。\n庙畧静边荒，天兵耀神武。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第九彻俎",
        "author": "不详",
        "content": "登歌已阕，献礼方周。\n钦承景福，肃奉鸿休。",
        "dynasty": "唐",
        "collection_info": null
    },
    {
        "title": "郊庙歌辞 武后享清庙乐章十首 第十送神",
        "author": "不详",
        "content": "大礼言毕，仙卫将归。\n莫申丹恳，空瞻紫微。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 严和",
        "author": "不详",
        "content": "肃肃清庙，赫赫玄猷。\n功高万古，化奄十洲。\n中兴丕业，上荷天休。\n祗奉先构，礼备怀柔。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 昇和",
        "author": "不详",
        "content": "顾惟菲薄，纂历应期。\n中外同轨，夷狄来思。\n乐用崇德，礼以陈词。\n夕惕若厉，钦奉弘基。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 虔和",
        "author": "不详",
        "content": "礼标荐鬯，肃事祠庭。\n敬申如在，敢託非馨。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 歆和",
        "author": "不详",
        "content": "崇禋已备，粢盛聿修。\n洁诚斯展，钟石方遒。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 承光舞",
        "author": "不详",
        "content": "金相载穆，玉裕重辉。\n养德清禁，承光紫微。\n干宫候色，震象增威。\n监国方永，宾天不归。\n孝友自衷，温文性与。\n龙楼正启，鹤驾斯举。\n丹扆流念，鸿名式序。\n中兴考室，永陈彝俎。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 延和",
        "author": "不详",
        "content": "巍巍累圣，穆穆重光。\n奄有区夏，祚启隆唐。\n百蛮饮泽，万国来王。\n本枝亿载，鼎祚逾长。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 同和",
        "author": "不详",
        "content": "惟圣配天敷盛礼，惟天为大阐洪名。\n恭禋展敬光先德，苹藻申虔表志诚。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 宁和",
        "author": "不详",
        "content": "炎驭失天纲，土德承天命。\n英猷被寰宇，懿躅隆邦政。\n七德已绥边，九夷咸底定。\n景化覃遐迩，深仁洽翔泳。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 恭和",
        "author": "不详",
        "content": "礼周三献，乐阕九成。\n肃承灵福，悚惕兼盈。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 通和",
        "author": "不详",
        "content": "祠容既毕，仙座爰兴。\n停停凤举，霭霭云昇。\n长隆宝运，永锡休征。\n福覃贻厥，恩被黎蒸。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 昭和",
        "author": "不详",
        "content": "道洽二仪交泰，时休四宇和平。\n环佩肃于庭实，钟石扬乎颂声。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 诚敬",
        "author": "不详",
        "content": "顾惟菲质，忝位椒宫。\n虔奉苹藻，肃事神宗。\n敢申诚絜，庶罄深衷。\n睟容有裕，灵享无穷。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 肃和",
        "author": "不详",
        "content": "月礼已周，云和将变。\n爰献其醑，载迁其奠。\n明德逾隆，非馨是荐。\n泽霑动植，仁覃宇县。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 昭感",
        "author": "不详",
        "content": "铿锵韶濩，肃穆神容。\n洪规赫赫，祠典雍雍。\n已周三献，将乘六龙。\n虔诚有託，恳志无从。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 永和三章 一",
        "author": "张说",
        "content": "肃九室，谐八音。\n歌皇慕，动神心。\n礼宿设，乐妙寻。\n声明备，[祼]奠临。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 永和三章 二",
        "author": "张说",
        "content": "律迓气，音入玄。\n依玉几，御黼筵。\n聆忾息，僾周旋。\n九韶遍，百福传。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 永和三章 三",
        "author": "张说",
        "content": "信工祝，永颂声。\n来祖考，听和平。\n相百辟，贡九瀛。\n神休委，帝孝成。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 太和",
        "author": "张说",
        "content": "时文圣后，清庙肃邕。\n致诚勤荐，在貌思恭。\n玉节肆夏，金锵五钟。\n绳绳云步，穆穆天容。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 肃和",
        "author": "张说",
        "content": "天子享孝，工歌溥将。\n躬[祼]郁鬯，乃焚膋芗。\n臭以达阴，声以求阳。\n奉时烝尝，永代不忘。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 雍和二章 一",
        "author": "张说",
        "content": "在涤嘉豢，丽碑敬牲。\n角握之牡，色纯之骍。\n火传阳燧，水溉阴精。\n太公胖俎，[傅]说和羹。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 雍和二章 二",
        "author": "张说",
        "content": "俎豆有馥，粢盛絜丰。\n亦有和羹，既戒既平。\n鼓钟管磬，肃唱和鸣。\n皇皇后祖，来我思成。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 文舞",
        "author": "张说",
        "content": "圣謩九德，真言五千。\n庆集昌胄，符开帝先。\n高文杖钺，克配彼天。\n三宗握镜，六合涣然。\n帝其承祀，率礼罔愆。\n图书雾出，日月清悬。\n舞形德类，咏谂功传。\n黄龙蜿蟺，彩云蹁跹。\n五行气顺，八佾风宣。\n介此百禄，于皇万年。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 光大舞",
        "author": "张说",
        "content": "肃肃艺祖，滔滔浚源。\n有雄玉剑，作镇金门。\n玄王贻绪，后稷谋孙。\n肇禋九庙，四海来尊。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 长发舞",
        "author": "张说",
        "content": "具礼崇德，备乐承风。\n魏推幢主，周赠司空。\n不行而至，无成有终。\n神兴王业，天归帝功。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 大政舞",
        "author": "张说",
        "content": "于赫元命，权舆帝文。\n天齐八柱，地半三分。\n宗庙观德，笙镛乐勋。\n封唐之兆，成天下君。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 大成舞",
        "author": "张说",
        "content": "帝舞季历，龙圣生昌。\n后歌有蟜，胎炎孕黄。\n天地合德，日月齐光。\n肃雝孝享，祚我万方。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 大明舞",
        "author": "张说",
        "content": "赤精乱德，四海困穷。\n黄旗举义，三灵会同。\n旱望春雨，云披大风。\n溥天来祭，高祖之功。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 崇德舞",
        "author": "张说",
        "content": "皇合一德，朝宗百神。\n削平天地，大拯生人。\n上帝配食，单于入臣。\n戎歌陈舞，晔晔震震。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 钧天舞",
        "author": "张说",
        "content": "高皇迈道，端拱无为。\n化怀獯鬻，兵赋句骊。\n礼尊封禅，乐盛来仪。\n合位娲后，同称伏羲。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 大和舞",
        "author": "张说",
        "content": "退居江水，郁起丹陵。\n礼物还旧，朝章中兴。\n龙图友及，骏命恭膺。\n鸣球香瓒，大糦是承。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 景云舞",
        "author": "张说",
        "content": "景云霏烂，告我帝符。\n噫帝冲德，与天为徒。\n笙镛遥远，俎豆虚无。\n春秋孝献，迴復此都。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 福和",
        "author": "张说",
        "content": "备礼用乐，崇亲致尊。\n诚通慈降，敬彻爱存。\n献怀称寿，啐感承恩。\n皇帝孝德，子孙千亿。\n大包天域，长亘不极。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 舒和",
        "author": "张说",
        "content": "六钟翕协六变成，八佾徜徉八风生。\n乐九韶兮人神感，美七德兮天地清。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 凯安四章 一",
        "author": "张说",
        "content": "瑟彼瑶爵，亚惟上公。\n室如屏气，门不容躬。\n礼殷其本，乐执其中。\n圣皇永慕，天地幽通。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 凯安四章 二",
        "author": "张说",
        "content": "礼匝三献，乐遍九成。\n降循轩陛，仰欷皇情。\n福与仁合，德因孝明。\n百年[神畏]，四海风行。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 凯安四章 三",
        "author": "张说",
        "content": "总总干戚，填填鼓钟。\n奋扬争气，坐作为容。\n离若鸷鸟，合如战龙。\n万方观德，肃肃雝雝。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 凯安四章 四",
        "author": "张说",
        "content": "烈祖顺三灵，文宗威四海。\n黄钺诛羣盗，朱旗扫多罪。\n戢兵天下安，约法人心改。\n大哉干羽意，长见风云在。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 登歌",
        "author": "张说",
        "content": "止笙磬，撤豆笾。\n廓无响，窅入玄。\n主在室，神在天。\n情余慕，礼罔愆。\n喜黍稷，屡丰年。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 永和",
        "author": "张说",
        "content": "眇嘉乐，授灵爽。\n感若来，思如往。\n休气散，迴风上。\n返寂寞，还惚恍。\n怀灵驾，结空想。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 广运舞",
        "author": "郭子仪",
        "content": "于赫皇祖，昭明有融。\n惟文之德，惟武之功。\n河海静谧，车书混同。\n虔恭孝飨，穆穆玄风。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 惟新舞",
        "author": "刘晏",
        "content": "汉祚惟永，神功中兴。\n风驱氛祲，天覆黎蒸。\n三光再朗，庶绩其凝。\n重熙累洽，景命是膺。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 保大舞",
        "author": "郭子仪",
        "content": "于穆文考，圣神昭章。\n肃勺羣慝，含光远方。\n万物茂遂，九夷宾王。\n愔愔云韶，德音不忘。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 文明舞",
        "author": "郑余庆",
        "content": "开邸除暴，时迈勋尊。\n三元告命，四极骏奔。\n金枝翠叶，辉烛瑶琨。\n象德亿载，贻庆汤孙。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 大顺舞",
        "author": "郑絪",
        "content": "于穆时文，受天明命。\n允恭玄默，化成理定。\n出震嗣德，应干传圣。\n猗欤缉熙，千亿流庆。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 象德舞",
        "author": "段文昌",
        "content": "肃肃清庙，登显至德。\n泽周八荒，兵定四极。\n生物咸遂，羣盗灭息。\n明圣钦承，子孙千亿。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 和宁舞",
        "author": "牛僧孺",
        "content": "湜湜颀颀，融昭德辉。\n不纽不舒，贯成九围。\n武烈文经，敷施当宜。\n纂尧付启，亿万熙熙。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 大定舞",
        "author": "李回",
        "content": "受天明命，敷佑下土。\n化时以俭，卫文以武。\n氛消夷夏，俗臻往古。\n亿万斯年，形于律吕。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 宣宗室舞",
        "author": "夏侯孜",
        "content": "于铄令主，圣祚重昌。\n兴起教义，申明典章。\n俗尚素朴，人皆乐康。\n积德可报，流庆无疆。",
        "dynasty": "唐",
        "collection_info": null
    },
    {
        "title": "郊庙歌辞  懿宗室舞",
        "author": "萧仿",
        "content": "圣祚无疆，庆传乐章。\n金枝繁茂，玉叶延长。\n海渎常[晏]，波涛不扬。\n汪汪美化，垂范今王。",
        "dynasty": "唐",
        "collection_info": null
    },
    {
        "title": "郊庙歌辞 享太庙乐章 咸宁舞",
        "author": "不详",
        "content": "于铄丕嗣，惟帝之光。\n羽籥象德，金石荐祥。\n圣系无极，景命永昌。\n神降上哲，维天配长。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 煌煌",
        "author": "不详",
        "content": "煌煌道宫，肃肃太清。\n礼光尊祖，乐备充庭。\n罄竭诚至，希夷降灵。\n云凝翠盖，风燄红旌。\n众真以从，九奏初迎。\n永惟休佑，是锡和平。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 冲和",
        "author": "不详",
        "content": "虚无结思，钟磬和音。\n歌以颂德，香以达心。\n礼殊祼鬯，义感昭临。\n云车至止，庆垂愔愔。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 香初上",
        "author": "不详",
        "content": "肃肃我祖，绵绵道宗。\n至感潜达，灵心暗通。\n云軿御气，芝盖随风。\n四时禋祀，万国来同。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 再上",
        "author": "不详",
        "content": "仙宗绩道，我李承天。\n庆深虚极，符光象先。\n俗登仁寿，化阐蟺涓。\n五千贻范，亿万斯年。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 终上",
        "author": "不详",
        "content": "不宰元功，无为上圣。\n洪源长发，诞受天命。\n金奏迎真，璇宫展盛。\n备礼周乐，垂光储庆。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 紫极舞",
        "author": "不详",
        "content": "至道生元气，重圆法混成。\n无为观大象，冲用体常名。\n仙乐临丹阙，云车出玉京。\n灵符百代应，瑞节九贞迎。\n宝运开皇极，天临映太清。\n长垂一德庆，永庇万方宁。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 序入破第一奏",
        "author": "不详",
        "content": "真宗开妙理，冲教统清虚。\n化演无为日，言昭有象初。\n瑶台肃灵瑞，金阙映仙居。\n一奏三清乐，长回八景舆。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 序入破第二奏",
        "author": "不详",
        "content": "虚极仙宗本，希夷象帝先。\n百灵朝太上，万法祖重圆。\n善贷惟冲德，功成谓自然。\n云门达和气，思用合钧天。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 序入破第三奏",
        "author": "不详",
        "content": "元符传紫极，宝祚启高真。\n道德先垂裕，冲和已化淳。\n人风齐太古，天瑞叶惟新。\n仙乐清都上，长明交泰辰。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 登歌",
        "author": "不详",
        "content": "严禋展事，理洁烝尝。\n皇矣圣祖，德惟馨香。\n盛荐既撤，工歌载扬。\n大来之庆，降福穰穰。",
        "dynasty": "唐",
        "collection_info": null
    },
    {
        "title": "郊庙歌辞 太清宫乐章 真和",
        "author": "不详",
        "content": "玉磬含香，金炉既馥。\n风驭泠泠，云坛肃肃。\n杳归大象，霈流嘉福。\n俾宁万邦，无思不服。",
        "dynasty": "唐",
        "collection_info": null
    },
    {
        "title": "郊庙歌辞 德明兴圣庙乐章 迎神",
        "author": "李舒",
        "content": "元尊九德，佐尧光宅。\n烈祖太宗，方周作伯。\n响怀霜露，乐变金石。\n白云清风，髣髴来格。",
        "dynasty": "唐",
        "collection_info": null
    },
    {
        "title": "郊庙歌辞 德明兴圣庙乐章 登歌奠币",
        "author": "李舒",
        "content": "四时有典，百事来祭。\n尊祖奉宗，严禋大帝。\n礼先苍璧，奠币黝制。\n于斯万年，熙成帝系。",
        "dynasty": "唐",
        "collection_info": null
    },
    {
        "title": "郊庙歌辞 德明兴圣庙乐章 迎俎",
        "author": "李舒",
        "content": "盛牲实俎，涓选休成。\n鼎煁阳燧，玉盥阴精。\n有飶嘉豆，既和大羹。\n侑以清乐，细齐人情。",
        "dynasty": "唐",
        "collection_info": null
    },
    {
        "title": "郊庙歌辞 德明兴圣庙乐章 德明酌献",
        "author": "李舒",
        "content": "清庙奕奕，和乐雍雍。\n器尊牺象，礼属宗公。\n白水方祼，黄流在中。\n谟明之德，万古清风。",
        "dynasty": "唐",
        "collection_info": null
    },
    {
        "title": "郊庙歌辞 德明兴圣庙乐章 兴圣酌献",
        "author": "李舒",
        "content": "閟宫静谧，合乐周张。\n泰尊始献，百末重觞。\n震澹存诚，庶几迪尝。\n遥源之祚，天汉灵长。",
        "dynasty": "唐",
        "collection_info": null
    },
    {
        "title": "郊庙歌辞 德明兴圣庙乐章 亚献终献",
        "author": "李舒",
        "content": "惟清惟肃，靡闻靡见。\n举备九成，俛终三献。\n庆彰曼寿，胙彻嘉荐。\n瘗玉埋牲，礼神斯徧。",
        "dynasty": "唐",
        "collection_info": null
    },
    {
        "title": "郊庙歌辞 德明兴圣庙乐章 送神",
        "author": "李舒",
        "content": "元精回復，灵贶繁滋。\n风洒兰路，云摇桂旗。\n高丘缅邈，凉部逶迟。\n瞻望靡及，缠绵永思。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 永和",
        "author": "徐彦伯",
        "content": "猗若清庙，肃肃荧荧。\n国荐严祀，坤兴淑灵。\n有几在室，有乐在庭。\n临兹孝享，百禄惟宁。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 金奏",
        "author": "不详",
        "content": "阴灵曜祉，轩曜降精。\n祥符淑气，庆集柔明。\n瑶俎既列，雕桐发声。\n徽猷永远，比德皇英。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 太和",
        "author": "丘说",
        "content": "孝哉我后，冲乎乃圣。\n道映重华，德辉文命。\n慕深视箧，情殷抚镜。\n万国移风，兆人承庆。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 肃和",
        "author": "张齐贤",
        "content": "祼圭既濯，郁鬯既陈。\n画幕云举，黄流玉醇。\n仪充献酌，礼盛众禋。\n地察惟孝，愉焉飨亲。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 雍和",
        "author": "郑善玉",
        "content": "酌郁既灌，芗萧方爇。\n笾豆静器，簠簋芬飶。\n鱼腊荐美，牲牷表洁。\n是戢是将，载迎载列。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 昭升",
        "author": "薛稷",
        "content": "阳灵配德，阴魄昭升。\n尧坛凤下，汉室龙兴。\n俔天作对，前旒是凝。\n化行南国，道盛西陵。\n造舟集灌，无德而称。\n我粢既絜，我醴既澄。\n阴阴灵庙，光灵若凭。\n德馨惟享，孝思烝烝。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 坤贞",
        "author": "不详",
        "content": "干道既亨，坤元以贞。\n肃雍攸在，辅佐斯成。\n外睦九族，内光一庭。\n克生睿哲，祚我休明。\n钦若徽范，悠哉淑灵。\n建兹清宫，于彼上京。\n缩茅以献，絜秬惟馨。\n实受其福，期乎亿龄。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 寿和",
        "author": "徐坚",
        "content": "于穆清庙，肃雍严祀。\n合福受釐，介以繁[祉]。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 舒和",
        "author": "胡雄",
        "content": "送文迎武递参差，一始一终光圣仪。\n四海生人歌有庆，千龄孝享肃无亏。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 安和",
        "author": "刘子玄",
        "content": "妙筭申帷幄，神谋及庙庭。\n两阶文物备，七德武功成。\n校猎长杨苑，屯军细柳营。\n将军献凯入，歌舞溢重城。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 雍和",
        "author": "员半千",
        "content": "孝享云毕，惟彻有章。\n云感玄羽，风悽素商。\n瞻望神座，祗恋匪遑。\n礼终乐阕，肃雍锵锵。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 永和",
        "author": "祝钦明",
        "content": "閟宫实实，清庙微微。\n降格无象，馨香有依。\n式昭纂庆，方融嗣徽。\n明禋是享，神保聿归。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 迎神",
        "author": "不详",
        "content": "月灵降德，坤元授光。\n娥英比秀，任姒均芳。\n瑶台荐祉，金屋延祥。\n迎神有乐，歆此嘉芗。",
        "dynasty": "唐",
        "collection_info": null
    },
    {
        "title": "郊庙歌辞 仪坤庙乐章 送神",
        "author": "不详",
        "content": "玉帛仪大，金丝奏广。\n灵应有孚，冥征不爽。\n降彼休福，歆兹禋享。\n送乐有章，神麾其上。",
        "dynasty": "唐",
        "collection_info": null
    },
    {
        "title": "郊庙歌辞 昭德皇后庙乐章 永和",
        "author": "不详",
        "content": "穆清庙，荐严禋。\n昭礼备，和乐新。\n望灵光，集元辰。\n祚无极，享万春。",
        "dynasty": "唐",
        "collection_info": null
    },
    {
        "title": "郊庙歌辞 昭德皇后庙乐章 肃和",
        "author": "不详",
        "content": "诚心达，娱乐分。\n升箫膋，郁氛氲。\n茅既缩，鬯既熏。\n后来思，福如云。",
        "dynasty": "唐",
        "collection_info": null
    },
    {
        "title": "郊庙歌辞 昭德皇后庙乐章 雍和",
        "author": "不详",
        "content": "我将我享，尽明而诚。\n载芬黍稷，载涤牺牲。\n懿矣元良，万邦以贞。\n心乎爱敬，若覩容声。",
        "dynasty": "唐",
        "collection_info": null
    },
    {
        "title": "郊庙歌辞 昭德皇后庙乐章 坤元",
        "author": "不详",
        "content": "于穆先后，丽圣称崇。\n母临万宇，道[被]六宫。\n昌时协庆，理内成功。\n殷荐明德，传芳国风。",
        "dynasty": "唐",
        "collection_info": null
    },
    {
        "title": "郊庙歌辞 昭德皇后庙乐章 寿和",
        "author": "不详",
        "content": "工祝致告，徽音不遐。\n酒醴咸旨，馨香具嘉。\n受釐献祉，永庆邦家。",
        "dynasty": "唐",
        "collection_info": null
    },
    {
        "title": "郊庙歌辞 昭德皇后庙乐章 舒和",
        "author": "不详",
        "content": "金枝羽部彻清歌，瑶台肃穆笙磬罗。\n谐音遍响合明意，万类昭融灵应多。",
        "dynasty": "唐",
        "collection_info": null
    },
    {
        "title": "郊庙歌辞 昭德皇后庙乐章 凯安",
        "author": "不详",
        "content": "辰位列四星，帝功参十乱。\n进贤勤内辅，扈跸清多难。\n承天厚载均，并耀宵光璨。\n留徽蔼前躅，万古披图焕。",
        "dynasty": "唐",
        "collection_info": null
    },
    {
        "title": "郊庙歌辞 昭德皇后庙乐章 雍和",
        "author": "不详",
        "content": "公尸既起，享礼载终。\n称歌进彻，尽敬繇衷。\n泽流惠下，大小咸同。",
        "dynasty": "唐",
        "collection_info": null
    },
    {
        "title": "郊庙歌辞 昭德皇后庙乐章 永和",
        "author": "不详",
        "content": "昭事终，幽享余。\n移月御，返仙居。\n璇庭寂，灵幄虚。\n顾裴回，感皇储。",
        "dynasty": "唐",
        "collection_info": null
    },
    {
        "title": "郊庙歌辞 让皇帝庙乐章 迎神",
        "author": "李舒",
        "content": "皇矣天宗，德先王季。\n因心则友，克让以位。\n爰命有司，式遵前志。\n神其降灵，昭飨祀事。",
        "dynasty": "唐",
        "collection_info": null
    },
    {
        "title": "郊庙歌辞 让皇帝庙乐章 奠币",
        "author": "李舒",
        "content": "惟帝时若，去而上仙。\n祀用商舞，乐备宫悬。\n白璧加荐，玄纁告虔。\n子孙拜后，承兹吉蠲。",
        "dynasty": "唐",
        "collection_info": null
    },
    {
        "title": "郊庙歌辞 让皇帝庙乐章 迎俎",
        "author": "李舒",
        "content": "祀盛体荐，礼协粢盛。\n方周假庙，用鲁纯牲。\n捧彻祗敬，击拊和鸣。\n受釐归胙，既戒而平。",
        "dynasty": "唐",
        "collection_info": null
    },
    {
        "title": "郊庙歌辞 让皇帝庙乐章 酌献",
        "author": "李舒",
        "content": "八音具举，三寿既盥。\n洁兹宗彝，瑟彼圭瓒。\n兰肴重错，椒醑飘散。\n降胙维城，永为藩翰。",
        "dynasty": "唐",
        "collection_info": null
    },
    {
        "title": "郊庙歌辞 让皇帝庙乐章 亚献终献",
        "author": "李舒",
        "content": "秩礼有序，和音既同。\n九仪不忒，三揖将终。\n孝感藩后，相维辟公。\n四时之典，永永无穷。",
        "dynasty": "唐",
        "collection_info": null
    },
    {
        "title": "郊庙歌辞 让皇帝庙乐章 送神",
        "author": "李舒",
        "content": "奠献已事，昏昕载分。\n风摇雨散，灵卫絪缊。\n龙驾帝服，上腾五云。\n泮宫復閟，寂寞无闻。",
        "dynasty": "唐",
        "collection_info": null
    },
    {
        "title": "郊庙歌辞 享隐太子庙乐章 诚和",
        "author": "不详",
        "content": "道閟鹤关，运缠鸠里。\n门集大命，俾歆嘉祀。\n礼亚六瑚，诚殚二簋。\n有诚颙若，神斯戾止。",
        "dynasty": "唐",
        "collection_info": null
    },
    {
        "title": "郊庙歌辞 享隐太子庙乐章 肃和",
        "author": "不详",
        "content": "岁肇春宗，干开震长。\n瑶山既寂，戾园斯享。\n玉肃其事，物昭其象。\n弦诵成风，笙歌合响。",
        "dynasty": "唐",
        "collection_info": null
    },
    {
        "title": "郊庙歌辞 享隐太子庙乐章 雍和",
        "author": "不详",
        "content": "明典肃陈，神居邃启。\n春伯联事，秋官相礼。\n有来雍雍，登歌济济。\n缅维主鬯，庶歆芳醴。",
        "dynasty": "唐",
        "collection_info": null
    },
    {
        "title": "郊庙歌辞 享隐太子庙乐章 舒和",
        "author": "不详",
        "content": "三县已判歌钟列，六佾将开羽鏚分。\n尚想燕飞来蔽日，终疑鹤影降凌云。",
        "dynasty": "唐",
        "collection_info": null
    },
    {
        "title": "郊庙歌辞 享隐太子庙乐章 凯安",
        "author": "不详",
        "content": "天步昔将开，商郊初欲践。\n抚戎金阵廓，贰极瑶图阐。\n鸡戟遂崇仪，龙楼期好善。\n弄兵隳震业，启圣隆嗣典。",
        "dynasty": "唐",
        "collection_info": null
    },
    {
        "title": "郊庙歌辞 隐太子庙乐章 迎神",
        "author": "不详",
        "content": "苍震有位，黄离蔽明。\n江充祸结，戾据灾成。\n衔冤昔痛，赠典今荣。\n享灵有秩，奉乐以迎。",
        "dynasty": "唐",
        "collection_info": null
    },
    {
        "title": "郊庙歌辞 隐太子庙乐章 送神",
        "author": "不详",
        "content": "皇情悼往，祀议增设。\n钟鼓铿锵，羽旄昭晰。\n掌礼云备，司筵告彻。\n乐以送神，灵其鉴阕。",
        "dynasty": "唐",
        "collection_info": null
    },
    {
        "title": "郊庙歌辞 享章怀太子庙乐章 迎神",
        "author": "不详",
        "content": "副君昭象，道应黄离。\n铜楼备德，玉裕成规。\n仙气霭霭，灵从师师。\n前驱戾止，控鹤来仪。",
        "dynasty": "唐",
        "collection_info": null
    },
    {
        "title": "郊庙歌辞 享章怀太子庙乐章 登歌酌鬯",
        "author": "不详",
        "content": "忠孝本着，羽翼先成。\n寝门昭德，驰道为程。\n币帛有典，容卫无声。\n司存既肃，庙享惟清。",
        "dynasty": "唐",
        "collection_info": null
    },
    {
        "title": "郊庙歌辞 享章怀太子庙乐章 迎俎酌献",
        "author": "不详",
        "content": "通三锡胤，明两承英。\n太山比赫，伊水闻笙。\n宗祧是寄，礼乐其亨。\n嘉辰荐俎，以发声明。",
        "dynasty": "唐",
        "collection_info": null
    },
    {
        "title": "郊庙歌辞 享章怀太子庙乐章 送文舞迎武舞",
        "author": "不详",
        "content": "羽籥崇文礼以毕，干鏚奋武事将行。\n用舍繇来其有致，壮志宣威乐太平。",
        "dynasty": "唐",
        "collection_info": null
    },
    {
        "title": "郊庙歌辞 享章怀太子庙乐章 武舞作",
        "author": "不详",
        "content": "绿林炽炎历，黄虞格有苗。\n沙尘惊塞外，帷幄命嫖姚。\n七德干戈止，三边云雾消。\n宝祚长无极，歌舞盛今朝。",
        "dynasty": "唐",
        "collection_info": null
    },
    {
        "title": "郊庙歌辞 享懿德太子庙乐章 迎神",
        "author": "不详",
        "content": "甲观昭祥，画堂升位。\n礼绝羣后，望尊储贰。\n启诵惭德，庄丕掩粹。\n伊浦凤翔，缑峰鹤至。",
        "dynasty": "唐",
        "collection_info": null
    },
    {
        "title": "郊庙歌辞 享懿德太子庙乐章 登歌酌鬯",
        "author": "不详",
        "content": "誉阐元储，寄崇明两。\n玉裕虽晦，铜楼可想。\n弦诵辍音，笙歌罢响。\n币帛言设，礼容无爽。",
        "dynasty": "唐",
        "collection_info": null
    },
    {
        "title": "郊庙歌辞 享懿德太子庙乐章 迎俎酌献",
        "author": "不详",
        "content": "雍雍盛典，肃肃灵祠。\n宾天有圣，对日无期。\n飘飖羽服，掣曳云旗。\n眷言主鬯，心乎怆兹。",
        "dynasty": "唐",
        "collection_info": null
    },
    {
        "title": "郊庙歌辞 享懿德太子庙乐章 送文舞迎武舞",
        "author": "不详",
        "content": "八音协奏陈金石，六佾分行整礼容。\n沧溟赴海还称少，素月开轮即是重。",
        "dynasty": "唐",
        "collection_info": null
    },
    {
        "title": "郊庙歌辞 享懿德太子庙乐章 武舞作",
        "author": "不详",
        "content": "隋季昔云终，唐年初启圣。\n纂戎将禁暴，崇儒更敷政。\n威略静三边，仁恩覃万姓。",
        "dynasty": "唐",
        "collection_info": null
    },
    {
        "title": "郊庙歌辞 享节愍太子庙乐章 迎神",
        "author": "不详",
        "content": "储后望崇，元良寄切。\n寝门是仰，驰道不绝。\n仙袂云会，灵旗电晰。\n煌煌而来，礼物攸设。",
        "dynasty": "唐",
        "collection_info": null
    },
    {
        "title": "郊庙歌辞 享节愍太子庙乐章 登歌酌鬯",
        "author": "不详",
        "content": "灼灼重明，仰承元首。\n既贤且哲，惟孝与友。\n惟孝虽遥，灵规不朽。\n礼因诚致，备絜玄酒。",
        "dynasty": "唐",
        "collection_info": null
    },
    {
        "title": "郊庙歌辞 享节愍太子庙乐章 迎俎酌献",
        "author": "不详",
        "content": "嘉荐有典，至诚莫骞。\n画梁云亘，雕俎星连。\n乐器周列，礼容备宣。\n依稀如在，若未宾天。",
        "dynasty": "唐",
        "collection_info": null
    },
    {
        "title": "郊庙歌辞 享节愍太子庙乐章 送文舞出迎武舞入",
        "author": "不详",
        "content": "邕邕阐化凭文德，赫赫宣威藉武功。\n既执羽旄先拂吹，还持玉鏚更挥空。",
        "dynasty": "唐",
        "collection_info": null
    },
    {
        "title": "郊庙歌辞 享节愍太子庙乐章 武舞作",
        "author": "不详",
        "content": "武德谅雍雍，由来扫寇戎。\n劒光挥作电，旗影列成虹。\n雾廓三边静，波澄四海同。\n睿图今已盛，相共舞皇风。",
        "dynasty": "唐",
        "collection_info": null
    },
    {
        "title": "郊庙歌辞 享文敬太子庙乐章 请神",
        "author": "许孟容",
        "content": "觞牢具品，管磬有节。\n祝道夤恭，神仪昭晰。\n桐圭早贵，象辂追设。\n声达乐成，降歆丰洁。",
        "dynasty": "唐",
        "collection_info": null
    },
    {
        "title": "郊庙歌辞 享文敬太子庙乐章 登歌",
        "author": "陈京",
        "content": "歌以德发，声以乐贵。\n乐善名存，追仙礼异。\n鸾旌拱修，凤鸣合吹。\n神听皇慈，仲月皆至。",
        "dynasty": "唐",
        "collection_info": null
    },
    {
        "title": "郊庙歌辞 享文敬太子庙乐章 迎俎酌献",
        "author": "冯伉",
        "content": "撰日瞻景，诚陈乐张。\n礼容秩秩，羽舞煌煌。\n肃将涤濯，祗荐芬芳。\n永锡繁祉，思深飨尝。",
        "dynasty": "唐",
        "collection_info": null
    },
    {
        "title": "郊庙歌辞 享文敬太子庙乐章 送文舞迎武舞",
        "author": "不详",
        "content": "干旄羽籥相亏蔽，一进一退殊行缀。\n昔献三雍盛礼容，今陈六佾崇仪制。",
        "dynasty": "唐",
        "collection_info": null
    },
    {
        "title": "郊庙歌辞 享文敬太子庙乐章 亚献终献",
        "author": "崔邠",
        "content": "醴齐泛尊彝，轩县动干戚。\n入室僾如在，升阶虔所历。\n奋疾合威容，定利舒皦绎。\n方崇庙貌礼，永被君恩锡。",
        "dynasty": "唐",
        "collection_info": null
    },
    {
        "title": "郊庙歌辞 享文敬太子庙乐章 送神",
        "author": "张荐",
        "content": "三献具举，九旗将旋。\n追劳表德，罢享宾天。\n风引仙管，堂虚画筵。\n芳馨常在，瞻望悠然。",
        "dynasty": "唐",
        "collection_info": null
    },
    {
        "title": "郊庙歌辞 享惠昭太子庙乐章 请神",
        "author": "归登",
        "content": "嘉荐既陈，祀事孔明。\n閒歌在堂，万舞在庭。\n外则尽物，内则尽诚。\n凤笙如闻，歌其洁精。",
        "dynasty": "唐",
        "collection_info": null
    },
    {
        "title": "郊庙歌辞 享惠昭太子庙乐章 登歌",
        "author": "杜羔",
        "content": "因心克孝，位震遗芬。\n宾天道茂，轸怀气分。\n发祗乃祀，咳叹如闻。\n二歌斯升，以咏德熏。",
        "dynasty": "唐",
        "collection_info": null
    },
    {
        "title": "郊庙歌辞 享惠昭太子庙乐章 迎俎酌献",
        "author": "李逢吉",
        "content": "既洁酒醴，聿陈熟腥。\n肃将震念，昭格储灵。\n展矣礼典，熏然德馨。\n愔愔管磬，亦具是听。",
        "dynasty": "唐",
        "collection_info": null
    },
    {
        "title": "郊庙歌辞 享惠昭太子庙乐章 送文舞出迎武舞入",
        "author": "孟简",
        "content": "喧喧金石容既缺，肃肃羽驾就行列。\n缑山遗响昔所闻，庙庭进旅今攸设。",
        "dynasty": "唐",
        "collection_info": null
    },
    {
        "title": "郊庙歌辞 享惠昭太子庙乐章 亚献终献",
        "author": "裴度",
        "content": "重轮始发祥，齿胄方兴学。\n冥然升紫府，铿尔荐清乐。\n奠斝致馨香，在庭纷羽籥。\n礼成神既醉，髣髴缑山鹤。",
        "dynasty": "唐",
        "collection_info": null
    },
    {
        "title": "郊庙歌辞 享惠昭太子庙乐章 送神",
        "author": "王涯",
        "content": "威仪毕陈，备乐将阕。\n苞茅酒缩，膋萧香彻。\n宫臣展事，肃雍在列。\n迎精送往，厥鉴昭晰。",
        "dynasty": "唐",
        "collection_info": null
    },
    {
        "title": "郊庙歌辞 武后崇先庙乐章",
        "author": "不详",
        "content": "先德谦撝冠昔，严规节素超今。\n奉国忠诚每竭，承家至孝纯深。\n追崇惧乖尊意，显号恐玷徽音。\n既迫王公屡请，方乃俯遂羣心。\n有限无由展敬，奠醑每阙亲斟。\n大礼虔申典册，苹藻敬荐翘襟。",
        "dynasty": "唐",
        "collection_info": null
    },
    {
        "title": "郊庙歌辞 襃德庙乐章 昭德",
        "author": "不详",
        "content": "道赫梧宫，悲盈蒿里。\n爰赐徽烈，载敷嘉祀。\n享洽四时，规陈二簋。\n灵应昭格，神其戾止。",
        "dynasty": "唐",
        "collection_info": null
    },
    {
        "title": "郊庙歌辞 襃德庙乐章 进德",
        "author": "不详",
        "content": "涂山懿戚，妫汭崇姻。\n祠筵肇启，祭典方申。\n礼以备物，乐以感神。\n用隆敦敍，载穆彝伦。",
        "dynasty": "唐",
        "collection_info": null
    },
    {
        "title": "郊庙歌辞 襃德庙乐章 襃德",
        "author": "不详",
        "content": "家着累仁，门昭积善。\n瑶篚既列，金县式展。",
        "dynasty": "唐",
        "collection_info": null
    },
    {
        "title": "郊庙歌辞 襃德庙乐章 武舞作",
        "author": "不详",
        "content": "昭昭竹殿开，奕奕兰宫启。\n懿范隆丹掖，殊荣闢朱邸。\n六佾荐徽容，三簋陈芳醴。\n万石覃贻厥，分珪崇祖祢。",
        "dynasty": "唐",
        "collection_info": null
    },
    {
        "title": "郊庙歌辞 襃德庙乐章 彰德",
        "author": "不详",
        "content": "名隆五岳，秩映三台。\n严祠已备，[睟]影方迴。",
        "dynasty": "唐",
        "collection_info": null
    },
    {
        "title": "舞曲歌辞 功成庆善乐舞词",
        "author": "不详",
        "content": "寿丘惟旧迹，酆邑乃前基。\n粤余承累圣，悬弧亦在兹。\n弱龄逢运改，提劒郁匡时。\n指麾八荒定，怀柔万国夷。\n梯山盛入欵，驾海亦来思。\n单于陪武帐，日逐卫文㮰。\n端扆朝四岳，无为任百司。\n霜节明秋景，轻冰结水湄。\n芸黄遍原隰，禾颕积京坻。\n共乐还谯宴，欢此大风诗。",
        "dynasty": "唐",
        "collection_info": null
    },
    {
        "title": "舞曲歌辞 中和乐舞词",
        "author": "不详",
        "content": "芳岁肇佳节，物华当仲春。\n干坤既昭泰，烟景含氤氲。\n德浅荷玄贶，乐成思治人。\n前庭列钟鼓，广殿延羣臣。\n八卦随舞意，五音转曲新。\n顾非咸池奏，庶协南风熏。\n式宴礼所重，浃欢情必均。\n同和谅在兹，万国希可亲。",
        "dynasty": "唐",
        "collection_info": null
    },
    {
        "title": "舞曲歌辞 凯乐歌辞 破阵乐",
        "author": "不详",
        "content": "受律辞元首，相将讨叛臣。\n咸歌破阵乐，共赏太平人。",
        "dynasty": "唐",
        "collection_info": null
    },
    {
        "title": "舞曲歌辞 凯乐歌辞 应圣期",
        "author": "不详",
        "content": "圣德期昌运，雍熙万宇清。\n干坤资化育，海岳共休明。\n闢土欣耕稼，销戈遂偃兵。\n殊方歌帝泽，执贽贺昇平。",
        "dynasty": "唐",
        "collection_info": null
    },
    {
        "title": "舞曲歌辞 凯乐歌辞 贺圣欢",
        "author": "不详",
        "content": "四海皇风被，千年德水清。\n戎衣更不着，今日告功成。",
        "dynasty": "唐",
        "collection_info": null
    },
    {
        "title": "舞曲歌辞 凯乐歌辞 君臣同庆乐",
        "author": "不详",
        "content": "主圣开昌历，臣忠奉大猷。\n君看偃革后，便是太平秋。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆和 一",
        "author": "赵光逢、张衮",
        "content": "就阳位，升圆丘。\n佩双玉，御大裘。\n膺天命，拥神休。\n万灵感，百禄遒。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆和 二",
        "author": "赵光逢、张衮",
        "content": "秉黄钺，建朱旗。\n震八表，清二仪。\n帝业显，王道夷。\n受景命，启皇基。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆和 三",
        "author": "赵光逢、张衮",
        "content": "开九门，怀百神。\n通肸蠁，接氤氲。\n明粢荐，广乐陈。\n奠嘉璧，燎芳薪。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆和 四",
        "author": "赵光逢、张衮",
        "content": "膺宝图，执左契。\n德应天，圣飨帝。\n荐表衷，荷灵惠。\n寿万年，祚百世。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆和 五",
        "author": "赵光逢、张衮",
        "content": "惟德动天，有感必通。\n秉兹一德，禋于六宗。\n钦夤宝命，恭肃礼容。\n来顾来享，永穆皇风。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆和 六",
        "author": "赵光逢、张衮",
        "content": "天惟佑德，辟乃奉天。\n交感斯在，昭事罔愆。\n岁功已就，王道无偏。\n于焉报本，是用告虔。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆顺",
        "author": "赵光逢、张衮",
        "content": "圣皇戾止，天步舒迟。\n干干睿相，穆穆皇仪。\n进退必肃，陟降是祗。\n六变克协，万灵协随。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆平",
        "author": "赵光逢、张衮",
        "content": "天命降鉴，帝德惟馨。\n享祀不忒，礼容孔明。\n奠璧布币，荐神献精。\n神佑以答，敷锡永宁。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆肃",
        "author": "赵光逢、张衮",
        "content": "笾豆簠簋，黍稷非馨。\n懿兹彝器，厥德惟明。\n金石匏革，以和以平。\n繇此无体，期乎永宁。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆熙",
        "author": "赵光逢、张衮",
        "content": "哲后躬享，旨酒斯陈。\n王恭无斁，严祀维夤。\n皇祖以配，大孝以振。\n宜锡景福，永休下民。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆隆",
        "author": "赵光逢、张衮",
        "content": "恭祀上帝，于国之阳。\n爵醴是荷，鸿基永昌。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆融",
        "author": "赵光逢、张衮",
        "content": "道和气兮袭氤氲，宣皇规兮彰圣神。\n服遐裔兮敷质文，格苗扈兮息烟尘。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆休",
        "author": "赵光逢、张衮",
        "content": "大业来四夷，仁风和万国。\n白日体无私，皇天辅有德。\n七旬罪已服，六月师方克。\n伟哉帝道隆，终始常作则。",
        "dynasty": "唐",
        "collection_info": null
    },
    {
        "title": "郊庙歌辞 梁郊祀乐章 庆和",
        "author": "赵光逢、张衮",
        "content": "烟燎升，礼容彻。\n诚感达，人神悦。\n灵贶彰，圣情结。\n玉座寂，金炉歇。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 昭顺乐",
        "author": "不详",
        "content": "五兵勿用，万国咸安。\n告功圆盖，受命云坛。\n乐鸣凤律，礼备鸡竿。\n神光欲降，众目遐观。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 治顺乐",
        "author": "不详",
        "content": "羽卫离丹阙，金轩赴泰坛。\n珠旗明月色，玉佩晓霜寒。\n黼黻龙衣备，琮璜宝器完。\n百神将受职，宗社保长安。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 感顺乐",
        "author": "不详",
        "content": "明君陈大礼，展币祀圆丘。\n雅乐声其发，祥云色正浮。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 禋顺乐",
        "author": "不详",
        "content": "黄彝将献，特牲预迎。\n既修昭事，潜达明诚。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 福顺乐",
        "author": "不详",
        "content": "相承五运，取法三才。\n大礼爰展，率土咸来。\n卿云秘室，甘泉宝台。\n象樽初酌，受福不回。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 福顺乐",
        "author": "不详",
        "content": "昊天成命，邦国盛仪。\n多士齐列，六龙载驰。\n坛升泰一，乐奏咸池。\n高明祚德，永致昌期。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 福顺乐",
        "author": "不详",
        "content": "上天垂景贶，哲后举鸾觞。\n明德今方祚，邦家万世昌。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 忠顺乐",
        "author": "不详",
        "content": "木铎敷音文德昌，朱干成列武功彰。\n雷鼗鹭羽今休用，玉鏚相参正发扬。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 武舞乐",
        "author": "不详",
        "content": "圭瓒方陈礼，干旄乃象功。\n成文非羽籥，猛势若罴熊。",
        "dynasty": "唐",
        "collection_info": null
    },
    {
        "title": "郊庙歌辞 周郊祀乐章 昭顺乐",
        "author": "不详",
        "content": "云门孤竹，苍璧黄琮。\n既祀天地，克配祖宗。\n虔修盛礼，仰荅玄功。\n神归碧落，福降无穷。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 开平舞",
        "author": "不详",
        "content": "黍稷馨，醴𨣧清。\n牲牷洁，金石铿。\n恭祀事，结皇情。\n神来格，歌颂声。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 皇帝行",
        "author": "不详",
        "content": "莫高者天，攀跻弗克。\n隮天有方，累仁积德。\n祖宗隆之，子孙履之。\n配天明祀，永永孝思。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 帝盥",
        "author": "不详",
        "content": "庄肃莅事，周旋礼容。\n裸鬯严洁，穆穆雍雍。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 登歌",
        "author": "不详",
        "content": "于赫我皇，建中立极。\n动以武功，静以文德。\n昭事上帝，欢心万国。\n大报严禋，四海述职。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 大合舞",
        "author": "不详",
        "content": "于穆皇祖，浚哲雍熙。\n美溢中夏，化被南陲。\n后稷累德，公刘创基。\n肇兴九庙，乐合来仪。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 象功舞",
        "author": "不详",
        "content": "天地合德，睿圣昭彰。\n累赠太傅，俄登魏王。\n雄名不朽，奕叶而光。\n建国之兆，君临万方。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 来仪舞",
        "author": "不详",
        "content": "于赫帝命，应天顺人。\n亭育品彙，宾礼百神。\n洪基永固，景命惟新。\n肃恭孝享，祚我生民。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 昭德舞",
        "author": "不详",
        "content": "肃肃文考，源浚派长。\n汉称诞季，周实生昌。\n奄有四海，超彼百王。\n笙镛迭奏，礼物荧煌。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 饮福",
        "author": "不详",
        "content": "戛玉摐金永颂声，檿丝孤竹和且清。\n灵歆醉止牺象盈，自天降福千万龄。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 撤豆",
        "author": "不详",
        "content": "笙镛洋洋，庭燎煌煌。\n明星有烂，祝史下堂。\n[笾]豆斯撤，礼容有章。\n克勤克俭，无怠无荒。",
        "dynasty": "唐",
        "collection_info": null
    },
    {
        "title": "郊庙歌辞 梁太庙乐舞辞 送神",
        "author": "不详",
        "content": "其降无从，其往无踪。\n黍稷非馨，有感必通。\n赫奕令德，髣髴睟容。\n再拜慌忽，遐想昊穹。",
        "dynasty": "唐",
        "collection_info": null
    },
    {
        "title": "郊庙歌辞 后唐宗庙乐舞辞 昭德舞",
        "author": "崔居俭、卢文纪",
        "content": "懿彼明德，赫赫煌煌。\n名高阃域，功着旗常。\n道符休泰，运叶祺祥。\n庆传万祀，以播耿光。",
        "dynasty": "唐",
        "collection_info": null
    },
    {
        "title": "郊庙歌辞 后唐宗庙乐舞辞 文明舞",
        "author": "崔居俭、卢文纪",
        "content": "帝业光扬，皇图翕赫。\n圣德孔彰，神功不测。\n信及豚鱼，恩霑动植。\n懿范鸿名，传之万亿。",
        "dynasty": "唐",
        "collection_info": null
    },
    {
        "title": "郊庙歌辞 后唐宗庙乐舞辞 应天舞",
        "author": "崔居俭、卢文纪",
        "content": "晋国肇兴，雄图再固。\n黼黻帝道，金玉王度。\n皇天无亲，惟德是辅。\n载诞英明，永光圣祚。",
        "dynasty": "唐",
        "collection_info": null
    },
    {
        "title": "郊庙歌辞 后唐宗庙乐舞辞 永平舞",
        "author": "崔居俭、卢文纪",
        "content": "庆传瓒祚，位正瑶图。\n功宣四海，化被八区。\n静彰帝道，动合干符。\n千秋万祀，永荷昭苏。",
        "dynasty": "唐",
        "collection_info": null
    },
    {
        "title": "郊庙歌辞 后唐宗庙乐舞辞 武成舞",
        "author": "崔居俭、卢文纪",
        "content": "艰难王业，返正皇唐。\n先天再造，却日重光。\n汉绍世祖，夏资少康。\n功成德茂，率祀无疆。",
        "dynasty": "唐",
        "collection_info": null
    },
    {
        "title": "郊庙歌辞 后唐宗庙乐舞辞 雍煕舞",
        "author": "崔居俭、卢文纪",
        "content": "仁君御宇，寰海谧清。\n运符武德，道协文明。\n九成式敍，百度惟贞。\n金门积庆，玉叶传荣。",
        "dynasty": "唐",
        "collection_info": null
    },
    {
        "title": "郊庙歌辞 汉宗庙乐舞辞 武德舞",
        "author": "张昭",
        "content": "明明我祖，天集休明。\n神母夜哭，彤云昼兴。\n笾豆有践，管籥斯登。\n孝孙致告，神其降灵。",
        "dynasty": "唐",
        "collection_info": null
    },
    {
        "title": "郊庙歌辞 汉宗庙乐舞辞 灵长舞",
        "author": "张昭",
        "content": "天降祥，汉祚昌。\n火炎上，水灵长。\n建庙社，洁蒸尝。\n罗钟石，俨珩璜。\n陈玉豆，酌金觞。\n气昭感，德馨香。\n祗洛汭，瞻晋阳。\n降吾祖，福穰穰。",
        "dynasty": "唐",
        "collection_info": null
    },
    {
        "title": "郊庙歌辞 汉宗庙乐舞辞 积善舞",
        "author": "张昭",
        "content": "黍稷斯馨，祖德惟明。\n蛇告赤帝，龟谋大横。\n云行雨施，天成地平。\n造我家邦，斡我璇衡。\n陶匏在御，醍盎惟精。\n或戛或击，载炮载烹。\n饮福受胙，舞降歌迎。\n滔滔不竭，洪惟水行。",
        "dynasty": "唐",
        "collection_info": null
    },
    {
        "title": "郊庙歌辞 汉宗庙乐舞辞 显仁舞",
        "author": "张昭",
        "content": "运极金行谢，天资水德隆。\n礼神鄜畤馆，布政未央宫。\n诘旦备明祀，登歌荅茂功。\n云轩临降久，星俎荐陈丰。\n霭霭沈檀雾，铿锵环佩风。\n荧煌升藻藉，肸蠁转珠栊。\n尊祖咸韶备，贻孙书轨同。\n京坻长有积，宗社享无穷。",
        "dynasty": "唐",
        "collection_info": null
    },
    {
        "title": "郊庙歌辞 汉宗庙乐舞辞 章庆舞",
        "author": "张昭",
        "content": "罘罳晓唱鸡人，三牲八簋斯陈。\n雾集瑶阶琐闼，香生绮席华茵。\n珠佩貂珰熠爚，羽旄干戚纷纶。\n酌鬯既终三献，凝旒何止千春。\n阿阁长栖綵凤，郊宫迭奏祥麟。\n赤伏英灵未泯，玄圭运祚重新。\n玉斝牺樽潋滟，龙旗凤辖逡巡。\n瞻望月游冠冕，犹疑苍野回轮。",
        "dynasty": "唐",
        "collection_info": null
    },
    {
        "title": "郊庙歌辞 汉宗庙乐舞辞 观德舞",
        "author": "张昭",
        "content": "高庙明灵再启图，金根玉辂幸神都。\n巢阿丹凰衔书命，入昴飞星献宝符。\n正换熏弦娱赤子，忽登仙驾泣苍梧。\n荐樱鹤馆笳箫咽，酌鬯金楹劒佩趋。\n星俎云罍兼鲁礼，朱干象箾杂巴渝。\n氤氲龙麝交青琐，髣髴[锡]銮下蘂珠。\n荐豆奉觞亲玉几，配天合祖耀璇枢。\n受釐饮酒皇欢洽，仰俟余灵泰九区。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 肃顺",
        "author": "不详",
        "content": "我后至孝，祗谒祖先。\n仰瞻庙貌，夙设宫悬。\n朱弦疏越，羽舞迴旋。\n神其来格，明祀惟虔。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 治顺",
        "author": "不详",
        "content": "清庙将入，衮服是依。\n载行载止，令行令仪。\n永终就养，空极孝思。\n瞻望如在，顾復长违。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 肃雍舞",
        "author": "不详",
        "content": "周道载兴，象日之明。\n万邦咸庆，百谷用成。\n于穆圣祖，祗荐鸿名。\n祀于庙社，陈其牺牲。\n进旅退旅，皇武之形。\n一倡三叹，朱弦之声。\n以妥以侑，既和且平。\n至诚潜达，介福攸宁。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 章德舞",
        "author": "不详",
        "content": "清庙新，展严禋。\n恭祖德，厚人伦。\n雅乐荐，礼器陈。\n俨皇尸，列虞宾。\n神如在，声不闻。\n享必信，貌惟夤。\n想龙服，奠牺樽。\n礼既备，庆来臻。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 善庆舞",
        "author": "不详",
        "content": "卜世长，帝祚昌。\n定中国，服四方。\n修明祀，从旧章。\n奏激楚，转清商。\n罗俎豆，列簪裳。\n歌纍纍，容皇皇。\n望来格，降休祥。\n祝敢告，寿无疆。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 观成舞",
        "author": "不详",
        "content": "穆穆王国，奕奕神功。\n毖祀载展，明德有融。\n彝樽斯满，簠簋斯丰。\n纷絺旄羽，锵洋磬钟。\n或升或降，克和克同。\n孔惠之礼，必肃之容。\n锡以纯嘏，祚其允恭。\n神保是飨，万世无穷。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 明德舞",
        "author": "不详",
        "content": "惟彼岐阳，德大流光。\n载造周室，泽及遐荒。\n于铄圣祖，上帝是皇。\n乃圣乃神，知微知彰。\n新庙奕奕，丰年穰穰。\n取彼血膋，以往蒸尝。\n黍稷惟馨，笾豆大房。\n工祝致告，受福无疆。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 咸顺",
        "author": "不详",
        "content": "万舞咸列，三阶克清。\n贯珠一倡，击石九成。\n盈觞虽酌，灵坐无形。\n永怀我祖，达其孝诚。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 禋顺",
        "author": "不详",
        "content": "旨酒既献，嘉殽乃迎。\n振其鼗鼓，洁以铏羹。\n肇禋肇祀，或炮或烹。\n皇尸俨若，保飨是明。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 福顺",
        "author": "不详",
        "content": "新庙奕奕，金奏洋洋。\n享于祖考，循彼典章。\n清酤特满，嘉玉腾光。\n神醉既告，帝祉无疆。",
        "dynasty": "唐",
        "collection_info": null
    },
    {
        "title": "郊庙歌辞 周宗庙乐舞辞 忠顺",
        "author": "不详",
        "content": "称文既表温柔德，示武须成蹈厉容。\n缀兆疾舒皆应节，明明我祖乐无穷。",
        "dynasty": "唐",
        "collection_info": null
    },
    {
        "title": "郊庙歌辞  善胜舞",
        "author": "不详",
        "content": "圣祖累功，福钟来裔。\n持羽执干，舞文不废。",
        "dynasty": "唐",
        "collection_info": null
    },
    {
        "title": "郊庙歌辞  禋顺",
        "author": "不详",
        "content": "礼毕祀先，香散几筵。\n罢舞干戚，收撤豆笾。",
        "dynasty": "唐",
        "collection_info": null
    },
    {
        "title": "郊庙歌辞  肃顺",
        "author": "不详",
        "content": "乐奏四顺，福受万年。\n神归碧天，庭余瑞烟。",
        "dynasty": "唐",
        "collection_info": null
    },
    {
        "title": "郊庙歌辞 晋朝飨乐章 初举酒文同乐",
        "author": "不详",
        "content": "赫矣昌运，明哉圣王。\n文兴坠典，礼復旧章。\n鸳鸾济济，鸟兽跄跄。\n一人有庆，万福无疆。",
        "dynasty": "唐",
        "collection_info": null
    },
    {
        "title": "郊庙歌辞 晋朝飨乐章 举酒",
        "author": "不详",
        "content": "大明御宇，至德动天。\n君臣庆会，礼乐昭宣。\n劒佩成列，金石在县。\n椒觞再献，宝历万年。",
        "dynasty": "唐",
        "collection_info": null
    },
    {
        "title": "郊庙歌辞 晋朝飨乐章 再举酒",
        "author": "不详",
        "content": "朝野无事，寰瀛大康。\n圣人有作，盛礼重光。\n万国执玉，千官奉觞。\n南山永固，地久天长。",
        "dynasty": "唐",
        "collection_info": null
    },
    {
        "title": "郊庙歌辞 晋朝飨乐章 四举酒",
        "author": "不详",
        "content": "八表欢无事，三秋贺有成。\n照临同日远，渥泽并云行。\n河变千年色，山呼万岁声。\n愿修封岱礼，方以称文明。",
        "dynasty": "唐",
        "collection_info": null
    },
    {
        "title": "郊庙歌辞 晋朝飨乐章 羣臣酒行歌 一",
        "author": "不详",
        "content": "劒佩俨如林，齐倾拱北心。\n渥恩颁美禄，咸濩听和音。\n一德君臣合，重瞳日月临。\n歌时兼乐圣，唯待赞泥金。",
        "dynasty": "唐",
        "collection_info": null
    },
    {
        "title": "郊庙歌辞 晋朝飨乐章 羣臣酒行歌 二",
        "author": "不详",
        "content": "万国咸归禹，千官共祝尧。\n拜恩瞻凤扆，倾耳听云韶。\n运启金行远，时和玉烛调。\n酒酣齐抃舞，同贺圣明朝。",
        "dynasty": "唐",
        "collection_info": null
    },
    {
        "title": "郊庙歌辞 晋朝飨乐章 羣臣酒行歌 三",
        "author": "不详",
        "content": "令节陈高会，羣臣侍御筵。\n玉墀留爱景，金殿霭祥烟。\n振鹭涵天泽，灵禽下乐悬。\n圣明无一事，何处让尧年。",
        "dynasty": "唐",
        "collection_info": null
    },
    {
        "title": "郊庙歌辞 周朝飨乐章 忠顺",
        "author": "不详",
        "content": "岁迎更始，节及朝元。\n冕旒仰止，冠劒相连。\n八音合奏，万物齐宣。\n常陈盛礼，愿永千年。",
        "dynasty": "唐",
        "collection_info": null
    },
    {
        "title": "郊庙歌辞 周朝飨乐章 忠顺",
        "author": "不详",
        "content": "明君当宁，列辟奉觞。\n云容表瑞，日影初长。\n衣冠济济，钟磬洋洋。\n令仪克盛，嘉会有章。",
        "dynasty": "唐",
        "collection_info": null
    },
    {
        "title": "郊庙歌辞 周朝飨乐章 治顺",
        "author": "不详",
        "content": "庭陈大乐，作当太微。\n凝旒负扆，端拱垂衣。\n鸳鸾成列，簪组相辉。\n御炉香散，郁郁霏霏。",
        "dynasty": "唐",
        "collection_info": null
    },
    {
        "title": "郊庙歌辞 周朝飨乐章 福顺",
        "author": "不详",
        "content": "圣皇端拱，多士输忠。\n蛮觞共献，臣心毕同。\n声齐嵩岳，祝比华封。\n千龄万祀，常保时雍。",
        "dynasty": "唐",
        "collection_info": null
    },
    {
        "title": "郊庙歌辞 周朝飨乐章 康顺",
        "author": "不详",
        "content": "鸿钧广运，嘉节良辰。\n列辟在位，万国来宾。\n干旌屡舞，金石咸陈。\n礼容既备，帝履长春。",
        "dynasty": "唐",
        "collection_info": null
    },
    {
        "title": "郊庙歌辞 周朝飨乐章 忠顺",
        "author": "不详",
        "content": "礼成三爵，乐毕九成。\n共离金戺，復列彤庭。",
        "dynasty": "唐",
        "collection_info": null
    },
    {
        "title": "郊庙歌辞 周朝飨乐章 忠顺",
        "author": "不详",
        "content": "明庭展礼，为龙为光。\n咸韶息韵，鹓鹭归行。",
        "dynasty": "唐",
        "collection_info": null
    },
    {
        "title": "郊庙歌辞 晋昭德成功舞歌 昭德舞歌二首 一",
        "author": "不详",
        "content": "圣代修文德，明庭举旧章。\n两阶陈羽籥，万舞合宫商。\n劒佩森鸳鹭，箫韶下凤凰。\n我朝青史上，千古有辉光。",
        "dynasty": "唐",
        "collection_info": null
    },
    {
        "title": "郊庙歌辞 晋昭德成功舞歌 昭德舞歌二首 二",
        "author": "不详",
        "content": "淮海干戈戢，朝廷礼乐施。\n白驹皆就絷，丹凤復来仪。\n德备三苗格，风行万国随。\n小臣同百兽，率舞贺昌期。",
        "dynasty": "唐",
        "collection_info": null
    },
    {
        "title": "郊庙歌辞 晋昭德成功舞歌 武功舞歌二首 一",
        "author": "不详",
        "content": "拨乱资英主，开基自晋阳。\n一戎成大业，七德焕前王。\n炎汉提封远，姬周世祚长。\n朱干将玉戚，全象武功扬。",
        "dynasty": "唐",
        "collection_info": null
    },
    {
        "title": "郊庙歌辞 晋昭德成功舞歌 武功舞歌二首 二",
        "author": "不详",
        "content": "睿算超前古，神功格上圆。\n百川留禹迹，万国戴尧天。\n既已櫜弓矢，诚宜播管弦。\n跄跄随鸟兽，共乐太平年。",
        "dynasty": "唐",
        "collection_info": null
    },
    {
        "title": "鼓吹曲辞 朱鹭",
        "author": "张籍",
        "content": "翩翩兮朱鹭，来泛春塘栖绿树。\n羽毛如翦色如染，远飞欲下双翅敛。\n避人引子入深壍，动处水纹开滟滟。\n谁知豪家网尔躯，不如饮啄江海隅。",
        "dynasty": "唐",
        "collection_info": null
    },
    {
        "title": "鼓吹曲辞 艾如张",
        "author": "李贺",
        "content": "锦襜褕，绣裆襦，强强饮啄哺尔雏。\n陇东卧穟满风雨，莫信龙媒陇西去。\n齐人织网如素空，张在野春平碧中。\n网丝漠漠无形影，误尔触之伤首红。\n艾叶绿花谁翦刻，中藏祸机不可测。",
        "dynasty": "唐",
        "collection_info": null
    },
    {
        "title": "鼓吹曲辞 上之回",
        "author": "卢照邻",
        "content": "回中道路险，萧关烽候多。\n五营屯北地，万乘出西河。\n单于拜玉玺，天子按琱戈。\n振旅汾川曲，秋风横大歌。",
        "dynasty": "唐",
        "collection_info": null
    },
    {
        "title": "鼓吹曲辞 上之回",
        "author": "李白",
        "content": "三十六离宫，楼台与天通。\n阁道步行月，美人愁烟空。\n恩疎宠不及，桃李伤春风。\n淫乐意何极，金舆向回中。\n万乘出黄道，千旗扬彩虹。\n前军细柳北，后骑甘泉东。\n岂问渭川老，宁邀襄野童。\n秋暮瑶池宴，归来乐未穷。",
        "dynasty": "唐",
        "collection_info": null
    },
    {
        "title": "鼓吹曲辞 上之回",
        "author": "李贺",
        "content": "上之回，大旗喜。\n悬虹彗，挞凤尾。\n劒匣破，舞蛟龙。\n蚩尤死，鼓逢逢。\n天高庆雷齐坠地，地无惊烟海千里。",
        "dynasty": "唐",
        "collection_info": null
    },
    {
        "title": "鼓吹曲辞 战城南",
        "author": "卢照邻",
        "content": "将军出紫塞，冒顿在乌贪。\n笳喧雁门北，阵翼龙城南。\n琱弓夜宛转，铁骑晓参潭。\n应须驻白日，为待战方酣。",
        "dynasty": "唐",
        "collection_info": null
    },
    {
        "title": "鼓吹曲辞 战城南",
        "author": "李白",
        "content": "去年战桑干源，今年战葱河道。\n洗兵条支海上波，放马天山雪中草。\n万里长征战，三军尽衰老。\n匈奴以杀戮为耕作，古来唯见白骨黄沙田。\n秦家筑城备胡处，汉家还有烽火然。\n烽火然不息，征战无已时。\n野战格鬬死，败马号鸣向天悲。\n乌鸢啄人肠，衔飞上挂枯树枝。\n士卒涂草莽，将军空尔为。\n乃知兵者是凶器，圣人不得已而用之。",
        "dynasty": "唐",
        "collection_info": null
    },
    {
        "title": "鼓吹曲辞 战城南",
        "author": "刘驾",
        "content": "城南征战多，城北无饥鵶。\n白骨马蹄下，谁言皆有家。\n城前水声苦，倏忽流万古。\n莫争城外地，城裏有闲土。",
        "dynasty": "唐",
        "collection_info": null
    },
    {
        "title": "鼓吹曲辞 战城南二首 一",
        "author": "僧贯休",
        "content": "万里桑干傍，茫茫古蕃壤。\n将军貌顦顇，抚劒悲年长。\n胡兵尚陵逼，久住亦非强。\n邯郸少年辈，箇箇有伎俩。\n拖枪半夜去，雪片大如掌。",
        "dynasty": "唐",
        "collection_info": null
    },
    {
        "title": "鼓吹曲辞 战城南二首 二",
        "author": "僧贯休",
        "content": "碛中有阴兵，战马时惊蹶。\n轻猛李陵心，摧残苏武节。\n黄金锁子甲，风吹色如铁。\n十载不封侯，茫茫向谁说。",
        "dynasty": "唐",
        "collection_info": null
    },
    {
        "title": "鼓吹曲辞 巫山高",
        "author": "郑世翼",
        "content": "巫山凌太清，岧峣类削成。\n霏霏暮雨合，霭霭朝云生。\n危峰入鸟道，深谷泻猿声。\n别有幽栖客，淹留攀桂情。",
        "dynasty": "唐",
        "collection_info": null
    },
    {
        "title": "鼓吹曲辞 巫山高二首 一",
        "author": "沈佺期",
        "content": "巫山峰十二，环合隐昭回。\n俯眺琵琶峡，平看云雨台。\n古槎天外倚，瀑水日边来。\n何忽啼猨夜，荆王枕席开。",
        "dynasty": "唐",
        "collection_info": null
    },
    {
        "title": "鼓吹曲辞 巫山高二首 二",
        "author": "沈佺期",
        "content": "神女向高唐，巫山下夕阳。\n裴回作行雨，婉娈逐荆王。\n电影江前落，雷声峡外长。\n霁云无处所，台馆晓苍苍。",
        "dynasty": "唐",
        "collection_info": null
    },
    {
        "title": "鼓吹曲辞 巫山高",
        "author": "卢照邻",
        "content": "巫山望不极，望望下朝雰。\n莫辨啼猿树，徒看神女云。\n惊涛乱水脉，骤雨暗峰文。\n霑裳即此地，况復远思君。",
        "dynasty": "唐",
        "collection_info": null
    },
    {
        "title": "鼓吹曲辞 巫山高",
        "author": "张循之",
        "content": "巫山高不极，沓沓状奇新。\n暗谷疑风雨，幽岩若鬼神。\n月明三峡曙，潮满二江春。\n为问阳台夕，应知入梦人。",
        "dynasty": "唐",
        "collection_info": null
    },
    {
        "title": "鼓吹曲辞 巫山高",
        "author": "刘方平",
        "content": "楚国巫山秀，清猨日夜啼。\n万重春树合，十二碧峰齐。\n峡出朝云下，江来暮雨西。\n阳台归路直，不畏向家迷。",
        "dynasty": "唐",
        "collection_info": null
    },
    {
        "title": "鼓吹曲辞 巫山高",
        "author": "皇甫冉",
        "content": "巫峡见巴东，迢迢半出空。\n云藏神女馆，雨到楚王宫。\n朝暮泉声落，寒暄树色同。\n清猨不可听，偏在九秋中。",
        "dynasty": "唐",
        "collection_info": null
    },
    {
        "title": "鼓吹曲辞 巫山高",
        "author": "李端",
        "content": "巫山十二峰，皆在碧虚中。\n回合云藏日，霏微雨带风。\n猨声寒过水，树色暮连空。\n愁向高唐望，清秋见楚宫。",
        "dynasty": "唐",
        "collection_info": null
    },
    {
        "title": "鼓吹曲辞 巫山高",
        "author": "于濆",
        "content": "何山无朝云，彼云亦悠扬。\n何山无暮雨，彼雨亦苍茫。\n宋玉恃才者，凭云构高唐。\n自重文赋名，荒淫归楚襄。\n峨峨十二峰，永作妖鬼乡。",
        "dynasty": "唐",
        "collection_info": null
    },
    {
        "title": "鼓吹曲辞 巫山高二首 一",
        "author": "孟郊",
        "content": "巴山上峡重復重，阳台碧峭十二峰。\n荆王猎时逢暮雨，夜卧高丘梦神女。\n轻红流烟湿艳姿，行云飞去明星稀。\n目极魂断望不见，猨啼三声泪霑衣。",
        "dynasty": "唐",
        "collection_info": null
    },
    {
        "title": "鼓吹曲辞 巫山高二首 二",
        "author": "孟郊",
        "content": "见尽数万里，不闻三声猨。\n但飞萧萧雨，中有亭亭魂。\n千载楚襄恨，遗文宋玉言。\n至今青冥裏，云结深闺门。",
        "dynasty": "唐",
        "collection_info": null
    },
    {
        "title": "鼓吹曲辞 巫山高",
        "author": "李贺",
        "content": "碧丛丛，高插天，大江翻澜神曳烟。\n楚魂寻梦风飔然，晓风飞雨生苔钱。\n瑶姬一去一千年，丁香笻竹啼老猨。\n古祠近月蟾桂寒，椒花坠红湿云间。",
        "dynasty": "唐",
        "collection_info": null
    },
    {
        "title": "鼓吹曲辞 巫山高",
        "author": "僧齐己",
        "content": "巫山高，巫女妖。\n雨为暮兮云为朝，楚王顦顇魂欲销。\n秋猨嗥嗥日将夕，红霞紫烟凝老壁。\n千岩万壑花皆坼，但恐芳菲无正色。\n不知今古行人行，几人经此无秋情。\n云深庙远不可觅，十二峰头插天碧。",
        "dynasty": "唐",
        "collection_info": null
    },
    {
        "title": "鼓吹曲辞 将进酒",
        "author": "李白",
        "content": "君不见黄河之水天上来，奔流到海不復回。\n君不见高堂明镜悲白髮，朝如青丝暮成雪。\n人生得意须尽欢，莫使金尊空对月。\n天生我材必有用，千金散尽还復来。\n烹羊宰牛且为乐，会须一饮三百杯。\n岑夫子，丹丘生，将进酒，杯莫停。\n与君歌一曲，请君为我侧耳听。\n钟鼓馔玉不足贵，但愿长醉不復醒。\n古来圣贤皆寂寞，惟有饮者留其名。\n陈王昔时宴平乐，斗酒十千恣欢谑。\n主人何为言少钱，径须酤取对君酌。\n五花马，千金裘，呼儿将出换美酒，与尔同销万古愁。",
        "dynasty": "唐",
        "collection_info": null
    },
    {
        "title": "鼓吹曲辞 将进酒",
        "author": "李贺",
        "content": "将进酒，将进酒。\n酒中有毒酖主父，言之主父伤主母。\n母为妾地父妾天，仰天俯地不忍言。\n佯为僵踣主父前，主父不知加妾鞭。\n旁人知妾为主说，主将泪洗鞭头血。\n推摧主母牵下堂，扶妾遣升堂上床。\n将进酒，酒中无毒令主寿。\n愿主回思归主母，遣妾如此事主父。\n妾为此事人偶知，自惭不密方自悲。\n主今颠倒安置妾，贪天僭地谁不为。",
        "dynasty": "唐",
        "collection_info": null
    },
    {
        "title": "鼓吹曲辞 将进酒",
        "author": "李贺",
        "content": "瑠璃钟，琥珀浓，小槽酒滴真珠红。\n烹龙炮凤玉脂泣，罗屏绣幕围香风。\n吹龙笛，击鼍鼓，皓齿歌，细腰舞。\n况是青春日将暮，桃花乱落如红雨。\n劝君终日酩酊醉，酒不到刘伶坟上土。",
        "dynasty": "唐",
        "collection_info": null
    },
    {
        "title": "鼓吹曲辞 君马黄",
        "author": "李白",
        "content": "君马黄，我马白。\n马色虽不同，人心本无隔。\n共作游冶盘，双行洛阳陌。\n长劒既照曜，高冠何赩赫。\n各有千金裘，俱为五侯客。\n猛虎落陷穽，壮夫时屈厄。\n相知在急难，独好亦何益。",
        "dynasty": "唐",
        "collection_info": null
    },
    {
        "title": "鼓吹曲辞 芳树",
        "author": "沈佺期",
        "content": "何地早芳菲？宛在长门殿。\n夭桃色若绶，秾李光如练。\n啼鸟弄花疎，游蠭饮香徧。\n叹息春风起，飘零君不见。",
        "dynasty": "唐",
        "collection_info": null
    },
    {
        "title": "鼓吹曲辞 芳树",
        "author": "卢照邻",
        "content": "芳树本多奇，年华復在斯。\n结翠成新幄，开红满旧枝。\n风归花历乱，日度影参差。\n容色朝朝落，思君君不知。",
        "dynasty": "唐",
        "collection_info": null
    },
    {
        "title": "鼓吹曲辞 芳树",
        "author": "徐彦伯",
        "content": "玉花珍簟上，金缕画屏开。\n晓月怜筝柱，春风忆镜台。\n筝柱春风吹晓月，芳树落花朝暝歇。\n藳砧刀头未有时，攀条拭泪坐相思。",
        "dynasty": "唐",
        "collection_info": null
    },
    {
        "title": "鼓吹曲辞 芳树",
        "author": "韦应物",
        "content": "迢迢芳园树，列映清池曲。\n对此伤人心，还如故时绿。\n风条洒余霭，露叶承新旭。\n佳人不再攀，下有往来躅。",
        "dynasty": "唐",
        "collection_info": null
    },
    {
        "title": "鼓吹曲辞 芳树",
        "author": "元稹",
        "content": "芳树已寥落，孤英尤可嘉。\n可怜团团叶，盖覆深深花。\n游蠭竞攒刺，鬬雀亦纷拏。\n天生细碎物，不爱好光华。\n非无歼殄法，念尔有生涯。\n春雷一声发，惊燕亦惊蛇。\n清池养神蔡，已復长虾蟆。\n雨露贵平施，吾其春草芽。",
        "dynasty": "唐",
        "collection_info": null
    },
    {
        "title": "鼓吹曲辞 芳树",
        "author": "罗隐",
        "content": "细蘂慢逐风，暖香闲破鼻。\n青帝固有心，时时动人意。\n去年高枝犹压地，今年低枝已顦顇。\n吾所以见造化之权，变通之理。\n春夏作头，秋冬为尾。\n循环反覆无穷已，今生长短同一轨。\n若使威可以制，力可以止，秦皇不肯敛手下沙丘，孟贲不合低头入蒿里。\n伊人彊猛犹如此，顾我劳生何足恃？\n但愿开素袍，倾绿蚁，陶陶兀兀大醉于青冥白昼间。\n任他上是天，下是地。",
        "dynasty": "唐",
        "collection_info": null
    },
    {
        "title": "鼓吹曲辞 有所思",
        "author": "沈佺期",
        "content": "君子事行役，再空芳岁期。\n美人旷延伫，万里浮云思。\n园槿绽红艳，郊桑柔绿滋。\n坐看长夏晚，秋月生罗帏。",
        "dynasty": "唐",
        "collection_info": null
    },
    {
        "title": "鼓吹曲辞 有所思",
        "author": "李白",
        "content": "我思仙人，乃在碧海之东隅。\n海寒多天风，白波连山倒蓬壶。\n长鲸喷涌不可涉，抚心茫茫泪如珠。\n西来青鸟东飞去，愿寄一书谢麻姑。",
        "dynasty": "唐",
        "collection_info": null
    },
    {
        "title": "鼓吹曲辞 有所思",
        "author": "孟郊",
        "content": "桔槔烽火昼不灭，客路迢迢信难越。\n古镇刀攒万片霜，寒江浪起千堆雪。\n此时西去定如何，空使南心远凄切。",
        "dynasty": "唐",
        "collection_info": null
    },
    {
        "title": "鼓吹曲辞 有所思",
        "author": "卢仝",
        "content": "当时我醉美人家，美人颜色娇如花。\n今日美人弃我去，青楼珠箔天之涯。\n天涯娟娟常娥月，三五二八盈又缺。\n翠眉蝉鬓生别离，一望不见心断绝。\n心断绝，几千里，梦中醉卧巫山云。\n觉来泪滴湘江水，湘江两岸花木深。\n美人不见愁人心，含愁更奏绿绮琴，调高弦绝无知音。\n美人兮美人！不知为暮雨兮为朝云。\n相思一夜梅花发，忽到窗前疑是君。",
        "dynasty": "唐",
        "collection_info": null
    },
    {
        "title": "鼓吹曲辞 有所思",
        "author": "韦应物",
        "content": "借问江上柳，青青为谁春。\n空游昨日地，不见昨日人。\n缭绕万家井，往来车马尘。\n莫道无相识，要非心所亲。",
        "dynasty": "唐",
        "collection_info": null
    },
    {
        "title": "鼓吹曲辞 有所思",
        "author": "刘氏云",
        "content": "朝亦有所思，暮亦有所思。\n登楼望君处，蔼蔼浮云飞。\n浮云遮却阳关道，向晚谁知妾怀抱。\n玉井苍苔春院深，桐花落地无人扫。",
        "dynasty": "唐",
        "collection_info": null
    },
    {
        "title": "鼓吹曲辞 雉子班",
        "author": "李白",
        "content": "辟邪伎作鼓吹惊，雉子班之奏曲成。\n喔咿振迅欲飞鸣，扇锦翼，雄风生。\n双雌同饮啄，趫悍谁能争。\n乍向草中耿介死，不求黄金笼下生。\n天地至广大，何惜遂物情。\n善卷让天子，务光亦逃名。\n所贵旷士怀，朗然合太清。",
        "dynasty": "唐",
        "collection_info": null
    },
    {
        "title": "鼓吹曲辞 临高台",
        "author": "褚亮",
        "content": "高台暂俯临，飞翼耸轻音。\n浮光随日度，漾影逐波深。\n迥瞰周平野，开怀畅远襟。\n独此三休上，还伤千岁心。",
        "dynasty": "唐",
        "collection_info": null
    },
    {
        "title": "鼓吹曲辞 临高台",
        "author": "王勃",
        "content": "临高台，高台迢递绝浮埃。\n瑶轩绮构何崔嵬，鸾歌凤吹清且哀。\n俯瞰长安道，萋萋御沟草。\n斜对甘泉路，苍苍茂陵树。\n高台四望同，帝乡佳气郁葱葱。\n紫阁丹楼纷照曜，璧房锦殿相玲珑。\n东弥长乐观，西指未央宫。\n赤城映朝日，绿树摇春风。\n旗亭百队开新市，甲第千甍分戚里。\n朱轮翠盖不胜春，迭树层楹相对起。\n復有青楼大道中，绣户文窗雕绮栊。\n锦衣昼不襞，罗帏夕未空。\n歌屏朝揜翠，妆镜晚窥红。\n为吾安宝髻，蛾眉罢花丛。\n狭路尘间黯将暮，云间月色明如素。\n鸳鸯池上两两飞，凤皇楼下双双度。\n物色正如此，佳期那不顾。\n银鞍绣毂盛繁华，可怜今夜宿倡家。\n倡家少妇不须嚬，东园桃李片时春。\n君看旧日高台处，柏梁铜雀生黄尘。",
        "dynasty": "唐",
        "collection_info": null
    },
    {
        "title": "鼓吹曲辞 临高台",
        "author": "僧贯休",
        "content": "凉风吹远念，使我升高台。\n宁知数片云，不是旧山来。\n故人天一涯，久客殊未回。\n雁来不得书，空寄声哀哀。",
        "dynasty": "唐",
        "collection_info": null
    },
    {
        "title": "鼓吹曲辞 黄雀行",
        "author": "庄南杰",
        "content": "穿屋穿墙不知止，争树争巢入营死。\n林间公子挟弹弓，一丸致毙花丛裏。\n小雏黄口未有知，青天不解高高飞。\n虞人设网当要路，白日啾嘲祸万机。",
        "dynasty": "唐",
        "collection_info": null
    },
    {
        "title": "鼓吹曲辞 钓竿篇",
        "author": "沈佺期",
        "content": "朝日敛红烟，垂竿向绿川。\n人疑天上坐，鱼似镜中悬。\n避檝时惊透，猜钩每误牵。\n湍危不理辖，潭静欲留船。\n钓玉君徒尚，征金我未贤。\n为看芳饵下，贪得会无全。",
        "dynasty": "唐",
        "collection_info": null
    },
    {
        "title": "鼓吹曲辞 凯歌六首 一",
        "author": "岑参",
        "content": "汉将承恩西破戎，捷书先奏未央宫。\n天子预开麟阁待，祗今谁数贰师功。",
        "dynasty": "唐",
        "collection_info": null
    },
    {
        "title": "鼓吹曲辞 凯歌六首 二",
        "author": "岑参",
        "content": "官军西出过楼兰，营幕傍临月窟寒。\n蒲海晓霜凝劒尾，葱山夜雪扑旌竿。",
        "dynasty": "唐",
        "collection_info": null
    },
    {
        "title": "鼓吹曲辞 凯歌六首 三",
        "author": "岑参",
        "content": "鸣笳擂鼓拥回军，破国平蕃昔未闻。\n大夫鹊印摇边月，天将龙旗掣海云。",
        "dynasty": "唐",
        "collection_info": null
    },
    {
        "title": "鼓吹曲辞 凯歌六首 四",
        "author": "岑参",
        "content": "月落辕门鼓角鸣，千羣面缚出蕃城。\n洗兵鱼海云迎阵，秣马龙堆月照营。",
        "dynasty": "唐",
        "collection_info": null
    },
    {
        "title": "鼓吹曲辞 凯歌六首 五",
        "author": "岑参",
        "content": "蕃军遥见汉家营，满谷连山徧哭声。\n万箭千刀一夜杀，平明流血浸空城。",
        "dynasty": "唐",
        "collection_info": null
    },
    {
        "title": "鼓吹曲辞 凯歌六首 六",
        "author": "岑参",
        "content": "暮雨旌旗湿未干，胡尘白草日光寒。\n昨日将军连晓战，蕃军只见马空鞍。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 晋阳武",
        "author": "柳宗元",
        "content": "晋阳武，奋义威。\n炀之渝，德焉归。\n氓毕屠，绥者谁。\n皇烈烈，专天机。\n号以仁，扬其旗。\n日之升，九土晞。\n斥田圻，流洪辉。\n有其二，翼余隋。\n斮枭骜，连熊螭。\n枯以肉，勍者羸。\n后土荡，玄穹弥。\n合之育，莽然施。\n惟德辅，庆无期。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 兽之穷",
        "author": "柳宗元",
        "content": "兽之穷，奔大麓。\n天厚黄德，狙犷服。\n甲之櫜弓，弭矢箙。\n皇旅靖，敌逾蹙。\n自亡其徒，匪予戮。\n屈𧹁猛，虔栗栗。\n縻以尺组，噉以秩。\n黎之阳，土茫茫。\n富兵戎，盈仓箱。\n乏者德，莫能享。\n驱豺兕，授我疆。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 战武牢",
        "author": "柳宗元",
        "content": "战武牢，动河朔。\n逆之助，图掎角。\n怒鷇麛，抗乔岳。\n翘萌牙，傲霜雹。\n王谋内定，申掌握。\n铺施芟夷，二主缚。\n惮华戎，廓封略。\n命之瞢，卑以斮。\n归有德，唯先觉。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 泾水黄",
        "author": "柳宗元",
        "content": "泾水黄，陇野茫。\n负太白，腾天狼。\n有鸟鸷立，羽翼张。\n钩喙决前，鉅趯傍。\n怒飞饥啸，翾不可当。\n老雄死，子復良。\n巢岐饮渭，肆翱翔。\n顿地纮，提天纲。\n列缺掉帜，招摇耀铓。\n鬼神来助，梦嘉祥。\n脑涂原野，魂飞扬。\n星辰復，恢一方。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 奔鲸沛",
        "author": "柳宗元",
        "content": "奔鲸沛，荡海垠。\n吐霓翳日，腥浮云。\n帝怒下顾，哀垫昏。\n[授]以神柄，推元臣。\n手援天矛，截修鳞。\n披攘蒙霿，开海门。\n地平水静，浮天垠。\n羲和显耀，乘清氛。\n赫炎溥畅，融大钧。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 苞枿",
        "author": "柳宗元",
        "content": "苞枿𪒶矣，惟根之蟠。\n弥巴蔽荆，负南极以安。\n曰我旧梁氏，辑绥艰难。\n江汉之阻，都邑固以完。\n圣人作，神武用。\n有臣勇智，奋不以众。\n投迹死地，谋猷纵。\n化敌为家，虑则中。\n浩浩海裔，不威而同。\n系缧降王，定厥功。\n澶漫万里，宣唐风。\n蛮夷九译，咸来从。\n凯旋金奏，象形容。\n震赫万国，罔不龚。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 河右平",
        "author": "柳宗元",
        "content": "河右澶漫，顽为之魁。\n王师如雷震，昆崙以颓。\n上聋下聪，骜不可迴。\n助雠抗有德，惟人之灾。\n乃溃乃奋，执缚归厥命。\n万室蒙其仁，一夫则病。\n濡以鸿泽，皇之圣。\n威畏德怀，功以定。\n顺之于理，物咸遂厥性。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 铁山碎",
        "author": "柳宗元",
        "content": "铁山碎，大漠舒。\n二虏劲，连穹庐。\n背北海，专坤隅。\n岁来侵边，或傅于都。\n天子命元帅，奋其雄图。\n破定襄，降魁渠。\n穷竟窟宅，斥余吾。\n百蛮破胆，边氓苏。\n威武辉耀，明鬼区。\n利泽弥万祀，功不可踰。\n官臣拜手，惟帝之谟。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 靖本邦",
        "author": "柳宗元",
        "content": "本邦伊晋，惟时不靖。\n根柢之摇，枝叶攸病。\n守臣不任，勚于神圣。\n惟钺之兴，翦焉则定。\n洪惟我理，式和以敬。\n羣顽既夷，庶绩咸正。\n皇谟载大，惟人之庆。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 吐谷浑",
        "author": "柳宗元",
        "content": "吐谷浑盛彊，背西海以夸。\n岁侵扰我疆，退匿险且遐。\n帝谓神武师，往征靖皇家。\n烈烈斾其旗，熊虎杂龙蛇。\n王旅千万人，衔枚默无譁。\n束刃踰山徼，张翼纵漠沙。\n一举刈羶腥，尸骸积如麻。\n除恶务本根，况敢遗萌芽。\n洋洋西海水，威命穷天涯。\n系虏来王都，犒乐穷休嘉。\n登高望还师，竟野如春华。\n行者靡不归，亲戚讙要遮。\n凯旋献清庙，万国思无邪。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 高昌",
        "author": "柳宗元",
        "content": "曲氏雄西北，别绝臣外区。\n既恃远且险，纵傲不我虞。\n烈烈王者师，熊螭以为徒。\n龙旗飜海浪，驲骑驰坤隅。\n贲育搏婴儿，一扫不復余。\n平沙际天极，但见黄云驱。\n臣靖执长缨，智勇伏囚拘。\n文皇南面坐，夷狄千羣趋。\n咸称天子神，往古不得俱。\n献号天可汗，以覆我国都。\n兵戎不交害，各保性与躯。",
        "dynasty": "唐",
        "collection_info": null
    },
    {
        "title": "鼓吹曲辞 鼓吹铙歌 东蛮",
        "author": "柳宗元",
        "content": "东蛮有谢氏，冠带理海中。\n自言我异世，虽圣莫能通。\n王卒如飞翰，鹏鶱骇羣龙。\n轰然自天坠，乃信神武功。\n繫虏君臣人，累累来自东。\n无思不服从，唐业如山崇。\n百辟拜稽首，咸愿图形容。\n如周王会书，永永传无穷。\n睢盱万状乖，咿嗢九译重。\n广轮抚四海，浩浩知皇风。\n歌诗铙鼓间，以壮我元戎。",
        "dynasty": "唐",
        "collection_info": null
    },
    {
        "title": "横吹曲辞 陇头",
        "author": "张籍",
        "content": "陇头已断人不行，胡骑夜入凉州城。\n汉家处处格鬬死，一朝尽没陇西地。\n驱我边人胡中去，散放牛羊食禾黍。\n去年中国养子孙，今着毡裘学胡语。\n谁能更使李轻车，收取凉州属汉家。",
        "dynasty": "唐",
        "collection_info": null
    },
    {
        "title": "横吹曲辞 陇头吟",
        "author": "王维",
        "content": "长安少年游侠客，夜上戍楼看太白。\n陇头明月迥临关，陇上行人夜吹笛。\n关西老将不胜愁，驻马听之双泪流。\n身经大小百余战，麾下偏裨万户侯。\n苏武纔为典属国，节旄空尽海西头。",
        "dynasty": "唐",
        "collection_info": null
    },
    {
        "title": "横吹曲辞 陇头吟",
        "author": "翁绶",
        "content": "陇水潺湲陇树黄，征人陇上尽思乡。\n马嘶斜日朔风急，雁过寒云边思长。\n残月出林明劒戟，平沙隔水见牛羊。\n横行俱足封侯者，谁斩楼兰献未央。",
        "dynasty": "唐",
        "collection_info": null
    },
    {
        "title": "横吹曲辞 陇头水",
        "author": "杨师道",
        "content": "陇头秋月明，陇水带关城。\n笳添离别曲，风送断肠声。\n映雪峰犹暗，乘冰马屡惊。\n雾中寒雁至，沙上转蓬轻。\n天山传羽檄，汉地急征兵。\n阵开都护道，劒聚伏波营。\n于兹觉无度，方共濯胡缨。",
        "dynasty": "唐",
        "collection_info": null
    },
    {
        "title": "横吹曲辞 陇头水",
        "author": "卢照邻",
        "content": "陇坂高无极，征人一望乡。\n关河别去水，沙塞断归肠。\n马繫千年树，旌悬九月霜。\n从来共呜咽，皆是为勤王。",
        "dynasty": "唐",
        "collection_info": null
    },
    {
        "title": "横吹曲辞 陇头水",
        "author": "王建",
        "content": "陇水何年陇头别，不在山中亦呜咽。\n征人塞耳马不行，未到陇头闻水声。\n谓是西流入蒲海，还闻北海绕龙城。\n陇东陇西多屈曲，野麋饮水长簇簇。\n胡兵夜回水傍住，忆着来时磨劒处。\n向前无井復无泉，放马回看陇头树。",
        "dynasty": "唐",
        "collection_info": null
    },
    {
        "title": "横吹曲辞 陇头水",
        "author": "于濆",
        "content": "借问陇头水，终年恨何事。\n深疑呜咽声，中有征人泪。\n昨日上山下，达曙不能寐。\n何处接长波？东流入清渭。",
        "dynasty": "唐",
        "collection_info": null
    },
    {
        "title": "横吹曲辞 陇头水 一",
        "author": "僧皎然",
        "content": "陇头心欲绝，陇水不堪闻。\n碎影摇枪垒，寒声咽帐军。\n素从盐海积，绿带柳城分。\n日落天边望，逶迤入塞云。",
        "dynasty": "唐",
        "collection_info": null
    },
    {
        "title": "横吹曲辞 陇头水 二",
        "author": "僧皎然",
        "content": "秦陇逼氐羌，征人去未央。\n如何幽咽水，幷欲断君肠。\n西注悲穷漠，东分忆故乡。\n旅魂声搅乱，无梦到辽阳。",
        "dynasty": "唐",
        "collection_info": null
    },
    {
        "title": "横吹曲辞 陇头水",
        "author": "鲍溶",
        "content": "陇头水，千古不堪闻。\n生归苏属国，死别李将军。\n细响风凋草，清哀雁落云。",
        "dynasty": "唐",
        "collection_info": null
    },
    {
        "title": "横吹曲辞 陇头水",
        "author": "罗隐",
        "content": "借问陇头水，年年恨何事。\n全疑呜咽声，中有征人泪。\n自古无长策，况我非深智。\n何计谢潺湲，一宵空不寐。",
        "dynasty": "唐",
        "collection_info": null
    },
    {
        "title": "横吹曲辞 出关",
        "author": "魏征",
        "content": "中原还逐鹿，投笔事戎轩。\n纵横计不就，慷慨志犹存。\n策杖谒天子，驱马出关门。\n请缨羁南越，凭轼下东藩。\n郁纡陟高岫，出没望平原。\n古木吟寒鸟，空山啼夜猨。\n既伤千里目，还惊九折魂。\n岂不惮艰险，深怀国士恩。\n季布无二诺，侯嬴重一言。\n人生感意气，功名谁復论。",
        "dynasty": "唐",
        "collection_info": null
    },
    {
        "title": "横吹曲辞 入关",
        "author": "贾驰",
        "content": "河上微风来，关头树初湿。\n今朝关城吏，又见孤客入。\n上国谁与期，西来徒自急。",
        "dynasty": "唐",
        "collection_info": null
    },
    {
        "title": "横吹曲辞 入关",
        "author": "张祜",
        "content": "都城连百二，雄险北回环。\n地势遥尊岳，河流侧让关。\n秦皇曾虎视，汉祖亦龙颜。\n何事枭凶辈，干戈自不闲。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "窦威",
        "content": "匈奴屡不平，汉将欲纵横。\n看云方结阵，却月始连营。\n潜军度马邑，扬斾掩龙城。\n会勒燕然石，方传车骑名。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "陈子昂",
        "content": "忽闻天上将，关塞重横行。\n始返楼兰国，还向朔方城。\n黄金装战马，白羽集神兵。\n星月开天阵，山川列地营。\n晚风吹画角，春色耀飞旌。\n宁知班定远，独是一书生。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "张易之",
        "content": "侠客重恩光，骢马饰金装。\n瞥闻传羽檄，驰突救边荒。\n转战磨筓地，横行戴斗乡。\n将军占太白，小妇怨流黄。\n騕褭青丝骑，娉婷红粉妆。\n一春莺度曲，八月雁成行。\n谁堪坐秋思，罗袖拂空床。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "沈佺期",
        "content": "十年通大漠，万里出长平。\n寒日生戈劒，阴云摇斾旌。\n饥乌啼旧垒，疲马恋空城。\n辛苦[皋兰]北，胡霜损汉兵。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "王维",
        "content": "居延城外猎天骄，白草连天野火烧。\n暮云空碛时驱马，秋日平原好射鵰。\n护羌校尉朝乘障，破虏将军夜渡辽。\n玉靶角弓珠勒马，汉家将赐霍嫖姚。",
        "dynasty": "唐",
        "collection_info": null
    },
    {
        "title": "横吹曲辞 出塞 一",
        "author": "王昌龄",
        "content": "秦时明月汉时关，万里长征人未还。\n但使龙城飞将在，不教胡马度阴山。",
        "dynasty": "唐",
        "collection_info": null
    },
    {
        "title": "横吹曲辞 出塞 二",
        "author": "王昌龄",
        "content": "白花垣上望京师，黄河水流无尽时。\n穷秋旷野行人绝，马首东来知是谁。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "马戴",
        "content": "金带连环束战袍，马头衝雪度临洮。\n卷旗夜劫单于帐，乱斫胡兵缺宝刀。",
        "dynasty": "唐",
        "collection_info": null
    },
    {
        "title": "横吹曲辞 前出塞九首 一",
        "author": "杜甫",
        "content": "戚戚去故里，悠悠赴交河。\n公家有程期，亡命婴祸罗。\n君已富土境，开边一何多？\n弃绝父母恩，吞声行负戈。",
        "dynasty": "唐",
        "collection_info": null
    },
    {
        "title": "横吹曲辞 前出塞九首 二",
        "author": "杜甫",
        "content": "出门日已远，不受徒旅欺。\n骨肉恩岂断，男儿死无时。\n走马脱辔头，手中挑青丝。\n捷下万仞冈，俯身试搴旗。",
        "dynasty": "唐",
        "collection_info": null
    },
    {
        "title": "横吹曲辞 前出塞九首 三",
        "author": "杜甫",
        "content": "磨刀呜咽水，水赤刃伤手。\n欲轻肠断声，心绪乱已久。\n丈夫誓许国，愤惋復何有？\n功名图麒麟，战骨当速朽。",
        "dynasty": "唐",
        "collection_info": null
    },
    {
        "title": "横吹曲辞 前出塞九首 四",
        "author": "杜甫",
        "content": "送徒既有长，远戍亦有身。\n生死向前去，不劳吏怒嗔。\n路逢相识人，附书与六亲。\n哀哉两决绝，不復同苦辛。",
        "dynasty": "唐",
        "collection_info": null
    },
    {
        "title": "横吹曲辞 前出塞九首 五",
        "author": "杜甫",
        "content": "迢迢万余里，领我赴三军。\n军中异苦乐，主将宁尽闻。\n隔河见胡骑，倏忽数百羣。\n我始为奴仆，几时树功勋。",
        "dynasty": "唐",
        "collection_info": null
    },
    {
        "title": "横吹曲辞 前出塞九首 六",
        "author": "杜甫",
        "content": "挽弓当挽彊，用箭当用长。\n射人先射马，擒贼先擒王。\n杀人亦有限，列国自有疆。\n苟能制侵陵，岂在多杀伤。",
        "dynasty": "唐",
        "collection_info": null
    },
    {
        "title": "横吹曲辞 前出塞九首 七",
        "author": "杜甫",
        "content": "驱马天雨雪，军行入高山。\n径危抱寒石，指落曾冰间。\n已去汉月远，何时筑城还？\n浮云暮南征，可望不可攀。",
        "dynasty": "唐",
        "collection_info": null
    },
    {
        "title": "横吹曲辞 前出塞九首 八",
        "author": "杜甫",
        "content": "单于寇我垒，百里风尘昏。\n雄劒四五动，彼军为我奔。\n虏其名王归，繫颈授辕门。\n潜身备行列，一胜何足论。",
        "dynasty": "唐",
        "collection_info": null
    },
    {
        "title": "横吹曲辞 前出塞九首 九",
        "author": "杜甫",
        "content": "从军十年余，能无分寸功。\n众人贵苟得，欲语羞雷同。\n中原有鬬争，况在狄与戎。\n丈夫四方志，安可辞固穷。",
        "dynasty": "唐",
        "collection_info": null
    },
    {
        "title": "横吹曲辞 后出塞五首 一",
        "author": "杜甫",
        "content": "男儿生世间，及壮当封侯。\n战伐有功业，焉能守旧丘。\n召募赴蓟门，军动不可留。\n千金买马鞭，百金装刀头。\n闾里送我行，亲戚拥道周。\n斑白居上列，酒酣进庶羞。\n少年别有赠，含笑看吴钩。",
        "dynasty": "唐",
        "collection_info": null
    },
    {
        "title": "横吹曲辞 后出塞五首 二",
        "author": "杜甫",
        "content": "朝进东门营，暮上河阳桥。\n落日照大旗，马鸣风萧萧。\n平沙列万幕，部伍各见招。\n中天悬明月，令严夜寂寥。\n悲笳数声动，壮士惨不骄。\n借问大将谁，恐是霍嫖姚。",
        "dynasty": "唐",
        "collection_info": null
    },
    {
        "title": "横吹曲辞 后出塞五首 三",
        "author": "杜甫",
        "content": "古人重守边，今人重高勋。\n岂知英雄主，出师亘长云。\n六合已一家，四夷且孤军。\n遂使貔虎士，奋身勇所闻。\n拔劒击大荒，日牧胡马羣。\n誓开玄冥北，持以奉吾君。",
        "dynasty": "唐",
        "collection_info": null
    },
    {
        "title": "横吹曲辞 后出塞五首 四",
        "author": "杜甫",
        "content": "献凯日继踵，两蕃静无虞。\n渔阳豪侠地，击鼓吹笙竽。\n云帆转辽海，粳稻来东吴。\n越罗与楚练，照耀舆台躯。\n主将位益崇，气骄陵上都。\n边人不敢议，议者死路衢。",
        "dynasty": "唐",
        "collection_info": null
    },
    {
        "title": "横吹曲辞 后出塞五首 五",
        "author": "杜甫",
        "content": "我本良家子，出师亦多门。\n将骄益愁思，身贵不足论。\n跃马二十年，恐辜明主恩。\n坐见幽州骑，长驱河洛昏。\n中夜间道归，故里但空村。\n恶名幸脱免，穷老无儿孙。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "皇甫冉",
        "content": "吹角出塞门，前瞻即胡地。\n三军尽回首，皆洒望乡泪。\n转念关山长，行看风景异。\n由来征戍客，各负轻生义。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "王之涣",
        "content": "黄砂直上白云间，一片孤城万仞山。\n羌笛何须怨杨柳，春风不度玉门关。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "耿[湋]",
        "content": "汉家边事重，窦宪出临戎。\n绝漠秋山在，阳关旧路通。\n列营依茂草，吹角向高风。\n更就燕然石，看铭破虏功。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "张籍",
        "content": "秋塞雪初下，将军远出师。\n分营长记火，放马不收旗。\n月冷边帐湿，沙昏夜探迟。\n征人皆白首，谁见灭胡时。",
        "dynasty": "唐",
        "collection_info": null
    },
    {
        "title": "横吹曲辞 出塞",
        "author": "刘驾",
        "content": "胡风不开花，四气多作雪。\n北人尚冻死，况我本南越。\n古来犬羊地，巡狩无遗辙。\n九土耕不尽，武皇犹征伐。\n中天有高阁，图画何时歇？\n坐恐塞上山，低于砂中骨。",
        "dynasty": "唐",
        "collection_info": null
    },
    {
        "title": "横吹曲辞 出塞曲",
        "author": "刘济",
        "content": "将军在重围，音信绝不通。\n羽书如流星，飞人甘泉宫。\n倚是幷州儿，少年心胆雄。\n一朝随召募，百战争王公。\n去年桑干北，今年桑干东。\n死是征人死，功是将军功。\n汗马牧秋月，疲兵卧霜风。\n仍闻左贤王，更欲图云中。",
        "dynasty": "唐",
        "collection_info": null
    },
    {
        "title": "横吹曲辞 出塞曲 一",
        "author": "于鹄",
        "content": "微雪将军出，吹笳天未明。\n观兵登古戍，斩将对双旌。\n分阵瞻山势，潜军制马鸣。\n如今新史上，已有灭胡名。",
        "dynasty": "唐",
        "collection_info": null
    },
    {
        "title": "横吹曲辞 出塞曲 二",
        "author": "于鹄",
        "content": "单于骄爱猎，放火到军城。\n待月调新弩，防秋置远营。\n空山朱戟影，寒碛铁衣声。\n逢着降胡说，阴山有伏兵。",
        "dynasty": "唐",
        "collection_info": null
    },
    {
        "title": "横吹曲辞 出塞曲 一",
        "author": "僧贯休",
        "content": "埽尽狂胡迹，回戈望故关。\n相逢唯死鬬，岂易得生还。\n纵宴参胡乐，收兵过雪山。\n不封十万户，此事亦应闲。",
        "dynasty": "唐",
        "collection_info": null
    },
    {
        "title": "横吹曲辞 出塞曲 二",
        "author": "僧贯休",
        "content": "玉帐将军意，慇懃把酒论。\n功高宁在我，阵没与招魂。\n塞色干戈束，军容喜气屯。\n男儿今始是，敢出玉关门。",
        "dynasty": "唐",
        "collection_info": null
    },
    {
        "title": "横吹曲辞 出塞曲 三",
        "author": "僧贯休",
        "content": "回首陇山头，连天草木秋。\n圣君应入梦，半路遣封侯。\n水不担阴雪，柴令倒戍楼。\n归来麟阁上，春色满皇州。",
        "dynasty": "唐",
        "collection_info": null
    },
    {
        "title": "横吹曲辞 入塞",
        "author": "刘希夷",
        "content": "将军陷虏围，边务息戎机。\n霜雪交河尽，旌旗入塞飞。\n晓光随马度，春色伴人归。\n课绩朝明主，临轩拜武威。",
        "dynasty": "唐",
        "collection_info": null
    },
    {
        "title": "横吹曲辞 入塞曲",
        "author": "耿[湋]",
        "content": "将军带十围，重锦制戎衣。\n猨臂销弓力，虬鬚长劒威。\n首登平乐宴，新破大宛归。\n楼上姝姬笑，门前问客稀。\n暮烽玄菟急，秋草紫骝肥。\n未奉君主诏，高槐昼掩扉。",
        "dynasty": "唐",
        "collection_info": null
    },
    {
        "title": "横吹曲辞 入塞曲 一",
        "author": "僧贯休",
        "content": "单于烽火动，都护去天涯。\n别赐黄金甲，亲临白玉墀。\n塞垣须静谧，师旅审安危。\n定远条支宠，如今胜古时。",
        "dynasty": "唐",
        "collection_info": null
    },
    {
        "title": "横吹曲辞 入塞曲 二",
        "author": "僧贯休",
        "content": "方见将军贵，分明对冕旒。\n圣恩如远被，狂虏不难收。\n臣节唯期死，功勋敢望侯。\n终辞修里第，从此出皇州。",
        "dynasty": "唐",
        "collection_info": null
    },
    {
        "title": "横吹曲辞 入塞曲 三",
        "author": "僧贯休",
        "content": "百里精兵动，参差便渡辽。\n如何好白日，亦照此天骄。\n远树深疑贼，惊蓬迥似鵰。\n凯歌何日唱？碛路共天遥。",
        "dynasty": "唐",
        "collection_info": null
    },
    {
        "title": "横吹曲辞 入塞曲 一",
        "author": "沈彬",
        "content": "欲为皇王服远戎，万人金甲鼓鼙中。\n阵云暗塞三边黑，兵血愁天一片红。\n半夜飜营旗搅月，深秋防戍劒磨风。\n谤书未及明君爇，卧骨将军已殁功。",
        "dynasty": "唐",
        "collection_info": null
    },
    {
        "title": "横吹曲辞 入塞曲 二",
        "author": "沈彬",
        "content": "苦战沙间卧箭痕，戍楼闲上望星文。\n生希国泽分偏将，死夺河源荅圣君。\n鸢觑败兵眠白草，马惊边鬼哭阴云。\n功多地远无人纪，汉阁笙歌日又曛。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "卢照邻",
        "content": "倡楼启曙扉，园柳正依依。\n鸟鸣知岁隔，条变识春归。\n露叶疑啼脸，风花乱舞衣。\n攀折聊将寄，军中书信稀。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "沈佺期",
        "content": "玉窗朝日映，罗帐春风吹。\n拭泪攀杨柳，长条宛地垂。\n白花飞历乱，黄鸟思参差。\n妾自肝肠断，旁人那得知。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "乔知之",
        "content": "可怜濯濯春杨柳，攀折将来就纤手。\n妾容与此同盛衰，何必君恩独能久。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "刘宪",
        "content": "沙塞三河道，金闺二月春。\n碧烟杨柳色，红粉绮罗人。\n露叶怜啼脸，风花思舞巾。\n攀持君不见，为听曲中新。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "崔湜",
        "content": "二月风光半，三边戍不还。\n年华妾自惜，杨柳为君攀。\n落絮缘衫袖，垂条拂髻鬟。\n那堪音信断，流涕望阳关。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "韦承庆",
        "content": "万里边城地，三春杨柳节。\n叶似镜中眉，花如关外雪。\n征人远乡思，倡妇高楼别。\n不忍掷年华，含情寄攀折。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "欧阳瑾",
        "content": "垂柳拂妆台，葳蕤叶半开。\n年华枝上见，边思曲中来。\n嫩色宜新雨，轻花伴落梅。\n朝朝倦攀折，征戍几时回。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "张祜",
        "content": "红粉青楼曙，垂杨仲月春。\n怀君重攀折，非妾妒腰身。\n舞带萦丝断，娇娥向叶嚬。\n横吹凡几曲，独自最愁人。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "张九龄",
        "content": "纤纤折杨柳，持此寄情人。\n一枝何足贵，怜是故园春。\n迟景那能久，流芳不及新。\n更愁征戍客，鬓老边城尘。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "余延寿",
        "content": "大道连国门，东西种杨柳。\n葳蕤君不见，褭娜垂来久。\n缘枝栖暝禽，雄去雌独吟。\n余花怨春尽，微月起秋阴。\n坐望窗中蝶，起攀枝上叶。\n好风吹长条，妸娜何如妾。\n妾见柳园新，高楼四五春。\n莫吹胡塞曲，愁杀陇头人。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "李白",
        "content": "垂杨拂绿水，摇艳东风年。\n花明玉关雪，叶暖金窗烟。\n美人结长恨，相对心悽然。\n攀条折春色，远寄龙庭前。",
        "dynasty": "唐",
        "collection_info": null
    },
    {
        "title": "横吹曲辞 折杨柳 一",
        "author": "孟郊",
        "content": "杨柳多短枝，短枝多别离。\n赠远累攀折，柔条安得垂。\n青春有定节，离别无定时。\n但恐人别促，不怨来迟迟。\n莫言短枝条，中有长相思。\n朱颜与绿杨，幷在别离期。",
        "dynasty": "唐",
        "collection_info": null
    },
    {
        "title": "横吹曲辞 折杨柳 二",
        "author": "孟郊",
        "content": "楼上春风过，风前杨柳歌。\n枝疎缘别苦，曲怨为年多。\n花惊燕地雪，叶映楚池波。\n谁堪别离此，征戍在交河。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "李端",
        "content": "东城攀柳叶，柳叶低着草。\n少壮莫轻年，轻年有人老。\n柳发徧川岗，登高堪断肠。\n雨烟轻漠漠，何树近君乡？\n赠君折杨柳，颜色岂能久。\n上客莫霑巾，佳人正回首。\n新柳送君行，古柳伤君情。\n突兀临荒渡，婆娑出旧营。\n隋家两岸尽，陶宅五株平。\n日暮偏愁望，春山有鸟声。",
        "dynasty": "唐",
        "collection_info": null
    },
    {
        "title": "横吹曲辞 折杨柳",
        "author": "翁绶",
        "content": "紫陌金堤映绮罗，游人处处动离歌。\n阴移古戍迷荒草，花带残阳落远波。\n台上少年吹白雪，楼中思妇敛青蛾。\n殷勤攀折赠行客，此去关山雨雪多。",
        "dynasty": "唐",
        "collection_info": null
    },
    {
        "title": "横吹曲辞 望行人",
        "author": "王建",
        "content": "自从江树秋，日日上江楼。\n梦见离珠浦，书来在桂州。\n不同鱼比目，终恨水分流。\n久不开明镜，多应是白头。",
        "dynasty": "唐",
        "collection_info": null
    },
    {
        "title": "横吹曲辞 望行人",
        "author": "张籍",
        "content": "秋风窗下起，旅雁向南飞。\n日日出门望，家家行客归。\n无因见边使，空待寄寒衣。\n独闭青楼暮，烟深鸟雀稀。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "卢照邻",
        "content": "塞垣通碣石，虏障抵祈连。\n相思在万里，明月正孤悬。\n影移金岫北，光断玉门前。\n寄书谢中妇，时看鸿雁天。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "沈佺期",
        "content": "汉月生辽海，曈昽出半晖。\n合昏玄兔郡，中夜白登围。\n晕落关山迥，光合霜霰微。\n将军听晓角，战马欲南归。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "李白",
        "content": "明月出天山，苍茫云海间。\n长风几万里，吹度玉门关。\n汉下白登道，胡窥青海湾。\n由来征战地，不见有人还。\n戍客望边色，思归多苦颜。\n高楼当此夜，叹息未应闲。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "长孙佐辅",
        "content": "凄凄还切切，戍客多离别。\n何处最伤心？关山见秋月。\n关月竟如何？由来远近过。\n始经玄兔塞，终绕白狼河。\n忽忆秦楼妇，流光应共有。\n已得并蛾眉，还知揽纤手。\n去岁照同行，比翼復连形。\n今宵照独立，顾影自茕茕。\n余晖渐西落，夜夜看如昨。\n借问映旌旗，何如鉴帷幕。\n拂晓朔风悲，蓬惊雁不飞。\n几时征戍罢，还向月中归。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "耿[湋]",
        "content": "月明边徼静，戍客望乡时。\n塞古柳衰尽，关寒榆发迟。\n苍苍万里道，戚戚十年悲。\n今夜青楼上，还应照所思。",
        "dynasty": "唐",
        "collection_info": null
    },
    {
        "title": "横吹曲辞 关山月二首 一",
        "author": "戴叔伦",
        "content": "月出照关山，秋风人未还。\n清光无远近，乡泪半书间。",
        "dynasty": "唐",
        "collection_info": null
    },
    {
        "title": "横吹曲辞 关山月二首 二",
        "author": "戴叔伦",
        "content": "一雁过连营，繁霜覆古城。\n胡笳在何处？半夜起边声。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "崔融",
        "content": "月生西海上，气逐边风壮。\n万里度关山，苍茫非一状。\n汉兵开郡国，胡马窥亭障。\n夜夜闻悲笳，征人起南望。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "李端",
        "content": "露湿月苍苍，关头榆叶黄。\n回轮照海远，分彩上楼长。\n水冻频移幕，兵疲数望乡。\n祗应城影外，万里共如霜。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "王建",
        "content": "关山月，营开道白前军发。\n冻轮当碛光悠悠，照见三堆两堆骨。\n边风割面天欲明，金莎岭西看看没。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "张籍",
        "content": "秋月朗朗关山上，山中行人马蹄响。\n关山秋来雨雪多，行人见月唱边歌。\n海边漠漠天气白，胡儿夜度黄龙碛。\n军中探骑暮出城，伏兵暗处低旌戟。\n溪水连地霜草平，野駞寻水碛中鸣。\n陇头风急雁不下，沙场苦战多流星。\n可怜万国关山道，年年战骨多秋草。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "翁绶",
        "content": "裴回汉月满边州，照尽天涯到陇头。\n影转银河寰海静，光分玉塞古今愁。\n笳吹远戍孤烽灭，雁下平沙万里秋。\n况是故园摇落夜，那堪少妇独登楼。",
        "dynasty": "唐",
        "collection_info": null
    },
    {
        "title": "横吹曲辞 关山月",
        "author": "鲍氏君[徽]微",
        "content": "高高秋月明，北照辽阳城。\n塞迥光初满，风多晕更生。\n征人望乡思，战马闻鞞惊。\n朔风悲边草，胡沙昏虏营。\n霜疑匣中劒，风惫原上旌。\n早晚谒金阙，不闻刁斗声。",
        "dynasty": "唐",
        "collection_info": null
    },
    {
        "title": "横吹曲辞 洛阳道",
        "author": "于武陵",
        "content": "浮世若浮云，千回故復新。\n旋添青草冢，更有白头人。\n岁暮客将老，雪晴山欲春。\n行行车与马，不尽洛阳尘。",
        "dynasty": "唐",
        "collection_info": null
    },
    {
        "title": "横吹曲辞 洛阳道",
        "author": "郑渥",
        "content": "客亭门外路东西，多少喧腾事不齐。\n杨柳惹鞭公子醉，纻麻掩泪鲁人迷。\n通宵尘土飞山月，是处经营夹御堤。\n顷刻知音几存殁，半回依约认轮蹄。",
        "dynasty": "唐",
        "collection_info": null
    },
    {
        "title": "横吹曲辞 洛阳陌",
        "author": "李白",
        "content": "白玉谁家郎，回车渡天津。\n看花东上陌，惊动洛阳人。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "崔颢",
        "content": "长安甲第高入云，谁家居住霍将军。\n日晚朝回拥宾从，路傍拜揖何纷纷。\n莫言炙手手可热，须臾火尽灰亦灭。\n莫言贫贱即可欺，人生富贵自有时。\n一朝天子赐颜色，世上悠悠应始知。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "孟郊",
        "content": "胡风激秦树，贱子风中泣。\n家家朱门开，得见不可入。\n长安十二衢，投树鸟亦急。\n高阁何人家？笙簧正喧吸。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "顾况",
        "content": "长安道，人无衣，马无草，何不归来山中老。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "聂夷中",
        "content": "此地无驻马，夜中犹走轮。\n所以路旁草，少于衣上尘。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "韦应物",
        "content": "汉家宫殿含云烟，两宫十里相连延。\n晨霞出没弄丹阙，春雨依微自甘泉。\n春雨依微春尚早，长安贵游爱芳草。\n宝马横来下建章，香车却转避驰道。\n贵游谁最贵，卫霍世难比。\n何能蒙主恩？幸遇边尘起。\n归来甲第拱皇居，朱门峨峨临九衢。\n中有流苏合欢之宝帐，一百二十凤皇罗列含明珠。\n下有锦铺翠被之粲烂，博山吐香五云散。\n丽人绮阁情飘飖，头上鸳钗双翠翘。\n低鬟曳袖回春雪，聚黛一声愁碧霄。\n山珍海错弃藩篱，烹犊炰羔如折葵。\n既请列侯封部曲，还将金印授庐儿。\n欢荣若此何所苦，但苦白日西南驰。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "白居易",
        "content": "花枝缺处青楼开，艳歌一曲酒一杯。\n美人劝我急行乐，自古朱颜不再来。\n君不见外州客，长安道，一回来，一回老。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "薛能",
        "content": "汲汲復营营，东西连两京。\n关繻古若在，山岳累应成。\n各自有身事，不相知姓名。\n交驰喧众类，分散入重城。\n此路去无尽，万方人始生。\n空余片言苦，来往觅刘桢。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "僧贯休",
        "content": "憧憧合合，八表一辙。\n黄尘雾合，车马火热。\n名汤风雨，利辗霜雪。\n千车万駄，半宿关月。\n上有尧禹，下有夔契。\n紫气银轮兮常覆金阙，仙掌捧日兮浊河澄澈。\n愚将草木兮有言，与华封人兮不别。",
        "dynasty": "唐",
        "collection_info": null
    },
    {
        "title": "横吹曲辞 长安道",
        "author": "沈佺期",
        "content": "秦地平如掌，层城出云汉。\n楼阁九衢春，车马千门旦。\n绿柳开復合，红尘聚还散。\n日晚鬬鸡回，经过狭斜看。",
        "dynasty": "唐",
        "collection_info": null
    },
    {
        "title": "横吹曲辞 梅花落",
        "author": "卢照邻",
        "content": "梅岭花初发，天山雪未开。\n雪处疑花满，花边似雪回。\n因风入舞袖，杂粉向妆台。\n匈奴几万里，春至不知来。",
        "dynasty": "唐",
        "collection_info": null
    },
    {
        "title": "横吹曲辞 梅花落",
        "author": "沈佺期",
        "content": "铁骑几时回，金闺怨早梅。\n雪中花已落，风暖叶应开。\n夕逐新春管，香迎小岁杯。\n感时何足贵，书裏报轮台。",
        "dynasty": "唐",
        "collection_info": null
    },
    {
        "title": "横吹曲辞 梅花落",
        "author": "刘方平",
        "content": "新岁芳梅树，繁苞四面同。\n春风吹渐落，一夜几枝空。\n小妇今如此，长城恨不穷。\n莫将辽海雪，来比后庭中。",
        "dynasty": "唐",
        "collection_info": null
    },
    {
        "title": "横吹曲辞 紫骝马",
        "author": "卢照邻",
        "content": "骝马照金鞍，转战入皐兰。\n塞门风稍急，长城水正寒。\n雪暗鸣珂重，山长喷玉难。\n不辞横绝漠，流血几时干。",
        "dynasty": "唐",
        "collection_info": null
    },
    {
        "title": "横吹曲辞 紫骝马",
        "author": "李白",
        "content": "紫骝行且嘶，双飜碧玉蹄。\n临流不肎渡，似惜锦障泥。\n白雪关山远，黄云海树迷。\n挥鞭万里去，安得念春闺。",
        "dynasty": "唐",
        "collection_info": null
    },
    {
        "title": "横吹曲辞 紫骝马",
        "author": "李益",
        "content": "争场看鬬鸡，白鼻紫騧嘶。\n漳水春归晚，丛台日向低。\n歇鞍珠作汗，试劒玉如泥。\n为谢红梁燕，年年妾独栖。",
        "dynasty": "唐",
        "collection_info": null
    },
    {
        "title": "横吹曲辞 紫骝马",
        "author": "秦韬玉",
        "content": "渥洼奇骨本难求，况是豪家重紫骝。\n臕大宜悬银压銙，力浑欺却玉衔头。\n生狞弄影风随起，躞蹀衝尘汗满沟。\n若遇丈夫皆调御，任从骑取觅封侯。",
        "dynasty": "唐",
        "collection_info": null
    },
    {
        "title": "横吹曲辞 骢马",
        "author": "李羣玉",
        "content": "浮云何权奇，绝足势未知。\n长嘶青海风，躞蹀振云丝。\n由来渥洼种，本是苍龙儿。\n穆满不再活，无人昆阆骑。\n君识跃峤怯，宁劳耀金羁。\n青刍与白水，空笑驽骀肥。\n伯乐傥一见，应惊耳长垂。\n当思八荒外，逐日向瑶池。",
        "dynasty": "唐",
        "collection_info": null
    },
    {
        "title": "横吹曲辞 骢马曲",
        "author": "纪唐天",
        "content": "连钱出塞蹋沙蓬，岂比当时御史骢。\n逐北自谙深碛路，连嘶谁念静边功。\n登山每与青云合，弄影应知碧草同。\n今日虏平将换妾，不如罗袖舞春风。",
        "dynasty": "唐",
        "collection_info": null
    },
    {
        "title": "横吹曲辞 雨雪曲",
        "author": "李端",
        "content": "天山一丈雪，杂雨夜霏霏。\n湿马胡歌乱，经烽汉火微。\n丁零苏武别，疎勒范羌归。\n若着关头过，长榆叶定稀。",
        "dynasty": "唐",
        "collection_info": null
    },
    {
        "title": "横吹曲辞 雨雪曲",
        "author": "翁绶",
        "content": "边声四合殷河流，雨雪飞来徧陇头。\n铁岭探人迷鸟道，阴山飞将湿貂裘。\n斜飘旌斾过戎帐，半杂风沙入戍楼。",
        "dynasty": "唐",
        "collection_info": null
    },
    {
        "title": "横吹曲辞 刘生",
        "author": "卢照邻",
        "content": "刘生气不平，抱劒欲专征。\n报恩为豪侠，死难在横行。\n翠羽装劒鞘，黄金饰马缨。\n但令一顾重，不吝百身轻。",
        "dynasty": "唐",
        "collection_info": null
    },
    {
        "title": "横吹曲辞 雍台歌",
        "author": "温庭筠",
        "content": "太子池南楼百尺，八窗新树疎帘隔。\n黄金铺首画钩陈，羽葆亭童拂交戟。\n盘纡阑楯临高台，帐殿临流鸾扇开。\n早雁声鸣细波起，映花卤簿龙飞回。",
        "dynasty": "唐",
        "collection_info": null
    },
    {
        "title": "横吹曲辞 捉搦歌",
        "author": "张祜",
        "content": "门上关，墙上棘，窗中女子声唧唧，洛阳大道徒自直。\n女子心在婆舍侧，呜呜笼鸟触四隅。\n养男男娶妇，养女女嫁夫。\n阿婆六十翁七十，不知女子长日泣，从他嫁去无悒悒。",
        "dynasty": "唐",
        "collection_info": null
    },
    {
        "title": "横吹曲辞 幽州胡马客歌",
        "author": "李白",
        "content": "幽州胡马客，绿眼虎皮冠。\n笑拂两隻箭，万人不可干。\n弯弓若转月，白雁落云端。\n双双掉鞭行，游猎向楼兰。\n出门不顾后，报国死何难。\n天骄五单于，狼戾好凶残。\n牛马散北海，割鲜若虎餐。\n虽居燕支山，不道朔雪寒。\n妇女马上笑，颜如赪玉盘。\n飜入射鸟兽，花月醉雕鞍。\n旄头四光芒，争战若蜂攒。\n白刃洒赤血，流沙为之丹。\n名将古谁是，疲兵良可叹。\n何时天狼灭？父子得闲安。",
        "dynasty": "唐",
        "collection_info": null
    },
    {
        "title": "横吹曲辞 白鼻騧",
        "author": "李白",
        "content": "银鞍白鼻騧，绿地障泥锦。\n细雨春风花落时，挥鞭且就胡姬饮。",
        "dynasty": "唐",
        "collection_info": null
    },
    {
        "title": "横吹曲辞 白鼻騧",
        "author": "张祜",
        "content": "为底胡姬酒，长来白鼻騧。\n摘莲抛水上，郎意在浮花。",
        "dynasty": "唐",
        "collection_info": null
    },
    {
        "title": "相和歌辞 箜篌引",
        "author": "李贺",
        "content": "公乎公乎，提壶将焉如？\n屈平沈湘不足慕，徐衍入海诚为愚。\n公乎公乎，床有菅席盘有鱼。\n北里有贤兄，东邻有小姑。\n陇亩油油黍与葫，瓦甒浊醪蚁浮浮。\n黍可食，醪可饮，公乎公乎其奈居。\n被髮奔流竟何如？贤兄小姑哭呜呜。",
        "dynasty": "唐",
        "collection_info": null
    },
    {
        "title": "相和歌辞 公无渡河",
        "author": "李白",
        "content": "黄河西来决昆崘，咆吼万里触龙门。\n波滔天，尧咨嗟。\n大禹理百川，儿啼不窥家。\n杀湍湮洪水，九州始蚕麻。\n其害乃去，茫然风沙。\n被髮之叟狂而痴，清晨径流欲奚为。\n旁人不惜妻止之，公无渡河苦渡之。\n虎可搏，河难凭。\n公果溺死流海湄，有长鲸白齿若雪山。\n公乎公乎，挂骨于其间，箜篌所悲竟不还。",
        "dynasty": "唐",
        "collection_info": null
    },
    {
        "title": "相和歌辞 公无渡河",
        "author": "王建",
        "content": "渡头恶天两岸远，波涛塞川如迭坂。\n幸无白刃驱向前，何用将身自弃捐。\n蛟龙啮尸鱼食血，黄泥直下无青天。\n男儿纵轻妇人语，惜君性命还须取。\n妇人无力挽断衣，舟沈身死悔难追，公无渡河公自为。",
        "dynasty": "唐",
        "collection_info": null
    },
    {
        "title": "相和歌辞 公无渡河",
        "author": "温庭筠",
        "content": "黄河怒浪连天来，大响谹谹如殷雷。\n龙伯驱风不敢上，百川喷雪高崔嵬。\n二十五弦何太哀？请公勿渡立裴回。\n下有狂蛟锯为尾，裂帆截棹磨霜齿。\n神锥凿石塞神潭，白马䟃𧽼赤尘起。\n公乎跃马扬玉鞭，灭没高蹄日千里。",
        "dynasty": "唐",
        "collection_info": null
    },
    {
        "title": "相和歌辞 公无渡河",
        "author": "王叡",
        "content": "浊波洋洋兮凝晓雾，公无渡河兮公苦渡。\n风号水激兮呼不闻，提壶看入兮中流去。\n浪摆衣裳兮随步没，沈尸深入兮蛟螭窟。\n蛟螭尽醉兮君血干，推出黄沙兮泛君骨。\n当时君死妾何适？遂就波澜合魂魄。\n愿持精卫衔石心，穷取河源塞泉脉。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "宋之问",
        "content": "妾住越城南，离居不自堪。\n采花惊曙鸟，摘叶餧春蚕。\n懒结茱萸带，愁安玳瑁簪。\n侍臣消瘦尽，日暮碧江潭。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "刘眘虚",
        "content": "美人何荡漾，湖上风月长。\n玉手欲有赠，裴回双鸣珰。\n歌声随渌水，怨色起朝阳。\n日暮还家望，云波横洞房。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "丁仙芝",
        "content": "长干斜路北，近浦是儿家。\n有意来相访，明朝出浣纱。\n发向横塘口，船开值急流。\n知郎旧时意，且请拢船头。\n昨暝逗南陵，风声波浪阻。\n入浦不逢人，归家谁信汝。\n未晓已成妆，乘潮去茫茫。\n因从京口渡，使报邵陵王。\n始下芙蓉楼，言发琅邪岸。\n急为打船开，恶许傍人见。",
        "dynasty": "唐",
        "collection_info": null
    },
    {
        "title": "相和歌辞 江南曲八首 一",
        "author": "刘希夷",
        "content": "暮宿南洲草，晨行北岸林。\n日悬沧海阔，水隔洞庭深。\n烟景无留意，风波有异浔。\n岁游难极目，春戏易为心。\n朝夕无荣遇，芳菲已满襟。",
        "dynasty": "唐",
        "collection_info": null
    },
    {
        "title": "相和歌辞 江南曲八首 二",
        "author": "刘希夷",
        "content": "艳唱潮初落，江花露未晞。\n春洲惊翡翠，朱服弄芳菲。\n画舫烟中浅，青阳日际微。\n锦帆衝浪湿，罗袖拂行衣。\n含情罢所采，相叹惜流晖。",
        "dynasty": "唐",
        "collection_info": null
    },
    {
        "title": "相和歌辞 江南曲八首 三",
        "author": "刘希夷",
        "content": "君为陇西客，妾遇江南春。\n朝游含灵果，夕采弄风苹。\n果气时不歇，苹花日自新。\n以此江南物，持赠陇西人。\n空盈万里怀，欲赠竟无因。",
        "dynasty": "唐",
        "collection_info": null
    },
    {
        "title": "相和歌辞 江南曲八首 四",
        "author": "刘希夷",
        "content": "皓如楚江月，霭若吴岫云。\n波中自皎镜，山上亦氛氲。\n明月留照妾，轻云持赠君。\n山川各离散，光气乃殊分。\n天涯一为别，江北自相闻。",
        "dynasty": "唐",
        "collection_info": null
    },
    {
        "title": "相和歌辞 江南曲八首 五",
        "author": "刘希夷",
        "content": "舣舟乘潮去，风帆振草凉。\n潮平见楚甸，天际望维扬。\n洄泝经千里，烟波接两乡。\n云明江屿出，日照海流长。\n此中逢岁晏，浦树落花芳。",
        "dynasty": "唐",
        "collection_info": null
    },
    {
        "title": "相和歌辞 江南曲八首 六",
        "author": "刘希夷",
        "content": "暮春三月晴，维扬吴楚城。\n城临大江汜，迴映洞浦清。\n晴云曲金阁，珠楼碧烟裏。\n月明芳树羣鸟飞，风过长林杂花起。\n可怜离别谁家子，于此一至情何已。",
        "dynasty": "唐",
        "collection_info": null
    },
    {
        "title": "相和歌辞 江南曲八首 七",
        "author": "刘希夷",
        "content": "北堂红草盛丰茸，南湖碧水照芙蓉。\n朝游暮起金花尽，渐觉罗裳珠露浓。\n自惜妍华三五岁，已叹关山千万重。\n人情一去无还日，欲赠怀芳怨不逢。",
        "dynasty": "唐",
        "collection_info": null
    },
    {
        "title": "相和歌辞 江南曲八首 八",
        "author": "刘希夷",
        "content": "忆昔江南年盛时，平生怨在长洲曲。\n冠盖星繁湘水上，衝风摽落洞庭渌。\n落花舞袖红纷纷，朝霞高阁洗晴云。\n谁言此处婵娟子，珠玉为心以奉君。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "于鹄",
        "content": "偶向江边采白苹，还随女伴赛江神。\n众中不敢分明语，暗掷金钱卜远人。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "李益",
        "content": "嫁得瞿塘贾，朝朝误妾期。\n早知潮有信，嫁与弄潮儿。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "李贺",
        "content": "汀洲白苹草，柳恽乘马归。\n江头樝树香，岸上蝴蝶飞。\n酒杯若叶露，玉轸蜀桐虚。\n朱楼通水陌，沙暖一双鱼。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "李商隐",
        "content": "郎船安两桨，侬舸动双桡。\n埽黛开宫额，裁裙约楚腰。\n乖期方积思，临醉欲拚娇。\n莫以采菱唱，欲羡秦台箫。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "韩翃",
        "content": "长乐花枝雨点消，江城日暮好相邀。\n春楼不闭葳蕤锁，绿水回通宛转桥。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "温庭筠",
        "content": "妾家白苹浦，日上芙蓉檝。\n轧轧摇桨声，移舟入茭叶。\n溪长茭叶深，作底难相寻。\n避郎郎不见，鸂鶒自浮沈。\n拾萍萍无根，采莲莲有子。\n不作浮萍生，宁作藕花死。\n岸傍骑马郎，乌帽紫游缰。\n含愁復含笑，回首问横塘。\n妾住金陵步，门前朱雀航。\n流苏持作帐，芙蓉持作梁。\n出入金犊幰，兄弟侍中郎。\n前年学歌舞，定得郎相许。\n连娟眉绕山，依约腰如杵。\n凤管悲若咽，鸾弦娇欲语。\n扇薄露红鈆，罗轻压金缕。\n明月西南楼，珠帘玳瑁钩。\n横波巧能笑，弯蛾不识愁。\n花开子留树，草长根依土。\n早闻金沟远，底事归郎许。\n不学杨白花，朝朝泪如雨。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "张籍",
        "content": "江南人家多橘树，吴姬舟上织白纻。\n土地卑湿饶虫蛇，连木为牌入江住。\n江村亥日长为市，落帆渡桥来浦裏。\n青莎覆城竹为屋，无井家家饮潮水。\n长江午日酤春酒，高高酒旗悬江口。\n倡楼两岸悬水栅，夜唱竹枝留北客。\n江南风土欢乐多，悠悠处处尽经过。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "罗隐",
        "content": "江烟湿雨鲛绡輭，漠漠远山眉黛浅。\n水国多愁又有情，夜槽压酒银船满。\n綳丝采怨凝晓空，吴王台榭春梦中。\n鸳鸯鸂鶒唤不起，平铺渌水眠东风。\n西陵路边月悄悄，油壁轻车嫁苏小。",
        "dynasty": "唐",
        "collection_info": null
    },
    {
        "title": "相和歌辞 江南曲",
        "author": "陆龟蒙",
        "content": "为爱江南雪，涉江聊采苹。\n水深烟浩浩，空对双车轮。\n车轮明月团，车盖浮云盘。\n云月徒自好，水中行路难。\n遥遥洛阳道，夹岸生春草。\n寄语棹船郎，莫夸风浪好。",
        "dynasty": "唐",
        "collection_info": null
    },
    {
        "title": "相和歌辞 江南曲 一",
        "author": "陆龟蒙",
        "content": "鱼戏莲叶间，参差隐叶扇。\n鵁鶄鸀鳿窥，潋滟无因见。",
        "dynasty": "唐",
        "collection_info": null
    },
    {
        "title": "相和歌辞 江南曲 二",
        "author": "陆龟蒙",
        "content": "鱼戏莲叶东，初霞射红尾。\n傍临谢山侧，恰值清风起。",
        "dynasty": "唐",
        "collection_info": null
    },
    {
        "title": "相和歌辞 江南曲 三",
        "author": "陆龟蒙",
        "content": "鱼戏莲叶西，盘盘舞波急。\n潜依曲岸凉，正对斜光入。",
        "dynasty": "唐",
        "collection_info": null
    },
    {
        "title": "相和歌辞 江南曲 四",
        "author": "陆龟蒙",
        "content": "鱼戏莲叶南，欹危午烟迭。\n光摇越鸟巢，影乱吴娃檝。",
        "dynasty": "唐",
        "collection_info": null
    },
    {
        "title": "相和歌辞 江南曲 五",
        "author": "陆龟蒙",
        "content": "鱼戏莲叶北，澄阳动微涟。\n回看帝子渚，稍背鄂君船。",
        "dynasty": "唐",
        "collection_info": null
    },
    {
        "title": "相和歌辞 度关山",
        "author": "李端",
        "content": "雁塞日初晴，胡关雪復平。\n危竿缘广漠，古窦傍长城。\n拔劒金星出，弯弧玉羽鸣。\n谁知系虏者，贾谊是书生。",
        "dynasty": "唐",
        "collection_info": null
    },
    {
        "title": "相和歌辞 关山曲 一",
        "author": "马戴",
        "content": "金锁耀兜鍪，黄云拂紫骝。\n叛羌旗下戮，陷壁夜中收。\n霜霰戎衣故，关河碛气秋。\n箭创殊未合，更遣击兰州。",
        "dynasty": "唐",
        "collection_info": null
    },
    {
        "title": "相和歌辞 关山曲 二",
        "author": "马戴",
        "content": "火发龙山北，中宵易左贤。\n勒兵临汉水，惊雁散胡天。\n木落防河急，军孤受敌偏。\n犹闻汉皇怒，按劒待开边。",
        "dynasty": "唐",
        "collection_info": null
    },
    {
        "title": "相和歌辞 登高丘而望远",
        "author": "李白",
        "content": "登高丘而望远海，六鳌骨已霜，三山流安在。\n扶桑半摧折，白日沈光彩。\n银台金阙如梦中，秦皇汉武空相待。\n精卫费木石，鼋鼍无所凭。\n君不见骊山茂陵尽灰灭，牧羊之子来攀登。\n盗贼劫宝玉，精灵竟何能。",
        "dynasty": "唐",
        "collection_info": null
    },
    {
        "title": "相和歌辞 蒿里",
        "author": "僧贯休",
        "content": "兔不迟，乌更急，但恐穆王八骏，着鞭不及。\n所以蒿里，坟出蕺蕺，气凌云天，龙腾凤集，尽为风消土吃，狐掇蚁拾。\n黄金不啼玉不泣，白杨骚屑。\n乱风愁月，折碑石人。\n莽秽榛没，牛羊窸窣。\n时见牧童儿，弄枯骨。",
        "dynasty": "唐",
        "collection_info": null
    },
    {
        "title": "相和歌辞 輓歌",
        "author": "赵微明",
        "content": "寒日蒿上明，凄凄郭东路。\n素车谁家子，丹旐引将去。\n原下荆棘丛，丛边有新墓。\n人间痛伤别，此是长别处。\n旷野何萧条，青松白杨树。",
        "dynasty": "唐",
        "collection_info": null
    },
    {
        "title": "相和歌辞 輓歌二首 一",
        "author": "于鹄",
        "content": "阴风吹黄蒿，輓歌渡秋水。\n车马却归城，孤坟月明裏。",
        "dynasty": "唐",
        "collection_info": null
    },
    {
        "title": "相和歌辞 輓歌二首 二",
        "author": "于鹄",
        "content": "双辙出郭门，绵绵东西道。\n送死多于生，几人得终老。\n见人切肺肝，不如归山好。\n不闻哀哭声，默默安怀抱。\n时尽从物化，又免生忧扰。\n世间寿者稀，尽为悲伤恼。",
        "dynasty": "唐",
        "collection_info": null
    },
    {
        "title": "相和歌辞 輓歌",
        "author": "孟云卿",
        "content": "草草门巷喧，涂车俨成位。\n冥寞何所须，尽我生人意。\n北邙路非远，此别终天地。\n临穴频抚棺，至哀反无泪。\n尔形未衰老，尔息犹童穉。\n骨肉不可离，皇天若容易。\n房帷即虚张，庭宇为哀次。\n薤露歌若斯，人生尽如寄。",
        "dynasty": "唐",
        "collection_info": null
    },
    {
        "title": "相和歌辞 輓歌",
        "author": "白居易",
        "content": "丹旐何飞扬，素骖亦悲鸣。\n晨光照闾巷，輀车俨欲行。\n萧条九月天，哀輓出重城。\n借问送者谁，妻子与弟兄。\n苍苍上古原，峨峨开新茔。\n含酸一恸哭，异口同哀声。\n旧垄转芜绝，新坟日罗列。\n春风草绿北邙山，此地年年生死别。",
        "dynasty": "唐",
        "collection_info": null
    },
    {
        "title": "相和歌辞 对酒",
        "author": "崔国辅",
        "content": "行行日将夕，荒村古冢无人迹。\n朦胧荆棘一鸟飞，屡唱提壶酤酒吃。\n古人不达酒不足，遗恨精灵传此曲。\n寄言当代诸少年，平生且尽杯中渌。",
        "dynasty": "唐",
        "collection_info": null
    },
    {
        "title": "相和歌辞 对酒二首 一",
        "author": "李白",
        "content": "松子栖金华，安期入蓬海。\n此人古之仙，羽化竟何在？\n浮生速流电，倏忽变光彩。\n天地无凋换，容颜有迁改。\n对酒不肯饮，含情欲谁待。",
        "dynasty": "唐",
        "collection_info": null
    },
    {
        "title": "相和歌辞 对酒二首 二",
        "author": "李白",
        "content": "劝君莫拒杯，春风笑人来。\n桃李如旧识，倾花向我开。\n流莺啼碧树，明月窥金罍。\n昨来朱颜子，今日白髮催。\n棘生石虎殿，鹿走姑苏台。\n自古帝王宅，城阙闭黄埃。\n君若不饮酒，昔人安在哉。",
        "dynasty": "唐",
        "collection_info": null
    },
    {
        "title": "相和歌辞 陌上桑",
        "author": "李白",
        "content": "美女渭桥东，春还事蚕作。\n五马如飞龙，青丝结金络。\n不知谁家子，调笑来相谑。\n妾本秦罗敷，玉颜艳名都。\n绿条映素手，采桑向城隅。\n使君且不顾，况復论秋胡。\n寒螀爱碧草，鸣凤栖青梧。\n託心自有处，但怪傍人愚。\n徒令白日暮，高驾空踟蹰。",
        "dynasty": "唐",
        "collection_info": null
    },
    {
        "title": "相和歌辞 陌上桑",
        "author": "常建",
        "content": "翳翳陌上桑，南枝交北堂。\n美人金梯出，素手自提筐。\n非但畏蚕饥，盈盈娇路傍。",
        "dynasty": "唐",
        "collection_info": null
    },
    {
        "title": "相和歌辞 陌上桑",
        "author": "陆龟蒙",
        "content": "皓齿还如贝色含，长眉亦似烟华贴。\n邻娃尽着绣裆襦，独自提筐采蚕叶。",
        "dynasty": "唐",
        "collection_info": null
    },
    {
        "title": "相和歌辞 采桑",
        "author": "郎大家宋氏",
        "content": "春来南雁归，日去西蚕远。\n妾思纷何极，客游殊未返。",
        "dynasty": "唐",
        "collection_info": null
    },
    {
        "title": "相和歌辞 采桑",
        "author": "刘希夷",
        "content": "杨柳送行人，青青西入秦。\n秦家采桑女，楼上不胜春。\n盈盈灞水曲，步步春芳绿。\n红脸耀明珠，绛唇含白玉。\n回首渭桥东，遥怜树色同。\n青丝娇落日，缃绮弄春风。\n携笼长叹息，逶迤恋春色。\n看花若有情，倚树疑无力。\n薄暮思悠悠，使君南陌头。\n相逢不相识，归去梦青楼。",
        "dynasty": "唐",
        "collection_info": null
    },
    {
        "title": "相和歌辞 采桑",
        "author": "李彦暐",
        "content": "采桑畏日高，不待春眠足。\n攀条有余愁，那矜貌如玉。\n千金岂不赠，五马空踟躅。\n何以变真性，幽篁雪中绿。",
        "dynasty": "唐",
        "collection_info": null
    },
    {
        "title": "相和歌辞 采桑",
        "author": "王建",
        "content": "鸟鸣桑叶间，叶绿条復柔。\n攀看去手近，放下长长钩。\n黄花盖野田，白马少年游。\n所念岂回顾，良人在高楼。",
        "dynasty": "唐",
        "collection_info": null
    },
    {
        "title": "相和歌辞 日出行",
        "author": "李白",
        "content": "日出东方隈，似从地底来。\n历天又入海，六龙所舍安在哉？\n其始与终古不息，人非元气安能与之久裴回。\n草不谢荣于春风，木不怨落于秋天。\n谁挥鞭策驱四运，万物兴歇皆自然。\n羲和羲和，汝奚汩没于荒淫之波。\n鲁阳何德？驻景挥戈。\n逆道违天，矫诬实多。\n吾将囊括大块，浩然与溟涬同科。",
        "dynasty": "唐",
        "collection_info": null
    },
    {
        "title": "相和歌辞 日出行",
        "author": "李贺",
        "content": "白日下昆崘，发光如舒丝。\n徒照葵藿心，不照游子悲。\n折折黄河曲，日从中央转。\n旸谷耳曾闻，若木眼不见。\n奈何铄石，胡为销人。\n羿弯弓属矢那不中，足令久不得奔，讵教晨光夕昏。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "崔国辅",
        "content": "汉使南还尽，胡中妾独存。\n紫台绵望绝，秋草不堪论。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "崔国辅",
        "content": "一回望月一回悲，望月月移人不移。\n何时得见汉朝使？为妾传书斩画师。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "卢照邻",
        "content": "合殿恩中绝，交河使渐稀。\n肝肠辞玉辇，形影向金微。\n汉宫草应绿，胡庭沙正飞。\n愿逐三秋雁，年年一度归。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "骆宾王",
        "content": "敛容辞豹尾，缄怨度龙鳞。\n金钿明汉月，玉箸染胡尘。\n妆镜菱花暗，愁眉柳叶嚬。\n惟有清笳曲，时闻芳树春。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "沈佺期",
        "content": "非君惜鸾殿，非妾妬蛾眉。\n薄命由骄虏，无情是画师。\n嫁来胡地恶，不并汉宫时。\n心苦无聊赖，何堪上马辞。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "梁献",
        "content": "图画失天真，容华坐误人。\n君恩不可再，妾命在和亲。\n泪点关山月，衣销边塞尘。\n一闻阳鸟至，思绝汉宫春。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "上官仪",
        "content": "玉关春色晚，金河路几千。\n琴悲桂条上，笛怨柳花前。\n雾掩临妆月，风惊入鬓蝉。\n缄书待还使，泪尽白云天。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "董思恭",
        "content": "琵琶马上弹，行路曲中难。\n汉月正南远，燕山直北寒。\n髻鬟风拂散，眉黛雪霑残。\n斟酌红颜尽，何劳镜裏看。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "顾朝阳",
        "content": "莫将铅粉匣，不用镜花光。\n一去边城路，何情更画妆。\n影销胡地月，衣尽汉宫香。\n妾死非关命，祗缘怨断肠。",
        "dynasty": "唐",
        "collection_info": null
    },
    {
        "title": "相和歌辞 王昭君三首 一",
        "author": "东方虬",
        "content": "汉道初全盛，朝廷足武臣。\n何须薄命妾，辛苦事和亲。",
        "dynasty": "唐",
        "collection_info": null
    },
    {
        "title": "相和歌辞 王昭君三首 二",
        "author": "东方虬",
        "content": "揜涕辞丹凤，衔悲向白龙。\n单于浪惊喜，无復旧时容。",
        "dynasty": "唐",
        "collection_info": null
    },
    {
        "title": "相和歌辞 王昭君三首 三",
        "author": "东方虬",
        "content": "胡地无花草，春来不似春。\n自然衣带缓，非是为腰身。",
        "dynasty": "唐",
        "collection_info": null
    },
    {
        "title": "相和歌辞 王昭君三首 一",
        "author": "郭元振",
        "content": "自嫁单于国，长衔汉掖悲。\n容颜日顦顇，有甚画图时。",
        "dynasty": "唐",
        "collection_info": null
    },
    {
        "title": "相和歌辞 王昭君三首 二",
        "author": "郭元振",
        "content": "厌践冰霜域，嗟为边塞人。\n思从汉南猎，一见汉家尘。",
        "dynasty": "唐",
        "collection_info": null
    },
    {
        "title": "相和歌辞 王昭君三首 三",
        "author": "郭元振",
        "content": "闻有南河信，传闻杀画师。\n始知君惠重，更遣画蛾眉。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "刘长卿",
        "content": "自矜妖艳色，不顾丹青人。\n那知粉缋能相负，却使容华飜误身。\n上马辞君嫁骄虏，玉颜对人啼不语。\n北风雁急浮清秋，万里独见黄河流。\n纤腰不復汉宫宠，双蛾长向胡天愁。\n琵琶弦中苦调多，萧萧羌笛声相和。\n可怜一曲传乐府，能使千秋伤绮罗。",
        "dynasty": "唐",
        "collection_info": null
    },
    {
        "title": "相和歌辞 王昭君二首 一",
        "author": "李白",
        "content": "汉家秦地月，流影照明妃。\n一上玉关道，天涯去不归。\n汉月还从东海出，明妃西嫁无来日。\n燕支长寒雪作花，蛾眉顦顇没胡沙。\n生乏黄金枉图画，死留青冢使人嗟。",
        "dynasty": "唐",
        "collection_info": null
    },
    {
        "title": "相和歌辞 王昭君二首 二",
        "author": "李白",
        "content": "昭君拂玉鞍，上马啼红颊。\n今日汉宫人，明朝胡地妾。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "储光羲",
        "content": "日暮惊沙乱雪飞，傍人相劝易罗衣。\n强来前帐看歌舞，共待单于夜猎归。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "僧皎然",
        "content": "自倚婵娟望主恩，谁知美恶忽相飜。\n黄金不买汉宫貌，青冢空埋胡地魂。",
        "dynasty": "唐",
        "collection_info": null
    },
    {
        "title": "相和歌辞 王昭君二首 一",
        "author": "白居易",
        "content": "满面胡沙满鬓风，眉销残黛脸销红。\n愁苦辛勤顦顇尽，如今却似画图中。",
        "dynasty": "唐",
        "collection_info": null
    },
    {
        "title": "相和歌辞 王昭君二首 二",
        "author": "白居易",
        "content": "汉使却回凭寄语，黄金何日赎蛾眉？君王若问妾颜色，莫道不如宫裏时。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "令狐楚",
        "content": "锦车天外去，毳幕云中开。\n魏阙苍龙远，萧关赤雁哀。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "张仲素",
        "content": "仙娥今下嫁，骄子自同和。\n劒戟归田尽，牛羊绕塞多。",
        "dynasty": "唐",
        "collection_info": null
    },
    {
        "title": "相和歌辞 王昭君",
        "author": "李商隐",
        "content": "毛延寿画欲通神，忍为黄金不为人。\n马上琵琶行万里，汉宫长有隔生春。",
        "dynasty": "唐",
        "collection_info": null
    },
    {
        "title": "相和歌辞 明妃曲",
        "author": "王偃",
        "content": "北望单于日半斜，明君马上泣胡沙。\n一双泪滴黄河水，应得东流入汉家。",
        "dynasty": "唐",
        "collection_info": null
    },
    {
        "title": "相和歌辞 昭君词",
        "author": "张文琮",
        "content": "戒途飞万里，回首望三秦。\n忽见天山雪，还疑上苑春。\n玉痕垂泪粉，罗袂拂胡尘。\n为得胡中曲，还悲远嫁人。",
        "dynasty": "唐",
        "collection_info": null
    },
    {
        "title": "相和歌辞 昭君词",
        "author": "陈昭",
        "content": "跨鞍今永诀，垂泪别亲宾。\n汉地行将远，胡关逐望新。\n交河拥塞路，陇首暗沙尘。\n唯有孤明月，犹能远送人。",
        "dynasty": "唐",
        "collection_info": null
    },
    {
        "title": "相和歌辞 昭君词",
        "author": "戴叔伦",
        "content": "汉宫若远近，路在寒沙上。\n到死不得归，何人共南望。",
        "dynasty": "唐",
        "collection_info": null
    },
    {
        "title": "相和歌辞 昭君词",
        "author": "李端",
        "content": "李陵初送子卿回，汉月明明照帐来。\n忆着长安旧游处，千门万户玉楼台。",
        "dynasty": "唐",
        "collection_info": null
    },
    {
        "title": "相和歌辞 楚妃叹",
        "author": "张籍",
        "content": "湘云初起江沈沈，君王遥在云梦林。\n江南雨多旌旗暗，台下朝朝春水深。\n章华殿前朝万国，君心独自终无极。\n楚兵满地能逐禽，谁用一身继筋力。\n西江若飜云梦中，麋鹿死尽应还宫。",
        "dynasty": "唐",
        "collection_info": null
    },
    {
        "title": "相和歌辞 楚妃怨",
        "author": "张籍",
        "content": "梧桐叶下黄金井，横架辘轳牵素绠。\n美人初起天未明，手拂银缾秋水冷。",
        "dynasty": "唐",
        "collection_info": null
    },
    {
        "title": "相和歌辞 王子乔",
        "author": "宋之问",
        "content": "王子乔，爱神仙，七月七日上宾天。\n白虎摇瑟凤吹笙，乘骑云气吸日精。\n吸日精，长不归，遗庙今在而人非。\n空望山头草，草露湿君衣。",
        "dynasty": "唐",
        "collection_info": null
    },
    {
        "title": "相和歌辞 蜀国弦",
        "author": "李贺",
        "content": "枫香晚华静，锦水南山影。\n惊石坠猨哀，竹云愁半岭。\n凉月生秋浦，玉沙鳞鳞光。\n谁家红泪客，不忍过瞿塘。",
        "dynasty": "唐",
        "collection_info": null
    },
    {
        "title": "相和歌辞 长歌行",
        "author": "李白",
        "content": "桃李得日开，荣华照当年。\n东风动百物，草木尽欲言。\n枯枝无丑叶，涸水吐清泉。\n大力运天地，羲和无停鞭。\n功名不早着，竹帛将何宣？\n桃李务青春，谁能贯白日。\n富贵与神仙，蹉跎成两失。\n金石犹销铄，风霜无久质。\n畏落日月后，强欢歌与酒。\n秋霜不惜人，倏忽侵蒲柳。",
        "dynasty": "唐",
        "collection_info": null
    },
    {
        "title": "相和歌辞 长歌行",
        "author": "王昌龄",
        "content": "旷野饶悲风，飕飕黄蒿草。\n繫马停白杨，谁知我怀抱。\n所是同袍者，相逢尽衰老。\n况登汉家陵，南望长安道。\n下有枯树根，上有鼷鼠窠。\n高皇子孙尽，千古无人过。\n宝玉频发掘，精灵其奈何？\n人生须达命，有酒且长歌。",
        "dynasty": "唐",
        "collection_info": null
    },
    {
        "title": "相和歌辞 短歌行",
        "author": "聂夷中",
        "content": "八月木荫薄，十叶三堕枝。\n人生过五十，亦已同此时。\n朝出东郭门，嘉树郁参差。\n暮出西郭门，原草已离披。\n南邻好台榭，北邻善歌吹。\n荣华忽消歇，四顾令人悲。\n生死与荣辱，四者乃常期。\n古人耻其名，没世无人知。\n无言鬓似霜，勿谓髮如丝。",
        "dynasty": "唐",
        "collection_info": null
    },
    {
        "title": "相和歌辞 短歌行",
        "author": "李白",
        "content": "白日何短短，百年苦易满。\n苍穹浩茫茫，万劫太极长。\n麻姑垂两鬓，一半已成霜。\n天公见玉女，大笑亿千场。\n吾欲搅六龙，回车挂扶桑。\n北斗酌美酒，劝龙各一觞。\n富贵非所愿，为人驻颓光。",
        "dynasty": "唐",
        "collection_info": null
    },
    {
        "title": "相和歌辞 短歌行六首 一",
        "author": "顾况",
        "content": "城边路，今人犂田昔人墓。\n岸上沙，昔时江水今人家。\n今人昔人共长叹，四气相催节回换。\n明月皎皎入华池，白云离离度清汉。",
        "dynasty": "唐",
        "collection_info": null
    },
    {
        "title": "相和歌辞 短歌行六首 二",
        "author": "顾况",
        "content": "我欲升天天隔霄，我思渡水水无桥。\n我欲上山山路险，我欲汲井井泉遥。\n越人翠被今何夕，独立沙边江草碧。",
        "dynasty": "唐",
        "collection_info": null
    },
    {
        "title": "相和歌辞 短歌行六首 三",
        "author": "顾况",
        "content": "新繫青丝百尺绳，心在君家辘轳上。\n我心皎洁君不知，辘轳一转一惆怅。",
        "dynasty": "唐",
        "collection_info": null
    },
    {
        "title": "相和歌辞 短歌行六首 四",
        "author": "顾况",
        "content": "何处春风吹晓幕？江南绿水通朱阁。\n美人二八面如花，泣向东风畏花落。",
        "dynasty": "唐",
        "collection_info": null
    },
    {
        "title": "相和歌辞 短歌行六首 五",
        "author": "顾况",
        "content": "临春风，听春鸟。\n别时多，见时少。\n愁人夜永不得眠，瑶井玉绳相向晓。",
        "dynasty": "唐",
        "collection_info": null
    },
    {
        "title": "相和歌辞 短歌行六首 六",
        "author": "顾况",
        "content": "轩辕皇帝初得仙，鼎湖一去三千年。\n周流三十六洞天，洞中日月星辰连。\n骑龙驾景游八极，轩辕弓劒无人识，东海青童寄消息。",
        "dynasty": "唐",
        "collection_info": null
    },
    {
        "title": "相和歌辞 短歌行",
        "author": "王建",
        "content": "人初生，日初出。\n上山迟，下山疾。\n百年三万六千朝，夜裏分将彊半日。\n有歌有舞间早为，昨日健于今日时。\n人家见生男女好，不知男女催人老。\n短歌行，无乐声。",
        "dynasty": "唐",
        "collection_info": null
    },
    {
        "title": "相和歌辞 短歌行",
        "author": "张籍",
        "content": "青天荡荡高且虚，上有白日无根株。\n流光暂出还入地，催我少年不须臾。\n与君相逢不寂寞，衰老不復如今乐。\n玉卮盛酒置君前，再拜愿君千万年。",
        "dynasty": "唐",
        "collection_info": null
    },
    {
        "title": "相和歌辞 短歌行二首 一",
        "author": "白居易",
        "content": "曈曈太阳如火色，上行千里下一刻。\n出为白昼入为夜，圜转如珠住不得。\n住不得，可奈何？为君举酒歌短歌。\n歌声苦，词亦苦，四座少年君听取。\n今夕未竟明夕催，秋风纔往春风回。\n人无根蔕时不驻，朱颜白日相隳颓。\n劝君且强笑一面，劝君復强饮一杯。\n人生不得长欢乐，年少须臾老到来。",
        "dynasty": "唐",
        "collection_info": null
    },
    {
        "title": "相和歌辞 短歌行二首 二",
        "author": "白居易",
        "content": "世人求富贵，多为身嗜欲。\n盛衰不自由，得失常相逐。\n问君少年日，苦学将干禄。\n负笈尘中游，抱书雪前宿。\n布衾不周体，藜茄纔充腹。\n三十登宦途，五十被朝服。\n奴温已挟纩，马肥初食粟。\n未敢议欢游，尚为名检束。\n耳目聋暗后，堂上调丝竹。\n牙齿缺落时，盘中堆酒肉。\n彼来此已去，外余中不足。\n少壮与荣华，相避如寒燠。\n青云去地远，白日终天速。\n从古无奈何，短歌听一曲。",
        "dynasty": "唐",
        "collection_info": null
    },
    {
        "title": "相和歌辞 短歌行",
        "author": "陆龟蒙",
        "content": "爪牙在身上，陷穽犹可制。\n爪牙在胷中，劒戟无所畏。\n人言畏猛虎，谁是撩头毙。\n祗见古来心，姦雄暗相噬。",
        "dynasty": "唐",
        "collection_info": null
    },
    {
        "title": "相和歌辞 短歌行",
        "author": "僧皎然",
        "content": "古人若不死，吾亦何所悲。\n萧萧烟雨九原上，白杨青松葬者谁。\n贵贱同一尘，死生同一指。\n人生在世共如此，何异浮云与流水。\n短歌行，短歌无穷日已倾。\n邺宫梁苑徒有名，春草秋风伤我情。\n何为不学金仙侣？一悟空王无死生。",
        "dynasty": "唐",
        "collection_info": null
    },
    {
        "title": "相和歌辞 铜雀台",
        "author": "王无竞",
        "content": "北登铜雀上，西望青松郭。\n繐帐空苍苍，陵田纷漠漠。\n平生事已变，歌吹宛犹昨。\n长袖拂玉麈，遗情结罗幕。\n妾怨在朝露，君恩岂中薄。\n高台奏曲终，曲终泪横落。",
        "dynasty": "唐",
        "collection_info": null
    },
    {
        "title": "相和歌辞 铜雀台",
        "author": "郑愔",
        "content": "日斜漳浦望，风起邺台寒。\n玉座平生晚，金尊妓吹阑。\n舞余依帐泣，歌罢向陵看。\n萧索松风暮，愁烟入井阑。",
        "dynasty": "唐",
        "collection_info": null
    },
    {
        "title": "相和歌辞 铜雀台",
        "author": "刘长卿",
        "content": "娇爱更何日？高台空数层。\n含啼映双袖，不忍看西陵。\n漳河东流无復来，百花辇路为苍苔。\n青楼月夜长寂寞，碧云日暮空裴回。\n君不见邺中万事非昔时，古人何在今人悲。\n春风不逐君王去，草色年年旧宫路。\n宫中歌舞已浮云，空指行人往来处。",
        "dynasty": "唐",
        "collection_info": null
    },
    {
        "title": "相和歌辞 铜雀台",
        "author": "贾至",
        "content": "日暮铜雀静，西陵鸟雀归。\n抚弦心断绝，听管泪霏霏。\n灵几临朝奠，空床卷夜衣。\n苍苍川上月，应照妾魂飞。",
        "dynasty": "唐",
        "collection_info": null
    },
    {
        "title": "相和歌辞 铜雀台",
        "author": "罗隐",
        "content": "强歌强舞竟难胜，花落花开泪满缯。\n祗合当年伴君死，免教顦顇望西陵。",
        "dynasty": "唐",
        "collection_info": null
    },
    {
        "title": "相和歌辞 铜雀台",
        "author": "薛能",
        "content": "魏帝当时铜雀台，黄花深映棘丛开。\n人生富贵须回首，此地岂无歌舞来。",
        "dynasty": "唐",
        "collection_info": null
    },
    {
        "title": "相和歌辞 铜雀台",
        "author": "张氏琰",
        "content": "君王冥寞不可见，铜雀歌舞空裴回。\n西陵啧啧悲宿鸟，空殿沈沈闭青苔。\n青苔无人迹，红粉空相哀。",
        "dynasty": "唐",
        "collection_info": null
    },
    {
        "title": "相和歌辞 铜雀台",
        "author": "梁氏琼",
        "content": "歌扇向陵开，齐行奠玉杯。\n舞时飞燕列，梦裏片云来。\n月色空余恨，松声暮更哀。\n谁怜未死妾，掩袂下铜台。",
        "dynasty": "唐",
        "collection_info": null
    },
    {
        "title": "相和歌辞 铜雀妓 一",
        "author": "王勃",
        "content": "妾本深宫妓，曾城闭九重。\n君王欢爱尽，歌舞为谁容。\n锦衾不復襞，罗衣谁再缝。\n高台西北望，流涕向青松。",
        "dynasty": "唐",
        "collection_info": null
    },
    {
        "title": "相和歌辞 铜雀妓 二",
        "author": "王勃",
        "content": "金凤邻铜雀，漳河望邺城。\n君王无处所，台榭若平生。\n舞筵纷可就，歌梁俨未倾。\n西陵松槚冷，谁见绮罗情。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "沈佺期",
        "content": "昔年分鼎地，今日望陵台。\n一旦雄图尽，千秋遗令开。\n绮罗君不见，歌舞妾空来。\n恩共漳河水，东流无重迴。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "乔知之",
        "content": "金阁惜分香，鈆华不重妆。\n空余歌舞地，犹是为君王。\n哀弦调已绝，艳曲不须长。\n共看西陵暮，秋烟生白杨。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "王适",
        "content": "日暮铜雀迥，幽声玉座清。\n萧森松柏望，委郁绮罗情。\n君恩不再重，妾舞为谁轻。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "欧阳詹",
        "content": "萧条登古台，回首黄金屋。\n落叶不归林，高陵永为谷。\n妆容徒自丽，舞态阅谁目。\n惆怅繐帷前，歌声苦于哭。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "袁晖",
        "content": "君爱本相饶，从来事舞腰。\n那堪攀玉座，肠断望陵朝。\n怨着情无主，哀凝曲不调。\n况临松日暮，悲吹坐萧萧。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "刘商",
        "content": "魏主矜蛾眉，美人美于玉。\n高台无昼夜，歌舞竟未足。\n盛色如转圜，夕阳落深谷。\n仍令身殁后，尚足平生慾。\n红粉横泪痕，调弦空向屋。\n举头君不在，唯见西陵木。\n玉辇岂再来，娇鬟为谁绿。\n那堪秋风裏，更舞阳春曲。\n曲终情不胜，阑干向西哭。\n台边生野草，来去罥罗縠。\n况復陵寝间，双双见麋鹿。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "李贺",
        "content": "佳人一壶酒，秋容满千里。\n石马卧新烟，忧来何所似？\n歌声且潜弄，陵树风自起。\n长裾压高台，泪眼看花机。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "吴烛",
        "content": "秋色西陵满绿芜，繁弦急管彊欢娱。\n长舒罗袖不成舞，却向风前承泪珠。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "朱光弼",
        "content": "魏王铜雀妓，日暮管弦清。\n一见西陵树，悲心舞不成。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "朱放",
        "content": "恨唱歌声咽，愁飜舞袖迟。\n西陵日欲暮，是妾断肠时。",
        "dynasty": "唐",
        "collection_info": null
    },
    {
        "title": "相和歌辞 铜雀妓",
        "author": "僧皎然",
        "content": "彊开尊酒向陵看，忆得君王旧日欢。\n不觉余歌悲自断，非关艳曲转声难。",
        "dynasty": "唐",
        "collection_info": null
    },
    {
        "title": "相和歌辞 雀台怨",
        "author": "马戴",
        "content": "魏宫歌舞地，蝶戏鸟还鸣。\n玉座人难到，铜台雨滴平。\n西陵树不见，漳浦草空生。\n万恨尽埋此，徒悬千载名。",
        "dynasty": "唐",
        "collection_info": null
    },
    {
        "title": "相和歌辞 雀台怨",
        "author": "程氏长文",
        "content": "君王去后行人绝，萧竽不响歌喉咽。\n雄劒无威光彩沈，宝琴零落金星灭。\n玉阶寂寂坠秋露，月照当时歌舞处。\n当时歌舞人不迴，化为今日西陵灰。",
        "dynasty": "唐",
        "collection_info": null
    },
    {
        "title": "相和歌辞 置酒行",
        "author": "李益",
        "content": "置酒命所欢，凭觞遂为戚。\n日往不再来，兹辰坐成昔。\n百龄非长久，五十将半百。\n胡为劳我形，已鬚还復白。\n西山鸾鹤顾，矫矫烟雾翮。\n明霞发金丹，阴洞潜水碧。\n安得凌风羽，崦嵫驻灵魄。\n兀然坐衰老，惭叹东陵柏。",
        "dynasty": "唐",
        "collection_info": null
    },
    {
        "title": "相和歌辞 置酒行",
        "author": "陆龟蒙",
        "content": "落尘花片排香痕，阑珊醉露栖愁魂。\n洞庭波色惜不得，东风领入黄金尊。\n千筠掷毫春谱大，碧舞红啼相唱和。\n安知寂寞西海头，青𥳇未垂孤凤饿。",
        "dynasty": "唐",
        "collection_info": null
    },
    {
        "title": "相和歌辞 长歌续短歌",
        "author": "李贺",
        "content": "长歌破衣襟，短歌断白髮。\n秦王不可见，旦夕成内热。\n渴饮壶中酒，饥拔陇头粟。\n凄凄四月兰，千里一时绿。\n夜峰何离离，月明落石底。\n裴回沿石寻，照出高峰外。\n不得与之游，歌成鬓先改。",
        "dynasty": "唐",
        "collection_info": null
    },
    {
        "title": "相和歌辞 猛虎行",
        "author": "储光羲",
        "content": "寒亦不忧雪，饥亦不食人。\n人血岂不甘，所恶伤明神。\n太室为我宅，孟门为我邻。\n百兽为我膳，五龙为我宾。\n蒙马一何威，浮江亦以仁。\n綵章耀朝日，牙爪雄武臣。\n高云逐气浮，厚地随声振。\n君能贾余勇，日夕长相亲。",
        "dynasty": "唐",
        "collection_info": null
    },
    {
        "title": "相和歌辞 猛虎行",
        "author": "李白",
        "content": "朝作猛虎行，暮作猛虎吟。\n肠断非关陇头水，泪下不为雍门琴。\n旌旗缤纷两河道，战鼓惊山欲倾倒。\n秦人半作燕地囚，胡马飜衔洛阳草。\n一输一失关下兵，朝降夕叛幽蓟城。\n巨鳌未斩海水动，鱼龙奔走安得宁。\n颇似楚汉时，飜覆无定止。\n朝过博浪沙，暮入淮阴市。\n张良未遇韩信贫，刘项存亡在两臣。\n暂到下邳受兵略，来投漂母作主人。\n贤哲栖栖古如此，今时亦弃青云士。\n有策不敢犯龙鳞，窜身南国避胡尘。\n宝书长劒挂高阁，金鞍骏马散故人。\n昨日方为宣城客，掣铃交通二千石。\n有时六博快壮心，绕床三帀呼一掷。\n楚人每道张旭奇，心藏风云世莫知。\n三吴邦伯多顾盼，四海雄侠皆相推。\n萧曹曾作沛中吏，攀龙附凤当有时。\n溧阳酒楼三月春，杨花漠漠愁杀人。\n胡人绿眼吹玉笛，吴歌白纻飞梁尘。\n丈夫相见且为乐，槌牛挝鼓会众宾。\n我从此去钓东海，得鱼笑寄情相亲。",
        "dynasty": "唐",
        "collection_info": null
    },
    {
        "title": "相和歌辞 猛虎行",
        "author": "韩愈",
        "content": "猛虎虽云恶，亦各有匹侪。\n羣行深谷间，百兽望风低。\n身食黄熊父，子食赤豹麛。\n择肉于熊罴，肎视兔与貍。\n正昼当谷眠，眼有百步威。\n自矜无当对，气性纵以乖。\n朝怒杀其子，暮还飧其妃。\n匹侪四散走，猛虎还孤栖。\n狐鸣门四旁，乌鹊从噪之。\n出逐猴入居，虎不知所归。\n谁云猛虎恶，中路正悲啼。\n豹来衔其尾，熊来攫其颐。\n猛虎死不辞，但惭前所为。\n虎坐无助死，况如汝细微。\n故当结以信，亲当结以私。\n亲故且不保，人谁信汝为。",
        "dynasty": "唐",
        "collection_info": null
    },
    {
        "title": "相和歌辞 猛虎行",
        "author": "张籍",
        "content": "南山北山树冥冥，猛虎白日绕林行。\n向晚一身当道食，山中麋鹿尽无声。\n年年养子在深谷，雌雄上山不相逐。\n谷中近窟有山村，长向村家取黄犊。\n五陵年少不敢射，空来林下看行迹。",
        "dynasty": "唐",
        "collection_info": null
    },
    {
        "title": "相和歌辞 猛虎行",
        "author": "李贺",
        "content": "长戈莫舂，彊弩莫烹。\n乳孙哺子，教得生狞。\n举头为城，掉尾为旌。\n东海黄公，愁见夜行。\n道逢驺虞，牛哀不平。\n生何用尺刀，壁上雷鸣。\n泰山之下，妇人哭声。\n官家有程，吏不敢听。",
        "dynasty": "唐",
        "collection_info": null
    },
    {
        "title": "相和歌辞 猛虎行",
        "author": "僧齐己",
        "content": "磨尔牙，错尔爪，狐莫威，兔莫狡，饮来吞噬取肠饱。\n横行不怕日月明，皇天产尔为生狞。",
        "dynasty": "唐",
        "collection_info": null
    },
    {
        "title": "相和歌辞 君子行",
        "author": "僧齐己",
        "content": "圣人不生，麟龙何瑞？\n梧桐不高，凤皇何止？\n吾闻古之有君子，行藏以时，进退求己。\n荣必为天下荣，耻必为天下耻。",
        "dynasty": "唐",
        "collection_info": null
    },
    {
        "title": "相和歌辞 燕歌行",
        "author": "高适",
        "content": "汉家烟尘在东北，汉将辞家破残贼。\n男儿本自重横行，天子非常赐颜色。\n摐金伐鼓下榆关，旌旗逶迤碣石间。\n校尉羽书飞瀚海，单于猎火照狼山。\n山川萧条极边土，胡骑凭凌杂风雨。\n战士军前半死生，美人帐下犹歌舞。\n大漠穷秋塞草衰，孤城落日鬬兵稀。\n身当恩遇常轻敌，力尽关山未解围。\n铁衣远戍辛勤久，玉箸应啼别离后。\n少妇城南欲断肠，征人蓟北空回首。\n边风飘飘那可度，绝域苍茫更何有。\n杀气三日作阵云，寒声一夜传刁斗。\n相看白刃血纷纷，死节从来岂顾勋。\n君不见沙场征战苦，至今犹忆李将军。",
        "dynasty": "唐",
        "collection_info": null
    },
    {
        "title": "相和歌辞 燕歌行",
        "author": "贾至",
        "content": "国之重镇惟幽都，东威九夷制北胡。\n五军精卒三十万，百战百胜擒单于。\n前临滹沲后沮水，崇山沃野亘千里。\n昔时燕王重贤士，黄金筑台从隗始。\n倏忽兴王定蓟丘，汉家又以封王侯。\n萧条魏晋为横流，鲜卑窃据朝五州。\n我唐区夏余十纪，军容武备赫万祀。\n彤弓黄钺授元帅，垦耕大漠为内地。\n季秋胶折边草腓，治兵羽猎因出师。\n千营万队连旌旗，望之如火忽雷驰。\n匈奴慑窜穷髮北，大荒万里无尘飞。\n隋家昔为天下宰，穷兵黩武征辽海。\n南风不竞多死声，鼓卧旗折黄云横。\n六军将士皆死尽，战马空鞍归故营。\n时迁道革天下平，白环入贡沧海清。\n自有农夫已高枕，无劳校尉重横行。",
        "dynasty": "唐",
        "collection_info": null
    },
    {
        "title": "相和歌辞 燕歌行",
        "author": "陶翰",
        "content": "请君留楚调，听我吟燕歌。\n家在辽水头，边风意气多。\n出身为汉将，正值戎未和。\n雪中凌天山，冰上渡交河。\n大小百余战，封侯竟蹉跎。\n归来霸陵下，故旧无相过。\n雄劒委尘匣，空门唯雀罗。\n玉篸还赵女，宝瑟付齐娥。",
        "dynasty": "唐",
        "collection_info": null
    },
    {
        "title": "相和歌辞 从军行二首 一",
        "author": "虞世南",
        "content": "涂山烽候惊，弭节度龙城。\n冀马楼兰将，燕犀上谷兵。\n劒寒花不落，弓晓月逾明。\n凛凛严霜节，冰壮黄河绝。\n蔽日卷征蓬，浮天散飞雪。\n全兵值月满，精骑乘胶折。\n结髮早驱驰，辛苦事旌麾。\n马冻重关冷，轮摧九折危。\n独有西山将，年年属数奇。",
        "dynasty": "唐",
        "collection_info": null
    },
    {
        "title": "相和歌辞 从军行二首 二",
        "author": "虞世南",
        "content": "爟火发金微，连营出武威。\n孤城寒云起，绝阵虏尘飞。\n侠客吸龙劒，恶少缦胡衣。\n朝摩骨都垒，夜解谷蠡围。\n萧关远无极，蒲海广难依。\n沙磴离旌断，晴川候马归。\n交河梁已毕，燕山斾欲飞。\n方知万里相，侯服有光辉。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "骆宾王",
        "content": "平生一顾念，意气溢三军。\n野日分戈影，天星合劒文。\n弓弦抱汉月，马足践胡尘。\n不求生入塞，唯当死报君。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "刘希夷",
        "content": "秋来风瑟瑟，羣马胡行疾。\n严城昼不开，伏兵暗相失。\n天子庙堂拜，将军玉门出。\n纷纷伊洛间，戎马数千匹。\n军门压黄河，兵气衝白日。\n平生怀伏劒，忼慨既投笔。\n南登汉月孤，北走燕云密。\n近取韩彭计，早知孙吴术。\n丈夫清万里，谁能埽一室。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "乔知之",
        "content": "南庭结白露，北风埽黄叶。\n此时鸿燕来，惊鸣催思妾。\n曲房理鍼线，平碪捣文练。\n鸳绮裁易成，龙乡信难见。\n窈窕九重闺，寂寞十年啼。\n纱窗白云宿，罗幌月光栖。\n云月晓微微，愁思流黄机。\n玉霜冻珠履，金吹薄罗衣。\n汉家已得地，君去将何事？\n宛转结蚕书，寂寞无雁使。\n生平荷恩信，本为容华进。\n况復落红颜，蝉声催绿鬓。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "李颀",
        "content": "白日登山望烽火，昏黄饮马傍交河。\n行人刁斗风砂暗，公主琵琶幽怨多。\n野营万里无城郭，雨雪纷纷连大漠。\n胡雁哀鸣夜夜飞，胡儿眼泪双双落。\n闻道玉门犹被遮，应将性命逐轻车。\n年年战骨埋荒外，空见蒲萄入汉家。",
        "dynasty": "唐",
        "collection_info": null
    },
    {
        "title": "相和歌辞 从军行三首 一",
        "author": "李约",
        "content": "看图闲教阵，画地静论边。\n乌垒天西戍，鹰姿塞上川。\n路长须算日，书远每题年。\n无復生还望，飜思未别前。",
        "dynasty": "唐",
        "collection_info": null
    },
    {
        "title": "相和歌辞 从军行三首 二",
        "author": "李约",
        "content": "栅高三面鬬，箭尽举烽频。\n营柳和烟暮，关榆带雪春。\n边城多老将，碛路少归人。\n点尽三河卒，年年添塞尘。",
        "dynasty": "唐",
        "collection_info": null
    },
    {
        "title": "相和歌辞 从军行三首 三",
        "author": "李约",
        "content": "候火起雕城，尘砂拥战声。\n游军藏汉帜，降骑说蕃情。\n霜降滮池浅，秋深太白明。\n嫖姚方虎视，不觉请添兵。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "戎昱",
        "content": "昔从李都尉，双鞬照马蹄。\n擒生黑山北，杀敌黄云西。\n太白沈虏地，边草復萋萋。\n归来邯郸市，百尺青楼梯。\n感激然诺重，平生胆力齐。\n芳筵暮歌发，艳粉轻鬟低。\n半醉秋风起，铁骑门前嘶。\n远戍报烽火，孤城严鼓鼙。\n挥鞭望尘去，少妇莫含啼。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "厉玄",
        "content": "边草早不春，劒花增泞尘。\n广场收骥尾，清瀚怯龙鳞。\n帆色已归越，松声厌避秦。\n几时逢范蠡，处处是通津。",
        "dynasty": "唐",
        "collection_info": null
    },
    {
        "title": "相和歌辞 从军行二首 一",
        "author": "李白",
        "content": "从军玉门道，逐虏金微山。\n笛奏梅花曲，刀开明月环。\n鼓声鸣海上，兵气拥云间。\n愿斩单于首，长驱静铁关。",
        "dynasty": "唐",
        "collection_info": null
    },
    {
        "title": "相和歌辞 从军行二首 二",
        "author": "李白",
        "content": "百战沙场碎铁衣，城南已合数重围。\n突营射杀呼延将，独领残兵千骑归。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "王维",
        "content": "吹角动行人，喧喧行人起。\n笳鸣马嘶乱，争渡金河水。\n日暮沙漠垂，战声烟尘裏。\n尽繫名王颈，归来报天子。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "王昌龄",
        "content": "向夕临大荒，朔风轸归虑。\n平沙万里余，飞鸟宿何处？\n虏骑猎长原，翩翩傍河去。\n边声摇白草，海气生黄雾。\n百战苦风尘，十年履霜露。\n虽投定远笔，未坐将军树。\n早知行路难，悔不理章句。",
        "dynasty": "唐",
        "collection_info": null
    },
    {
        "title": "相和歌辞 从军行 二",
        "author": "王昌龄",
        "content": "烽火城西百尺楼，黄昏独上海风秋。\n更吹横笛关山月，谁解金闺万里愁。",
        "dynasty": "唐",
        "collection_info": null
    },
    {
        "title": "相和歌辞 从军行 三",
        "author": "王昌龄",
        "content": "琵琶起舞换新声，总是关山旧别情。\n撩乱边愁弹不尽，高高秋月下长城。",
        "dynasty": "唐",
        "collection_info": null
    },
    {
        "title": "相和歌辞 从军行 四",
        "author": "王昌龄",
        "content": "青海长云暗雪山，孤城遥望雁门关。\n黄沙百战穿金甲，不破楼兰终不还。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "卢纶",
        "content": "二十在边城，军中得勇名。\n卷旗收败马，断碛拥残兵。\n覆阵乌鸢起，烧山草木明。\n塞闲思远猎，师老厌分营。\n雪岭无人迹，冰河足雁声。\n李陵甘此没，惆怅汉公卿。",
        "dynasty": "唐",
        "collection_info": null
    },
    {
        "title": "相和歌辞 从军行六首 一",
        "author": "刘长卿",
        "content": "迴看虏骑合，城下汉兵稀。\n白刃两相向，黄云愁不飞。\n手中无尺铁，徒欲突重围。",
        "dynasty": "唐",
        "collection_info": null
    },
    {
        "title": "相和歌辞 从军行六首 二",
        "author": "刘长卿",
        "content": "落日更萧条，北方动枯草。\n将军追虏骑，夜失阴山道。\n战败仍树勋，韩彭但空老。",
        "dynasty": "唐",
        "collection_info": null
    },
    {
        "title": "相和歌辞 从军行六首 三",
        "author": "刘长卿",
        "content": "草枯秋塞上，望见渔阳郭。\n胡马嘶一声，汉兵泪双落。\n谁为吮痈者，此事令人薄。",
        "dynasty": "唐",
        "collection_info": null
    },
    {
        "title": "相和歌辞 从军行六首 四",
        "author": "刘长卿",
        "content": "目极雁门道，青青边草春。\n一身事征战，匹马同辛勤。\n末路成白首，功归天下人。",
        "dynasty": "唐",
        "collection_info": null
    },
    {
        "title": "相和歌辞 从军行六首 五",
        "author": "刘长卿",
        "content": "倚劒白日暮，望乡登戍楼。\n北风吹羌笛，此夜关山愁。\n迴首不无意，滹河空自流。",
        "dynasty": "唐",
        "collection_info": null
    },
    {
        "title": "相和歌辞 从军行六首 六",
        "author": "刘长卿",
        "content": "黄沙一万里，白首无人怜。\n报国劒已折，归乡身幸全。\n单于古台下，边色寒苍然。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "杜頠",
        "content": "秋草马蹄轻，角弓持弦急。\n去为龙城候，正值胡兵袭。\n军气横大荒，战酣日将入。\n长风金鼓动，白雾铁衣湿。\n四起愁边声，南辕时伫立。\n断蓬孤自转，寒雁飞相及。\n万里云沙涨，路平冰霰涩。\n夜闻汉使归，独向刀环泣。",
        "dynasty": "唐",
        "collection_info": null
    },
    {
        "title": "相和歌辞 从军行 一",
        "author": "僧皎然",
        "content": "候骑出纷纷，元戎霍冠军。\n汉鞞秋聒地，羌火昼烧云。\n万里戍城合，三边羽檄分。\n乌孙驱未尽，肯顾辽阳勋。",
        "dynasty": "唐",
        "collection_info": null
    },
    {
        "title": "相和歌辞 从军行 二",
        "author": "僧皎然",
        "content": "汉斾拂丹霄，汉军新破辽。\n红尘驱卤簿，白羽拥嫖姚。\n战苦军犹乐，功高将不骄。\n至今丁令塞，朔吹空萧萧。",
        "dynasty": "唐",
        "collection_info": null
    },
    {
        "title": "相和歌辞 从军行 三",
        "author": "僧皎然",
        "content": "百万逐呼韩，频年不解鞍。\n兵屯绝漠暗，马饮浊河干。\n破虏功未录，劳师力已殚。\n须防肘腋下，飞祸出无端。",
        "dynasty": "唐",
        "collection_info": null
    },
    {
        "title": "相和歌辞 从军行 四",
        "author": "僧皎然",
        "content": "飞将下天来，奇谋阃外裁。\n水心龙劒动，地肺雁山开。\n望气燕师锐，当锋虏阵摧。\n从今射鵰骑，不敢过云堆。",
        "dynasty": "唐",
        "collection_info": null
    },
    {
        "title": "相和歌辞 从军行 五",
        "author": "僧皎然",
        "content": "黄纸君王诏，青泥校尉书。\n誓师张虎落，选将擐犀渠。\n雾暗津浦失，天寒塞柳疎。\n横行十万骑，欲埽虏尘余。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "王建",
        "content": "汉军逐单于，日没处河曲。\n浮云道傍起，行子车下宿。\n枪城围鼓角，氊帐依山谷。\n马上悬壶浆，刀头分顿肉。\n来时高堂上，父母亲结束。\n回首不见家，风吹破衣服。\n金创生肢节，相与拔箭镞。\n闻道西凉州，家家妇人哭。",
        "dynasty": "唐",
        "collection_info": null
    },
    {
        "title": "相和歌辞 从军行",
        "author": "张祜",
        "content": "少年金紫就光辉，直指边城虎翼飞。\n一卷旌收千骑虏，万全身出百重围。\n黄云断塞寻鹰去，白草连天射雁归。\n白首汉廷刀笔吏，丈夫功业本相依。",
        "dynasty": "唐",
        "collection_info": null
    },
    {
        "title": "相和歌辞 从军行五首 一",
        "author": "令狐楚",
        "content": "荒鸡隔水啼，汗马逐风嘶。\n终日随征斾，何时罢鼓鼙。",
        "dynasty": "唐",
        "collection_info": null
    },
    {
        "title": "相和歌辞 从军行五首 二",
        "author": "令狐楚",
        "content": "孤心眠夜雪，满眼是秋沙。\n万里犹防塞，三年不见家。",
        "dynasty": "唐",
        "collection_info": null
    },
    {
        "title": "相和歌辞 从军行五首 三",
        "author": "令狐楚",
        "content": "却望冰河阔，前登雪岭高。\n征人几多在，又拟战临洮。",
        "dynasty": "唐",
        "collection_info": null
    },
    {
        "title": "相和歌辞 从军行五首 四",
        "author": "令狐楚",
        "content": "胡风千里惊，汉月五更明。\n纵有还家梦，犹闻出塞声。",
        "dynasty": "唐",
        "collection_info": null
    },
    {
        "title": "相和歌辞 从军行五首 五",
        "author": "令狐楚",
        "content": "暮雪连青海，阴云覆白山。\n可怜班定远，出入玉门关。",
        "dynasty": "唐",
        "collection_info": null
    },
    {
        "title": "相和歌辞 从军行三首 一",
        "author": "王涯",
        "content": "旌甲从军久，风云识阵难。\n今朝韩信计，日下斩成安。",
        "dynasty": "唐",
        "collection_info": null
    },
    {
        "title": "相和歌辞 从军行三首 二",
        "author": "王涯",
        "content": "燕颔多奇相，狼头敢犯边。\n寄言班定远，正是立功年。",
        "dynasty": "唐",
        "collection_info": null
    },
    {
        "title": "相和歌辞 从军行三首 三",
        "author": "王涯",
        "content": "旄头夜落捷书飞，来奏金门着赐衣。\n白马将军频破敌，黄龙戍卒几时归。",
        "dynasty": "唐",
        "collection_info": null
    },
    {
        "title": "相和歌辞 从军有苦乐行",
        "author": "李益",
        "content": "劳者且勿歌，我欲送君觞。\n从军有苦乐，此曲乐未央。\n仆本居陇上，陇水断人肠。\n东过秦宫路，宫路入咸阳。\n时逢汉帝出，谏猎至长杨。\n讵驰游侠窟，非结少年场。\n一旦承嘉惠，轻命重恩光。\n秉笔参帷帟，从军至朔方。\n边地多阴风，草木自凄凉。\n断绝海云去，出没胡沙长。\n参差引雁翼，隐辚腾军装。\n劒文夜如水，马汗冻成霜。\n侠气五都少，矜功六郡良。\n山河起目前，睚眦死路傍。\n北逐驱獯虏，西临復旧疆。\n昔还赋余资，今出乃赢粮。\n一矢弢夏服，我弓不再张。\n寄言丈夫雄，苦乐身自当。",
        "dynasty": "唐",
        "collection_info": null
    },
    {
        "title": "相和歌辞 苦战远征人",
        "author": "鲍溶",
        "content": "征人歌古曲，携手上河梁。\n李陵死别处，杳杳玄冥乡。\n忆昔从此路，连年征鬼方。\n久行迷汉历，三洗氊衣裳。\n百战身且在，微功信难忘。\n远承云台议，非势孰敢当。\n落日弔李广，白身过河阳。\n闲弓失月影，劳劒无龙光。\n去日始束髮，今来髮成霜。\n虚名乃闲事，生见父母乡。\n掩抑大风歌，裴回少年场。\n诚哉古人言，鸟尽良弓藏。",
        "dynasty": "唐",
        "collection_info": null
    },
    {
        "title": "相和歌辞 苦哉行五首 一",
        "author": "戎昱",
        "content": "彼鼠侵我厨，纵貍授梁肉。\n鼠虽为君却，貍食自须足。\n冀雪大国耻，飜是大国辱。\n羶腥逼绮罗，砖瓦杂珠玉。\n登楼非骋望，目笑是心哭。\n何意天乐中，至今奏胡曲。",
        "dynasty": "唐",
        "collection_info": null
    },
    {
        "title": "相和歌辞 苦哉行五首 二",
        "author": "戎昱",
        "content": "官军收洛阳，家住洛阳里。\n夫壻与兄弟，目前见伤死。\n吞声不许哭，还谴衣罗绮。\n上马随匈奴，数秋黄尘裏。\n生为名家女，死作塞垣鬼。\n乡国无还期，天津哭流水。",
        "dynasty": "唐",
        "collection_info": null
    },
    {
        "title": "相和歌辞 苦哉行五首 三",
        "author": "戎昱",
        "content": "登楼望天衢，目极泪盈睫。\n彊笑无笑容，须妆旧花靥。\n昔年买奴仆，奴仆来碎叶。\n岂意未死间，自为匈奴妾。\n一生忽至此，万事痛苦业。\n得出塞垣飞，不如彼蜂蝶。",
        "dynasty": "唐",
        "collection_info": null
    },
    {
        "title": "相和歌辞 苦哉行五首 四",
        "author": "戎昱",
        "content": "妾家青河边，七叶承貂蝉。\n身为最小女，偏得浑家怜。\n亲戚不相识，幽闺十五年。\n有时最远出，祗到中门前。\n前年狂胡来，惧死飜生全。\n今秋官军至，岂意遭戈鋋。\n匈奴为先锋，长鼻黄髮拳。\n弯弓猎生人，百步牛羊羶。\n脱身落虎口，不及归黄泉。\n苦哉难重陈，暗哭苍苍天。",
        "dynasty": "唐",
        "collection_info": null
    },
    {
        "title": "相和歌辞 苦哉行五首 五",
        "author": "戎昱",
        "content": "可汗奉亲诏，今月归燕山。\n忽如乱刀劒，[搅]妾心肠间。\n出户望北荒，迢迢玉门关。\n生人为死别，有去无时还。\n汉月割妾心，胡风凋妾颜。\n去去断绝魂，叫天天不闻。",
        "dynasty": "唐",
        "collection_info": null
    },
    {
        "title": "相和歌辞 鞠歌行",
        "author": "李白",
        "content": "玉不自言如桃李，鱼目笑之卞和耻。\n楚国青蝇何太多？连城白璧遭谗毁。\n荆山长号泣血人，忠臣死为刖足鬼。\n听曲知宁戚，[夷]吾因小妻。\n秦穆五羊皮，买死百里奚。\n洗拂青云上，当时贱如泥。\n朝歌鼓刀叟，虎变蟠溪中。\n一举钓六合，逐荒营丘东。\n平生渭水曲，谁识此老翁。\n奈何今之人，双目送征鸿。",
        "dynasty": "唐",
        "collection_info": null
    },
    {
        "title": "相和歌辞 前苦寒行二首 一",
        "author": "杜甫",
        "content": "汉时长安雪一丈，牛马毛寒缩如猬。\n楚江巫峡冰入怀，虎豹哀号又堪记。\n秦城老翁荆扬客，惯习炎蒸岁絺绤。\n玄冥祝融气或交，手持白羽未敢释。",
        "dynasty": "唐",
        "collection_info": null
    },
    {
        "title": "相和歌辞 前苦寒行二首 二",
        "author": "杜甫",
        "content": "去年白帝雪在山，今年白帝雪在地。\n冻埋蛟龙南浦缩，寒刮肌肤北风利。\n楚人四时皆麻衣，楚天万里无晶辉。\n三足之乌足恐断，羲和送将安所归。",
        "dynasty": "唐",
        "collection_info": null
    },
    {
        "title": "相和歌辞 后苦寒行二首 一",
        "author": "杜甫",
        "content": "南纪巫庐瘴不绝，太古以来无尺雪。\n蛮夷长老怨苦寒，昆崘天关冻应折。",
        "dynasty": "唐",
        "collection_info": null
    },
    {
        "title": "相和歌辞 后苦寒行二首 二",
        "author": "杜甫",
        "content": "晚来江门失大木，猛风中夜吹白屋。\n天兵断斩青海戎，杀气南行动坤轴，不尔苦寒何太酷？\n巴东之峡生凌凘，彼苍迴轩人得知。",
        "dynasty": "唐",
        "collection_info": null
    },
    {
        "title": "相和歌辞 苦寒行",
        "author": "刘驾",
        "content": "严寒动八荒，莿莿无休时。\n阳乌不自暖，雪压扶桑枝。\n岁暮寒益壮，青春安得归。\n朔雁到南海，越禽何处飞？\n谁言贫士叹，不为身无衣。",
        "dynasty": "唐",
        "collection_info": null
    },
    {
        "title": "相和歌辞  苦寒行",
        "author": "僧贯休",
        "content": "北风北风，职何严毒。\n摧壮士心，缩金乌足。\n冻云嚣嚣碍雪，一片下不得。\n声绕枯桑，根在沙塞。\n黄河彻底，顽直到海。\n一气搏束，万物无态。\n唯有吾庭前杉松树枝，枝枝健在。",
        "dynasty": "唐",
        "collection_info": null
    },
    {
        "title": "相和歌辞  苦寒行",
        "author": "僧齐己",
        "content": "冰峰撑空寒矗矗，雪凝水冻埋海陆。\n杀物之性，伤人之慾。\n既不能断绝蒺藜荆棘之根株，又不能展凤皇麒麟之拳跼。\n如此则何如为和煦，为膏雨。\n自然天下之荣枯，融融于万户。",
        "dynasty": "唐",
        "collection_info": null
    },
    {
        "title": "相和歌辞  北上行",
        "author": "李白",
        "content": "北上何所苦，北上缘太行。\n磴道盘且峻，巉岩凌穹苍。\n马足蹶侧石，车轮摧高冈。\n沙尘接幽州，烽火连朔方。\n杀气毒劒戟，严风裂衣裳。\n奔鲸夹黄河，凿齿屯洛阳。\n前行无归日，返顾思旧乡。\n惨戚冰雪裏，悲号绝中肠。\n尺布不掩体，皮肤剧枯桑。\n汲水涧谷阻，采薪陇坂长。\n猛虎又掉尾，磨牙皓秋霜。\n草木不可湌，饥饮零露浆。\n叹此北上苦，停骖为之伤。\n何日王道平？开颜覩天光。",
        "dynasty": "唐",
        "collection_info": null
    },
    {
        "title": "相和歌辞  豫章行",
        "author": "李白",
        "content": "胡风吹代马，北拥鲁阳关。\n吴兵照海雪，西讨何时还？\n半渡上辽津，黄云惨无颜。\n老母与子别，呼天野草间。\n白马绕旌旗，悲鸣相追攀。\n白杨秋月苦，早落豫章山。\n本为休明人，斩虏素不闲。\n岂惜战鬬死，为君埽凶顽。\n精感石没羽，岂忘惮险艰。\n楼船若鲸飞，波荡落星湾。\n此曲不可奏，三军鬓成斑。",
        "dynasty": "唐",
        "collection_info": null
    },
    {
        "title": "相和歌辞  董逃行",
        "author": "元稹",
        "content": "董逃董逃董卓逃，揩铿戈甲声劳嘈。\n剜剜深脐脂燄燄，人皆数叹曰。\n尔独不忆年年取我身上膏，膏销骨尽烟火死。\n长安城中贼毛起，城门四走公卿士。\n走劝刘虞作天子，刘虞不敢作天子。\n曹瞒纂乱从此始，董逃董逃人莫喜。\n胜负飜环相枕倚，缝缀难成裁破易。\n何况曲针不能伸巧指，欲学裁缝须准拟。",
        "dynasty": "唐",
        "collection_info": null
    },
    {
        "title": "相和歌辞  董逃行",
        "author": "张籍",
        "content": "洛阳城头火曈曈，乱兵烧我天子宫。\n宫城南面有深山，尽将老幼藏其间。\n重岩为屋橡为食，丁男夜行候消息。\n闻道官军犹掠人，旧里如今归未得。\n董逃行，汉家几时重太平。",
        "dynasty": "唐",
        "collection_info": null
    },
    {
        "title": "相和歌辞  相逢行",
        "author": "崔颢",
        "content": "妾年初二八，家住洛桥头。\n玉户临驰道，朱门近御沟。\n使君何假问，夫壻大长秋。\n女弟新承宠，诸兄近拜侯。\n春生百子殿，花发五城楼。\n出入千门裏，年年乐未休。",
        "dynasty": "唐",
        "collection_info": null
    },
    {
        "title": "相和歌辞 相逢行二首 一",
        "author": "李白",
        "content": "朝骑五花马，谒帝出银台。\n秀色谁家子，云车珠箔开。\n金鞭遥指点，玉勒近迟回。\n夹毂相借问，疑从天上来。\n怜肠愁欲断，斜日復相催。\n下车何轻盈，飘然似落梅。\n邀入青绮门，当歌共衔杯。\n衔杯映歌扇，似月云中见。\n相见不相亲，不如不相见。\n相见情已深，未语可知心。\n胡为守空闺，孤眠愁锦衾。\n锦衾与罗帏，缠绵会有时。\n春风正澹荡，暮雨来何迟？\n愿因三青鸟，更报长相思。\n光景不待人，须臾髮成丝。\n当年失行乐，老去徒伤悲。\n持此道密意，无令旷佳期。",
        "dynasty": "唐",
        "collection_info": null
    },
    {
        "title": "相和歌辞 相逢行二首 二",
        "author": "李白",
        "content": "相逢红尘内，高揖黄金鞭。\n万户垂杨裏，君家阿那边。",
        "dynasty": "唐",
        "collection_info": null
    },
    {
        "title": "相和歌辞 相逢行",
        "author": "韦应物",
        "content": "二十登汉朝，英声迈今古。\n适从东方来，又欲谒明主。\n犹酣新丰酒，尚带霸陵雨。\n邂逅两相逢，别来间寒暑。\n宁知白日晚，暂向花间语。\n忽闻长乐钟，走马东西去。",
        "dynasty": "唐",
        "collection_info": null
    },
    {
        "title": "相和歌辞 三妇艳诗",
        "author": "董思恭",
        "content": "大妇裁纨素，中妇弄明珰。\n小妇多姿态，登楼红粉妆。\n丈人且安坐，初日渐流光。",
        "dynasty": "唐",
        "collection_info": null
    },
    {
        "title": "相和歌辞 中妇织流黄",
        "author": "虞世南",
        "content": "寒闺织素锦，含怨敛双蛾。\n综新交缕涩，经脆断丝多。\n衣香逐举袖，钏动应鸣梭。\n还恐裁缝罢，无信达交河。",
        "dynasty": "唐",
        "collection_info": null
    },
    {
        "title": "相和歌辞 难忘曲",
        "author": "李贺",
        "content": "夹道开洞门，弱杨低画戟。\n帘影竹叶起，箫声吹日色。\n蠭语绕妆镜，拂蛾学春碧。\n乱繫丁香梢，满阑花向夕。",
        "dynasty": "唐",
        "collection_info": null
    },
    {
        "title": "相和歌辞 塘上行",
        "author": "李贺",
        "content": "藕花凉露湿，花缺藕根涩。\n飞下雌鸳鸯，塘水声溢溢。",
        "dynasty": "唐",
        "collection_info": null
    },
    {
        "title": "相和歌辞 苦辛行",
        "author": "戎昱",
        "content": "且莫奏短歌，听余苦辛词。\n如今刀笔士，不及屠酤儿。\n少年无事学诗赋，岂意文章復相误。\n东西南北少知音，终年竟岁悲行路。\n仰面诉天天不闻，低头告地地不言。\n天地生我尚如此，陌上他人何足论。\n谁谓西江深，涉之固无忧。\n谁谓南山高，可以登之游。\n险巇惟有世间路，一嚮令人堪白头。\n贵人立意不可测，等闲桃李成荆棘。\n风尘之士深可亲，心如鸡犬能依人。\n悲来却忆汉天子，不弃相如家旧贫。\n饮酒酒能散羇愁，谁家有酒判一醉，万事从他江水流。",
        "dynasty": "唐",
        "collection_info": null
    },
    {
        "title": "相和歌辞 秋胡行",
        "author": "高适",
        "content": "妾本邯郸未嫁时，容华倚翠人未知。\n一朝结髮从君子，将妾迢迢东路陲。\n时逢大道无难阻，君方游宦从陈汝。\n蕙楼独卧频度春，彩落辞君几徂暑。\n三月垂杨蚕未眠，携笼结侣南陌边。\n道逢行子不相识，赠妾黄金买少年。\n妾家夫壻轻离久，寸心誓与长相守。\n愿言行路莫多情，送妾贞心在人口。\n日暮蚕饥相命归，携笼端饰来庭闱。\n劳心苦力终无恨，所冀君恩那可依。\n闻说行人已归止，乃是向来赠金子。\n相看颜色不復言，相顾怀惭有何已。\n从来自隐无疑背，直为君情也相会。\n如何咫尺仍有情，况復迢迢千里外。\n此时顾恩不顾身，念君此日赴河津。\n莫道向来不得意，故欲留规诫后人。",
        "dynasty": "唐",
        "collection_info": null
    },
    {
        "title": "相和歌辞 善哉行",
        "author": "僧贯休",
        "content": "有美一人兮婉如清扬，识曲别音兮令姿煌煌。\n绣袂捧琴兮登君子堂，如彼萱草兮使我忧忘。\n欲赠之以紫玉尺，白银珰，久不见之兮湘水茫茫。",
        "dynasty": "唐",
        "collection_info": null
    },
    {
        "title": "相和歌辞 善哉行",
        "author": "僧齐己",
        "content": "大鹏刷翮谢溟渤，青云万层高突出。\n下视秋涛空渺瀰，旧处鱼龙皆细物。\n人生在世何容易，眼浊心昏信生死。\n愿除嗜慾待身轻，携手同寻列仙事。",
        "dynasty": "唐",
        "collection_info": null
    },
    {
        "title": "相和歌辞 来日大难",
        "author": "李白",
        "content": "来日一身，携粮负薪。\n道长食尽，苦口焦唇。\n今日醉饱，乐过千春。\n仙人相存，诱我远学。\n海陵三山，陆憩五岳。\n乘龙上三天，飞目瞻两角。\n授以神药，金丹满握。\n蟪蛄蒙恩，深媿短促。\n思填东海，彊衔一木。\n道重天地，轩师广成。\n蝉翼九五，以求长生。\n下士大笑，如苍蝇声。",
        "dynasty": "唐",
        "collection_info": null
    },
    {
        "title": "相和歌辞 当来日大难",
        "author": "元稹",
        "content": "当来日大难行，前有坂，后有坑，大梁侧，小梁倾，两轴相绞，两轮相撑，大牛竖，小牛横，乌啄牛背，足跌力狞。\n当来日大难行，太行虽险，险可使平。\n轮轴自挠，牵制不停。\n泥潦渐久，荆棘旋生。\n行必不得，不如不行。",
        "dynasty": "唐",
        "collection_info": null
    },
    {
        "title": "相和歌辞 陇西行",
        "author": "王维",
        "content": "十里一走马，五里一扬鞭。\n都护军书至，匈奴围酒泉。\n关山正飞雪，烽戍断无烟。",
        "dynasty": "唐",
        "collection_info": null
    },
    {
        "title": "相和歌辞 陇西行",
        "author": "耿[湋]",
        "content": "雪下阳关路，人稀陇戍头。\n封狐犹未翦，边将岂无羞。\n白草三冬色，黄云万里愁。\n因思李都尉，毕竟不封侯。",
        "dynasty": "唐",
        "collection_info": null
    },
    {
        "title": "相和歌辞 陇西行",
        "author": "长孙佐辅",
        "content": "阴云凝朔气，陇上正飞雪。\n四月草不生，北风劲如切。\n朝来羽书急，夜救长城窟。\n道隘行不前，相呼抱鞍歇。\n人寒指欲堕，马冻蹄亦裂。\n射雁旋充饥，斧冰还止渴。\n宁辞解围鬬，但恐乘疲没。\n早晚边候空，归来养羸卒。",
        "dynasty": "唐",
        "collection_info": null
    },
    {
        "title": "相和歌辞 东门行",
        "author": "柳宗元",
        "content": "汉家三十六将军，东方雷动横阵云。\n鸡鸣函谷客如雾，貌同心异不可数。\n赤丸夜语飞电光，徼巡司隶眠如羊。\n当街一叱百吏走，冯敬胷中函匕首。\n凶徒侧耳潜惬心，悍臣破胆皆杜口。\n魏王卧内藏兵符，子西掩袂真无辜。\n羌胡毂下一朝起，敌国舟中非所拟。\n安陵谁辨削砺功，韩国讵明深井里。\n绝咽断骨那下补，万金宠赠不如土。",
        "dynasty": "唐",
        "collection_info": null
    },
    {
        "title": "相和歌辞 饮马长城窟行",
        "author": "太宗皇帝",
        "content": "塞外悲风切，交河冰已结。\n瀚海百重波，阴山千里雪。\n迥戍危烽火，层峦引高节。\n悠悠卷斾旌，饮马出长城。\n寒沙连骑迹，朔吹断边声。\n胡尘清玉塞，羌笛韵金钲。\n绝寞干戈戢，车徒振原隰。\n都尉反龙堆，将军旋马邑。\n扬麾氛雾静，纪石功名立。\n荒裔一戎衣，云台凯歌入。",
        "dynasty": "唐",
        "collection_info": null
    },
    {
        "title": "相和歌辞 饮马长城窟行",
        "author": "虞世南",
        "content": "驰马渡河干，流深马渡难。\n前逢锦车使，都护在楼兰。\n轻骑犹衔勒，疑兵尚解鞍。\n温池下绝涧，栈道接危峦。\n拓地勋未赏，亡城律讵宽。\n有月关犹暗，经春陇尚寒。\n云昏无復影，冰合不闻湍。\n怀君不可遇，聊持报一餐。",
        "dynasty": "唐",
        "collection_info": null
    },
    {
        "title": "相和歌辞 饮马长城窟行",
        "author": "袁朗",
        "content": "朔风动秋草，清跸长安道。\n长城连不穷，所以隔华戎。\n规模惟圣作，荷负晓成功。\n鸟庭已向内，龙荒更凿空。\n玉关尘卷静，金微路已通。\n汤征随北怨，舜咏起南风。\n画野功初立，绥边事云集。\n朝服践狼居，凯歌旋马邑。\n山响传凤吹，霜华藻琼钑。\n属国拥节归，单于款关入。\n日落寒云起，惊沙被原隰。\n零落叶已寒，河流清且急。\n四时徭役尽，千载干戈戢。\n太平今若斯，汗马竟无施。\n惟当事笔研，归去草封禅。",
        "dynasty": "唐",
        "collection_info": null
    },
    {
        "title": "相和歌辞 饮马长城窟行",
        "author": "王翰",
        "content": "长安少年无远图，一生惟羡执金吾。\n骐驎前殿拜天子，走马为君西击胡。\n胡沙猎猎吹人面，汉虏相逢不相见。\n遥闻鼙鼓动地来，传道单于夜犹战。\n此时顾恩宁顾身，为君一行摧万人。\n壮士挥戈回白日，单于溅血染朱轮。\n回来饮马长城窟，长安道傍多白骨。\n问之耆老何代人，云是秦王筑城卒。\n黄昏塞北无人烟，鬼哭啾啾声沸天。\n无罪见诛功不赏，孤魂流落此城边。\n当昔秦王按劒起，诸侯膝行不敢视。\n富国彊兵二十年，筑怨兴徭九千里。\n秦王筑城何太愚，天实亡秦非北胡。\n一朝祸起萧墙内，渭水咸阳不復都。",
        "dynasty": "唐",
        "collection_info": null
    },
    {
        "title": "相和歌辞 饮马长城窟行",
        "author": "王建",
        "content": "长城窟，长城窟边多马骨。\n古来此地无井泉，赖得秦家筑城卒。\n征人饮马愁不回，长城变作望乡堆。\n蹄迹未干人去近，续后马来泥污尽。\n枕弓睡着待水生，不见阴山在前阵。\n马蹄足脱装马头，健儿战死谁封侯。",
        "dynasty": "唐",
        "collection_info": null
    },
    {
        "title": "相和歌辞 饮马长城窟行",
        "author": "僧子兰",
        "content": "游客长城下，饮马长城窟。\n马嘶闻水腥，为浸征人骨。\n岂不是流泉，终不成潺湲。\n洗尽骨上土，不洗骨中冤。\n骨若比流水，四海有还魂。\n空流呜咽声，声中疑是言。",
        "dynasty": "唐",
        "collection_info": null
    },
    {
        "title": "相和歌辞 上留田",
        "author": "李白",
        "content": "行至上留田，孤坟何峥嵘。\n积此万古恨，春草不復生。\n悲风四边来，肠断白杨声。\n借问谁家地，埋没蒿里茔。\n古老向余言，言是上留田。\n蓬科马鬣今已平，昔之弟死兄不葬。\n他人于此举铭旌，一鸟死，百鸟鸣，一兽死，百兽惊。\n桓山之禽别离苦，欲去迴翔不能征。\n田氏仓卒骨肉分，青天白日摧紫荆。\n交柯之木本同形，东枝顦顇西枝荣。\n无心之物尚如此，参商胡乃寻天兵。\n孤竹延陵，让国扬名。\n高风缅邈，颓波激清。\n尺布之谣，塞耳不能听。",
        "dynasty": "唐",
        "collection_info": null
    },
    {
        "title": "相和歌辞 上留田",
        "author": "僧贯休",
        "content": "父不父，兄不兄，上留田，蝥贼生。\n徒陟冈，泪峥嵘，我欲使诸凡鸟雀，尽变为鹡鸰。\n我欲使诸凡草木，尽变为田荆。\n邻人歌，邻人歌，古风清，清风生。",
        "dynasty": "唐",
        "collection_info": null
    },
    {
        "title": "相和歌辞 安乐宫",
        "author": "李贺",
        "content": "深井桐乌起，尚復牵清水。\n未盥邵陵王，瓶中弄长翠。\n新城安乐宫，宫如凤皇翅。\n歌迴蜡版鸣，大绾提壶使。\n绿繁悲水曲，茱萸别秋子。",
        "dynasty": "唐",
        "collection_info": null
    },
    {
        "title": "相和歌辞 放歌行",
        "author": "王昌龄",
        "content": "南渡洛阳津，西望十二楼。\n明堂坐天子，月朔朝诸侯。\n清乐动千门，皇风被九州。\n庆云从东来，泱漭抱日流。\n升平贵论道，文墨将何求。\n有诏征草泽，微臣献谋猷。\n冠冕如星罗，拜揖曹与周。\n望尘非吾事，入赋且迟留。\n幸蒙国士识，因脱负薪裘。\n今者放歌行，以慰梁父愁。\n但营数斗禄，奉养毋丰羞。\n若得金膏遂，飞云亦可俦。",
        "dynasty": "唐",
        "collection_info": null
    },
    {
        "title": "相和歌辞 野田黄雀行",
        "author": "李白",
        "content": "游莫逐炎洲翠，栖莫近吴宫燕。\n吴宫火起焚尔窠，炎洲逐翠遭网罗。",
        "dynasty": "唐",
        "collection_info": null
    },
    {
        "title": "相和歌辞 野田黄雀行",
        "author": "储光羲",
        "content": "啧啧野田雀，不知躯体微。\n闲穿深蒿裏，争食復争飞。\n穷老一颓舍，枣多桑树稀。\n无枣犹可食，无桑何以衣。\n萧条空仓暮，相引时来归。\n邪路岂不捷，渚田岂不肥。\n水长路且坏，恻恻与心违。",
        "dynasty": "唐",
        "collection_info": null
    },
    {
        "title": "相和歌辞 野田黄雀行",
        "author": "僧贯休",
        "content": "高树风多，吹尔巢落。\n深蒿叶暖，宜尔依薄。\n莫近鸮类，珠网亦恶。\n饮野田之清水，食野田之黄粟。\n深花中睡，𡋯土裏浴。\n如此即全胜啄太仓之谷，而更穿人屋。",
        "dynasty": "唐",
        "collection_info": null
    },
    {
        "title": "相和歌辞 野田黄雀行",
        "author": "僧齐己",
        "content": "双双野田雀，上下同饮啄。\n暖去栖蓬蒿，寒归傍篱落。\n殷勤避罗网，乍可遇鵰鹗。\n鵰鹗虽不仁，分明在寥廓。",
        "dynasty": "唐",
        "collection_info": null
    },
    {
        "title": "相和歌辞 雁门太守行",
        "author": "李贺",
        "content": "黑云压城城欲摧，甲光向月金鳞开。\n角声满天秋色裏，塞上燕支凝夜紫。\n半卷红旗临易水，霜重鼓寒声不起。\n报君黄金台上意，提携玉龙为君死。",
        "dynasty": "唐",
        "collection_info": null
    },
    {
        "title": "相和歌辞 雁门太守行",
        "author": "张祜",
        "content": "城头月没霜如水，趚趚蹋沙人似鬼。\n灯前拭泪试香裘，长引一声残漏子。\n驼囊泻酒酒一杯，前头啑血心不回。\n寄语年少妻莫哀，鱼金虎竹天上来，雁门山边骨成灰。",
        "dynasty": "唐",
        "collection_info": null
    },
    {
        "title": "相和歌辞 雁门太守行",
        "author": "庄南杰",
        "content": "旌旗闪闪摇天末，长笛横吹虏尘阔。\n跨下嘶风白练狞，腰间切玉青蛇活。\n击革摐金燧牛尾，犬羊兵败如山死。\n九泉寂寞葬秋虫，湿云荒草啼秋思。",
        "dynasty": "唐",
        "collection_info": null
    },
    {
        "title": "相和歌辞 飞来双白鹤",
        "author": "虞世南",
        "content": "飞来双白鹤，奋翼远凌烟。\n双栖集紫盖，一举背青田。\n扬影过伊洛，流声入管弦。\n鸣羣倒景外，刷羽阆风前。\n映海疑浮雪，拂涧泻飞泉。\n燕雀宁知去，蜉蝣不识还。\n何言别俦侣，从此间山川。\n顾步已相失，裴回反自怜。\n危心犹警露，哀响讵闻天。\n无因振六翮，轻举復随仙。",
        "dynasty": "唐",
        "collection_info": null
    },
    {
        "title": "相和歌辞 门有车马客行",
        "author": "虞世南",
        "content": "财雄重交结，戚里擅豪华。\n曲台临上路，高门抵狭斜。\n赭汗千金马，绣毂五香车。\n白鹤随飞盖，朱鹭入鸣笳。\n夏莲开劒水，春桃发露花。\n轻裙染回雪，浮蚁泛流霞。\n高谈辨飞兔，摛藻握灵蛇。\n逢恩借羽翼，失路委泥沙。\n暧暧风烟晚，路长归骑远。\n日斜青琐第，尘飞金谷苑。\n危弦促柱奏巴渝，遗簪堕珥解罗襦。\n如何守直道，飜使谷名愚。",
        "dynasty": "唐",
        "collection_info": null
    },
    {
        "title": "相和歌辞 门有车马客行",
        "author": "李白",
        "content": "门有车马客，金鞍曜朱轮。\n谓从丹霄落，乃是故乡亲。\n呼儿埽中堂，坐客论悲辛。\n对酒两不饮，停觞泪盈巾。\n叹我万里游，飘飖三十春。\n空谈霸王略，紫绶不挂身。\n雄劒藏玉匣，阴符生素尘。\n廓落无所合，流离湘水滨。\n借问宗党间，多为泉下人。\n生苦百战役，死託万鬼邻。\n北风扬胡沙，埋翳周与秦。\n大运且如此，苍穹宁匪仁。\n恻怆竟何道？存亡任大钧。",
        "dynasty": "唐",
        "collection_info": null
    },
    {
        "title": "相和歌辞 蜀道难",
        "author": "张文琮",
        "content": "梁山镇地险，积石阻云端。\n深谷下寥廓，层岩上郁盘。\n飞梁架绝岭，栈道接危峦。\n揽辔独长息，方知斯路难。",
        "dynasty": "唐",
        "collection_info": null
    },
    {
        "title": "相和歌辞 蜀道难",
        "author": "李白",
        "content": "噫吁嚱！危乎高哉！蜀道之难难于上青天！蚕丛及鱼凫，开国何茫然。\n尔来四万八千岁，乃与秦塞通人烟。\n西当太白有鸟道，可以横绝峨眉巅。\n地崩山摧壮士死，然后天梯石栈方钩连。\n上有六龙迴日之高标，下有衝波逆折之迴川。\n黄鹤之飞尚不得，猨猱欲度愁攀缘。\n青泥何盘盘，百步九折萦岩峦。\n扪参历井仰胁息，以手抚膺坐长叹。\n问君西游何时还？畏途巉岩不可攀。\n但见悲鸟号枯木，雄飞呼雌绕林间。\n又闻子规啼夜月，愁空山，蜀道之难难于上青天！使人听此雕朱颜。\n连峰去天不盈尺，枯松倒挂倚绝壁。\n飞湍瀑流相喧豗，砅崖转石万壑雷。\n其崄也若此，嗟尔远道之人胡为乎来哉？\n劒阁峥嵘而崔嵬，一夫当关，万夫莫开。\n所守或匪亲，化为狼与豺。\n朝避猛虎，夕避长蛇。\n磨牙吮血，杀人如麻。\n锦城虽云乐，不如早还家。\n蜀道之难难于上青天，侧身西望长咨嗟。",
        "dynasty": "唐",
        "collection_info": null
    },
    {
        "title": "相和歌辞 棹歌行",
        "author": "骆宾王",
        "content": "写月图黄罢，凌波拾翠通。\n镜花摇芰日，衣麝入荷风。\n叶密舟难荡，莲疎浦易空。\n凤媒羞自託，鸳翼恨难穷。\n秋帐灯花翠，倡楼粉色红。\n相思无别曲，幷在棹歌中。",
        "dynasty": "唐",
        "collection_info": null
    },
    {
        "title": "相和歌辞 棹歌行",
        "author": "徐坚",
        "content": "棹女饰银钩，新妆下翠楼。\n霜丝青桂檝，兰栧紫霞舟。\n水落金陵曙，风起洞庭秋。\n扣船过曲浦，飞帆越回流。\n影入桃花浪，香飘杜若洲。\n洲长殊未返，萧散云霞晚。\n日下大江平，烟生归岸远。\n岸远闻潮波，争途游戏多。\n因声赵津女，来听采菱歌。",
        "dynasty": "唐",
        "collection_info": null
    },
    {
        "title": "相和歌辞 胡无人行",
        "author": "徐彦伯",
        "content": "十月繁霜下，征人远凿空。\n云摇锦更节，海照角端弓。\n暗碛埋砂树，衝飙卷塞蓬。\n方随膜拜入，歌舞玉门中。",
        "dynasty": "唐",
        "collection_info": null
    },
    {
        "title": "相和歌辞 胡无人行",
        "author": "聂夷中",
        "content": "男儿徇大义，立节不沽名。\n腰间悬陆离，大歌胡无行。\n不读战国书，不览黄石经。\n醉卧咸阳楼，梦入受降城。\n更愿生羽翼，飞身入青冥。\n请携天子劒，斫下旄头星。\n自然胡无人，虽有无战争。\n悠哉典属国，驱羊老一生。",
        "dynasty": "唐",
        "collection_info": null
    },
    {
        "title": "相和歌辞 胡无人行",
        "author": "李白",
        "content": "严风吹霜海草雕，筋干精坚胡马骄。\n汉家战士三十万，将军兼领霍嫖姚。\n流星白羽腰间插，劒花秋莲光出匣。\n天兵照雪下玉关，虏箭如沙射金甲。\n云龙风虎尽交迴，太白入月敌可摧。\n敌可摧，旄头灭，履胡之肠涉胡血。\n悬胡青天上，埋胡紫[塞]旁。\n胡无人，汉道昌，陛下之寿三千霜。\n但歌大风云飞扬，安得猛士兮守四方。\n胡无人，汉道昌。",
        "dynasty": "唐",
        "collection_info": null
    },
    {
        "title": "相和歌辞 胡无人行",
        "author": "僧贯休",
        "content": "霍嫖姚，赵充国，天子将之平朔漠。\n肉胡之肉，烬胡帐幄。\n千里万里，惟留胡之空壳。\n边风萧萧，榆叶初落。\n杀气昼赤，枯骨夜哭。\n将军既立殊勋，遂有胡无人曲。\n我闻之，天子富有四海，德被无垠。",
        "dynasty": "唐",
        "collection_info": null
    },
    {
        "title": "相和歌辞 白头吟",
        "author": "刘希夷",
        "content": "洛阳城东桃李花，飞来飞去落谁家。\n洛阳女儿惜颜色，行逢落花长叹息。\n今年花落颜色改，明年花开復谁在。\n已见松柏摧为薪，更闻桑田变成海。\n古人无復洛城东，今人还对落花风。\n年年岁岁花相似，岁岁年年人不同。\n寄言全盛红颜子，须怜半死白头翁。\n此翁白头真可怜，伊昔红颜美少年。\n公子王孙芳树下，清歌妙舞落花前。\n光禄池台文锦绣，将军楼阁画神仙。\n一朝卧病无人识，三春行乐在谁边。\n宛转蛾眉能几时，须臾白髮乱如丝。\n但看旧来歌舞地，惟有黄昏鸟雀悲。",
        "dynasty": "唐",
        "collection_info": null
    },
    {
        "title": "相和歌辞 白头吟二首 一",
        "author": "李白",
        "content": "锦水东北流，波荡双鸳鸯。\n雄巢汉宫树，雌弄秦草芳。\n宁同万死碎绮翼，不忍云间两分张。\n此时阿娇正娇妬，独坐长门愁日暮。\n但愿君恩顾妾深，岂惜黄金将买赋。\n相如作赋得黄金，丈夫好新多异心。\n一朝将聘茂陵女，文君因赠白头吟。\n东流不作西归水，落花辞条归故林。\n兔丝固无情，随风任颠倒。\n谁使女萝枝，而来彊萦抱。\n两草犹一心，人心不如草。\n莫卷龙须席，从他生网丝。\n且留琥珀枕，或有梦来时。\n覆水再收岂满杯，弃妾已去难重回。\n古时得意不相负，祗今惟见青陵台。",
        "dynasty": "唐",
        "collection_info": null
    },
    {
        "title": "相和歌辞 白头吟二首 二",
        "author": "李白",
        "content": "锦水东流碧，波荡双鸳鸯。\n雄巢汉宫树，雌弄秦草芳。\n相如去蜀谒武帝，赤车驷马生辉光。\n一朝再览大人作，万乘忽欲凌云翔。\n闻道阿娇失恩宠，千金买赋要君王。\n相如不忆贫贱日，官高金多聘私室。\n茂陵姝子皆见求，文君欢爱徒此毕。\n泪如双泉水，行堕紫罗襟。\n五起鸡三唱，清晨白头吟。\n长吁不整绿云鬓，仰诉青天哀怨深。\n城崩杞梁妻，谁道土无心。\n东流不作西归水，落花辞枝羞故林。\n头上玉燕钗，是妾嫁时物。\n赠君表相思，罗袖幸时拂。\n莫卷龙须席，从他生网丝。\n且留琥珀枕，还有梦来时。\n鹔鹴裘在锦屏上，自君一挂无由披。\n妾有秦楼镜，照心胜照井。\n愿持照新人，双对可怜影。\n覆水却收不满杯，相如还谢文君回。\n古来得意不相负，祗今惟有青陵台。",
        "dynasty": "唐",
        "collection_info": null
    },
    {
        "title": "相和歌辞 白头吟",
        "author": "张籍",
        "content": "请君膝上琴，弹我白头吟。\n忆昔君前娇笑语，两情宛转如萦素。\n宫中为我起高楼，更开华池种芳树。\n春天百草秋始衰，弃我不待白头时。\n罗襦玉珥色未暗，今朝已道不相宜。\n扬州青铜作明镜，暗中持照不见影。\n人心回互自无穷，眼前好恶那能定。\n君恩已去若再返，菖蒲花生月长满。",
        "dynasty": "唐",
        "collection_info": null
    },
    {
        "title": "相和歌辞 反白头吟",
        "author": "白居易",
        "content": "炎炎者烈火，营营者小蝇。\n火不热真玉，蝇不点清冰。\n此苟无所受，彼莫能相仍。\n乃知物性中，各有能不能。\n古称怨报死，则人有所惩。\n惩淫或应可，在道未为弘。\n譬如蜩鷃徒，啾啾啅龙鹏。\n宜当委之去，寥廓高飞腾。\n岂能泥尘下，区区酬怨憎。\n胡为作自苦，吞悲仍抚膺。",
        "dynasty": "唐",
        "collection_info": null
    },
    {
        "title": "相和歌辞 决绝[词]三首 一",
        "author": "元稹",
        "content": "乍可为天上牵牛织女星，不愿为庭前红槿枝。\n七月七日一相见，故心终不移。\n那能朝开暮飞去，一任东西南北吹。\n分不两相守，恨不两相思。\n对面且如此，背面当何知。\n春风撩乱伯劳语，此时抛去时。\n握手苦相问，竟不言后期。\n君情既决绝，妾意已参差。\n借如死生别，安得长苦悲。",
        "dynasty": "唐",
        "collection_info": null
    },
    {
        "title": "相和歌辞 决绝[词]三首 二",
        "author": "元稹",
        "content": "噫春冰之将泮，何余怀之独结。\n有美一人，于焉旷绝。\n一日不见，比一日于三年，况三年之旷别。\n水得风兮小而已波，笋在苞兮高不见节。\n矧桃李之当春，竞众人之攀折。\n我自顾悠悠而若云，又安能保君皓皓之如雪。\n感破镜之分明，覩泪痕之余血。\n幸他人之既不我先，又安能使他人之终不我夺。\n已焉哉！织女别黄姑，一年一度暂相见，彼此隔河何事无。",
        "dynasty": "唐",
        "collection_info": null
    },
    {
        "title": "相和歌辞 决绝[词]三首 三",
        "author": "元稹",
        "content": "夜夜相抱眠，幽怀尚沈结。\n那堪一年事，长遣一宵说。\n但感久相思，何暇暂相悦。\n虹桥薄夜成，龙驾侵晨列。\n生憎野鹊往迟回，死恨天鸡识时节。\n曙色渐曈昽，华星次明灭。\n一去又一年，一年何时彻。\n有此迢遰期，不如生死别。",
        "dynasty": "唐",
        "collection_info": null
    },
    {
        "title": "相和歌辞 梁甫吟",
        "author": "李白",
        "content": "长啸梁甫吟，何时见阳春？\n君不见朝歌屠叟辞棘津，八十西来钓渭滨。\n宁羞白髮照渌水，逢时吐气思经纶。\n广张三千六百钧，风雅暗与文王亲。\n大贤虎变愚不测，当年颇似寻常人。\n君不见高阳酒徒起草中，长揖山东隆准公。\n入门不拜骋雄辨，两女辍洗来趋风。\n东下齐城七十二，指麾楚汉如旋蓬。\n狂生落拓尚如此，何况壮士当羣雄。\n我欲攀龙见明主，雷公砰訇震天鼓。\n帝旁投壶多玉女，三时大笑开电光。\n倏烁晦冥起风雨，阊阖九门不可通。\n以额叩关阍者怒，白日不照吾精诚。\n杞国无事忧天倾，䝟貐磨牙竞人肉。\n驺虞不折生草茎，手接飞猱搏雕虎。\n侧足焦原未言苦，智者可卷愚者豪。\n世人见我轻鸿毛，力排南山三壮士，齐相杀之费二桃。\n吴楚弄兵无剧孟，亚夫咍尔为徒劳。\n梁父吟，梁父吟，声正悲。\n张公两龙劒，神物合有时。\n风云感会起屠钓，大人𡸣屼当安之。",
        "dynasty": "唐",
        "collection_info": null
    },
    {
        "title": "相和歌辞 东武吟",
        "author": "李白",
        "content": "好古笑流俗，素闻贤达风。\n方希佐明主，长揖辞成功。\n白日在高天，回光烛微躬。\n恭承凤皇诏，歘起云萝中。\n清切紫霄迥，优游丹禁通。\n君王赐颜色，声价凌烟虹。\n乘舆拥翠盖，扈从金城东。\n宝马丽绝景，锦衣入新丰。\n倚岩望松雪，对酒鸣丝桐。\n因学扬子云，献赋甘泉宫。\n天书美片善，清芬播无穷。\n归来入咸阳，谈笑皆王公。\n一朝去金马，飘落成飞蓬。\n宾友日疎散，玉尊亦已空。\n才力犹可倚，不惭世上雄。\n闲作东武吟，曲尽情未终。\n书此谢知己，吾寻黄绮翁。",
        "dynasty": "唐",
        "collection_info": null
    },
    {
        "title": "相和歌辞 怨诗二首 一",
        "author": "薛奇童",
        "content": "日晚梧桐落，微寒入禁垣。\n月悬三雀观，霜度万秋门。\n艳舞矜新宠，愁容泣旧恩。\n不堪深殿裏，帘外欲黄昏。",
        "dynasty": "唐",
        "collection_info": null
    },
    {
        "title": "相和歌辞 怨诗二首 二",
        "author": "薛奇童",
        "content": "禁苑春风起，流莺绕合欢。\n玉窗通日气，珠箔卷轻寒。\n杨叶垂金砌，梨花入井阑。\n君王好长袖，新作舞衣宽。",
        "dynasty": "唐",
        "collection_info": null
    },
    {
        "title": "相和歌辞 怨诗",
        "author": "张汯",
        "content": "去年离别雁初归，今夜裁缝萤已飞。\n征客近来音信断，不知何处寄寒衣。",
        "dynasty": "唐",
        "collection_info": null
    },
    {
        "title": "相和歌辞 怨诗",
        "author": "刘元济",
        "content": "玉关芳信断，兰闺锦字新。\n愁来好自抑，念切已含嚬。\n虚牖风惊梦，空床月厌人。\n归期傥可促，勿度柳园春。",
        "dynasty": "唐",
        "collection_info": null
    },
    {
        "title": "相和歌辞 怨诗三首 一",
        "author": "李暇",
        "content": "罗敷初总髻，蕙芳正娇小。\n月落始归船，春眠恆着晓。",
        "dynasty": "唐",
        "collection_info": null
    },
    {
        "title": "相和歌辞 怨诗三首 二",
        "author": "李暇",
        "content": "何处期郎游？小苑花台间。\n相忆不可见，且復乘月还。",
        "dynasty": "唐",
        "collection_info": null
    },
    {
        "title": "相和歌辞 怨诗三首 三",
        "author": "李暇",
        "content": "别来花照路，别后露垂叶。\n歌舞须及时，如何坐悲妾。",
        "dynasty": "唐",
        "collection_info": null
    },
    {
        "title": "相和歌辞 怨诗二首 一",
        "author": "崔国辅",
        "content": "楼前桃李疎，池上芙蓉落。\n织锦犹未成，虫声入罗幕。",
        "dynasty": "唐",
        "collection_info": null
    },
    {
        "title": "相和歌辞 怨诗二首 二",
        "author": "崔国辅",
        "content": "妾有罗衣裳，秦王在时作。\n为舞春风多，秋来不堪着。",
        "dynasty": "唐",
        "collection_info": null
    },
    {
        "title": "相和歌辞 怨诗",
        "author": "孟郊",
        "content": "试妾与君泪，两处滴池水。\n看取芙蓉花，今年为谁死。",
        "dynasty": "唐",
        "collection_info": null
    },
    {
        "title": "相和歌辞 怨诗",
        "author": "刘义",
        "content": "君莫嫌丑妇，丑妇死守贞。\n山头一怪石，长作望夫名。\n鸟有并翼飞，兽有比肩行。\n丈夫不立义，岂如鸟兽情。",
        "dynasty": "唐",
        "collection_info": null
    },
    {
        "title": "相和歌辞 怨诗",
        "author": "鲍溶",
        "content": "女萝寄松柏，绿蔓花绵绵。\n三五定君婚，结髮早移天。\n肃肃羊雁礼，泠泠琴瑟篇。\n恭承采蘩祀，敢效同居贤。\n皎日不留景，良时如逝川。\n秋心还遗爱，春貌无归妍。\n翠袖洗朱粉，碧阶对绮钱。\n新人易如玉，废瑟难为弦。\n寄羡蕣华木，荣名香阁前。\n岂无摇落苦，贵与根蒂连。\n希君旧光景，照妾薄暮年。",
        "dynasty": "唐",
        "collection_info": null
    },
    {
        "title": "相和歌辞 怨诗",
        "author": "白居易",
        "content": "夺宠心那惯，寻思倚殿门。\n不知移旧爱，何处作新恩。",
        "dynasty": "唐",
        "collection_info": null
    },
    {
        "title": "相和歌辞 怨诗二首 一",
        "author": "姚氏月华",
        "content": "春水悠悠春水绿，对此思君泪相续。\n羞将离恨向东风，理尽秦筝不成曲。",
        "dynasty": "唐",
        "collection_info": null
    },
    {
        "title": "相和歌辞 怨诗二首 二",
        "author": "姚氏月华",
        "content": "与君形影分胡越，玉枕终年对离别。\n登台北望烟雨深，回身泣向寥天月。",
        "dynasty": "唐",
        "collection_info": null
    },
    {
        "title": "相和歌辞 怨歌行",
        "author": "虞世南",
        "content": "紫殿秋风冷，雕甍白日沈。\n裁纨悽断曲，织素别离心。\n掖庭羞改画，长门不惜金。\n宠移恩稍薄，情疎恨转深。\n香销翠羽帐，弦断凤皇琴。\n镜前红粉歇，阶上绿苔侵。\n谁言掩歌扇，飜作白头吟。",
        "dynasty": "唐",
        "collection_info": null
    },
    {
        "title": "相和歌辞 怨歌行",
        "author": "李白",
        "content": "十五入汉宫，花颜笑春红。\n君王选玉色，侍寝金屏中。\n荐枕娇夕月，卷衣恋春风。\n宁知赵飞燕，夺宠恨无穷。\n沈忧能伤人，绿鬓成霜蓬。\n一朝不得意，世事徒为空。\n鹔鹴换美酒，舞衣罢雕笼。\n寒苦不忍言，为君奏丝桐。\n肠断弦亦绝，悲心夜忡忡。",
        "dynasty": "唐",
        "collection_info": null
    },
    {
        "title": "相和歌辞 怨歌行",
        "author": "吴少微",
        "content": "城南有怨妇，含怨倚兰丛。\n自谓二八时，歌舞入汉宫。\n皇恩弄幸玉堂中，绿陌黄花催夜酒。\n锦衣罗袂逐春风，建章西宫焕若神。\n燕赵美女二千人，君王厌德不忘新。\n况羣艳冶纷来陈，是时别君不再见。\n三十三春长信殿，长信重门昼掩关。\n清房晓帐幽且闲，绮窗虫网氛尘色。\n文轩莺对桃李颜，天王贵宫不贮老。\n浩然泪陨今来还，自怜转晚暮。\n试逐佳游芳草路，小腰丽女夺人奇。\n金鞍少年曾不顾，归来谁为夫。\n请谢西家妇，莫辞先醉解罗襦。",
        "dynasty": "唐",
        "collection_info": null
    },
    {
        "title": "相和歌辞 明月照高楼",
        "author": "雍陶",
        "content": "朗月何高高，楼中帘影寒。\n一妇独含叹，四坐谁成欢。\n时节屡已移，游旅杳不还。\n沧溟倘未涸，妾泪终不干。\n君若无定云，妾若不动山。\n云行出山易，山逐云去难。\n愿为边塞尘，因风委君颜。\n君颜良洗多，荡妾浊水间。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "徐贤妃",
        "content": "旧爱柏梁台，新宠昭阳殿。\n守分辞方辇，含情泣团扇。\n一朝歌舞荣，夙昔诗书贱。\n颓恩诚已矣，覆水难重荐。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "沈佺期",
        "content": "月皎风泠泠，长门次掖庭。\n玉阶闻坠叶，罗幌见飞萤。\n清露凝珠缀，流尘下翠屏。\n妾心君未察，秋叹剧繁星。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "吴少微",
        "content": "月出映曾城，孤圜上太清。\n君王春爱歇，枕席凉风生。\n怨咽不能寝，踟蹰步前楹。\n空阶白露色，百草寒虫鸣。\n念昔金房裏，犹嫌玉座轻。\n如何娇所误，长夜泣恩情。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "张修之",
        "content": "长门落景尽，洞房秋月明。\n玉阶草路积，金屋网尘生。\n妾妬今应改，君恩昔未平。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "裴交泰",
        "content": "自闭长门经几秋，罗衣湿尽泪还流。\n一种蛾眉明月夜，南宫歌管北宫愁。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "刘皁",
        "content": "宫殿沈沈月欲分，昭阳更漏不堪闻。\n珊瑚枕上千行泪，不是思君是恨君。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "袁晖",
        "content": "早知君爱歇，本自无萦妬。\n谁使恩情深，今来反相误。\n愁眠罗帐晓，泣坐金闺暮。\n独有梦中魂，犹言意如故。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "刘言史",
        "content": "独坐炉边结夜愁，暂时恩去亦难留。\n手持金箸垂红泪，乱拨寒灰不举头。",
        "dynasty": "唐",
        "collection_info": null
    },
    {
        "title": "相和歌辞 长门怨二首 一",
        "author": "李白",
        "content": "天回北斗挂西楼，金屋无人萤火流。\n月光欲到长门殿，别作深宫一段愁。",
        "dynasty": "唐",
        "collection_info": null
    },
    {
        "title": "相和歌辞 长门怨二首 二",
        "author": "李白",
        "content": "桂殿长愁不记春，黄金四屋起秋尘。\n夜悬明镜青天上，独照长门宫裏人。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "李华",
        "content": "弱体鸳鸯荐，啼妆翡翠衾。\n鸦鸣秋殿晓，人静禁门深。\n每忆椒房宠，那堪永巷阴。\n日惊罗带缓，非復旧来心。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "岑参",
        "content": "君王嫌妾妬，闭妾在长门。\n舞袖垂新宠，愁眉结旧恩。\n绿钱生履迹，红粉湿啼痕。\n羞被桃花笑，看春独不言。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "齐澣",
        "content": "茕茕孤思逼，寂寂长门夕。\n妾妬亦非深，君恩那不惜。\n携琴就玉阶，调悲声未谐。\n将心託明月，流影入君怀。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "刘长卿",
        "content": "何事长门闭，珠帘只自垂。\n月移深殿早，春向后宫迟。\n蕙草生闲地，梨花发旧枝。\n芳菲自恩幸，看却被风吹。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "僧皎然",
        "content": "春风日日闭长门，摇荡春心自梦魂。\n若遣花开只笑妾，不如桃李正无言。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "卢纶",
        "content": "空宫古廊殿，寒月照斜晖。\n卧听未央曲，满箱歌舞衣。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "戴叔伦",
        "content": "自忆专房宠，曾居第一流。\n移恩向何处？暂妬不容收。\n夜久丝管绝，月明宫殿秋。\n空将旧时意，长望凤皇楼。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "刘驾",
        "content": "御泉长绕凤皇楼，只是恩波别处流。\n闲揲舞衣归未得，夜来砧杵六宫秋。",
        "dynasty": "唐",
        "collection_info": null
    },
    {
        "title": "相和歌辞 长门怨 一",
        "author": "高蟾",
        "content": "天上何劳万古春，君前谁是百年人。\n魂销尚媿金炉烬，思起犹惭玉辇尘。\n烟翠薄情攀不得，星芒浮艳采无因。\n可怜明镜来相向，何似恩光朝夕新。",
        "dynasty": "唐",
        "collection_info": null
    },
    {
        "title": "相和歌辞 长门怨 二",
        "author": "高蟾",
        "content": "天上凤皇休寄梦，人间鹦鹉旧堪悲。\n平生心绪无人识，一隻金梭万丈丝。",
        "dynasty": "唐",
        "collection_info": null
    },
    {
        "title": "相和歌辞 长门怨",
        "author": "张祜",
        "content": "日映宫墙柳色寒，笙歌遥指碧云端。\n珠铅滴尽无心语，彊把花枝冷笑看。",
        "dynasty": "唐",
        "collection_info": null
    },
    {
        "title": "相和歌辞 长门怨二首 一",
        "author": "郑谷",
        "content": "闲把罗衣泣凤皇，先朝曾教舞霓裳。\n春来却羡庭花落，得逐晴风出禁墙。",
        "dynasty": "唐",
        "collection_info": null
    },
    {
        "title": "相和歌辞 长门怨二首 二",
        "author": "郑谷",
        "content": "流水君恩共不回，杏花争忍埽成堆。\n残春未必多烟雨，泪滴闲阶长绿苔。",
        "dynasty": "唐",
        "collection_info": null
    },
    {
        "title": "相和歌辞 长门怨二首 一",
        "author": "刘氏媛",
        "content": "雨滴梧桐秋夜长，愁心和雨到昭阳。\n泪痕不学君恩断，拭却千行更万行。",
        "dynasty": "唐",
        "collection_info": null
    },
    {
        "title": "相和歌辞 长门怨二首 二",
        "author": "刘氏媛",
        "content": "学画蛾眉独出羣，当时人道便承恩。\n经年不见君王面，花落黄昏空掩门。",
        "dynasty": "唐",
        "collection_info": null
    },
    {
        "title": "相和歌辞 阿娇怨",
        "author": "刘禹锡",
        "content": "望见葳蕤举翠华，试开金屋埽庭花。\n须臾宫女传来信，云幸平阳公主家。",
        "dynasty": "唐",
        "collection_info": null
    },
    {
        "title": "相和歌辞 班倢伃",
        "author": "徐彦伯",
        "content": "君恩忽断绝，妾思终未央。\n巾栉不可见，枕席空余香。\n窗暗网罗白，阶秋苔藓黄。\n应门寂已闭，流涕向昭阳。",
        "dynasty": "唐",
        "collection_info": null
    },
    {
        "title": "相和歌辞 班倢伃",
        "author": "严识玄",
        "content": "贱妾如桃李，君王若岁时。\n秋风一已劲，摇落不胜悲。\n寂寂苍苔满，沈沈绿草滋。\n荣华非此日，指辇竞何辞。",
        "dynasty": "唐",
        "collection_info": null
    },
    {
        "title": "相和歌辞 班倢伃三首 一",
        "author": "王维",
        "content": "玉窗萤影度，金殿人声绝。\n秋夜守罗帏，孤灯耿不灭。",
        "dynasty": "唐",
        "collection_info": null
    },
    {
        "title": "相和歌辞 班倢伃三首 二",
        "author": "王维",
        "content": "宫殿生秋草，君王恩幸疎。\n那堪闻凤吹，门外度金舆。",
        "dynasty": "唐",
        "collection_info": null
    },
    {
        "title": "相和歌辞 班倢伃三首 三",
        "author": "王维",
        "content": "怪来妆阁闭，朝下不相迎。\n总向春园裏，花间语笑声。",
        "dynasty": "唐",
        "collection_info": null
    },
    {
        "title": "相和歌辞 倢伃怨",
        "author": "崔湜",
        "content": "不分君恩断，新妆视镜中。\n容华尚春日，娇爱已秋风。\n枕席临窗晓，帏屏向月空。\n年年后庭树，荣落在深宫。",
        "dynasty": "唐",
        "collection_info": null
    },
    {
        "title": "相和歌辞 倢伃怨",
        "author": "崔国辅",
        "content": "长信宫中草，年年愁处生。\n故侵珠履迹，不使玉阶行。",
        "dynasty": "唐",
        "collection_info": null
    },
    {
        "title": "相和歌辞 倢伃怨",
        "author": "张烜",
        "content": "贱妾裁纨扇，初摇明月姿。\n君王看舞席，坐起秋风时。\n玉树清御路，金陈翳垂丝。\n昭阳无分理，愁寂任前期。",
        "dynasty": "唐",
        "collection_info": null
    },
    {
        "title": "相和歌辞 倢伃怨",
        "author": "刘方平",
        "content": "夕殿别君王，宫深月似霜。\n人愁在长信，萤出向昭阳。\n露裛红兰死，秋雕碧树伤。\n惟当合欢扇，从此箧中藏。",
        "dynasty": "唐",
        "collection_info": null
    },
    {
        "title": "相和歌辞 倢伃怨",
        "author": "王沈",
        "content": "长信梨花暗欲栖，应门上籥草萋萋。\n春风吹花乱扑户，班倢车声不至啼。",
        "dynasty": "唐",
        "collection_info": null
    },
    {
        "title": "相和歌辞 倢伃怨",
        "author": "皇甫冉",
        "content": "由来咏团扇，今与值秋风。\n事逐时皆往，恩无日再中。\n早鸿闻上苑，寒露下深宫。\n颜色年年谢，相如赋岂工。",
        "dynasty": "唐",
        "collection_info": null
    },
    {
        "title": "相和歌辞 倢伃怨",
        "author": "陆龟蒙",
        "content": "妾貌非倾国，君王忽然宠。\n南山掌上来，不及新恩重。\n后宫多窈窕，日日学新声。\n一落君王耳，南山又须轻。",
        "dynasty": "唐",
        "collection_info": null
    },
    {
        "title": "相和歌辞 倢伃怨",
        "author": "翁绶",
        "content": "谗谤潜来起百忧，朝承恩宠暮仇讐。\n火烧白玉非因玷，霜翦红兰不待秋。\n花落昭阳谁共辇，月明长信独登楼。\n繁华事逐东流水，团扇悲歌万古愁。",
        "dynasty": "唐",
        "collection_info": null
    },
    {
        "title": "相和歌辞 倢伃怨",
        "author": "刘氏云",
        "content": "君恩不可见，妾岂如秋扇。\n秋扇尚有时，妾身永微贱。\n莫言朝花不復落，娇容几夺昭阳殿。",
        "dynasty": "唐",
        "collection_info": null
    },
    {
        "title": "相和歌辞 长信怨",
        "author": "王諲",
        "content": "飞燕倚身轻，争人巧笑名。\n生君弃妾意，增妾怨君情。\n日落昭阳殿，秋来长信城。\n寥寥金殿裏，歌吹夜无声。",
        "dynasty": "唐",
        "collection_info": null
    },
    {
        "title": "相和歌辞 长信怨 一",
        "author": "王昌龄",
        "content": "金井梧桐秋叶黄，珠帘不卷夜来霜。\n金炉玉枕无颜色，卧听南宫清漏长。",
        "dynasty": "唐",
        "collection_info": null
    },
    {
        "title": "相和歌辞 长信怨 二",
        "author": "王昌龄",
        "content": "奉帚平明金殿开，暂将团扇共裴回。\n玉颜不及寒鵶色，犹带昭阳日影来。",
        "dynasty": "唐",
        "collection_info": null
    },
    {
        "title": "相和歌辞 长信怨",
        "author": "李白",
        "content": "月皎昭阳殿，霜清长信宫。\n天行乘玉辇，飞燕与君同。\n更有留情处，承恩乐未穷。\n谁怜团扇妾，独坐怨秋风。",
        "dynasty": "唐",
        "collection_info": null
    },
    {
        "title": "相和歌辞 蛾眉怨",
        "author": "王翰",
        "content": "君不见宜春苑中九华殿，飞阁连连直如髮。\n白日全含朱鸟窗，流云半入苍龙阙。\n宫中綵女夜无事，学凤吹箫弄清越。\n珠帘北卷待凉风，绣户南开向明月。\n忽闻天子忆蛾眉，宝凤衔花揲两螭。\n传声走马开金屋，夹路鸣环上玉墀。\n长乐彤庭宴华寝，三千美人曳光锦。\n灯前含笑更罗衣，帐裏承恩荐瑶枕。\n不意君心半路迴，求仙别作望仙台。\n仓琅禁闼遥相忆，紫翠岩房昼不开。\n欲向人间种桃实，先从海底觅蓬莱。\n蓬莱可求不可上，孤舟缥缈知何往？\n黄金作盘铜作茎，晴天白露掌中擎。\n王母嫣然感君意，云车雨斾欲相迎。\n飞帘观前空怨慕，少君何事须相误。\n一朝埋没茂陵田，贱妾蛾眉不重顾。\n宫车晚出向南山，仙卫逶迤去不还。\n朝晡泣对麒麟树，树下苍苔日渐斑。\n人生百年夜将半，对酒长歌莫长叹。\n剩知白日不可思，一死一生何足算。",
        "dynasty": "唐",
        "collection_info": null
    },
    {
        "title": "相和歌辞 玉阶怨",
        "author": "李白",
        "content": "玉阶生白露，夜久侵罗袜。\n却下水精帘，玲珑望秋月。",
        "dynasty": "唐",
        "collection_info": null
    },
    {
        "title": "相和歌辞 宫怨",
        "author": "长孙佐辅",
        "content": "窗前好树名玫瑰，去年花落今年开。\n无情春色尚识返，君心忽断何时来？\n忆昔妆成候仙仗，宫琐玲珑日新上。\n拊心却笑西子嚬，掩鼻谁忧郑姬谤。\n草染文章衣下履，花黏甲乙床前帐。\n三千玉貌休自夸，十二金钗独相向。\n盛衰倾夺欲何如，娇爱飜悲逐佞谀。\n重远岂能惭沼鹄，弃前方见泣船鱼。\n看笼不记熏龙脑，咏扇空曾秃鼠须。\n始意类萝新託柏，终伤如荠却甘荼。\n深院独开还独闭，鹦鹉惊飞苔覆地。\n满箱旧赐前日衣，渍枕新垂夜来泪。\n痕多开镜照还悲，绿髻青蛾尚未衰。\n莫道新缣长绝比，犹逢故劒会相追。",
        "dynasty": "唐",
        "collection_info": null
    },
    {
        "title": "相和歌辞 宫怨",
        "author": "李益",
        "content": "露湿晴花宫殿香，月明歌吹在昭阳。\n似将海水添宫漏，共滴长门一夜长。",
        "dynasty": "唐",
        "collection_info": null
    },
    {
        "title": "相和歌辞 宫怨",
        "author": "于濆",
        "content": "妾家望江口，少年家财厚。\n临江起珠楼，不卖文君酒。\n当年乐贞独，巢燕时为友。\n父兄未许人，畏妾事姑舅。\n西墙邻宋玉，窥见妾眉宇。\n一旦及天聪，恩光生户牖。\n谓言入汉宫，富贵可长久。\n君王纵有情，不奈陈皇后。\n谁怜颊似桃，孰知腰胜柳。\n今日在长门，从来不如丑。",
        "dynasty": "唐",
        "collection_info": null
    },
    {
        "title": "相和歌辞 宫怨 一",
        "author": "柯崇",
        "content": "尘满金炉不炷香，黄昏独自立重廊。\n笙歌何处承恩宠？一一随风入上阳。",
        "dynasty": "唐",
        "collection_info": null
    },
    {
        "title": "相和歌辞 宫怨 二",
        "author": "柯崇",
        "content": "长门槐柳半萧疎，玉辇沈思恨有余。\n红泪旋销倾国态，黄金谁为达相如。",
        "dynasty": "唐",
        "collection_info": null
    },
    {
        "title": "相和歌辞 杂怨三首 一",
        "author": "聂夷中",
        "content": "生在绮罗下，岂识渔阳道。\n良人自戍来，夜夜梦中到。\n渔阳万里远，近于中门限。\n中门逾有时，渔阳常在眼。",
        "dynasty": "唐",
        "collection_info": null
    },
    {
        "title": "相和歌辞 杂怨三首 二",
        "author": "聂夷中",
        "content": "良人昨日去，明日又不还。\n别时各有泪，零落青楼前。",
        "dynasty": "唐",
        "collection_info": null
    },
    {
        "title": "相和歌辞 杂怨三首 三",
        "author": "聂夷中",
        "content": "君泪濡罗巾，妾泪滴路尘。\n罗巾今在手，日得随妾身。\n路尘如因飞，得上君车轮。",
        "dynasty": "唐",
        "collection_info": null
    },
    {
        "title": "相和歌辞 杂怨三首 一",
        "author": "孟郊",
        "content": "夭桃花清晨，游女红粉新。\n夭桃花薄暮，游女红粉故。\n树有百年花，人无一定颜。\n花送人老尽，人悲花自闲。",
        "dynasty": "唐",
        "collection_info": null
    },
    {
        "title": "相和歌辞 杂怨三首 二",
        "author": "孟郊",
        "content": "贫女镜不明，寒花日少容。\n暗蛩有虚织，短线无长缝。\n浪水不可照，狂夫不可从。\n浪水多散影，狂夫多异踪。\n持此一生薄，空成百恨浓。",
        "dynasty": "唐",
        "collection_info": null
    },
    {
        "title": "相和歌辞 杂怨三首 三",
        "author": "孟郊",
        "content": "忆人莫至悲，至悲空自衰。\n寄人莫翦衣，翦衣未必归。\n朝为双蒂花，暮为四散飞。\n花落却绕树，游子不顾期。",
        "dynasty": "唐",
        "collection_info": null
    },
    {
        "title": "相和歌辞 子夜春歌",
        "author": "王翰",
        "content": "春气满林香，春游不可忘。\n落花吹欲尽，垂柳折还长。\n桑女淮南曲，金鞍塞北装。\n行行小垂手，日暮渭川阳。",
        "dynasty": "唐",
        "collection_info": null
    },
    {
        "title": "相和歌辞 子夜冬歌",
        "author": "崔国辅",
        "content": "寂寥抱冬心，裁罗又褧褧。\n夜久频挑灯，霜寒剪刀冷。",
        "dynasty": "唐",
        "collection_info": null
    },
    {
        "title": "相和歌辞 子夜冬歌",
        "author": "薛耀",
        "content": "朔风扣羣木，岩霜凋百草。\n借问月中人，安得长不老。",
        "dynasty": "唐",
        "collection_info": null
    },
    {
        "title": "相和歌辞 子夜四时歌六首 春歌二首 一",
        "author": "郭元振",
        "content": "青楼含日光，绿池起风色。\n赠子同心花，殷勤此何极。",
        "dynasty": "唐",
        "collection_info": null
    },
    {
        "title": "相和歌辞 子夜四时歌六首 春歌二首 二",
        "author": "郭元振",
        "content": "陌头杨柳枝，已被春风吹。\n妾心正断绝，君怀那得知。",
        "dynasty": "唐",
        "collection_info": null
    },
    {
        "title": "相和歌辞 子夜四时歌六首 秋歌二首 一",
        "author": "郭元振",
        "content": "邀欢空伫立，望美频迴顾。\n何时復采菱？江中密相遇。",
        "dynasty": "唐",
        "collection_info": null
    },
    {
        "title": "相和歌辞 子夜四时歌六首 秋歌二首 二",
        "author": "郭元振",
        "content": "辟恶茱萸囊，延年菊花酒。",
        "dynasty": "唐",
        "collection_info": null
    },
    {
        "title": "相和歌辞 子夜四时歌六首 冬歌二首 一",
        "author": "郭元振",
        "content": "北极严气升，南至温风谢。\n调丝竞短歌，拂枕怜长夜。",
        "dynasty": "唐",
        "collection_info": null
    },
    {
        "title": "相和歌辞 子夜四时歌六首 冬歌二首 二",
        "author": "郭元振",
        "content": "帷横双翡翠，被卷两鸳鸯。\n婉态不自得，宛转君王床。",
        "dynasty": "唐",
        "collection_info": null
    },
    {
        "title": "相和歌辞 子夜四时歌四首 春歌",
        "author": "李白",
        "content": "秦地罗敷女，采桑绿水边。\n素手青条上，红妆白日鲜。\n蚕饥妾欲去，五马莫留连。",
        "dynasty": "唐",
        "collection_info": null
    },
    {
        "title": "相和歌辞 子夜四时歌四首 夏歌",
        "author": "李白",
        "content": "镜湖三百里，菡萏发荷花。\n五月西施采，人看隘若邪。\n迴舟不待月，归去越王家。",
        "dynasty": "唐",
        "collection_info": null
    },
    {
        "title": "相和歌辞 子夜四时歌四首 秋歌",
        "author": "李白",
        "content": "长安一片月，万户捣衣声。\n秋风吹不尽，总是玉关情。\n何日平胡虏？良人罢远征。",
        "dynasty": "唐",
        "collection_info": null
    },
    {
        "title": "相和歌辞 子夜四时歌四首 冬歌",
        "author": "李白",
        "content": "明朝驿使发，一夜絮征袍。\n素手抽针冷，那堪把剪刀。\n裁缝寄远道，几日到临洮。",
        "dynasty": "唐",
        "collection_info": null
    },
    {
        "title": "相和歌辞 子夜四时歌四首 春歌",
        "author": "陆龟蒙",
        "content": "山连翠羽屏，草接烟华席。\n望尽南飞燕，佳人断信息。",
        "dynasty": "唐",
        "collection_info": null
    },
    {
        "title": "相和歌辞 子夜四时歌四首 夏歌",
        "author": "陆龟蒙",
        "content": "兰眼抬露斜，莺唇映花老。\n金龙倾漏尽，玉井敲冰早。",
        "dynasty": "唐",
        "collection_info": null
    },
    {
        "title": "相和歌辞 子夜四时歌四首 秋歌",
        "author": "陆龟蒙",
        "content": "凉汉清泬寥，衰林怨风雨。\n愁听络纬唱，似与羇魂语。",
        "dynasty": "唐",
        "collection_info": null
    },
    {
        "title": "相和歌辞 子夜四时歌四首 冬歌",
        "author": "陆龟蒙",
        "content": "南光走冷圭，北籁号空木。\n年年任霜霰，不减篔筜绿。",
        "dynasty": "唐",
        "collection_info": null
    },
    {
        "title": "相和歌辞 大子夜歌二首 一",
        "author": "陆龟蒙",
        "content": "歌谣数百种，子夜最可怜。\n慷慨吐清音，明转出天然。",
        "dynasty": "唐",
        "collection_info": null
    },
    {
        "title": "相和歌辞 大子夜歌二首 二",
        "author": "陆龟蒙",
        "content": "丝竹发歌响，假器扬清音。\n不知歌谣妙，声势出口心。",
        "dynasty": "唐",
        "collection_info": null
    },
    {
        "title": "相和歌辞 子夜警歌二首 一",
        "author": "陆龟蒙",
        "content": "镂椀传绿酒，雕炉熏紫烟。\n谁知苦寒调，共作白雪弦。",
        "dynasty": "唐",
        "collection_info": null
    },
    {
        "title": "相和歌辞 子夜警歌二首 二",
        "author": "陆龟蒙",
        "content": "恃爱如欲进，含羞出不前。\n朱口发艳歌，玉指弄娇弦。",
        "dynasty": "唐",
        "collection_info": null
    },
    {
        "title": "相和歌辞 丁督护歌",
        "author": "李白",
        "content": "云阳上征去，两岸饶商贾。\n吴牛喘月时，拖船一何苦。\n水浊不可饮，壶浆半成土。\n一唱都护歌，心摧泪如雨。\n万人凿盘石，无由达江浒。\n君看石芒砀，掩泪悲千古。",
        "dynasty": "唐",
        "collection_info": null
    },
    {
        "title": "相和歌辞 团扇郎",
        "author": "张祜",
        "content": "白团扇，今来此去捐。\n愿得入郎手，团圆郎眼前。",
        "dynasty": "唐",
        "collection_info": null
    },
    {
        "title": "相和歌辞 团扇郎",
        "author": "刘禹锡",
        "content": "团扇復团扇，奉君清暑殿。\n秋风入庭树，从此不相见。\n上有乘鸾女，苍苍虫网遍。\n明年入怀袖，别是机中练。",
        "dynasty": "唐",
        "collection_info": null
    },
    {
        "title": "相和歌辞 碧玉歌",
        "author": "李暇",
        "content": "碧玉上宫妓，出入千花林。\n珠被玳瑁床，感郎情意深。",
        "dynasty": "唐",
        "collection_info": null
    },
    {
        "title": "相和歌辞 懊恼曲",
        "author": "温庭筠",
        "content": "藕丝作线难胜针，蘂粉染黄那得深。\n玉白兰芳不相顾，倡楼一笑轻千金。\n莫言自古皆如此，健劒刜钟铅绕指。\n三秋庭绿尽迎霜，惟有荷花守红死。\n西江小吏朱斑轮，柳缕吐芽香玉春。\n两股金钗已相许，不令独作空城尘。\n悠悠楚水流如马，恨紫愁红满平野。\n野土千年怨不平，至今烧作鸳鸯瓦。",
        "dynasty": "唐",
        "collection_info": null
    },
    {
        "title": "相和歌辞 读曲歌五首 一",
        "author": "张祜",
        "content": "窗中独自起，帘外独自行。\n愁见蜘蛛织，寻思直到明。",
        "dynasty": "唐",
        "collection_info": null
    },
    {
        "title": "相和歌辞 读曲歌五首 二",
        "author": "张祜",
        "content": "碓上米不舂，窗中丝罢络。\n看渠驾去车，定是无四角。",
        "dynasty": "唐",
        "collection_info": null
    },
    {
        "title": "相和歌辞 读曲歌五首 三",
        "author": "张祜",
        "content": "不见心相许，徒云脚漫勤。\n摘荷空摘叶，是底采莲人。",
        "dynasty": "唐",
        "collection_info": null
    },
    {
        "title": "相和歌辞 读曲歌五首 四",
        "author": "张祜",
        "content": "窗外山魈立，知渠脚不多。\n三更机底下，摸着是谁梭。",
        "dynasty": "唐",
        "collection_info": null
    },
    {
        "title": "相和歌辞 读曲歌五首 五",
        "author": "张祜",
        "content": "郎去摘黄瓜，郎来收赤枣。\n郎耕种麻地，今作西舍道。",
        "dynasty": "唐",
        "collection_info": null
    },
    {
        "title": "相和歌辞 春江花月夜二首 一",
        "author": "张子容",
        "content": "林花发岸口，气色动江新。\n此夜江中月，流光花上春。\n分明石潭裏，宜照浣纱人。",
        "dynasty": "唐",
        "collection_info": null
    },
    {
        "title": "相和歌辞 春江花月夜二首 二",
        "author": "张子容",
        "content": "交甫怜瑶佩，仙妃难重期。\n沈沈绿江晚，惆怅碧云姿。\n初逢花上月，言是弄珠时。",
        "dynasty": "唐",
        "collection_info": null
    },
    {
        "title": "相和歌辞 春江花月夜",
        "author": "张若虚",
        "content": "春江潮水连海平，海上明月共潮生。\n滟滟随波千万里，何处春江无月明？\n江流宛转遶芳甸，月照花林皆似霰。\n空裏流霜不觉飞，汀上白沙看不见。\n江天一色无纤尘，皎皎空中孤月轮。\n江畔何人初见月？江月何年初照人？\n人生代代无穷已，江月年年望相似。\n不知江月待何人，但见长江送流水。\n白云一片去悠悠，青枫浦上不胜愁。\n谁家今夜扁舟子，何处相思明月楼？\n可怜楼上月裴回，应照离人妆镜台。\n玉户帘中卷不去，捣衣砧上拂还来。\n此时相望不相闻，愿逐月华流照君。\n鸿雁长飞光不度，鱼龙潜跃水成文。\n昨夜闲潭梦落花，可怜春半不还家。\n江水流春去欲尽，江潭落月復西斜。\n斜月沈沈藏海雾，碣石潇湘无限路。\n不知乘月几人归，落月摇情满江树。",
        "dynasty": "唐",
        "collection_info": null
    },
    {
        "title": "相和歌辞 春江花月夜",
        "author": "温庭筠",
        "content": "玉树歌阑海云黑，花庭忽作青芜国。\n秦淮有水水无情，还向金陵漾春色。\n杨家二世安九重，不御华芝嫌六龙。\n百幅锦帆风力满，连天展尽金芙蓉。\n珠翠丁星復明灭，龙头劈浪哀笳发。\n千里涵空照水魂，万枝破鼻团香雪。\n漏转霞高沧海西，颇黎枕上闻天鸡。\n蛮弦代雁曲如语，一醉昏昏天下迷。\n四方倾动烟尘起，犹在浓香梦魂裏。\n后主荒宫有晓莺，飞来只隔西江水。",
        "dynasty": "唐",
        "collection_info": null
    },
    {
        "title": "相和歌辞 玉树后庭花",
        "author": "张祜",
        "content": "轻车何草草，独唱后庭花。\n玉座谁为主，徒悲张丽华。",
        "dynasty": "唐",
        "collection_info": null
    },
    {
        "title": "相和歌辞 堂堂",
        "author": "温庭筠",
        "content": "钱塘岸上春如织，淼淼寒潮带晴色。\n淮南游客马连嘶，碧草迷人归不得。\n风飘客意如吹烟，纤指殷勤伤雁弦。\n一曲堂堂红烛筵，金鲸泻酒如飞泉。",
        "dynasty": "唐",
        "collection_info": null
    },
    {
        "title": "相和歌辞 三阁词四首 一",
        "author": "刘禹锡",
        "content": "贵人三阁上，日晏未梳头。\n不应有恨事，娇甚却成愁。",
        "dynasty": "唐",
        "collection_info": null
    },
    {
        "title": "相和歌辞 三阁词四首 二",
        "author": "刘禹锡",
        "content": "珠箔曲琼钩，子细见扬州。\n北兵那得度，浪语判悠悠。",
        "dynasty": "唐",
        "collection_info": null
    },
    {
        "title": "相和歌辞 三阁词四首 三",
        "author": "刘禹锡",
        "content": "沈香帖阁柱，金缕画门楣。\n回首降幡下，已见黍离离。",
        "dynasty": "唐",
        "collection_info": null
    },
    {
        "title": "相和歌辞 三阁词四首 四",
        "author": "刘禹锡",
        "content": "三人出眢井，一身登槛车。\n朱门漫临水，不可见鲈鱼。",
        "dynasty": "唐",
        "collection_info": null
    },
    {
        "title": "相和歌辞 神弦曲",
        "author": "李贺",
        "content": "西山日没东山昏，旋风吹马马踏云。\n画弦素管声浅繁，花裙綷䌨步秋尘。\n桂叶刷风桂坠子，青狸哭血寒狐死。\n古壁彩虬金帖尾，雨工骑入秋潭水。\n百年老鸮成木魅，笑声碧火巢中起。",
        "dynasty": "唐",
        "collection_info": null
    },
    {
        "title": "相和歌辞 神弦别曲",
        "author": "李贺",
        "content": "巫山小女隔云别，松花春风山上发。\n绿盖独穿香径归，白马花竿前孑孑。\n蜀江风澹水如罗，堕兰谁泛相经过。\n南山桂树为君死，云衫残污红脂花。",
        "dynasty": "唐",
        "collection_info": null
    },
    {
        "title": "相和歌辞 祠渔山神女歌 迎神",
        "author": "王维",
        "content": "坎坎击鼓，渔山之下。\n吹洞箫，望极浦。\n女巫进，纷屡舞。\n陈瑶席，湛清酤。\n风凄凄，又夜雨。\n不知神之来兮不来，使我心兮苦復苦。",
        "dynasty": "唐",
        "collection_info": null
    },
    {
        "title": "相和歌辞 祠渔山神女歌 送神",
        "author": "王维",
        "content": "纷进舞兮堂前，目眷眷兮琼筵。\n来不言兮意不传，作暮雨兮愁空山。\n悲急管兮思繁弦，神之驾兮俨欲旋。\n倏云收兮雨歇，山青青兮水潺湲。",
        "dynasty": "唐",
        "collection_info": null
    },
    {
        "title": "相和歌辞 祠神歌 迎神",
        "author": "王叡",
        "content": "蓪草头花椰叶裙，蒲葵树下舞蛮云。\n引领望江遥滴酒，白苹风起水生文。",
        "dynasty": "唐",
        "collection_info": null
    },
    {
        "title": "相和歌辞 祠神歌 送神",
        "author": "王叡",
        "content": "枨枨山响荅琵琶，酒湿青莎肉饲鵶。\n树叶无声神去后，纸钱灰出木绵花。",
        "dynasty": "唐",
        "collection_info": null
    },
    {
        "title": "相和歌辞 乌夜啼",
        "author": "杨巨源",
        "content": "可怜杨叶復杨花，雪净烟深碧玉家。\n乌栖不定枝条弱，城头夜半声哑哑。\n浮萍摇荡门前水，任罥芙蓉莫堕沙。",
        "dynasty": "唐",
        "collection_info": null
    },
    {
        "title": "相和歌辞 乌夜啼",
        "author": "李白",
        "content": "黄云城边乌欲栖，归飞哑哑枝上啼。\n机中织锦秦川女，碧纱如烟隔窗语。\n停梭怅然忆远人，独宿孤房泪如雨。",
        "dynasty": "唐",
        "collection_info": null
    },
    {
        "title": "相和歌辞 乌夜啼二首 一",
        "author": "顾况",
        "content": "玉房掣锁声翻叶，银箭添泉遶霜堞。\n毕逋发刺月衔城，八九雏飞其母惊。\n此是天上老鵶鸣，人间老鵶无此声。\n摇杂佩，耿华烛，良夜羽人弹此曲，东方曈曈赤日旭。",
        "dynasty": "唐",
        "collection_info": null
    },
    {
        "title": "相和歌辞 乌夜啼二首 二",
        "author": "顾况",
        "content": "月出江林西，江林寂寂城鵶啼。\n昔人何处为此曲？今人何处听不足。\n城寒月晓驰思深，江上青草为谁绿。",
        "dynasty": "唐",
        "collection_info": null
    },
    {
        "title": "相和歌辞 乌夜啼",
        "author": "李羣玉",
        "content": "曾波隔梦渚，一望青枫林。\n有乌在其间，达晓自悲吟。\n是时月黑天，四野烟雨深。\n如闻生离哭，其声痛人心。\n悄悄夜正长，空山响哀音。\n远客不可听，坐愁华髮侵。\n既非蜀帝魂，恐是恆山禽。\n四子各分散，母声犹至今。",
        "dynasty": "唐",
        "collection_info": null
    },
    {
        "title": "相和歌辞 乌夜啼",
        "author": "聂夷中",
        "content": "众鸟各归枝，乌乌尔不栖。\n还应知妾恨，故向绿窗啼。",
        "dynasty": "唐",
        "collection_info": null
    },
    {
        "title": "相和歌辞 乌夜啼",
        "author": "白居易",
        "content": "城上归时晚，庭前宿处危。\n月明无叶树，霜滑有风枝。\n啼涩饥喉咽，飞低冻翅垂。\n画堂鹦鹉鸟，冷暖不相知。",
        "dynasty": "唐",
        "collection_info": null
    },
    {
        "title": "相和歌辞 乌夜啼",
        "author": "王建",
        "content": "庭树乌，尔何不向别处栖？\n夜夜夜半当户啼。\n家人把烛出洞户，惊栖失羣飞落树。\n一飞直欲飞上天，回回不离旧栖处。\n未明重绕主人屋，欲下空中黑相触。\n风飘雨湿亦不移，君家树头多好枝。",
        "dynasty": "唐",
        "collection_info": null
    },
    {
        "title": "相和歌辞 乌夜啼",
        "author": "张祜",
        "content": "忽忽南飞返，危弦共怨悽。\n暗霜移树宿，残夜遶枝啼。\n咽绝声重敍，愔淫思乍迷。\n不妨还报喜，误使玉颜低。",
        "dynasty": "唐",
        "collection_info": null
    },
    {
        "title": "相和歌辞 乌栖曲",
        "author": "李白",
        "content": "姑苏台上乌栖时，吴王宫裏醉西施。\n吴歌楚舞欢未毕，青山犹衔半边日。",
        "dynasty": "唐",
        "collection_info": null
    },
    {
        "title": "相和歌辞 乌栖曲",
        "author": "李端",
        "content": "白马逐牛车，黄昏入狭斜。\n狭斜柳树乌争宿，争枝未得飞上屋。\n东房少妇壻从军，每听乌啼知夜分。",
        "dynasty": "唐",
        "collection_info": null
    },
    {
        "title": "相和歌辞 乌栖曲",
        "author": "王建",
        "content": "章华宫人夜上楼，君王望月西山头。\n夜深宫殿门不锁，白露满山山叶堕。",
        "dynasty": "唐",
        "collection_info": null
    },
    {
        "title": "相和歌辞 乌栖曲",
        "author": "张籍",
        "content": "西山作宫潮满池，宫乌晓鸣茱萸枝。\n吴姬自唱采莲曲，君王昨夜舟中宿。",
        "dynasty": "唐",
        "collection_info": null
    },
    {
        "title": "相和歌辞 栖乌曲二首 一",
        "author": "刘方平",
        "content": "蛾眉曼脸倾城国，鸣环动佩新相识。\n银汉斜临白玉堂，芙蓉行障掩灯光。",
        "dynasty": "唐",
        "collection_info": null
    },
    {
        "title": "相和歌辞 栖乌曲二首 二",
        "author": "刘方平",
        "content": "画舸双艚锦为缆，芙蓉花发莲叶暗。\n门前月色映横塘，感郎中夜渡潇湘。",
        "dynasty": "唐",
        "collection_info": null
    },
    {
        "title": "相和歌辞 莫愁乐",
        "author": "张祜",
        "content": "侬居石城下，郎到石城游。\n自郎石城出，长在石城头。",
        "dynasty": "唐",
        "collection_info": null
    },
    {
        "title": "相和歌辞 莫愁曲",
        "author": "李贺",
        "content": "草生陇坂下，鵶噪城堞头。\n何人此城裏，城角栽石榴。\n青丝繫五马，黄金络双牛。\n白鱼驾莲船，夜作十里游。\n归来无人识，暗上沈香楼。\n罗床倚瑶瑟，残月倾帘钩。\n今日槿花落，明朝梧树秋。\n若负平生意，何名作莫愁。",
        "dynasty": "唐",
        "collection_info": null
    },
    {
        "title": "相和歌辞 估客乐",
        "author": "李白",
        "content": "海客乘天风，将船远行役。\n譬如云中鸟，一去无踪迹。",
        "dynasty": "唐",
        "collection_info": null
    },
    {
        "title": "相和歌辞 估客乐",
        "author": "元稹",
        "content": "估客无住着，有利身即行。\n出门求火伴，入户辞父兄。\n父兄相教示，求利莫求名。\n求名有所避，求利无不营。\n火伴相勒缚，卖假莫卖诚。\n交关少交假，交假本生轻。\n自兹相将去，誓死意不更。\n一解市头语，便无乡里情。\n鍮石打臂钏，糯米炊项璎。\n归来村中卖，敲作金玉声。\n村中田舍娘，贵贱不敢争。\n所费百钱本，已得十倍赢。\n颜色转光净，饮食亦甘馨。\n子本频蕃息，货赂日兼幷。\n求珠驾沧海，采玉上荆衡。\n北买党项马，西擒吐蕃鹦。\n炎洲布火浣，蜀地锦织成。\n越婢脂肉滑，奚僮眉眼明。\n通算衣食费，不计远近程。\n经营天下徧，却到长安城。\n城中东西市，闻客次第迎。\n迎客兼说客，多财为势倾。\n客心本明黠，闻语心已惊。\n先问十常侍，次求百公卿。\n侯家与主第，点缀无不精。\n归来始安坐，富与王家勍。\n市卒酒肉臭，县胥家舍成。\n岂惟绝言语，奔走极使令。\n大儿贩材木，巧识梁栋形。\n小儿贩盐卤，不入州县征。\n一身偃市利，突若截海鲸。\n钩距不敢下，下则牙齿横。\n生为估客乐，判尔乐一生。",
        "dynasty": "唐",
        "collection_info": null
    },
    {
        "title": "相和歌辞 贾客乐",
        "author": "张籍",
        "content": "金陵向西贾客多，船中生长乐风波。\n欲发移船近江口，船头祭神各浇酒。\n停杯共说远行期，入蜀经蛮远别离。\n金多众中为上客，夜夜算缗眠独迟。\n秋江初月猩猩语，孤帆夜发满湘渚。\n水工持檝防暗滩，直过山边及前侣。\n年年逐利西復东，姓名不在县籍中。\n农夫税多长辛苦，弃业长为贩卖翁。",
        "dynasty": "唐",
        "collection_info": null
    },
    {
        "title": "相和歌辞 贾客词",
        "author": "刘禹锡",
        "content": "贾客无定游，所游惟利幷。\n眩俗杂良苦，乘时知重轻。\n心计析秋毫，摇钩侔悬衡。\n锥刀既无弃，转化日已盈。\n邀福祷波神，施财游化城。\n妻约雕金钏，女垂贯珠缨。\n高赀比封君，奇货通倖卿。\n趋时鸷鸟思，藏镪盘龙形。\n大艑浮通川，高楼次旗亭。\n行止皆有乐，关梁似无征。\n农夫何为者？辛苦事寒耕。",
        "dynasty": "唐",
        "collection_info": null
    },
    {
        "title": "相和歌辞 贾客词",
        "author": "刘驾",
        "content": "贾客灯下起，犹言发已迟。\n高山有疾路，暗行终不疑。\n寇盗伏其路，猛兽来相追。\n金玉四散去，空囊委路岐。\n扬州有大宅，白骨无地归。\n少妇当此日，对镜弄花枝。",
        "dynasty": "唐",
        "collection_info": null
    },
    {
        "title": "相和歌辞 襄阳乐",
        "author": "张祜",
        "content": "大堤花月夜，长江春水流。\n东风正上信，春夜特来游。",
        "dynasty": "唐",
        "collection_info": null
    },
    {
        "title": "相和歌辞 襄阳曲二首 一",
        "author": "崔国辅",
        "content": "蕙草娇红蕚，时光舞碧鸡。\n城中美年少，相见白铜鞮。",
        "dynasty": "唐",
        "collection_info": null
    },
    {
        "title": "相和歌辞 襄阳曲二首 二",
        "author": "崔国辅",
        "content": "少年襄阳地，来往襄阳城。\n城中轻薄子，知妾解秦筝。",
        "dynasty": "唐",
        "collection_info": null
    },
    {
        "title": "相和歌辞 襄阳曲",
        "author": "施肩吾",
        "content": "大堤女儿郎莫寻，三三五五结同心。\n清晨对镜冶容色，意欲取郎千万金。",
        "dynasty": "唐",
        "collection_info": null
    },
    {
        "title": "相和歌辞 襄阳曲",
        "author": "李端",
        "content": "襄阳堤路长，草碧杨柳黄。\n谁家女儿临夜妆，红罗帐裏有灯光。\n雀钗翠羽动明珰，欲出不出脂粉香。\n同居女伴正衣裳，中庭寒月白如霜。\n贾生十八称才子，空得门前一断肠。",
        "dynasty": "唐",
        "collection_info": null
    },
    {
        "title": "相和歌辞 大堤曲",
        "author": "张柬之",
        "content": "南国多佳人，莫若大堤女。\n玉床翠羽帐，宝袜莲花炬。\n魂处自目成，色授开心许。\n迢迢不可见，日暮空愁予。",
        "dynasty": "唐",
        "collection_info": null
    },
    {
        "title": "相和歌辞 大堤曲",
        "author": "杨巨源",
        "content": "二八婵娟大堤女，开鑪相对依江渚。\n待客登楼向水看，邀郎卷幔临花语。\n细雨蒙蒙湿芰荷，巴东商侣挂帆多。\n自传芳酒涴红袖，谁调妍妆迴翠蛾。\n珍簟华灯夕阳后，当鑪理瑟矜纤手。\n月落星微五鼓声，春风摇荡窗前柳。\n岁岁逢迎沙岸间，北人多识绿云鬟。\n无端嫁与五陵少，离别烟波伤玉颜。",
        "dynasty": "唐",
        "collection_info": null
    },
    {
        "title": "相和歌辞 大堤曲",
        "author": "李白",
        "content": "汉水临襄阳，花开大堤暖。\n佳期大堤下，泪向南云满。\n春风復无情，吹我梦魂散。\n不见眼中人，天长音信断。",
        "dynasty": "唐",
        "collection_info": null
    },
    {
        "title": "相和歌辞 大堤曲",
        "author": "李贺",
        "content": "妾家住横塘，红纱满桂香。\n青云教绾头上髻，明月与作耳边珰。\n莲风起，江畔春。\n大堤上，留北人。\n郎食鲤鱼尾，妾食猩猩唇。\n莫指襄阳道，绿浦归帆少。\n今日菖蒲花，明朝枫树老。",
        "dynasty": "唐",
        "collection_info": null
    },
    {
        "title": "相和歌辞 大堤行",
        "author": "孟浩然",
        "content": "大堤行乐处，车马相驰突。\n岁岁春草生，踏青二三月。\n王孙挟珠弹，游女矜罗韈。\n携手今莫同，江花为谁发。",
        "dynasty": "唐",
        "collection_info": null
    },
    {
        "title": "相和歌辞 三洲歌",
        "author": "温庭筠",
        "content": "团圆莫作波中月，洁白莫为枝上雪。\n月随波动碎潾潾，雪似梅花不堪折。\n李娘十六青丝髮，画带双花为君结。\n门前有路轻离别，惟恐归来旧香灭。",
        "dynasty": "唐",
        "collection_info": null
    },
    {
        "title": "相和歌辞 拔蒲歌",
        "author": "张祜",
        "content": "拔蒲来，领郎镜湖边。\n郎心在何处？莫趂新莲去。\n拔得无心蒲，问郎看好无。",
        "dynasty": "唐",
        "collection_info": null
    },
    {
        "title": "相和歌辞 杨叛儿",
        "author": "李白",
        "content": "君歌杨叛儿，妾劝新丰酒。\n何许最关人，乌啼白门柳。\n乌啼隐杨花，君醉留妾家。\n博山炉中沈香火，双咽一气凌紫霞。",
        "dynasty": "唐",
        "collection_info": null
    },
    {
        "title": "相和歌辞 常林欢",
        "author": "温庭筠",
        "content": "宜城酒熟花覆桥，沙晴绿鸭鸣咬咬。\n秾桑绕舍麦如尾，幽轧鸣机双燕巢。\n马声特特荆门道，蛮水扬光色如草。\n锦荐金炉梦正长，东家呃喔鸡鸣早。",
        "dynasty": "唐",
        "collection_info": null
    },
    {
        "title": "相和歌辞 江南弄",
        "author": "王勃",
        "content": "江南弄，巫山连楚梦，行雨行云几相送。\n瑶轩金谷上春时，玉童仙女无见期。\n紫露香烟眇难託，清风明月遥相思。\n遥相思，草徒绿，为听双飞凤凰曲。",
        "dynasty": "唐",
        "collection_info": null
    },
    {
        "title": "相和歌辞 江南弄",
        "author": "李贺",
        "content": "江中绿雾起凉波，天上迭巘红嵯峨。\n水风浦云生老竹，渚瞑蒲帆如一幅。\n鲈鱼千头酒百斛，酒中倒卧南山绿。\n吴歈越吟未终曲，江上团团帖寒玉。",
        "dynasty": "唐",
        "collection_info": null
    },
    {
        "title": "相和歌辞 采莲曲",
        "author": "崔国辅",
        "content": "玉溆花红发，金塘水碧流。\n相逢畏相失，并着采莲舟。",
        "dynasty": "唐",
        "collection_info": null
    },
    {
        "title": "相和歌辞 采莲曲",
        "author": "徐彦伯",
        "content": "妾家越水边，摇艇入江烟。\n既觅同心侣，復采同心莲。\n折藕丝能脆，开花叶正圆。\n春歌弄明月，归棹落花前。",
        "dynasty": "唐",
        "collection_info": null
    },
    {
        "title": "相和歌辞 采莲曲",
        "author": "李白",
        "content": "若耶溪边采莲女，笑隔荷花共人语。\n日照新妆水底明，风飘香袖空中举。\n岸上谁家游冶郎，三三五五映垂杨。\n紫骝嘶入落花去，见此踟蹰空断肠。",
        "dynasty": "唐",
        "collection_info": null
    },
    {
        "title": "相和歌辞 采莲曲",
        "author": "贺知章",
        "content": "稽山罢雾郁嵯峨，镜水无风也自波。\n莫言春度芳菲尽，别有中流采芰荷。",
        "dynasty": "唐",
        "collection_info": null
    },
    {
        "title": "相和歌辞 采莲曲三首 一",
        "author": "王昌龄",
        "content": "吴姬越艳楚王妃，争弄莲舟水湿衣。\n来时浦口花迎入，采罢江头月送归。",
        "dynasty": "唐",
        "collection_info": null
    },
    {
        "title": "相和歌辞 采莲曲三首 二",
        "author": "王昌龄",
        "content": "荷叶罗裙一色裁，芙蓉向脸两边开。\n乱入池中看不见，闻歌始觉有人来。",
        "dynasty": "唐",
        "collection_info": null
    },
    {
        "title": "相和歌辞 采莲曲三首 三",
        "author": "王昌龄",
        "content": "越女作桂舟，还将桂为檝。\n湖上水渺漫，清江初可涉。\n摘取芙蓉花，莫摘芙蓉叶。",
        "dynasty": "唐",
        "collection_info": null
    },
    {
        "title": "相和歌辞 采莲曲二首 一",
        "author": "戎昱",
        "content": "虽听采莲曲，讵识采莲心。\n漾檝爱花远，回船愁浪深。\n烟生极浦色，日落半江阴。\n同侣怜波静，看妆堕玉簪。",
        "dynasty": "唐",
        "collection_info": null
    },
    {
        "title": "相和歌辞 采莲曲二首 二",
        "author": "戎昱",
        "content": "涔阳女儿花满头，毵毵同泛木兰舟。\n春风日暮南湖裏，争唱菱歌不肯休。",
        "dynasty": "唐",
        "collection_info": null
    },
    {
        "title": "相和歌辞 采莲曲",
        "author": "储光羲",
        "content": "浅渚荷花繁，深塘菱叶疎。\n独往方自得，耻邀淇上姝。\n广江无术阡，大泽绝方隅。\n浪中海童语，流下鲛人居。\n春雁时隐舟，新荷復满湖。\n采采乘日暮，不思贤与愚。",
        "dynasty": "唐",
        "collection_info": null
    },
    {
        "title": "相和歌辞 采莲曲二首 一",
        "author": "鲍溶",
        "content": "弄舟朅来南塘水，荷叶映身摘莲子。\n暑衣清净鸳鸯喜，作浪舞花惊不起。\n殷勤护惜纤纤指，水菱初熟多新刺。",
        "dynasty": "唐",
        "collection_info": null
    },
    {
        "title": "相和歌辞 采莲曲二首 二",
        "author": "鲍溶",
        "content": "采莲朅来水无风，莲潭如镜松如龙。\n夏衫短袖交斜红，艳歌笑鬬新芙蓉，戏鱼住听莲花东。",
        "dynasty": "唐",
        "collection_info": null
    },
    {
        "title": "相和歌辞 采莲曲",
        "author": "张籍",
        "content": "秋江岸边莲子多，采莲女儿凭船歌。\n青房圆实齐戢戢，争前竞折荡漾波。\n试牵绿茎下寻藕，断处丝多刺伤手。\n白练束腰袖半卷，不插玉钗妆梳浅。\n船中未满度前洲，借问谁家家住远。\n归时共待暮潮上，自弄芙蓉还荡桨。",
        "dynasty": "唐",
        "collection_info": null
    },
    {
        "title": "相和歌辞 采莲曲",
        "author": "白居易",
        "content": "菱叶萦波荷飐风，荷花深处小船通。\n逢郎欲语低头笑，碧玉搔头落水中。",
        "dynasty": "唐",
        "collection_info": null
    },
    {
        "title": "相和歌辞 采莲曲",
        "author": "僧齐己",
        "content": "越江女，越江莲。\n齐菡萏，双婵娟。\n嬉游向何处？\n采摘且同船。\n浩唱发容与，清波生漪涟。\n时逢岛屿泊，几共鸳鸯眠。\n襟袖既盈溢，馨香亦相传。\n薄暮归去来，苎罗生碧烟。",
        "dynasty": "唐",
        "collection_info": null
    },
    {
        "title": "相和歌辞 采莲归",
        "author": "王勃",
        "content": "采莲归，绿水芙蓉衣，秋风起浪凫雁飞。\n桂棹兰桡下长浦，罗裙玉腕摇轻橹。\n叶屿花潭极望平，江讴越吹相思苦。\n相思苦，佳期不可驻。\n塞外征夫犹未还，江南采莲今已暮。\n今已暮，摘莲花，今渠那必尽倡家。\n官道城南把桑叶，何如江上采莲花？\n莲花復莲花，花叶何重迭。\n叶翠本羞眉，花红彊如颊。\n佳人不兹期，怅望别离时。\n牵花怜共蒂，折藕爱连丝。\n故情何处所？新物徒华滋。\n不惜南津交佩解，还羞北海雁书迟。\n采莲歌有节，采莲夜未歇。\n正逢浩荡江上风，又值徘徊江上月。\n莲浦夜相逢，吴姬越女何丰茸。\n共问寒江千里外，征客关山更几重。",
        "dynasty": "唐",
        "collection_info": null
    },
    {
        "title": "相和歌辞 采莲女",
        "author": "阎朝隐",
        "content": "采莲女，采莲舟，春日春江碧水流。\n莲衣承玉钏，莲刺罥银钩。\n薄暮敛容歌一曲，氛氲香气满汀洲。",
        "dynasty": "唐",
        "collection_info": null
    },
    {
        "title": "相和歌辞 湖边采莲妇",
        "author": "李白",
        "content": "小姑织白纻，未解将人语。\n大嫂采芙蓉，溪湖千万重。\n长兄行不在，莫使外人逢。\n愿学秋胡妇，真心比古松。",
        "dynasty": "唐",
        "collection_info": null
    },
    {
        "title": "相和歌辞 张静婉采莲曲",
        "author": "温庭筠",
        "content": "兰膏坠髮红玉春，燕钗拖颈抛盘云。\n城西杨柳向娇晚，门前沟水波潾潾。\n麒麟公子朝天客，佩马珰珰铛度春陌。\n掌中无力舞衣轻，翦断鲛绡破春碧。\n抱月飘烟一尺腰，麝脐龙髓怜娇饶。\n秋罗拂衣碎光动，露重花多香不销。\n鸂鶒胶胶塘水满，绿萍如粟莲茎短。\n一夜西风送雨来，粉痕零落愁红浅。\n船头折藕丝暗牵，藕根莲子相留连。\n郎心似月月易缺，十五十六清光圆。",
        "dynasty": "唐",
        "collection_info": null
    },
    {
        "title": "相和歌辞 凤笙曲",
        "author": "沈佺期",
        "content": "忆昔王子晋，凤笙游云空。\n挥手弄白日，安能恋青宫。\n岂无婵娟子，结念罗帐中。\n怜寿不贵色，身世两无穷。",
        "dynasty": "唐",
        "collection_info": null
    },
    {
        "title": "相和歌辞 凤吹笙曲",
        "author": "李白",
        "content": "仙人十五爱吹笙，学得昆丘彩凤鸣。\n始闻炼气餐金液，復道朝天赴玉京。\n玉京迢迢几千里，凤笙去去无边已。\n欲叹离声发绛唇，更嗟别调流纤指。\n此时惜别讵堪闻，此地相看未忍分。\n重吟真曲和清吹，却奏仙歌响绿云。\n绿云紫气向函关，访道应寻缑氏山。\n莫学吹笙王子晋，一遇浮丘断不还。",
        "dynasty": "唐",
        "collection_info": null
    },
    {
        "title": "相和歌辞 采菱曲",
        "author": "储光羲",
        "content": "浊水菱叶肥，清水菱叶鲜。\n义不游浊水，志士多苦言。\n潮没具区薮，潦深云梦田。\n朝随北风去，暮逐南风还。\n浦口多渔家，相与邀我船。\n饭稻以终日，羹莼将永年。\n方冬水物穷，又欲休山樊。\n尽室相随从，所贵无忧患。",
        "dynasty": "唐",
        "collection_info": null
    },
    {
        "title": "相和歌辞 采菱行",
        "author": "刘禹锡",
        "content": "白马湖平秋日光，紫菱如锦綵鸾翔。\n荡舟游女满中央，采菱不顾马上郎。\n争多逐胜纷相向，时转兰桡破轻浪。\n长鬟弱袂动参差，钗影钏文浮荡漾。\n笑语哇咬顾晚晖，蓼花绿岸扣舷归。\n归来共到市桥步，野蔓繫船萍满衣。\n家家竹楼临广陌，下有连樯多估客。\n携觞荐芰夜经过，醉踏大堤相应歌。\n屈平祠下沅江水，月照寒波白烟起。\n一曲南音此地闻，长安北望三千里。",
        "dynasty": "唐",
        "collection_info": null
    },
    {
        "title": "相和歌辞 阳春歌",
        "author": "李白",
        "content": "长安白日照春空，绿杨结烟桑褭风。\n披香殿前花始红，流芳发色绣户中。\n绣户中，相经过。\n飞燕皇后轻身舞，紫宫夫人绝世歌。",
        "dynasty": "唐",
        "collection_info": null
    },
    {
        "title": "相和歌辞 阳春曲",
        "author": "温庭筠",
        "content": "云母空窗晓烟薄，香昏龙气凝辉阁。\n霏霏雾雨杏花天，帘外春威着罗幕。\n曲栏伏槛金麒麟，沙苑芳郊连翠茵。\n廐马何能啮芳草，路人不敢随流尘。",
        "dynasty": "唐",
        "collection_info": null
    },
    {
        "title": "相和歌辞 阳春曲",
        "author": "庄南杰",
        "content": "紫锦红囊香满风，金鸾玉轼摇丁冬。\n沙鸥白羽翦晴碧，野桃红艳烧春空。\n芳草绵延锁平地，壠蝶双双舞幽翠。\n凤叫龙吟白日长，落花声底仙娥醉。",
        "dynasty": "唐",
        "collection_info": null
    },
    {
        "title": "相和歌辞 阳春曲",
        "author": "僧贯休",
        "content": "为口莫学阮嗣宗，不言是非非至公。\n为手须似朱云辈，折槛英风至今在。\n男儿结髮事君亲，须斅前贤多慷慨。\n历数雍熙房与杜，魏公姚公宋开府。",
        "dynasty": "唐",
        "collection_info": null
    },
    {
        "title": "相和歌辞 朝云引",
        "author": "郎大家宋氏",
        "content": "巴西巫峡指巴东，朝云触石上朝空。\n巫山巫峡高何已，行雨行云一时起。\n一时起，三春暮。\n若言来，且就阳台路。",
        "dynasty": "唐",
        "collection_info": null
    },
    {
        "title": "相和歌辞 上云乐",
        "author": "李白",
        "content": "金天之西，白日所没。\n康老胡雏，生彼月窟。\n巉岩仪容，[戌]削风骨。\n碧玉炅炅双目瞳，黄金拳拳两鬓红。\n华盖垂下睫，嵩岳临上唇。\n不覩谲诡貌，岂知造化神。\n大道是文康之严父，元气乃文康之老亲。\n抚顶弄盘古，推车转天轮。\n云见日月初生时，铸冶火精与水银。\n阳乌未出谷，顾兔半藏身。\n女娲戏黄土，团作愚下人。\n散在六合间，蒙蒙如沙尘。\n生死了不尽，谁明此胡是仙真。\n西海栽若木，东溟植扶桑。\n别来几多时，枝叶万里长。\n中国有七圣，半路颓鸿荒。\n陛下应运起，龙飞入咸阳。\n赤眉立盆子，白水兴汉光。\n叱咤四海动，洪涛为簸扬。\n举足蹋紫微，天关自开张。\n老胡感至德，东来进仙倡。\n五色师子，九苞凤凰。\n是老胡鸡犬，鸣舞飞帝乡。\n淋灕飒沓，进退成行。\n能胡歌，献汉酒。\n跪双膝，并两肘。\n散花指天举素手，拜龙颜，献圣寿。\n北斗戾，南山摧。\n天子九九八十一[万]岁，长倾万岁杯。",
        "dynasty": "唐",
        "collection_info": null
    },
    {
        "title": "相和歌辞 上云乐",
        "author": "李贺",
        "content": "飞香走红满天春，花龙盘盘上紫云。\n三千宫女列金屋，五十弦瑟海上闻。\n大江碎碎银沙路，嬴女机中断烟素。\n断烟素，缝舞衣，八月一日君前舞。",
        "dynasty": "唐",
        "collection_info": null
    },
    {
        "title": "相和歌辞 凤台曲",
        "author": "王无竞",
        "content": "凤台何逶迤，嬴女管参差。\n一旦綵云至，身去无还期。\n遗曲此台上，世人多学吹。\n一吹一落泪，至今怜玉姿。",
        "dynasty": "唐",
        "collection_info": null
    },
    {
        "title": "相和歌辞 凤台曲",
        "author": "李白",
        "content": "尝闻秦帝女，传得凤凰声。\n是日逢仙子，当时别有情。\n人吹彩箫去，天借绿云迎。\n曲在身不返，空余弄玉名。",
        "dynasty": "唐",
        "collection_info": null
    },
    {
        "title": "相和歌辞 凤凰曲",
        "author": "李白",
        "content": "嬴女吹玉箫，吟弄天上春。\n青鸾不独去，更有携手人。\n影灭彩云断，遗声落西秦。",
        "dynasty": "唐",
        "collection_info": null
    },
    {
        "title": "相和歌辞 君道曲",
        "author": "李白",
        "content": "大君若天覆，广运无不至。\n轩后爪牙常先太山稽，如心之使臂。\n小白鸿翼于夷吾，刘葛鱼水本无二。\n土扶可成墙，积德为厚地。",
        "dynasty": "唐",
        "collection_info": null
    },
    {
        "title": "舞曲歌辞 吴俞儿舞歌 劒俞",
        "author": "陆龟蒙",
        "content": "枝月喉，棹霜脊，北斗离离在寒碧。\n龙魂清，虎尾白，秋照海心同一色。\n纛影咤沙干影侧，神豪髮直。\n四睨之人股佶栗，欲定不定定不得。\n舂牍残，儿且止。\n狄胡有胆大如山，怖亦死。",
        "dynasty": "唐",
        "collection_info": null
    },
    {
        "title": "舞曲歌辞 吴俞儿舞歌 矛俞",
        "author": "陆龟蒙",
        "content": "手盘风，头背分，电光战扇，欲刺敲心留半綫。\n缠肩绕脰，𧞔合眩旋。\n卓植赴列，夺避中节。\n前衝函礼穴，上指孛彗灭，与君一用来有截。",
        "dynasty": "唐",
        "collection_info": null
    },
    {
        "title": "舞曲歌辞 吴俞儿舞歌 弩俞",
        "author": "陆龟蒙",
        "content": "牛来开弦，人为置镞。\n捩机关，迸山谷。\n鹿骇涩，隼击迟。\n析毫中睫，洞腋分龟。\n达坚垒，残雄师。\n可以冠猛乐壮曲，抑扬蹈厉，有裂犀兕之气者非公与。",
        "dynasty": "唐",
        "collection_info": null
    },
    {
        "title": "舞曲歌辞 东海有勇妇",
        "author": "李白",
        "content": "梁山感杞妻，恸哭为之倾。\n金石忽暂开，都由激深情。\n东海有勇妇，何惭苏子卿。\n学劒越处子，超腾若流星。\n捐躯报夫讐，万死不顾生。\n白刃耀素雪，苍天感精诚。\n十步两躩跃，三呼一交兵。\n斩首掉国门，蹴踏五藏行。\n割此伉俪愤，粲然大义明。\n北海李使君，飞章奏天庭。\n舍罪警风俗，流芳播沧瀛。\n志在列女籍，竹帛已光荣。\n淳于免诏狱，汉主为缇萦。\n津妾一棹歌，脱父于严刑。\n十子若不肖，不如一女英。\n豫让斩空衣，有心竟无成。\n要离杀庆忌，壮夫素所轻。\n妻子亦何辜，焚之买虚名。\n岂如东海妇，事立独扬名。",
        "dynasty": "唐",
        "collection_info": null
    },
    {
        "title": "舞曲歌辞 章和二年中",
        "author": "李贺",
        "content": "云萧素，风拂拂，麦芒如篲黍和粟。\n关中父老百领襦，关东吏人乏诟租。\n健犊春耕土膏黑，菖蒲丛丛沿水脉。\n殷勤为我下田鉏，百钱携赏丝桐客。\n游春漫光坞花白，野林散香神降席。\n拜神得寿献天子，七星贯断姮娥死。",
        "dynasty": "唐",
        "collection_info": null
    },
    {
        "title": "舞曲歌辞 公莫舞歌",
        "author": "李贺",
        "content": "方花古础排九楹，刺豹淋血盛银罂。\n华筵鼓吹无桐竹，长刀直立割鸣筝。\n横楣麤锦生红纬，日炙锦嫣王未醉。\n腰下三看宝玦光，项庄掉箾拦前起。\n材官小臣公莫舞，座上真人赤龙子。\n芒砀云瑞抱天回，咸阳王气清如水。\n铁枢铁楗重束关，大旗五丈撞双环。\n汉王今日须秦印，绝膑刳肠臣不论。",
        "dynasty": "唐",
        "collection_info": null
    },
    {
        "title": "舞曲歌辞 拂舞辞",
        "author": "李贺",
        "content": "吴娥声绝天，空云闲裴回。\n门外满车马，亦须生绿苔。\n尊有乌程酒，劝君千万寿。\n全胜汉武锦楼上，晓望晴寒饮花露。\n东方日不破，天光无老时。\n丹成作蛇乘白雾，千年重化玉井龟。\n从蛇作龟二千载，吴堤绿草年年在。\n背有八卦称神仙，邪鳞顽甲滑腥涎。",
        "dynasty": "唐",
        "collection_info": null
    },
    {
        "title": "舞曲歌辞 白鸠辞",
        "author": "李白",
        "content": "铿鸣钟，考朗鼓。\n歌白鸠，引拂舞。\n白鸠之白谁与邻，霜衣雪襟诚可珍。\n含哺七子能平均，食不咽，性安驯。\n首农政，鸣阳春。\n天子刻玉杖，镂形赐耆人。\n白鹭亦白非纯真，外洁其色心匪仁。\n阙五德，无司晨。\n胡为啄我葭下之紫鳞，鹰鹯鵰鹗，贪而好杀。\n凤皇虽大圣，不愿以为臣。",
        "dynasty": "唐",
        "collection_info": null
    },
    {
        "title": "舞曲歌辞 独漉篇",
        "author": "李白",
        "content": "独漉水中泥，水浊不见月。\n不见月尚可，水深行人没。\n越鸟从南来，胡鹰亦北度。\n我欲弯弓向天射，惜其中道失归路。\n落叶别树，飘零随风。\n客无所託，悲与此同。\n罗帷舒卷，似有人开。\n明月直入，无心可猜。\n雄劒挂壁，时时龙鸣。\n不断犀象，绣涩苔生。\n国耻未雪，何由成名。\n神鹰梦泽，不顾鸱鸢。\n为君一击，抟鹏九天。",
        "dynasty": "唐",
        "collection_info": null
    },
    {
        "title": "舞曲歌辞 独漉歌",
        "author": "王建",
        "content": "独独漉漉，鼠食猫肉。\n乌日中，鹤露宿，黄河水直人心曲。",
        "dynasty": "唐",
        "collection_info": null
    },
    {
        "title": "舞曲歌辞 白纻辞二首 一",
        "author": "崔国辅",
        "content": "洛阳梨花落如霰，河阳桃叶生復齐。\n坐恐玉楼春欲尽，红绵粉絮裛妆啼。",
        "dynasty": "唐",
        "collection_info": null
    },
    {
        "title": "舞曲歌辞 白纻辞二首 二",
        "author": "崔国辅",
        "content": "董贤女弟在椒风，窈窕繁华贵后宫。\n璧带金釭皆翡翠，一朝零落变成空。",
        "dynasty": "唐",
        "collection_info": null
    },
    {
        "title": "舞曲歌辞 白纻辞二首 一",
        "author": "杨衡",
        "content": "玉缨翠佩杂轻罗，香汗微渍朱颜酡，为君起唱白纻歌。\n清声褭云思繁多，凝笳哀琴时相和。\n金壶半倾芳夜促，梁尘霏霏暗红烛。\n令君安坐听终曲，坠叶飘花难再復。",
        "dynasty": "唐",
        "collection_info": null
    },
    {
        "title": "舞曲歌辞 白纻辞二首 二",
        "author": "杨衡",
        "content": "蹑珠履，步琼筵。\n轻身起舞红烛前，芳姿艳态妖且妍。\n迴眸转袖暗催弦，凉风萧萧流水急。\n月华泛艳红莲湿，牵裙揽带翻成泣。",
        "dynasty": "唐",
        "collection_info": null
    },
    {
        "title": "舞曲歌辞 白纻辞三首 一",
        "author": "李白",
        "content": "扬清歌，发皓齿，北方佳人东邻子。\n且吟白纻停渌水，长袖拂面为君起。\n寒云夜卷霜海空，胡风吹天飘塞鸿。\n玉颜满堂乐未终，馆娃日落歌吹蒙。",
        "dynasty": "唐",
        "collection_info": null
    },
    {
        "title": "舞曲歌辞 白纻辞三首 二",
        "author": "李白",
        "content": "月寒江清夜沈沈，美人一笑千黄金。\n垂罗舞縠扬哀音，郢中白雪且莫吟，子夜吴歌动君心。\n动君心，冀君赏。\n愿作天池双鸯鸯，一朝飞去青云上。",
        "dynasty": "唐",
        "collection_info": null
    },
    {
        "title": "舞曲歌辞 白纻辞三首 三",
        "author": "李白",
        "content": "吴刀翦綵缝舞衣，明妆丽服夺春辉。\n扬眉转袖若雪飞，倾城独立世所稀。\n激楚结风醉忘归，高堂月落烛已微，玉钗挂缨君莫违。",
        "dynasty": "唐",
        "collection_info": null
    },
    {
        "title": "舞曲歌辞 白纻歌二首 一",
        "author": "王建",
        "content": "天河漫漫北斗粲，宫中乌啼知夜半。\n新缝白纻舞衣成，来迟邀得吴王迎。\n低鬟转面掩双袖，玉钗浮动秋风生。\n酒多夜长夜未晓，月明灯光两相照，后庭歌声更窈窕。",
        "dynasty": "唐",
        "collection_info": null
    },
    {
        "title": "舞曲歌辞 白纻歌二首 二",
        "author": "王建",
        "content": "馆娃宫中春日暮，荔枝木瓜花满树。\n城头乌栖休击鼓，青娥弹瑟白纻舞。\n夜天燑燑不见星，宫中火照西江明。\n美人醉起无次第，堕钗遗佩满中庭。\n此时但愿可君意，回昼为宵亦不寐，年年奉君君莫弃。",
        "dynasty": "唐",
        "collection_info": null
    },
    {
        "title": "舞曲歌辞 白纻歌",
        "author": "张籍",
        "content": "皎皎白纻白且鲜，将作春衫称少年。\n裁缝长短不能定，自持刀尺向姑前。\n復恐兰膏污纤指，常遣傍人收堕珥。\n衣裳着时寒食下，还把玉鞭鞭白马。",
        "dynasty": "唐",
        "collection_info": null
    },
    {
        "title": "舞曲歌辞 白纻歌",
        "author": "柳宗元",
        "content": "翠帷双卷出倾城，龙劒破匣霜月明。\n朱唇掩抑悄无声，金簧玉磬宫中生。",
        "dynasty": "唐",
        "collection_info": null
    },
    {
        "title": "舞曲歌辞 冬白纻歌",
        "author": "元稹",
        "content": "吴宫夜长宫漏款，帘幕四垂灯焰暖。\n西施自舞王自管，雪纻翻翻鹤翎散。\n促节牵繁舞腰懒，舞腰懒，王罢饮。\n盖覆西施凤花锦，身作匡床臂为枕。\n朝佩摐摐王晏寝，酒醒阍报门无事。\n子胥死后言为讳，近王之臣谕王意。\n共笑越王穷惴惴，夜夜抱冰寒不睡。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 一",
        "author": "王建",
        "content": "弟子部中留一色，听风听水作霓裳。\n散声未足重来授，直到床前见上皇。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 二",
        "author": "王建",
        "content": "中管五弦初半曲，遥教合上隔帘听。\n一声声向天头落，效得仙人夜唱经。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 三",
        "author": "王建",
        "content": "自直梨园得出稀，更番上曲不教归。\n一时跪拜霓裳彻，立地阶前赐紫衣。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 四",
        "author": "王建",
        "content": "旋翻新谱声初足，除却梨园未教人。\n宣与书家分手写，中官走马赐功臣。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 五",
        "author": "王建",
        "content": "伴教霓裳有贵妃，从初直到曲成时。\n日长耳裏闻声熟，拍数分毫错总知。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 六",
        "author": "王建",
        "content": "弦索摐摐隔綵云，五更初发一山闻。\n武皇自送西王母，新换霓裳月色裙。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 七",
        "author": "王建",
        "content": "敕赐宫人澡浴回，遥看美女院门开。\n一山星月霓裳动，好字先从殿裏来。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 八",
        "author": "王建",
        "content": "传呼法部按霓裳，新得承恩别作行。\n应是贵妃楼上看，内人舁下綵罗箱。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 九",
        "author": "王建",
        "content": "朝元阁上山风起，夜听霓裳玉露寒。\n宫女月中更替立，黄金梯滑并行难。",
        "dynasty": "唐",
        "collection_info": null
    },
    {
        "title": "舞曲歌辞 霓裳辞十首 十",
        "author": "王建",
        "content": "知向华清年月满，山头山底种长生。\n去时留下霓裳曲，总是离宫别馆声。",
        "dynasty": "唐",
        "collection_info": null
    },
    {
        "title": "舞曲歌辞 柘枝词",
        "author": "失撰人名",
        "content": "将军奉命即须行，塞外领彊兵。\n闻道烽烟动，腰间宝劒匣中鸣。",
        "dynasty": "唐",
        "collection_info": null
    },
    {
        "title": "舞曲歌辞 柘枝词 一",
        "author": "薛能",
        "content": "同营三十万，震鼓伐西羌。\n战血黏秋草，征尘搅夕阳。\n归来人不识，帝里独戎装。",
        "dynasty": "唐",
        "collection_info": null
    },
    {
        "title": "舞曲歌辞 柘枝词 二",
        "author": "薛能",
        "content": "悬军征拓羯，内地隔萧关。\n日色昆崙上，风声朔漠间。\n何当千万骑，飒飒贰师还。",
        "dynasty": "唐",
        "collection_info": null
    },
    {
        "title": "舞曲歌辞 柘枝词 三",
        "author": "薛能",
        "content": "意气成功日，春风起絮天。\n楼台新邸第，歌舞小婵娟。\n急破催摇曳，罗衫半脱肩。",
        "dynasty": "唐",
        "collection_info": null
    },
    {
        "title": "舞曲歌辞 屈柘词",
        "author": "温庭筠",
        "content": "杨柳萦桥绿，玫瑰拂地红。\n绣衫金騕褭，花髻玉珑璁。\n宿雨香潜润，春流水暗通。\n画楼初梦断，晴日照湘风。",
        "dynasty": "唐",
        "collection_info": null
    },
    {
        "title": "琴曲歌辞 白雪歌",
        "author": "僧贯休",
        "content": "列鼎佩金章，泪眼看风枝。\n却思食藜藿，身作屠沽儿。\n负米无远近，所希升斗归。\n为人无贵贱，莫学鸡狗肥。\n斯言如不忘，别更无光辉。\n斯言如或忘，即安用人为。",
        "dynasty": "唐",
        "collection_info": null
    },
    {
        "title": "琴曲歌辞 湘妃",
        "author": "刘长卿",
        "content": "帝子不可见，秋风来暮思。\n婵娟湘江月，千载空蛾眉。",
        "dynasty": "唐",
        "collection_info": null
    },
    {
        "title": "琴曲歌辞 湘妃",
        "author": "李贺",
        "content": "筠竹千年老不死，长伴秦娥盖湘水。\n蛮娘吟弄满寒空，九山静绿泪花红。\n离鸾别凤烟梧中，巫云蜀雨遥相通。\n幽愁秋气上青枫，凉夜波间吟古龙。",
        "dynasty": "唐",
        "collection_info": null
    },
    {
        "title": "琴曲歌辞 湘妃怨",
        "author": "孟郊",
        "content": "南巡竟不返，帝子怨逾积。\n万里丧蛾眉，潇湘水空碧。\n冥冥荒山下，古庙收贞魄。\n乔木深青春，清光满瑶席。\n搴芳徒有荐，灵意殊脉脉。\n玉佩不可亲，裴回烟波夕。",
        "dynasty": "唐",
        "collection_info": null
    },
    {
        "title": "琴曲歌辞 湘妃怨",
        "author": "陈羽",
        "content": "二妃怨处云沈沈，二妃哭处湘水深。\n商人酒滴庙前草，萧飒风生斑竹林。",
        "dynasty": "唐",
        "collection_info": null
    },
    {
        "title": "琴曲歌辞 湘妃列女操",
        "author": "鲍溶",
        "content": "有虞夫人哭虞后，淑女何事又伤离。\n竹上泪迹生不尽，寄哀云和五十丝。\n云和经奏钧天曲，乍听宝琴遥嗣续。\n三湘测测流急绿，秋夜露寒蜀帝飞。\n枫林月斜楚臣宿，更疑川宫日黄昏。\n闇携女手殷勤言，环佩玲珑有无间。\n终疑既远双悄悄，苍梧旧云岂难召。\n老猨心寒不可啸，目眄眄兮意蹉跎。",
        "dynasty": "唐",
        "collection_info": null
    },
    {
        "title": "琴曲歌辞 湘夫人",
        "author": "邹绍先",
        "content": "枫叶下秋渚，二妃愁渡湘。\n疑山空杳蔼，何处望君王？\n日落水云裏，油油心自伤。",
        "dynasty": "唐",
        "collection_info": null
    },
    {
        "title": "琴曲歌辞 湘夫人",
        "author": "李颀",
        "content": "九嶷日已暮，三湘云復愁。\n窅蔼罗袂色，潺湲江水流。\n佳期来北渚，捐玦在芳洲。",
        "dynasty": "唐",
        "collection_info": null
    },
    {
        "title": "琴曲歌辞 湘夫人",
        "author": "郎士元",
        "content": "娥眉对湘水，遥哭苍梧间。\n万乘既已殁，孤舟谁忍还。\n至今楚山上，犹有泪痕斑。\n南有涔阳路，渺渺多新愁。\n昔神降回时，风波江上秋。\n彩云忽无处，碧水空安流。",
        "dynasty": "唐",
        "collection_info": null
    },
    {
        "title": "琴曲歌辞 霹雳引",
        "author": "沈佺期",
        "content": "岁七月，火伏而金生。\n客有鼓瑟于门者，奏霹雳之商声。\n始戛羽以騞砉，终扣宫而砰駖。\n电耀耀兮龙跃，雷阗阗兮雨冥。\n气呜唅以会雅，态歘翕以横生。\n有如驱千旗，制五兵，截荒虺，斮长鲸。\n孰与广陵比，意别鹤俦精而已。\n俾我雄子魄动，毅夫髮立，怀恩不浅，武义双辑，视胡若芥，翦羯如拾。\n岂徒慨慷中筵，备羣娱之翕习哉。",
        "dynasty": "唐",
        "collection_info": null
    },
    {
        "title": "琴曲歌辞 拘幽操",
        "author": "韩愈",
        "content": "目揜揜兮其凝其盲，耳肃肃兮听不闻声。\n朝不日出兮夜不见月与星，有知无知兮为死为生。\n呜呼！臣罪当诛兮天王圣明。",
        "dynasty": "唐",
        "collection_info": null
    },
    {
        "title": "琴曲歌辞 越裳操",
        "author": "韩愈",
        "content": "雨之施，物以孳，我何意于彼为。\n自周之先，其艰其勤。\n以有疆宇，私我后人。\n我祖在上，四方在下。\n厥临孔威，敢戏以侮。\n孰荒于门，孰治于田。\n四海既均，越裳是臣。",
        "dynasty": "唐",
        "collection_info": null
    },
    {
        "title": "琴曲歌辞",
        "author": "韩愈",
        "content": "我家于豳，自我先公。\n伊我承绪，敢有不同。\n今狄之人，将土我疆。\n民为我战，谁使死伤。\n彼岐有岨，我往独处。\n人莫余追，无思我悲。",
        "dynasty": "唐",
        "collection_info": null
    },
    {
        "title": "琴曲歌辞 履霜操",
        "author": "韩愈",
        "content": "父兮儿寒，母兮儿饥。\n儿罪当笞，逐儿何为？\n儿在中野，以宿以处。\n四无人声，谁与儿语。\n儿寒何衣，儿饥何食。\n儿行于野，履霜以足。\n母生众儿，有母怜之。\n独无母怜，儿宁不悲。",
        "dynasty": "唐",
        "collection_info": null
    },
    {
        "title": "琴曲歌辞 雉朝飞操",
        "author": "李白",
        "content": "麦陇青青三月时，白雉朝飞挟两雌。\n锦衣绮翼何离褷，犊牧采薪感之悲。\n春天和，白日暖，啄食饮泉勇气满。\n争雄鬬死绣颈断，雉子班奏急管弦，心倾美酒尽玉椀。\n枯杨枯杨尔生荑，我独七十而孤栖。\n弹弦写恨意不尽，瞑目归黄泥。",
        "dynasty": "唐",
        "collection_info": null
    },
    {
        "title": "琴曲歌辞 雉朝飞操",
        "author": "韩愈",
        "content": "雉之飞，于朝日。\n羣雌孤雄，意气横出。\n当东而西，当啄而飞。\n随飞随啄，羣雌粥粥。\n嗟我虽人，曾不如彼雉鸡。\n生身七十年，无一妾与妃。",
        "dynasty": "唐",
        "collection_info": null
    },
    {
        "title": "琴曲歌辞 雉朝飞操",
        "author": "张祜",
        "content": "朝阳陇东泛暖景，双啄双飞双顾影。\n朱冠锦襦聊日整，漠漠雾中如衣褧。\n伤心卢女弦，七十老翁长独眠。\n雄飞在草雌在田，衷肠结愤气呵天。\n圣人在上心不偏，翁得女妻甚可怜。",
        "dynasty": "唐",
        "collection_info": null
    },
    {
        "title": "琴曲歌辞 思归引",
        "author": "张祜",
        "content": "重重作闺清旦鐍，两耳深声长不彻。\n深宫坐愁百年身，一片玉中生愤血。\n焦桐罢弹丝自绝，漠漠暗魂愁夜月。\n故乡不归谁共穴，石上作蒲蒲九节。",
        "dynasty": "唐",
        "collection_info": null
    },
    {
        "title": "琴曲歌辞 猗兰操",
        "author": "韩愈",
        "content": "兰之猗猗，扬扬其香。\n不采而佩，于兰何伤。\n今天之旋，其曷为然。\n我行四方，以日以年。\n雪霜贸贸，荠麦之茂。\n子如不伤，我不尔觏。\n荠麦之茂，荠麦之有。\n君子之伤，君子之守。",
        "dynasty": "唐",
        "collection_info": null
    },
    {
        "title": "琴曲歌辞 幽兰",
        "author": "崔涂",
        "content": "幽植众能知，贞芳只暗持。\n自无君子佩，未是国香衰。\n白露霑长早，青春每到迟。",
        "dynasty": "唐",
        "collection_info": null
    },
    {
        "title": "琴曲歌辞 将归操",
        "author": "韩愈",
        "content": "秋之水兮其色幽幽，我将济兮不得其由。\n涉其浅兮石啮我足，乘其深兮龙入我舟，我济而悔兮将安归尤？\n归乎归乎，无与石鬬兮无应龙求。",
        "dynasty": "唐",
        "collection_info": null
    },
    {
        "title": "琴曲歌辞 龟山操",
        "author": "韩愈",
        "content": "龟之气兮不能云雨，龟之枿兮不中梁柱，龟之大兮祗以奄鲁。\n知将隳兮哀莫余伍，周公有鬼兮嗟余归辅。",
        "dynasty": "唐",
        "collection_info": null
    },
    {
        "title": "琴曲歌辞 残形操",
        "author": "韩愈",
        "content": "有兽维狸兮我梦得之，其身孔明兮而头不知。\n吉凶何为兮觉坐而思，巫咸上天兮识者其谁。",
        "dynasty": "唐",
        "collection_info": null
    },
    {
        "title": "琴曲歌辞 双燕离",
        "author": "李白",
        "content": "双燕復双燕，双飞令人羡。\n玉楼珠阁不独栖，金窗绣户长相见。\n柏梁失火去，因入吴王宫。\n吴宫又焚荡，雏尽巢亦空。\n憔悴一身在，孀雌忆故雄。\n双飞难再得，伤我寸心中。",
        "dynasty": "唐",
        "collection_info": null
    },
    {
        "title": "琴曲歌辞 列女操",
        "author": "孟郊",
        "content": "梧桐相待老，鸳鸯会双死。\n贞妇贵徇夫，舍生亦如此。\n波澜誓不起，妾心井中水。",
        "dynasty": "唐",
        "collection_info": null
    },
    {
        "title": "琴曲歌辞 别鹄操",
        "author": "韩愈",
        "content": "雄鹄衔枝来，雌鹄啄泥归。\n巢成不生子，大义当乖离。\n江汉水之大，鹄身鸟之微。\n更无相逢日，安可相随飞。",
        "dynasty": "唐",
        "collection_info": null
    },
    {
        "title": "琴曲歌辞 别鹤",
        "author": "杨巨源",
        "content": "海鹤一为别，高程方杳然。\n影摇江海路，思结潇湘天。\n皎然仰白日，真姿栖紫烟。\n含情九霄际，顾侣五云前。\n遐心属清都，凄响激朱弦。\n超摇间云雨，迢遰各山川。\n东南信多水，会合当有年。",
        "dynasty": "唐",
        "collection_info": null
    },
    {
        "title": "琴曲歌辞 别鹤",
        "author": "王建",
        "content": "主人一去池水绝，池鹤散飞不相别。\n青天漫漫碧海重，知向何山风雪中？\n万里虽然音影在，向心终是死生同。\n池边巢破松树死，树头年年乌生子。",
        "dynasty": "唐",
        "collection_info": null
    },
    {
        "title": "琴曲歌辞 别鹤",
        "author": "张籍",
        "content": "双鹤出云溪，分飞各自迷。\n空巢在松杪，折羽落江泥。\n寻水终不饮，逢林亦未栖。\n别离应易老，万里两凄凄。",
        "dynasty": "唐",
        "collection_info": null
    },
    {
        "title": "琴曲歌辞 别鹤",
        "author": "杜牧",
        "content": "分飞共所从，六翮势摧风。\n声断碧云外，影孤明月中。\n青田归路远，月桂旧巢空。\n矫翼知何处，天涯不可穷。",
        "dynasty": "唐",
        "collection_info": null
    },
    {
        "title": "琴曲歌辞 走马引",
        "author": "李贺",
        "content": "我有辞乡劒，玉锋堪截云。\n襄阳走马客，意气自生春。\n朝嫌劒光静，暮嫌劒花冷。\n能持劒向人，不解持照身。",
        "dynasty": "唐",
        "collection_info": null
    },
    {
        "title": "琴曲歌辞 昭君怨",
        "author": "白居易",
        "content": "明妃风貌最娉婷，合在椒房应四星。\n只得当年备宫掖，何曾专夜奉帏屏。\n见疎从道迷图画，知屈那教配虏廷。\n自是君恩薄如纸，不须一向恨丹青。",
        "dynasty": "唐",
        "collection_info": null
    },
    {
        "title": "琴曲歌辞 昭君怨 一",
        "author": "张祜",
        "content": "万里边城远，千山行路难。\n举头唯见日，何处是长安。",
        "dynasty": "唐",
        "collection_info": null
    },
    {
        "title": "琴曲歌辞 昭君怨 二",
        "author": "张祜",
        "content": "汉庭无大议，戎虏几先和。\n莫羡倾城色，昭君恨最多。",
        "dynasty": "唐",
        "collection_info": null
    },
    {
        "title": "琴曲歌辞 昭君怨",
        "author": "梁氏琼",
        "content": "自古无和亲，贻灾到妾身。\n胡风嘶去马，汉月弔行轮。\n衣薄狼山雪，妆成虏塞春。\n回看父母国，生死毕胡尘。",
        "dynasty": "唐",
        "collection_info": null
    },
    {
        "title": "琴曲歌辞 明妃怨",
        "author": "杨凌",
        "content": "汉国明妃去不还，马駞弦管向阴山。\n匣中纵有菱花镜，羞对单于照旧颜。",
        "dynasty": "唐",
        "collection_info": null
    },
    {
        "title": "琴曲歌辞 蔡氏五弄 游春曲二首 一",
        "author": "王涯",
        "content": "万树江边杏，新开一夜风。\n满园深浅色，照在绿波中。",
        "dynasty": "唐",
        "collection_info": null
    },
    {
        "title": "琴曲歌辞 蔡氏五弄 游春曲二首 二",
        "author": "王涯",
        "content": "上苑何穷树，花开次第新。\n香车与丝骑，风静亦生尘。",
        "dynasty": "唐",
        "collection_info": null
    },
    {
        "title": "琴曲歌辞  游春辞二首 一",
        "author": "王涯",
        "content": "曲江丝柳变烟条，寒骨冰随暖气销。\n纔见春光生绮陌，已闻清乐动云韶。",
        "dynasty": "唐",
        "collection_info": null
    },
    {
        "title": "琴曲歌辞  游春辞二首 二",
        "author": "王涯",
        "content": "经过柳陌与桃蹊，寻逐风光着处迷。\n鸟度时时衝絮起，花繁衮衮压枝低。",
        "dynasty": "唐",
        "collection_info": null
    },
    {
        "title": "琴曲歌辞  游春辞三首 一",
        "author": "令狐楚",
        "content": "晚游临碧殿，日上望春亭。\n芳树罗仙仗，晴山展翠屏。",
        "dynasty": "唐",
        "collection_info": null
    },
    {
        "title": "琴曲歌辞  游春辞三首 二",
        "author": "令狐楚",
        "content": "一夜好风吹，新花一万枝。\n风前调玉管，花下簇金羁。",
        "dynasty": "唐",
        "collection_info": null
    },
    {
        "title": "琴曲歌辞  游春辞三首 三",
        "author": "令狐楚",
        "content": "阊阖春风起，蓬莱雪水消。\n相将折杨柳，争取最长条。",
        "dynasty": "唐",
        "collection_info": null
    },
    {
        "title": "琴曲歌辞  渌水曲",
        "author": "李白",
        "content": "渌水明秋月，南湖采白苹。\n荷花娇欲语，愁杀荡舟人。",
        "dynasty": "唐",
        "collection_info": null
    },
    {
        "title": "琴曲歌辞  渌水辞",
        "author": "李贺",
        "content": "今宵好风月，阿侯在何处？\n为有倾城色，翻成足愁苦。\n东湖采莲叶，南湖拔蒲根。\n未持寄小姑，且持感愁魂。",
        "dynasty": "唐",
        "collection_info": null
    },
    {
        "title": "琴曲歌辞  幽居弄",
        "author": "顾况",
        "content": "苔衣生，花露滴，月入西林荡东壁。\n扣商占角两三声，洞户溪窗一冥寂。\n独去沧洲无四邻，身婴世网此何身？\n关情命曲寄惆怅，久别江南山裏人。",
        "dynasty": "唐",
        "collection_info": null
    },
    {
        "title": "琴曲歌辞  秋思二首 一",
        "author": "李白",
        "content": "春阳如昨日，碧树鸣黄鹂。\n芜然蕙草暮，飒尔凉风吹。\n天秋木叶下，月冷莎鸡悲。\n坐愁羣芳歇，白露凋华滋。",
        "dynasty": "唐",
        "collection_info": null
    },
    {
        "title": "琴曲歌辞  秋思二首 二",
        "author": "李白",
        "content": "阏氏黄叶落，妾望白登台。\n月出碧云断，蝉声秋色来。\n胡兵沙塞合，汉使玉关回。\n征客无归日，空悲蕙草摧。",
        "dynasty": "唐",
        "collection_info": null
    },
    {
        "title": "琴曲歌辞  秋思二首 一",
        "author": "鲍溶",
        "content": "胡风吹雁翼，远别无人乡。\n君近鴈来处，几回断君肠。\n昔奉千日书，抚心怨星霜。\n无书又千日，世路重茫茫。\n燕国有佳丽，蛾眉富春光。\n自然君归晚，花落君空堂。\n君其若不然，岁晚双鸳鸯。\n顾兔蚀残月，幽光不如星。\n女儿晚事夫，颜色同秋萤。\n秋日边马思，武夫不遑宁。\n燕歌易水怨，劒舞蛟龙腥。\n风折连枝树，水翻无蒂萍。\n立身多户门，何必燕山铭。\n生世不如鸟，双双比翼翎。",
        "dynasty": "唐",
        "collection_info": null
    },
    {
        "title": "琴曲歌辞  秋思二首 二",
        "author": "鲍溶",
        "content": "季秋天地闲，万物生意足。\n我忧长于生，安得及草木。\n试从古人愿，致酒歌秉烛。\n燕赵皆世人，讵能长似玉。\n俯怜老期近，仰视日车速。\n萧飒御风君，魂梦愿相逐。\n百年夜销半，端为垂缨束。",
        "dynasty": "唐",
        "collection_info": null
    },
    {
        "title": "琴曲歌辞  秋思",
        "author": "司空曙",
        "content": "静与懒相偶，年将衰共催。\n前途欢不集，往事恨空来。\n昼景委红叶，月华铺绿苔。\n沈思更何有？结坐玉琴哀。",
        "dynasty": "唐",
        "collection_info": null
    },
    {
        "title": "琴曲歌辞  秋思",
        "author": "司空图",
        "content": "身病时亦危，逢秋多恸哭。\n风波一摇荡，天地几翻覆。\n孤萤出荒池，落叶穿破屋。",
        "dynasty": "唐",
        "collection_info": null
    },
    {
        "title": "琴曲歌辞  秋思二首 一",
        "author": "王涯",
        "content": "网轩凉吹动轻衣，夜听更长玉漏稀。\n月渡天河光转湿，鹊惊秋树叶频飞。",
        "dynasty": "唐",
        "collection_info": null
    },
    {
        "title": "琴曲歌辞  秋思二首 二",
        "author": "王涯",
        "content": "宫连太液见苍波，暑气微清秋意多。\n一夜轻风苹末起，露珠翻尽满池荷。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第一拍",
        "author": "刘商",
        "content": "汉室将衰兮四夷不宾，动干戈兮征战频。\n哀哀父母生育我，见离乱兮当此辰。\n纱窗对镜未经事，将谓珠帘能蔽身。\n一朝虏骑入中国，苍黄处处逢胡人。\n忽将薄命委锋镝，可惜红颜随虏尘。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第二拍",
        "author": "刘商",
        "content": "马上将余向绝域，厌生求死死不得。\n戎羯腥膻岂是人，豺狼喜怒难姑息。\n行尽天山足霜霰，风土萧条近胡国。\n万里重阴鸟不飞，寒沙莽莽无南北。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第三拍",
        "author": "刘商",
        "content": "如羇囚兮在缧绁，忧虑万端无处说。\n使余力兮翦余髮，食余肉兮饮余血。\n诚知杀身愿如此，以余为妻不如死。\n早被蛾眉累此身，空悲弱质柔如水。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第四拍",
        "author": "刘商",
        "content": "山川路长谁记得，何处天涯是乡国？\n自从惊怖少精神，不觉风霜损颜色。\n夜中归梦来又去，朦胧岂解传消息。\n漫漫胡天叫不闻，明明汉月应相识。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第五拍",
        "author": "刘商",
        "content": "水头宿兮草头坐，风吹汉地衣裳破。\n羊脂沐髮长不梳，羔子皮裘领仍左。\n狐襟貉袖腥復膻，昼披行兮夜披卧。\n毡帐时移无定居，日月长兮不可过。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第六拍",
        "author": "刘商",
        "content": "怪得春光不来久，胡中风土无花柳。\n天翻地覆谁得知，如今正南看北斗。\n姓名音信两不通，终日经年常闭口。\n是非取与在指撝，言语传情不如手。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第七拍",
        "author": "刘商",
        "content": "男儿妇人带弓箭，塞马蕃羊卧霜霰。\n寸步东西岂自由，偷生乞死非情愿。\n龟兹筚篥愁中听，碎叶琵琶夜深怨。\n竟夕无云月上天，故乡应得重相见。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第八拍",
        "author": "刘商",
        "content": "忆昔私家恣娇小，远取珍禽学驯扰。\n如今沦弃念故乡，悔不当初放林表。\n朔风萧萧寒日暮，星河寥落胡天晓。\n旦夕思归不得归，愁心想似笼中鸟。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第九拍",
        "author": "刘商",
        "content": "当日苏武单于问，道是宾鸿解传信。\n学他刺血写得书，书上千重万重恨。\n髯胡少年能走马，弯弓射飞无远近。\n遂令边雁转怕人，绝域何由达方寸。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第十拍",
        "author": "刘商",
        "content": "恨凌辱兮恶腥膻，憎胡地兮怨胡天。\n生得胡儿欲弃捐，及生母子情宛然。\n貌殊语异憎还爱，心中不觉常相牵。\n朝朝暮暮在眼前，腹生手养宁不怜。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第十一拍",
        "author": "刘商",
        "content": "日来月往相推迁，迢迢星岁欲周天。\n无冬无夏卧霜霰，水冻草枯为一年。\n汉家甲子有正朔，绝域三光空自悬。\n几回鸿雁来又去，肠断蟾蜍亏復圆。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第十二拍",
        "author": "刘商",
        "content": "破瓶落井空永沈，故乡望断无归心。\n宁知远使问姓名，汉语泠泠传好音。\n梦魂几度到乡国，觉后翻成哀怨深。\n如今果是梦中事，喜过悲来情不任。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第十三拍",
        "author": "刘商",
        "content": "童稚牵衣双在侧，将来不可留又忆。\n还乡惜别两难分，宁弃胡儿归旧国。\n山川万里復边戍，背面无由得消息。\n泪痕满面对残阳，终日依依向南北。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第十四拍",
        "author": "刘商",
        "content": "莫以胡儿可羞耻，恩情亦各言其子。\n手中十指有长短，截之痛惜皆相似。\n还乡岂不见亲族，念此飘零隔生死。\n南风万里吹我心，心亦随风渡辽水。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第十五拍",
        "author": "刘商",
        "content": "叹息襟怀无定分，当时怨来归又恨。\n不知愁怨意若何？似有锋铓扰方寸。\n悲欢并行情未快，心意相尤自相问。\n不缘生得天属亲，岂向仇讐结恩信。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第十六拍",
        "author": "刘商",
        "content": "去时只觉天苍苍，归日始知胡地长。\n重阴白日落何处？秋鴈所向应南方。\n平沙四顾自迷惑，远近悠悠随鴈行。\n征途未尽马蹄尽，不见行人边草黄。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第十七拍",
        "author": "刘商",
        "content": "行尽胡天千万里，惟见黄沙白云起。\n马饥跑雪衔草根，人渴敲冰饮流水。\n燕山髣髴辨烽戍，鼙鼓如闻汉家垒。\n努力前程是帝乡，生前免向胡中死。",
        "dynasty": "唐",
        "collection_info": null
    },
    {
        "title": "琴曲歌辞 胡笳十八拍 第十八拍",
        "author": "刘商",
        "content": "归来故乡见亲族，田园半芜春草绿。\n明烛重然煨烬灰，寒泉更洗沈泥玉。\n载持巾栉礼仪好，一弄丝桐生死足。\n出入关山十二年，哀情尽在胡笳曲。",
        "dynasty": "唐",
        "collection_info": null
    },
    {
        "title": "琴曲歌辞 飞龙引二首 一",
        "author": "李白",
        "content": "黄帝铸鼎于荆山，炼丹砂。\n丹砂成黄金，骑龙飞上太清家。\n云愁海思令人嗟，宫中綵女颜如花。\n飘然挥手凌紫霞，从风纵体登銮车。\n登銮车，侍轩辕。\n遨游青天中，其乐不可言。",
        "dynasty": "唐",
        "collection_info": null
    },
    {
        "title": "琴曲歌辞 飞龙引二首 二",
        "author": "李白",
        "content": "鼎湖流水清且闲，轩辕去时有弓劒。\n古人传道留其间，后宫婵娟多花颜。\n乘鸾飞烟亦不还，骑龙攀天造天关。\n造天关，闻天语，长云河车载玉女。\n载玉女，过紫皇，紫皇乃赐白兔所捣之药，后天而老凋三光。\n下视瑶池见王母，蛾眉萧飒如秋霜。",
        "dynasty": "唐",
        "collection_info": null
    },
    {
        "title": "琴曲歌辞 乌夜啼引",
        "author": "张籍",
        "content": "秦乌啼哑哑，夜啼长安吏人家。\n吏人得罪囚在狱，倾家卖产将自赎。\n少妇起听夜啼乌，知是官家有赦书。\n下床心喜不重寐，未明上堂贺舅姑。\n少妇语啼乌，汝啼慎勿虚。\n借汝庭树作高巢，年年不令伤尔雏。",
        "dynasty": "唐",
        "collection_info": null
    },
    {
        "title": "琴曲歌辞 宛转歌 一",
        "author": "郎大家宋氏",
        "content": "风已清，月朗琴復鸣。\n掩抑非千态，殷勤是一声。\n歌宛转，宛转和且长。\n愿为双鸿鹄，比翼共翱翔。",
        "dynasty": "唐",
        "collection_info": null
    },
    {
        "title": "琴曲歌辞 宛转歌 二",
        "author": "郎大家宋氏",
        "content": "日已暮，长檐鸟应度。\n此时望君君不来，此时思君君不顾。\n歌宛转，宛转那能异栖宿。\n愿为形与影，出入恆相逐。",
        "dynasty": "唐",
        "collection_info": null
    },
    {
        "title": "琴曲歌辞 宛转歌二首 一",
        "author": "刘方平",
        "content": "星参差，月二八，灯五枝。\n黄鹤瑶琴将别去，芙蓉羽帐惜空垂。\n歌宛转，宛转恨无穷。\n愿为波与浪，俱起碧流中。",
        "dynasty": "唐",
        "collection_info": null
    },
    {
        "title": "琴曲歌辞 宛转歌二首 二",
        "author": "刘方平",
        "content": "晓将近，黄姑织女银河尽。\n九华锦衾无復情，千金宝镜谁能引。\n歌宛转，宛转伤别离。\n愿作杨与柳，同向玉窗垂。",
        "dynasty": "唐",
        "collection_info": null
    },
    {
        "title": "琴曲歌辞 宛转行",
        "author": "张籍",
        "content": "华屋重翠幄，绮席雕象床。\n远漏微更疎，薄衾中夜凉。\n炉氲暗裴回，寒灯背斜光。\n妍姿结宵态，寝臂幽梦长。\n宛转復宛转，忆忆更未央。",
        "dynasty": "唐",
        "collection_info": null
    },
    {
        "title": "琴曲歌辞 王敬伯歌",
        "author": "李端",
        "content": "妾本舟中客，闻君江上琴。\n君初感妾叹，妾亦感君心。\n遂出合欢被，同为交颈禽。\n传杯惟畏浅，接膝犹嫌远。\n侍婢奏箜篌，女郎歌宛转。\n宛转怨如何，中庭霜渐多。\n霜多叶可惜，昨日非今夕。\n徒结万里欢，终成一宵客。\n王敬伯，渌水青山从此隔。",
        "dynasty": "唐",
        "collection_info": null
    },
    {
        "title": "琴曲歌辞 三峡流泉歌",
        "author": "李季兰",
        "content": "妾家本住巫山云，巫山流水常自闻。\n玉琴弹出转寥敻，直似当时梦中听。\n三峡流泉几千里，一时流入深闺裏。\n巨石奔崖指下生，飞波走浪弦中起。\n初疑喷涌含雷风，又似呜咽流不通。\n回湍曲濑势将尽，时復滴沥平沙中。\n忆昔阮公为此曲，能使仲容听不足。\n一弹既罢復一弹，愿似流泉镇相续。",
        "dynasty": "唐",
        "collection_info": null
    },
    {
        "title": "琴曲歌辞 风入松歌",
        "author": "僧皎然",
        "content": "西岭松声落日秋，千枝万叶风飕飗。\n美人援琴弄成曲，写得松间声断续。\n声断续，清我魂，流波坏陵安足论。\n美人夜坐月明裏，含少商兮照清征。\n风何凄兮飘飉，搅寒松兮又夜起。\n夜未央，曲何长，金徽更促声泱泱。\n何人此时不得意，意苦弦悲闻客堂。",
        "dynasty": "唐",
        "collection_info": null
    },
    {
        "title": "琴曲歌辞 秋风引",
        "author": "刘禹锡",
        "content": "何处秋风至？萧萧送鴈羣。\n朝来入庭树，孤客最先闻。",
        "dynasty": "唐",
        "collection_info": null
    },
    {
        "title": "琴曲歌辞 明月引",
        "author": "卢照邻",
        "content": "洞庭波起兮鸿鴈翔，风瑟瑟兮野苍苍。\n浮云卷霭，明月流光。\n荆南兮赵北，碣石兮潇湘。\n澄清规于万里，照离思于千行。\n横桂枝于西第，绕菱花于北堂。\n高楼思妇，飞盖君王。\n文姬绝域，侍子他乡。\n见胡鞍之似练，知汉劒之如霜。\n试登高而极目，莫不变而迴肠。",
        "dynasty": "唐",
        "collection_info": null
    },
    {
        "title": "琴曲歌辞 明月歌",
        "author": "阎朝隐",
        "content": "梅花雪白柳叶黄，云雾四起月苍苍，箭水泠冷刻漏长。\n挥玉指，拂罗裳，为君一奏楚明光。",
        "dynasty": "唐",
        "collection_info": null
    },
    {
        "title": "琴曲歌辞 绿竹引",
        "author": "宋之问",
        "content": "青溪绿潭潭水侧，修竹婵娟同一色。\n徒生仙实凤不游，老死空山人讵识。\n妙年秉愿逃俗纷，归卧嵩丘弄白云。",
        "dynasty": "唐",
        "collection_info": null
    },
    {
        "title": "琴曲歌辞 山人劝酒",
        "author": "李白",
        "content": "苍苍云松，落落绮皓。\n春风尔来为阿谁，胡蝶忽然满芳草。\n秀眉霜雪颜桃花，骨青髓绿长美好。\n称是秦时避世人，劝酒相欢不知老。\n各守兔鹿志，耻随龙虎争。\n歘起佐太子，汉王乃復惊。\n顾谓戚夫人，彼翁羽翼成。\n归来南山下，泛若云无情。\n举觞酹巢由，洗耳何独清？\n浩歌望嵩岳，意气还相倾。",
        "dynasty": "唐",
        "collection_info": null
    },
    {
        "title": "琴曲歌辞 幽涧泉",
        "author": "李白",
        "content": "拂彼白石，弹吾素琴。\n幽涧愀兮流泉深，善手明徽高张清。\n心寂历似千古，松飕飗兮万寻。\n中见愁猨弔影而危处兮，呌秋木而长吟。\n客有哀时失志而听者，泪淋浪以霑襟。\n乃缉商缀羽，潺湲成音。\n吾但写声发情于妙指，殊不知此曲之古今。\n幽涧泉，鸣深林。",
        "dynasty": "唐",
        "collection_info": null
    },
    {
        "title": "琴曲歌辞 龙宫操",
        "author": "顾况",
        "content": "龙宫月明光参差，精卫衔石东飞时。\n鲛人织绡采藕丝，翻江倒海倾吴蜀。\n汉女江妃杳相续，龙王宫中水不足。",
        "dynasty": "唐",
        "collection_info": null
    },
    {
        "title": "琴曲歌辞 飞鸢操",
        "author": "刘禹锡",
        "content": "鸢飞杳杳青云裏，鸢鸣萧萧风四起。\n旗尾飘扬势渐高，箭头砉划声相似。\n长空悠悠霁日悬，六翮不动凝飞烟。\n游鹍翔鴈出其下，庆云清景相迴旋。\n忽闻饥乌一噪聚，瞥下云中争腐鼠。\n腾音砺吻相喧呼，仰天大吓疑鸳雏。\n畏人避犬投高处，俛啄无声犹屡顾。\n青鸟自爱玉山禾，仙禽徒贵华亭露。\n朴𣙙危巢向暮时，毰毸饱腹蹲枯枝。\n游童挟弹一麾肘，臆碎羽分人不悲。\n天生众禽各有类，威凤文章在仁义。\n鹰隼仪形蝼蚁心，虽能戾天何足贵。",
        "dynasty": "唐",
        "collection_info": null
    },
    {
        "title": "琴曲歌辞 昇仙操",
        "author": "李羣玉",
        "content": "嬴女去秦宫，琼箫生碧空。\n凤台闭烟雾，鸾吹飘天风。\n復闻周太子，亦遇浮丘公。\n丛簧发仙弄，轻举紫霞中。\n浊世不久住，清都路何穷。\n一去霄汉上，世人那得逢。",
        "dynasty": "唐",
        "collection_info": null
    },
    {
        "title": "琴曲歌辞 司马相如琴歌",
        "author": "张祜",
        "content": "凤兮凤兮非无凰，山重水阔不可量。\n梧桐结阴在朝阳，濯羽弱水鸣高翔。",
        "dynasty": "唐",
        "collection_info": null
    },
    {
        "title": "琴曲歌辞 霍将军",
        "author": "崔颢",
        "content": "长安甲第高入云，谁家居住霍将军。\n日晚朝回拥宾从，路傍揖拜何纷纷。\n莫言炙手手可热，须臾火尽灰亦灭。\n莫言贫贱即可欺，人生富贵自有时。\n一朝天子赐颜色，世上悠悠应自知。",
        "dynasty": "唐",
        "collection_info": null
    },
    {
        "title": "琴曲歌辞 琴歌",
        "author": "顾况",
        "content": "琴调秋些，胡风遶雪。\n峡泉生咽，佳人愁些。",
        "dynasty": "唐",
        "collection_info": null
    },
    {
        "title": "杂曲歌辞 秦女休行",
        "author": "李白",
        "content": "西门秦氏女，秀色如琼花。\n手挥白杨刀，清昼杀讐家。\n罗袖洒赤血，英声凌紫霞。\n直上西山去，关吏相邀遮。\n壻为燕国王，身被诏狱加。\n犯刑若履虎，不畏落爪牙。\n素颈未及断，摧眉伏泥沙。\n金鸡忽放赦，大辟得宽赊。\n何惭聂政姊，万古共惊嗟。",
        "dynasty": "唐",
        "collection_info": null
    },
    {
        "title": "杂曲歌辞 出门行二首 一",
        "author": "孟郊",
        "content": "长河悠悠去无极，百龄同此可叹息。\n秋风白露霑人衣，壮心凋落夺颜色。\n少年出门将诉谁，川无梁兮路无岐。\n一闻陌上苦寒奏，使我伫立惊且悲。\n君今得意厌粱肉，岂復念我贫贱时。",
        "dynasty": "唐",
        "collection_info": null
    },
    {
        "title": "杂曲歌辞 出门行二首 二",
        "author": "孟郊",
        "content": "海风萧萧天雨霜，穷愁独坐夜何长？\n驱车旧忆太行险，始知游子悲故乡。\n美人相思隔天阙，长望云端不可越。\n手持琅玕欲有赠，爱而不见心断绝。\n南山峨峨白石烂，碧海之波浩漫漫。\n参辰出没不相待，我欲横天无羽翰。",
        "dynasty": "唐",
        "collection_info": null
    },
    {
        "title": "杂曲歌辞 出门行",
        "author": "元稹",
        "content": "兄弟同出门，同行不同志。\n悽悽分岐路，各各营所为。\n兄上荆山巅，翻石辨虹气。\n弟沈沧海底，偷珠待龙睡。\n出门不数年，同归亦同遂。\n俱用私所珍，升沈自兹异。\n献珠龙王宫，值龙觅珠次。\n但喜復得珠，不求珠所自。\n酬客双龙女，授客六龙辔。\n遣充行雨神，雨泽随客意。\n雩夏钟鼓繁，禜秋玉帛积。\n彩色画廊庙，奴僮被珠翠。\n骥騄千万双，鸳鸯七十二。\n言者禾稼枯，无人敢轻议。\n其兄因献璞，再刖不履地。\n门户亲戚疎，匡床妻妾弃。\n铭心有所待，视足无所愧。\n持璞自枕头，泪痕双血渍。\n一朝龙醒寤，本问偷珠事。\n因知行雨偏，妻子五刑备。\n仁兄捧尸哭，势友掉头讳。\n丧车黔首葬，弔客青蝇至。\n楚有望气人，王前忽长跪。\n贺王得贵宝，不远王所莅。\n求之果如言，剖则浮云腻。\n白珩无颜色，垂棘有瑕累。\n在楚列地封，入赵连城贵。\n秦遣李斯书，书为传国瑞。\n秦亡汉魏传，传者得神器。\n卞和名永永，与宝不相坠。\n劝尔出门行，行难莫行易。\n易得还易失，难同亦难离。\n善贾识贪廉，良田无稙穉。\n磨劒莫磨锥，磨锥成小利。",
        "dynasty": "唐",
        "collection_info": null
    },
    {
        "title": "杂曲歌辞 出自蓟北门行",
        "author": "李白",
        "content": "虏阵横北荒，胡星曜精芒。\n羽书速惊电，烽火昼连光。\n虎竹救边急，戎车森已行。\n明主不安席，按劒心飞扬。\n推毂出猛将，连旗登战场。\n兵威衝绝漠，杀气凌穹苍。\n列卒赤山下，开营紫塞傍。\n途冬沙风紧，旌旗飒凋伤。\n[画]角悲海月，征衣卷天霜。\n挥刃斩楼兰，弯弓射贤王。\n单于一平荡，种落自奔亡。\n收功报天子，行歌归咸阳。",
        "dynasty": "唐",
        "collection_info": null
    },
    {
        "title": "杂曲歌辞 蓟门行五首 一",
        "author": "高适",
        "content": "边城十一月，雨雪乱霏霏。\n元戎号令严，人马亦轻肥。\n羌胡无尽日，征战几人归。",
        "dynasty": "唐",
        "collection_info": null
    },
    {
        "title": "杂曲歌辞 蓟门行五首 二",
        "author": "高适",
        "content": "幽州多骑射，结髮重横行。\n一朝事将军，出入有声名。\n纷纷猎秋草，相向角弓鸣。",
        "dynasty": "唐",
        "collection_info": null
    },
    {
        "title": "杂曲歌辞 蓟门行五首 三",
        "author": "高适",
        "content": "蓟门逢古老，独立思氛氲。\n一身既零丁，头鬓白纷纷。\n勋庸今已矣，不识霍将军。",
        "dynasty": "唐",
        "collection_info": null
    },
    {
        "title": "杂曲歌辞 蓟门行五首 四",
        "author": "高适",
        "content": "茫茫长城外，日没更烟尘。\n胡骑虽凭陵，汉兵不顾身。\n古树满空塞，黄云愁杀人。",
        "dynasty": "唐",
        "collection_info": null
    },
    {
        "title": "杂曲歌辞 蓟门行五首 五",
        "author": "高适",
        "content": "汉家能用武，开拓穷异域。\n戍卒厌糠覈，降胡饱衣食。\n开亭试一望，吾欲涕霑臆。",
        "dynasty": "唐",
        "collection_info": null
    },
    {
        "title": "杂曲歌辞 蓟门行",
        "author": "李希仲",
        "content": "旄头有精芒，胡骑猎秋草。\n羽檄南渡河，边庭用兵早。\n汉家爱征战，宿将今已老。\n辛苦羽林儿，从戎榆关道。\n一身救边速，烽火连蓟门。\n前军鸟飞断，格鬬尘沙昏。\n寒日鼓声急，单于夜火奔。\n当须徇忠义，身死报国恩。",
        "dynasty": "唐",
        "collection_info": null
    },
    {
        "title": "杂曲歌辞 君子有所思行",
        "author": "李白",
        "content": "紫阁连终南，青冥天倪色。\n凭崖望咸阳，宫阙罗北极。\n万井惊画出，九衢如弦直。\n渭水清银河，横天流不息。\n朝野盛文物，衣冠何翕赩。\n廐马散连山，军容威绝域。\n伊皐运元化，卫霍输筋力。\n歌钟乐未休，荣去老还逼。\n圆光过满缺，太阳移中昃。\n不散东海金，何争西辉匿。\n无作牛山悲，恻怆泪霑臆。",
        "dynasty": "唐",
        "collection_info": null
    },
    {
        "title": "杂曲歌辞 君子有所思行 一",
        "author": "僧贯休",
        "content": "我爱正考甫，思贤作商颂。\n我爱扬子云，理乱皆如凤。\n振衣中夜起，露花香旖旎。\n扑碎骊龙明月珠，敲出凤凰五色髓。\n陋卷萧萧风淅淅，缅想斯人胜珪璧。\n寂寥千载不相逢，无限区区尽虚掷。\n君不见沈约道，佳人不在兹，春光为谁惜。",
        "dynasty": "唐",
        "collection_info": null
    },
    {
        "title": "杂曲歌辞 君子有所思行 二",
        "author": "僧贯休",
        "content": "安得龙猛笔，点石为黄金。\n散问酷吏家，使无贪残心。\n甘棠密叶成翠幄，颍凤不来天地塞。\n所以倾城人，如今不可得。",
        "dynasty": "唐",
        "collection_info": null
    },
    {
        "title": "杂曲歌辞 伤歌行",
        "author": "张籍",
        "content": "黄门诏下促收捕，京兆君繫御史府。\n出门无復部曲随，亲戚相逢不容语。\n辞成谪尉南海州，受命不得须臾留。\n身着青衫骑恶马，东门之东无送者。\n邮夫防吏急喧驱，往往惊堕马蹏下。\n长安里中荒大宅，朱门已除十二戟。\n高堂舞榭锁管弦，美人遥望西南天。",
        "dynasty": "唐",
        "collection_info": null
    },
    {
        "title": "杂曲歌辞 伤歌行",
        "author": "孟郊",
        "content": "众毒蔓贞松，一枝难久荣。\n岂知黄庭客，仙骨生不成。\n春色舍芳蕙，秋风遶枯茎。\n弹琴不成曲，始觉知音倾。\n馆月改旧照，弔宾写余情。\n还舟空江上，波浪送铭旌。",
        "dynasty": "唐",
        "collection_info": null
    },
    {
        "title": "杂曲歌辞 伤歌行",
        "author": "庄南杰",
        "content": "兔走鸟飞不相见，人事依稀速如电。\n王母夭桃一度开，玉楼红粉千回变。\n车驰马走咸阳道，石家旧宅空荒草。\n秋雨无情不惜花，芙蓉一一惊香倒。\n劝君莫谩栽荆棘，秦皇虚费驱山力。\n英风一去更无言，白骨沈埋暮山碧。",
        "dynasty": "唐",
        "collection_info": null
    },
    {
        "title": "杂曲歌辞 悲歌",
        "author": "李白",
        "content": "悲来乎，悲来乎！主人有酒且莫斟，听我一曲悲来吟。\n悲来不吟还不笑，天下无人知我心。\n君有数斗酒，我有三尺琴。\n琴鸣酒乐两相得，一杯不啻千钧金。\n悲来乎，悲来乎！天虽长，地虽久，金玉满堂应不守。\n富贵百年能几何？死生一度人皆有。\n孤猨坐啼坟上月，且须一尽杯中酒。\n悲来乎，悲来乎！凤鸟不至河无图，微子去之箕子奴。\n汉帝不忆李将军，楚王放却屈大夫。\n悲来乎，悲来乎！秦家李斯早追悔，虚名拨向身之外。\n范子何曾爱五湖，功成名遂身自退。\n劒是一夫用，书能知姓名。\n惠施不肯干万乘，卜式未必穷一经。\n还须黑头取方伯，莫谩白首为儒生。",
        "dynasty": "唐",
        "collection_info": null
    },
    {
        "title": "杂曲歌辞 悲哉行",
        "author": "孟云卿",
        "content": "孤儿去慈亲，远客丧主人。\n莫吟苦辛曲，谁忍闻可闻。\n可闻不可说，去去无期别。\n行人念前程，不待参辰没。\n朝亦常苦饥，暮亦常苦饥。\n飘飘万余里，贫贱多是非。\n少年莫远游，远游多不归。",
        "dynasty": "唐",
        "collection_info": null
    },
    {
        "title": "杂曲歌辞 悲哉行",
        "author": "白居易",
        "content": "悲哉为儒者，力学不能疲。\n读书眼欲暗，秉笔手生胝。\n十上方一第，成名常苦迟。\n纵有宦达者，两鬓已成丝。\n可怜少壮日，适在穷贱时。\n丈夫老且病，焉用富贵为。\n沈沈朱门宅，中有乳臭儿。\n状貌如妇人，光明膏粱肌。\n手不把书卷，身不擐戎衣。\n二十袭封爵，门承勋戚资。\n春来日日出，服御何轻肥。\n朝从博徒饮，暮有倡楼期。\n评封还酒债，堆金选蛾眉。\n声色狗马外，其余一无知。\n山苗与涧松，地势随高卑。\n古来无奈何，非君独伤悲。",
        "dynasty": "唐",
        "collection_info": null
    },
    {
        "title": "杂曲歌辞 悲哉行",
        "author": "鲍溶",
        "content": "促促晨復昏，死生同一源。\n贵年不惧老，贱老伤久存。\n朗朗哭前歌，绛旌引幽魂。\n来为千金子，去卧百草根。\n黄土塞生路，悲风送回辕。\n金鞍旧良马，四顾不出门。\n生结千岁念，荣及百代孙。\n黄金买性命，白刃讐一言。\n宁知北山上，松柏侵田园。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "崔国辅",
        "content": "虽入秦帝宫，不上秦帝床。\n夜夜玉窗裏，与他卷罗裳。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "武平一",
        "content": "有女妖且丽，裴回湘水湄。\n水湄兰杜芳，采之将寄谁。\n瓠犀发皓齿，双蛾嚬翠眉。\n红脸如开莲，素肤若凝脂。\n绰约多逸态，轻盈不自持。\n常矜绝代色，復恃倾城姿。\n子夫前入侍，飞燕復当时。\n正悦掌中舞，宁哀团扇诗。\n洛川昔云遇，高唐今尚违。\n幽閤禽雀噪，闲阶草露滋。\n流景一何速，年华不可追。\n解佩安何赠，怨咽空自悲。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "李百药",
        "content": "团扇秋风起，长门夜月明。\n羞闻拊背人，恨说舞腰轻。\n太常应已醉，刘君恆带酲。\n横陈每虚设，吉梦竟何成。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "杜审言",
        "content": "草绿长门闭，苔青永巷幽。\n宠移新爱夺，泣下故情留。\n啼鸟惊残梦，飞花搅独愁。\n自怜春色罢，团扇復迎秋。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "刘元淑",
        "content": "自从离别守空闺，遥闻征战起云梯。\n夜夜愁君辽海外，年年弃妾渭桥西。\n阳春白日照空暖，紫燕衔花向庭满。\n綵鸾琴裏怨声多，飞鹊镜前妆梳断。\n谁家夫壻不从征，应是渔阳别有情。\n莫道红颜燕地少，家家还似洛阳城。\n且逐新人殊未归，还令秋至夜霜飞。\n北斗星前横度鴈，南楼月下捣寒衣。\n夜深闻鴈肠欲绝，独坐缝衣灯又灭。\n暗啼罗帐空自怜，梦度阳关向谁说。\n每怜容貌宛如神，如何薄命不胜人。\n愿君朝夕燕山至，好作明年杨柳春。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "李白",
        "content": "汉帝重阿娇，贮之黄金屋。\n咳唾落九天，随风生珠玉。\n宠极爱还歇，妒深情却疎。\n长门一步地，不肯暂回车。\n雨落不上天，水覆难再收。\n君情与妾意，各自东西流。\n昔日芙蓉花，今成断根草。\n以色事他人，能得几时好。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "孟郊",
        "content": "不惜十指弦，为君千万弹。\n常恐新声至，坐使故声残。\n弃置今日悲，即是昨日欢。\n将新变故易，持故为新难。\n青山有蘼芜，泪叶长不干。\n空令后代人，采掇幽思攒。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "张籍",
        "content": "薄命妇，良家子，无事从军去万里。\n汉家天子平四夷，护羌都尉裹尸归。\n念君此行为死别，对君裁缝泉下衣。\n与君一日为夫妇，千年万岁亦相守。\n君爱龙城征战功，妾愿青楼欢乐同。\n人生各各有所欲，讵得将心入君腹。",
        "dynasty": "唐",
        "collection_info": null
    },
    {
        "title": "杂曲歌辞 妾薄命三首 一",
        "author": "李端",
        "content": "忆妾初嫁君，花鬟如绿云。\n回灯入绮帐，对面脱罗裙。\n折步教人学，偷香与客熏。\n容颜南国重，名字北方闻。\n一从失恩意，转觉身憔悴。\n对镜不梳头，倚窗空落泪。\n新人莫恃新，秋至会无春。\n从来闭在长门者，必是宫中第一人。",
        "dynasty": "唐",
        "collection_info": null
    },
    {
        "title": "杂曲歌辞 妾薄命三首 二",
        "author": "李端",
        "content": "玉垒城边争走马，铜蹏市裏共乘舟。\n鸣环动佩思无尽，掩袖低巾泪不流。\n畴昔将歌邀客醉，如今欲舞对君羞。\n忍怀贱妾平生曲，独上襄阳旧酒楼。",
        "dynasty": "唐",
        "collection_info": null
    },
    {
        "title": "杂曲歌辞 妾薄命三首 三",
        "author": "李端",
        "content": "自从君弃妾，憔悴不羞人。\n惟余坏粉泪，未免映衫匀。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "卢纶",
        "content": "妾年初二八，两度嫁狂夫。\n薄命今犹在，坚贞扫地无。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "卢弼",
        "content": "君恩已断尽成空，追想娇欢恨莫穷。\n长为蕣华光晓日，谁知团扇送秋风。\n黄金买赋心徒切，清路飞尘信莫通。\n闲凭玉栏思旧事，几回春暮泣残红。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "胡曾",
        "content": "阿娇初失汉皇恩，旧赐罗衣亦罢熏。\n欹枕夜悲金屋雨，卷帘朝泣玉楼云。\n宫前叶落鸳鸯瓦，架上尘生翡翠裙。\n龙骑不巡时渐久，长门长掩绿苔文。",
        "dynasty": "唐",
        "collection_info": null
    },
    {
        "title": "杂曲歌辞 妾薄命",
        "author": "王贞白",
        "content": "薄命头欲白，频年嫁不成。\n秦娥未十五，昨夜事公卿。\n岂有机杼力，空传歌舞名。\n妾专修妇德，媒氏却相轻。",
        "dynasty": "唐",
        "collection_info": null
    },
    {
        "title": "杂曲歌辞 羽林行",
        "author": "王建",
        "content": "长安恶少出名字，楼下劫商楼上醉。\n天明下直明光宫，散入五陵松柏中。\n百回杀人身合死，赦书尚有收城功。\n九衢一日消息定，乡吏籍中重改姓。\n出来依旧属羽林，立在殿前射飞禽。",
        "dynasty": "唐",
        "collection_info": null
    },
    {
        "title": "杂曲歌辞 羽林行",
        "author": "孟郊",
        "content": "朔雪寒断指，朔风劲裂冰。\n胡中射鵰者，此日犹不能。\n翩翩羽林儿，锦臂飞苍鹰。\n挥鞭决白马，走出黄河凌。",
        "dynasty": "唐",
        "collection_info": null
    },
    {
        "title": "杂曲歌辞 羽林行",
        "author": "鲍溶",
        "content": "朝出羽林宫，入参云台议。\n独请万里行，不奏和亲事。\n君王重年少，深纳开边利。\n宝马雕玉鞍，一朝从万骑。\n煌煌都门外，祖帐光七贵。\n歌钟乐行军，云物惨别地。\n箫笳整部曲，幢盖动郊次。\n临风亲戚怀，满袖儿女泪。\n行行復何赠，长劒报恩字。",
        "dynasty": "唐",
        "collection_info": null
    },
    {
        "title": "杂曲歌辞 白马篇",
        "author": "李白",
        "content": "龙马花雪毛，金鞍五陵豪。\n秋霜切玉劒，落日明珠袍。\n鬬鸡事万乘，轩盖一何高。\n弓摧宜山虎，手接泰山猱。\n酒后竞风彩，三杯弄宝刀。\n杀人如翦草，剧孟同游遨。\n发愤去函谷，从军向临洮。\n叱咤万战场，匈奴尽波涛。\n归来使酒气，未肯拜萧曹。\n羞入原宪室，荒径隐蓬蒿。",
        "dynasty": "唐",
        "collection_info": null
    },
    {
        "title": "杂曲歌辞 升天行",
        "author": "僧齐己",
        "content": "身不沈，骨不重，驱青鸾，驾白凤。\n幢盖飘飘入冷空，天风瑟瑟星河动。\n瑶阙参差阿母家，楼台戏闭凝彤霞。\n五三仙子乘龙车，堂前碾烂蟠桃花。\n回头却顾蓬山顶，一点浓岚在深井。",
        "dynasty": "唐",
        "collection_info": null
    },
    {
        "title": "杂曲歌辞 神仙曲",
        "author": "李贺",
        "content": "碧峰海面藏灵书，上帝拣作神仙居。\n晴时笑语闻空虚，鬬乘巨浪骑鲸鱼。\n春罗翦字邀王母，共宴红楼最深处。\n鹤羽衝风过海迟，不如却使青龙去。\n犹疑王母不相许，垂露娃鬟更传语。",
        "dynasty": "唐",
        "collection_info": null
    },
    {
        "title": "杂曲歌辞 北风行",
        "author": "李白",
        "content": "烛龙栖寒门，光曜犹旦开。\n日月照之何不及此，惟有北风怒号天上来。\n燕山雪花大如席，片片吹落轩辕台。\n幽州思妇十二月，停歌罢笑双蛾摧。\n倚门望行人，念君长城苦寒良可哀。\n别时提劒救边去，遗此虎文金髀钗。\n中有一双白羽箭，蜘蛛结网生尘埃。\n箭空在，人今战死不復迴。\n不忍见此物，焚之已成灰。\n黄河捧土尚可塞，北风雨雪恨难裁。",
        "dynasty": "唐",
        "collection_info": null
    },
    {
        "title": "杂曲歌辞 苦热行",
        "author": "王维",
        "content": "赤日满天地，火云成山岳。\n草木尽焦卷，川泽皆竭涸。\n轻纨觉衣重，密树苦阴薄。\n莞簟不可近，絺绤再三濯。\n思出宇宙外，旷然在寥廓。\n长风万里来，江海荡烦浊。\n却顾身为患，始知心未觉。\n忽入甘露门，宛然清凉乐。",
        "dynasty": "唐",
        "collection_info": null
    },
    {
        "title": "杂曲歌辞 苦热行",
        "author": "王毂",
        "content": "祝融南来鞭火龙，火旗焰焰烧天红。\n日轮当午凝不去，万国如在洪炉中。\n五岳翠干云彩灭，阳侯海底愁波竭。\n何当一夕金风发？为我扫却天下热。",
        "dynasty": "唐",
        "collection_info": null
    },
    {
        "title": "杂曲歌辞 苦热行",
        "author": "僧皎然",
        "content": "六月金数伏，兹辰日在庚。\n炎曦曝肌肤，毒雾昏檐楹。\n安得奋翅翮，超遥出云征。\n不知天地心，如何匠生成。\n火德烧百卉，瑶草不及荣。\n省客当此时，忽贻怀中琼。\n捧翫烦袂涤，啸歌美风生。\n迟君佐元气，调使四序平。\n中令霜不祅，火余气常贞。\n江南诗骚客，休吟苦热行。",
        "dynasty": "唐",
        "collection_info": null
    },
    {
        "title": "杂曲歌辞 苦热行",
        "author": "僧齐己",
        "content": "离宫划开赤帝怒，喝起六龙奔日驭。\n下土熬熬若煎煮，苍生惶惶无处处。\n火云峥嵘焚泬寥，东皐老农肠欲焦。\n何当一雨苏我苗？为君击坏歌帝尧。",
        "dynasty": "唐",
        "collection_info": null
    },
    {
        "title": "杂曲歌辞 太行苦热行",
        "author": "刘长卿",
        "content": "迢迢太行路，自古称险恶。\n千骑俨欲前，羣峯望如削。\n火云从中起，仰视飞鸟落。\n汗马卧高原，危旌倚长薄。\n清风何不至？赤日方煎烁。\n石露山木焦，鳞穷水泉涸。\n九重今旰食，万里传明略。\n诸将候轩车，元凶愁鼎镬。\n何劳短兵接，自有长缨缚。\n通越事岂难，渡泸功未博。\n朝辞羊肠坂，夕望贝丘郭。\n漳水斜遶营，常山遥入幕。\n永怀姑苏下，因寄建安作。\n白雪和诚难，沧波意空託。\n陈琳书记好，王粲从军乐。\n早晚归汉庭，随君上麟阁。",
        "dynasty": "唐",
        "collection_info": null
    },
    {
        "title": "杂曲歌辞 太行苦热行",
        "author": "独孤及",
        "content": "驷马上太行，修途亘辽碣。\n王程无留驾，日昃未遑歇。\n请问此何时，恢台朱明月。\n长蛇稽天讨，上将方北伐。\n明主命使臣，皇华得时杰。\n已忘羊肠险，岂惮温风入。\n摇策汗滂沲，登崖思纡结。\n炎云如烟火，溪谷将恐竭。\n昼景赩可畏，凉飙何由发？\n山长飞鸟堕，目极行车绝。\n赵魏方俶扰，安危俟明哲。\n归路岂不怀，饮冰有苦节。\n会同传檄至，疑议立谈决。\n况有阮元瑜，翩翩秉书札。\n起予歌赤坂，永好踰白雪。\n维念剖竹人，无因执羁绁。",
        "dynasty": "唐",
        "collection_info": null
    },
    {
        "title": "杂曲歌辞 春日行",
        "author": "李白",
        "content": "深宫高楼入紫清，金作蛟龙盘绣楹。\n佳人当窗弄白日，弦将手语弹鸣筝。\n春风吹落君王耳，此曲乃是升天行。\n因出天池泛蓬瀛，楼船蹙沓波浪惊。\n三千双蛾献歌笑，挝钟考鼓宫殿倾。\n万姓聚舞歌太平，我无为，人自宁。\n三十六帝欲相迎，仙人飘翩下云軿。\n帝不去，留镐京。\n安能为轩辕，独往入窅冥。\n小臣拜献南山寿，陛下万古垂鸿名。",
        "dynasty": "唐",
        "collection_info": null
    },
    {
        "title": "杂曲歌辞 春日行",
        "author": "张籍",
        "content": "春日融融池上暖，竹牙出土兰心短。\n草堂晨起酒半醒，家僮报我园花满。\n头上皮冠未曾整，直入花间不寻径。\n树树殷勤尽遶行，举枝未徧春日暝。\n不用积金着青天，不用服药求神仙。\n但愿园裏花长好，一生饮酒花前老。",
        "dynasty": "唐",
        "collection_info": null
    },
    {
        "title": "杂曲歌辞 朗月行",
        "author": "李白",
        "content": "小时不识月，呼作白玉盘。\n又疑瑶台镜，飞在青云端。\n仙人垂两足，桂树作团团。\n白兔捣药成，问言与谁餐。\n蟾蜍蚀圜影，天明夜已残。\n羿昔落九乌，天人清且安。\n阴精此沦惑，去去不足观。\n忧来其如何？恻怆摧心肝。",
        "dynasty": "唐",
        "collection_info": null
    },
    {
        "title": "杂曲歌辞 前有一尊酒行二首 一",
        "author": "李白",
        "content": "春风东来忽相过，金尊绿酒生微波。\n落花纷纷稍觉多，美人欲醉朱颜酡。\n青轩桃李能几何？流光欺人忽蹉跎。\n君起舞，日西夕，当年意气不肯倾，白髮如丝叹何益。",
        "dynasty": "唐",
        "collection_info": null
    },
    {
        "title": "杂曲歌辞 前有一尊酒行二首 二",
        "author": "李白",
        "content": "琴奏龙门之绿桐，玉壶美酒清若空。\n催弦拂柱与君饮，看朱成碧颜始红。\n胡姬貌如花，当鑪笑春风。\n笑春风，舞罗衣，君今不醉欲安归。",
        "dynasty": "唐",
        "collection_info": null
    },
    {
        "title": "杂曲歌辞 缓歌行",
        "author": "李颀",
        "content": "小来託身攀贵游，倾财破产无所忧。\n暮拟经过石渠署，朝将出入铜龙楼。\n结交杜陵轻薄子，谓言可生復可死。\n一沈一浮会有时，弃我翻然如脱屣。\n男儿立身须自彊，十五闭户颍水阳。\n业就功成见明主，击钟鼎食坐华堂。\n二八蛾眉梳堕马，美酒清歌曲房下。\n文昌宫中赐锦衣，长安陌上退朝归。\n五侯宾从莫敢视，三省官僚揖者稀。\n早知今日读书是，悔作从来任侠非。",
        "dynasty": "唐",
        "collection_info": null
    },
    {
        "title": "杂曲歌辞 结客少年场行",
        "author": "虞世南",
        "content": "韩魏多奇节，倜傥遗名利。\n共矜然诺心，各负纵横志。\n结友一言重，相思千里至。\n绿沈明月弦，金络浮云辔。\n吹箫入吴市，击筑游燕肆。\n寻源博望侯，结客远相求。\n少年重一顾，长驱背陇头。\n燄燄霜戈动，耿耿劒虹浮。\n天山冬夏雪，交河南北流。\n云起龙沙暗，木落鴈行秋。\n轻生徇知己，非是为身谋。",
        "dynasty": "唐",
        "collection_info": null
    },
    {
        "title": "杂曲歌辞 结客少年场行",
        "author": "虞羽客",
        "content": "幽幷侠少年，金络控连钱。\n窃符方救赵，击筑正怀燕。\n轻生辞凤阙，挥袂上祁连。\n陆离横宝劒，出没惊徂旃。\n蒙轮恆顾敌，超乘忽争先。\n摧枯逾百战，拓地远三千。\n骨都魂已散，楼兰首復传。\n龙城含晓雾，瀚海隔遥天。\n歌吹金微返，振旅玉门旋。\n烽火今已息，非復照甘泉。",
        "dynasty": "唐",
        "collection_info": null
    },
    {
        "title": "杂曲歌辞 结客少年场行",
        "author": "卢照邻",
        "content": "长安重游侠，洛阳富才雄。\n玉劒浮云骑，金鞍明月弓。\n鬬鸡过渭北，走马向关东。\n孙宾遥见待，郭解暗相通。\n不受千金爵，谁论万里功。\n将军下天上，虏骑入云中。\n烽火夜似月，兵气晓成虹。\n横行徇知己，负羽远从戎。\n龙旌昏朔雾，鸟阵卷寒风。\n追奔瀚海咽，战罢阴山空。\n归来谢天子，何如马上翁。",
        "dynasty": "唐",
        "collection_info": null
    },
    {
        "title": "杂曲歌辞 结客少年场行",
        "author": "李白",
        "content": "紫燕黄金瞳，啾啾摇绿鬉。\n平明相驰逐，结客洛门东。\n少年学劒术，凌轹白猨公。\n珠袍曳锦带，七首插吴鸿。\n由来万夫勇，挟此生雄风。\n託交从剧孟，买醉入新丰。\n笑尽一杯酒，杀人都市中。\n羞道易水寒，从令日贯虹。\n燕丹事不立，虚没秦帝宫。\n舞阳死灰人，安可与成功。",
        "dynasty": "唐",
        "collection_info": null
    },
    {
        "title": "杂曲歌辞 结客少年场行",
        "author": "沈彬",
        "content": "重义轻生一劒知，白虹贯日报讐归。\n片心惆怅清平世，酒市无人问布衣。",
        "dynasty": "唐",
        "collection_info": null
    },
    {
        "title": "杂曲歌辞 少年子",
        "author": "李百药",
        "content": "少年飞翠盖，上路动金镳。\n始酌文君酒，新吹弄玉箫。\n少年不欢乐，何以尽芳朝。\n千金笑裏面，一搦抱中腰。\n挂冠岂惮宿，迎拜不胜娇。\n寄语少年子，无辞归路遥。",
        "dynasty": "唐",
        "collection_info": null
    },
    {
        "title": "杂曲歌辞 少年子",
        "author": "李白",
        "content": "青云少年子，挟弹章台左。\n鞍马四边开，突如流星过。\n金丸落飞鸟，夜入琼楼卧。\n夷齐是何人？独守西山饿。",
        "dynasty": "唐",
        "collection_info": null
    },
    {
        "title": "杂曲歌辞 少年乐",
        "author": "李贺",
        "content": "芳草落花如锦地，二十长游醉乡裏。\n红缨不重白马骄，垂柳金丝香拂水。\n吴娥未笑花不开，绿鬓耸堕兰云起。\n陆郎倚醉牵罗袂，夺得宝钗金翡翠。",
        "dynasty": "唐",
        "collection_info": null
    },
    {
        "title": "杂曲歌辞 少年乐",
        "author": "张祜",
        "content": "二十便封侯，名居第一流。\n绿鬟深小院，清管下高楼。\n醉把金船掷，闲敲玉镫游。\n带盘红鼹鼠，袍砑紫犀牛。\n锦袋归调箭，罗鞋起拨毬。\n眼前长贵盛，那信世间愁。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 一",
        "author": "李白",
        "content": "击筑饮美酒，劒歌易水湄。\n经过燕太子，结託幷州儿。\n少年负壮气，奋烈自有时。\n因声鲁句践，争情勿相欺。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 二",
        "author": "李白",
        "content": "五陵年少金市东，银鞍白马度春风。\n落花踏尽游何处？笑入胡姬酒肆中。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 三",
        "author": "李白",
        "content": "君不见淮南少年游侠客，白日毬猎夜拥掷。\n呼卢百万终不惜，报讐千里如咫尺。\n少年游侠好经过，浑身装束皆绮罗。\n兰蕙相随喧妓女，风光去处满笙歌。\n骄矜自言不可有，侠士堂中养来久。\n好鞍好马乞与人，十千五千旋沽酒。\n赤心用尽为知己，黄金不惜栽桃李。\n桃李栽来几度春，一回花落一回新。\n府县尽为门下客，王侯皆是平交人。\n男儿百年且乐命，何须徇书受贫病。\n男儿百年且荣身，何须徇节甘风尘。\n衣冠半是征战士，穷儒浪作林泉民。\n遮莫枝根长百丈，不如当代多还往。\n遮莫姻亲连帝城，不如当身自簪缨。\n看取富贵眼前者，何用悠悠身后名。",
        "dynasty": "唐",
        "collection_info": null
    },
    {
        "title": "杂曲歌辞 少年行四首 一",
        "author": "王维",
        "content": "新丰美酒斗十千，咸阳游侠多少年。\n相逢意气为君饮，繫马高楼垂柳边。",
        "dynasty": "唐",
        "collection_info": null
    },
    {
        "title": "杂曲歌辞 少年行四首 二",
        "author": "王维",
        "content": "汉家君臣欢宴终，高议云台论战功。\n天子临轩赐侯印，将军佩出明光宫。",
        "dynasty": "唐",
        "collection_info": null
    },
    {
        "title": "杂曲歌辞 少年行四首 三",
        "author": "王维",
        "content": "出身仕汉羽林郎，初随骠骑战渔阳。\n孰知不向边庭苦，纵死犹闻侠骨香。",
        "dynasty": "唐",
        "collection_info": null
    },
    {
        "title": "杂曲歌辞 少年行四首 四",
        "author": "王维",
        "content": "一身能臂两雕弧，虏骑千羣只似无。\n偏坐金鞍调白羽，纷纷射杀五单于。",
        "dynasty": "唐",
        "collection_info": null
    },
    {
        "title": "杂曲歌辞 少年行二首 一",
        "author": "王昌龄",
        "content": "西陵侠年少，送客过长亭。\n青槐夹两路，白马如流星。\n闻道羽书急，单于寇井陉。\n气高轻赴难，谁顾燕山铭。",
        "dynasty": "唐",
        "collection_info": null
    },
    {
        "title": "杂曲歌辞 少年行二首 二",
        "author": "王昌龄",
        "content": "走马还相寻，西楼下夕阴。\n结交期一劒，留意赠千金。\n高阁歌声远，重关柳色深。\n夜闲须尽醉，莫负百年心。",
        "dynasty": "唐",
        "collection_info": null
    },
    {
        "title": "杂曲歌辞 少年行",
        "author": "张籍",
        "content": "少年从出猎长杨，禁中新拜羽林郎。\n独到辇前射双虎，君王手赐黄金铛。\n日日鬬鸡都市裏，赢得宝刀重刻字。\n百里报讐夜出城，平明还在倡楼醉。\n遥闻虏到平陵下，不待诏书行上马。\n斩得名王献桂宫，封侯起第一日中。\n不为六郡良家子，百战始取边城功。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 一",
        "author": "李嶷",
        "content": "十八羽林郎，戎衣事汉王。\n臂鹰金殿侧，挟弹玉舆旁。\n驰道春风起，陪游出建章。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 二",
        "author": "李嶷",
        "content": "侍猎长杨下，承恩更射飞。\n尘生马影灭，箭落鴈行稀。\n薄暮归随仗，联翩入琐闱。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 三",
        "author": "李嶷",
        "content": "玉劒膝边横，金杯马上倾。\n朝游茂陵道，暮宿凤凰城。\n豪吏多猜忌，无劳问姓名。",
        "dynasty": "唐",
        "collection_info": null
    },
    {
        "title": "杂曲歌辞 少年行",
        "author": "刘长卿",
        "content": "射飞夸侍猎，行乐爱联镳。\n荐枕青娥艳，鸣鞭白马骄。\n曲房珠翠合，深巷管弦调。\n日晚春风裏，衣香满路飘。",
        "dynasty": "唐",
        "collection_info": null
    },
    {
        "title": "杂曲歌辞 少年行四首 一",
        "author": "令狐楚",
        "content": "少小边州惯放狂，骣骑蕃马射黄羊。\n如今年事无筋力，犹倚营门数鴈行。",
        "dynasty": "唐",
        "collection_info": null
    },
    {
        "title": "杂曲歌辞 少年行四首 二",
        "author": "令狐楚",
        "content": "家本清河住五城，须凭弓箭得功名。\n等闲飞鞚秋原上，独向寒云试射声。",
        "dynasty": "唐",
        "collection_info": null
    },
    {
        "title": "杂曲歌辞 少年行四首 三",
        "author": "令狐楚",
        "content": "弓背霞明劒照霜，秋风走马出咸阳。\n未收天子河湟地，不拟回头望故乡。",
        "dynasty": "唐",
        "collection_info": null
    },
    {
        "title": "杂曲歌辞 少年行四首 四",
        "author": "令狐楚",
        "content": "霜满中庭月过楼，金尊玉柱对清秋。\n当年称意须为乐，不到天明未肯休。",
        "dynasty": "唐",
        "collection_info": null
    },
    {
        "title": "杂曲歌辞 少年行二首 一",
        "author": "杜牧",
        "content": "官为骏马监，职帅羽林儿。\n两绶藏不见，落花何处期？\n猎敲白玉镫，怒袖紫金锤。\n田窦长留醉，苏辛曲护岐。\n豪持出塞节，笑别远山眉。\n捷报云台贺，公卿拜寿巵。",
        "dynasty": "唐",
        "collection_info": null
    },
    {
        "title": "杂曲歌辞 少年行二首 二",
        "author": "杜牧",
        "content": "连环羁玉声光碎，绿锦蔽泥虬卷高。\n春风细雨走马去，珠落璀璀白𦋺袍。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 一",
        "author": "杜甫",
        "content": "莫笑田家老瓦盆，自从盛酒长儿孙。\n倾银注瓦惊人眼，共醉终同卧竹根。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 二",
        "author": "杜甫",
        "content": "巢燕养雏浑去尽，红花结子已无多。\n黄衫年少来宜数，不见堂前东逝波。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 三",
        "author": "杜甫",
        "content": "马上谁家白面郎，临阶下马坐人床。\n不通姓字麄豪甚，指点银瓶索酒尝。",
        "dynasty": "唐",
        "collection_info": null
    },
    {
        "title": "杂曲歌辞 少年行",
        "author": "张祜",
        "content": "少年足风情，垂鞭卖眼行。\n带金师子小，裘锦骐驎狞。\n选匠装金镫，推钱买[钿]筝。\n李陵虽效死，时论得虚名。",
        "dynasty": "唐",
        "collection_info": null
    },
    {
        "title": "杂曲歌辞 少年行",
        "author": "韩翃",
        "content": "千点斓斒喷玉骢，青丝结尾绣缠騣。\n鸣鞭晚出章台路，叶叶春依杨柳风。",
        "dynasty": "唐",
        "collection_info": null
    },
    {
        "title": "杂曲歌辞 少年行",
        "author": "施肩吾",
        "content": "醉骑白马走空衢，恶少皆称电不如。\n五凤街头闲勒辔，半垂衫袖揖金吾。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 一",
        "author": "僧贯休",
        "content": "锦衣鲜华手擎鹘，闲行气貌多轻忽。\n稼穑艰难总不知，五帝三王是何物。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 二",
        "author": "僧贯休",
        "content": "自拳五色毬，迸入他人宅。\n却捉苍头奴，玉鞭打一百。",
        "dynasty": "唐",
        "collection_info": null
    },
    {
        "title": "杂曲歌辞 少年行三首 三",
        "author": "僧贯休",
        "content": "面白如削玉，猖狂曲江曲。\n马上黄金鞍，适来新赌得。",
        "dynasty": "唐",
        "collection_info": null
    },
    {
        "title": "杂曲歌辞 少年行",
        "author": "韦庄",
        "content": "五陵豪客多，买酒黄金贱。\n醉下酒家楼，美人双翠幰。\n挥劒邯郸市，走马梁王苑。\n乐事殊未央，年华已云晚。",
        "dynasty": "唐",
        "collection_info": null
    },
    {
        "title": "杂曲歌辞 汉宫少年行",
        "author": "李益",
        "content": "君不见上宫警夜营八屯，冬冬街鼓朝朱轩。\n玉阶霜仗拥未合，少年排入铜龙门。\n暗闻弦管九天上，宫漏沈沈清吹繁。\n纔明走马绝驰道，呼鹰挟弹通缭垣。\n玉笼金琐养黄口，探雏取卵伴王孙。\n分曹六博快一掷，迎欢先意笑语喧。\n巧为柔媚学优孟，儒衣嬉戏冠沐猨。\n晚来香街经柳市，行过倡市宿桃根。\n相逢杯酒一言失，回朱点白闻至尊。\n金张许史伺颜色，王侯将相莫敢论。\n岂知人事无定势，朝欢暮戚如掌翻。\n椒房宠移子爱夺，一夕秋风生戾园。\n徒用黄金将买赋，宁知白玉暗成痕。\n持杯收水水已覆，徙薪避火火更燔。\n欲求四老张丞相，南山如天不可上。",
        "dynasty": "唐",
        "collection_info": null
    },
    {
        "title": "杂曲歌辞 长乐少年行",
        "author": "崔国辅",
        "content": "遗却珊瑚鞭，白马骄不行。\n章台折杨柳，春草路旁情。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 一",
        "author": "李廓",
        "content": "金紫少年郎，绕街鞍马光。\n身从左中尉，官属右春坊。\n刬戴扬州帽，重熏异国香。\n垂鞭踏青草，来去杏园芳。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 二",
        "author": "李廓",
        "content": "追逐轻薄伴，闲游不着绯。\n长拢出猎马，数换打毬衣。\n晓日寻花去，春风带酒归。\n青楼无昼夜，歌舞歇时稀。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 三",
        "author": "李廓",
        "content": "日高春睡足，帖马赏年华。\n倒插银鱼袋，行随金犊车。\n还携新市酒，远醉曲江花。\n几度归侵黑，金吾送到家。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 四",
        "author": "李廓",
        "content": "好胜耽长行，天明烛满楼。\n留人看独脚，赌马换偏头。\n乐奏曾无歇，杯巡不暂休。\n时时遥冷笑，怪客有春愁。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 五",
        "author": "李廓",
        "content": "遨游携艳妓，装束似男儿。\n杯酒逢花住，笙歌簇马吹。\n鸎声催曲急，春色讶归迟。\n不以闻衔鼓，华筵待月移。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 六",
        "author": "李廓",
        "content": "赏春惟逐胜，大宅可曾归。\n不乐还逃席，多狂惯衩衣。\n歌人踏月起，语燕卷帘飞。\n好妇惟相妒，倡楼不醉稀。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 七",
        "author": "李廓",
        "content": "戟门连日闭，苦饮惜残春。\n开琐通新客，教姬屈醉人。\n请歌牵白马，自舞踏红茵。\n时辈皆相许，平生不负身。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 八",
        "author": "李廓",
        "content": "新年高殿上，始见有光辉。\n玉鴈排方带，金鹅立仗衣。\n酒深和椀赐，马疾打珂飞。\n朝下人争看，香街意气归。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 九",
        "author": "李廓",
        "content": "游市慵骑马，随姬入坐车。\n楼边听歌吹，帘外市钗花。\n乐眼从人闹，归心畏日斜。\n苍头来去报，饮伴到倡家。",
        "dynasty": "唐",
        "collection_info": null
    },
    {
        "title": "杂曲歌辞 长安少年行十首 十",
        "author": "李廓",
        "content": "小妇教鹦鹉，头边唤醉醒。\n犬娇眠玉簟，鹰掣撼金铃。\n碧地攒花障，红泥待客亭。\n虽然长按曲，不饮不曾听。",
        "dynasty": "唐",
        "collection_info": null
    },
    {
        "title": "杂曲歌辞 长安少年行",
        "author": "僧皎然",
        "content": "翠楼春酒虾蟆陵，长安少年皆共矜。\n纷纷半醉绿槐道，蹀躞花骢骄不胜。",
        "dynasty": "唐",
        "collection_info": null
    },
    {
        "title": "杂曲歌辞 渭城少年行",
        "author": "崔颢",
        "content": "洛阳二月梨花飞，秦地行人春忆归。\n扬鞭走马城南陌，朝逢驿使秦川客。\n驿使前日发章台，传道长安春早来。\n棠梨宫中燕初至，葡萄馆裏花正开。\n念此使人归更早，三月便达长安道。\n长安道上春可怜，摇风荡日曲河边。\n万户楼台临渭水，五陵花柳满秦川。\n秦川寒食盛繁华，游子春来喜见花。\n鬬鸡下杜尘初合，走马章台日半斜。\n章台帝城称贵里，青楼日晚歌钟起。\n贵里豪家白马骄，五陵年少不相饶。\n双双挟弹来金市，两两鸣鞭上渭桥。\n渭城桥头酒新熟，金鞍白马谁家宿。\n可怜锦瑟筝琵琶，玉台清酒就君家。\n小妇春来不解羞，娇歌一曲杨柳花。",
        "dynasty": "唐",
        "collection_info": null
    },
    {
        "title": "杂曲歌辞 邯郸少年行",
        "author": "高适",
        "content": "邯郸城南游侠子，自矜生长邯郸裏。\n千场纵博家仍富，几度报讐身不死。\n宅中歌笑日纷纷，门外车马如云屯。\n未知肝胆向谁是，令人却忆平原君。\n君不见今人交态薄，黄金用尽还疎索。\n以兹感激辞旧游，更于时事无所求。\n且与少年饮美酒，往来射猎西山头。",
        "dynasty": "唐",
        "collection_info": null
    },
    {
        "title": "杂曲歌辞 长安少年行",
        "author": "郑锡",
        "content": "霞鞍金口骝，豹袖紫貂裘。\n家住丛台下，门前漳水流。\n唤人呈楚舞，借客试吴钩。\n见说秦兵至，甘心赴国讐。",
        "dynasty": "唐",
        "collection_info": null
    },
    {
        "title": "杂曲歌辞 轻薄篇",
        "author": "李益",
        "content": "豪不必驰千骑，雄不在垂双鞬。\n天生俊气自相逐，出与鵰鹗同飞翻。\n朝行九衢不得意，下鞭走马城西原。\n忽闻燕雁一声去，迴鞭挟弹平陵园。\n归来青楼曲未半，美人玉色当金尊。\n淮阴少年不相下，酒酣半笑倚市门。\n安知我有不平色，白日欲顾红尘昏。\n死生容易如反掌，得意失意由一言。\n少年但饮莫相问，此中报讐亦报恩。",
        "dynasty": "唐",
        "collection_info": null
    },
    {
        "title": "杂曲歌辞 轻薄篇二首 一",
        "author": "僧贯休",
        "content": "绣林锦野，春态相压。\n谁家少年，马蹏蹋蹋。\n鬬鸡走狗夜不归，一掷赌却如花妾。\n惟云不颠不狂，其名不彰。\n悲夫！。",
        "dynasty": "唐",
        "collection_info": null
    },
    {
        "title": "杂曲歌辞 轻薄篇二首 二",
        "author": "僧贯休",
        "content": "木落萧萧，蛩鸣唧唧。\n不觉朱蔫脸红，霜劫鬓漆。\n世途多事，泣向秋日。\n方吟少壮不努力，老大徒伤悲。",
        "dynasty": "唐",
        "collection_info": null
    },
    {
        "title": "杂曲歌辞 轻薄行",
        "author": "僧齐己",
        "content": "玉鞭金镫骅骝蹏，横眉吐气如虹霓。\n五陵春暖芳草齐，笙歌到处花成泥。\n日沈月上且鬬鸡，醉来莫问天高低。\n伯阳道德何涕唾，仲尼礼乐徒卑栖。",
        "dynasty": "唐",
        "collection_info": null
    },
    {
        "title": "杂曲歌辞 灞上轻薄行",
        "author": "孟郊",
        "content": "长安无缓步，况值天景暮。\n相逢灞浐间，亲戚不相顾。\n自叹方拙身，忽随轻薄伦。\n常恐失所避，化为车辙尘。\n此中生白髮，疾走亦未歇。",
        "dynasty": "唐",
        "collection_info": null
    },
    {
        "title": "杂曲歌辞 游侠篇",
        "author": "崔颢",
        "content": "少年负胆气，好勇復知机。\n仗劒出门去，孤城逢合围。\n杀人辽水上，走马渔阳归。\n错落金琐甲，蒙茸貂鼠衣。\n还家行且猎，弓矢速如飞。\n地迥鹰犬疾，草深狐兔肥。\n腰间悬两绶，转眄生光辉。",
        "dynasty": "唐",
        "collection_info": null
    },
    {
        "title": "杂曲歌辞 游侠行",
        "author": "孟郊",
        "content": "壮士性刚决，火中见石裂。\n杀人不迴头，轻生如暂别。\n岂知眼有泪，肯白头上髮。\n平生无恩酬，劒闲一百月。",
        "dynasty": "唐",
        "collection_info": null
    },
    {
        "title": "杂曲歌辞 侠客行",
        "author": "李白",
        "content": "赵客缦胡缨，吴钩霜雪明。\n银鞍照白马，飒沓如流星。\n十步杀一人，千里不留行。\n事了拂衣去，深藏身与名。\n闲过信陵饮，脱劒膝前横。\n将炙啖朱亥，持觞劝侯嬴。\n三杯吐然诺，五岳倒为轻。\n眼花耳热后，意气素霓生。\n救赵挥金槌，邯郸先震惊。\n千秋二壮士，烜赫大梁城。\n纵死侠骨香，不惭世上英。\n谁能书阁下，白首太玄经。",
        "dynasty": "唐",
        "collection_info": null
    },
    {
        "title": "杂曲歌辞 侠客行",
        "author": "元稹",
        "content": "侠客不怕死，怕在事不成。\n事成不肯藏姓名，我非窃贼谁夜行。\n白日堂堂杀袁盎，九衢草草人面青。\n此客此心师海鲸，海鲸露背横沧溟。\n海滨分作两处生，海鲸分海减海力。\n侠客有谋人不测，三尺铁蛇延二国。",
        "dynasty": "唐",
        "collection_info": null
    },
    {
        "title": "杂曲歌辞 侠客行",
        "author": "温庭筠",
        "content": "欲出鸿都门，阴云蔽城阙。\n宝劒黯如水，微红湿余血。\n白马夜频嘶，三更霸陵雪。",
        "dynasty": "唐",
        "collection_info": null
    },
    {
        "title": "杂曲歌辞 行行游且猎篇",
        "author": "李白",
        "content": "边城儿，生年不读一字书，但知游猎夸轻趫。\n胡马秋肥宜白草，骑来蹑影何矜骄。\n金鞭拂云挥鸣鞘，半酣呼鹰出远郊。\n弓弯满月不虚发，双鸧迸落连飞𩩉。\n海边观者皆辟易，猛气英风振沙碛。",
        "dynasty": "唐",
        "collection_info": null
    },
    {
        "title": "杂曲歌辞 游子吟",
        "author": "孟郊",
        "content": "慈母手中线，游子身上衣。\n临行密密缝，意恐迟迟归。\n谁言寸草心，报得三春晖。",
        "dynasty": "唐",
        "collection_info": null
    },
    {
        "title": "杂曲歌辞 游子吟",
        "author": "顾况",
        "content": "故枥思疲马，故巢思迷禽。\n浮云蔽我乡，踯躅游子吟。\n游子悲久滞，浮云郁东岑。\n客堂无丝桐，落叶如秋霖。\n艰哉远游子，所以悲滞淫。\n一为浮云词，愤塞谁能禁。\n驰晖百年内，惟愿展所钦。\n胡为不归欤，坐使年病侵。\n未老霜遶鬓，非狂火烧心。\n太行何艰哉？北斗不可斟。\n夜晴星河出，耿耿辰与参。\n佳人敻青天，尺素重于金。\n泬寥羣动异，眇默诸境森。\n苔衣上闲阶，蜻蛚催寒砧。\n立身计几误，道险无容针。\n三年不还家，万里遗锦衾。\n梦魂无重阻，离忧因古今。\n胡为不归欤，孤负丘中琴。\n腰下是何物？牵缠旷登寻。\n朝与名山期，夕宿楚水阴。\n楚水殊演漾，名山杳岖嵚。\n客从洞庭来，婉娈潇湘深。\n橘柚在南国，鸿雁遗秋音。\n下有碧草洲，上有青橘林。\n引烛窥洞穴，凌波睥天琛。\n蒲荷影参差，凫鹤雏淋涔。\n浩歌惜芳杜，散髮轻华簪。\n胡为不归欤，泪下霑衣襟。\n鸢飞戾霄汉，蝼蚁制鳣鱏。\n赫赫大圣朝，日月光照临。\n圣主虽启迪，奇人分堙沈。\n层城发云韶，玉府锵球琳。\n鹿鸣志丰草，况復虞人箴。",
        "dynasty": "唐",
        "collection_info": null
    },
    {
        "title": "杂曲歌辞 游子吟",
        "author": "李益",
        "content": "女羞夫壻荡，客耻主人贱。\n遭遇同众流，低回愧相见。\n君非青铜镜，何事空照面？\n莫以衣上尘，不谓心如练。\n人生当荣盛，待士勿言倦。\n君看白日驰，何异弦上箭。",
        "dynasty": "唐",
        "collection_info": null
    },
    {
        "title": "杂曲歌辞 壮士吟",
        "author": "贾岛",
        "content": "壮士不曾悲，悲即无回期。\n如何易水上，未歌先泪垂。",
        "dynasty": "唐",
        "collection_info": null
    },
    {
        "title": "杂曲歌辞 壮士行",
        "author": "刘禹锡",
        "content": "阴风振寒郊，猛虎正咆哮。\n徐行出烧地，连吼入黄茆。\n壮士走马去，镫前弯玉弰。\n叱之使人立，一发如铍交。\n悍睛忽星坠，飞血溅林梢。\n彪炳为我席，羶腥充我庖。\n里中欣害除，贺酒纷号呶。\n明日长桥上，倾城看斩蛟。",
        "dynasty": "唐",
        "collection_info": null
    },
    {
        "title": "杂曲歌辞 壮士行",
        "author": "鲍溶",
        "content": "西方太白高，壮士羞病死。\n心知报恩处，对酒歌易水。\n砂鸿嗥天末，横劒别妻子。\n苏武执节归，班超束书起。\n山河不足重，重在遇知己。",
        "dynasty": "唐",
        "collection_info": null
    },
    {
        "title": "杂曲歌辞 壮士行",
        "author": "施肩吾",
        "content": "一斗之胆撑臟腑，如磥之筋碍臂骨。\n有时误入千人丛，自觉一身横突兀。\n当今四海无烟尘，胸襟被压不得伸。\n冻枭残虿我不取，污我匣黑青蛇鳞。",
        "dynasty": "唐",
        "collection_info": null
    },
    {
        "title": "杂曲歌辞 浩歌",
        "author": "李贺",
        "content": "南风吹山作平地，帝遣天吴移海水。\n王母桃花千遍红，彭祖巫咸几回死。\n青毛骢马参差钱，娇春杨柳含细烟。\n筝人劝我金屈巵，神血未凝身问谁。\n不须浪饮丁督护，世上英雄本无主。\n买丝绣作平原君，有酒惟浇赵州土。\n漏催水咽玉蟾蜍，卫娘髮薄不胜梳。\n看见秋眉换深绿，二十男儿那刺促。",
        "dynasty": "唐",
        "collection_info": null
    },
    {
        "title": "杂曲歌辞 浩歌行",
        "author": "白居易",
        "content": "天长地久无终毕，昨夜今朝又明日。\n鬓髮苍浪牙齿疎，不觉身年四十七。\n前去五十有几年，把镜照面心茫然。\n既无长绳繫白日，又无大药驻朱颜。\n朱颜日渐不如故，青史功名在何处？\n欲留年少待富贵，富贵不来年少去。\n去復去兮如长河，东流赴海无迴波。\n贤愚贵贱同归尽，北邙冢墓高嵯峨。\n古来如此非独我，未死有酒且酣歌。\n颜回短命伯夷饿，我今所得亦已多。",
        "dynasty": "唐",
        "collection_info": null
    },
    {
        "title": "杂曲歌辞 归去来引",
        "author": "张炽",
        "content": "归去来，归期不可违。\n相见故明月，浮云共我归。",
        "dynasty": "唐",
        "collection_info": null
    },
    {
        "title": "杂曲歌辞 丽人曲",
        "author": "崔国辅",
        "content": "红颜称绝代，欲并真无侣。\n独有镜中人，由来自相许。",
        "dynasty": "唐",
        "collection_info": null
    },
    {
        "title": "杂曲歌辞 丽人行",
        "author": "杜甫",
        "content": "三月三日天气新，长安水边多丽人。\n态浓意远淑且真，肌理细腻骨肉匀。\n绣罗衣裳照暮春，蹙金孔雀银麒麟。\n头上何所有？翠微㔩叶垂鬓唇。\n背后何所见？珠压腰衱稳称身。\n就中云幕椒房亲，赐名大国虢与秦。\n紫駞之峯出翠釜，水晶之盘行素鳞。\n犀筯厌饫久未下，鸾刀缕切空纷纶。\n黄门飞鞚不动尘，御厨丝络送八珍。\n箫鼓哀吟感鬼神，宾从杂沓实要津。\n后来鞍马何逡巡，当轩下马入锦茵。\n杨花雪落覆白苹，青鸟飞去衔红巾。\n炙手可热势绝伦，慎莫近前丞相嗔。",
        "dynasty": "唐",
        "collection_info": null
    },
    {
        "title": "杂曲歌辞 东飞伯劳歌",
        "author": "张柬之",
        "content": "青田白鹤丹山凤，婺女姮娥两相送。\n谁家绝世绮帐前，艳粉芳脂映宝钿。\n窈窕玉堂褰翠幕，参差绣户悬珠箔。\n绝世三五爱红妆，冶袖长裾兰麝香。\n春去花枝俄易改，可叹年光不相待。",
        "dynasty": "唐",
        "collection_info": null
    },
    {
        "title": "杂曲歌辞 东飞伯劳歌",
        "author": "李峤",
        "content": "传书青鸟迎箫凤，巫岭荆台数通梦。\n谁家窈窕住园楼，五马千金照陌头。\n罗裙玉佩当轩出，点翠施红竞春日。\n佳人二八盛舞歌，羞将百万呈双娥。\n庭前芳树朝夕改，空驻妍华欲谁待。",
        "dynasty": "唐",
        "collection_info": null
    },
    {
        "title": "杂曲歌辞 东飞伯劳歌",
        "author": "李暇",
        "content": "秦王龙劒燕后琴，珊瑚宝匣镂双心。\n谁家女儿抱香枕，开衾灭烛愿侍寝。\n琼窗半上金缕帱，轻罗隐面不障羞。\n青绮帏中坐相忆，红罗镜裏见愁色。\n檐花照月莺对栖，空将可怜暗中啼。",
        "dynasty": "唐",
        "collection_info": null
    },
    {
        "title": "杂曲歌辞 鸣雁行",
        "author": "李白",
        "content": "胡雁鸣，辞燕山，昨发委羽朝度关。\n一一衔芦枝，南飞散落天地间。\n连行接翼往復还，客居烟波寄湘吴。\n凌霜触雪毛体枯，畏逢矰缴惊相呼。",
        "dynasty": "唐",
        "collection_info": null
    },
    {
        "title": "杂曲歌辞 鸣雁行",
        "author": "韩愈",
        "content": "嗷嗷鸣雁鸣且飞，穷秋南去春北归。\n去寒就暖识所处，天长地阔栖息稀。\n风霜酸苦稻粱微，羽毛摧落身不肥。\n徘徊反顾羣侣违，哀鸣欲下洲渚非。\n江南水阔朝云多，草长沙輭无网罗。",
        "dynasty": "唐",
        "collection_info": null
    },
    {
        "title": "杂曲歌辞 鸣雁行",
        "author": "鲍溶",
        "content": "七月朔方雁心苦，联影翻空落南土。\n八月江南阴復晴，浮云绕天难夜行。\n羽翼劳痛心虚惊，一声相呼百处鸣。\n楚童夜宿烟波侧，沙上布罗连草色。\n月闇风悲欲下天，不知何处容栖息？\n楚童胡为伤我神，尔不曾作远行人。\n江南羽族本不少，宁得网罗此客鸟。",
        "dynasty": "唐",
        "collection_info": null
    },
    {
        "title": "杂曲歌辞 鸣雁行",
        "author": "陆龟蒙",
        "content": "朔风动地来，吹起沙上声。\n闺中有边思，玉筯此时横。\n莫怕儿女恨，主人烹不鸣。",
        "dynasty": "唐",
        "collection_info": null
    },
    {
        "title": "杂曲歌辞 空城雀",
        "author": "李白",
        "content": "嗷嗷空城雀，身计何戚促。\n本与鹪鹩羣，不随凤凰族。\n提携四黄口，饮乳未尝足。\n食君糠粃余，常恐乌鸢逐。\n耻涉太行险，羞营覆车粟。\n天命有定端，守分绝所欲。",
        "dynasty": "唐",
        "collection_info": null
    },
    {
        "title": "杂曲歌辞 空城雀",
        "author": "王建",
        "content": "空城雀，何不飞来人家住？\n空城无人种禾黍。\n土间生子草间长，满地蓬蒿幸无主。\n近村虽有高树枝，雨中无食长苦饥。\n八月小儿夹弓箭，家家畏我田头飞。\n但能不出空城裏，秋时百草皆有子。\n黄口黄口莫啾啾，长尔得成无横死。",
        "dynasty": "唐",
        "collection_info": null
    },
    {
        "title": "杂曲歌辞 空城雀",
        "author": "聂夷中",
        "content": "一雀入官仓，所食能损几。\n所虑往损频，官仓乃害尔。\n鱼网不在天，鸟网不在水。",
        "dynasty": "唐",
        "collection_info": null
    },
    {
        "title": "杂曲歌辞 空城雀",
        "author": "刘驾",
        "content": "饥啄空城土，莫近太仓粟。\n一粒未充肠，却入公子腹。\n且弔城上骨，几曾害尔族。\n不闻庄辛语，今日寒芜绿。",
        "dynasty": "唐",
        "collection_info": null
    },
    {
        "title": "杂曲歌辞 车遥遥",
        "author": "孟郊",
        "content": "路喜到江尽，江上又通舟。\n舟车两无阻，何处不得游？\n丈夫四方志，女子安可留？\n郎自别日言，无令生远愁。\n旅鴈忽叫月，断猨寒啼秋。\n此夕梦君梦，君在百城楼。\n寄泪无因波，寄恨无因辀。\n愿为驭者手，与郎迴马头。",
        "dynasty": "唐",
        "collection_info": null
    },
    {
        "title": "杂曲歌辞 车遥遥",
        "author": "张籍",
        "content": "征人遥遥出古城，双轮齐动驷马鸣。\n山川无处无归路，念君长作万里行。\n野田人稀秋草绿，日暮放马车中宿。\n惊麏游兔在我傍，独唱乡歌对僮仆。\n君家大宅凤城隅，年年道上随行车。\n愿为玉銮繫华轼，终日有声在君侧。\n门前旧辙久已平，无由復得君消息。",
        "dynasty": "唐",
        "collection_info": null
    },
    {
        "title": "杂曲歌辞 车遥遥",
        "author": "张祜",
        "content": "东方昽昽车轧轧，地色不分新去辙。\n闺门半掩床半空，斑斑枕花残泪红。\n君心若车千万转，妾身如辙遗渐远。\n碧川迢迢山宛宛，马蹏在耳轮在眼。\n桑间女儿情不浅，莫道野蚕能作茧。",
        "dynasty": "唐",
        "collection_info": null
    },
    {
        "title": "杂曲歌辞 车遥遥",
        "author": "胡曾",
        "content": "自从车马出门朝，便入空房守寂寥。\n玉枕夜残鱼信绝，金钿秋尽雁书遥。\n脸边楚雨临风落，头上春云向日销。\n芳草又衰还不至，碧天霜冷转无憀。",
        "dynasty": "唐",
        "collection_info": null
    },
    {
        "title": "杂曲歌辞 自君之出矣",
        "author": "辛弘智",
        "content": "自君之出矣，梁尘静不飞。\n思君如满月，夜夜减容晖。",
        "dynasty": "唐",
        "collection_info": null
    },
    {
        "title": "杂曲歌辞 自君之出矣",
        "author": "李康成",
        "content": "自君之出矣，弦吹绝无声。\n思君如百草，撩乱逐春生。",
        "dynasty": "唐",
        "collection_info": null
    },
    {
        "title": "杂曲歌辞 自君之出矣",
        "author": "卢仝",
        "content": "自君之出矣，壁上蜘蛛织。\n近取见妾心，夜夜无休息。\n妾有双玉环，寄君表相忆。\n环是妾之心，玉是君之德。\n驰情增悴容，蓄思损精力。\n玉簟寒悽悽，延想心恻恻。\n风含霜月明，水泛碧天色。\n此水有尽时，此情无终极。",
        "dynasty": "唐",
        "collection_info": null
    },
    {
        "title": "杂曲歌辞 自君之出矣",
        "author": "雍裕之",
        "content": "自君之出矣，宝镜为谁明。\n思君如陇水，长闻呜咽声。",
        "dynasty": "唐",
        "collection_info": null
    },
    {
        "title": "杂曲歌辞 自君之出矣",
        "author": "张祜",
        "content": "自君之出矣，万物看成古。\n千寻葶苈枝，争奈长长苦。",
        "dynasty": "唐",
        "collection_info": null
    },
    {
        "title": "杂曲歌辞 长相思",
        "author": "郎大家宋氏",
        "content": "长相思，久离别。\n关山阻，风烟绝。\n台上镜文销，袖中书字灭。\n不见君形影，何曾有懽悦。",
        "dynasty": "唐",
        "collection_info": null
    },
    {
        "title": "杂曲歌辞 长相思",
        "author": "苏颋",
        "content": "君不见天津桥下东流水，东望龙门北朝市。\n杨柳青青宛地垂，桃红李白花参差。\n花参差，柳堪结，此时忆君心断绝。",
        "dynasty": "唐",
        "collection_info": null
    },
    {
        "title": "杂曲歌辞 长相思三首 一",
        "author": "李白",
        "content": "长相思，在长安，络纬秋啼金井栏。\n微霜凄凄簟色寒，孤灯不明思欲绝。\n卷帷望月空长叹，美人如花隔云端。\n上有青冥之长天，下有绿水之波澜。\n天长路远魂飞苦，梦魂不到关山难。\n长相思，摧心肝。",
        "dynasty": "唐",
        "collection_info": null
    },
    {
        "title": "杂曲歌辞 长相思三首 二",
        "author": "李白",
        "content": "日色已尽花含烟，月明欲素愁不眠。\n赵瑟初停凤凰柱，蜀琴欲奏鸳鸯弦。\n此曲有意无人传，愿随春风寄燕然，忆君迢迢隔青天。\n昔日横波目，今成流泪泉。\n不信妾肠断，归来看取明镜前。",
        "dynasty": "唐",
        "collection_info": null
    },
    {
        "title": "杂曲歌辞 长相思三首 三",
        "author": "李白",
        "content": "美人在时花满堂，美人去后花余床。\n床中绣被卷不寝，至今三载犹闻香。\n香亦竟不灭，人亦竟不来。\n相思黄叶落，白露点青苔。",
        "dynasty": "唐",
        "collection_info": null
    },
    {
        "title": "杂曲歌辞 长相思",
        "author": "张继",
        "content": "辽阳望河县，白首无由见。\n海上珊瑚枝，年年寄春燕。",
        "dynasty": "唐",
        "collection_info": null
    },
    {
        "title": "杂曲歌辞 长相思二首 一",
        "author": "令狐楚",
        "content": "君行登陇上，妾梦在闺中。\n玉筯千行落，银床一半空。",
        "dynasty": "唐",
        "collection_info": null
    },
    {
        "title": "杂曲歌辞 长相思二首 二",
        "author": "令狐楚",
        "content": "绮席春眠觉，纱窗晓望迷。\n朦胧残梦裏，犹自在辽西。",
        "dynasty": "唐",
        "collection_info": null
    },
    {
        "title": "杂曲歌辞 长相思",
        "author": "白居易",
        "content": "九月西风兴，月冷霜华凝。\n思君秋夜长，一夜魂九升。\n二月东风来，草坼花心开。\n思君春日迟，一日肠九迴。\n妾住洛桥北，君住洛桥南。\n十五即相识，今年二十三。\n有如女萝草，生在松之侧。\n蔓短枝苦高，萦迴上不得。\n人言人有愿，愿至天必成。\n愿作远方兽，步步比肩行。\n愿作深山木，枝枝连理生。",
        "dynasty": "唐",
        "collection_info": null
    },
    {
        "title": "杂曲歌辞 千里思",
        "author": "李白",
        "content": "李陵没胡沙，苏武还汉家。\n迢迢五原关，朔雪乱边花。\n一去隔绝域，思归但长嗟。\n鸿雁向西北，飞书报天涯。",
        "dynasty": "唐",
        "collection_info": null
    },
    {
        "title": "杂曲歌辞 千里思",
        "author": "李端",
        "content": "凉州风月美，遥望居延路。\n泛泛下天云，青青缘塞树。\n燕山苏武上，海岛田横住。\n更是草生时，行人出门去。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "卢照邻",
        "content": "君不见长安城北渭桥边，枯木横槎卧古田。\n昔日含红復含紫，常时留雾亦留烟。\n春景春风花似雪，香车玉轝恆阗咽。\n若箇游人不竞攀，若箇倡家不来折。\n倡家宝袜蛟龙帔，公子银鞍千万骑。\n黄莺一向花娇春，两两三三将子戏。\n千尺长条百尺枝，丹桂青榆相蔽亏。\n珊瑚叶上鸳鸯鸟，凤凰巢裏雏鹓儿。\n巢倾枝折凤归去，条枯叶落狂风吹。\n一朝零落无人问，万古摧残君讵知。\n人生贵贱无终始，倏忽须臾难久恃。\n谁家能驻西山日，谁家能堰东流水。\n汉家陵树满秦川，行来行去尽哀怜。\n自昔公卿二千石，咸拟荣华一万年。\n不见朱唇将白貌，惟闻素棘与黄泉。\n金貂有时须换酒，玉麈但摇莫计钱。\n寄言坐客神仙署，一生一死交情处。\n苍龙阙下君不来，白鹤山前我应去。\n云间海上邈难期，赤心会合在何时？\n但愿尧年一百万，长作巢由也不辞。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "张纮",
        "content": "君不见温家玉镜台，提携抱握九重来。\n君不见相如绿绮琴，一抚一拍凤凰音。\n人生意气须及早，莫负当年行乐心。\n荆王奏曲楚妃叹，曲尽欢终夜将半。\n朱楼银阁正平生，碧草青苔坐芜漫。\n当春对酒不须疑，视目相看能几时。\n春风吹尽燕初至，此时自谓称君意。\n秋露萎草鸿始归，此时衰暮与君违。\n人生翻覆何常足，谁保容颜无是非。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 一",
        "author": "贺兰进明",
        "content": "君不见嵒下井，百尺不及泉。\n君不见山上蒿，数寸凌云烟。\n人生相命亦如此，何苦太息自忧煎。\n但愿亲友长含笑，相逢莫吝杖头钱。\n寒夜邀欢须秉烛，岂得空思花柳年。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 二",
        "author": "贺兰进明",
        "content": "君不见门前柳，荣曜暂时萧索久。\n君不见陌上花，狂风吹去落谁家。\n谁家思妇见之叹，蓬首不梳心历乱。\n盛年夫壻长别离，岁暮相逢色凋换。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 三",
        "author": "贺兰进明",
        "content": "君不见荒树枝，春花落尽蜂不窥。\n君不见梁上泥，秋风始高燕不栖。\n荡子从军事征战，蛾眉婵娟空守闺。\n独宿自然堪下泪，况復时闻乌夜啼。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 四",
        "author": "贺兰进明",
        "content": "君不见云间月，暂盈还復缺。\n君不见林下风，声远意难穷。\n亲故平生欲聚散，欢娱未尽尊酒空。\n自叹青青陵上柏，岁寒能与几人同。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 五",
        "author": "贺兰进明",
        "content": "君不见东流水，一去无穷已。\n君不见西郊云，日夕空氛氲。\n羣雁裴回不能去，一雁悲鸣復失羣。\n人生结交在终始，莫为升沈中路分。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "崔颢",
        "content": "君不见建章宫中金明枝，万万长条拂地垂。\n二月三月花如霰，九重幽深君不见。\n艳彩朝含四宝宫，香风吹入朝云殿。\n汉家宫女春未阑，爱此芳香朝暮看。\n看去看来心不忘，攀折将安镜台上。\n双双素手剪不成，两两红妆笑相向。\n建章昨夜起春风，一花飞落长信宫。\n长信丽人见花泣，忆此珍树何嗟及。\n我昔初在昭阳时，朝折暮折登玉墀。\n祗言岁岁长相对，不寤今朝遥相思。",
        "dynasty": "唐",
        "collection_info": null
    },
    {
        "title": "杂曲歌辞 行路难三首 一",
        "author": "李白",
        "content": "金尊清酒斗十千，玉盘珍羞直万钱。\n停杯投筯不能食，拔劒四顾心茫然。\n欲渡黄河冰塞川，将登太行雪暗天。\n闲来垂钓坐溪上，忽復乘舟梦日边。\n行路难，行路难，多岐路，今安在？\n长风破浪会有时，直挂云帆济沧海。",
        "dynasty": "唐",
        "collection_info": null
    },
    {
        "title": "杂曲歌辞 行路难三首 二",
        "author": "李白",
        "content": "大道如青天，我独不得出。\n羞逐长安社中儿，赤鸡白狗赌梨栗。\n弹劒作歌奏苦声，曳裾王门不称情。\n淮阴市井笑韩信，汉朝公卿忌贾生。\n君不见昔时燕家重郭隗，拥篲折腰无嫌猜。\n剧辛乐毅感恩分，输肝剖胆效英才。\n昭王白骨萦蔓草，谁人更扫黄金台。\n行路难，归去来。",
        "dynasty": "唐",
        "collection_info": null
    },
    {
        "title": "杂曲歌辞 行路难三首 三",
        "author": "李白",
        "content": "有耳莫洗颍川水，有口莫食首阳蕨。\n含光混世贵无名，何用孤高比云月。\n吾观自古贤达人，功成不退皆殒身。\n子胥既弃吴江上，屈原终投湘水滨。\n陆机才多岂自保，李斯税驾苦不早。\n华亭鹤唳讵可闻，上蔡苍鹰何足道？\n君不见吴中张翰称达士，秋风忽忆江东行。\n且乐生前一杯酒，何须身后千载名。",
        "dynasty": "唐",
        "collection_info": null
    },
    {
        "title": "杂曲歌辞 行路难三首 一",
        "author": "顾况",
        "content": "君不见古来烧水银，变作北邙山上尘。\n藕丝挂身在虚空，欲落不落愁杀人。\n睢水英雄多血刃，建章宫阙成灰烬。\n淮王身死桂枝折，徐氏一去音书绝。\n行路难，行路难，生死皆由天。\n秦皇汉武遭下脱，汝独何人学神仙。",
        "dynasty": "唐",
        "collection_info": null
    },
    {
        "title": "杂曲歌辞 行路难三首 二",
        "author": "顾况",
        "content": "君不见担雪塞井徒用力，炊砂作饭岂堪吃。\n一生肝胆向人尽，相识不如不相识。\n冬青树上挂凌宵，岁[晏]花凋树不凋。\n凡物各自有根本，种禾终不生豆苗。\n行路难，行路难，何处是平道？\n中心无事当富贵，今日觉君颜色好。",
        "dynasty": "唐",
        "collection_info": null
    },
    {
        "title": "杂曲歌辞 行路难三首 三",
        "author": "顾况",
        "content": "君不见少年头上如云髮，少壮如云老如雪。\n岂知灌顶有醍醐，能使清凉头不热。\n吕梁之水挂飞流，鼋鼍蛟蜃不敢游。\n少年恃险若平地，独倚长劒凌清秋。\n行路难，行路难，昔少年，今已老。\n前朝竹帛事皆空，日暮牛羊古城草。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "李颀",
        "content": "汉家名臣杨德祖，四代五公享茅土。\n父兄子弟绾银黄，跃马鸣珂朝建章。\n火浣单衣绣方领，茱萸锦带玉盘囊。\n宾客填街復满坐，片言出口生辉光。\n世人逐势争奔走，沥胆隳肝惟恐后。\n当时一顾生青云，自谓生死长随君。\n一朝谢病还乡里，穷巷苍茫绝知己。\n秋风落叶闭重门，昨日论交竟谁是。\n薄俗嗟嗟难重陈，深山麋鹿下为邻。\n鲁连所以蹈沧海，古往今来称达人。",
        "dynasty": "唐",
        "collection_info": null
    },
    {
        "title": "杂曲歌辞 行路难二首 一",
        "author": "高适",
        "content": "君不见富家翁，昔时贫贱谁比数。\n一朝金多结豪贵，万事胜人健如虎。\n子孙成长满眼前，妻能管弦妾能舞。\n自矜一朝忽如此，却笑傍人独悲苦。\n东邻少年安所如，席门穷巷出无车。",
        "dynasty": "唐",
        "collection_info": null
    },
    {
        "title": "杂曲歌辞 行路难二首 二",
        "author": "高适",
        "content": "长安少年不少钱，能骑骏马鸣金鞭。\n五侯相逢大道边，美人弦管争留连。\n黄金如斗不敢惜，片言如山莫弃捐。\n安知顦顇读书者，暮宿虚台私自怜。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "张籍",
        "content": "湘东行人长叹息，十年离家归未得。\n弊裘羸马苦难行，童仆饥寒少筋力。\n君不见床头黄金尽，壮士无颜色。\n龙蟠泥中未有云，不能生彼升天翼。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "聂夷中",
        "content": "莫言行路难，夷狄如中国。\n谓言骨肉亲，中门如异域。\n出处全在人，路亦无通塞。\n门前两条辙，何处去不得。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "韦应物",
        "content": "荆山之白玉兮。\n良工雕琢双环连，月蚀中央镜心穿。\n故人赠妾初相结，恩在环中寻不绝。\n人情厚薄苦须臾，昔似连环今似玦。\n连环可碎不可离，如何物在人自移。\n上客勿遽欢，听妾歌路难。\n傍人见环环可怜，不知中有长恨端。",
        "dynasty": "唐",
        "collection_info": null
    },
    {
        "title": "杂曲歌辞 行路难三首 一",
        "author": "柳宗元",
        "content": "君不见夸父逐日窥虞渊，跳踉北海超昆崙。\n披霄决汉出沆漭，瞥裂左右遗星辰。\n须臾力尽道渴死，狐鼠蜂蚁争噬吞。\n北方竫人长九寸，开口抵掌更笑喧。\n啾啾饮食滴与粒，生死亦足终天年。\n睢盱大志少成遂，坐使儿女相悲怜。",
        "dynasty": "唐",
        "collection_info": null
    },
    {
        "title": "杂曲歌辞 行路难三首 二",
        "author": "柳宗元",
        "content": "虞衡斤斧罗千山，工命采斫杙与椽。\n深林土翦十取一，百牛连鞅摧双辕。\n万围千寻妨道路，东西蹶倒山火焚。\n遗余毫末不见保，躝砾磵壑何当存。\n羣材未成质已夭，突兀𡷸豁空岩峦。\n柏梁天灾武库火，匠石狼顾相愁冤。\n君不见南山栋梁益稀少，爱材养育谁復论。",
        "dynasty": "唐",
        "collection_info": null
    },
    {
        "title": "杂曲歌辞 行路难三首 三",
        "author": "柳宗元",
        "content": "飞雪断道冰成梁，侯家炽炭雕玉房。\n蟠龙吐耀虎喙张，熊蹲豹掷争低昂。\n攒峦丛崿射朱光，丹霞翠雾飘奇香。\n美人四向迴明珰，雪山冰谷晞太阳。\n星躔奔走不得止，奄忽双燕栖虹梁。\n风台露榭生光饰，死灰弃置参与商。\n盛时一去贵反贱，桃笙葵扇安可常。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "鲍溶",
        "content": "玉堂向夕如无人，丝竹俨然宫商死。\n细人何言入君耳？尘生金尊酒如水。\n君今不念岁蹉跎，雁天明明凉露多。\n华灯青凝久照夜，綵童窈窕虚垂罗。\n入宫见妬君不察，莫入此地出风波。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 一",
        "author": "僧贯休",
        "content": "不会当时作天地，刚有多般愚与智。\n到头还用真宰心，何如上下皆清气。\n大道冥冥不知处，那堪顿得羲和辔。\n义不义兮仁不仁，拟学长生更容易。\n负心为炉復为火，缘木求鱼应且止。\n君不见烧金炼石古帝王，鬼火荧荧白杨裏。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 二",
        "author": "僧贯休",
        "content": "君不见道傍废井生古木，本是骄奢贵人屋。\n几度美人照影来，素绠银缾濯纤玉。\n云飞雨散今如此，绣闼雕甍作荒谷。\n沸渭笙歌君莫夸，不应长是西家哭。\n休说遗编行者几，至竟终须合天理。\n败他成此亦何功，苏张终作多言鬼。\n行路难，行路难，不在羊肠裏。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 三",
        "author": "僧贯休",
        "content": "九有茫茫共尧日，浪死虚生亦非一。\n清净玄音竟不闻，花眼酒肠暗如漆。\n或偶因片言隻字登第光二亲，又不能献可替不航要津。\n口谈羲轩与周孔，履行不及屠沽人。\n行路难，行路难，日暮途远空悲叹。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 四",
        "author": "僧贯休",
        "content": "君不见道傍树有寄生枝，青青郁郁同荣衰。\n无情之物尚如此，为人不及还堪悲。\n父归坟兮未朝夕，已分黄金争田宅。\n高堂老母头似霜，心作数支泪常滴。\n我闻忽如负芒刺，不独为君空叹息。\n古人尺布犹可缝，浔阳义犬令人忆。\n寄言世上为人子，孝义团圆莫如此。",
        "dynasty": "唐",
        "collection_info": null
    },
    {
        "title": "杂曲歌辞 行路难五首 五",
        "author": "僧贯休",
        "content": "君不见山高海深人不测，古往今来转青碧。\n浅近轻浮莫与交，池卑只解生荆棘。\n谁道黄金如粪土，张耳陈余断消息。\n行路难，行路难，君自看。",
        "dynasty": "唐",
        "collection_info": null
    },
    {
        "title": "杂曲歌辞 行路难二首 一",
        "author": "僧齐己",
        "content": "行路难，君好看。\n惊波不在黤黮间，小人心裏藏奔湍。\n七盘九折寒崷崪，翻车倒盖犹堪出。\n未似是非唇舌危，闇中潜毁平人骨。\n君不见楚灵均，千古沈冤湘水滨。\n又不见李太白，一朝却作江南客。",
        "dynasty": "唐",
        "collection_info": null
    },
    {
        "title": "杂曲歌辞 行路难二首 二",
        "author": "僧齐己",
        "content": "下浸与高盘，不为行路难。\n是非真险恶，翻覆作峰峦。\n漆媿同时黑，朱惭巧处丹。\n令人畏相识，欲画白云看。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "翁绶",
        "content": "行路艰难不復歌，故人荣达我蹉跎。\n双轮晚上铜梁雪，一叶春浮瘴海波。\n自古要津皆若此，方今失路欲如何？\n君看西汉翟丞相，凤沼朝辞暮雀罗。",
        "dynasty": "唐",
        "collection_info": null
    },
    {
        "title": "杂曲歌辞 行路难",
        "author": "薛能",
        "content": "何处力堪殚？人心险万端。\n藏山难测度，暗水自波澜。\n对面如千里，迴肠似七盘。\n已经吴坂困，欲向鴈门难。\n南北诚须泣，高深不可干。\n无因善行止，车辙得平安。",
        "dynasty": "唐",
        "collection_info": null
    },
    {
        "title": "杂曲歌辞 从军中行路难二首 一",
        "author": "骆宾王",
        "content": "君不见封狐雄虺自成羣，冯深负固结妖氛。\n玉玺分兵征恶少，金坛受律动将军。\n将军拥旄宣庙略，战士横行静夷落。\n长驱一息背铜梁，直指三巴逾劒阁。\n阁道岧嶤上戍楼，劒门遥裔俯灵丘。\n邛关九折无平路，江水双源有急流。\n征役无期返，他乡岁华晚。\n杳杳丘陵出，苍苍林薄远。\n途危紫盖峰，路涩青泥坂。\n去去指哀牢，行行入不毛。\n绝壁千里险，连山四望高。\n中外分区宇，夷夏殊风土。\n交趾枕南荒，昆弥临北户。\n川源饶毒雾，溪谷多淫雨。\n行潦四时流，崩查千岁古。\n漂梗飞蓬不自安，扪藤引葛度危峦。\n昔时闻道从军乐，今日方知行路难。\n苍江绿水东流驶，炎洲丹徼南中地。\n南中南斗映星河，秦川秦塞阻烟波。\n三春边地风光少，五月泸中瘴疠多。\n朝驱疲斥候，夕息倦谁何。\n向月弯繁弱，连星转太阿。\n重义轻生怀一顾，东伐西征凡几度。\n夜夜朝朝斑鬓新，年年岁岁戎衣故。\n灞城隅，滇池水，天涯望转积，地际行无已。\n徒觉炎凉节物非，不知关山千万里。\n弃置勿重陈，重陈多苦辛。\n且悦清笳杨柳曲，讵忆芳园桃李人。\n绛节朱旗分白羽，丹心白刃酬明主。\n但令一技君王识，谁惮三边征战苦。\n行路难，行路难，岐路几千端。\n无復归云冯短翰，望日想长安。",
        "dynasty": "唐",
        "collection_info": null
    },
    {
        "title": "杂曲歌辞 从军中行路难二首 二",
        "author": "骆宾王",
        "content": "君不见玉关尘色暗边亭，铜鞮杂虏寇长城。\n天子按劒征余勇，将军受脤事横行。\n七德龙韬开玉帐，千里鼍鼓迭金钲。\n阴山苦雾埋高垒，交河孤月照连营。\n连营去去无穷极，拥斾遥遥过绝国。\n阵云朝结晦天山，寒沙夕涨迷疎勒。\n龙鳞水上开鱼贯，马首山前振鵰翼。\n长驱万里詟祁连，分麾三命武功宣。\n百发乌号遥碎柳，七尺龙文迥照莲。\n春来秋去移灰管，兰闺柳市芳尘断。\n鴈门迢遰尺书稀，鸳被相思双带缓。\n行路难，誓令氛祲静皐兰。\n但使封侯龙额贵，讵随中妇凤楼寒。",
        "dynasty": "唐",
        "collection_info": null
    },
    {
        "title": "杂曲歌辞 变行路难",
        "author": "王昌龄",
        "content": "向晚横吹悲，风动马嘶合。\n前驱引旗节，千重阵云帀。\n单于下阴山，砂砾空飒飒。\n封侯取一战，岂復念闺閤。",
        "dynasty": "唐",
        "collection_info": null
    },
    {
        "title": "杂曲歌辞 古别离",
        "author": "沈佺期",
        "content": "白水东悠悠，中有西行舟。\n舟行有返棹，水去无还流。\n奈何生别者，戚戚怀远游。\n远游谁当惜，所悲会难收。\n自君间芳躧，青阳四五遒。\n皓月掩兰室，光风虚蕙楼。\n相思无明晦，长叹累冬秋。\n离居分迟暮，驾高何淹留。",
        "dynasty": "唐",
        "collection_info": null
    },
    {
        "title": "杂曲歌辞 古别离",
        "author": "孟云卿",
        "content": "朝日上高台，离人怨秋草。\n但见万里天，不见万里道。\n君行本遥远，苦乐良难保。\n宿昔梦同衾，忧心梦颠倒。\n含酸欲谁诉，转转伤怀抱。\n结髮年已迟，征行去何早。\n寒暄有时谢，顦顇难再好。\n人皆算年寿，死者何曾老。\n少壮无见期，水深风浩浩。",
        "dynasty": "唐",
        "collection_info": null
    },
    {
        "title": "杂曲歌辞 古别离",
        "author": "李益",
        "content": "双劒欲别风悽然，雌沈水底雄上天。\n江迴汉转两不见，云交雨合知何年。\n古来万事皆由命，何用临岐苦涕涟。",
        "dynasty": "唐",
        "collection_info": null
    },
    {
        "title": "杂曲歌辞 古别离二首 一",
        "author": "于濆",
        "content": "入室少情意，出门多路岐。\n黄鹤有归日，荡子无还时。\n人谁无分命，妾身何太奇。\n君为东南风，妾作西北枝。\n青楼邻里妇，终年画长眉。\n自倚对良匹，笑妾空罗帏。",
        "dynasty": "唐",
        "collection_info": null
    },
    {
        "title": "杂曲歌辞 古别离二首 二",
        "author": "于濆",
        "content": "郎本东家儿，妾本西家女。\n对门中道间，终谓无离阻。\n岂知中道间，遣作空闺主。\n自是爱封侯，非关备胡虏。",
        "dynasty": "唐",
        "collection_info": null
    },
    {
        "title": "杂曲歌辞 古别离二首 一",
        "author": "李端",
        "content": "水国叶黄时，洞庭霜落夜。\n行舟闻商估，宿在枫林下。\n此地送君还，茫茫似梦间。\n后期知几日，前路转多山。\n巫峡通湘浦，迢迢隔云雨。\n天晴见海樯，月落闻津鼓。\n人老自多愁，水深难急流。\n清宵歌一曲，白首对汀洲。",
        "dynasty": "唐",
        "collection_info": null
    },
    {
        "title": "杂曲歌辞 古别离二首 二",
        "author": "李端",
        "content": "与君桂阳别，令君岳阳待。\n后事忽差池，前期日空在。\n木落鴈嗷嗷，洞庭波浪高。\n远山云似盖，极浦树如毫。\n朝发能几里，暮来风又起。\n如何两处愁，皆在孤舟裏。\n昨夜天月明，长川寒且清。\n菊花开欲尽，荠菜拍来生。\n下江帆势速，五两遥相逐。\n欲问去时人，知投何处宿。\n空令猨啸时，泣对湘潭竹。",
        "dynasty": "唐",
        "collection_info": null
    },
    {
        "title": "杂曲歌辞 古别离",
        "author": "王缙",
        "content": "下阶欲离别，相对映兰丛。\n含辞未及吐，泪落兰丛中。\n高堂静秋日，罗衣飘暮风。\n谁能待明月，迴首见床空。",
        "dynasty": "唐",
        "collection_info": null
    },
    {
        "title": "杂曲歌辞 古别离",
        "author": "僧皎然",
        "content": "太湖三山口，吴王在时道。\n寂寞千载心，无人见春草。\n谁堪缄怨者，持此伤怀抱。\n孤舟畏狂风，一点宿烟岛。\n望所思兮若何，月荡漾兮空波。\n云离离兮北断，鴈眇眇兮南多。\n身去兮天畔，心折兮湖岸。\n春山胡为兮塞路，使我归梦兮撩乱。",
        "dynasty": "唐",
        "collection_info": null
    },
    {
        "title": "杂曲歌辞 古别离",
        "author": "聂夷中",
        "content": "欲别牵郎衣，问郎游何处？不恨归日迟，莫向临邛去。",
        "dynasty": "唐",
        "collection_info": null
    },
    {
        "title": "杂曲歌辞 古别离二首 一",
        "author": "施肩吾",
        "content": "古人谩歌西飞燕，十年不见狂夫面。\n三更风作切梦刀，万转愁成繫肠线。\n所嗟不及牛女星，一年一度得相见。",
        "dynasty": "唐",
        "collection_info": null
    },
    {
        "title": "杂曲歌辞 古别离二首 二",
        "author": "施肩吾",
        "content": "老母别爱子，少妻送征郎。\n血流既四面，乃亦断二肠。\n不愁寒无衣，不怕饥无粮。\n惟恐征战不还乡，母化为鬼妻为孀。",
        "dynasty": "唐",
        "collection_info": null
    },
    {
        "title": "杂曲歌辞 古别离",
        "author": "吴融",
        "content": "紫燕黄鹄虽别离，一举千里何难追。\n犹闻啼风与叫月，流连断续令人悲。\n赋情更有深缱绻，碧甃千寻尚为浅。\n蟾蜍正向清夜流，蛱蝶须教堕丝罥。\n莫道断丝不可续，丹穴凤皇胶不远。\n草草通流水不迴，海上两潮长不返。",
        "dynasty": "唐",
        "collection_info": null
    },
    {
        "title": "杂曲歌辞 古离别",
        "author": "王适",
        "content": "昔岁惊杨柳，高楼悲独守。\n今年芳树枝，孤栖怨别离。\n珠帘昼不卷，罗幔晓长垂。\n苦调琴先觉，愁容镜独知。\n频来鴈度无消息，罢去鸳文何用织。\n夜还罗帐空有情，春着帬腰自无力。\n青轩桃李落纷纷，紫庭兰蕙日氛氲。\n已能顦顇今如此，更復含情一待君。",
        "dynasty": "唐",
        "collection_info": null
    },
    {
        "title": "杂曲歌辞 古离别",
        "author": "常理",
        "content": "君御狐白裘，妾居缃绮帱。\n粟钿金夹膝，花错玉搔头。\n离别生庭草，征行断戍楼。\n蟏蛸网清曙，菡萏落红秋。\n小胆空房怯，长眉满镜愁。\n为传儿女意，不用远封侯。",
        "dynasty": "唐",
        "collection_info": null
    },
    {
        "title": "杂曲歌辞 古离别",
        "author": "姚系",
        "content": "凉风已袅袅，露重木兰枝。\n独上高楼望，行人远不知。\n轻寒入洞户，明月满秋池。\n燕去鸿方至，年年是别离。",
        "dynasty": "唐",
        "collection_info": null
    },
    {
        "title": "杂曲歌辞 古离别",
        "author": "张彪",
        "content": "离别无远近，事欢情亦悲。\n不闻车轮声，后会将何时。\n去日忘寄书，来日乖前期。\n纵知明当还，一夕千万思。",
        "dynasty": "唐",
        "collection_info": null
    },
    {
        "title": "杂曲歌辞 古离别",
        "author": "赵微明",
        "content": "违别未几日，一日如三秋。\n犹疑望可见，日日上高楼。\n惟见分手处，白苹满芳洲。\n寸心宁死别，不忍生离愁。",
        "dynasty": "唐",
        "collection_info": null
    },
    {
        "title": "杂曲歌辞 古离别二首 一",
        "author": "孟郊",
        "content": "松山云缭绕，萍路水分离。\n云去有归日，水分无合时。\n春芳役双眼，春色柔四支。\n杨柳织别愁，千条万条丝。",
        "dynasty": "唐",
        "collection_info": null
    },
    {
        "title": "杂曲歌辞 古离别二首 二",
        "author": "孟郊",
        "content": "山川古今路，纵横无断绝。\n来往天地间，人皆有离别。\n行衣未束带，中肠已先结。\n不用看镜中，自知生白髮。\n欲陈去留意，声向言前咽。\n愁结填心胸，茫茫若为说。\n荒郊烟莽苍，旷野风凄切。\n处处得相随，人那不如月。",
        "dynasty": "唐",
        "collection_info": null
    },
    {
        "title": "杂曲歌辞 古离别",
        "author": "顾况",
        "content": "西江上，风动麻姑嫁时浪。\n西山为水水为尘，不是人间离别人。",
        "dynasty": "唐",
        "collection_info": null
    },
    {
        "title": "杂曲歌辞 古离别",
        "author": "僧贯休",
        "content": "离恨如旨酒，古今饮皆醉。\n只恐长江水，尽是儿女泪。\n伊余非此辈，送人空把臂。\n他日再相逢，清风动天地。",
        "dynasty": "唐",
        "collection_info": null
    },
    {
        "title": "杂曲歌辞 古离别",
        "author": "韦庄",
        "content": "晴烟漠漠柳毵毵，不那离情酒半酣。\n更把马鞭云外指，断肠春色在江南。",
        "dynasty": "唐",
        "collection_info": null
    },
    {
        "title": "杂曲歌辞 生别离",
        "author": "孟云卿",
        "content": "结髮生别离，相思復相保。\n何知日已久，五变庭中草。\n眇眇天海途，悠悠吴江岛。\n但恐不出门，出门无远道。\n远道行既难，家贫衣服单。\n严风吹积雪，晨起鼻何酸。\n人生各有恋，岂不怀所安。\n分明天上日，生死誓同欢。",
        "dynasty": "唐",
        "collection_info": null
    },
    {
        "title": "杂曲歌辞 生别离",
        "author": "白居易",
        "content": "食蘗不易食梅难，蘗能苦兮梅能酸。\n未如生别之为难，苦在心兮酸在肝。\n晨鸡载鸣残月没，征马重嘶行人出。\n迴看骨肉哭一声，梅酸蘗苦甘如蜜。\n黄河水白黄云秋，行人河边相对愁。\n天寒野旷何处宿？棠梨叶战风飕飕。\n生离别，生离别，忧从中来无断绝。\n忧积心劳血气衰，未年三十生白髮。",
        "dynasty": "唐",
        "collection_info": null
    },
    {
        "title": "杂曲歌辞 远别离",
        "author": "李白",
        "content": "远别离，古有皇英之二女，乃在洞庭之南，潇湘之浦。\n海水直下万里深，谁人不言此离苦。\n日惨惨兮云冥冥，猩猩啼烟兮鬼啸雨。\n我纵言之将何补，皇穹窃恐不照余之忠诚。\n雷冯冯兮欲吼怒，尧舜当之亦禅禹。\n君失臣兮龙为鱼，权归臣兮鼠变虎。\n或云尧幽囚，舜野死，九疑联绵皆相似，重瞳孤坟竟何是。\n帝子泣兮绿云间，随风波兮去无还。\n恸哭兮远望，见苍梧之深山。\n苍梧山崩湘水绝，竹上之泪乃可灭。",
        "dynasty": "唐",
        "collection_info": null
    },
    {
        "title": "杂曲歌辞 远别离",
        "author": "张籍",
        "content": "莲叶团团杏花拆，长江鲤鱼鳍鬣赤。\n念君少年弃亲戚，千里万里独为客。\n谁言远别心不易，天星坠地能为石。\n几时断得城南陌，勿使居人有行役。",
        "dynasty": "唐",
        "collection_info": null
    },
    {
        "title": "杂曲歌辞 远别离二首 一",
        "author": "令狐楚",
        "content": "杨柳黄金穗，梧桐碧玉枝。\n春来消息断，早晚是归时。",
        "dynasty": "唐",
        "collection_info": null
    },
    {
        "title": "杂曲歌辞 远别离二首 二",
        "author": "令狐楚",
        "content": "玳织鸳鸯履，金装翡翠簪。\n畏人相问着，不拟到城南。",
        "dynasty": "唐",
        "collection_info": null
    },
    {
        "title": "杂曲歌辞 久别离",
        "author": "李白",
        "content": "别来几春未还家，玉窗五见樱桃花。\n况有锦字书，开缄使人嗟。\n至此肠断彼心绝，云鬟绿鬓罢揽结。\n愁如迴飙乱白雪，去年寄书报阳台。\n今年寄书重相催，胡为东风为我吹行云。\n使西来，待来竟不来，落花寂寂委青苔。",
        "dynasty": "唐",
        "collection_info": null
    },
    {
        "title": "杂曲歌辞 新别离",
        "author": "戴叔伦",
        "content": "手把杏花枝，未曾经别离。\n黄昏掩闺后，寂寞自心知。",
        "dynasty": "唐",
        "collection_info": null
    },
    {
        "title": "杂曲歌辞 今别离",
        "author": "崔国辅",
        "content": "送别未能旋，相望连水口。\n船行欲映洲，几度急摇手。",
        "dynasty": "唐",
        "collection_info": null
    },
    {
        "title": "杂曲歌辞 暗别离",
        "author": "刘氏瑶",
        "content": "槐花结子桐叶焦，单飞越鸟嗁青霄。\n翠轩辗云轻遥遥，燕脂泪迸红线条。\n瑶草歇芳心耿耿，玉佩无声画屏冷。\n朱弦暗断不见人，风动花枝月中影。\n青鸾脉脉西飞去，海阔天高不知处。",
        "dynasty": "唐",
        "collection_info": null
    },
    {
        "title": "杂曲歌辞 潜别离",
        "author": "白居易",
        "content": "不得哭，潜别离，不得语，暗相思，两心之外无人知。\n深笼夜[锁]独栖鸟，利劒[春]断连理枝。\n河水虽浊有清日，乌头虽黑有白时。\n惟有潜离与暗别，彼此甘心无后期。",
        "dynasty": "唐",
        "collection_info": null
    },
    {
        "title": "杂曲歌辞 别离曲",
        "author": "张籍",
        "content": "行人结束出门去，马蹏几时踏门路。\n忆昔君初纳綵时，不言身属辽阳戍。\n早知今日当别离，成君家计良为谁。\n男儿生身自有役，那得悞我少年时。\n不如逐君征战死，谁能独老空闺裏。",
        "dynasty": "唐",
        "collection_info": null
    },
    {
        "title": "杂曲歌辞 别离曲",
        "author": "陆龟蒙",
        "content": "丈夫非无泪，不洒离别间。\n仗劒对尊酒，耻为游子颜。\n蝮蛇一螫手，壮士疾解腕。\n所思在功名，离别何足叹。",
        "dynasty": "唐",
        "collection_info": null
    },
    {
        "title": "杂曲歌辞 西洲曲",
        "author": "温庭筠",
        "content": "悠悠復悠悠，昨日下西洲。\n西洲风色好，遥见武昌楼。\n武昌何郁郁，侬家定无匹。\n小妇被流黄，登楼抚瑶瑟。\n朱弦繁復轻，素手直凄清。\n一弹三四解，掩抑似含情。\n南楼登且望，西江广復平。\n艇子摇两桨，催过石头城。\n门前乌臼树，惨澹天将曙。\n鵾鵊飞復还，郎随早帆去。\n迴头语同伴，定復负情侬。\n去帆不安幅，作抵使西风。\n他日相寻索，莫作西洲客。\n西洲人不归，春草年年碧。",
        "dynasty": "唐",
        "collection_info": null
    },
    {
        "title": "杂曲歌辞 荆州乐",
        "author": "李白",
        "content": "白帝城边足风波，瞿塘五月谁敢过。\n荆州麦熟茧成蛾，缫丝忆君头绪多，拨谷飞鸣奈妾何。",
        "dynasty": "唐",
        "collection_info": null
    },
    {
        "title": "杂曲歌辞 荆州乐二首 一",
        "author": "刘禹锡",
        "content": "渚宫杨柳暗，麦城朝雉飞。\n可怜踏青伴，乘暖着轻衣。",
        "dynasty": "唐",
        "collection_info": null
    },
    {
        "title": "杂曲歌辞 荆州乐二首 二",
        "author": "刘禹锡",
        "content": "今日好南风，商旅相催发。\n沙头樯竿上，始见春江阔。",
        "dynasty": "唐",
        "collection_info": null
    },
    {
        "title": "杂曲歌辞 荆州泊",
        "author": "李端",
        "content": "南楼西下时，月裏闻来棹。\n桂水舳舻回，荆州津济闹。\n移帷望星汉，引带思容貌。\n今夜一江人，惟应妾身觉。",
        "dynasty": "唐",
        "collection_info": null
    },
    {
        "title": "杂曲歌辞 纪南歌",
        "author": "刘禹锡",
        "content": "风烟纪南城，尘土荆门路。\n天寒猎兽者，走上樊姬墓。",
        "dynasty": "唐",
        "collection_info": null
    },
    {
        "title": "杂曲歌辞 宜城歌",
        "author": "刘禹锡",
        "content": "野水遶空城，行尘起孤驿。\n花台侧生树，石碣阳镌头。\n靡靡度行人，温风吹宿麦。",
        "dynasty": "唐",
        "collection_info": null
    },
    {
        "title": "杂曲歌辞 长干曲四首 一",
        "author": "崔颢",
        "content": "君家定何处？妾住在横塘。\n停舟暂借问，或恐是同乡。",
        "dynasty": "唐",
        "collection_info": null
    },
    {
        "title": "杂曲歌辞 长干曲四首 二",
        "author": "崔颢",
        "content": "家临九江水，去来九江侧。\n同是长干人，生小不相识。",
        "dynasty": "唐",
        "collection_info": null
    },
    {
        "title": "杂曲歌辞 长干曲四首 三",
        "author": "崔颢",
        "content": "下渚多风浪，莲舟渐觉稀。\n那能不相待，独自逆潮归。",
        "dynasty": "唐",
        "collection_info": null
    },
    {
        "title": "杂曲歌辞 长干曲四首 四",
        "author": "崔颢",
        "content": "三江潮水急，五湖风浪涌。\n由来花性轻，莫畏莲舟重。",
        "dynasty": "唐",
        "collection_info": null
    },
    {
        "title": "杂曲歌辞 长干行二首 一",
        "author": "李白",
        "content": "妾髮初覆额，折花门前剧。\n郎骑竹马来，遶床弄青梅。\n同居长干里，两小无嫌猜。\n十四为君妇，羞颜尚不开。\n低头向暗壁，千唤不一迴。\n十五始展眉，愿同尘与灰。\n常存抱柱信，岂上望夫台。\n十六君远行，瞿塘滟预堆。\n五月不可触，猨鸣天上哀。\n门前迟行迹，一一生绿苔。\n苔深不能扫，落叶秋风早。\n八月蝴蝶来，双飞西园草。\n感此伤妾心，坐愁红颜老。\n早晚下三巴，预将书报家。\n相迎不道远，直至长风沙。",
        "dynasty": "唐",
        "collection_info": null
    },
    {
        "title": "杂曲歌辞 长干行二首 二",
        "author": "李白",
        "content": "忆妾深闺裏，烟尘不曾识。\n嫁与长干人，沙头候风色。\n五月南风兴，思君在巴陵。\n八月西风起，想君发扬子。\n去来悲如何，见少别离多。\n湘潭几日到，妾梦越风波。\n昨夜狂风度，吹折江头树。\n淼淼暗无边，行人在何处？\n北客真王公，朱衣满江中。\n日暮来投宿，数朝不肎东。\n好乘浮云骢，佳期兰渚东。\n鸳鸯绿浦上，翡翠锦屏中。\n自怜十五余，颜色桃李红。\n那作商人妇，愁水復愁风。",
        "dynasty": "唐",
        "collection_info": null
    },
    {
        "title": "杂曲歌辞 长干行",
        "author": "张潮",
        "content": "壻贫如珠玉，壻富如埃尘。\n贫时不忘旧，富贵多宠新。\n妾本富家女，与君为偶匹。\n惠好一何深，中门不曾出。\n妾有绣衣裳，葳蕤金缕光。\n念君贫且贱，易此从远方。\n远方三千里，发去悔不已。\n日暮情更来，空望去时水。\n孟夏麦始秀，江上多南风。\n商贾归欲尽，君今尚巴东。\n巴东有巫山，窈窕神女颜。\n常恐游此山，果然不知还。",
        "dynasty": "唐",
        "collection_info": null
    },
    {
        "title": "杂曲歌辞 小长干曲",
        "author": "崔国辅",
        "content": "月暗送湖风，相寻路不通。\n菱歌唱不辍，知在此塘中。",
        "dynasty": "唐",
        "collection_info": null
    },
    {
        "title": "杂曲歌辞 杞梁妻",
        "author": "僧贯休",
        "content": "秦之无道兮四海枯，筑长城兮遮北胡。\n筑人筑土一万里，杞梁贞妇嗁呜呜。\n上无父兮中无夫，下无子兮孤復孤。\n一号城崩塞色苦，再号杞梁骨出土。\n疲魂饥魄相逐归，陌上少年莫相非。",
        "dynasty": "唐",
        "collection_info": null
    },
    {
        "title": "杂曲歌辞 卢女曲",
        "author": "崔颢",
        "content": "二月春来半，宫中日渐长。\n柳垂金屋暖，花覆玉楼香。\n拂匣先临镜，调笙更炙簧。\n还将卢女曲，夜夜奉君王。",
        "dynasty": "唐",
        "collection_info": null
    },
    {
        "title": "杂曲歌辞 卢姬篇",
        "author": "崔颢",
        "content": "卢姬小小魏王家，绿鬓红唇桃李花。\n魏王绮楼十二重，水精帘箔绣芙蓉。\n白玉阑干金作柱，楼上朝朝学歌舞。\n前堂后堂罗袖人，南窗北窗花发春。\n翠幌珠帘鬬弦管，一奏一弹云欲断。\n君王日晚下朝归，鸣环佩玉生光辉。\n人生今日得骄贵，谁道卢姬身细微。",
        "dynasty": "唐",
        "collection_info": null
    },
    {
        "title": "杂曲歌辞 邯郸才人嫁为厮养卒妇",
        "author": "李白",
        "content": "妾本丛台女，扬蛾入丹阙。\n自倚颜如花，宁知有凋歇。\n一辞玉阶下，去若朝云没。\n每忆邯郸城，深宫梦秋月。\n君王不可见，惆怅至明发。",
        "dynasty": "唐",
        "collection_info": null
    },
    {
        "title": "杂曲歌辞 杨白花",
        "author": "柳宗元",
        "content": "杨白花，风吹度江水。\n坐令宫树无颜色，摇荡春光千万里。\n茫茫晓日下长秋，哀歌未断城鵶起。",
        "dynasty": "唐",
        "collection_info": null
    },
    {
        "title": "杂曲歌辞 茱萸女",
        "author": "万楚",
        "content": "山阴柳家女，九日采茱萸。\n復得东邻伴，双为陌上姝。\n插花向高髻，结子置长裾。\n作性恆迟缓，非关诧丈夫。\n平明折林树，日入反城隅。\n侠客邀罗袖，行人挑短书。\n蛾眉自有主，年少莫踟蹰。",
        "dynasty": "唐",
        "collection_info": null
    },
    {
        "title": "杂曲歌辞 于阗采花",
        "author": "李白",
        "content": "于阗采花人，自言花相似。\n明妃一朝西入胡，胡中美女多羞死。\n乃知汉地多名姝，胡中无花可方比。\n丹青能令丑者妍，无盐翻在深宫裏。\n自古妬蛾眉，胡沙埋皓齿。",
        "dynasty": "唐",
        "collection_info": null
    },
    {
        "title": "杂曲歌辞 秦女卷衣",
        "author": "李白",
        "content": "天子居未央，妾侍卷衣裳。\n顾无紫宫宠，敢拂黄金床。\n水至亦不去，熊来尚可当。\n微身奉日月，飘若萤火光。\n愿君采葑菲，无以下体妨。",
        "dynasty": "唐",
        "collection_info": null
    },
    {
        "title": "杂曲歌辞 爱妾换马 一",
        "author": "张祜",
        "content": "一面妖桃千里蹏，娇姿骏背价应齐。\n乍牵玉勒辞金栈，催整花钿出绣闺。\n去日岂无霑袂泣，归时还有顿衔嘶。\n婵娟躞蹀春风裏，挥手摇鞭杨柳堤。",
        "dynasty": "唐",
        "collection_info": null
    },
    {
        "title": "杂曲歌辞 爱妾换马 二",
        "author": "张祜",
        "content": "绮阁香销华厩空，忍将行雨换追风。\n休怜柳叶双眉翠，却爱桃花两耳红。\n侍宴永辞春色裏，趁朝休立漏声中。\n恩劳未尽情先尽，暗泣嘶风两意同。",
        "dynasty": "唐",
        "collection_info": null
    },
    {
        "title": "杂曲歌辞 枯鱼过河泣",
        "author": "李白",
        "content": "白龙改常服，偶被豫且制。\n谁使尔为鱼，徒劳诉天帝。\n作书报鲸鲵，勿恃风涛势。\n涛落归泥沙，翻遭蝼蚁噬。\n万乘慎出入，柏人以为诫。",
        "dynasty": "唐",
        "collection_info": null
    },
    {
        "title": "杂曲歌辞 饮酒乐",
        "author": "聂夷中",
        "content": "日月似有事，一夜行一周。\n草木犹须老，人生得无愁。\n一饮解百结，再饮破百忧。\n白髮欺贫贱，不入醉人头。\n我愿东海水，尽向杯中流。\n安得阮步兵，同入醉乡游。",
        "dynasty": "唐",
        "collection_info": null
    },
    {
        "title": "杂曲歌辞 王孙游",
        "author": "崔国辅",
        "content": "自与王孙别，频看黄鸟飞。\n应由春草误，着处不成归。",
        "dynasty": "唐",
        "collection_info": null
    },
    {
        "title": "杂曲歌辞 发白马",
        "author": "李白",
        "content": "将军发白马，旌节渡黄河。\n箫鼓聒川岳，沧溟涌洪波。\n武安有振瓦，易水无寒歌。\n铁骑若雪山，饮流涸滹沱。\n扬兵猎月窟，转战畧朝那。\n倚剑登燕然，边峰列嵯峨。\n萧条万里外，耕作五原多。\n一扫清大漠，包虎戢金戈。",
        "dynasty": "唐",
        "collection_info": null
    },
    {
        "title": "杂曲歌辞 结韈子",
        "author": "李白",
        "content": "燕南壮士吴门豪，筑中置铅鱼隐刀。\n感君恩重许君命，泰山一掷轻鸿毛。",
        "dynasty": "唐",
        "collection_info": null
    },
    {
        "title": "杂曲歌辞 沐浴子",
        "author": "李白",
        "content": "沐芳莫弹冠，浴兰莫振衣。\n处世忌太洁，志人贵藏辉。\n沧浪有钓叟，吾与尔同归。",
        "dynasty": "唐",
        "collection_info": null
    },
    {
        "title": "杂曲歌辞 三台二首 一",
        "author": "韦应物",
        "content": "一年一年老去，明日后日花开。\n未报长安平定，万国岂得衔杯。",
        "dynasty": "唐",
        "collection_info": null
    },
    {
        "title": "杂曲歌辞 三台二首 二",
        "author": "韦应物",
        "content": "冰泮寒塘始绿，雨余百草皆生。\n朝来门閤无事，晚下高斋有情。",
        "dynasty": "唐",
        "collection_info": null
    },
    {
        "title": "杂曲歌辞 上皇三台",
        "author": "韦应物",
        "content": "不寐倦长更，披衣出户行。\n月寒秋竹冷，风切夜窗声。",
        "dynasty": "唐",
        "collection_info": null
    },
    {
        "title": "杂曲歌辞 突厥三台",
        "author": "韦应物",
        "content": "鴈门山上鴈初飞，马邑阑中马正肥。\n日旰山西逢驿使，殷勤南北送征衣。",
        "dynasty": "唐",
        "collection_info": null
    },
    {
        "title": "杂曲歌辞 宫中三台二首 一",
        "author": "王建",
        "content": "鱼藻池边射鸭，芙蓉园裏看花。\n日色柘袍相似，不着红鸾扇遮。",
        "dynasty": "唐",
        "collection_info": null
    },
    {
        "title": "杂曲歌辞 宫中三台二首 二",
        "author": "王建",
        "content": "池北池南草绿，殿前殿后花红。\n天子千年万岁，未央明月清风。",
        "dynasty": "唐",
        "collection_info": null
    },
    {
        "title": "杂曲歌辞 江南三台四首 一",
        "author": "王建",
        "content": "扬州桥边小妇，长干市裏商人。\n三年不得消息，各自拜鬼求神。",
        "dynasty": "唐",
        "collection_info": null
    },
    {
        "title": "杂曲歌辞 江南三台四首 二",
        "author": "王建",
        "content": "青草湖边草色，飞猨岭上猨声。\n万里三湘客到，有风有雨人行。",
        "dynasty": "唐",
        "collection_info": null
    },
    {
        "title": "杂曲歌辞 江南三台四首 三",
        "author": "王建",
        "content": "树头花落花开，道上人去人来。\n朝愁暮愁即老，百年几度三台。",
        "dynasty": "唐",
        "collection_info": null
    },
    {
        "title": "杂曲歌辞 江南三台四首 四",
        "author": "王建",
        "content": "闻身彊健且为，头白齿落难追。\n准拟百年千岁，能得几许多时。",
        "dynasty": "唐",
        "collection_info": null
    },
    {
        "title": "杂曲歌辞 筑城曲",
        "author": "张籍",
        "content": "筑城去，千人万人齐抱杵。\n重重土坚试行锥，军吏执鞭催作迟。\n来时一年深碛裏，着尽短衣渴无水。\n力尽不得抛杵声，杵声未定人皆死。\n家家养男当门户，今日作君城下土。",
        "dynasty": "唐",
        "collection_info": null
    },
    {
        "title": "杂曲歌辞 筑城曲五解",
        "author": "元稹",
        "content": "年年塞下丁，长作出塞兵。\n自从冒顿彊，官筑遮虏城。\n筑城须努力，城高遮得贼。\n但恐贼路多，有城遮不得。\n丁口传父口，莫问城坚不。\n平城被虏围，汉斸城墙走。\n因兹虏请和，虏往骑来多。\n半疑兼半信，筑城犹嵯峨。\n筑城安敢烦，愿听丁一言。\n请筑鸿胪寺，兼愁虏出关。",
        "dynasty": "唐",
        "collection_info": null
    },
    {
        "title": "杂曲歌辞 筑城曲",
        "author": "陆龟蒙",
        "content": "城上一掊土，手中千万杵。\n筑城畏不坚，坚城在何处？\n莫叹筑城劳，将军要却敌。\n城高功亦高，尔命何处惜。",
        "dynasty": "唐",
        "collection_info": null
    },
    {
        "title": "杂曲歌辞 湖阴曲",
        "author": "温庭筠",
        "content": "祖龙黄须珊瑚鞭，铁骢金面青连钱。\n虎髯拔劒欲成梦，日压贼营如血鲜。\n海旗风急惊眠起，甲重光摇照湖水。\n苍黄追骑尘外归，森索妖星阵前死。\n五陵愁碧春萋萋，灞川玉马空中嘶。\n羽书如电入青琐，雪腕如搥催画鞞。\n白虬天子金煌铓，高临帝座迴龙章。\n吴波不动楚山晚，花压阑干春昼长。",
        "dynasty": "唐",
        "collection_info": null
    },
    {
        "title": "杂曲歌辞 无愁果有愁曲",
        "author": "李商隐",
        "content": "东有青龙西白虎，中含福皇包世度。\n玉壶渭水笑清潭，凿天不到牵牛处。\n骐驎踏云天马狞，牛山撼碎珊瑚声。\n秋娥点滴不成泪，十二玉楼无故钉。\n推烟唾月抛千里，十番红桐一行死。\n白杨别屋鬼迷人，空留暗记如蚕纸。\n日暮向风牵短丝，血凝血散今谁是。",
        "dynasty": "唐",
        "collection_info": null
    },
    {
        "title": "杂曲歌辞 起夜来",
        "author": "施肩吾",
        "content": "香销连理带，尘覆合欢杯。\n懒卧相思枕，愁吟起夜来。",
        "dynasty": "唐",
        "collection_info": null
    },
    {
        "title": "杂曲歌辞 起夜半",
        "author": "聂夷中",
        "content": "念远心如烧，不觉中夜起。\n桃花带露泛，立在月明裏。",
        "dynasty": "唐",
        "collection_info": null
    },
    {
        "title": "杂曲歌辞 独不见",
        "author": "沈佺期",
        "content": "卢家小妇郁金堂，海燕双栖玳瑁梁。\n九月寒砧催下叶，十年征戍忆辽阳。\n白狼河北音书断，丹凤城南秋夜长。\n谁知含愁独不见，使妾明月照流黄。",
        "dynasty": "唐",
        "collection_info": null
    },
    {
        "title": "杂曲歌辞 独不见",
        "author": "王训",
        "content": "日晚宜春暮，风輭上林朝。\n对酒近初节，开楼荡夜娇。\n石桥通小涧，竹路上青霄。\n持底谁见许，长愁成细腰。",
        "dynasty": "唐",
        "collection_info": null
    },
    {
        "title": "杂曲歌辞 独不见",
        "author": "杨巨源",
        "content": "东风艳阳色，柳绿花如霰。\n竞理同心鬟，争持合欢扇。\n香传贾娘手，粉离何郎面。\n最恨卷帘时，含情独不见。",
        "dynasty": "唐",
        "collection_info": null
    },
    {
        "title": "杂曲歌辞 独不见",
        "author": "李白",
        "content": "白马谁家子，黄龙边塞儿。\n天山三丈雪，岂是远行时。\n春蕙忽秋草，莎鸡鸣曲池。\n风催寒椶响，月入霜闺悲。\n忆与君别年，种桃齐蛾眉。\n桃今百余尺，花落成枯枝。\n终然独不见，流泪空自知。",
        "dynasty": "唐",
        "collection_info": null
    },
    {
        "title": "杂曲歌辞 独不见",
        "author": "戴叔伦",
        "content": "前宫路非远，旧苑春将遍。\n玉户看早梅，雕梁数归燕。\n身轻逐舞袖，香暖传歌扇。\n自知秋风词，长侍昭阳殿。\n谁信后庭人，年年独不见。",
        "dynasty": "唐",
        "collection_info": null
    },
    {
        "title": "杂曲歌辞 独不见",
        "author": "胡曾",
        "content": "玉关一自有氛埃，年少从军竟未回。\n门外尘凝张乐榭，水边香灭按歌台。\n窗残夜月人何处？帘卷春风燕復来。\n万里寂寥音信绝，寸心争忍不成灰。",
        "dynasty": "唐",
        "collection_info": null
    },
    {
        "title": "杂曲歌辞 携手曲",
        "author": "田娥",
        "content": "携手共惜芳菲节，莺啼锦花满城阙。\n行乐逶迤念容色，色衰祗恐君恩歇。\n凤笙龙管白日阴，盈亏自感青天月。",
        "dynasty": "唐",
        "collection_info": null
    },
    {
        "title": "杂曲歌辞 大垂手",
        "author": "聂夷中",
        "content": "金刀翦轻云，盘用黄金缕。\n装束赵飞燕，教来掌上舞。\n舞罢飞燕死，片片随风去。",
        "dynasty": "唐",
        "collection_info": null
    },
    {
        "title": "杂曲歌辞 夜夜曲",
        "author": "不详",
        "content": "愁人夜独伤，灭烛卧兰房。\n祗恐多情月，旋来照妾床。",
        "dynasty": "唐",
        "collection_info": null
    },
    {
        "title": "杂曲歌辞 夜夜曲",
        "author": "王偃",
        "content": "北斗星移银汉低，班姬愁思凤城西。\n青槐陌上人行绝，明月楼前乌夜啼。",
        "dynasty": "唐",
        "collection_info": null
    },
    {
        "title": "杂曲歌辞 夜夜曲",
        "author": "僧贯休",
        "content": "蟪蛄切切风骚骚，芙蓉喷香蟾蜍高。\n孤灯耿耿征妇劳，更深扑落金错刀。",
        "dynasty": "唐",
        "collection_info": null
    },
    {
        "title": "杂曲歌辞 秋夜长",
        "author": "王勃",
        "content": "秋夜长，殊未央。\n月明白露澄清光，层城绮阁遥相望。\n遥相望，川无梁。\n北风受节鴈南翔，崇兰委质时菊芳。\n鸣环曳履出长廊，为君秋夜捣衣裳。\n纤罗对凤皇，丹绮双鸳鸯。\n调砧乱杵思自伤，思自伤，征夫万里戍他乡。\n鹤关音信断，龙门道路长。\n所在天一方，寒衣徒自香。",
        "dynasty": "唐",
        "collection_info": null
    },
    {
        "title": "杂曲歌辞 秋夜长",
        "author": "张籍",
        "content": "秋天如水夜未央，天汉东西月色光。\n愁人不寐畏枕席，暗虫唧唧遶我傍。\n荒城为村无更声，起看北斗天未明。\n白露满田风褭褭，千声万声鹖鸟鸣。",
        "dynasty": "唐",
        "collection_info": null
    },
    {
        "title": "杂曲歌辞 秋夜曲二首 一",
        "author": "王建",
        "content": "天清漏长霜泊泊，兰绿收荣桂膏涸。\n高楼云鬟弄婵娟，古瑟暗断秋风弦。\n玉关遥隔万里道，金刀不翦双泪泉。\n香囊火死香气少，向帷合眼何时晓？\n城乌作营嗁野月，秦川少妇生离别。",
        "dynasty": "唐",
        "collection_info": null
    },
    {
        "title": "杂曲歌辞 秋夜曲二首 二",
        "author": "王建",
        "content": "秋灯向壁掩洞房，良人此夜直明光。\n天河悠悠漏水长，南楼北斗两相当。",
        "dynasty": "唐",
        "collection_info": null
    },
    {
        "title": "杂曲歌辞 秋夜曲",
        "author": "张仲素",
        "content": "丁丁漏水夜何长，漫漫轻云露月光。\n秋壁闇虫通夕响，寒衣未寄莫飞霜。",
        "dynasty": "唐",
        "collection_info": null
    },
    {
        "title": "杂曲歌辞 秋夜曲",
        "author": "王涯",
        "content": "桂魄初生秋露微，轻罗已薄未更衣。\n银筝夜久殷勤弄，心怯空房不忍归。",
        "dynasty": "唐",
        "collection_info": null
    },
    {
        "title": "杂曲歌辞 夜坐吟",
        "author": "李白",
        "content": "冬夜夜寒觉夜长，沈吟久坐坐北堂。\n冰合井泉月入闺，青缸凝明照悲嗁。\n青缸灭，嗁转多，掩妾泪，听君歌。\n歌有声，妾有情，情声合，两无违。\n一语不入意，从君万曲梁尘飞。",
        "dynasty": "唐",
        "collection_info": null
    },
    {
        "title": "杂曲歌辞 夜坐吟",
        "author": "李白",
        "content": "踏踏马头谁见过，眼看北斗直天河。\n西风罗幕生翠波，铅华笑妾颦青蛾。\n为君起唱长相思，帘外严霜皆倒飞。\n明星烂烂东方陲，红霞稍出东南涯，陆郎去矣乘斑骓。",
        "dynasty": "唐",
        "collection_info": null
    },
    {
        "title": "杂曲歌辞 夜寒吟",
        "author": "鲍溶",
        "content": "九衢金吾夜行行，上宫玉漏遥分明。\n霜飙乘阴扫地起，旅鸿迷雪绕枕声。\n远人归梦既不成，留家惜夜欢心发。\n罗幕画堂深皎洁，兰烟对酒客几人。\n兽火扬光二三月，细腰楚姬丝竹间。\n白纻长袖歌闲闲，岂识苦寒损朱颜。",
        "dynasty": "唐",
        "collection_info": null
    },
    {
        "title": "杂曲歌辞 定情篇",
        "author": "乔知之",
        "content": "共君结新婚，岁寒心未卜。\n相与游春园，各随情所逐。\n君念菖蒲花，妾感苦寒竹。\n菖花多艳姿，寒竹有贞叶。\n此时妾比君，君心不如妾。\n簪玉步河堤，妖韶援绿{𥫗/戢}。\n凫鴈将子游，莺燕从双栖。\n君念春光好，妾向春光嗁。\n君时不得意，妾弃还金闺。\n结言本同心，悲懽何未齐。\n怨咽前致辞，愿得中所悲。\n人间丈夫易，世路妇难为。\n始经天月照，终若流星驰。\n长信佳丽人，失意非蛾眉。\n庐江小吏妇，非关织作迟。\n本愿长相对，今已长相思。\n復有游宦子，结援从梁陈。\n燕居崇三朝，去来历九春。\n誓心妾终始，蚕桑奉所亲。\n归愿未克从，黄金赠路人。\n洁妇怀明义，从泛河之津。\n于今千万年，谁当问水滨。\n更忆倡家楼，夫壻事封侯。\n去时思灼灼，去罢心悠悠。\n不怜妾岁晏，千载陇西头。\n以兹常惕惕，百虑恆盈积。\n由来共结褵，几人同匪石。\n故岁雕梁燕，双去今来隻。\n今日玉庭梅，朝红暮成碧。\n碧荣始芬敷，黄叶已[淅]沥。\n何用念芳春，芳春有流易。\n何用重懽娱，懽娱俄戚戚。\n家本巫山阳，归去路何长。\n敍言情未尽，采菉已盈筐。\n桑榆日映物，草色盈高冈。\n下有碧流水，上有丹桂香。\n桂枝不须折，碧流清且洁。\n赠君比芳菲，受惠常不灭。\n赠君泪潺湲，相思无断绝。\n妾有秦家镜，宝匣装珠玑。\n鑑来年二八，不记易阴晖。\n妾无光寂寂，委照影依依。\n今日持为赠，相识莫相违。",
        "dynasty": "唐",
        "collection_info": null
    },
    {
        "title": "杂曲歌辞 定情乐",
        "author": "施肩吾",
        "content": "敢嗟君不怜，自是命不谐。\n着破三条裾，却还双股钗。",
        "dynasty": "唐",
        "collection_info": null
    },
    {
        "title": "杂曲歌辞 春江曲",
        "author": "郭元振",
        "content": "江水春沈沈，上有双竹林。\n竹叶坏水色，郎亦坏人心。",
        "dynasty": "唐",
        "collection_info": null
    },
    {
        "title": "杂曲歌辞 春江曲",
        "author": "张籍",
        "content": "春江无云潮水平，蒲心出水凫雏鸣。\n长干夫壻爱远行，自染春衣缝已成。\n妾身生长金陵侧，去年随夫住江北。\n春来未到父母家，舟小风多渡不得。\n欲辞舅姑先问人，私向江头祭水神。",
        "dynasty": "唐",
        "collection_info": null
    },
    {
        "title": "杂曲歌辞 春江曲",
        "author": "王涯",
        "content": "摇漾越江春，相将看白苹。\n归时不觉夜，出浦月随人。",
        "dynasty": "唐",
        "collection_info": null
    },
    {
        "title": "杂曲歌辞 春江曲二首 一",
        "author": "张仲素",
        "content": "家寄征江岸，征人几岁游。\n不知潮水信，每日到沙头。",
        "dynasty": "唐",
        "collection_info": null
    },
    {
        "title": "杂曲歌辞 春江曲二首 二",
        "author": "张仲素",
        "content": "乘晓南湖去，参差迭浪横。\n前洲在何处？雾裏鴈嘤嘤。",
        "dynasty": "唐",
        "collection_info": null
    },
    {
        "title": "杂曲歌辞 江上曲",
        "author": "李嘉佑",
        "content": "江上澹澹芙蓉花，江口蛾眉独浣纱。\n可怜应是阳台女，坐对鸬鷀娇不语。\n掩面羞看北地人，回首忽作空山雨。\n苍梧秋色不堪论，千载依依帝子魂。\n君看峯上斑斑竹，尽是湘妃泣泪痕。",
        "dynasty": "唐",
        "collection_info": null
    },
    {
        "title": "杂曲歌辞 桃花曲",
        "author": "顾况",
        "content": "魏帝宫人舞凤楼，隋家天子泛龙舟。\n君王夜醉春眠[晏]，不觉桃花逐水流。",
        "dynasty": "唐",
        "collection_info": null
    },
    {
        "title": "杂曲歌辞 树中草",
        "author": "李白",
        "content": "鸟衔野田草，误入枯桑裏。\n客土植危根，逢春犹不死。\n草木虽无情，因依尚可生。\n如何同枝叶，各自有枯荣。",
        "dynasty": "唐",
        "collection_info": null
    },
    {
        "title": "杂曲歌辞 树中草",
        "author": "张祜",
        "content": "青青树中草，託根非不危。\n草生树却死，荣枯君可知。",
        "dynasty": "唐",
        "collection_info": null
    },
    {
        "title": "杂曲歌辞 春游吟",
        "author": "李章",
        "content": "初春遍芳甸，千里霭盈瞩。\n美人摘新英，步步玩春绿。\n所思杳何处，宛在吴江曲。\n可怜不得共芳菲，日暮归来泪满衣。",
        "dynasty": "唐",
        "collection_info": null
    },
    {
        "title": "杂曲歌辞 春游乐",
        "author": "施肩吾",
        "content": "一年三百六十日，赏心那似春中物。\n草迷曲坞花满园，东家少年西家出。",
        "dynasty": "唐",
        "collection_info": null
    },
    {
        "title": "杂曲歌辞 春游乐二首 一",
        "author": "李端",
        "content": "游童苏合带，倡女蒲葵扇。\n初日映城时，相思忽相见。\n褰裳踏露草，理鬓回花面。\n薄暮不同归，留情此芳甸。",
        "dynasty": "唐",
        "collection_info": null
    },
    {
        "title": "杂曲歌辞 春游乐二首 二",
        "author": "李端",
        "content": "柘弹连钱马，银钩妥堕鬟。\n采桑春陌上，踏草夕阳间。\n意合辞先露，心诚貌却闲。\n明朝若相忆，云雨出巫山。",
        "dynasty": "唐",
        "collection_info": null
    },
    {
        "title": "杂曲歌辞 春游曲三首 一",
        "author": "张仲素",
        "content": "烟柳飞轻絮，风榆落小钱。\n蒙蒙百花裏，罗绮竞秋韆。",
        "dynasty": "唐",
        "collection_info": null
    },
    {
        "title": "杂曲歌辞 春游曲三首 二",
        "author": "张仲素",
        "content": "骋望登香阁，争高下砌台。\n林间踏青去，席上意钱来。",
        "dynasty": "唐",
        "collection_info": null
    },
    {
        "title": "杂曲歌辞 春游曲三首 三",
        "author": "张仲素",
        "content": "行乐三春节，林花百和香。\n当年重意气，先占鬬鸡场。",
        "dynasty": "唐",
        "collection_info": null
    },
    {
        "title": "杂曲歌辞 乐府二首 一",
        "author": "刘言史",
        "content": "花颔红騣一向偏，绿槐香陌欲朝天。\n仍嫌众裏娇行疾，傍镫深藏白玉鞭。",
        "dynasty": "唐",
        "collection_info": null
    },
    {
        "title": "杂曲歌辞 乐府二首 二",
        "author": "刘言史",
        "content": "喷珠团香小桂条，玉鞭兼赐霍嫖姚。\n弄影便从天禁出，碧蹏声碎五门桥。",
        "dynasty": "唐",
        "collection_info": null
    },
    {
        "title": "杂曲歌辞 乐府",
        "author": "顾况",
        "content": "暖谷春光至，宸游近甸荣。\n云随天仗转，风入御帘轻。\n翠盖浮佳气，朱楼倚太清。\n朝臣冠劒退，宫女管弦迎。\n细草承雕辇，繁花入幔城。\n文房开圣藻，武卫宿天营。\n玉醴随觞至，铜壶逐漏行。\n五星含土德，万姓彻中声。\n亲祀先崇典，躬推示劝耕。\n国风新正乐，农器近消兵。\n道德关河固，刑章日月明。\n野人同鸟兽，率舞感升平。",
        "dynasty": "唐",
        "collection_info": null
    },
    {
        "title": "杂曲歌辞 乐府",
        "author": "权德舆",
        "content": "光风澹荡百花吐，楼上朝朝学歌舞。\n身年二八壻侍中，幼妹承恩兄尚主。\n绿窗珠箔绣鸳鸯，侍婢先焚百和香。\n莺嗁日出不知曙，寂寂罗帏春梦长。",
        "dynasty": "唐",
        "collection_info": null
    },
    {
        "title": "杂曲歌辞 乐府三首 一",
        "author": "孟郊",
        "content": "莲子不可得，荷花生水中。\n犹胜道傍柳，无事荡春风。",
        "dynasty": "唐",
        "collection_info": null
    },
    {
        "title": "杂曲歌辞 乐府三首 二",
        "author": "孟郊",
        "content": "渌萍与荷叶，同时一水中。\n风吹荷叶在，渌萍西復东。",
        "dynasty": "唐",
        "collection_info": null
    },
    {
        "title": "杂曲歌辞 乐府三首 三",
        "author": "孟郊",
        "content": "莲花未开时，苦心终日卷。\n春水徒荡漾，荷花未开展。",
        "dynasty": "唐",
        "collection_info": null
    },
    {
        "title": "杂曲歌辞 乐府",
        "author": "陆长源",
        "content": "芙蓉初出水，菡萏露中花。\n风吹着枯木，无奈值空槎。",
        "dynasty": "唐",
        "collection_info": null
    },
    {
        "title": "杂曲歌辞 杂曲",
        "author": "王勃",
        "content": "智琼神女，来访文君。\n蛾眉始约，罗袖初熏。\n歌齐曲韵，舞乱行分。\n若向阳台荐枕，何啻得胜朝云。",
        "dynasty": "唐",
        "collection_info": null
    },
    {
        "title": "杂曲歌辞 古曲五首 一",
        "author": "施肩吾",
        "content": "可怜江北女，惯唱江南曲。\n摇荡木兰舟，双凫不成浴。",
        "dynasty": "唐",
        "collection_info": null
    },
    {
        "title": "杂曲歌辞 古曲五首 二",
        "author": "施肩吾",
        "content": "郎为匕上香，妾为笼上灰。\n归时虽暖热，去罢生尘埃。",
        "dynasty": "唐",
        "collection_info": null
    },
    {
        "title": "杂曲歌辞 古曲五首 三",
        "author": "施肩吾",
        "content": "夜裁鸳鸯绮，朝织蒲桃绫。\n欲试一寸心，待缝三尺冰。",
        "dynasty": "唐",
        "collection_info": null
    },
    {
        "title": "杂曲歌辞 古曲五首 四",
        "author": "施肩吾",
        "content": "怜时鱼得水，怨罢商与参。\n不如山支子，却解结同心。",
        "dynasty": "唐",
        "collection_info": null
    },
    {
        "title": "杂曲歌辞 古曲五首 五",
        "author": "施肩吾",
        "content": "红颜感暮花，白日同流水。\n思君如孤灯，一夜一心死。",
        "dynasty": "唐",
        "collection_info": null
    },
    {
        "title": "杂曲歌辞 高句丽",
        "author": "李白",
        "content": "金花折风帽，白马小迟回。\n翩翩舞广袖，似鸟海东来。",
        "dynasty": "唐",
        "collection_info": null
    },
    {
        "title": "杂曲歌辞 摩多楼子",
        "author": "李贺",
        "content": "玉塞去金人，二万四千里。\n风吹沙作云，一时渡辽水。\n天白水如练，甲丝双串断。\n行行莫苦辛，城月犹残半。\n晓气朔烟上，趢趗胡马蹏。\n行人听水别，隔陇长东西。",
        "dynasty": "唐",
        "collection_info": null
    },
    {
        "title": "杂曲歌辞 辽东行",
        "author": "王建",
        "content": "辽东万里辽水曲，古戍无城復无屋。\n黄云盖地雪作山，不惜黄金买衣服。\n战回各自收弓箭，正西回面家乡远。\n年年郡县送征人，将与辽东作丘坂。\n宁为草木乡中生，有身不向辽东行。",
        "dynasty": "唐",
        "collection_info": null
    },
    {
        "title": "杂曲歌辞 渡辽水",
        "author": "王建",
        "content": "渡辽水，此去咸阳五千里。\n来时父母知隔生，重着衣裳如送死。\n亦有白骨归咸阳，营家各与题本乡。\n身在应无回渡日，驻马相看辽水傍。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 垂柳覆金堤",
        "author": "赵嘏",
        "content": "新年垂柳色，袅袅对空闺。\n不畏芳菲好，自缘离别嗁。\n因风飘玉户，向日映金堤。\n驿使何时度？还将赠陇西。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 蘼芜叶復齐",
        "author": "赵嘏",
        "content": "提筐红叶下，度日采蘼芜。\n掬翠香盈袖，看花忆故夫。\n叶齐谁復见，风暖恨偏孤。\n一被春光累，容颜与昔殊。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 水溢芙蓉沼",
        "author": "赵嘏",
        "content": "渌沼春光后，青青草色浓。\n绮罗惊翡翠，暗粉妒芙蓉。\n云遍窗前见，荷翻镜裏逢。\n将心託流水，终日渺无从。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 花飞桃李蹊",
        "author": "赵嘏",
        "content": "远期难可託，桃李自依依。\n花径无容迹，戎裘未下机。\n随风开又落，度日扫还飞。\n欲折枝枝赠，那知归不归。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 采桑秦氏女",
        "author": "赵嘏",
        "content": "南陌采桑出，谁知妾姓秦。\n独怜倾国貌，不负早莺春。\n珠履荡花湿，龙钩折桂新。\n使君那驻马，自有侍中人。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 织锦窦家妻",
        "author": "赵嘏",
        "content": "当年谁不羡，分作窦家妻。\n锦字行行苦，罗帷日日嗁。\n岂知登陇远，祗恨下机迷。\n直候阳关使，殷勤寄海西。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 关山别荡子",
        "author": "赵嘏",
        "content": "那堪闻荡子，迢遰涉关山。\n肠为马嘶断，衣从泪滴斑。\n愁看塞上路，讵惜镜中颜。\n傥见征西鴈，应传一字还。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 风月守空闺",
        "author": "赵嘏",
        "content": "良人犹远戍，耿耿夜闺空。\n绣户流宵月，罗帷坐晓风。\n魂飞沙帐北，肠断玉关中。\n尚自无消息，锦衾那得同。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 恆敛千金笑",
        "author": "赵嘏",
        "content": "玉颜恆自敛，羞出镜台前。\n早惑阳城客，今悲华锦筵。\n从军人更远，投喜鹊空传。\n夫壻交河北，迢迢路几千。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 长垂双玉嗁",
        "author": "赵嘏",
        "content": "双双红泪堕，度日暗中嗁。\n鴈出居延北，人犹辽海西。\n向灯垂玉枕，对月洒金闺。\n不惜罗衣湿，惟愁归意迷。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 蟠龙随镜隐",
        "author": "赵嘏",
        "content": "鸾镜无由照，蛾眉岂忍看。\n不知愁髮换，空见隐龙蟠。\n那惬红颜改，偏伤白日残。\n今朝窥玉匣，双泪落阑干。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 綵凤逐帷低",
        "author": "赵嘏",
        "content": "巧绣双飞凤，朝朝伴下帷。\n春花那见照，暮色已频欺。\n欲卷思君处，将嗁裛泪时。\n何年征戍客？传语报佳期。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 惊魂同夜鹊",
        "author": "赵嘏",
        "content": "万里无人见，众情难与论。\n思君常入梦，同鹊屡惊魂。\n孤寝红罗帐，双嗁玉筯痕。\n妾心甘自保，岂復暂忘恩。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 倦寝听晨鸡",
        "author": "赵嘏",
        "content": "去去边城骑，愁眠掩夜闺。\n披衣窥落月，拭泪待鸣鸡。\n不愤连年别，那堪长夜嗁。\n功成应自恨，早晚发辽西。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 暗牖悬蛛网",
        "author": "赵嘏",
        "content": "暗中蛛网织，历乱绮窗前。\n万里终无信，一条徒自悬。\n分从珠露滴，愁见隙风牵。\n妾意何聊赖，看看剧断弦。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 空梁落燕泥",
        "author": "赵嘏",
        "content": "春至今朝燕，花时伴独嗁。\n飞斜珠箔隔，语近画梁低。\n帷卷闲窥户，床空暗落泥。\n谁能长对此，双去復双栖。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 前年过代北",
        "author": "赵嘏",
        "content": "代北几千里，前年又復经。\n燕山云自合，胡塞草应青。\n铁马喧鼙鼓，蛾眉怨锦屏。\n不知羌笛曲，掩泪若为听。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 今岁往辽西",
        "author": "赵嘏",
        "content": "万里飞书至，闻君已渡辽。\n祗谙新别苦，忘却旧时娇。\n烽戍年将老，红颜日向雕。\n胡沙兼汉苑，相望几迢迢。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 一去无还意",
        "author": "赵嘏",
        "content": "良人征绝域，一去不言还。\n百战攻胡虏，三冬阻玉关。\n萧萧边马思，猎猎戍旗闲。\n独把千重恨，连年未解颜。",
        "dynasty": "唐",
        "collection_info": null
    },
    {
        "title": "杂曲歌辞 昔昔盐 那能惜马蹏",
        "author": "赵嘏",
        "content": "云中路杳杳，江畔草萋萋。\n妾久垂珠泪，君何惜马蹏。\n边风悲晓角，营月怨春鼙。\n未道休征战，愁眉又復低。",
        "dynasty": "唐",
        "collection_info": null
    },
    {
        "title": "杂曲歌辞 水调 歌第一",
        "author": "不详",
        "content": "平沙落日大荒西，陇上明星高復低。\n孤山几处看烽火，壮士连营候鼓鼙。",
        "dynasty": "唐",
        "collection_info": null
    },
    {
        "title": "杂曲歌辞 水调 歌第二",
        "author": "不详",
        "content": "猛将关西意气多，能骑骏马弄琱戈。\n金鞍宝铰精神出，笛倚新翻水调歌。",
        "dynasty": "唐",
        "collection_info": null
    },
    {
        "title": "杂曲歌辞 水调 歌第三",
        "author": "不详",
        "content": "王孙别上绿珠轮，不羡名公乐此身。\n户外碧潭春洗马，楼前红烛夜迎人。",
        "dynasty": "唐",
        "collection_info": null
    },
    {
        "title": "杂曲歌辞 水调 歌第四",
        "author": "不详",
        "content": "陇头一叚气长秋，举目萧条总是愁。\n秖为征人多下泪，年年添作断肠流。",
        "dynasty": "唐",
        "collection_info": null
    },
    {
        "title": "杂曲歌辞 水调 歌第五",
        "author": "不详",
        "content": "双带仍分影，同心巧结香。\n不应须换彩，意欲媚浓妆。",
        "dynasty": "唐",
        "collection_info": null
    },
    {
        "title": "杂曲歌辞 水调 入破第一",
        "author": "不详",
        "content": "细草河边一鴈飞，黄龙关裏挂戎衣。\n为受明王恩宠甚，从事经年不復归。",
        "dynasty": "唐",
        "collection_info": null
    },
    {
        "title": "杂曲歌辞 水调 入破第二",
        "author": "不详",
        "content": "锦城丝管日纷纷，半入江风半入云。\n此曲只应天上去，人间能得几回闻。",
        "dynasty": "唐",
        "collection_info": null
    },
    {
        "title": "杂曲歌辞 水调 入破第三",
        "author": "不详",
        "content": "昨夜遥欢出建章，今朝缀赏度昭阳。\n传声莫闭黄金屋，为报先开白玉堂。",
        "dynasty": "唐",
        "collection_info": null
    },
    {
        "title": "杂曲歌辞 水调 入破第四",
        "author": "不详",
        "content": "日晚笳声咽戍楼，陇云漫漫水东流。\n行人万里向西去，满目关山空恨愁。",
        "dynasty": "唐",
        "collection_info": null
    },
    {
        "title": "杂曲歌辞 水调 入破第五",
        "author": "不详",
        "content": "千年一遇圣明朝，愿对君王舞细腰。\n乍可当熊任生死，谁能伴凤上云霄。",
        "dynasty": "唐",
        "collection_info": null
    },
    {
        "title": "杂曲歌辞 水调 入破第六彻",
        "author": "不详",
        "content": "闺烛无人影，罗屏有梦魂。\n近来音耗绝，终日望君门。",
        "dynasty": "唐",
        "collection_info": null
    },
    {
        "title": "杂曲歌辞 水调",
        "author": "吴融",
        "content": "凿河千里走黄沙，浮殿西来动日华。\n可道新声是亡国，且贪惆怅后庭花。",
        "dynasty": "唐",
        "collection_info": null
    },
    {
        "title": "杂曲歌辞 堂堂 一",
        "author": "李义府",
        "content": "镂月成歌扇，裁云作舞衣。\n自怜回雪影，好取洛川归。",
        "dynasty": "唐",
        "collection_info": null
    },
    {
        "title": "杂曲歌辞 堂堂 二",
        "author": "李义府",
        "content": "懒正鸳鸯被，羞褰玳瑁床。\n春风别有意，密处也寻香。",
        "dynasty": "唐",
        "collection_info": null
    },
    {
        "title": "杂曲歌辞 堂堂",
        "author": "李贺",
        "content": "堂堂復堂堂，红脱梅灰香。\n十年粉蠹生画梁，饥虫不食推碎黄。\n蕙花已老桃叶长，禁院悬帘隔御光。\n华清源中礜石汤，裴回百凤随君王。",
        "dynasty": "唐",
        "collection_info": null
    },
    {
        "title": "杂曲歌辞 凉州 歌第一",
        "author": "不详",
        "content": "汉家宫裏柳如丝，上苑桃花连碧池。\n圣寿已传千岁酒，天文更赏百僚诗。",
        "dynasty": "唐",
        "collection_info": null
    },
    {
        "title": "杂曲歌辞 凉州 歌第二",
        "author": "不详",
        "content": "朔风吹叶鴈门秋，万里烟尘昏戍楼。\n征马长思青海北，胡笳夜听陇山头。",
        "dynasty": "唐",
        "collection_info": null
    },
    {
        "title": "杂曲歌辞 凉州 歌第三",
        "author": "不详",
        "content": "开箧泪霑襦，见君前日书。\n夜台空寂寞，犹见紫云车。",
        "dynasty": "唐",
        "collection_info": null
    },
    {
        "title": "杂曲歌辞 凉州 排遍第一",
        "author": "不详",
        "content": "三秋陌上早霜飞，羽猎平田浅草齐。\n锦背苍鹰初出按，五花骢马餵来肥。",
        "dynasty": "唐",
        "collection_info": null
    },
    {
        "title": "杂曲歌辞 凉州 排遍第二",
        "author": "不详",
        "content": "鸳鸯殿裏笙歌起，翡翠楼前出舞人。\n唤上紫微三五夕，圣明方寿一千春。",
        "dynasty": "唐",
        "collection_info": null
    },
    {
        "title": "杂曲歌辞 凉州词",
        "author": "耿[湋]",
        "content": "国使翩翩随斾旌，陇西岐路足荒城。\n毡裘牧马胡雏小，日暮蕃歌三两声。",
        "dynasty": "唐",
        "collection_info": null
    },
    {
        "title": "杂曲歌辞 凉州词 一",
        "author": "张籍",
        "content": "边城暮雨鴈飞低，芦笋初生渐欲齐。\n无数铃声遥过碛，应驮白练到安西。",
        "dynasty": "唐",
        "collection_info": null
    },
    {
        "title": "杂曲歌辞 凉州词 二",
        "author": "张籍",
        "content": "古镇城门白碛开，胡兵往往傍沙堆。\n巡边使客行应早，每待平安火到来。",
        "dynasty": "唐",
        "collection_info": null
    },
    {
        "title": "杂曲歌辞 凉州词 三",
        "author": "张籍",
        "content": "凤林关裏水东流，白草黄榆六十秋。\n边将皆承主恩泽，无人解道取凉州。",
        "dynasty": "唐",
        "collection_info": null
    },
    {
        "title": "杂曲歌辞 凉州词",
        "author": "薛逢",
        "content": "昨夜蕃兵报国讐，沙州都护破凉州。\n黄河九曲今归汉，塞外纵横战血流。",
        "dynasty": "唐",
        "collection_info": null
    },
    {
        "title": "杂曲歌辞 太和 第一",
        "author": "不详",
        "content": "国门卿相旧山庄，圣主移来宴绿芳。\n帘外辗为车马路，花间踏出舞人场。",
        "dynasty": "唐",
        "collection_info": null
    },
    {
        "title": "杂曲歌辞 太和 第二",
        "author": "不详",
        "content": "国鸟尚含天乐转，寒风犹带御衣香。\n为报碧潭明月夜，会须留赏待君王。",
        "dynasty": "唐",
        "collection_info": null
    },
    {
        "title": "杂曲歌辞 太和 第三",
        "author": "不详",
        "content": "庭前鹊遶相思树，井上莺歌争刺桐。\n含情少妇悲春草，多是良人学转蓬。",
        "dynasty": "唐",
        "collection_info": null
    },
    {
        "title": "杂曲歌辞 太和 第四",
        "author": "不详",
        "content": "塞北江南共一家，何须泪落怨黄沙。\n春酒半酣千日醉，庭前还有落梅花。",
        "dynasty": "唐",
        "collection_info": null
    },
    {
        "title": "杂曲歌辞 太和 第五彻",
        "author": "不详",
        "content": "我皇膺运太平年，四海朝宗会百川。\n自古几多明圣主，不如今帝胜尧天。",
        "dynasty": "唐",
        "collection_info": null
    },
    {
        "title": "杂曲歌辞 伊州 歌第一",
        "author": "盖嘉运",
        "content": "秋风明月独离居，荡子从戎十载余。\n征人去日殷勤属，归鴈来时数寄书。",
        "dynasty": "唐",
        "collection_info": null
    },
    {
        "title": "杂曲歌辞 伊州 歌第二",
        "author": "盖嘉运",
        "content": "彤闱晓闢万鞍迴，玉辂春游薄晚开。\n渭北清光摇草树，州南嘉景入楼台。",
        "dynasty": "唐",
        "collection_info": null
    },
    {
        "title": "郑国夫人挽歌词",
        "author": "赵良器",
        "content": "淑德延公胄，宜家接帝姻。\n桂宫男掌仆，兰殿女昇嫔。\n恩泽昭前命，盈虚变此辰。\n万年今已矣，彤管列何人。",
        "dynasty": "唐",
        "collection_info": null
    },
    {
        "title": "郡中客舍",
        "author": "黄麟",
        "content": "虫响乱啾啾，更人正数筹。\n魂归洞庭夜，霜卧洛阳秋。\n微月有时隐，长河到晓流。\n起来还嘱雁，乡信在吴洲。",
        "dynasty": "唐",
        "collection_info": null
    },
    {
        "title": "途中口号",
        "author": "郭向",
        "content": "抱玉三朝楚，怀书十上秦。\n年年洛阳陌，花鸟弄归人。",
        "dynasty": "唐",
        "collection_info": null
    },
    {
        "title": "题李将军山亭",
        "author": "郭良",
        "content": "凤辖将军位，龙门司隶家。\n衣冠为隐逸，山水作繁华。\n径出重林草，池摇两岸花。\n谁知贵公第，亭院有烟霞。",
        "dynasty": "唐",
        "collection_info": null
    },
    {
        "title": "早行",
        "author": "郭良",
        "content": "早行星尚在，数里未天明。\n不辨云林色，空闻风水声。\n月从山上落，河入斗间横。\n渐至重门外，依稀见洛城。",
        "dynasty": "唐",
        "collection_info": null
    },
    {
        "title": "过故人旧宅",
        "author": "王乔",
        "content": "故人轩骑罢归来，旧宅园林闲不开。\n唯余挟瑟楼中妇，哭向平生歌舞台。",
        "dynasty": "唐",
        "collection_info": null
    },
    {
        "title": "关山月",
        "author": "徐九皋",
        "content": "玉塞抵长城，金徽暎高阙。\n遥心万余里，直望三边月。\n霜静影逾悬，露晞光渐没。\n思君不可见，空叹将焉歇。",
        "dynasty": "唐",
        "collection_info": null
    },
    {
        "title": "战城南",
        "author": "徐九皋",
        "content": "塞北狂胡旅，城南敌汉围。\n巉岩一鼓气，拔利五兵威。\n虏骑瞻山哭，王师拓地飞。\n不应须宠战，当遂勒金徽。",
        "dynasty": "唐",
        "collection_info": null
    },
    {
        "title": "咏史",
        "author": "徐九皋",
        "content": "亡国秦韩代，荣身刘项年。\n金槌击政后，玉斗碎增前。\n圣主称三杰，明离保四贤。\n已申黄石祭，方慕赤松仙。",
        "dynasty": "唐",
        "collection_info": null
    },
    {
        "title": "途中览镜",
        "author": "徐九皋",
        "content": "四海游长倦，百年愁半侵。\n赖窥明镜裏，时见丈夫心。",
        "dynasty": "唐",
        "collection_info": null
    },
    {
        "title": "送部四镇人往单于别知故",
        "author": "徐九皋",
        "content": "天下今无事，云中独未宁。\n忝驱更戍卒，方远送边庭。\n马饮长城水，军占太白星。\n国恩行可报，何必守经营。",
        "dynasty": "唐",
        "collection_info": null
    },
    {
        "title": "松滋江北阻风",
        "author": "阎宽",
        "content": "江风久未歇，山雨復相仍。\n巨浪天涯起，余寒川上凝。\n忧人劳夕惕，乡事惫晨兴。\n远听知音骇，诚哉不可陵。",
        "dynasty": "唐",
        "collection_info": null
    },
    {
        "title": "晓入宜都渚",
        "author": "阎宽",
        "content": "问俗周楚甸，川行眇江浔。\n兴随晓光发，道会春言深。\n回眺佳气象，远怀得山林。\n伫应舟楫用，曷务归闲心。",
        "dynasty": "唐",
        "collection_info": null
    },
    {
        "title": "古意",
        "author": "阎宽",
        "content": "庭树发华滋，瑶草復葳蕤。\n好鸟飞相从，愁人深此时。\n天中有灵匹，日夕嚬蛾眉。\n愿逐飘风花，千里入遥帷。\n心逝爱不见，空歌悲莫悲。",
        "dynasty": "唐",
        "collection_info": null
    },
    {
        "title": "春宵览月",
        "author": "阎宽",
        "content": "月生东荒外，天云收夕阴。\n爱见澄清景，象吾虚白心。\n耳目静无譁，神超道性深。\n乘兴得至乐，寓言因永吟。",
        "dynasty": "唐",
        "collection_info": null
    },
    {
        "title": "秋怀",
        "author": "阎宽",
        "content": "下帷长日尽，虚馆早凉生。\n芳草犹未荐，如何蜻蛚鸣。\n秋风已振衣，客去何时归。\n为问当途者，宁知心有违。",
        "dynasty": "唐",
        "collection_info": null
    },
    {
        "title": "和中书侍郎院壁画云",
        "author": "李收",
        "content": "粉壁画云成，如能上太清。\n影从霄汉发，光照掖垣明。\n暎篠多幽趣，临轩得野情。\n独思作霖雨，流润及生灵。",
        "dynasty": "唐",
        "collection_info": null
    },
    {
        "title": "幽情",
        "author": "李收",
        "content": "幽人惜春暮，潭上折芳草。\n佳期何时还，欲寄千里道。",
        "dynasty": "唐",
        "collection_info": null
    },
    {
        "title": "怀鲁",
        "author": "程弥纶",
        "content": "曲阜国，尼丘山。\n周公邈难问，夫子犹启关。\n履风雩兮若见，游夏兴兮鲁颜。\n天孙天孙，何为今兮学且难，负星明而东游闲闲。",
        "dynasty": "唐",
        "collection_info": null
    },
    {
        "title": "燕歌行",
        "author": "屈同仙",
        "content": "君不见渔阳八月塞草腓，征人相对併思归。\n云和朔气连天黑，蓬杂惊沙散野飞。\n是时天地阴埃遍，瀚海龙城皆习战。\n两军鼓角暗相闻，四面旌旗看不见。\n昭君远嫁已年多，戎狄无厌不復和。\n汉兵候月秋防塞，胡骑乘冰夜渡河。\n河塞东西万余里，地与京华不相似。\n燕支山下少春晖，黄沙碛裏无流水。\n金戈玉剑十年征，红粉青楼多怨情。\n厌向殊乡久离别，秋来愁听捣衣声。",
        "dynasty": "唐",
        "collection_info": null
    },
    {
        "title": "乌江女",
        "author": "屈同仙",
        "content": "越艳谁家女，朝游江岸傍。\n青春犹未嫁，红粉旧来娼。\n锦袖盛朱橘，银钩摘紫房。\n见人羞不语，回艇入溪藏。",
        "dynasty": "唐",
        "collection_info": null
    },
    {
        "title": "昌年宫之作",
        "author": "豆卢復",
        "content": "但有离宫处，君王每不居。\n旗门芳草合，辇路小槐疎。\n殿闭山烟满，窗凝野霭虚。\n丰年多望幸，春色待銮舆。",
        "dynasty": "唐",
        "collection_info": null
    },
    {
        "title": "落第归乡留别长安主人",
        "author": "豆卢復",
        "content": "客裏愁多不记春，闻莺始叹柳条新。\n年年下第东归去，羞见长安旧主人。",
        "dynasty": "唐",
        "collection_info": null
    },
    {
        "title": "奉试咏青",
        "author": "荆冬倩",
        "content": "路闢天光远，春还月道临。\n草浓河畔色，槐结路边阴。\n未映君王史，先标胄子襟。\n经明如可拾，自有致云心。",
        "dynasty": "唐",
        "collection_info": null
    },
    {
        "title": "观汉水",
        "author": "梁洽",
        "content": "发源自嶓冢，东注经襄阳。\n一道入溟渤，别流为沧浪。\n求思咏游女，投弔悲昭王。\n水滨不可问，日暮空汤汤。",
        "dynasty": "唐",
        "collection_info": null
    },
    {
        "title": "游越溪",
        "author": "郑绍",
        "content": "溪水碧悠悠，猨声断客愁。\n渔潭逢钓楫，月浦值孤舟。\n访泊随烟火，迷途视斗牛。\n今宵越乡意，还取醉忘忧。",
        "dynasty": "唐",
        "collection_info": null
    },
    {
        "title": "登楼",
        "author": "朱斌",
        "content": "白日依山尽，黄河入海流。\n欲穷千里目，更上一层楼。",
        "dynasty": "唐",
        "collection_info": null
    },
    {
        "title": "感寓二首 一",
        "author": "梁德裕",
        "content": "彩云呈瑞质，五色发人寰。\n独作龙虎状，孤飞天地间。\n隐隐临北极，峨峨象南山。\n恨在帝乡外，不逢枝叶攀。",
        "dynasty": "唐",
        "collection_info": null
    },
    {
        "title": "感寓二首 二",
        "author": "梁德裕",
        "content": "幽涧生蕙若，幽渚老江蓠。\n荣落人不见，芳香徒尔为。\n不及绿萍草，生君红莲池。\n左右美人弄，朝夕春风吹。\n叶洗玉泉水，珠清湛露滋。\n心亦愿如此，託君君不知。",
        "dynasty": "唐",
        "collection_info": null
    },
    {
        "title": "咏谈容娘",
        "author": "常非月",
        "content": "举手整花钿，翻身舞锦筵。\n马围行处匝，人压看场圆。\n歌要齐声和，情教细语传。\n不知心大小，容得许多怜。",
        "dynasty": "唐",
        "collection_info": null
    },
    {
        "title": "览史",
        "author": "张良璞",
        "content": "享年八十已，历数穷苍生。\n七虎门源上，咆哮关内鸣。\n建都用鹑宿，设险因金城。\n舜曲烟火起，汾河珠翠明。\n海云引天仗，朔雪留边兵。\n作孽人怨久，其亡鬼信盈。\n素灵感刘季，白马从子婴。\n昏虐不务德，百代无芳声。",
        "dynasty": "唐",
        "collection_info": null
    },
    {
        "title": "奉试冷井诗",
        "author": "孙欣",
        "content": "仙闱井初凿，灵液沁成泉。\n色湛青苔裏，寒凝紫绠边。\n铜瓶向影落，玉甃抱虚圆。\n永愿调神鼎，尧时泰万年。",
        "dynasty": "唐",
        "collection_info": null
    },
    {
        "title": "都中闲居",
        "author": "王羡门",
        "content": "君王巡海内，北阙下明台。\n云物天中少，烟花岁后来。\n河从御苑出，山向国门开。\n寂寞东京裏，空留贾谊才。",
        "dynasty": "唐",
        "collection_info": null
    },
    {
        "title": "江南弄",
        "author": "芮挺章",
        "content": "春江可怜事，最在美人家。\n鹦鹉能言鸟，芙蓉巧笑花。\n地衔金作埒，水抱玉为沙。\n薄晚青丝骑，长鞭赴狭斜。",
        "dynasty": "唐",
        "collection_info": null
    },
    {
        "title": "少年行",
        "author": "芮挺章",
        "content": "任气称张放，衔恩在少年。\n玉阶朝就日，金屋夜升天。\n轩骑青云际，笙歌绿水边。\n建章明月好，留醉伴风烟。",
        "dynasty": "唐",
        "collection_info": null
    },
    {
        "title": "伊水门",
        "author": "楼颕",
        "content": "朝涉伊水门，伊水入门流。\n惬心乃成兴，澹然泛孤舟。\n霏微傍青霭，容与随白鸥。\n竹阴交前浦，柳花媚中洲。\n日落阴云生，弥觉兹路幽。\n聊以恣所适，此外知何求。",
        "dynasty": "唐",
        "collection_info": null
    },
    {
        "title": "东郊纳凉忆左威卫李录事收昆季太原崔参军三首 一",
        "author": "楼颕",
        "content": "水竹谁家宅，幽庭向苑门。\n今知季伦沼，旧是辟疆园。\n饥鹭窥鱼静，鸣鸦带子喧。\n兴成秪自适，欲白返忘言。",
        "dynasty": "唐",
        "collection_info": null
    },
    {
        "title": "东郊纳凉忆左威卫李录事收昆季太原崔参军三首 二",
        "author": "楼颕",
        "content": "纳凉每选地，近得青门东。\n林与缭垣接，池将沁水通。\n枝交帝女树，桥映美人虹。\n想是忘机者，悠悠在兴中。",
        "dynasty": "唐",
        "collection_info": null
    },
    {
        "title": "东郊纳凉忆左威卫李录事收昆季太原崔参军三首 三",
        "author": "楼颕",
        "content": "林间求适意，池上得清飙。\n稍稍斜回檝，时时一度桥。\n水光壁际动，山影浪中摇。\n不见李元礼，神仙何处要。",
        "dynasty": "唐",
        "collection_info": null
    },
    {
        "title": "西施石",
        "author": "楼颕",
        "content": "西施昔日浣纱津，石上青苔思杀人。\n一去姑苏不復返，岸旁桃李为谁春。",
        "dynasty": "唐",
        "collection_info": null
    },
    {
        "title": "江南行",
        "author": "李康成",
        "content": "杨柳青青莺欲啼，风光摇荡绿苹齐，金阴城头日色低。\n日色低，情难极，水中凫鹥双比翼。",
        "dynasty": "唐",
        "collection_info": null
    },
    {
        "title": "采莲曲",
        "author": "李康成",
        "content": "采莲去，月没春江曙。\n翠钿红袖水中央，青荷莲子杂衣香，云起风生归路长。\n归路长，那得久。\n各迴船，两摇手。",
        "dynasty": "唐",
        "collection_info": null
    },
    {
        "title": "玉华仙子歌",
        "author": "李康成",
        "content": "紫阳仙子名玉华，珠盘承露饵丹砂。\n转态凝情五云裏，娇颜千岁芙蓉花。\n紫阳綵女矜无数，遥见玉华皆掩嫭。\n高堂初日不成妍，洛渚流风徒自怜。\n璇阶霓绮阁，碧题霜罗幕。\n仙娥桂树长自春，王母桃花未尝落。\n上元夫人宾上清，深宫寂历厌层城。\n解佩空怜郑交甫，吹箫不逐许飞琼。\n溶溶紫庭步，渺渺瀛台路。\n兰陵贵士谢相逢，济北风生尚迴顾。\n沧洲傲吏爱金丹，清心迴望云之端。\n羽盖霓裳一相识，传情写念长无极。\n长无极，永相随。\n攀霄历金阙，弄影下瑶池。\n夕宿紫府云母帐，朝餐玄圃昆崙芝。\n不学兰香中道绝，却教青鸟报相思。",
        "dynasty": "唐",
        "collection_info": null
    },
    {
        "title": "自君之出矣",
        "author": "李康成",
        "content": "自君之出矣，弦吹绝无声。\n思君如百草，撩乱逐春生。",
        "dynasty": "唐",
        "collection_info": null
    },
    {
        "title": "句",
        "author": "李康成",
        "content": "因缘苟会合，万里犹同乡。\n运命尚不谐，隔壁无津梁。",
        "dynasty": "唐",
        "collection_info": null
    },
    {
        "title": "时兴",
        "author": "杨贲",
        "content": "贵人昔未贵，咸愿顾寒微。\n及自登枢要，何曾问布衣。\n平明登紫阁，日晏下彤闱。\n扰扰路傍子，无劳歌是非。",
        "dynasty": "唐",
        "collection_info": null
    },
    {
        "title": "咏石季伦",
        "author": "李清",
        "content": "金谷繁华石季伦，只能谋富不谋身。\n当时纵与绿珠去，犹有无穷歌舞人。",
        "dynasty": "唐",
        "collection_info": null
    },
    {
        "title": "鹤警露",
        "author": "陈季",
        "content": "南国商飙动，东皋野鹤鸣。\n溪松寒暂宿，露草滴还惊。\n欲有高飞意，空闻召侣情。\n风间传藻质，月下引清声。\n未假抟扶势，焉知羽翼轻。\n吾君开太液，愿得应皇明。",
        "dynasty": "唐",
        "collection_info": null
    },
    {
        "title": "湘灵鼓瑟",
        "author": "陈季",
        "content": "神女泛瑶瑟，古祠严野亭。\n楚云来泱漭，湘水助清泠。\n妙指微幽契，繁声入杳冥。\n一弹新月白，数曲暮山青。\n调苦荆人怨，时遥帝子灵。\n遗音如可赏，试奏为君听。",
        "dynasty": "唐",
        "collection_info": null
    },
    {
        "title": "湘灵鼓瑟",
        "author": "王邕",
        "content": "宝瑟和琴韵，灵妃应乐章。\n依稀闻促柱，髣髴梦新妆。\n波外声初发，风前曲正长。\n凄清和万籁，断续绕三湘。\n转觉云山迥，空怀杜若芳。\n诚能传此意，雅奏在宫商。",
        "dynasty": "唐",
        "collection_info": null
    },
    {
        "title": "嵩山望幸",
        "author": "王邕",
        "content": "峻极位何崇，方知造化功。\n降灵逢圣主，望幸表维嵩。\n隐映连青壁，嵯峨向碧空。\n象车因叶瑞，龙驾愿升中。\n万岁声长在，千岩气转雄。\n东都歌盛事，西笑伫皇风。",
        "dynasty": "唐",
        "collection_info": null
    },
    {
        "title": "湘灵鼓瑟",
        "author": "庄若讷",
        "content": "帝子鸣金瑟，余声自抑扬。\n悲风丝上断，流水曲中长。\n出没游鱼听，逶迤彩凤翔。\n微音时扣征，雅韵乍含商。\n神理诚难测，幽情讵可量。\n至今闻古调，应恨滞三湘。",
        "dynasty": "唐",
        "collection_info": null
    },
    {
        "title": "湘灵鼓瑟",
        "author": "魏璀",
        "content": "瑶瑟多哀怨，朱弦且莫听。\n扁舟三楚客，藂竹二妃灵。\n淅沥闻余响，依稀欲辨形。\n柱间寒水碧，曲裏暮山青。\n良马悲衔草，游鱼思绕萍。\n知音若相遇，终不滞南溟。",
        "dynasty": "唐",
        "collection_info": null
    },
    {
        "title": "怀素上人草书歌",
        "author": "王𩔪",
        "content": "衡阳双峡插天峻，青壁巉巉万余仞。\n此中灵秀众所知，草书独有怀素奇。\n怀素身长五尺四，嚼汤诵呪吁可畏。\n铜瓶锡杖倚闲庭，斑管秋毫多逸意。\n或粉壁，或綵笺，蒲葵绢素何相鲜。\n忽作风驰如电掣，更点飞花兼散雪。\n寒猨饮水撼枯藤，壮士拔山伸劲铁。\n君不见张芝昔日称独贤，君不见近日张旭为老颠。\n二公绝艺人所惜，怀素传之得真迹。\n峥嵘蹙出海上山，突兀状成湖畔石。\n一纵又一横，一欹又一倾。\n临江不羡飞帆势，下笔长为骤雨声。\n我牧此州喜相识，又见草书多慧力。\n怀素怀素不可得，开卷临池转相忆。",
        "dynasty": "唐",
        "collection_info": null
    },
    {
        "title": "怀素上人草书歌",
        "author": "窦冀",
        "content": "狂僧挥翰狂且逸，独任天机摧格律。\n龙虎惭因点画生，雷霆却避锋铓疾。\n鱼笺娟素岂不贵，只嫌局促儿童戏。\n粉壁长廊数十间，兴来小豁胸襟气。\n长幼集，贤豪至，枕糟藉曲犹半醉。\n忽然绝叫三五声，满壁纵横千万字。\n吴兴张老尔莫颠，叶县公孙我何谓。\n如熊如罴不足比，如虺如蛇不足拟。\n涵物为动鬼神泣，狂风入林花乱起。\n殊形怪状不易说，就中惊燥尤枯绝。\n边风杀气同惨烈，崩槎卧木争摧折。\n塞草遥飞大漠霜，胡天乱下阴山雪。\n偏看能事转新奇，郡守王公同赋诗。\n枯藤劲铁媿三舍，骤雨寒猨惊一时。\n此生绝艺人莫测，假此常为护持力。\n连城之璧不可量，五百年知草圣当。",
        "dynasty": "唐",
        "collection_info": null
    },
    {
        "title": "怀素上人草书歌",
        "author": "鲁收",
        "content": "吾观文士多利用，笔精墨妙诚堪重。\n身上艺能无不通，就中草圣最天纵。\n有时兴酣发神机，抽毫点墨纵横挥。\n风声吼烈随手起，龙蛇迸落空壁飞。\n连拂数行势不绝，藤悬查蹙生奇节。\n划然放纵惊云涛，或时顿挫萦豪髮。\n自言转腕无所拘，大笑羲之用阵图。\n狂来纸尽势不尽，投笔抗声连叫呼。\n信知鬼神助此道，墨池未尽书已好。\n行路谈君口不容，满堂观者空绝倒。\n所恨时人多笑声，唯知贱实翻贵名。\n观尔向来三五字，颠奇何谢张先生。",
        "dynasty": "唐",
        "collection_info": null
    },
    {
        "title": "怀素上人草书歌",
        "author": "朱逵",
        "content": "几年出家通宿命，一朝却忆临池圣。\n转腕摧锋增崛崎，秋毫茧纸常相随。\n衡阳客舍来相访，连饮百杯神转王。\n忽闻风裏度飞泉，纸落纷纷如跕鸢。\n形容脱略真如助，心思周游在何处。\n笔下惟看激电流，字成只畏盘龙去。\n怪状崩腾若转蓬，飞丝历乱如迴风。\n长松老死倚云壁，蹙浪相翻惊海鸿。\n于今年少尚如此，历覩远代无伦比。\n妙绝当动鬼神泣，崔蔡幽魂更心死。",
        "dynasty": "唐",
        "collection_info": null
    },
    {
        "title": "题怀素上人草书",
        "author": "许瑶",
        "content": "志在新奇无定则，古瘦灕纚半无墨。\n醉来信手两三行，醒后却书书不得。",
        "dynasty": "唐",
        "collection_info": null
    },
    {
        "title": "祀风师乐章 迎神",
        "author": "包佶",
        "content": "太皞御气，句芒肇功。\n苍龙青旗，爰候祥风。\n律以和应，神以感通。\n鼎俎修蠁，时惟礼崇。",
        "dynasty": "唐",
        "collection_info": null
    },
    {
        "title": "祀风师乐章 奠币登歌",
        "author": "包佶",
        "content": "旨酒告洁，青苹应候。\n礼陈瑶币，乐献金奏。\n弹弦自昔，解冻惟旧。\n仰瞻肸蠁，羣祥来凑。",
        "dynasty": "唐",
        "collection_info": null
    },
    {
        "title": "祀风师乐章 迎俎酌献",
        "author": "包佶",
        "content": "德盛昭临，迎拜巽方。\n爰候发生，式荐馨香。\n酌醴具举，工歌再扬。\n神歆入律，恩降百祥。",
        "dynasty": "唐",
        "collection_info": null
    },
    {
        "title": "祀风师乐章 亚献终献",
        "author": "包佶",
        "content": "膋芗备，玉帛陈。\n风动物，乐感神。\n三献终，百神臻。\n草木荣，天下春。",
        "dynasty": "唐",
        "collection_info": null
    },
    {
        "title": "祀风师乐章 送神",
        "author": "包佶",
        "content": "微穆敷华能应节，飘扬发彩宜行庆。\n送迎灵驾神心飨，跪拜灵坛礼容盛。\n气和草木发萌芽，德畅禽鱼遂翔泳。\n永望翠盖逐流云，自兹率土调春令。",
        "dynasty": "唐",
        "collection_info": null
    },
    {
        "title": "祀雨师乐章 迎神",
        "author": "包佶",
        "content": "陟降左右，诚达幽圆。\n作解之功，乐惟有年。\n云軿戾止，洒雾飘烟。\n惟馨展礼，爰列豆笾。",
        "dynasty": "唐",
        "collection_info": null
    },
    {
        "title": "祀雨师乐章 奠币登歌",
        "author": "包佶",
        "content": "岁正朱明，礼布玄制。\n惟乐能感，与神合契。\n阴雾离披，灵驭摇裔。\n膏泽之庆，期于稔岁。",
        "dynasty": "唐",
        "collection_info": null
    },
    {
        "title": "祀雨师乐章 迎俎酌献",
        "author": "包佶",
        "content": "阳开幽蛰，躬奉郁鬯。\n礼备节应，震来灵降。\n动植求声，飞沈允望。\n时康气茂，惟神之贶。",
        "dynasty": "唐",
        "collection_info": null
    },
    {
        "title": "祀雨师乐章 亚献终献",
        "author": "包佶",
        "content": "奠既备，献将终。\n神行令，瑞飞空。\n迎干德，祈岁功。\n乘烟燎，俨从风。",
        "dynasty": "唐",
        "collection_info": null
    },
    {
        "title": "祀雨师乐章 送神",
        "author": "包佶",
        "content": "整驾升车望寥廓，垂阴荐祉荡昏氛。\n飨时灵贶僾如在，乐罢余声遥可闻。\n饮福陈诚礼容备，撤俎终献曙光分。\n跪拜临坛结空想，年年应节候油云。",
        "dynasty": "唐",
        "collection_info": null
    },
    {
        "title": "答窦援遗卧病见寄",
        "author": "包佶",
        "content": "今春扶病移沧海，几度承恩对白花。\n送客屡闻帘外鹊，销愁已辨酒中虵。\n瓶开枸杞悬泉水，鼎炼芙蓉伏火砂。\n误入尘埃牵吏役，羞将簿领到君家。",
        "dynasty": "唐",
        "collection_info": null
    },
    {
        "title": "对酒赠故人",
        "author": "包佶",
        "content": "扶起离披菊，霜轻喜重开。\n醉中惊老去，笑裏觉愁来。\n月送人无尽，风吹浪不回。\n感时将有寄，诗思涩难裁。",
        "dynasty": "唐",
        "collection_info": null
    },
    {
        "title": "同李吏部伏日口号呈元庶子路中丞",
        "author": "包佶",
        "content": "火炎逢六月，金伏过三庚。\n几度衣裳汗，谁家枕簟清。\n颁冰无下位，裁扇有高名。\n吏部还开瓮，殷勤二客情。",
        "dynasty": "唐",
        "collection_info": null
    },
    {
        "title": "岭下卧疾寄刘长卿员外",
        "author": "包佶",
        "content": "唯有贫兼病，能令亲爱疎。\n岁时供放逐，身世付空虚。\n胫弱秋添絮，头风晓废梳。\n波澜喧众口，藜藿静吾庐。\n丧马思开卦，占鸮懒发书。\n十年江海隔，离恨子知予。",
        "dynasty": "唐",
        "collection_info": null
    },
    {
        "title": "戏题诸判官厅壁",
        "author": "包佶",
        "content": "六十老翁无所取，二三君子不相遗。\n愿留今日交欢意，直到隳官谢病时。",
        "dynasty": "唐",
        "collection_info": null
    },
    {
        "title": "酬兵部李侍郎晚过东厅之作",
        "author": "包佶",
        "content": "酒礼惭先祭，刑书已旷官。\n诏驰黄纸速，身在绛纱安。\n圣位登堂静，生徒跪席寒。\n庭槐暂摇落，幸为入春看。",
        "dynasty": "唐",
        "collection_info": null
    },
    {
        "title": "昭德皇后挽歌词",
        "author": "包佶",
        "content": "西汜驰晖过，东园别路长。\n岁华唯陇柏，春事罢公桑。\n龟兆开泉户，禽巢闭画梁。\n更闻哀礼过，明诏制心丧。",
        "dynasty": "唐",
        "collection_info": null
    },
    {
        "title": "秋日过徐氏园林",
        "author": "包佶",
        "content": "回塘分越水，古树积吴烟。\n扫竹催铺席，垂萝待繫船。\n鸟窥新罅栗，龟上半攲莲。\n屡入忘归地，长嗟俗事牵。",
        "dynasty": "唐",
        "collection_info": null
    },
    {
        "title": "双山过信公所居",
        "author": "包佶",
        "content": "遥礼前朝塔，微闻后夜钟。\n人间第四祖，云裏一双峰。\n积雨封苔径，多年亚石松。\n传心不传法，谁可继高踪。",
        "dynasty": "唐",
        "collection_info": null
    },
    {
        "title": "尚书宗兄使过诗以奉献",
        "author": "包佶",
        "content": "洛下交亲满，归闲意有余。\n翻嫌旧坐宅，却驾所悬车。\n腹饱山僧供，头轻侍婢梳。\n上官唯揖让，半禄代耕鉏。\n雨散三秋别，风传一字书。\n胜游如可继，还欲并园庐。",
        "dynasty": "唐",
        "collection_info": null
    },
    {
        "title": "抱疾谢李吏部赠诃黎勒叶",
        "author": "包佶",
        "content": "一叶生西徼，赍来上海查。\n岁时经水府，根本别天涯。\n方士真难见，商胡辄自夸。\n此香同异域，看色胜仙家。\n茗饮暂调气，梧丸喜伐邪。\n幸蒙祛老疾，深愿驻韶华。",
        "dynasty": "唐",
        "collection_info": null
    },
    {
        "title": "奉和柳相公中书言怀",
        "author": "包佶",
        "content": "运筹时所贵，前席礼偏深。\n羸驾归贫宅，攲冠出禁林。\n凤巢方得地，牛喘最关心。\n雅望期三入，东山未可寻。",
        "dynasty": "唐",
        "collection_info": null
    },
    {
        "title": "客自江南话过亡友朱司议故宅",
        "author": "包佶",
        "content": "交臂多相共，风流忆此人。\n海翻移里巷，书蠹积埃尘。\n奉佛栖禅久，辞官上疏频。\n故来分半宅，惟是旧交亲。",
        "dynasty": "唐",
        "collection_info": null
    },
    {
        "title": "酬于侍郎湖南见寄十四韵",
        "author": "包佶",
        "content": "桂岭千崖断，湘流一派通。\n长沙今贾傅，东海旧于公。\n章甫经殊俗，离骚继雅风。\n金闺文作字，玉匣气成虹。\n翰墨时招侣，丹青夙在公。\n主恩留左掖，人望积南宫。\n巧拙循名异，浮沈顾位同。\n九迁归上略，三已契愚衷。\n责谢庭中吏，悲宽塞上翁。\n楚材欣有适，燕石愧无功。\n山晓重岚外，林春苦雾中。\n雪花翻海鹤，波影倒江枫。\n去札频逢信，回帆早挂空。\n避贤方有日，非敢爱微躬。",
        "dynasty": "唐",
        "collection_info": null
    },
    {
        "title": "朝拜元陵",
        "author": "包佶",
        "content": "宫前石马对中峰，云裏金铺闭几重。\n不见露盘迎晓日，唯闻木斧扣寒松。",
        "dynasty": "唐",
        "collection_info": null
    },
    {
        "title": "发襄阳后却寄公安人",
        "author": "包佶",
        "content": "挥泪送迴人，将书报所亲。\n晚年多疾病，中路有风尘。\n王粲频征楚，君恩许入秦。\n还同星火去，马上别江春。",
        "dynasty": "唐",
        "collection_info": null
    },
    {
        "title": "立春后休沐",
        "author": "包佶",
        "content": "心与青春背，新年亦掩扉。\n渐穷无相学，惟避不材讥。\n积病攻难愈，衔恩报转微。\n定知书课日，优诏许辞归。",
        "dynasty": "唐",
        "collection_info": null
    },
    {
        "title": "宿庐山赠白鹤观刘尊师",
        "author": "包佶",
        "content": "苍苍五老雾中坛，杳杳三山洞裏官。\n手护昆崙象牙简，心推霹雳枣枝盘。\n春飞雪粉如毫润，晓漱琼膏冰齿寒。\n渐恨流年筋力少，惟思露冕事星冠。",
        "dynasty": "唐",
        "collection_info": null
    },
    {
        "title": "观壁卢九想图",
        "author": "包佶",
        "content": "一世荣枯无异同，百年哀乐又归空。\n夜阑鸟鹊相争处，林下真僧在定中。",
        "dynasty": "唐",
        "collection_info": null
    },
    {
        "title": "送日本国聘贺使晁巨卿东归",
        "author": "包佶",
        "content": "上才生下国，东海是西邻。\n九译蕃君使，千年圣主臣。\n野情偏得礼，木性本含真。\n锦帆乘风转，金装照地新。\n孤城开蜃阁，晓日上朱轮。\n早识来朝岁，涂山玉帛均。",
        "dynasty": "唐",
        "collection_info": null
    },
    {
        "title": "顾着作宅赋诗",
        "author": "包佶",
        "content": "几年江海烟霞，乘醉一到京华。\n已觉不嫌羊酪，谁能长守兔罝。\n脱巾偏招相国，逢竹便认吾家。\n各在芸台阁裏，烦君日日登车。",
        "dynasty": "唐",
        "collection_info": null
    },
    {
        "title": "近获风痹之疾题寄所怀",
        "author": "包佶",
        "content": "病夫将已矣，无可答君恩。\n衾枕同羇客，图书委外孙。\n久来从吏道，常欲奉空门。\n疾走机先息，攲行力渐烦。\n无医能却老，有变是游魂。\n鸟宿还依伴，蓬飘莫问根。\n寓形齐指马，观境制心猨。\n唯借南荣地，清晨暂负喧。",
        "dynasty": "唐",
        "collection_info": null
    },
    {
        "title": "奉和常阁老晚秋集贤院即事寄赠徐薛二侍郎",
        "author": "包佶",
        "content": "秘殿掖垣西，书楼苑树齐。\n秋烟凝缥帙，晓色上璇题。\n门接承明近，池连太液低。\n疎钟文马驻，繁叶綵禽栖。\n职美纶江綍，荣深组及珪。\n九霄偏眷顾，三事早提携。\n对案临青玉，窥书捧紫泥。\n始欢新遇重，还惜旧游暌。\n左宦登吴岫，分家渡越溪。\n赋中频叹鵩，卜处几听鸡。\n望阙应多恋，临津不用迷。\n柏梁思和曲，朝夕候金闺。",
        "dynasty": "唐",
        "collection_info": null
    },
    {
        "title": "酬顾况见寄",
        "author": "包佶",
        "content": "于越城边枫叶高，楚人书裏寄离骚。\n寒江鸂鶒思俦侣，岁岁临流刷羽毛。",
        "dynasty": "唐",
        "collection_info": null
    },
    {
        "title": "岁日作",
        "author": "包佶",
        "content": "更劳今日春风至，枯树无枝可寄花。\n览镜唯看飘乱髮，临风谁为驻浮槎。",
        "dynasty": "唐",
        "collection_info": null
    },
    {
        "title": "元日观百僚朝会",
        "author": "包佶",
        "content": "万国贺唐尧，清晨会百僚。\n花冠萧相府，绣服霍嫖姚。\n寿色凝丹槛，欢声彻九霄。\n御鑪分兽炭，仙管弄云韶。\n日照金觞动，风吹玉佩摇。\n都城献赋者，不得共趋朝。",
        "dynasty": "唐",
        "collection_info": null
    },
    {
        "title": "再过金陵",
        "author": "包佶",
        "content": "玉树歌终王气收，鴈行高送石城秋。\n江山不管兴亡事，一任斜阳伴客愁。",
        "dynasty": "唐",
        "collection_info": null
    },
    {
        "title": "寄杨侍御",
        "author": "包佶",
        "content": "一官何幸得同时，十载无媒独见遗。\n今日不论腰下组，请君看取鬓边丝。",
        "dynasty": "唐",
        "collection_info": null
    },
    {
        "title": "江上曲",
        "author": "李嘉佑",
        "content": "江心澹澹芙蓉花，江口蛾眉独浣纱。\n可怜应是阳台女，对坐鹭鸶娇不语。\n掩面羞看北地人，回身忽作空山语。\n苍梧秋色不堪论，千载依依帝子魂。\n君看峰上斑斑竹，尽是湘妃泣泪痕。",
        "dynasty": "唐",
        "collection_info": null
    },
    {
        "title": "伤吴中",
        "author": "李嘉佑",
        "content": "馆娃宫中春已归，阖闾城头莺已飞。\n復见花开人又老，横塘寂寂柳依依。\n忆昔吴王在宫阙，馆娃满眼看花发。\n舞袖朝欺陌上春，歌声夜怨江边月。\n古来人事亦犹今，莫厌清觞与绿琴。\n独向西山聊一笑，白云芳草自知心。",
        "dynasty": "唐",
        "collection_info": null
    },
    {
        "title": "夜闻江南人家赛神因题即事",
        "author": "李嘉佑",
        "content": "南方淫祀古风俗，楚妪解唱迎神曲。\n鎗鎗铜鼓芦叶深，寂寂琼筵江水绿。\n雨过风清洲渚闲，椒浆醉尽迎神还。\n帝女凌空下湘岸，番君隔浦向尧山。\n月隐回塘犹自舞，一门依倚神之祜。\n韩康灵药不復求，扁鹊医方曾莫覩。\n逐客临江空自悲，月明流水无已时。\n听此迎神送神曲，携觞欲弔屈原祠。",
        "dynasty": "唐",
        "collection_info": null
    },
    {
        "title": "古兴",
        "author": "李嘉佑",
        "content": "十五小家女，双鬟人不如。\n蛾眉暂一见，可直千金余。\n自从得向蓬莱裏，出入金舆乘玉趾。\n梧桐树上春鸦鸣，晓伴君王犹未起。\n莫道君恩长不休，婕妤团扇苦悲秋。\n君看魏帝邺都裏，惟有铜台漳水流。",
        "dynasty": "唐",
        "collection_info": null
    },
    {
        "title": "杂兴",
        "author": "李嘉佑",
        "content": "花间昔日黄鹂啭，妾向青楼已生怨。\n花落黄鹂不復来，妾老君心亦应变。\n君心比妾心，妾意旧来深。\n一别十年无尺素，归时莫赠路傍金。",
        "dynasty": "唐",
        "collection_info": null
    },
    {
        "title": "送韦邕少府归钟山",
        "author": "李嘉佑",
        "content": "祈门官罢后，负笈向桃源。\n万卷长开帙，千峰不闭门。\n绿杨垂野渡，黄鸟傍山村。\n念尔能高枕，丹墀会一论。",
        "dynasty": "唐",
        "collection_info": null
    },
    {
        "title": "送卢员外往饶州",
        "author": "李嘉佑",
        "content": "为郎復典郡，锦帐映朱轮。\n露冕随龙节，停桡得水人。\n早霜芦叶变，寒雨石榴新。\n莫怪谙风土，三年作逐臣。",
        "dynasty": "唐",
        "collection_info": null
    },
    {
        "title": "送裴五归京口",
        "author": "李嘉佑",
        "content": "君罢江西日，家贫为一官。\n还归五陵去，只向远峰看。\n暮色催人别，秋风待雨寒。\n遥知到三径，唯有菊花残。",
        "dynasty": "唐",
        "collection_info": null
    },
    {
        "title": "送严维归越州",
        "author": "李嘉佑",
        "content": "艰难只用武，归向淛河东。\n松雪千山暮，林泉一水通。\n乡心缘绿草，野思看青枫。\n春日偏相忆，裁书寄剡中。",
        "dynasty": "唐",
        "collection_info": null
    },
    {
        "title": "送杜士瞻楚州觐省",
        "author": "李嘉佑",
        "content": "风流与才思，俱似晋时人。\n淮月归心促，江花入兴新。\n云深沧海暮，柳暗白田春。\n共道官犹小，怜君孝养亲。",
        "dynasty": "唐",
        "collection_info": null
    },
    {
        "title": "送裴宣城上元所居",
        "author": "李嘉佑",
        "content": "水流过海稀，尔去换春衣。\n泪向槟榔尽，身随鸿雁归。\n草思晴后发，花怨雨中飞。\n想到金陵渚，酣歌对落晖。",
        "dynasty": "唐",
        "collection_info": null
    },
    {
        "title": "留别毘陵诸公",
        "author": "李嘉佑",
        "content": "久作涔阳令，丹墀忽再还。\n凄凉辞泽国，离乱到乡山。\n北固滩声满，南徐草色闲。\n知心从此别，相忆鬓毛斑。",
        "dynasty": "唐",
        "collection_info": null
    },
    {
        "title": "送独孤拾遗先辈先赴上都",
        "author": "李嘉佑",
        "content": "行春日已晓，桂檝逐寒烟。\n转曲遥峰出，看涛极浦连。\n入京当献赋，封事更闻天。\n日日趋黄阁，应忘云海边。",
        "dynasty": "唐",
        "collection_info": null
    },
    {
        "title": "常州韦郎中泛舟见饯",
        "author": "李嘉佑",
        "content": "主人冯轼贵，送客泛舟稀。\n逼岸随芳草，回桡背落晖。\n映花双节驻，临水伯劳飞。\n醉与羣公狎，春塘露冕归。",
        "dynasty": "唐",
        "collection_info": null
    },
    {
        "title": "送崔侍御入朝",
        "author": "李嘉佑",
        "content": "十年犹执宪，万里独归春。\n旧国逢芳草，青云见故人。\n潘郎今髮白，陶令本家贫。\n相送临京口，停桡泪满巾。",
        "dynasty": "唐",
        "collection_info": null
    },
    {
        "title": "送岳州司马弟之任",
        "author": "李嘉佑",
        "content": "岳阳天水外，念尔一帆过。\n野墅人烟逈，山城雁影多。\n有时巫峡色，终日洞庭波。\n丞相今为郡，应无劳者歌。",
        "dynasty": "唐",
        "collection_info": null
    },
    {
        "title": "裴侍御见赠斑竹杖",
        "author": "李嘉佑",
        "content": "骚人夸竹杖，赠我意何深。\n万点湘妃泪，三年贾谊心。\n愿持终白首，谁道贵黄金。\n他日归愚谷，偏宜绿绮琴。",
        "dynasty": "唐",
        "collection_info": null
    },
    {
        "title": "送张观归袁州",
        "author": "李嘉佑",
        "content": "羡尔湘东去，烟花尚可亲。\n绿芳深映鸟，远岫递迎人。\n饥狖啼初日，残莺惜暮春。\n遥怜谢客兴，佳句又应新。",
        "dynasty": "唐",
        "collection_info": null
    },
    {
        "title": "冬夜饶州使堂饯相公五叔赴歙州",
        "author": "李嘉佑",
        "content": "丞相过邦牧，清絃送羽觞。\n高情同客醉，子夜为人长。\n斜汉这过斗，寒云正护霜。\n新安江自绿，明主待惟良。",
        "dynasty": "唐",
        "collection_info": null
    },
    {
        "title": "蒋山开善寺",
        "author": "李嘉佑",
        "content": "山殿秋云裏，香烟出翠微。\n客寻朝磬至，僧背夕阳归。\n下界千门在，前朝万事非。\n看心兼送目，葭菼自依依。",
        "dynasty": "唐",
        "collection_info": null
    },
    {
        "title": "晚发江宁道中呈严维",
        "author": "李嘉佑",
        "content": "惆怅遥江路，萧条落日过。\n蝉鸣独树急，鸦向古城多。\n转曲随青嶂，因高见白波。\n潘生秋径草，严子意如何。",
        "dynasty": "唐",
        "collection_info": null
    },
    {
        "title": "句容县东青阳馆作",
        "author": "李嘉佑",
        "content": "句曲千峰暮，归人向远烟。\n风摇近水叶，云护欲晴天。\n夕照留山馆，秋光落草田。\n征途傍斜日，一骑独翩翩。",
        "dynasty": "唐",
        "collection_info": null
    },
    {
        "title": "晚春宴无锡蔡明府西亭",
        "author": "李嘉佑",
        "content": "茅檐闲寂寂，无事觉人和。\n井近时浇圃，城低下见河。\n兴缘芳草积，情向远峰多。\n别日归吴地，停桡更一过。",
        "dynasty": "唐",
        "collection_info": null
    },
    {
        "title": "送王端赴朝",
        "author": "李嘉佑",
        "content": "君承明主意，日日上丹墀。\n东阁论兵后，南宫草奏期。\n人稀傍河处，槐暗入关时。\n独遣吴州客，平陵结梦思。",
        "dynasty": "唐",
        "collection_info": null
    },
    {
        "title": "送王正字山寺读书",
        "author": "李嘉佑",
        "content": "欲究先儒教，还过支遁居。\n山阶闲听法，竹径独看书。\n向日荷新卷，迎秋柳半疎。\n风流有佳句，不似带经锄。",
        "dynasty": "唐",
        "collection_info": null
    },
    {
        "title": "送房明府罢长宁令湖州客舍",
        "author": "李嘉佑",
        "content": "君为万里宰，恩及五湖人。\n未满先求退，归闲不厌贫。\n远峰晴更近，残柳雨还新。\n要自趋丹陛，明年鸡树亲。",
        "dynasty": "唐",
        "collection_info": null
    },
    {
        "title": "咏萤",
        "author": "李嘉佑",
        "content": "映水光难定，凌虚体自轻。\n夜风吹不灭，秋露洗还明。\n向烛仍分焰，投书更有情。\n犹将流乱影，来此傍檐楹。",
        "dynasty": "唐",
        "collection_info": null
    },
    {
        "title": "送李中丞杨判官",
        "author": "李嘉佑",
        "content": "射策名先着，论兵气自雄。\n能全季布诺，不道鲁连功。\n流水蒹葭外，诸山睥睨中。\n别君秋日晚，回首夕阳空。",
        "dynasty": "唐",
        "collection_info": null
    },
    {
        "title": "至七里滩作",
        "author": "李嘉佑",
        "content": "迁客投于越，临江泪满衣。\n独随流水远，转觉故人稀。\n万木迎秋序，千峰驻晚晖。\n行舟犹未已，惆怅暮潮归。",
        "dynasty": "唐",
        "collection_info": null
    },
    {
        "title": "南浦渡口",
        "author": "李嘉佑",
        "content": "寂寞横塘路，新篁覆水低。\n东风潮信满，时雨稻秔齐。\n寡妇共租税，渔人逐鼓鼙。\n惭无卓鲁术，解印谢黔黎。",
        "dynasty": "唐",
        "collection_info": null
    },
    {
        "title": "暮秋迁客增思寄京华",
        "author": "李嘉佑",
        "content": "宋玉怨三秋，张衡復四愁。\n思乡雁北至，欲别水东流。\n倚树看黄叶，逢人诉白头。\n佳期不可失，落日自登楼。",
        "dynasty": "唐",
        "collection_info": null
    },
    {
        "title": "送苏修往上饶",
        "author": "李嘉佑",
        "content": "爱尔无羁束，云山恣意过。\n一身随远岫，孤棹任轻波。\n世事关心少，渔家寄宿多。\n芦花泊舟处，江月奈人何。",
        "dynasty": "唐",
        "collection_info": null
    },
    {
        "title": "题王十九茆堂",
        "author": "李嘉佑",
        "content": "满庭多种药，入里作山家。\n终日能留客，凌寒亦对花。\n海鸥过竹屿，门柳拂江沙。\n知尔卑栖意，题诗美白华。",
        "dynasty": "唐",
        "collection_info": null
    },
    {
        "title": "送弘志上人归湖州",
        "author": "李嘉佑",
        "content": "山林唯幽静，行住不妨禅。\n高月穿松径，残阳过水田。\n诗从宿世悟，法为本师传。\n能使南人敬，修持香火缘。",
        "dynasty": "唐",
        "collection_info": null
    },
    {
        "title": "送陆士伦宰义兴",
        "author": "李嘉佑",
        "content": "阳羡兰陵近，高城带水闲。\n浅流通野寺，绿茗盖春山。\n长吏多愁罢，游人讵肯还。\n知君日清净，无事掩重关。",
        "dynasty": "唐",
        "collection_info": null
    },
    {
        "title": "和张舍人中书宿直",
        "author": "李嘉佑",
        "content": "汉主留才子，春城直紫微。\n对花阊阖静，过竹吏人稀。\n裁诏催添烛，将朝欲更衣。\n玉堂宜岁久，且莫厌彤闱。",
        "dynasty": "唐",
        "collection_info": null
    },
    {
        "title": "司勋王郎中宅送韦九郎中往濠州",
        "author": "李嘉佑",
        "content": "怜尔因同舍，看书似外家。\n出关逢落叶，傍水见寒花。\n送远添秋思，将衰恋岁华。\n清淮倍相忆，回首莫令赊。",
        "dynasty": "唐",
        "collection_info": null
    },
    {
        "title": "晚春送吉校书归楚州",
        "author": "李嘉佑",
        "content": "诗人饶楚思，淮上及春归。\n旧浦菱花发，闲门柳絮飞。\n高名乡曲重，少事道流稀。\n定向渔家醉，残阳卧钓矶。",
        "dynasty": "唐",
        "collection_info": null
    },
    {
        "title": "送严二擢第东归",
        "author": "李嘉佑",
        "content": "隳官就宾荐，时辈讵争先。\n盛业推儒行，高科独少年。\n迎秋见衰叶，余照逐鸣蝉。\n旧里三峰下，开门古县前。",
        "dynasty": "唐",
        "collection_info": null
    },
    {
        "title": "送冷朝阳及第东归江宁",
        "author": "李嘉佑",
        "content": "高第由佳句，诸生似者稀。\n长安带酒别，建业候潮归。\n稚子欢迎棹，隣人为扫扉。\n含情过旧浦，鸥鸟亦依依。",
        "dynasty": "唐",
        "collection_info": null
    },
    {
        "title": "送越州辛法曹之任",
        "author": "李嘉佑",
        "content": "但能一官适，莫羡五侯尊。\n山色垂趋府，潮声自到门。\n缘塘剡溪路，映竹五湖村。\n王谢登临处，依依今尚存。",
        "dynasty": "唐",
        "collection_info": null
    },
    {
        "title": "送樊兵曹潭州谒韦大夫",
        "author": "李嘉佑",
        "content": "塞鸿归欲尽，北客始辞春。\n零桂虽逢竹，湘川少见人。\n江花铺浅水，山木暗残春。\n修刺辕门裏，多怜尔为亲。",
        "dynasty": "唐",
        "collection_info": null
    },
    {
        "title": "送杜御史还广陵",
        "author": "李嘉佑",
        "content": "惭君从弱岁，顾我比诸昆。\n同事元戎久，俱承国士恩。\n随莺过淮水，看柳向辕门。\n草色金陵岸，思心那可论。",
        "dynasty": "唐",
        "collection_info": null
    },
    {
        "title": "送兖州杜别驾之任",
        "author": "李嘉佑",
        "content": "停车邀别乘，促轸奏胡笳。\n若见楚山暮，因愁浙水赊。\n河堤经浅草，村径历繁花。\n更有堪悲处，梁城春日斜。",
        "dynasty": "唐",
        "collection_info": null
    },
    {
        "title": "题裴十六少卿东亭",
        "author": "李嘉佑",
        "content": "平津旧东阁，深巷见南山。\n卷箔岚烟润，遮牕竹影闲。\n倾茶兼落帽，恋客不开关。\n斜照窥帘外，川禽时往还。",
        "dynasty": "唐",
        "collection_info": null
    },
    {
        "title": "同皇甫侍御题荐福寺一公房",
        "author": "李嘉佑",
        "content": "虚室独焚香，林空静磬长。\n闲窥数竿竹，老在一绳床。\n啜茗翻真偈，然灯继夕阳。\n人归远相送，步履出回廊。",
        "dynasty": "唐",
        "collection_info": null
    },
    {
        "title": "送从侄端之东都",
        "author": "李嘉佑",
        "content": "虏近人行少，怜君独出城。\n故关逢落叶，寒日逐徂征。\n闻笛添归思，看山惬野情。\n皇华今绝少，龙頟也相迎。",
        "dynasty": "唐",
        "collection_info": null
    },
    {
        "title": "送王谏议充东都留守判官",
        "author": "李嘉佑",
        "content": "时称谢康乐，别事汉平津。\n衰柳寒关道，高车左掖臣。\n背河见北雁，到洛问东人。\n忆昔游金谷，相看华髮新。",
        "dynasty": "唐",
        "collection_info": null
    },
    {
        "title": "和都官苗员外秋夜省直对雨简诸知己",
        "author": "李嘉佑",
        "content": "多雨南宫夜，仙郎寓直时。\n漏长丹凤阙，秋冷白云司。\n萤影侵阶乱，鸿声出苑迟。\n萧条人吏散，小谢有新诗。",
        "dynasty": "唐",
        "collection_info": null
    },
    {
        "title": "送从弟归河朔",
        "author": "李嘉佑",
        "content": "故乡那可到，令弟独能归。\n诸将矜旄节，何人重布衣。\n空城流水在，荒泽旧村稀。\n秋日平原路，虫鸣桑叶飞。",
        "dynasty": "唐",
        "collection_info": null
    },
    {
        "title": "送崔夷甫员外和蕃",
        "author": "李嘉佑",
        "content": "君过湟中去，寻源未是赊。\n经春逢白草，尽日度黄沙。\n双节行为伴，孤烽到似家。\n和戎非用武，不学李轻车。",
        "dynasty": "唐",
        "collection_info": null
    },
    {
        "title": "春日长安送从弟尉吴县",
        "author": "李嘉佑",
        "content": "春愁能浩荡，送别又如何。\n人向吴台远，莺飞汉苑多。\n见花羞白髮，因尔忆沧波。\n好是神仙尉，前贤亦未过。",
        "dynasty": "唐",
        "collection_info": null
    },
    {
        "title": "元日无衣冠入朝寄皇甫拾遗冉从弟补阙纾",
        "author": "李嘉佑",
        "content": "伏奏随廉使，周行外冗员。\n白髭空受岁，丹陛不朝天。\n秉烛千官去，垂帘一室眠。\n羡君青琐裏，并冕入炉烟。",
        "dynasty": "唐",
        "collection_info": null
    },
    {
        "title": "和韩郎中扬子津翫雪寄严维",
        "author": "李嘉佑",
        "content": "雪深扬子岸，看柳尽成梅。\n山色潜知近，潮声只听来。\n夜禽惊晓散，春物受寒催。\n粉署生新兴，瑶华寄上才。",
        "dynasty": "唐",
        "collection_info": null
    },
    {
        "title": "送王牧往吉州谒王使君叔",
        "author": "李嘉佑",
        "content": "细草绿汀洲，王孙耐薄游。\n年华初冠带，文体旧弓裘。\n野渡花争发，春塘水乱流。\n使君怜小阮，应念倚门愁。",
        "dynasty": "唐",
        "collection_info": null
    },
    {
        "title": "广陵送林宰",
        "author": "李嘉佑",
        "content": "清政过前哲，香名达至尊。\n明通汉家籍，重识府公恩。\n春景生云物，风潮敛雪痕。\n长吟策羸马，青楚入关门。",
        "dynasty": "唐",
        "collection_info": null
    },
    {
        "title": "赠卫南长官赴任",
        "author": "李嘉佑",
        "content": "吏曹难茂宰，主意念疲人。\n更事文犀节，还过白马津。\n云间辞北阙，树裏出西秦。\n为报陶明府，裁书莫厌贫。",
        "dynasty": "唐",
        "collection_info": null
    },
    {
        "title": "自常州还江阴途中作",
        "author": "李嘉佑",
        "content": "处处空篱落，江村不忍看。\n无人花色惨，多雨鸟声寒。\n黄霸初临郡，陶潜未罢官。\n乘春务征伐，谁肯问凋残。",
        "dynasty": "唐",
        "collection_info": null
    },
    {
        "title": "润州杨别驾宅送蒋九侍御收兵归扬州",
        "author": "李嘉佑",
        "content": "沴气清金虎，兵威壮铁冠。\n扬旌川色暗，吹角水风寒。\n人对辎軿醉，花垂睥睨残。\n羡归丞相阁，空望旧门栏。",
        "dynasty": "唐",
        "collection_info": null
    },
    {
        "title": "仲夏江阴官舍寄裴明府",
        "author": "李嘉佑",
        "content": "万室边江次，孤城对海安。\n朝霞晴作雨，湿气晚生寒。\n苔色侵衣桁，潮痕上井栏。\n题诗招茂宰，思尔欲辞官。",
        "dynasty": "唐",
        "collection_info": null
    },
    {
        "title": "送夏侯审参军游江东",
        "author": "李嘉佑",
        "content": "袖中多丽句，未遣世人闻。\n醉夜眠江月，闲时逐海云。\n荻花寒漫漫，鸥鸟暮羣羣。\n若到长沙苑，渔家更待君。",
        "dynasty": "唐",
        "collection_info": null
    },
    {
        "title": "送袁员外宣慰劝农毕赴洪州使院",
        "author": "李嘉佑",
        "content": "圣主临前殿，殷忧遣使臣。\n气迎天诏喜，恩发土膏春。\n草色催归棹，莺声为送人。\n龙沙多道里，流水自相亲。",
        "dynasty": "唐",
        "collection_info": null
    },
    {
        "title": "送侍御史四叔归朝",
        "author": "李嘉佑",
        "content": "淮南频送别，临水惜残春。\n攀折隋宫柳，淹留秦地人。\n含情归上国，论旧见平津。\n更接天津近，余花映绶新。",
        "dynasty": "唐",
        "collection_info": null
    },
    {
        "title": "登楚州城望驿路十余里山村竹林相次交映",
        "author": "李嘉佑",
        "content": "十里山村道，千峰栎树林。\n霜浓竹枝亚，岁晚荻花深。\n草市多樵客，渔家足水禽。\n幽居虽可羡，无那子牟心。",
        "dynasty": "唐",
        "collection_info": null
    },
    {
        "title": "奉陪韦润州游鹤林寺",
        "author": "李嘉佑",
        "content": "野寺江城近，双旌五马过。\n禅心超忍辱，梵语问多罗。\n松林闲僧老，云烟晚日和。\n寒塘归路转，清磬隔微波。",
        "dynasty": "唐",
        "collection_info": null
    },
    {
        "title": "奉酬路五郎中院长新除工部员外见简",
        "author": "李嘉佑",
        "content": "一门同秘省，万里作长城。\n问绢莲花府，扬旗细柳营。\n词锋偏却敌，草奏直论兵。\n何幸新诗赠，真输小谢名。",
        "dynasty": "唐",
        "collection_info": null
    },
    {
        "title": "送韦司直西行",
        "author": "李嘉佑",
        "content": "不耻青袍故，尤宜白髮新。\n心朝玉皇帝，貌似紫阳人。\n湘浦眠销日，桃源醉度春。\n能文兼证道，庄叟是前身。",
        "dynasty": "唐",
        "collection_info": null
    },
    {
        "title": "送上官侍御赴黔中",
        "author": "李嘉佑",
        "content": "莫向黔中路，令人到欲迷。\n水声巫峡裏，山色夜郎西。\n树隔朝云合，猨窥晓月啼。\n南方饶翠羽，知尔饮清溪。",
        "dynasty": "唐",
        "collection_info": null
    },
    {
        "title": "送元侍御还荆南幕府",
        "author": "李嘉佑",
        "content": "迢递荆州路，山多水又分。\n霜林澹寒日，朔鴈蔽南云。\n八座由持节，三湘亦置军。\n自当行直指，应不为功勋。",
        "dynasty": "唐",
        "collection_info": null
    },
    {
        "title": "登湓城浦望庐山初晴直省赍敕催赴江阴",
        "author": "李嘉佑",
        "content": "西望香炉雪，千峰晚色新。\n白头悲作吏，黄纸苦催人。\n多负登山屐，深藏漉酒巾。\n伤心公府内，手板日相亲。",
        "dynasty": "唐",
        "collection_info": null
    },
    {
        "title": "九日",
        "author": "李嘉佑",
        "content": "惆怅重阳日，空山野菊新。\n蒹葭百战地，江海十年人。\n叹老堪衰柳，伤秋对白苹。\n孤楼闻夕磬，塘路向城闉。",
        "dynasty": "唐",
        "collection_info": null
    },
    {
        "title": "九日送人",
        "author": "李嘉佑",
        "content": "晴景应重阳，高台怆远乡。\n水澄千室倒，雾卷四山长。\n受节人逾老，惊寒菊半黄。\n席前愁此别，未别已沾裳。",
        "dynasty": "唐",
        "collection_info": null
    },
    {
        "title": "春日淇上作",
        "author": "李嘉佑",
        "content": "淇上春风涨，鸳鸯逐浪飞。\n清明桑叶小，度雨杏花稀。\n卫女红粧薄，王孙白马肥。\n相将踏青去，不解惜罗衣。",
        "dynasty": "唐",
        "collection_info": null
    },
    {
        "title": "送从叔阳冰祇召赴都",
        "author": "李嘉佑",
        "content": "自小从游惯，多由戏笑偏。\n常时矜礼数，渐老荷优怜。\n见主承休命，为郎贵晚年。\n伯喈文与篆，虚作汉家贤。",
        "dynasty": "唐",
        "collection_info": null
    },
    {
        "title": "送友人入湘",
        "author": "李嘉佑",
        "content": "闻说湘川路，年年苦雨多。\n猨啼巫峡雨，月照洞庭波。\n穷海人还去，孤城雁共过。\n青山不可极，来往自蹉跎。",
        "dynasty": "唐",
        "collection_info": null
    },
    {
        "title": "送裴员外往江南",
        "author": "李嘉佑",
        "content": "公务江南远，留驩幕下荣。\n枫林缘楚塞，水驿到湓城。\n岸草知春晚，沙禽好夜惊。\n风帆几度泊，处处暮潮声。",
        "dynasty": "唐",
        "collection_info": null
    },
    {
        "title": "登秦岭",
        "author": "李嘉佑",
        "content": "南登秦岭头，回望始堪愁。\n汉阙青门远，高山蓝水流。\n三湘迁客去，九陌故人游。\n从此辞乡泪，双垂不復收。",
        "dynasty": "唐",
        "collection_info": null
    },
    {
        "title": "送张惟俭秀才入举",
        "author": "李嘉佑",
        "content": "清秀过终童，携书访老翁。\n以吾为世旧，怜尔继家风。\n淮岸经霜柳，关城带月鸿。\n春归定得意，花送到东中。",
        "dynasty": "唐",
        "collection_info": null
    },
    {
        "title": "送韦侍御湖南幕府",
        "author": "李嘉佑",
        "content": "执宪随征虏，逢秋出故关。\n雨多愁郢路，叶下识衡山。\n地远从军乐，兵强分野闲。\n皇家不易将，此去未应还。",
        "dynasty": "唐",
        "collection_info": null
    },
    {
        "title": "同皇甫冉赴官留别灵一上人",
        "author": "李嘉佑",
        "content": "法许庐山远，诗传休上人。\n独归双树宿，静与百花亲。\n对物虽留兴，观空已悟身。\n能令折腰客，遥赏竹房春。",
        "dynasty": "唐",
        "collection_info": null
    },
    {
        "title": "送客游荆州",
        "author": "李嘉佑",
        "content": "草色随骢马，悠悠共出秦。\n水传云梦晓，山接洞庭春。\n帆影连三峡，猨声在四隣。\n青门一分首，难见杜陵人。",
        "dynasty": "唐",
        "collection_info": null
    },
    {
        "title": "与郑锡游春",
        "author": "李嘉佑",
        "content": "东门垂柳长，回首独心伤。\n日暖临芳草，天晴忆故乡。\n映花莺上下，过水蝶悠扬。\n借问同行客，今朝泪几行。",
        "dynasty": "唐",
        "collection_info": null
    },
    {
        "title": "故燕国相公輓歌二首 一",
        "author": "李嘉佑",
        "content": "文若为全德，留侯是重名。\n论公长不宰，因病得无生。\n大梦依禅定，高坟共化城。\n自应怜寂灭，人世但伤情。",
        "dynasty": "唐",
        "collection_info": null
    },
    {
        "title": "故燕国相公輓歌二首 二",
        "author": "李嘉佑",
        "content": "共美持衡日，皆言折槛时。\n蜀侯供庙略，汉主缺台司。\n车马行仍止，笳箫咽又悲。\n今年杜陵陌，殄瘁百花迟。",
        "dynasty": "唐",
        "collection_info": null
    },
    {
        "title": "故吏部郎中赠给事中韦公挽歌二首 一",
        "author": "李嘉佑",
        "content": "神理今何在，斯人竟若斯。\n颜渊徒有德，伯道且无儿。\n白髮今非老，青云数有奇。\n谁言夕郎拜，翻向夜台悲。",
        "dynasty": "唐",
        "collection_info": null
    },
    {
        "title": "故吏部郎中赠给事中韦公挽歌二首 二",
        "author": "李嘉佑",
        "content": "社里东城接，松阡北地开。\n闻笳春色惨，执绋故人哀。\n终日南山对，何时渭水回。\n仁兄与恩旧，相望泣泉台。",
        "dynasty": "唐",
        "collection_info": null
    },
    {
        "title": "和袁郎中破贼后经剡县山水上太尉",
        "author": "李嘉佑",
        "content": "受律仙郎贵，长驱下会稽。\n鸣笳山月晓，摇斾野云低。\n翦寇人皆贺，迴军马自嘶。\n地闲春草绿，城静夜乌啼。\n破竹清闽岭，看花入剡溪。\n元戎催献捷，莫道事攀跻。",
        "dynasty": "唐",
        "collection_info": null
    },
    {
        "title": "送评事十九叔入秦",
        "author": "李嘉佑",
        "content": "白露沾蕙草，王孙转忆归。\n蔡州新战罢，郢路去人稀。\n谒帝不辞远，怀亲空有违。\n孤舟看落叶，平楚逐斜晖。\n北阙见端冕，南台当绣衣。\n唯余播迁客，只伴鹧鸪飞。",
        "dynasty": "唐",
        "collection_info": null
    },
    {
        "title": "赠王八衢",
        "author": "李嘉佑",
        "content": "丹地偏相逐，清江若有期。\n腰金才子贵，剖竹老人迟。\n桂楫闲迎客，茶瓯对说诗。\n渚田分邑里，山桂树罘罳。\n心静无华髮，人和似古时。\n别君远山去，幽独更应悲。",
        "dynasty": "唐",
        "collection_info": null
    },
    {
        "title": "入睦州分水路忆刘长卿",
        "author": "李嘉佑",
        "content": "北阙忤明主，南方随白云。\n沿洄滩草色，应接海鸥羣。\n建德潮已尽，新安江又分。\n回看严子濑，朗咏谢安文。\n雨过暮山碧，猨吟秋日曛。\n吴洲不可到，刷鬓为思君。",
        "dynasty": "唐",
        "collection_info": null
    },
    {
        "title": "奉和杜相公长兴新宅即事呈元相公",
        "author": "李嘉佑",
        "content": "意有空门乐，居无甲第奢。\n经过容法侣，雕饰让侯家。\n隐树重檐肃，开园一径斜。\n据梧听好鸟，行药寄名花。\n梦蝶留清簟，垂貂坐绛纱。\n当山不掩户，映日自倾茶。\n雅望归安石，深知在叔牙。\n还成吉甫颂，赠荅比瑶华。",
        "dynasty": "唐",
        "collection_info": null
    },
    {
        "title": "江湖秋思",
        "author": "李嘉佑",
        "content": "趋陪禁掖鴈行随，迁向江潭鹤髮垂。\n素浪遥疑八溪水，清枫忽似万年枝。\n嵩南春徧伤魂梦，壶口云深隔路岐。\n共望汉朝多霈泽，苍蝇早晚得先知。",
        "dynasty": "唐",
        "collection_info": null
    },
    {
        "title": "送朱中舍游江东",
        "author": "李嘉佑",
        "content": "孤城郭外送王孙，越水吴洲共尔论。\n野寺山边斜有径，渔家竹裏半开门。\n青枫独映摇前浦，白鹭闲飞过远村。\n若到西陵征战处，不堪秋草自伤魂。",
        "dynasty": "唐",
        "collection_info": null
    },
    {
        "title": "送窦拾遗赴朝因寄中书十七弟",
        "author": "李嘉佑",
        "content": "自叹未霑黄纸诏，那堪远送赤墀人。\n老为侨客偏相恋，素是诗家倍益亲。\n妻儿共载无羁思，鸳鹭同行不负身。\n凭尔将书通令弟，唯论华髮愧头巾。",
        "dynasty": "唐",
        "collection_info": null
    },
    {
        "title": "自苏台至望亭驿人家尽空春物增思怅然有作因寄从弟纾",
        "author": "李嘉佑",
        "content": "南浦菰蒋覆白苹，东吴黎庶逐黄巾。\n野棠自发空临水，江燕初归不见人。\n远岫依依如送客，平田渺渺独伤春。\n那堪回首长洲苑，烽火年年报虏尘。",
        "dynasty": "唐",
        "collection_info": null
    },
    {
        "title": "承恩量移宰江邑临鄱江怅然之作",
        "author": "李嘉佑",
        "content": "四年谪宦滞江城，未厌门前鄱水清。\n谁言宰邑化黎庶，欲别云山如弟兄。\n双鸥为底无心狎，白髮从他遶鬓生。\n惆怅闲眠临极浦，夕阳秋草不胜情。",
        "dynasty": "唐",
        "collection_info": null
    },
    {
        "title": "题灵台县东山村主人",
        "author": "李嘉佑",
        "content": "处处征胡人渐稀，山村寥落暮烟微。\n门临莽苍经年闭，身逐嫖姚几日归。\n贫妻白髮输残税，余寇黄河未解围。\n天子如今能用武，祗应岁晚息兵机。",
        "dynasty": "唐",
        "collection_info": null
    },
    {
        "title": "同皇甫冉登重玄阁",
        "author": "李嘉佑",
        "content": "高阁朱栏不厌游，蒹葭白水遶长洲。\n孤云独鸟川光暮，万井千山海色秋。\n清梵林中人转静，夕阳城上角偏愁。\n谁怜远作秦吴别，离恨归心双泪流。",
        "dynasty": "唐",
        "collection_info": null
    },
    {
        "title": "宋州东登望题武陵驿",
        "author": "李嘉佑",
        "content": "梁宋人稀鸟自啼，登舻一望倍含悽。\n白骨半随河水去，黄云犹傍郡城低。\n平陂战地花空落，旧苑春田草未齐。\n明主频移虎符守，几时行县向黔黎。",
        "dynasty": "唐",
        "collection_info": null
    },
    {
        "title": "晚登江楼有怀",
        "author": "李嘉佑",
        "content": "独坐南楼佳兴新，青山绿水共为隣。\n爽气遥分隔浦岫，斜光偏照渡江人。\n心闲鸥鸟时相近，事简鱼竿私自亲。\n只忆帝京不可到，秋琴一弄欲沾巾。",
        "dynasty": "唐",
        "collection_info": null
    },
    {
        "title": "游徐城河忽见清淮因寄赵八",
        "author": "李嘉佑",
        "content": "自缘迟暮忆沧洲，翻爱南河浊水流。\n初过重阳惜残菊，行看旧浦识羣鸥。\n朝霞映日同归处，暝柳摇风欲别秋。\n长恨相逢即分首，含情掩泪独回头。",
        "dynasty": "唐",
        "collection_info": null
    },
    {
        "title": "题游仙阁白公庙",
        "author": "李嘉佑",
        "content": "仙冠轻举竟何之，薜荔缘阶竹映祠。\n甲子不知风驭日，朝昏唯见雨来时。\n霓旌翠盖终难遇，流水青山空所思。\n逐客自怜双鬓改，梵香多负白云期。",
        "dynasty": "唐",
        "collection_info": null
    },
    {
        "title": "送郑正则汉阳迎妇",
        "author": "李嘉佑",
        "content": "锦字相催鸟急飞，郎君暂脱老莱衣。\n遥想双眉待人画，行看五马送潮归。\n望夫山上花犹发，新妇江边莺未稀。\n令秩和鸣真可羡，此行谁道负春辉。",
        "dynasty": "唐",
        "collection_info": null
    },
    {
        "title": "送皇甫冉往安宜",
        "author": "李嘉佑",
        "content": "江皋尽日唯烟水，君向白田何日归。\n楚地蒹葭连海逈，隋朝杨柳映堤稀。\n津楼故市无行客，山馆荒城闭落晖。\n若问行人与征战，使君双泪定霑衣。",
        "dynasty": "唐",
        "collection_info": null
    },
    {
        "title": "晚发咸阳寄同院遗补",
        "author": "李嘉佑",
        "content": "征战初休草又衰，咸阳晚眺泪堪垂。\n去路全无千里客，秋田不见五陵儿。\n秦家故事随流水，汉代高坟对石碑。\n回首青山独不语，羡君谈笑万年枝。",
        "dynasty": "唐",
        "collection_info": null
    },
    {
        "title": "早秋京口旅泊章侍御寄书相问因以赠之时七夕",
        "author": "李嘉佑",
        "content": "移家避寇逐行舟，厌见南徐江水流。\n吴越征徭非旧日，秣陵凋弊不宜秋。\n千家闭户无砧杵，七夕何人望斗牛。\n祗有同时骢马客，偏宜尺牍问穷愁。",
        "dynasty": "唐",
        "collection_info": null
    },
    {
        "title": "秋晓招隐寺东峰茶宴送内弟阎伯均归江州",
        "author": "李嘉佑",
        "content": "万畦新稻傍山村，数里深松到寺门。\n幸有香茶留穉子，不堪秋草送王孙。\n烟尘怨别唯愁隔，井邑萧条谁忍论。\n莫怪临歧独垂泪，魏舒偏念外家恩。",
        "dynasty": "唐",
        "collection_info": null
    },
    {
        "title": "送严员外",
        "author": "李嘉佑",
        "content": "春风倚棹阖闾城，水国春寒阴復晴。\n细雨湿衣看不见，闲花落地听无声。\n日斜江上孤帆影，草绿湖南万里情。\n君去若逢相识问，青袍今已误儒生。",
        "dynasty": "唐",
        "collection_info": null
    },
    {
        "title": "赴南中留别褚七少府湖上林亭",
        "author": "李嘉佑",
        "content": "种田东郭傍春陂，万事无情把钓丝。\n绿竹放侵行径裏，青山常对卷帘时。\n纷纷花发门空闭，寂寂莺啼日更迟。\n从此别君千万里，白云流水忆佳期。",
        "dynasty": "唐",
        "collection_info": null
    },
    {
        "title": "与从弟正字从兄兵曹宴集林园",
        "author": "李嘉佑",
        "content": "竹窓松户有佳期，美酒香茶慰所思。\n辅嗣外生还解易，惠连羣从总能诗。\n檐前花落春深后，谷裏莺啼日暮时。\n去路归程仍待月，垂缰不控马行迟。",
        "dynasty": "唐",
        "collection_info": null
    },
    {
        "title": "酬皇甫十六侍御曾见寄",
        "author": "李嘉佑",
        "content": "自顾衰容累玉除，忽承优诏赴铜鱼。\n江头鸟避青旄节，城裏人迎露网车。\n长沙地近悲才子，古郡山多忆旧庐。\n更枉新诗思何苦，离骚愁处亦无如。",
        "dynasty": "唐",
        "collection_info": null
    },
    {
        "title": "暮春宜阳郡斋愁坐忽枉刘七侍御新诗因以酬答",
        "author": "李嘉佑",
        "content": "子规夜夜[啼]槠叶，远道逢春半是愁。\n芳草伴人还易老，落花随水亦东流。\n山临睥睨恆多雨，地接潇湘畏及秋。\n唯羡君为周柱史，手持黄纸到沧洲。",
        "dynasty": "唐",
        "collection_info": null
    },
    {
        "title": "送舍弟",
        "author": "李嘉佑",
        "content": "诸谢偏推永嘉守，三何独许水曹郎。\n老兄鄙思难俦匹，令弟清词堪比量。\n迭嶂入云藏古寺，高秋背月转南湘。\n定知马上多新句，早寄袁溪当八行。",
        "dynasty": "唐",
        "collection_info": null
    },
    {
        "title": "送从弟永任饶州录事参军",
        "author": "李嘉佑",
        "content": "一官万里向千溪，水宿山行鱼浦西。\n日晚长烟高岸近，天寒积雪远峰低。\n芦花渚裏鸿相呌，苦竹丛边猨暗啼。\n闻道慈亲倚门待，到时兰叶正萋萋。",
        "dynasty": "唐",
        "collection_info": null
    },
    {
        "title": "送马将军奏事毕归滑州使幕",
        "author": "李嘉佑",
        "content": "吴门别后蹈沧州，帝里相逢俱白头。\n自叹马卿常带病，还嗟李广未封侯。\n棠梨宫裏瞻龙衮，细柳营前着豹裘。\n想到滑台桑叶落，黄河东注荻花秋。",
        "dynasty": "唐",
        "collection_info": null
    },
    {
        "title": "闻逝者自惊",
        "author": "李嘉佑",
        "content": "亦知死是人间事，年老闻之心自疑。\n黄卷清琴总为累，落花流水共添悲。\n愿将从药看真诀，又欲休官就本师。\n儿女眼前难喜舍，弥怜双鬓渐如丝。",
        "dynasty": "唐",
        "collection_info": null
    },
    {
        "title": "伤歙州陈二使君",
        "author": "李嘉佑",
        "content": "怜君辞满卧沧洲，一旦云亡万事休。\n慈母断肠妻独泣，寒云惨色水空流。\n江村故老长怀惠，山路孤猨亦共愁。\n寂寞荒坟近渔浦，野松孤月即千秋。",
        "dynasty": "唐",
        "collection_info": null
    },
    {
        "title": "白田西忆楚州使君弟",
        "author": "李嘉佑",
        "content": "山阳郭裏无潮，野水自向新桥。\n鱼网平铺荷叶，鹭鸶闲步稻苗。\n秣陵归人惆怅，楚地连山寂寥。\n却忆士龙宾阁，清琴绿竹萧萧。",
        "dynasty": "唐",
        "collection_info": null
    },
    {
        "title": "送陆澧还吴中",
        "author": "李嘉佑",
        "content": "瓜步寒潮送客，杨花暮雨霑衣。\n故乡南望何处，春水连天独归。",
        "dynasty": "唐",
        "collection_info": null
    },
    {
        "title": "春日忆家",
        "author": "李嘉佑",
        "content": "自觉劳乡梦，无人见客心。\n空余庭草色，日日伴愁襟。",
        "dynasty": "唐",
        "collection_info": null
    },
    {
        "title": "远寺钟",
        "author": "李嘉佑",
        "content": "疎钟何处来，度竹兼拂水。\n渐逐微风声，依依犹在耳。",
        "dynasty": "唐",
        "collection_info": null
    },
    {
        "title": "白鹭",
        "author": "李嘉佑",
        "content": "江南渌水多，顾影逗轻波。\n落日秦云裏，山高奈若何。",
        "dynasty": "唐",
        "collection_info": null
    },
    {
        "title": "夜宴南陵留别",
        "author": "李嘉佑",
        "content": "雪满前庭月色闲，主人留客未能还。\n预愁明日相思处，匹马千山与万山。",
        "dynasty": "唐",
        "collection_info": null
    },
    {
        "title": "题前溪馆",
        "author": "李嘉佑",
        "content": "两年谪宦在江西，举目云山要自迷。\n今日始知风土异，浔阳南去鹧鸪啼。",
        "dynasty": "唐",
        "collection_info": null
    },
    {
        "title": "过乌公山寄钱起员外",
        "author": "李嘉佑",
        "content": "雨过青山猨呌时，愁人泪点石榴枝。\n无端王事还相繫，肠断蒹葭君不知。",
        "dynasty": "唐",
        "collection_info": null
    },
    {
        "title": "寄王舍人竹楼",
        "author": "李嘉佑",
        "content": "傲吏身闲笑五侯，西江取竹起高楼。\n南风不用蒲葵扇，纱帽闲眠对水鸥。",
        "dynasty": "唐",
        "collection_info": null
    },
    {
        "title": "韦润州后亭海榴",
        "author": "李嘉佑",
        "content": "江上年年小雪迟，年光独报海榴知。\n寂寂山城风日暖，谢公含笑向南枝。",
        "dynasty": "唐",
        "collection_info": null
    },
    {
        "title": "送崔十一弟归北京",
        "author": "李嘉佑",
        "content": "潘郎美貌谢公诗，银印花骢年少时。\n楚地江皋一为别，晋山沙水独相思。",
        "dynasty": "唐",
        "collection_info": null
    },
    {
        "title": "访韩司空不遇",
        "author": "李嘉佑",
        "content": "图画风流似长康，文词体格效陈王。\n蓬莱对去归常晚，丛竹闲飞满夕阳。",
        "dynasty": "唐",
        "collection_info": null
    },
    {
        "title": "题道虔上人竹房",
        "author": "李嘉佑",
        "content": "诗思禅心共竹闲，任他流水向人间。\n手持如意高窓裏，斜日沿江千万山。",
        "dynasty": "唐",
        "collection_info": null
    },
    {
        "title": "秋朝木芙蓉",
        "author": "李嘉佑",
        "content": "水面芙蓉秋已衰，繁条到是着花时。\n平明露滴垂红脸，似有朝愁暮落悲。",
        "dynasty": "唐",
        "collection_info": null
    },
    {
        "title": "袁江口忆王司勋王吏部二郎中起居十七弟",
        "author": "李嘉佑",
        "content": "京华不啻三千里，客泪如今一万双。\n若个最为相忆处，青枫黄竹入袁江。",
        "dynasty": "唐",
        "collection_info": null
    },
    {
        "title": "答泉州薛播使君重阳日赠酒",
        "author": "李嘉佑",
        "content": "欲强登高无力去，篱边黄菊为谁开。\n共知不是浔阳郡，那得王弘送酒来。",
        "dynasty": "唐",
        "collection_info": null
    },
    {
        "title": "题张公洞",
        "author": "李嘉佑",
        "content": "空山杳杳鸾凤飞，神仙门户开翠微。\n主人白髮雪霞衣，松间留我谈玄机。",
        "dynasty": "唐",
        "collection_info": null
    },
    {
        "title": "句",
        "author": "李嘉佑",
        "content": "水田飞白鹭，夏木啭黄鹂。\n白马撼金珂，纷纷侍从多。\n身居骠骑幕，家住滹沱河。\n溪北映初星。",
        "dynasty": "唐",
        "collection_info": null
    },
    {
        "title": "送泉州李使君之任",
        "author": "包何",
        "content": "傍海皆荒服，分符重汉臣。\n云山百越路，市井十洲人。\n执玉来朝远，还珠入贡频。\n连年不见雪，到处即行春。",
        "dynasty": "唐",
        "collection_info": null
    },
    {
        "title": "和孟虔州闲斋即事",
        "author": "包何",
        "content": "古郡邻江岭，公庭半薜萝。\n府僚闲不入，山鸟静偏过。\n睥睨临花柳，栏干枕芰荷。\n麦秋今欲至，君听两岐歌。",
        "dynasty": "唐",
        "collection_info": null
    },
    {
        "title": "同李郎中净律院梡子树",
        "author": "包何",
        "content": "本梡稀难识，沙门种则生。\n叶殊经写字，子为佛称名。\n滤水浇新长，燃灯暖更荣。\n亭亭无别意，只是劝修行。",
        "dynasty": "唐",
        "collection_info": null
    },
    {
        "title": "同阎伯均宿道士观有述",
        "author": "包何",
        "content": "南国佳人去不迴，洛阳才子更须媒。\n绮琴白雪无心弄，罗幌清风到晓开。\n冉冉修篁依户牖，迢迢列宿映楼台。\n纵令奔月成仙去，且作行云入梦来。",
        "dynasty": "唐",
        "collection_info": null
    },
    {
        "title": "送乌程王明府贬巴江",
        "author": "包何",
        "content": "一片孤帆无四邻，北风吹过五湖滨。\n相看尽是江南客，独有君为岭外人。",
        "dynasty": "唐",
        "collection_info": null
    },
    {
        "title": "同舍弟佶班韦二员外秋苔对之成咏",
        "author": "包何",
        "content": "每看苔藓色，如向簿书闲。\n幽思缠芳树，高情寄远山。\n雨痕连地绿，日色出林斑。\n却笑兴公赋，临危滑石间。",
        "dynasty": "唐",
        "collection_info": null
    },
    {
        "title": "送王汶宰江阴",
        "author": "包何",
        "content": "郡北乘流去，花间竟日行。\n海鱼朝满市，江鸟夜喧城。\n止酒非关病，援琴不在声。\n应缘五斗米，数日滞渊明。",
        "dynasty": "唐",
        "collection_info": null
    },
    {
        "title": "和苗员外寓直中书",
        "author": "包何",
        "content": "朝列称多士，君家有二难。\n贞为台裏柏，芳作省中兰。\n夜宿分曹阔，晨趋接武欢。\n每怜双阙下，鴈序入鸳鸾。",
        "dynasty": "唐",
        "collection_info": null
    },
    {
        "title": "阙下芙蓉",
        "author": "包何",
        "content": "一人理国致昇平，万物呈祥助圣明。\n天上河从阙下过，江南花向殿前生。\n庆云垂荫开难落，湛露为珠满不倾。\n更对乐悬张宴处，歌工欲奏采莲声。",
        "dynasty": "唐",
        "collection_info": null
    },
    {
        "title": "江上田家",
        "author": "包何",
        "content": "近海川原薄，人家本自稀。\n黍苗期腊酒，霜叶是寒衣。\n市井谁相识，渔樵夜始归。\n不须骑马问，恐畏狎鸥飞。",
        "dynasty": "唐",
        "collection_info": null
    },
    {
        "title": "送韦侍御奉使江岭诸道催青苗钱",
        "author": "包何",
        "content": "近远从王事，南行处处经。\n手持霜简白，心在夏苗青。\n迴鴈书应报，愁猨夜屡听。\n因君使绝域，方物尽来庭。",
        "dynasty": "唐",
        "collection_info": null
    },
    {
        "title": "和程员外春日东郊即事",
        "author": "包何",
        "content": "郎官休浣怜迟日，野老欢娱为有年。\n几处折花惊蝶梦，数家留叶待蚕眠。\n藤垂宛地萦珠履，泉迸侵阶浸绿钱。\n直到闭关朝谒去，莺声不散柳含烟。",
        "dynasty": "唐",
        "collection_info": null
    },
    {
        "title": "裴端公使院赋得隔帘见春雨",
        "author": "包何",
        "content": "细雨未成霖，垂帘但觉阴。\n唯看上砌湿，不遣入檐深。\n度隟霑霜简，因风润绮琴。\n须移户外屦，檐溜夜相侵。",
        "dynasty": "唐",
        "collection_info": null
    },
    {
        "title": "相里使君第七男生日",
        "author": "包何",
        "content": "取妻生子復生男，独有君家众所谈。\n荀氏八龙唯欠一，桓山四凤已过三。\n他时干蛊声名着，今日悬弧宴乐酣。\n谁道众贤能继体，须知箇箇出于蓝。",
        "dynasty": "唐",
        "collection_info": null
    },
    {
        "title": "同诸公寻李方直不遇",
        "author": "包何",
        "content": "闻说到扬州，吹箫忆旧游。\n人来多不见，莫是上迷楼。",
        "dynasty": "唐",
        "collection_info": null
    },
    {
        "title": "婺州留别邓使君",
        "author": "包何",
        "content": "西掖驰名久，东阳出守时。\n江山婺女分，风月隐侯诗。\n别恨双溪急，留欢五马迟。\n迴舟映沙屿，未远剩相思。",
        "dynasty": "唐",
        "collection_info": null
    },
    {
        "title": "寄杨侍御",
        "author": "包何",
        "content": "一官何幸得同时，十载无媒独见遗。\n今日不论腰下组，请君看取鬓边丝。",
        "dynasty": "唐",
        "collection_info": null
    },
    {
        "title": "赋得秤送孟孺卿",
        "author": "包何",
        "content": "愿以金秤锤，因君赠别离。\n钩悬新月吐，衡举众星随。\n掌握须平执，锱铢必尽知。\n由来投分审，莫放弄权移。",
        "dynasty": "唐",
        "collection_info": null
    },
    {
        "title": "长安晓望寄崔补阙",
        "author": "包何",
        "content": "迢递山河拥帝京，参差宫殿接云平。\n风吹晓漏经长乐，柳带晴烟出禁城。\n天净笙歌临路发，日高车马隔尘行。\n自怜久滞诸生列，未得金闺籍姓名。",
        "dynasty": "唐",
        "collection_info": null
    },
    {
        "title": "送萧颖士赴东府得路字",
        "author": "贾邕",
        "content": "子欲适东周，门人盈岐路。\n高标信难仰，薄官非始务。\n绵邈千里途，裴回四郊暮。\n征车日云远，抚己惭深顾。",
        "dynasty": "唐",
        "collection_info": null
    },
    {
        "title": "送萧颖士赴东府得适字",
        "author": "刘舟",
        "content": "大名掩诸古，独断无不适。\n德遂天下宗，官为幕中客。\n骊山浮云散，灞岸零雨夕。\n请业非远期，圆光再生魄。",
        "dynasty": "唐",
        "collection_info": null
    },
    {
        "title": "送萧颖士赴东府得离字",
        "author": "长孙铸",
        "content": "大德讵可拟，高梧有长离。\n素怀经纶具，昭世犹安卑。\n落日去关外，悠悠隔山陂。\n我心如浮云，千里相追随。",
        "dynasty": "唐",
        "collection_info": null
    },
    {
        "title": "送萧颖士赴东府得还字",
        "author": "房白",
        "content": "夫子高世蹟，时人不可攀。\n今予亦云幸，谬得承温颜。\n良策资入幕，遂行从近关。\n青春灞亭别，此去何时还。",
        "dynasty": "唐",
        "collection_info": null
    },
    {
        "title": "送萧颖士赴东府得引字",
        "author": "元晟",
        "content": "吾见夫子德，谁云习相近。\n数仞不可窥，言味终难尽。\n处喧虑常澹，作吏心亦隐。\n更有嵩少峰，东南为胜引。",
        "dynasty": "唐",
        "collection_info": null
    },
    {
        "title": "送萧颖士赴东府得浅字",
        "author": "刘太冲",
        "content": "吾师继微言，赞述在坟典。\n寸禄聊自资，平生宦情鲜。\n逶迟东州路，春草深復浅。\n日远夫子门，中心曷由展。",
        "dynasty": "唐",
        "collection_info": null
    },
    {
        "title": "送萧颖士赴东府得草字",
        "author": "姚发",
        "content": "天生良史笔，浪迹擅文藻。\n中夏授参谋，东夷愿闻道。\n行轩翫春日，饯席藉芳草。\n幸得师季良，欣留箧笥宝。",
        "dynasty": "唐",
        "collection_info": null
    },
    {
        "title": "送萧颖士赴东府得往字",
        "author": "郑愕",
        "content": "斤溪数亩田，素心拟长往。\n繄君曲得引，使我缨俗网。\n风尘岂不劳，道义成心赏。\n春郊桃李月，忍此戒征两。",
        "dynasty": "唐",
        "collection_info": null
    },
    {
        "title": "送萧颖士赴东府得散字",
        "author": "殷少野",
        "content": "官闲幕府下，聊以任纵诞。\n文学鲁仲尼，高标嵇中散。\n出门时雨润，对酒春风暖。\n感激知己恩，别离魂欲断。",
        "dynasty": "唐",
        "collection_info": null
    },
    {
        "title": "送萧颖士赴东府得君字",
        "author": "邬载",
        "content": "策名十二载，独立先斯文。\n迩来及门者，半已昇青云。\n青云岂无姿，黄鹄素不羣。\n一辞芸香吏，几岁沧江濆。\n散职既不羁，天听亦昭闻。\n虽承急贤诏，未谒陶唐君。\n薄俸还自急，此言那足云。\n和风媚东郊，时物滋南熏。\n蕙草正可摘，豫章犹未分。\n宗师忽千里，使我心氛氲。",
        "dynasty": "唐",
        "collection_info": null
    },
    {
        "title": "奉陪韦中丞使君游鹤林寺",
        "author": "皇甫曾",
        "content": "古寺传灯久，层城闭阁闲。\n香花同法侣，旌斾入深山。\n寒磬虚空裏，孤云起灭间。\n谢公忆高卧，徒御欲东还。",
        "dynasty": "唐",
        "collection_info": null
    },
    {
        "title": "奉送杜侍御还京",
        "author": "皇甫曾",
        "content": "罢战回龙节，朝天上凤池。\n寒生五湖道，春入万年枝。\n召化多遗爱，胡清已畏知。\n怀恩偏感别，堕泪向旌麾。",
        "dynasty": "唐",
        "collection_info": null
    },
    {
        "title": "酬郑侍御秋夜见寄",
        "author": "皇甫曾",
        "content": "摇落空林夜，河阳兴已生。\n未辞公府步，知结远山情。\n高柳风难定，寒泉月助明。\n袁公方卧雪，尺素及柴荆。",
        "dynasty": "唐",
        "collection_info": null
    },
    {
        "title": "酬窦拾遗秋日见呈",
        "author": "皇甫曾",
        "content": "孤城永巷时相见，衰柳闲门日半斜。\n欲送近臣朝魏阙，犹怜残菊在陶家。",
        "dynasty": "唐",
        "collection_info": null
    },
    {
        "title": "韦使君宅海榴咏",
        "author": "皇甫曾",
        "content": "淮阳卧理有清风，腊月榴花带雪红。\n闭阁寂寥常对此，江湖心在数枝中。",
        "dynasty": "唐",
        "collection_info": null
    },
    {
        "title": "送普上人还阳羡",
        "author": "皇甫曾",
        "content": "花宫难久别，道者忆千灯。\n残雪入林路，暮山归寺僧。\n日光依嫩草，泉响滴春冰。\n何用求方便，看心是一乘。",
        "dynasty": "唐",
        "collection_info": null
    },
    {
        "title": "送李中丞归本道",
        "author": "皇甫曾",
        "content": "上将还专席，双旌復出秦。\n关河三晋路，宾从五原人。\n孤戍云连海，平沙雪度春。",
        "dynasty": "唐",
        "collection_info": null
    },
    {
        "title": "和谢舍人雪夜寓直",
        "author": "皇甫曾",
        "content": "禁省夜沈沈，春风雪满林。\n沧洲归客梦，青琐近臣心。\n挥翰宣鸣玉，承恩在赐金。\n建章寒漏起，更助掖垣深。",
        "dynasty": "唐",
        "collection_info": null
    },
    {
        "title": "寻刘处士",
        "author": "皇甫曾",
        "content": "几年人不见，林下掩柴关。\n留客当清夜，逢君话旧山。\n隔城寒杵急，带月早鸿还。\n南陌虽相近，其如隐者闲。",
        "dynasty": "唐",
        "collection_info": null
    },
    {
        "title": "哭陆处士",
        "author": "皇甫曾",
        "content": "从此无期见，柴门对雪开。\n二毛逢世难，万恨掩泉台。\n返照空堂夕，孤城弔客迴。\n汉家偏访道，犹畏鹤书来。",
        "dynasty": "唐",
        "collection_info": null
    },
    {
        "title": "乌程水楼留别",
        "author": "皇甫曾",
        "content": "悠悠千里去，惜此一尊同。\n客散高楼上，帆飞细雨中。\n山程随远水，楚思在青枫。\n共说前期易，沧波处处同。",
        "dynasty": "唐",
        "collection_info": null
    },
    {
        "title": "题赠吴门邕上人",
        "author": "皇甫曾",
        "content": "春山唯一室，独坐草萋萋。\n身寂心成道，花闲鸟自啼。\n细泉松径裏，返景竹林西。\n晚与门人别，依依出虎溪。",
        "dynasty": "唐",
        "collection_info": null
    },
    {
        "title": "送陆鸿渐山人采茶回",
        "author": "皇甫曾",
        "content": "千峯待逋客，香茗復丛生。\n采摘知深处，烟霞羡独行。\n幽期山寺远，野饭石泉清。\n寂寂燃灯夜，相思一磬声。",
        "dynasty": "唐",
        "collection_info": null
    },
    {
        "title": "寄刘员外长卿",
        "author": "皇甫曾",
        "content": "南忆新安郡，千山带夕阳。\n断猨知夜久，秋草助江长。\n疎髮应成素，青松独耐霜。\n爱才称汉主，题柱待回乡。",
        "dynasty": "唐",
        "collection_info": null
    },
    {
        "title": "寄张仲甫",
        "author": "皇甫曾",
        "content": "悲风生旧浦，云岭隔东田。\n伏腊同鸡黍，柴门闭雪天。\n孤村明夜火，稚子候归船。\n静者心相忆，离居畏度年。",
        "dynasty": "唐",
        "collection_info": null
    },
    {
        "title": "送元侍御充使湖南",
        "author": "皇甫曾",
        "content": "云梦南行尽，三湘万里流。\n山川重分手，徒御亦悲秋。\n白简劳王事，清猨助客愁。\n离羣復多病，岁晚忆沧洲。",
        "dynasty": "唐",
        "collection_info": null
    },
    {
        "title": "晚至华阴",
        "author": "皇甫曾",
        "content": "腊尽促归心，行人及华阴。\n云霞仙掌出，松柏古祠深。\n野渡冰生岸，寒川烧隔林。\n温泉看渐近，宫树晚沈沈。",
        "dynasty": "唐",
        "collection_info": null
    },
    {
        "title": "送孔征士",
        "author": "皇甫曾",
        "content": "谷口山多处，君归不可寻。\n家贫青史在，身老白云深。\n扫雪开松径，疏泉过竹林。\n余生负丘壑，相送亦何心。",
        "dynasty": "唐",
        "collection_info": null
    },
    {
        "title": "秋兴",
        "author": "皇甫曾",
        "content": "流萤与落叶，秋晚共纷纷。\n返照城中尽，寒砧雨外闻。\n离人见衰鬓，独鹤暮何羣。\n楚客在千里，相思看碧云。",
        "dynasty": "唐",
        "collection_info": null
    },
    {
        "title": "送归中丞使新罗",
        "author": "皇甫曾",
        "content": "南幰衔恩去，东夷泛海行。\n天遥辞上国，水尽到孤城。\n已变炎凉气，仍愁浩淼程。\n云涛不可极，来往见双旌。",
        "dynasty": "唐",
        "collection_info": null
    },
    {
        "title": "送少微上人东南游",
        "author": "皇甫曾",
        "content": "石梁人不到，独往更迢迢。\n乞食山家少，寻钟野寺遥。\n松门风自扫，瀑布雪难消。\n秋夜闻清梵，余音逐海潮。",
        "dynasty": "唐",
        "collection_info": null
    },
    {
        "title": "送韦判官赴闽中",
        "author": "皇甫曾",
        "content": "孤棹闽中客，双旌海上军。\n路人从北少，海水向南分。\n野鹤伤秋别，林猨忌夜闻。\n汉家崇亚相，知子远邀勋。",
        "dynasty": "唐",
        "collection_info": null
    },
    {
        "title": "送人还荆州",
        "author": "皇甫曾",
        "content": "草色随骢马，悠悠同出秦。\n水传云梦晓，山接洞庭春。\n帆影连三峡，猨声近四隣。\n青门一分手，难见杜陵人。",
        "dynasty": "唐",
        "collection_info": null
    },
    {
        "title": "寄净虚上人初至云门",
        "author": "皇甫曾",
        "content": "寒踪白云裏，法侣自提携。\n竹径通城下，松门隔水西。\n方同沃洲去，不似武陵迷。\n彷佛方知处，高峯是会稽。",
        "dynasty": "唐",
        "collection_info": null
    },
    {
        "title": "春和杜相公移入长兴宅奉呈诸宰执",
        "author": "皇甫曾",
        "content": "欲向幽偏适，还从绝地移。\n秦官鼎食贵，尧世土阶卑。\n戟户槐阴满，书窗竹叶垂。\n才分午夜漏，遥隔万年枝。\n北阙深恩在，东林远梦知。\n日斜门掩暎，山远树参差。\n论道齐鸳翼，题诗忆凤池。\n从公亦何幸，长与佩声随。",
        "dynasty": "唐",
        "collection_info": null
    },
    {
        "title": "路中口号",
        "author": "皇甫曾",
        "content": "还乡不见家，年老眼多泪。\n车马上河桥，城中好天气。",
        "dynasty": "唐",
        "collection_info": null
    },
    {
        "title": "山下泉",
        "author": "皇甫曾",
        "content": "漾漾带山光，澄澄倒林影。\n那知石上喧，却忆山中静。",
        "dynasty": "唐",
        "collection_info": null
    },
    {
        "title": "早朝日寄所知",
        "author": "皇甫曾",
        "content": "长安雪夜见归鸿，紫禁朝天拜舞同。\n曙色渐分双阙下，漏声遥在百花中。\n炉烟乍起开仙仗，玉佩纔成引上公。\n共荷发生同雨露，不应黄叶久随风。",
        "dynasty": "唐",
        "collection_info": null
    },
    {
        "title": "秋夕寄怀契上人",
        "author": "皇甫曾",
        "content": "已见槿花朝委露，独悲孤鹤在人羣。\n真僧出世心无事，静夜名香手自焚。\n窗临绝涧闻流水，客至孤峯扫白云。\n更想清晨诵经处，独看松上雪纷纷。",
        "dynasty": "唐",
        "collection_info": null
    },
    {
        "title": "张芬见访郊居作",
        "author": "皇甫曾",
        "content": "林中雨散早凉生，已有迎秋促织声。\n三径荒芜羞对客，十年衰老愧称兄。\n愁心自惜江蓠晚，世事方看木槿荣。\n君若罢官携手日，寻山莫算白云程。",
        "dynasty": "唐",
        "collection_info": null
    },
    {
        "title": "赠鉴上人",
        "author": "皇甫曾",
        "content": "律仪传教诱，僧腊老烟霄。\n树色依禅诵，泉声入寂寥。\n宝龛经末劫，画壁见南朝。\n深竹风开合，寒潭月动摇。\n息心归静理，爱道坐中宵。\n更欲寻真去，乘船过海潮。",
        "dynasty": "唐",
        "collection_info": null
    },
    {
        "title": "奉寄中书王舍人",
        "author": "皇甫曾",
        "content": "腰金载笔谒承明，至道安禅得此生。\n西掖几年纶綍贵，东山遥夜薜萝情。\n风传刻漏星河曙，月上梧桐雨露清。\n圣主好文谁为荐，闭门空赋子虚成。",
        "dynasty": "唐",
        "collection_info": null
    },
    {
        "title": "送汤中丞和蕃",
        "author": "皇甫曾",
        "content": "继好中司出，天心外国知。\n已传尧雨露，更说汉威仪。\n陇上应回首，河源復载驰。\n孤峯问徒御，空碛见旌麾。\n春草乡愁起，边城旅梦移。\n莫嗟行远地，此去荅恩私。",
        "dynasty": "唐",
        "collection_info": null
    },
    {
        "title": "送和西蕃使",
        "author": "皇甫曾",
        "content": "白简初分命，黄金已在腰。\n恩华通外国，徒御发中朝。\n雨雪从边起，旌旗上陇遥。\n暮天沙漠漠，空碛马萧萧。\n寒路随河水，关城见柳条。\n和戎先罢战，知胜霍嫖姚。",
        "dynasty": "唐",
        "collection_info": null
    },
    {
        "title": "送王相公赴幽州",
        "author": "皇甫曾",
        "content": "台衮兼戎律，勤忧秉化元。\n凤池东掖宠，龙节北方尊。\n长路山河转，前驱鼓角喧。\n人安布时令，地远荅君恩。\n暮日平沙迥，秋风大斾翻。\n渔阳在天末，恋别信陵门。",
        "dynasty": "唐",
        "collection_info": null
    },
    {
        "title": "送徐大夫赴南海",
        "author": "皇甫曾",
        "content": "旧国当分阃，天涯荅圣私。\n大军传羽檄，老将拜旌旗。\n位重登坛后，恩深弄印时。\n何年谏猎赋，今日饮泉诗。\n海内求民瘼，城隅见岛夷。\n由来黄霸去，自有上台期。",
        "dynasty": "唐",
        "collection_info": null
    },
    {
        "title": "赠沛禅师",
        "author": "皇甫曾",
        "content": "南岳满湘沅，吾师经利涉。\n身归沃洲老，名与支公接。\n净教传荆吴，道缘止渔猎。\n观空色不染，对境心自惬。\n室中人寂寞，门外山重迭。\n天台积幽梦，早晚当负笈。",
        "dynasty": "唐",
        "collection_info": null
    },
    {
        "title": "萼岭四望",
        "author": "皇甫曾",
        "content": "汉家仙仗在咸阳，洛水东流出建章。\n野老至今犹望幸，离宫秋树独苍苍。",
        "dynasty": "唐",
        "collection_info": null
    },
    {
        "title": "过刘员外长卿别墅",
        "author": "皇甫曾",
        "content": "谢客开山后，郊扉积水通。\n江湖千里别，衰老一尊同。\n返照寒川满，平田暮雪空。\n沧洲自有趣，不便哭途穷。",
        "dynasty": "唐",
        "collection_info": null
    },
    {
        "title": "遇风雨作",
        "author": "皇甫曾",
        "content": "草草理夜装，涉江又登陆。\n望路殊未穷，指期今已促。\n传呼戒徒驭，振辔转林麓。\n阴云拥岩端，霑雨当山腹。\n震雷如在耳，飞电来照目。\n兽迹不敢窥，马蹄惟务速。\n虔心若斋祷，濡体如沐浴。\n万窍相怒号，百泉暗奔瀑。\n危梁虑足跌，峻坂忧车覆。\n问我何以然，前日爱微禄。\n转知人代事，缨组乃徽束。\n向若家居时，安枕春梦熟。\n遵途稍已近，候吏来相续。\n晓霁心始安，林端见初旭。",
        "dynasty": "唐",
        "collection_info": null
    },
    {
        "title": "送商州杜中丞赴任",
        "author": "皇甫曾",
        "content": "安康地理接商于，帝命专城总赋舆。\n夕拜忽辞青琐闼，晨装独捧紫泥书。\n深山古驿分驺骑，芳草闲云逐隼旟。\n绮皓清风千古在，因君一为谢岩居。",
        "dynasty": "唐",
        "collection_info": null
    },
    {
        "title": "送着公归越",
        "author": "皇甫曾",
        "content": "谁能愁此别，到越会相逢。\n长忆云门寺，门前千万峯。\n石床埋积雪，山路倒枯松。\n莫学白居士，无人知去踪。",
        "dynasty": "唐",
        "collection_info": null
    },
    {
        "title": "送郑秀才贡举",
        "author": "皇甫曾",
        "content": "西去意如何，知随贡士科。\n吟诗向月路，驱马出烟萝。\n晚色寒芜远，秋声候雁多。\n自怜归未得，相送一劳歌。",
        "dynasty": "唐",
        "collection_info": null
    },
    {
        "title": "锡杖歌送明楚上人归佛川",
        "author": "皇甫曾",
        "content": "上人远自西天至，头陀行遍南朝寺。\n口翻贝叶古字经，手持金策声泠泠。\n护法护身惟振锡，石濑云溪深寂寂。\n乍来松径风露寒，遥暎霜天月成魄。\n后夜空山禅诵时，寥寥挂在枯树枝。\n真法尝传心不住，东西南北随缘路。\n佛川此去何时迴，应真莫便游天台。",
        "dynasty": "唐",
        "collection_info": null
    },
    {
        "title": "玉山岭上作",
        "author": "皇甫曾",
        "content": "悠悠驱匹马，征路上连冈。\n晚翠深云窦，寒台净石梁。\n秋花偏似雪，枫叶不禁霜。\n愁见前程远，空郊下夕阳。",
        "dynasty": "唐",
        "collection_info": null
    },
    {
        "title": "国子柳博士兼领太常博士輙申贺赠",
        "author": "皇甫曾",
        "content": "博士本秦官，求才帖职难。\n临风曲台净，对月碧池寒。\n讲学分阴重，斋祠晓漏残。\n朝衣辨色处，双绶更宜看。",
        "dynasty": "唐",
        "collection_info": null
    },
    {
        "title": "送裴秀才贡举",
        "author": "皇甫曾",
        "content": "儒衣羞此别，去抵汉公卿。\n宾贡年犹少，篇章艺已成。\n临流惜暮景，话别起乡情。\n离酌不辞醉，西江春草生。",
        "dynasty": "唐",
        "collection_info": null
    },
    {
        "title": "赠老将",
        "author": "皇甫曾",
        "content": "白草黄云塞上秋，曾随骠骑出幷州。\n辘轳劒折虬髯白，转战功多独不侯。",
        "dynasty": "唐",
        "collection_info": null
    },
    {
        "title": "铜雀妓",
        "author": "高适",
        "content": "日暮铜雀迥，秋深玉座清。\n萧森松柏望，委郁绮罗情。\n君恩不再得，妾舞为谁轻。",
        "dynasty": "唐",
        "collection_info": null
    },
    {
        "title": "塞下曲",
        "author": "高适",
        "content": "结束浮云骏，翩翩出从戎。\n且凭天子怒，復倚将军雄。\n万鼓雷殷地，千旗火生风。\n日轮驻霜戈，月魄悬琱弓。\n青海阵云匝，黑山兵气衡。\n战酣太白高，战罢旄头空。\n万里不惜死，一朝得成功。\n画图骐麟阁，入朝明光宫。\n大笑向文士，一经何足穷。\n古人昧此道，往往成老翁。",
        "dynasty": "唐",
        "collection_info": null
    },
    {
        "title": "塞上",
        "author": "高适",
        "content": "东出卢龙塞，浩然客思孤。\n亭堠列万里，汉兵犹备胡。\n边尘涨北溟，虏骑正南驱。\n转鬬岂长策，和亲非远图。\n惟昔李将军，按节出皇都。\n总戎扫大漠，一战擒单于。\n常怀感激心，愿效纵横谟。\n倚劒欲谁语，关河空郁纡。",
        "dynasty": "唐",
        "collection_info": null
    },
    {
        "title": "蓟门行五首 一",
        "author": "高适",
        "content": "蓟门逢古老，独立思氛氲。\n一身既零丁，头鬓白纷纷。\n勋庸今已矣，不识霍将军。",
        "dynasty": "唐",
        "collection_info": null
    },
    {
        "title": "蓟门行五首 二",
        "author": "高适",
        "content": "汉家能用武，开拓穷异域。\n戍卒厌糠覈，降胡饱衣食。\n关亭试一望，吾欲泪沾臆。",
        "dynasty": "唐",
        "collection_info": null
    },
    {
        "title": "蓟门行五首 三",
        "author": "高适",
        "content": "边城十一月，雨雪乱霏霏。\n元戎号令严，人马亦轻肥。\n羌胡无尽日，征战几时归。",
        "dynasty": "唐",
        "collection_info": null
    },
    {
        "title": "蓟门行五首 四",
        "author": "高适",
        "content": "幽州多骑射，结髮重横行。\n一朝事将军，出入有声名。\n纷纷猎秋草，相向角弓鸣。",
        "dynasty": "唐",
        "collection_info": null
    },
    {
        "title": "蓟门行五首 五",
        "author": "高适",
        "content": "黯黯长城外，日没更烟尘。\n胡骑虽凭陵，汉兵不顾身。\n古树满空塞，黄云愁杀人。",
        "dynasty": "唐",
        "collection_info": null
    },
    {
        "title": "效古赠崔二",
        "author": "高适",
        "content": "十月河洲时，一看有归思。\n风飙生惨烈，雨雪暗天地。\n我辈今胡为，浩哉迷所至。\n缅怀当涂者，济济居声位。\n邈然在云霄，宁肯更沦踬。\n周旋多燕乐，门馆列车骑。\n美人芙蓉姿，狭室兰麝气。\n金鑪陈兽炭，谈笑正得意。\n岂论草泽中，有此枯槁士。\n我惭经济策，久欲甘弃置。\n君负纵横才，如何尚顦顇。\n长歌增郁怏，对酒不能醉。\n穷达自有时，夫子莫下泪。",
        "dynasty": "唐",
        "collection_info": null
    },
    {
        "title": "鉅鹿赠李少府",
        "author": "高适",
        "content": "李侯虽薄宦，时誉何籍籍。\n骏马常借人，黄金每留客。\n投壶华馆静，纵酒凉风夕。\n即此遇神仙，吾欣知损益。",
        "dynasty": "唐",
        "collection_info": null
    },
    {
        "title": "东平留赠狄司马",
        "author": "高适",
        "content": "古人无宿诺，兹道以为难。\n万里赴知己，一言诚可叹。\n马蹄经月窟，劒术指楼兰。\n地出北庭尽，城临西海寒。\n森然瞻武库，则是弄儒翰。\n入幕绾银绶，乘轺兼铁冠。\n练兵日精锐，杀敌无遗残。\n献捷见天子，论功俘可汗。\n激昂丹墀下，顾盼青云端。\n谁谓纵横策，翻为权势干。\n将军既坎壈，使者亦辛酸。\n耿介挹三事，羇离从一官。\n知君不得意，他日会鹏抟。",
        "dynasty": "唐",
        "collection_info": null
    },
    {
        "title": "过卢明府有赠",
        "author": "高适",
        "content": "良吏不易得，古人今可传。\n静然本诸已，以此知其贤。\n我行挹高风，羡尔兼少年。\n胸怀豁清夜，史汉如流泉。\n明日復行春，逶迤出郊坛。\n登高见百里，桑野郁芊芊。\n时平俯鹊巢，岁熟多人烟。\n奸猾唯闭户，逃亡归种田。\n回轩自郭南，老幼满马前。\n皆贺蚕农至，而无徭役牵。\n君观黎庶心，抚之诚万全。\n何幸逢大道，愿言烹小鲜。\n能奏明廷主，一试武城弦。",
        "dynasty": "唐",
        "collection_info": null
    },
    {
        "title": "单父逢邓司仓覆仓库因而有赠",
        "author": "高适",
        "content": "邦牧今坐啸，羣贤趋纪纲。\n四人忽不扰，耕者遥相望。\n粲粲府中妙，授词如履霜。\n炎炎伏热时，草木无晶光。\n匹马度睢水，清风何激扬。\n校缗阅帑藏，发廪欣斯箱。\n邂逅得相逢，欢言至夕阳。\n开襟自公余，载酒登琴堂。\n举桮挹山川，寓目穷毫芒。\n白鸟向田尽，青蝉归路长。\n醉中不惜别，况乃正游梁。",
        "dynasty": "唐",
        "collection_info": null
    },
    {
        "title": "蓟门不遇王之[涣]郭密之因以留赠",
        "author": "高适",
        "content": "适远登蓟丘，兹晨独搔屑。\n贤交不可见，吾愿终难说。\n迢递千里游，羇离十年别。\n才华仰清兴，功业嗟芳节。\n旷荡阻云海，萧条带风雪。\n逢时事多谬，失路心弥折。\n行矣勿重陈，怀君但愁绝。",
        "dynasty": "唐",
        "collection_info": null
    },
    {
        "title": "寄孟五少府",
        "author": "高适",
        "content": "秋气落穷巷，离忧兼暮蝉。\n后时已如此，高兴亦徒然。\n知君念淹泊，忆我屡周旋。\n征路见来雁，归人悲远天。\n平生感千里，相望在贞坚。",
        "dynasty": "唐",
        "collection_info": null
    },
    {
        "title": "苦雨寄房四昆季",
        "author": "高适",
        "content": "独坐见多雨，况兹兼索居。\n茫茫十月交，穷阴千里余。\n弥望无端倪，北风击林箊。\n白日渺难覩，黄云争卷舒。\n安得造化功，旷然一扫除。\n滴沥檐宇愁，寥寥谈笑疎。\n泥涂拥城郭，水潦盘丘墟。\n惆怅悯田农，裴回伤里闾。\n曾是力井税，曷为无斗储。\n万事切中怀，十年思上书。\n君门嗟缅邈，身计念居诸。\n沈吟顾草茅，郁怏任盈虚。\n黄鹄不可羡，鸡鸣时起予。\n故人平台侧，高馆临通衢。\n兄弟方荀陈，才华冠应徐。\n弹棊自多暇，饮酒更何如。\n知人想林宗，直道惭史鱼。\n携手风流在，开襟鄙吝祛。\n宁能访穷巷，相与对园蔬。",
        "dynasty": "唐",
        "collection_info": null
    },
    {
        "title": "和贺兰判官望北海作",
        "author": "高适",
        "content": "圣代务平典，輶轩推上才。\n迢遥溟海际，旷望沧波开。\n四牡未遑息，三山安在哉。\n巨鳌不可钓，高浪何崔嵬。\n湛湛朝百谷，茫茫连九垓。\n挹流纳广大，观异增迟回。\n日出见鱼目，月圆知蚌胎。\n迹非想像到，心以精灵猜。\n远色带孤屿，虚声涵殷雷。\n风行越裳贡，水遏天吴灾。\n揽辔隼将击，忘机鸥復来。\n缘情韵骚雅，独立遗尘埃。\n吏道竟殊用，翰林仍忝陪。\n长鸣谢知己，所媿非龙媒。",
        "dynasty": "唐",
        "collection_info": null
    },
    {
        "title": "和崔二少府登楚丘城作",
        "author": "高适",
        "content": "故人亦不遇，异县久栖託。\n辛勤失路意，感叹登楼作。\n清晨眺原野，独立穷寥廓。\n云散芒砀山，水还睢阳郭。\n绕梁即襟带，封卫多漂泊。\n事古悲城池，年丰爱墟落。\n相逢俱未展，携手空萧索。\n何意千里心，仍求百金诺。\n公侯皆我辈，动用在谋略。\n圣心思贤才，朅来刈葵藿。",
        "dynasty": "唐",
        "collection_info": null
    },
    {
        "title": "酬司空璲少府",
        "author": "高适",
        "content": "飘飖未得意，感激与谁论。\n昨日遇夫子，仍欣吾道存。\n江山满词赋，札翰起凉温。\n吾见风雅作，人知德业尊。\n惊飙荡万木，秋气屯高原。\n燕赵何苍茫，鸿雁来翩翻。\n此时与君别，握手欲无言。",
        "dynasty": "唐",
        "collection_info": null
    },
    {
        "title": "酬李少府",
        "author": "高适",
        "content": "出塞魂屡惊，怀贤意难说。\n谁知吾道间，乃在客中别。\n日夕捧琼瑶，相思无休歇。\n伊人虽薄宦，举代推高节。\n述作凌江山，声华满冰雪。\n一登蓟丘上，四顾何惨烈。\n来雁无尽时，边风正骚屑。\n将从崖谷遁，且与沈浮绝。\n君若登青云，余当投魏阙。",
        "dynasty": "唐",
        "collection_info": null
    },
    {
        "title": "酬裴秀才",
        "author": "高适",
        "content": "男儿贵得意，何必相知早。\n飘荡与物永，踌跎觉年老。\n长卿无产业，季子惭妻嫂。\n此事难重陈，未于众人道。",
        "dynasty": "唐",
        "collection_info": null
    },
    {
        "title": "酬陆少府",
        "author": "高适",
        "content": "朝临淇水岸，还望卫人邑。\n别意在山阿，征途背原隰。\n萧萧前村口，唯见转蓬入。\n水渚人去迟，霜天雁飞急。\n固应不远别，所与路未及。\n欲济川上舟，相思空伫立。",
        "dynasty": "唐",
        "collection_info": null
    },
    {
        "title": "奉酬北海李太守丈人夏日平阴亭",
        "author": "高适",
        "content": "天子股肱守，丈人山岳灵。\n出身侍丹墀，举翮凌青冥。\n当昔皇运否，人神俱未宁。\n谏官莫敢议，酷吏方专刑。\n谷永独言事，匡衡多引经。\n两朝纳深衷，万乘无不听。\n盛烈播南史，雄词豁东溟。\n谁谓整隼旟，翻然忆柴扃。\n寄书汶阳客，回首平阴亭。\n开封见千里，结念存百龄。\n隐轸江山丽，氛氲兰茝馨。\n自怜遇时休，漂泊随流萍。\n春野变木德，夏天临火星。\n一生徒羡鱼，四十犹聚萤。\n从此日闲放，焉能怀拾青。",
        "dynasty": "唐",
        "collection_info": null
    },
    {
        "title": "酬马八效古见赠",
        "author": "高适",
        "content": "深崖无绿竹，秀色徒氛氲。\n时代种桃李，无人顾此君。\n奈何冰雪操，尚与蒿莱羣。\n愿託灵仙子，一声吹入云。",
        "dynasty": "唐",
        "collection_info": null
    },
    {
        "title": "酬鸿胪裴主簿雨后睢阳北楼见赠之作",
        "author": "高适",
        "content": "暮霞照新晴，归云犹相逐。\n有怀晨昏暇，相见登眺目。\n问礼侍彤襜，题诗访茅屋。\n高楼多古今，陈事满陵谷。\n地久微子封，台余孝王筑。\n裴回顾霄汉，豁达俯川陆。\n远水对秋城，长天向乔木。\n公门何清净，列戟森已肃。\n不叹携手稀，恆思着鞭速。\n终当拂羽翰，轻举随鸿鹄。",
        "dynasty": "唐",
        "collection_info": null
    },
    {
        "title": "酬裴员外以诗代书",
        "author": "高适",
        "content": "少时方浩荡，遇物犹尘埃。\n脱略身外事，交游天下才。\n单车入燕赵，独立心悠哉。\n宁知戎马间，忽展平生怀。\n且欣清论高，岂顾夕阳颓。\n题诗碣石馆，纵酒燕王台。\n北望沙漠垂，漫天雪皑皑。\n临边无策略，览古空裴回。\n乐毅吾所怜，拔齐翻见猜。\n荆卿吾所悲，适秦不復回。\n然诺多死地，公忠成祸胎。\n与君从此辞，每恐流年催。\n如何俱老大，始復忘形骸。\n兄弟真二陆，声名连八裴。\n乙未将星变，贼臣候天灾。\n胡骑犯龙山，乘舆经马嵬。\n千官无倚着，万姓徒悲哀。\n诛吕鬼神动，安刘天地开。\n奔波走风尘，倏忽值云雷。\n拥旄出淮甸，入幕征楚材。\n誓当剪鲸鲵，永以竭驽骀。\n小人胡不仁，谗我成死灰。\n赖得日月明，照耀无不该。\n留司洛阳宫，詹府唯蒿莱。\n是时扫氛祲，尚未歼渠魁。\n背河列长围，师老将亦乖。\n归军剧风火，散卒争椎埋。\n一夕瀍洛空，生灵悲曝腮。\n衣冠投草莽，予欲驰江淮。\n登顿宛叶下，栖遑襄邓隈。\n城池何萧条，邑屋更崩摧。\n纵横荆棘丛，但见瓦砾堆。\n行人无血色，战骨多青苔。\n遂除彭门守，因得朝玉阶。\n激昂仰鹓鹭，献替欣盐梅。\n驱传及远蕃，忧思郁难排。\n罢人纷争讼，赋税如山崖。\n所思在畿甸，曾是鲁宓侪。\n自从拜郎官，列宿焕天街。\n那能访遐僻，还復寄琼瓌。\n金玉本高价，埙箎终易谐。\n朗咏临清秋，凉风下庭槐。\n何意寇盗间，独称名义偕。\n辛酸陈侯诔，叹息季鹰杯。\n白日屡分手，青春不再来。\n卧看中散论，愁忆太常斋。\n酬赠徒为尔，长歌还自咍。",
        "dynasty": "唐",
        "collection_info": null
    },
    {
        "title": "酬庞十兵曹",
        "author": "高适",
        "content": "忆昔游京华，自言生羽翼。\n怀书访知己，末路空相识。\n许国不成名，还家有惭色。\n託身从𤱶亩，浪迹初自得。\n雨泽感天时，耕耘忘帝力。\n同人洛阳至，问我睢水北。\n遂尔款津涯，净然见胸臆。\n高谈悬物象，逸韵投翰墨。\n别岸迥无垠，海鹤鸣不息。\n梁城多古意，携手共悽恻。\n怀贤想邹枚，登高思荆棘。\n世情恶疵贱，之子怜孤直。\n酬赠感幷深，离忧岂终极。",
        "dynasty": "唐",
        "collection_info": null
    },
    {
        "title": "同吕员外酬田着作幕门军西宿盘山秋夜作",
        "author": "高适",
        "content": "碛路天早秋，边城夜应永。\n遥传戎旅作，已报关山冷。\n上将顿盘阪，诸军徧泉井。\n绸缪阃外书，慷慨幕中请。\n能使勋业高，动令氛雾屏。\n远途能自致，短步终难骋。\n羽翮时一看，穷愁始三省。\n人生感然诺，何啻若形影。\n白髮知苦心，阳春见佳境。\n星河连塞络，刁斗兼山静。\n忆君霜露时，使我空引领。",
        "dynasty": "唐",
        "collection_info": null
    },
    {
        "title": "酬秘书弟兼寄幕下诸公",
        "author": "高适",
        "content": "亚相膺时杰，羣才遇良工。\n翩翩幕下来，拜赐甘泉宫。\n信知命世奇，适会非常功。\n侍御执邦宪，清词焕春丛。\n末路望绣衣，他时常发蒙。\n孰云三军壮，惧我弹射雄。\n谁谓万里遥，在我樽俎中。\n光禄经济器，精微自深衷。\n前席屡荣问，长城兼在躬。\n高纵激颓波，逸翮驰苍穹。\n将副节制筹，欲令沙漠空。\n司业志应徐，雅度思冲融。\n相思三十年，忆昨犹儿童。\n今来抱青紫，忽若披鹓鸿。\n说劒增慷慨，论交持始终。\n秘书即吾门，虚白无不通。\n多才陆平原，硕学郑司农。\n献封到关西，独步归山东。\n永意久知处，嘉言能亢宗。\n客从梁宋来，行役随转蓬。\n酬赠欣元弟，忆贤瞻数公。\n游鳞戏沧浪，鸣凤栖梧桐。\n并负垂天翼，俱乘破浪风。\n眈眈天府间，偃仰谁敢同。\n何意构广厦，翻然顾雕虫。\n应知阮步兵，惆怅此途穷。",
        "dynasty": "唐",
        "collection_info": null
    },
    {
        "title": "淇上酬薛三据兼寄郭少府微",
        "author": "高适",
        "content": "自从别京华，我心乃萧索。\n十年守章句，万事空寥落。\n北上登蓟门，茫茫见沙漠。\n倚劒对风尘，慨然思卫霍。\n拂衣去燕赵，驱马怅不乐。\n天长沧洲路，日暮邯郸郭。\n酒肆或淹留，渔潭屡栖泊。\n独行备艰险，所见穷善恶。\n永愿拯刍荛，孰云干鼎镬。\n皇情念淳古，时俗何浮薄。\n理道资任贤，安人在求瘼。\n故交负灵奇，逸气抱謇谔。\n隐轸经济具，纵横建安作。\n才望忽先鸣，风期无宿诺。\n飘飖劳州县，迢递限言谑。\n东驰眇贝丘，西顾弥虢略。\n淇水徒自流，浮云不堪託。\n吾谋适可用，天路岂寥廓。\n不然买山田，一身与耕凿。\n且欲同鹪鹩，焉能志鸿鹄。",
        "dynasty": "唐",
        "collection_info": null
    },
    {
        "title": "酬岑二十主簿秋夜见赠之作",
        "author": "高适",
        "content": "舍下蛩乱鸣，居然自萧索。\n缅怀高秋兴，忽枉清夜作。\n感物我心劳，凉风惊二毛。\n池枯菡萏死，月出梧桐高。\n如何异乡县，復得交才彦。\n汨没嗟后时，蹉跎耻相见。\n箕山别来久，魏阙谁不恋。\n独有江海心，悠悠未尝倦。",
        "dynasty": "唐",
        "collection_info": null
    },
    {
        "title": "答侯少府",
        "author": "高适",
        "content": "常日好读书，晚年学垂纶。\n漆园多乔木，睢水清粼粼。\n诏书下柴门，天命敢逡巡。\n赫赫三伏时，十日到咸秦。\n褐衣不得见，黄绶翻在身。\n吏道顿羁束，生涯难重陈。\n北使经大寒，关山饶苦辛。\n边兵若刍狗，战骨成埃尘。\n行矣勿復言，归欤伤我神。\n如何燕赵陲，忽遇平生亲。\n开馆纳征骑，弹絃娱远宾。\n飘飖天地间，一别方兹晨。\n东道有佳作，南朝无此人。\n性灵出万象，风骨超常伦。\n吾党谢王粲，羣贤推郄诜。\n明时取秀才，落日过蒲津。\n节苦名已富，禄微家转贫。\n相逢愧薄游，抚己荷陶钧。\n心事正堪尽，离居宁太频。\n两河归路遥，二月芳草新。\n柳接滹沱暗，莺连渤海春。\n谁谓行路难，猥当希代珍。\n提握每终日，相思犹比邻。\n江海有扁舟，丘园有角巾。\n君意定何适，我怀知所遵。\n浮沈各异宜，老大贵全真。\n莫作云霄计，遑遑随缙绅。",
        "dynasty": "唐",
        "collection_info": null
    },
    {
        "title": "宋中别周梁李三子",
        "author": "高适",
        "content": "曾是不得意，适来兼别离。\n如何一尊酒，翻作满堂悲。\n周子负高价，梁生多逸词。\n周旋梁宋间，感激建安时。\n白雪正如此，青云无自疑。\n李侯怀英雄，骯脏乃天资。\n方寸且无间，衣冠当在斯。\n俱为千里游，忽念两乡辞。\n且见壮心在，莫嗟携手迟。\n凉风吹北原，落日满西陂。\n露下草初白，天长云屡滋。\n我心不可问，君去定何之。\n京洛多知己，谁能忆左思。",
        "dynasty": "唐",
        "collection_info": null
    },
    {
        "title": "宋中别李八",
        "author": "高适",
        "content": "岁晏谁不归，君归意可说。\n将趋倚门望，还念同人别。\n驻马临长亭，飘然事明发。\n苍茫眺千里，正值苦寒节。\n旧国多转蓬，平台下明月。\n世情薄疵贱，夫子怀贤哲。\n行矣各勉旃，吾当挹余烈。",
        "dynasty": "唐",
        "collection_info": null
    },
    {
        "title": "别王彻",
        "author": "高适",
        "content": "归客自南楚，怅然思北林。\n萧条秋风暮，回首江淮深。\n留君终日欢，或为梁父吟。\n时辈想鹏举，他人嗟陆沈。\n载酒登平台，赠君千里心。\n浮云暗长路，落日有归禽。\n离别未足悲，辛勤当自任。\n吾知十年后，季子多黄金。",
        "dynasty": "唐",
        "collection_info": null
    },
    {
        "title": "送萧十八与房侍御回还",
        "author": "高适",
        "content": "常苦古人远，今见斯人古。\n澹泊遗声华，周旋必邹鲁。\n故交在梁宋，游方出庭户。\n匹马鸣朔风，一身济河浒。\n辛勤采兰咏，款曲翰林主。\n岁月催别离，庭围远风土。\n寥寥寒烟静，莽莽夕阴吐。\n明发不在兹，青天眇难覩。",
        "dynasty": "唐",
        "collection_info": null
    },
    {
        "title": "宋中送族侄式颜",
        "author": "高适",
        "content": "大夫击东胡，胡尘不敢起。\n胡人山下哭，胡马海边死。\n部曲尽公侯，舆台亦朱紫。\n当时有勋业，末路遭谗毁。\n转斾燕赵间，剖符括苍裏。\n弟兄莫相见，亲族远枌梓。\n不改青云心，仍招布衣士。\n平生怀感激，本欲候知己。\n去矣难重陈，飘然自兹始。\n游梁且未遇，适越今何以。\n乡山西北愁，竹箭东南美。\n峥嵘缙云外，苍莽几千里。\n旅雁悲啾啾，朝昏孰云已。\n登临多瘴疠，动息在风水。\n虽有贤主人，终为客行子。\n我携一尊酒，满酌聊劝尔。\n劝尔惟一言，家声勿沦滓。",
        "dynasty": "唐",
        "collection_info": null
    },
    {
        "title": "又送族侄式颜",
        "author": "高适",
        "content": "惜君才未遇，爱君才若此。\n世上五百年，吾家一千里。\n俱游帝城下，忽在梁园裏。\n我今行山东，离忧不能已。",
        "dynasty": "唐",
        "collection_info": null
    },
    {
        "title": "赠别王十七管记",
        "author": "高适",
        "content": "故交吾未测，薄宦空年岁。\n晚节踪曩贤，雄词冠当世。\n堂中皆食客，门外多酒债。\n产业曾未言，衣裘与人敝。\n飘飖戎幕下，出入关山际。\n转战轻壮心，立谈有边计。\n云沙自回合，天海空迢递。\n星高汉将骄，月盛胡兵锐。\n沙深冷陉断，雪暗辽阳闭。\n亦谓扫欃枪，旋惊陷蜂虿。\n归旌告东捷，鬬骑传西败。\n遥飞绝汉书，已筑长安第。\n画龙俱在叶，宠鹤先居卫。\n勿辞部曲勋，不藉将军势。\n相逢季冬月，伥望穷海裔。\n折劒留赠人，严装遂云迈。\n我行将悠𥾝，及此还羁滞。\n曾非济代谋，且有临深诫。\n随波混清浊，与物同丑丽。\n眇忆青岩栖，宁忘褐衣拜。\n自言爱水石，本欲亲兰蕙。\n何意薄松筠，翻然重菅蒯。\n恆深取与分，孰慢平生契。\n欵曲鸡黍期，酸辛别离袂。\n逢时愧名节，遇坎悲沦替。\n适赵非解纷，游燕往无说。\n浩歌方振荡，逸翮思凌励。\n倏若异鹏抟，吾当学蝉蜕。",
        "dynasty": "唐",
        "collection_info": null
    },
    {
        "title": "涟上别王秀才",
        "author": "高适",
        "content": "飘飖经远道，客思满穷秋。\n浩荡对长涟，君行殊未休。\n崎岖山海侧，想像无前俦。\n何意照乘珠，忽然欲暗投。\n东路方萧条，楚歌復悲愁。\n暮帆使人感，去鸟兼离忧。\n行矣当自爱，壮年莫悠悠。\n余亦从此辞，异乡难久留。\n赠言岂终极，慎勿滞沧洲。",
        "dynasty": "唐",
        "collection_info": null
    },
    {
        "title": "赠别沈四逸人",
        "author": "高适",
        "content": "沈侯未可测，其况信浮沈。\n十载常独坐，几人知此心。\n乘舟蹈沧海，买劒投黄金。\n世务不足烦，有田西山岑。\n我来遇知己，遂得开清襟。\n何意阃阈间，沛然江海深。\n疾风扫秋树，濮上多鸣砧。\n耿耿尊酒前，联雁飞愁音。\n平生重离别，感激对孤琴。",
        "dynasty": "唐",
        "collection_info": null
    },
    {
        "title": "送韩九",
        "author": "高适",
        "content": "惆怅别离日，裴回岐路前。\n归人望独树，匹马随秋蝉。\n常与天下士，许君兄弟贤。\n良时正可用，行矣莫徒然。",
        "dynasty": "唐",
        "collection_info": null
    },
    {
        "title": "送崔录事赴宣城",
        "author": "高适",
        "content": "大国非不理，小官皆用才。\n欲行宣城印，住饮洛阳桮。\n晚景为人别，长天无鸟回。\n举帆风波渺，倚棹江山来。\n羡尔兼乘兴，芜湖千里开。",
        "dynasty": "唐",
        "collection_info": null
    },
    {
        "title": "别张少府",
        "author": "高适",
        "content": "归客留不住，朝云纵復横。\n马头向春草，斗柄临高城。\n嗟我久离别，羡君看弟兄。\n归心更难道，回首一伤情。",
        "dynasty": "唐",
        "collection_info": null
    },
    {
        "title": "淇上别刘少府子英",
        "author": "高适",
        "content": "近来住淇上，萧条惟空林。\n又非耕种时，闲散多自任。\n伊君独知我，驱马欲招寻。\n千里忽携手，十年同苦心。\n求仁见交态，于道喜甘临。\n逸思乃天纵，微才应陆沈。\n飘然归故乡，不復问离襟。\n南登黎阳渡，莽苍寒云阴。\n桑叶原上起，河凌山下深。\n途穷更远别，相对益悲吟。",
        "dynasty": "唐",
        "collection_info": null
    },
    {
        "title": "别耿都尉",
        "author": "高适",
        "content": "四十能学劒，时人无此心。\n如何耿夫子，感激投知音。\n翩翩白马来，二月青草深。\n别易小千里，兴酣倾百金。",
        "dynasty": "唐",
        "collection_info": null
    },
    {
        "title": "宋中遇林卢杨十七山人因而有别",
        "author": "高适",
        "content": "昔余涉漳水，驱车行邺西。\n遥见林虑山，苍苍戛天倪。\n邂逅逢尔曹，说君彼岩栖。\n萝径垂野蔓，石房倚云梯。\n秋韭何青青，药苗数百畦。\n栗林隘谷口，栝树森回溪。\n耕耘有山田，纺绩有山妻。\n人生苟如此，何必组与珪。\n谁谓远相访，曩情殊不迷。\n檐前举醇醪，竈下烹双鸡。\n朔风忽振荡，昨夜寒螀啼。\n游子益思归，罢琴伤解携。\n出门尽原野，白日黯已低。\n始惊道路难，终念言笑暌。\n因声谢岑壑，岁暮一攀跻。",
        "dynasty": "唐",
        "collection_info": null
    },
    {
        "title": "酬别薛三蔡大留简韩十四主簿",
        "author": "高适",
        "content": "迢递辞京华，辛勤异乡县。\n登高俯沧海，回首泪如霰。\n同人久离别，失路还相见。\n薛侯怀直道，德业应时选。\n蔡子负清才，当年擢宾荐。\n韩公有奇节，词赋凌羣彦。\n读书嵩岑间，作吏沧海甸。\n伊余寡栖託，感激多愠见。\n纵诞非尔情，飘沦任疵贱。\n忽枉琼瑶作，乃深平生眷。\n始谓吾道存，终嗟客游倦。\n归心无昼夜，别事除言宴。\n復值凉风时，苍茫夏云变。",
        "dynasty": "唐",
        "collection_info": null
    },
    {
        "title": "送虞城刘明府谒魏郡苗太守",
        "author": "高适",
        "content": "天官苍生望，出入承明庐。\n肃肃领旧藩，皇皇降玺书。\n茂宰多感激，良将復吹嘘。\n永怀一言合，谁谓千里疎。\n对酒忽命驾，兹情何起予。\n炎天昼如火，极目无行车。\n长路出雷泽，浮云归孟诸。\n魏郡十万家，歌钟喧里闾。\n传道贤君至，闭关常晏如。\n君将挹高论，定是问樵渔。\n今日逢明圣，吾为陶隐居。",
        "dynasty": "唐",
        "collection_info": null
    },
    {
        "title": "途中酬李少府赠别之作",
        "author": "高适",
        "content": "西上逢节换，东征私自怜。\n故人今卧疾，欲别还留连。\n举酒临南轩，夕阳满中筵。\n宁知江上兴，乃在河梁偏。\n行李多光辉，札翰忽相鲜。\n谁谓岁月晚，交情尚贞坚。\n终嗟州县劳，官谤復迍邅。\n虽负忠信美，其如方寸悬。\n连帅扇清风，千里犹眼前。\n曾是趋藻镜，不应翻弃捐。\n日来知自强，风气殊未痊。\n可以加药物，胡为輙忧煎。\n驱马出大梁，原野一悠然。\n柳色感行客，云阴愁远天。\n皇明烛幽遐，德泽普照宣。\n鹓鸿列霄汉，燕雀何翩翩。\n余亦惬所从，渔樵十二年。\n种瓜漆园裏，凿井卢门边。\n去去勿重陈，生涯难勉旃。\n或期遇春事，与尔復周旋。\n投报空回首，狂歌谢比肩。",
        "dynasty": "唐",
        "collection_info": null
    },
    {
        "title": "睢阳酬别畅大判官",
        "author": "高适",
        "content": "吾友遇知己，策名逢圣朝。\n高才擅白雪，逸翰怀青霄。\n承诏选嘉宾，慨然即驰轺。\n清昼下公馆，尺书忽相邀。\n留欢惜别离，毕景驻行镳。\n言及沙漠事，益令胡马骄。\n丈夫拔东蕃，声冠霍嫖姚。\n兜鍪衝矢石，铁甲生风飙。\n诸将出冷陉，连营济石桥。\n酋豪尽俘馘，子弟输征徭。\n边庭绝刁斗，战地成渔樵。\n榆关夜不扃，塞口长萧萧。\n降胡满蓟门，一一能射鵰。\n军中多宴乐，马上何轻趫。\n戎狄本无厌，羇縻非一朝。\n饥附诚足用，饱飞安可招。\n李牧制儋蓝，遗风岂寂寥。\n君还谢幕府，慎勿轻刍荛。",
        "dynasty": "唐",
        "collection_info": null
    },
    {
        "title": "宴韦司户山亭院",
        "author": "高适",
        "content": "人幽想灵山，意惬怜远水。\n习静务为适，所居还復尔。\n汲流涨华池，开酌宴君子。\n苔径试窥践，石屏可攀倚。\n入门见中峰，携手如万里。\n横琴了无事，垂钓应有以。\n高馆何沈沈，飒然凉风起。",
        "dynasty": "唐",
        "collection_info": null
    },
    {
        "title": "同诸公登慈恩寺浮图",
        "author": "高适",
        "content": "香界泯羣有，浮图岂诸相。\n登临骇孤高，披拂欣大壮。\n言是羽翼生，迥出虚空上。\n顿疑身世别，乃觉形神王。\n宫阙皆户前，山河尽檐向。\n秋风昨夜至，秦塞多清旷。\n千里何苍苍，五陵郁相望。\n盛时惭阮步，末宦知周防。\n输效独无因，斯焉可游放。",
        "dynasty": "唐",
        "collection_info": null
    },
    {
        "title": "同薛司直诸公秋霁曲江俯见南山作",
        "author": "高适",
        "content": "南山郁初霁，曲江湛不流。\n若临瑶池前，想望昆崙丘。\n回首见黛色，眇然波上秋。\n深沈俯峥嵘，清浅延阻修。\n连潭万木影，插岸千岩幽。\n杳霭信难测，渊沦无暗投。\n片云对渔父，独鸟随虚舟。\n我心寄青霞，世事惭白鸥。\n得意在乘兴，忘怀非外求。\n良辰自多暇，欣与数子游。",
        "dynasty": "唐",
        "collection_info": null
    },
    {
        "title": "登广陵栖灵寺塔",
        "author": "高适",
        "content": "淮南富登临，兹塔信奇最。\n直上造云族，凭虚纳天籁。\n迥然碧海西，独立飞鸟外。\n始知高兴尽，适与赏心会。\n连山黯吴门，乔木吞楚塞。\n城池满窗下，物象归掌内。\n远思驻江帆，暮时结春霭。\n轩车疑蠢动，造化资大块。\n何必了无身，然后知所退。",
        "dynasty": "唐",
        "collection_info": null
    },
    {
        "title": "登百丈峰二首 一",
        "author": "高适",
        "content": "朝登百丈峰，遥望燕支道。\n汉垒青冥间，胡天白如扫。\n忆昔霍将军，连年此征讨。\n匈奴终不灭，寒山徒草草。\n唯见鸿雁飞，令人伤怀抱。",
        "dynasty": "唐",
        "collection_info": null
    },
    {
        "title": "登百丈峰二首 二",
        "author": "高适",
        "content": "晋武轻后事，惠皇终已昏。\n豺狼塞瀍洛，胡羯争干坤。\n四海如鼎沸，五原徒自尊。\n而今白庭路，犹对青阳门。\n朝市不足问，君臣随草根。",
        "dynasty": "唐",
        "collection_info": null
    },
    {
        "title": "同羣公秋登琴台",
        "author": "高适",
        "content": "古迹使人感，琴台空寂寥。\n静然顾遗尘，千载如昨朝。\n临眺自兹始，羣贤久相邀。\n德与形神高，孰知天地遥。\n四时何倏忽，六月鸣秋蜩。\n万象归白帝，平川横赤霄。\n犹是对夏伏，几时有凉飙。\n燕雀满檐楹，鸿鹄抟扶摇。\n物性各自得，我心在渔樵。\n兀然还復醉，尚握尊中瓢。",
        "dynasty": "唐",
        "collection_info": null
    },
    {
        "title": "同羣公出猎海上",
        "author": "高适",
        "content": "畋猎自古昔，况伊心赏俱。\n偶与羣公游，旷然出平芜。\n层阴涨溟海，杀气穷幽都。\n鹰隼何翩翩，驰骤相传呼。\n豺狼窜榛莽，麋鹿罹艰虞。\n高鸟下骍弓，困兽鬬匹夫。\n尘惊大泽晦，火燎深林枯。\n失之有余恨，获者无全躯。\n咄彼工拙间，恨非指踪徒。\n犹怀老氏训，感叹此欢娱。",
        "dynasty": "唐",
        "collection_info": null
    },
    {
        "title": "同羣公题郑少府田家",
        "author": "高适",
        "content": "郑侯应悽惶，五十头尽白。\n昔为南昌尉，今作东郡客。\n与语多远情，论心知所益。\n秋林既清旷，穷巷空淅沥。\n蝶舞园更闲，鸡鸣日云夕。\n男儿未称意，其道固无适。\n劝君且杜门，勿叹人事隔。",
        "dynasty": "唐",
        "collection_info": null
    },
    {
        "title": "同羣公题中山寺",
        "author": "高适",
        "content": "平原十里外，稍稍云岩深。\n遂及清净所，都无人世心。\n名僧既礼谒，高阁復登临。\n石壁倚松径，山田多栗林。\n超遥尽巘崿，逼侧仍岖嵚。\n吾欲休世事，于焉聊自任。",
        "dynasty": "唐",
        "collection_info": null
    },
    {
        "title": "同羣公宿开善寺赠陈十六所居",
        "author": "高适",
        "content": "驾车出人境，避暑投僧家。\n裴回龙象侧，始见香林花。\n读书不及经，饮酒不胜茶。\n知君悟此道，所未搜袈裟。\n谈空忘外物，持诫破诸邪。\n则是无心地，相看唯月华。",
        "dynasty": "唐",
        "collection_info": null
    },
    {
        "title": "同韩四薛三东亭翫月",
        "author": "高适",
        "content": "远游怅不乐，兹赏吾道存。\n款曲故人意，辛勤清夜言。\n东亭何寥寥，佳境无朝昏。\n阶墀近洲渚，户牖当郊原。\n矧乃穷周旋，游时怡讨论。\n树阴荡瑶瑟，月气延清尊。\n明河带飞雁，野火连荒村。\n对此更愁予，悠哉怀故园。",
        "dynasty": "唐",
        "collection_info": null
    },
    {
        "title": "同敬八卢五泛河间清河",
        "author": "高适",
        "content": "清川在城下，沿泛多所宜。\n同济惬数公，翫物欣良时。\n飘飖波上兴，燕婉舟中词。\n昔陟乃平原，今来忽涟漪。\n东流达沧海，西流延滹池。\n云树共晦明，井邑相逶迤。\n稍随归月帆，若与沙鸥期。\n渔父更留我，前潭水未滋。",
        "dynasty": "唐",
        "collection_info": null
    },
    {
        "title": "同房侍御山园新亭与邢判官同游",
        "author": "高适",
        "content": "隐隐春城外，朦胧陈迹深。\n君子顾榛莽，兴言伤古今。\n决河导新流，疏径踪旧林。\n开亭俯川陆，时景宜招寻。\n肃穆逢使轩，夤缘事登临。\n忝游芝兰室，还对桃李阴。\n岸远白波来，气喧黄鸟吟。\n因睹歌颂作，始知经济心。\n灌坛有遗风，单父多鸣琴。\n谁为久州县，苍生怀德音。",
        "dynasty": "唐",
        "collection_info": null
    },
    {
        "title": "同马太守听九思法师讲金刚经",
        "author": "高适",
        "content": "吾师晋阳宝，杰出山河最。\n途经世谛间，心到空王外。\n鸣钟山虎伏，说法天龙会。\n了义同建瓴，梵法若吹籁。\n深知亿劫苦，善喻恆沙大。\n舍施割肌肤，攀缘去亲爱。\n招提何清净，良牧驻轻盖。\n露冕众香中，临人觉苑内。\n心持佛印久，标割魔军退。\n愿开初地因，永奉弥天对。",
        "dynasty": "唐",
        "collection_info": null
    },
    {
        "title": "涟上题樊氏水亭",
        "author": "高适",
        "content": "涟上非所趣，偶为世务牵。\n经时驻归棹，日夕对平川。\n莫论行子愁，且得主人贤。\n亭上酒初熟，厨中鱼每鲜。\n自说宦游来，因之居住偏。\n煮盐沧海曲，种稻长淮边。\n四时常晏如，百口无饥年。\n菱芋藩篱下，渔樵耳目前。\n异县少朋从，我行復迍邅。\n向不逢此君，孤舟已言旋。\n明日又分首，风涛还眇然。",
        "dynasty": "唐",
        "collection_info": null
    },
    {
        "title": "同吕判官从哥舒大夫破洪济城回登积石军多福七级浮图",
        "author": "高适",
        "content": "塞口连浊河，辕门对山寺。\n宁知鞍马上，独有登临事。\n七级凌太清，千崖列苍翠。\n飘飘方寓目，想像见深意。\n高兴殊未平，凉风飒然至。\n拔城阵云合，转斾胡星坠。\n大将何英灵，官军动天地。\n君怀生羽翼，本欲附骐骥。\n款段苦不前，清冥信难致。\n一歌阳春后，三叹终自愧。",
        "dynasty": "唐",
        "collection_info": null
    },
    {
        "title": "三君咏 魏郑公",
        "author": "高适",
        "content": "郑公经纶日，隋氏风尘昏。\n济代取高位，逢时敢直言。\n道光先帝业，义激旧君恩。\n寂寞卧龙处，英灵千载魂。",
        "dynasty": "唐",
        "collection_info": null
    },
    {
        "title": "三君咏 郭代公",
        "author": "高适",
        "content": "代公实英迈，津涯浩难识。\n拥兵抗矫征，仗节归有德。\n纵横负才智，顾盻安社稷。\n流落勿重陈，怀哉为悽恻。",
        "dynasty": "唐",
        "collection_info": null
    },
    {
        "title": "三君咏 狄梁公",
        "author": "高适",
        "content": "梁公乃贞固，勋烈垂竹帛。\n昌言太后朝，潜运储君策。\n待贤开相府，共理登方伯。\n至今青云人，犹是门下客。",
        "dynasty": "唐",
        "collection_info": null
    },
    {
        "title": "宓公琴台诗三首 一",
        "author": "高适",
        "content": "宓子昔为政，鸣琴登此台。\n琴和人亦闲，千载称其才。\n临眺忽悽怆，人琴安在哉？\n悠悠此天壤，唯有颂声来。",
        "dynasty": "唐",
        "collection_info": null
    },
    {
        "title": "宓公琴台诗三首 二",
        "author": "高适",
        "content": "邦伯感遗事，慨然建琴堂。\n乃知静者心，千载犹相望。\n入室想其人，出门何茫茫。\n唯见白云合，东临邹鲁乡。",
        "dynasty": "唐",
        "collection_info": null
    },
    {
        "title": "宓公琴台诗三首 三",
        "author": "高适",
        "content": "皤皤邑中老，自夸邑中理。\n何必升君堂，然后知君美。\n开门无犬吠，早卧常晏起。\n昔人不忍欺，今我还復尔。",
        "dynasty": "唐",
        "collection_info": null
    },
    {
        "title": "李云南征蛮诗",
        "author": "高适",
        "content": "圣人赫斯怒，诏伐西南戎。\n肃穆庙堂上，深沈节制雄。\n遂令感激士，得建非常功。\n料死不料敌，顾恩宁顾终。\n鼓行天海外，转战蛮夷中。\n梯巘近高鸟，穿林经毒虫。\n鬼门无归客，北户多南风。\n蜂虿隔万里，云雷随九攻。\n长驱大浪破，急击羣山空。\n饷道忽已远，悬军垂欲穷。\n精诚动白日，愤薄连苍穹。\n野食掘田鼠，晡餐兼僰僮。\n收兵列亭堠，拓地弥西东。\n临事耻苟免，履危能饬躬。\n将星独照耀，边色何溟蒙。\n泸水夜可涉，交州今始通。\n归来长安道，召见甘泉宫。\n廉蔺若未死，孙吴知暗同。\n相逢论意气，慷慨谢深衷。",
        "dynasty": "唐",
        "collection_info": null
    },
    {
        "title": "题尉迟将军新庙",
        "author": "高适",
        "content": "周室既板荡，贼臣立婴儿。\n将军独激昂，誓欲酬恩私。\n孤城日无援，高节终可悲。\n家国共沦亡，精魂空在斯。\n沈沈积冤气，寂寂无人知。\n良牧怀深仁，与君建明祠。\n父子俱血食，轩车每逶迤。\n我来荐苹蘩，感叹兴此词。\n晨光上阶闼，杀气翻旌旗。\n明明幽冥理，至诚信莫欺。\n唯夫二千石，多庆方自兹。",
        "dynasty": "唐",
        "collection_info": null
    },
    {
        "title": "观李九少府翥树宓子贱神祠碑",
        "author": "高适",
        "content": "吾友吏兹邑，亦尝怀宓公。\n安知梦寐间，忽与精灵通。\n一见兴永叹，再来激深衷。\n宾从何逶迤，二十四老翁。\n于焉建层碑，突兀长林东。\n作者无愧色，行人感遗风。\n坐令高岸尽，独对秋山空。\n片石勿谓轻，斯言固难穷。\n龙盘色丝外，鹊顾偃波中。\n形胜驻羣目，坚贞指苍穹。\n我非王仲宣，去矣徒发蒙。",
        "dynasty": "唐",
        "collection_info": null
    },
    {
        "title": "同观陈十六史兴碑",
        "author": "高适",
        "content": "荆衡气偏秀，江汉流不歇。\n此地多精灵，有时生才杰。\n伊人今独步，逸思能间发。\n永怀掩风骚，千载常矻矻。\n新碑亦崔嵬，佳句悬日月。\n则是刊石经，终然继梼杌。\n我来观雅制，慷慨变毛髮。\n季主尽荒淫，前王徒贻厥。\n东周既削弱，两汉更沦没。\n西晋何披猖，五胡相唐突。\n作歌乃彰善，比物仍恶讦。\n感叹将谓谁，对之空咄咄。",
        "dynasty": "唐",
        "collection_info": null
    },
    {
        "title": "宋中十首 一",
        "author": "高适",
        "content": "梁王昔全盛，宾客復多才。\n悠悠一千年，陈迹唯高台。\n寂寞向秋草，悲风千里来。",
        "dynasty": "唐",
        "collection_info": null
    },
    {
        "title": "宋中十首 二",
        "author": "高适",
        "content": "朝临孟诸上，忽见芒砀间。\n赤帝终已矣，白云长不还。\n时清更何有，禾黍徧空山。",
        "dynasty": "唐",
        "collection_info": null
    },
    {
        "title": "宋中十首 三",
        "author": "高适",
        "content": "景公德何广，临变莫能欺。\n三请皆不忍，妖星终自移。\n君心本如此，天道岂无知。",
        "dynasty": "唐",
        "collection_info": null
    },
    {
        "title": "宋中十首 四",
        "author": "高适",
        "content": "梁苑白日暮，梁山秋草时。\n君王不可见，修竹令人悲。\n九月桑叶尽，寒风鸣树枝。",
        "dynasty": "唐",
        "collection_info": null
    },
    {
        "title": "宋中十首 五",
        "author": "高适",
        "content": "登高临旧国，怀古对穷秋。\n落日鸿雁度，寒城砧杵愁。\n昔贤不復有，行矣莫淹留。",
        "dynasty": "唐",
        "collection_info": null
    },
    {
        "title": "宋中十首 六",
        "author": "高适",
        "content": "出门望终古，独立悲且歌。\n忆昔鲁仲尼，悽悽此经过。\n众人不可向，伐树将如何。",
        "dynasty": "唐",
        "collection_info": null
    },
    {
        "title": "宋中十首 七",
        "author": "高适",
        "content": "逍遥漆园吏，冥没不知年。\n世事浮云外，闲居大道边。\n古来同一马，今我亦忘筌。",
        "dynasty": "唐",
        "collection_info": null
    },
    {
        "title": "宋中十首 八",
        "author": "高适",
        "content": "五霸递征伐，宋人无战功。\n解围幸奇说，易子伤吾衷。\n唯见卢门外，萧条多转蓬。",
        "dynasty": "唐",
        "collection_info": null
    },
    {
        "title": "宋中十首 九",
        "author": "高适",
        "content": "常爱宓子贱，鸣琴能自亲。\n邑中静无事，岂不由其身。\n何意千年后，寂寞无此人。",
        "dynasty": "唐",
        "collection_info": null
    },
    {
        "title": "宋中十首 十",
        "author": "高适",
        "content": "阏伯去已久，高丘临道傍。\n人皆有兄弟，尔独为参商。\n终古犹如此，而今安可量。",
        "dynasty": "唐",
        "collection_info": null
    },
    {
        "title": "蓟中作",
        "author": "高适",
        "content": "策马自沙漠，长驱登塞垣。\n边城何萧条，白日黄云昏。\n一到征战处，每愁胡虏翻。\n岂无安边书，诸将已承恩。\n惆怅孙吴事，归来独闭门。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 一",
        "author": "高适",
        "content": "川上常极目，世情今已闲。\n去帆带落日，征路随长山。\n亲友若云霄，可望不可攀。\n于兹任所惬，浩荡风波间。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 二",
        "author": "高适",
        "content": "清晨泛中流，羽族满汀渚。\n黄鹄何处来，昂藏寡俦侣。\n飞鸣无人见，饮啄岂得所。\n云汉尔固知，胡为不轻举。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 三",
        "author": "高适",
        "content": "野人头尽白，与我忽相访。\n手持青竹竿，日暮淇水上。\n虽老美容色，虽贫亦闲放。\n钓鱼三十年，中心无所向。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 四",
        "author": "高适",
        "content": "南登滑台上，却望河淇间。\n竹树夹流水，孤城对远山。\n念兹川路阔，羡尔沙鸥闲。\n长想别离处，犹无音信还。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 五",
        "author": "高适",
        "content": "东入黄河水，茫茫泛纡直。\n北望太行山，峨峨半天色。\n山河相暎带，深浅未可测。\n自昔有贤才，相逢不相识。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 六",
        "author": "高适",
        "content": "秋日登滑台，台高秋已暮。\n独行既未惬，怀土怅无趣。\n晋宋何萧条，羌胡散驰骛。\n当时无战略，此地即边戍。\n兵革徒自勤，山河孰云固。\n乘闲喜临眺，感物伤游寓。\n惆怅落日前，飘飖远帆处。\n北风吹万里，南雁不知数。\n归意方浩然，云沙更回互。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 七",
        "author": "高适",
        "content": "乱流自兹远，倚檝时一望。\n遥见楚汉城，崔嵬高山上。\n天道昔未测，人心无所向。\n屠钓称侯王，龙蛇争霸王。\n缅怀多杀戮，顾此生惨怆。\n圣代休甲兵，吾其得闲放。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 八",
        "author": "高适",
        "content": "兹川方悠邈，云沙无前后。\n古堰对河壖，长林出淇口。\n独行非吾意，东向日已久。\n忧来谁得知，且酌尊中酒。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 九",
        "author": "高适",
        "content": "朝从北岸来，泊船南河浒。\n试共野人言，深觉农夫苦。\n去秋虽薄熟，今夏犹未雨。\n耕耘日勤劳，租税兼舃卤。\n园蔬空寥落，产业不足数。\n尚有献芹心，无因见明主。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 十",
        "author": "高适",
        "content": "茫茫浊河注，怀古临河滨。\n禹功本豁达，汉迹方因循。\n坎德昔滂沱，冯夷胡不仁。\n激潏陵堤防，东郡多悲辛。\n天子忽惊悼，从官皆负薪。\n畚筑岂无谋，祈祷如有神。\n宣房今安在，高岸空嶙峋。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 十一",
        "author": "高适",
        "content": "我行倦风湍，辍棹将问津。\n空传歌瓠子，感慨独愁人。\n孟夏桑叶肥，秾阴夹长津。\n蚕农有时节，田野无闲人。\n临水狎渔樵，望山怀隐沦。\n谁能去京洛，顦顇对风尘。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 十二",
        "author": "高适",
        "content": "朝景入平川，川长復垂柳。\n遥看魏公墓，突兀前山后。\n忆昔大业时，羣雄角奔走。\n伊人何电迈，独立风尘首。\n传檄举敖仓，拥兵屯洛口。\n连营一百万，六合如可有。\n方项终比肩，乱隋将假手。\n力争固难恃，骄战曷能久。\n若使学萧曹，功名当不朽。",
        "dynasty": "唐",
        "collection_info": null
    },
    {
        "title": "自淇涉黄河途中作十三首 十三",
        "author": "高适",
        "content": "皤皤河滨叟，相遇似有耻。\n辍榜聊问之，荅言尽终结。\n一生虽贫贱，九十年未死。\n且喜对儿孙，弥惭远城市。\n结庐黄河曲，垂钓长河裏。\n漫漫望云沙，萧条听风水。\n所思强饭食，永愿在乡里。\n万事吾不知，其心只如此。",
        "dynasty": "唐",
        "collection_info": null
    },
    {
        "title": "宋中遇陈二",
        "author": "高适",
        "content": "常忝鲍叔义，所期王佐才。\n如何守苦节，独此无良媒。\n离别十年外，飘飖千里来。\n安知罢官后，惟见柴门开。\n穷巷隐东郭，高堂咏南陔。\n篱根长花草，井上生莓苔。\n伊昔望霄汉，于今倦蒿莱。\n男儿命未达，且尽手中桮。",
        "dynasty": "唐",
        "collection_info": null
    },
    {
        "title": "宋中遇刘书记有别",
        "author": "高适",
        "content": "何代无秀士，高门生此才。\n森然覩毛髮，若见河山来。\n几载困常调，一朝时运催。\n白身谒明主，待诏登云台。\n相逢梁宋间，与我醉蒿莱。\n寒楚眇千里，雪天昼不开。\n末路终离别，不能强悲哀。\n男儿争富贵，劝尔莫迟回。",
        "dynasty": "唐",
        "collection_info": null
    },
    {
        "title": "鲁郡途中遇徐十八录事",
        "author": "高适",
        "content": "谁谓嵩颍客，遂经邹鲁乡。\n前临少昊墟，始觉东蒙长。\n独行岂吾心，怀古激中肠。\n圣人久已矣，游夏遥相望。\n裴回野泽间，左右多悲伤。\n日出见阙里，川平知汶阳。\n弱冠负高节，十年思自强。\n终然不得意，去去任行藏。",
        "dynasty": "唐",
        "collection_info": null
    },
    {
        "title": "遇冲和先生",
        "author": "高适",
        "content": "冲和生何代，或谓游东溟。\n三命谒金殿，一言拜银青。\n自云多方术，往往通神灵。\n万乘亲问道，六宫无敢听。\n昔去限霄汉，今来覩仪形。\n头戴鹖鸟冠，手遥白鹤翎。\n终日饮醇酒，不醉復不醒。\n常忆鸡鸣山，每诵西昇经。\n拊背念离别，依然出户庭。\n莫见今如此，曾为一客星。",
        "dynasty": "唐",
        "collection_info": null
    },
    {
        "title": "鲁西至东平",
        "author": "高适",
        "content": "沙岸拍不定，石桥水横流。\n问津见鲁俗，怀古伤家丘。\n寥落千载后，空传褒圣侯。",
        "dynasty": "唐",
        "collection_info": null
    },
    {
        "title": "东平路作三首 一",
        "author": "高适",
        "content": "南图适不就，东走岂吾心。\n索索凉风动，行行秋水深。\n蝉鸣木叶落，兹夕更愁霖。",
        "dynasty": "唐",
        "collection_info": null
    },
    {
        "title": "东平路作三首 二",
        "author": "高适",
        "content": "明时好画策，动欲干王公。\n今日无成事，依依亲老农。\n扁舟向何处？吾爱汶阳中。",
        "dynasty": "唐",
        "collection_info": null
    },
    {
        "title": "东平路作三首 三",
        "author": "高适",
        "content": "清旷凉夜月，裴回孤客舟。\n渺然风波上，独爱前山秋。\n秋至復摇落，空令行者愁。",
        "dynasty": "唐",
        "collection_info": null
    },
    {
        "title": "东平路中遇大水",
        "author": "高适",
        "content": "天灾自古有，昏垫弥今秋。\n霖霪溢川原，澒洞涵田畴。\n指途适汶阳，挂席经芦洲。\n永望齐鲁郊，白云何悠悠。\n傍沿鉅野泽，大水纵横流。\n虫蛇拥独树，麋鹿奔行舟。\n稼穑随波澜，西成不可求。\n室居相枕藉，蛙黾声啾啾。\n仍怜穴蚁漂，益羡云禽游。\n农夫无倚着，野老生殷忧。\n圣主当深仁，庙堂运良筹。\n仓廪终尔给，田租应罢收。\n我心胡郁陶，征旅亦悲愁。\n纵怀济时策，谁肯论吾谋。",
        "dynasty": "唐",
        "collection_info": null
    },
    {
        "title": "登壠",
        "author": "高适",
        "content": "壠头远行客，壠上分流水。\n流水无尽期，行人未云已。\n浅才登一命，孤劒通万里。\n岂不思故乡，从来感知己。",
        "dynasty": "唐",
        "collection_info": null
    },
    {
        "title": "苦雪四首 一",
        "author": "高适",
        "content": "二月犹北风，天阴雪冥冥。\n寥落一室中，怅然惭百龄。\n苦愁正如此，门柳復青青。",
        "dynasty": "唐",
        "collection_info": null
    },
    {
        "title": "苦雪四首 二",
        "author": "高适",
        "content": "惠连发清兴，袁安念高卧。\n余故非斯人，为性兼懒惰。\n赖兹尊中酒，终日聊自过。",
        "dynasty": "唐",
        "collection_info": null
    },
    {
        "title": "苦雪四首 三",
        "author": "高适",
        "content": "蒙蒙洒平陆，淅沥至幽居。\n且喜润羣物，焉能悲斗储。\n故交久不见，鸟雀投吾庐。",
        "dynasty": "唐",
        "collection_info": null
    },
    {
        "title": "苦雪四首 四",
        "author": "高适",
        "content": "孰云久闲旷，本自保知寡。\n穷巷独无成，春条秪盈把。\n安能羡鹏举，且欲歌牛下。\n乃知古时人，亦有如我者。",
        "dynasty": "唐",
        "collection_info": null
    },
    {
        "title": "哭单父梁九少府",
        "author": "高适",
        "content": "开箧泪沾臆，见君前日书。\n夜台今寂寞，独是子云居。\n畴昔探云奇，登临赋山水。\n同舟南浦下，望月西江裏。\n契阔多别离，绸缪到生死。\n九原即何处，万事皆如此。\n晋山徒峨峨，斯人已冥冥。\n常时禄且薄，殁后家復贫。\n妻子在远道，弟兄无一人。\n十上多苦辛，一官恆自哂。\n青云将可致，白日忽先尽。\n唯有身后名，空留无远近。",
        "dynasty": "唐",
        "collection_info": null
    },
    {
        "title": "哭裴少府",
        "author": "高适",
        "content": "世人谁不死，嗟君非生虑。\n扶病适到官，田园在何处？\n公才羣吏感，葬事他人助。\n余亦未识君，深悲哭君去。",
        "dynasty": "唐",
        "collection_info": null
    },
    {
        "title": "行路难二首 一",
        "author": "高适",
        "content": "长安少年不少钱，能骑骏马鸣金鞭。\n五侯相逢大道边，美人弦管争留连。\n黄金如斗不敢惜，片言如山莫弃捐。\n安知顦顇读书者，暮宿灵台私自怜。",
        "dynasty": "唐",
        "collection_info": null
    },
    {
        "title": "行路难二首 二",
        "author": "高适",
        "content": "君不见富家翁，旧时贫贱谁比数。\n一朝金多结豪贵，万事胜人健如虎。\n子孙成行满眼前，妻能管絃妾能舞。\n自矜一身忽如此，却笑傍人独愁苦。\n东邻少年安所如，席门穷巷出无车。\n有才不肯学干谒，何用年年空读书。",
        "dynasty": "唐",
        "collection_info": null
    },
    {
        "title": "秋胡行",
        "author": "高适",
        "content": "妾本邯郸未嫁时，容华倚翠人未知。\n一朝结髮从君子，将妾迢迢东鲁陲。\n时逢大道无艰阻，君方游宦从陈汝。\n蕙楼独卧频度春，彩阁辞君几徂暑。\n三月垂杨蚕未眠，携笼结侣南陌边。\n道逢行子不相识，赠妾黄金买少年。\n妾家夫壻经离久，寸心誓与长相守。\n愿言行路莫多情，道妾贞心在人口。\n日暮蚕饥相命归，携笼端饰来庭闱。\n劳心苦力终无恨，所冀君恩即可依。\n闻说行人已归止，乃是向来赠金子。\n相看颜色不復言，相顾怀惭有何已。\n从来自隐无疑背，直为君情也相会。\n如何咫尺仍有情，况復迢迢千里外。\n誓将顾恩不顾身，念君此日赴河津。\n莫道向来不得意，故欲留规诫后人。",
        "dynasty": "唐",
        "collection_info": null
    },
    {
        "title": "古大梁行",
        "author": "高适",
        "content": "古城莽苍饶荆榛，驱马荒城愁杀人。\n魏王宫观尽禾黍，信陵宾客随灰尘。\n忆昨雄都旧朝市，轩车照耀歌钟起。\n军容带甲三十万，国步连营一千里。\n全盛须臾那可论，高台曲池无復存。\n遗墟但见狐狸迹，古地空余草木根。\n暮天摇落伤怀抱，倚劒悲歌对秋草。\n侠客犹传朱亥名，行人尚识夷门道。\n白璧黄金万户侯，宝刀骏马填山丘。\n年代凄凉不可问，往来唯有水东流。",
        "dynasty": "唐",
        "collection_info": null
    },
    {
        "title": "邯郸少年行",
        "author": "高适",
        "content": "邯郸城南游侠子，自矜生长邯郸裏。\n千塲纵博家仍富，几度报讐身不死。\n宅中歌笑日纷纷，门外车马常如云。\n未知肝胆向谁是，令人却忆平原君。\n君不见今人交态薄，黄金用尽还疎索。\n以兹感叹辞旧游，更于时事无所求。\n且与少年饮美酒，往来射猎西山头。",
        "dynasty": "唐",
        "collection_info": null
    },
    {
        "title": "燕歌行",
        "author": "高适",
        "content": "汉家烟尘在东北，汉将辞家破残贼。\n男儿本自重横行，天子非常赐颜色。\n摐金伐鼓下榆关，旌斾逶迤碣石间。\n校尉羽书飞瀚海，单于猎火照狼山。\n山川萧条极边土，胡骑凭陵杂风雨。\n战士军前半死生，美人帐下犹歌舞。\n大漠穷秋塞草腓，孤城落日鬬兵稀。\n身当恩遇恆轻敌，力尽关山未解围。\n铁衣远戍辛勤久，玉筯应啼别离后。\n少妇城南欲断肠，征人蓟北空回首。\n边庭飘飖那可度，绝域苍茫更何有。\n杀气三时作阵云，寒声一夜传刁斗。\n相看白刃血纷纷，死节从来岂顾勋。\n君不见沙场征战苦，至今犹忆李将军。",
        "dynasty": "唐",
        "collection_info": null
    },
    {
        "title": "古歌行",
        "author": "高适",
        "content": "君不见汉家三叶从代至，高皇旧臣多富贵。\n天子垂衣方晏如，庙堂拱手无余议。\n苍生偃卧休征战，露台百金以为费。\n田舍老翁不出门，洛阳少年莫论事。",
        "dynasty": "唐",
        "collection_info": null
    },
    {
        "title": "人日寄杜二拾遗",
        "author": "高适",
        "content": "人日题诗寄草堂，遥怜故人思故乡。\n柳条弄色不忍见，梅花满枝空断肠。\n身在远藩无所预，心怀百忧復千虑。\n今年人日空相忆，明年人日知何处。\n一卧东山三十春，岂知书劒老风尘。\n龙钟还忝二千石，愧尔东西南北人。",
        "dynasty": "唐",
        "collection_info": null
    },
    {
        "title": "九日酬颜少府",
        "author": "高适",
        "content": "檐前白日应可惜，篱下黄花为谁有。\n行子迎霜未授衣，主人得钱始沽酒。\n苏秦顦顇人多厌，蔡泽栖迟世看丑。\n纵使登高只断肠，不如独坐空搔首。",
        "dynasty": "唐",
        "collection_info": null
    },
    {
        "title": "留别郑三韦九兼洛下诸公",
        "author": "高适",
        "content": "忆昨相逢论久要，顾君哂我轻常调。\n羁旅虽同白社游，诗书已作青云料。\n蹇质蹉跎竟不成，年过四十尚躬耕。\n长歌达者桮中物，大笑前人身后名。\n幸逢明盛多招隐，高山大泽征求尽。\n此时亦得辞渔樵，青袍裹身荷圣朝。\n犂牛钓竿不復见，县人邑吏来相邀。\n远路鸣蝉秋兴发，华堂美酒离忧销。\n不知何日更携手，应念兹晨去折腰。",
        "dynasty": "唐",
        "collection_info": null
    },
    {
        "title": "送杨山人归嵩阳",
        "author": "高适",
        "content": "不到嵩阳动十年，旧时心事已徒然。\n一二故人不復见，三十六峰犹眼前。\n夷门二月柳条色，流莺数声泪沾臆。\n凿井耕田不我招，知君以此忘帝力。\n山人好去嵩阳路，惟余眷眷长相忆。",
        "dynasty": "唐",
        "collection_info": null
    },
    {
        "title": "送别",
        "author": "高适",
        "content": "昨夜离心正郁陶，三更白露西风高。\n萤飞木落何淅沥，此时梦见西归客。\n曙钟寥亮三四声，东邻嘶马使人惊。\n揽衣出户一相送，唯见归云纵復横。",
        "dynasty": "唐",
        "collection_info": null
    },
    {
        "title": "赠别晋三处士",
        "author": "高适",
        "content": "有人家住清河源，渡河问我游梁园。\n手持道经注已毕，心知内篇口不言。\n卢门十年见秋草，此心惆怅谁能道。\n知己从来不易知，慕君为人与君好。\n别时九月桑叶疎，出门千里无行车。\n爱君且欲君先达，今上求贤早上书。",
        "dynasty": "唐",
        "collection_info": null
    },
    {
        "title": "送浑将军出塞",
        "author": "高适",
        "content": "将军族贵兵且强，汉家已是浑邪王。\n子孙相承在朝野，至今部曲燕支下。\n控弦尽用阴山儿，登阵常骑大宛马。\n银鞍玉勒绣蝥弧，每逐嫖姚破骨都。\n李广从来先将士，卫青未肯学孙吴。\n传有沙场千万骑，昨日边庭羽书至。\n城头画角三四声，匣裏宝刀昼夜鸣。\n意气能甘万里去，辛勤判作一年行。\n黄云白草无前后，朝建旌旄夕刁斗。\n塞下应多侠少年，关西不见春杨柳。\n从军借问所从谁，击劒酣歌当此时。\n远别无轻绕朝策，平戎早寄仲宣诗。",
        "dynasty": "唐",
        "collection_info": null
    },
    {
        "title": "送蔡山人",
        "author": "高适",
        "content": "东山布衣明古今，自言独未逢知音。\n识者阅见一生事，到处豁然千里心。\n看书学劒长辛苦，近日方思谒明主。\n斗酒相留醉復醒，悲歌数年泪如雨。\n丈夫遭遇不可知，买臣主父皆如斯。\n我今蹭蹬无所似，看尔崩腾何若为。",
        "dynasty": "唐",
        "collection_info": null
    },
    {
        "title": "封丘作",
        "author": "高适",
        "content": "我本渔樵孟诸野，一生自是悠悠者。\n乍可狂歌草泽中，宁堪作吏风尘下。\n秪言小邑无所为，公门百事皆有期。\n拜迎官长心欲碎，鞭挞黎庶令人悲。\n归来向家问妻子，举家尽笑今如此。\n生事应须南亩田，世情付与东流水。\n梦想旧山安在哉，为衔君命且迟回。\n乃知梅福徒为尔，转忆陶潜归去来。",
        "dynasty": "唐",
        "collection_info": null
    },
    {
        "title": "题李别驾壁",
        "author": "高适",
        "content": "去乡不远逢知己，握手相欢得如此。\n礼乐遥传鲁伯禽，宾客争过魏公子。\n酒筵暮散明月上，枥马长鸣春风起。\n一生称意能几人，今日从君问终始。",
        "dynasty": "唐",
        "collection_info": null
    },
    {
        "title": "寄宿田家",
        "author": "高适",
        "content": "田家老翁住东陂，说道平生隐在兹。\n鬓白未曾记日月，山青每到识春时。\n门前种柳深成巷，野谷流泉添入池。\n牛壮日耕十亩地，人闲常扫一茅茨。\n客来满酌清尊酒，感兴平吟才子诗。\n岩际窟中藏鼹鼠，潭边竹裏隐鸬鹚。\n村墟日落行人少，醉后无心怯路岐。\n今夜只应还寄宿，明朝拂曙与君辞。",
        "dynasty": "唐",
        "collection_info": null
    },
    {
        "title": "别韦参军",
        "author": "高适",
        "content": "二十解书劒，西游长安城。\n举头望君门，屈指取公卿。\n国风冲融迈三五，朝廷欢乐弥寰宇。\n白璧皆言赐近臣，布衣不得干明主。\n归来洛阳无负郭，东过梁宋非吾土。\n兔苑为农岁不登，雁池垂钓心长苦。\n世人遇我同众人，唯君于我最相亲。\n且喜百年有交态，未尝一日辞家贫。\n弹棊击筑白日晚，纵酒高歌杨柳春。\n欢娱未尽分散去，使我惆怅惊心神。\n丈夫不作儿女别，临岐涕泪沾衣巾。",
        "dynasty": "唐",
        "collection_info": null
    },
    {
        "title": "送田少府贬苍梧",
        "author": "高适",
        "content": "沈吟对迁客，惆怅西南天。\n昔为一官未得意，今向万里令人怜。\n念兹斗酒成暌间，停舟叹君日将晏。\n远树应怜北地春，行人却羡南归雁。\n丈夫穷达未可知，看君不合长数奇。\n江山到处堪乘兴，杨柳青青那足悲。",
        "dynasty": "唐",
        "collection_info": null
    },
    {
        "title": "平台夜遇李景参有别",
        "author": "高适",
        "content": "离心忽怅然，策马对秋天。\n孟诸薄暮凉风起，归客相逢渡睢水。\n昨时携手已十年，今日分途各千里。\n岁物萧条满路岐，此行浩荡令人悲。\n家贫羡尔有微禄，欲往从之何所之。",
        "dynasty": "唐",
        "collection_info": null
    },
    {
        "title": "送郭处士往莱芜兼寄茍山人",
        "author": "高适",
        "content": "君为东蒙客，往来东蒙畔。\n云卧临峄阳，山行穷日观。\n少年词赋皆可听，秀眉白面风清泠。\n身上未曾染名利，口中犹未知膻腥。\n今日还山意无极，岂辞世路多相识。\n归见莱芜九十翁，为论别后长相忆。",
        "dynasty": "唐",
        "collection_info": null
    },
    {
        "title": "赋得还山吟送沈四山人",
        "author": "高适",
        "content": "还山吟，天高日暮寒山深。\n送君还山识君心，人生老大须恣意。\n看君解作一生事，山间偃仰无不至。\n石泉淙淙若风雨，桂花松子常满地。\n卖药囊中应有钱，还山服药又长年。\n白云劝尽桮中物，明月相随何处眠。\n眠时忆问醒时事，梦魂可以相周旋。",
        "dynasty": "唐",
        "collection_info": null
    },
    {
        "title": "崔司录宅燕大理李卿",
        "author": "高适",
        "content": "多雨殊未已，秋云更沈沈。\n洛阳故人初解印，山东小吏来相寻。\n上卿才大名不朽，早朝至尊暮求友。\n豁达常推海内贤，殷勤但酌尊中酒。\n饮醉欲言归剡溪，门前驷马光照衣。\n路傍观者徒唧唧，我公不以为是非。",
        "dynasty": "唐",
        "collection_info": null
    },
    {
        "title": "同鲜于洛阳于毕员外宅观画马歌",
        "author": "高适",
        "content": "知君爱鸣琴，仍好千里马。\n永日恆思单父中，有时心到宛城下。\n遇客丹青天下才，白生胡雏控龙媒。\n主人娱宾画障开，只言骐骥西极来。\n半壁䟃𧽼势不住，满堂风飘飒然度。\n家僮愕视欲先鞭，枥马惊嘶还屡顾。\n始知物妙皆可怜，燕昭市骏岂徒然。\n纵令剪拂无所用，犹胜驽骀在眼前。",
        "dynasty": "唐",
        "collection_info": null
    },
    {
        "title": "同河南李少尹毕员外宅夜饮时洛阳告捷遂作春酒歌",
        "author": "高适",
        "content": "故人美酒胜浊醪，故人清词合风骚。\n长歌满酌惟吾曹，高谈正可挥麈毛。\n半醉忽然持蟹螯，洛阳告捷倾前后。\n武侯腰间印如斗，郎官无事时饮酒。\n桮中绿蚁吹转来，瓮上飞花拂还有。\n前年持节将楚兵，去年留司在东京。\n今年復拜二千石，盛夏五月西南行。\n彭门劒门蜀山裏，昨逢军人刦夺我。\n到家但见妻与子，赖得饮君春酒数十桮，不然令我愁欲死。",
        "dynasty": "唐",
        "collection_info": null
    },
    {
        "title": "同李九士曹观壁画云作",
        "author": "高适",
        "content": "始知帝乡客，能画苍梧云。\n秋天万里一片色，只疑飞尽犹氛氲。",
        "dynasty": "唐",
        "collection_info": null
    },
    {
        "title": "见薛大臂鹰作",
        "author": "高适",
        "content": "寒楚十二月，苍鹰八九毛。\n寄言燕雀莫相啅，自有云霄万里高。",
        "dynasty": "唐",
        "collection_info": null
    },
    {
        "title": "画马篇",
        "author": "高适",
        "content": "君侯枥上骢，貌在丹青中。\n马毛连钱蹄铁色，图画光辉骄玉勒。\n马行不动势若来，权奇蹴踏无尘埃。\n感兹绝代称妙手，遂令谈者不容口。\n麒麟独步自可珍，驽骀万匹知何有，终未如他枥上骢。\n载华毂，聘飞鸿，荷君剪拂与君用，一日千里如旋风。",
        "dynasty": "唐",
        "collection_info": null
    },
    {
        "title": "咏马鞭",
        "author": "高适",
        "content": "龙竹养根凡几年，工人截之为长鞭。\n一节一目皆天然，珠重重，星连连。\n绕指柔，纯金坚，绳不直，规不圆。\n把向空中捎一声，良马有心日驰千。",
        "dynasty": "唐",
        "collection_info": null
    },
    {
        "title": "塞下曲",
        "author": "高适",
        "content": "君不见芳树枝，春花落尽蜂不窥。\n君不见梁上泥，秋风始高燕不栖。\n荡子从军事征战，蛾眉婵娟守空闺。\n独宿自然堪下泪，况復时闻鸟夜啼。",
        "dynasty": "唐",
        "collection_info": null
    },
    {
        "title": "渔父歌",
        "author": "高适",
        "content": "曲岸深潭一山叟，驻眼看鈎不移手。\n世人欲得知姓名，良久问他不开口。\n笋皮笠子荷叶衣，心无所营守钓矶。\n料得孤舟无定止，日暮持竿何处归。",
        "dynasty": "唐",
        "collection_info": null
    },
    {
        "title": "部落曲",
        "author": "高适",
        "content": "蕃军傍塞游，代马喷风秋。\n老将垂金甲，阏支着锦裘。\n琱戈蒙豹尾，红斾插狼头。\n日暮天山下，鸣笳汉使愁。",
        "dynasty": "唐",
        "collection_info": null
    },
    {
        "title": "赠杜二拾遗",
        "author": "高适",
        "content": "传道招[提]客，诗书自讨论。\n佛香时入院，僧饭屡过门。\n听法还应难，寻经剩欲翻。\n草玄今已毕，此外復何言。",
        "dynasty": "唐",
        "collection_info": null
    },
    {
        "title": "醉后赠张九旭",
        "author": "高适",
        "content": "世上谩相识，此翁殊不然。\n兴来书自圣，醉后语尤颠。\n白髮老闲事，青云在目前。\n床头一壶酒，能更几回眠。",
        "dynasty": "唐",
        "collection_info": null
    },
    {
        "title": "途中寄徐录事",
        "author": "高适",
        "content": "落日风雨至，秋天鸿雁初。\n离忧不堪比，旅馆復何如。\n君又几时去，我知音信疎。\n空多箧中赠，长见右军书。",
        "dynasty": "唐",
        "collection_info": null
    },
    {
        "title": "酬卫八雪中见寄",
        "author": "高适",
        "content": "季冬忆淇上，落日归山樊。\n旧宅带流水，平田临古村。\n雪中望来信，醉裏开衡门。\n果得希代宝，缄之那可论。",
        "dynasty": "唐",
        "collection_info": null
    },
    {
        "title": "送白少府送兵之陇右",
        "author": "高适",
        "content": "践更登陇首，远别指临洮。\n为问关山事，何如州县劳。\n军容随赤羽，树色引青袍。\n谁断单于臂，今年太白高。",
        "dynasty": "唐",
        "collection_info": null
    },
    {
        "title": "河西送李十七",
        "author": "高适",
        "content": "边城多远别，此去莫徒然。\n问礼知才子，登科及少年。\n出门看落日，驱马向秋天。\n高价人争重，行当早着鞭。",
        "dynasty": "唐",
        "collection_info": null
    },
    {
        "title": "送张瑶贬五溪尉",
        "author": "高适",
        "content": "他日维桢干，明时悬镆铘。\n江山遥去国，妻子独还家。\n离别无嫌远，沈浮勿强嗟。\n南登有词赋，知尔弔长沙。",
        "dynasty": "唐",
        "collection_info": null
    },
    {
        "title": "别韦五",
        "author": "高适",
        "content": "徒然酌桮酒，不觉散人愁。\n相识仍远别，欲归翻旅游。\n夏云满郊甸，明月照河洲。\n莫恨征途远，东看漳水流。",
        "dynasty": "唐",
        "collection_info": null
    },
    {
        "title": "别刘大校书",
        "author": "高适",
        "content": "昔日京华去，知君才望新。\n应犹作赋好，莫叹在官贫。\n且復伤远别，不然愁此身。\n清风几万里，江上一归人。",
        "dynasty": "唐",
        "collection_info": null
    },
    {
        "title": "宋中别司功叔各赋一物得商丘",
        "author": "高适",
        "content": "商丘试一望，隐隐带秋天。\n地与辰星在，城将大路迁。\n干戈悲昔事，墟落对穷年。\n即此伤离绪，悽悽赋酒筵。",
        "dynasty": "唐",
        "collection_info": null
    },
    {
        "title": "送蔡十二之海上",
        "author": "高适",
        "content": "黯然何所为，相对但悲酸。\n季弟念离别，贤兄救急难。\n河流冰处尽，海路雪中寒。\n尚有南飞雁，知君不忍看。",
        "dynasty": "唐",
        "collection_info": null
    },
    {
        "title": "别韦兵曹",
        "author": "高适",
        "content": "离别长千里，相逢数十年。\n此心应不变，他事已徒然。\n惆怅春光裏，蹉跎柳色前。\n逢时当自取，看尔欲先鞭。",
        "dynasty": "唐",
        "collection_info": null
    },
    {
        "title": "独孤判官部送兵",
        "author": "高适",
        "content": "饯君嗟远别，为客念周旋。\n征路今如此，前军犹眇然。\n出关逢汉壁，登陇望胡天。\n亦是封侯地，期君早着鞭。",
        "dynasty": "唐",
        "collection_info": null
    },
    {
        "title": "别从甥万盈",
        "author": "高适",
        "content": "诸生曰万盈，四十乃知名。\n宅相予偏重，家丘人莫轻。\n美才应自料，苦节岂无成。\n莫以山田薄，今春又不耕。",
        "dynasty": "唐",
        "collection_info": null
    },
    {
        "title": "别崔少府",
        "author": "高适",
        "content": "知君少得意，汶上掩柴扉。\n寒食仍留火，春风未授衣。\n皆言黄绶屈，早向青云飞。\n借问他乡事，今年归不归。",
        "dynasty": "唐",
        "collection_info": null
    },
    {
        "title": "别冯判官",
        "author": "高适",
        "content": "碣石辽西地，渔阳蓟北天。\n关山唯一道，雨雪尽三边。\n才子方为客，将军正渴贤。\n遥知幕府下，书记日翩翩。",
        "dynasty": "唐",
        "collection_info": null
    },
    {
        "title": "淇上送韦司仓往滑台",
        "author": "高适",
        "content": "饮酒莫辞醉，醉多适不愁。\n孰知非远别，终念对穷秋。\n滑台门外见，淇水眼前流。\n君去应回首，风波满渡头。",
        "dynasty": "唐",
        "collection_info": null
    },
    {
        "title": "送崔功曹赴越",
        "author": "高适",
        "content": "传有东南别，题诗报客居。\n江山知不厌，州县復何如。\n莫恨吴歈曲，尝看越绝书。\n今朝欲乘兴，随尔食鲈鱼。",
        "dynasty": "唐",
        "collection_info": null
    },
    {
        "title": "送蹇秀才赴临洮",
        "author": "高适",
        "content": "怅望日千里，如何今二毛。\n犹思阳谷去，莫厌陇山高。\n倚马见雄笔，随身唯宝刀。\n料君终自致，勋业在临洮。",
        "dynasty": "唐",
        "collection_info": null
    },
    {
        "title": "广陵别郑处士",
        "author": "高适",
        "content": "落日知分手，春风莫断肠。\n兴来无不惬，才在亦何伤。\n溪水堪垂钓，江田耐插秧。\n人生只为此，亦足傲羲皇。",
        "dynasty": "唐",
        "collection_info": null
    },
    {
        "title": "别孙欣",
        "author": "高适",
        "content": "离人去復留，白马黑貂裘。\n屈指论前事，停鞭惜旧游。\n帝乡那可忘，旅馆日堪愁。\n谁念无知己，年年睢水流。",
        "dynasty": "唐",
        "collection_info": null
    },
    {
        "title": "送刘评事充朔方判官赋得征马嘶",
        "author": "高适",
        "content": "征马向边州，萧萧嘶不休。\n思深应带别，声断为兼秋。\n岐路风将远，关山月共愁。\n赠君从此去，何日大刀头。",
        "dynasty": "唐",
        "collection_info": null
    },
    {
        "title": "送魏八",
        "author": "高适",
        "content": "更沽淇上酒，还泛驿前舟。\n为惜故人去，復怜嘶马愁。\n云山行处合，风雨兴中秋。\n此路无知己，明珠莫暗投。",
        "dynasty": "唐",
        "collection_info": null
    },
    {
        "title": "赠别褚山人",
        "author": "高适",
        "content": "携手赠将行，山人道姓名。\n光阴蓟子训，才术褚先生。\n墙上梨花白，尊中桂酒清。\n洛阳无二价，犹是慕风声。",
        "dynasty": "唐",
        "collection_info": null
    },
    {
        "title": "别王八",
        "author": "高适",
        "content": "征马嘶长路，离人挹佩刀。\n客来东道远，归去北风高。\n时候何萧索，乡心正郁陶。\n传君遇知己，行日有绨袍。",
        "dynasty": "唐",
        "collection_info": null
    },
    {
        "title": "送董判官",
        "author": "高适",
        "content": "逢君说行迈，倚劒别交亲。\n幕府为才子，将军作主人。\n近关多雨雪，出塞有风尘。\n长策须当用，男儿莫顾身。",
        "dynasty": "唐",
        "collection_info": null
    },
    {
        "title": "送郑侍御谪闽中",
        "author": "高适",
        "content": "谪去君无恨，闽中我旧过。\n大都秋雁少，只是夜猿多。\n东路云山合，南天瘴疠和。\n自当逢雨露，行矣慎风波。",
        "dynasty": "唐",
        "collection_info": null
    },
    {
        "title": "送李侍御赴安西",
        "author": "高适",
        "content": "行子对飞蓬，金鞭指铁骢。\n功名万里外，心事一桮中。\n虏障燕支北，秦城太白东。\n离魂莫惆怅，看取宝刀雄。",
        "dynasty": "唐",
        "collection_info": null
    },
    {
        "title": "送裴别将之安西",
        "author": "高适",
        "content": "绝域眇难跻，悠然信马蹄。\n风尘经跋涉，摇落怨暌携。\n地出流沙外，天长甲子西。\n少年无不可，行矣莫悽悽。",
        "dynasty": "唐",
        "collection_info": null
    },
    {
        "title": "宴郭校书因之有别",
        "author": "高适",
        "content": "綵服趋庭训，分交载酒过。\n芸香名早着，蓬转事仍多。\n苦战知机息，穷愁奈别何。\n云霄莫相待，年鬓已蹉跎。",
        "dynasty": "唐",
        "collection_info": null
    },
    {
        "title": "同李太守北池泛舟宴高平郑太守",
        "author": "高适",
        "content": "每揖龚黄事，还陪李郭舟。\n云从四岳起，水向百城流。\n幽意随登陟，嘉言即献酬。\n乃知缝掖贵，今日对诸侯。",
        "dynasty": "唐",
        "collection_info": null
    },
    {
        "title": "同崔员外綦毋拾遗九日宴京兆府李士曹",
        "author": "高适",
        "content": "今日好相见，羣贤仍废曹。\n晚晴催翰墨，秋兴引风骚。\n绛叶拥虚砌，黄花随浊醪。\n闭门无不可，何事更登高。",
        "dynasty": "唐",
        "collection_info": null
    },
    {
        "title": "同羣公十月朝宴李太守宅",
        "author": "高适",
        "content": "良牧征高赏，褰帷问考槃。\n岁时当正月，甲子入初寒。\n已听甘棠颂，欣陪旨酒欢。\n仍怜门下客，不作布衣看。",
        "dynasty": "唐",
        "collection_info": null
    },
    {
        "title": "武威同诸公过杨七山人得藤字",
        "author": "高适",
        "content": "幕府日多暇，田家岁復登。\n相知恨不早，乘兴乃无恆。\n穷巷在乔木，深斋垂古藤。\n边城唯有醉，此外更何能。",
        "dynasty": "唐",
        "collection_info": null
    },
    {
        "title": "同羣公登濮阳圣佛寺阁",
        "author": "高适",
        "content": "落日登临处，悠然意不穷。\n佛因初地识，人觉四天空。\n来雁清霜后，孤帆远树中。\n裴回伤寓目，萧索对寒风。",
        "dynasty": "唐",
        "collection_info": null
    },
    {
        "title": "同卫八题陆少府书斋",
        "author": "高适",
        "content": "知君薄州县，好静无冬春。\n散帙至栖鸟，明灯留故人。\n深房腊酒熟，高院梅花新。\n若是周旋地，当令风义亲。",
        "dynasty": "唐",
        "collection_info": null
    },
    {
        "title": "淇上别业",
        "author": "高适",
        "content": "依依西山下，别业桑林边。\n庭鸭喜多雨，邻鸡知暮天。\n野人种秋菜，古老开原田。\n且向世情远，吾今聊自然。",
        "dynasty": "唐",
        "collection_info": null
    },
    {
        "title": "入昌松东界山行",
        "author": "高适",
        "content": "鸟道几登顿，马蹄无暂闲。\n崎岖出长坂，合沓犹前山。\n石激水流处，天寒松色间。\n王程应未尽，且莫顾刀环。",
        "dynasty": "唐",
        "collection_info": null
    },
    {
        "title": "使青夷军入居庸三首 一",
        "author": "高适",
        "content": "匹马行将久，征途去转难。\n不知边地别，秪讶客衣单。\n溪冷泉声苦，山空木叶干。\n莫言关塞极，云雪尚漫漫。",
        "dynasty": "唐",
        "collection_info": null
    },
    {
        "title": "使青夷军入居庸三首 二",
        "author": "高适",
        "content": "古镇青山口，寒风落日时。\n岩峦鸟不过，冰雪马堪迟。\n出塞应无策，还家赖有期。\n东山足松桂，归去结茅茨。",
        "dynasty": "唐",
        "collection_info": null
    },
    {
        "title": "使青夷军入居庸三首 三",
        "author": "高适",
        "content": "登顿驱征骑，栖迟愧宝刀。\n远行今若此，微禄果徒劳。\n绝坂水连下，羣峰云共高。\n自堪成白首，何事一青袍。",
        "dynasty": "唐",
        "collection_info": null
    },
    {
        "title": "自蓟北归",
        "author": "高适",
        "content": "驱马蓟门北，北风边马哀。\n苍茫远山口，豁达胡天开。\n五将已深入，前军止半回。\n谁怜不得意，长劒独归来。",
        "dynasty": "唐",
        "collection_info": null
    },
    {
        "title": "东平别前卫县李寀少府",
        "author": "高适",
        "content": "黄鸟翩翩杨柳垂，春风送客使人悲。\n怨别自惊千里外，论交却忆十年时。\n云开汶水孤帆远，路绕梁山匹马迟。\n此地从来可乘兴，留君不住益凄其。",
        "dynasty": "唐",
        "collection_info": null
    },
    {
        "title": "夜别韦司士得城字",
        "author": "高适",
        "content": "高馆张灯酒復清，夜钟残月雁归声。\n只言啼鸟堪求侣，无那春风欲送行。\n黄河曲裏沙为岸，白马津边柳向城。\n莫怨他乡暂离别，知君到处有逢迎。",
        "dynasty": "唐",
        "collection_info": null
    },
    {
        "title": "送李少府贬峡中王少府贬长沙",
        "author": "高适",
        "content": "嗟君此别意何如，驻马衔桮问谪居。\n巫峡啼猿数行泪，衡阳归雁几封书。\n青枫江上秋天远，白帝城边古木疎。\n圣代即今多雨露，暂时分手莫踌躇。",
        "dynasty": "唐",
        "collection_info": null
    },
    {
        "title": "同陈留崔司户早春宴蓬池",
        "author": "高适",
        "content": "同官载酒出郊圻，晴日东驰雁北飞。\n隔岸春云邀翰墨，傍檐垂柳报芳菲。\n池边转觉虚无尽，台上偏宜酩酊归。\n州县徒劳那可度，后时连骑莫相违。",
        "dynasty": "唐",
        "collection_info": null
    },
    {
        "title": "金城北楼",
        "author": "高适",
        "content": "北楼西望满晴空，积水连山胜画中。\n湍上急流声若箭，城头残月势如弓。\n垂竿已羡磻溪老，体道犹思塞上翁。\n为问边庭更何事，至今羌笛怨无穷。",
        "dynasty": "唐",
        "collection_info": null
    },
    {
        "title": "同颜六少府旅宦秋中之作",
        "author": "高适",
        "content": "传君昨夜怅然悲，独坐新斋木落时。\n逸气旧来凌燕雀，高才何得混妍媸。\n迹留黄绶人多叹，心在青云世莫知。\n不是鬼神无正直，从来州县有瑕疵。",
        "dynasty": "唐",
        "collection_info": null
    },
    {
        "title": "重阳",
        "author": "高适",
        "content": "节物惊心两鬓华，东篱空绕未开花。\n百年将半仕三已，五亩就荒天一涯。\n岂有白衣来剥啄，一从乌帽自攲斜。\n真成独坐空搔首，门柳萧萧噪暮鸦。",
        "dynasty": "唐",
        "collection_info": null
    },
    {
        "title": "古乐府飞龙曲留上陈左相",
        "author": "高适",
        "content": "德以精灵降，时膺梦寐求。\n苍生谢安石，天子富平侯。\n尊俎资高论，岩廊挹大猷。\n相门连户牖，卿族嗣弓裘。\n豁达云开霁，清明月映秋。\n能为吉甫颂，善用子房筹。\n阶砌思攀陟，门阑尚阻修。\n高山不易仰，大匠本难投。\n迹与松乔合，心缘启沃留。\n公才山吏部，书癖杜荆州。\n幸沐千年圣，何辞一尉休。\n折腰知宠辱，回首见沈浮。\n天地庄生马，江湖范蠡舟。\n逍遥堪自乐，浩荡信无忧。\n去此从黄绶，归欤任白头。\n风尘与霄汉，瞻望日悠悠。",
        "dynasty": "唐",
        "collection_info": null
    },
    {
        "title": "留上李右相",
        "author": "高适",
        "content": "风俗登淳古，君臣挹大庭。\n深沈谋九德，密勿契千龄。\n独立调元气，清心豁窅冥。\n本枝连帝系，长策冠生灵。\n傅说明殷道，萧何律汉刑。\n钧衡持国柄，柱石总朝经。\n隐轸江山藻，氛氲鼎鼐铭。\n兴中皆白雪，身外即丹青。\n江海呼穷鸟，诗书问聚萤。\n吹嘘成羽翼，提握动芳馨。\n倚伏悲还笑，栖迟醉復醒。\n恩荣初就列，含育忝宵形。\n有窃丘山惠，无时枕席宁。\n壮心瞻落景，生事感浮萍。\n莫以才难用，终期善易听。\n未为门下客，徒谢少微星。",
        "dynasty": "唐",
        "collection_info": null
    },
    {
        "title": "同李员外贺哥舒大夫破九曲之作",
        "author": "高适",
        "content": "遥传副丞相，昨日破西蕃。\n作气羣山动，扬军大斾翻。\n奇兵邀转战，连孥绝归奔。\n泉喷诸戎血，风驱死虏魂。\n头飞攒万戟，面缚聚辕门。\n鬼哭黄埃暮，天愁白日昏。\n石城与岩险，铁骑皆云屯。\n长策一言决，高踪百代存。\n威棱慑沙漠，忠义感干坤。\n老将黯无色，儒生安敢论。\n解围凭庙算，止杀报君恩。\n唯有关河渺，苍茫空树墩。",
        "dynasty": "唐",
        "collection_info": null
    },
    {
        "title": "信安王幕府诗",
        "author": "高适",
        "content": "云纪轩皇代，星高太白年。\n庙堂咨上策，幕府制中权。\n盘石藩维固，昇坛礼乐先。\n国章荣印绶，公服贵貂蝉。\n乐善旌深德，输忠格上玄。\n剪桐光宠锡，题劒美贞坚。\n圣祚雄图广，师贞武德虔。\n雷霆七校发，旌斾五营连。\n华省征羣乂，霜台举二贤。\n岂伊公望远，曾是茂才迁。\n并秉韬钤术，兼该翰墨筵。\n帝思麟阁像，臣献柏梁篇。\n振玉登辽甸，摐金历蓟壖。\n度河飞羽檄，横海泛楼船。\n北伐声逾迈，东征务以专。\n讲戎喧涿野，料敌静居延。\n军势持三略，兵戎自九天。\n朝瞻授钺去，时听偃戈旋。\n大漠风沙裏，长城雨雪边。\n云端临碣石，波际隐朝鲜。\n夜壁冲高斗，寒空驻彩旃。\n倚弓玄兔月，饮马白狼川。\n庶物随交泰，苍生解倒悬。\n四郊增气象，万里绝风烟。\n关塞鸿勋着，京华甲第全。\n落梅横吹后，春色凯歌前。\n直道常兼济，微才独弃捐。\n曳裾诚已矣，投笔尚悽然。\n作赋同元淑，能诗匪仲宣。\n云霄不可望，空欲仰神仙。",
        "dynasty": "唐",
        "collection_info": null
    },
    {
        "title": "东平旅游奉赠薛太守二十四韵",
        "author": "高适",
        "content": "颂美驰千古，钦贤仰大猷。\n晋公标逸气，汾水注长流。\n神与公忠节，天生将相俦。\n青云本自负，赤县独推尤。\n御史风逾劲，郎官草屡修。\n鹓鸾粉署起，鹰隼柏台秋。\n出入交三事，飞鸣揖五侯。\n军书陈上策，廷议借前筹。\n肃肃趋朝列，雝雝引帝求。\n一麾俄出守，千里再分忧。\n不改任棠水，仍传晏子裘。\n歌谣随举扇，旌斾逐鸣驺。\n郡国长河绕，川原大野幽。\n地连尧泰岳，山向禹青州。\n汶上春帆渡，秦亭晚日愁。\n遗墟当少昊，悬象逼奎娄。\n即此逢清鉴，终然喜暗投。\n叨承解榻礼，更得问缣游。\n高兴陪登陟，嘉言忝献酬。\n观棊知战胜，探象会冥搜。\n眺听情何限，冲融惠勿休。\n祗应齐语默，宁肯问沈浮。\n然诺长怀季，栖遑輙累丘。\n平生感知己，方寸岂悠悠。",
        "dynasty": "唐",
        "collection_info": null
    },
    {
        "title": "真定即事奉赠韦使君二十八韵",
        "author": "高适",
        "content": "飘泊怀书客，迟迴此路隅。\n问津惊弃置，投刺忽踟蹰。\n方伯恩弥重，苍生咏已苏。\n郡称廉叔度，朝议管夷吾。\n乃继三台侧，仍将四岳俱。\n江山澄气象，崖谷倚冰壶。\n诏宠金门策，官荣叶县凫。\n擢才登粉署，飞步蹑云衢。\n起草征调墨，焚香即宴娱。\n光华扬盛矣，霄汉在兹乎。\n隐轸推公望，逶迤协帝俞。\n轩车辞魏阙，旌节副幽都。\n始佩仙郎印，俄兼太守符。\n尤多蜀郡理，更得颍川谟。\n城邑推雄镇，山川列简图。\n旧燕当绝漠，全赵对平芜。\n旷野何瀰漫，长亭復郁纡。\n始泉遗俗近，活水战场无。\n月换思乡陌，星回记斗枢。\n岁容归万象，和气发鸿垆。\n沦落而谁遇，栖遑有是夫。\n不才羞拥肿，干禄谢侏儒。\n契阔惭行迈，羁离忆友于。\n田园同季子，储蓄异陶朱。\n方欲呈高义，吹嘘揖大巫。\n永怀吐肝胆，犹惮阻荣枯。\n解榻情何限，忘言道未殊。\n从来贵缝掖，应是念穷途。",
        "dynasty": "唐",
        "collection_info": null
    },
    {
        "title": "和窦侍御登凉州七级浮图之作",
        "author": "高适",
        "content": "化塔屹中起，孤高宜上跻。\n铁冠雄赏眺，金界宠招携。\n空色在轩户，边声连鼓鼙。\n天寒万里北，地豁九州西。\n清兴揖才彦，峻风和端倪。\n始知阳春后，具物皆筌蹄。",
        "dynasty": "唐",
        "collection_info": null
    },
    {
        "title": "酬河南节度使贺兰大夫见赠之作",
        "author": "高适",
        "content": "高阁凭栏槛，中军倚斾旌。\n感时常激切，于己即忘情。\n河华屯妖气，伊瀍有战声。\n媿无戡难策，多谢出师名。\n秉钺知恩重，临戎觉命轻。\n股肱瞻列岳，唇齿赖长城。\n隐隐摧锋势，光光弄印荣。\n鲁连真义士，陆逊岂书生。\n直道宁殊智，先鞭忽抗行。\n楚云随去马，淮月尚连营。\n抚劒堪投分，悲歌益不平。\n从来重然诺，况值欲横行。",
        "dynasty": "唐",
        "collection_info": null
    },
    {
        "title": "奉酬睢阳路太守见赠之作",
        "author": "高适",
        "content": "盛才膺命代，高价动良时。\n帝简登藩翰，人和发咏思。\n神仙去华省，鹓鹭忆丹墀。\n清净能无事，优游即赋诗。\n江山纷想像，云物共萎蕤。\n逸气刘公干，玄言向子期。\n多惭汲引速，翻愧激昂迟。\n相马知何限，登龙反自疑。\n风尘吏道迫，行迈旅心悲。\n拙疾徒为尔，穷愁欲问谁。\n秋庭一片叶，朝镜数茎丝。\n州县甘无取，丘园悔莫追。\n琼瑶生箧笥，光景借茅茨。\n他日青霄裏，犹应访所知。",
        "dynasty": "唐",
        "collection_info": null
    },
    {
        "title": "奉酬睢阳李太守",
        "author": "高适",
        "content": "公族称王佐，朝经允帝求。\n本枝疆我李，盘石冠诸刘。\n礼乐光辉盛，山河气象幽。\n系高周柱史，名重晋阳秋。\n华省膺推择，青云宠宴游。\n握兰多具美，前席有嘉谋。\n赋得黄金赐，言皆白璧酬。\n着鞭驱驷马，操刃解全牛。\n出镇兼方伯，承家復列侯。\n朝瞻孔北海，时用杜荆州。\n广固纔登陟，毘陵忽阻修。\n三台冀入梦，四岳尚分忧。\n郡邑连京口，山川望石头。\n海门当建节，江路引鸣驺。\n俗见中兴理，人逢至道休。\n先移白额横，更息赭衣偷。\n梁国歌来晚，徐方怨不留。\n岂伊齐政术，将以变浇浮。\n讼简知能吏，刑宽察要囚。\n坐堂风偃草，行县雨随辀。\n地是蒙庄宅，城遗阏伯丘。\n孝王余井径，微子故田畴。\n冬至招摇转，天寒螮蝀收。\n猿岩飞雨雪，兔苑落梧楸。\n列戟霜侵户，褰帏月在鈎。\n好贤常解榻，乘兴每登楼。\n逸足横千里，高谈注九流。\n诗题青玉案，衣赠黑貂裘。\n穷巷轩车静，闲斋耳目愁。\n未能方管乐，翻欲慕巢由。\n讲德良难敌，观风岂易俦。\n寸心仍有适，江海一扁舟。",
        "dynasty": "唐",
        "collection_info": null
    },
    {
        "title": "送柴司户充刘卿判官之岭外",
        "author": "高适",
        "content": "岭外资雄镇，朝端宠节旄。\n月卿临幕府，星使出词曹。\n海对羊城阔，山连象郡高。\n风霜驱瘴疠，忠信涉波涛。\n别恨随流水，交情脱宝刀。\n有才无不适，行矣莫徒劳。",
        "dynasty": "唐",
        "collection_info": null
    },
    {
        "title": "送蔡少府赴登州推事",
        "author": "高适",
        "content": "胶东连即墨，莱水入沧溟。\n国小常多事，人讹屡抵刑。\n公才征郡邑，诏使出郊垧。\n标格谁当犯，风谣信可听。\n峥嵘大岘口，逦迤汶阳亭。\n地迥云偏白，天秋山更青。\n祖筵方卜昼，王事急侵星。\n劝尔将为德，斯言盖有听。",
        "dynasty": "唐",
        "collection_info": null
    },
    {
        "title": "秦中送李九赴越",
        "author": "高适",
        "content": "携手望千里，于今将十年。\n如何每离别，心事復迍邅。\n适越虽有以，出关终耿然。\n愁霖不可向，长路或难前。\n吴会独行客，山阴秋夜船。\n谢家征故事，禹穴访遗编。\n镜水君所忆，莼羹余旧便。\n归来莫忘此，兼示济江篇。",
        "dynasty": "唐",
        "collection_info": null
    },
    {
        "title": "饯宋八充彭中丞判官之岭南",
        "author": "高适",
        "content": "覩君济时略，使我气填膺。\n长策竟不用，高才徒见称。\n一朝知己达，累日诏书征。\n羽翮忽然就，风飙谁敢凌。\n举鞭趋岭峤，屈指冒炎蒸。\n北雁送驰驿，南人思饮冰。\n彼邦本倔强，习俗多骄矜。\n翠羽干平法，黄金挠直绳。\n若将除害马，慎勿信苍蝇。\n魑魅宁无患，忠贞适有凭。\n猿啼山不断，鸢跕路难登。\n海岸出交趾，江城连始兴。\n绣衣当节制，幕府盛威棱。\n勿惮九嶷险，须令百越澄。\n立谈多感激，行李即严凝。\n离别胡为者，云霄迟尔昇。",
        "dynasty": "唐",
        "collection_info": null
    },
    {
        "title": "陪窦侍御泛灵云池",
        "author": "高适",
        "content": "白露时先降，清川思不穷。\n江湖仍塞上，舟楫在军中。\n舞换临津树，歌饶向迥风。\n夕阳连积水，边色满秋空。\n乘兴宜投辖，邀欢莫避骢。\n谁怜持弱羽，犹欲伴鹓鸿。",
        "dynasty": "唐",
        "collection_info": null
    },
    {
        "title": "陪窦侍御灵云南亭宴诗得雷字",
        "author": "高适",
        "content": "人幽宜眺听，目极喜亭台。\n风景知愁在，关山忆梦迴。\n秪言殊语默，何意忝游陪。\n连唱波澜动，冥搜物象开。\n新秋归远树，残雨拥轻雷。\n檐外长天尽，尊前独鸟来。\n常吟塞下曲，多谢幕中才。",
        "dynasty": "唐",
        "collection_info": null
    },
    {
        "title": "同熊少府题卢主簿茅斋",
        "author": "高适",
        "content": "虚院野情在，茅斋秋兴存。\n孝廉趋下位，才子出高门。\n乃继幽人静，能令学者尊。\n江山归谢客，神鬼下刘根。\n阶树时攀折，窗书任讨论。\n自堪成独往，何必武陵源。",
        "dynasty": "唐",
        "collection_info": null
    },
    {
        "title": "同朱五题卢使君义井",
        "author": "高适",
        "content": "高义唯良牧，深仁自下车。\n宁知凿井处，还是饮冰余。\n地即泉源久，人当汲引初。\n体清能鉴物，色洞每含虚。\n上善滋来往，中和浃里闾。\n济时应未竭，怀惠復何如。",
        "dynasty": "唐",
        "collection_info": null
    },
    {
        "title": "同郭十题杨主簿新厅",
        "author": "高适",
        "content": "华馆曙沈沈，惟良正在今。\n用材兼柱石，闻物象高深。\n更得芝兰地，兼营枳棘林。\n向风扃戟户，当署近棠阴。\n勿改安卑节，聊闲理剧心。\n多君有知己，一和郢中吟。",
        "dynasty": "唐",
        "collection_info": null
    },
    {
        "title": "秋日作",
        "author": "高适",
        "content": "端居值秋节，此日更愁辛。\n寂寞无一事，蒿莱通四邻。\n闭门生白髮，回首忆青春。\n岁月不相待，交游随众人。\n云霄何处託，愚直有谁亲。\n举酒聊自劝，穷通信尔身。",
        "dynasty": "唐",
        "collection_info": null
    },
    {
        "title": "辟阳城",
        "author": "高适",
        "content": "荒城在高岸，凌眺俯清淇。\n传道汉天子，而封审食其。\n奸淫且不戮，茅土孰云宜。\n何得英雄主，返令儿女欺。\n母仪良已失，臣节岂如斯。\n太息一朝事，乃令人所嗤。",
        "dynasty": "唐",
        "collection_info": null
    },
    {
        "title": "赴彭州山行之作",
        "author": "高适",
        "content": "峭壁连崆峒，攒峰迭翠微。\n鸟声堪驻马，林色可忘机。\n怪石时侵径，轻萝乍拂衣。\n路长愁作客，年老更思归。\n且悦岩峦胜，宁嗟意绪违。\n山行应未尽，谁与玩芳菲。",
        "dynasty": "唐",
        "collection_info": null
    },
    {
        "title": "咏史",
        "author": "高适",
        "content": "尚有绨袍赠，应怜范叔寒。\n不知天下士，犹作布衣看。",
        "dynasty": "唐",
        "collection_info": null
    },
    {
        "title": "送兵到蓟北",
        "author": "高适",
        "content": "积雪与天迥，屯军连塞愁。\n谁知此行迈，不为觅封侯。",
        "dynasty": "唐",
        "collection_info": null
    },
    {
        "title": "同羣公题张处士菜园",
        "author": "高适",
        "content": "耕地桑柘间，地肥菜常熟。\n为问葵藿资，何如庙堂肉。",
        "dynasty": "唐",
        "collection_info": null
    },
    {
        "title": "逢谢偃",
        "author": "高适",
        "content": "红颜怆为别，白髮始相逢。\n唯余昔时泪，无復旧时容。",
        "dynasty": "唐",
        "collection_info": null
    },
    {
        "title": "田家春望",
        "author": "高适",
        "content": "出门何所见，春色满平芜。\n可叹无知己，高阳一酒徒。",
        "dynasty": "唐",
        "collection_info": null
    },
    {
        "title": "闲居",
        "author": "高适",
        "content": "柳色惊心事，春风厌索居。\n方知一杯酒，犹胜百家书。",
        "dynasty": "唐",
        "collection_info": null
    },
    {
        "title": "封丘作",
        "author": "高适",
        "content": "州县才难适，云山道欲穷。\n揣摩惭黠吏，栖隐谢愚公。",
        "dynasty": "唐",
        "collection_info": null
    },
    {
        "title": "九曲词三首 一",
        "author": "高适",
        "content": "许国从来彻庙堂，连年不为在疆塲。\n将军天上封侯印，御史台中异姓王。",
        "dynasty": "唐",
        "collection_info": null
    },
    {
        "title": "九曲词三首 二",
        "author": "高适",
        "content": "万骑争歌杨柳春，千塲对舞绣骐驎。\n到处尽逢欢洽事，相看总是太平人。",
        "dynasty": "唐",
        "collection_info": null
    },
    {
        "title": "九曲词三首 三",
        "author": "高适",
        "content": "铁骑横行铁岭头，西看逻逤取封侯。\n青海只今将饮马，黄河不用更防秋。",
        "dynasty": "唐",
        "collection_info": null
    },
    {
        "title": "营州歌",
        "author": "高适",
        "content": "营州少年厌原野，狐裘蒙茸猎城下。\n虏酒千钟不醉人，胡儿十岁能骑马。",
        "dynasty": "唐",
        "collection_info": null
    },
    {
        "title": "玉真公主歌 一",
        "author": "高适",
        "content": "常言龙德本天仙，谁谓仙人每学仙。\n更道玄元指李白，多于王母种桃年。",
        "dynasty": "唐",
        "collection_info": null
    },
    {
        "title": "玉真公主歌 二",
        "author": "高适",
        "content": "仙宫仙府有真仙，天宝天仙秘莫传。\n为问轩皇三百岁，何如大道一千年。",
        "dynasty": "唐",
        "collection_info": null
    },
    {
        "title": "和王七玉门关听吹笛",
        "author": "高适",
        "content": "胡人吹笛戍楼间，楼上萧条海月闲。\n借问落梅凡几曲，从风一夜满关山。",
        "dynasty": "唐",
        "collection_info": null
    },
    {
        "title": "别董大二首 一",
        "author": "高适",
        "content": "十里黄云白日曛，北风吹雁雪纷纷。\n莫愁前路无知己，天下谁人不识君。",
        "dynasty": "唐",
        "collection_info": null
    },
    {
        "title": "别董大二首 二",
        "author": "高适",
        "content": "六翮飘飖私自怜，一离京洛十余年。\n丈夫贫贱应未足，今日相逢无酒钱。",
        "dynasty": "唐",
        "collection_info": null
    },
    {
        "title": "送桂阳孝廉",
        "author": "高适",
        "content": "桂阳年少西入秦，数经甲科犹白身。\n即今江海一归客，他日云霄万里人。",
        "dynasty": "唐",
        "collection_info": null
    },
    {
        "title": "送李少府时在客舍作",
        "author": "高适",
        "content": "相逢旅馆意多违，暮雪初晴候雁飞。\n主人酒尽君未醉，薄暮途遥归不归。",
        "dynasty": "唐",
        "collection_info": null
    },
    {
        "title": "听张立本女吟",
        "author": "高适",
        "content": "危冠广袖楚宫妆，独步闲庭逐夜凉。\n自把玉钗敲砌竹，清歌一曲月如霜。",
        "dynasty": "唐",
        "collection_info": null
    },
    {
        "title": "初至封丘作",
        "author": "高适",
        "content": "可怜薄暮宦游子，独卧虚斋思无已。\n去家百里不得归，到官数日秋风起。",
        "dynasty": "唐",
        "collection_info": null
    },
    {
        "title": "除夜作",
        "author": "高适",
        "content": "旅馆寒灯独不眠，客心何事转悽然。\n故乡今夜思千里，愁鬓明朝又一年。",
        "dynasty": "唐",
        "collection_info": null
    },
    {
        "title": "劒池",
        "author": "李岘",
        "content": "阖闾葬日劳人力，嬴政穿来役鬼功。\n澄碧尚疑神物在，等闲雷雨起潭中。",
        "dynasty": "唐",
        "collection_info": null
    },
    {
        "title": "张公洞",
        "author": "李栖筠",
        "content": "一径深窈窕，上升翠微中。\n忽然灵洞前，日月开仙宫。\n道士十二人，往还驭清风。\n焚香入深洞，巨石如虚空。\n夙夜备苹藻，诏书祠张公。\n五云何裴回，玄鹤下苍穹。\n我本道门子，愿言出尘笼。\n扫除方寸间，几与神灵通。\n宿昔勤梦想，契之在深衷。\n迟迴将不还，章绶击我躬。\n稽首谢真侣，辞满归崆峒。",
        "dynasty": "唐",
        "collection_info": null
    },
    {
        "title": "投宋大夫",
        "author": "李栖筠",
        "content": "十处投人九处违，家乡万里又空归。\n严霜昨夜侵人骨，谁念高堂未授衣。",
        "dynasty": "唐",
        "collection_info": null
    },
    {
        "title": "宝林寺作",
        "author": "徐浩",
        "content": "兹山昔飞来，远自琅琊台。\n孤岫龟形在，深泉鳗井开。\n越王屡登陟，何相传词才。\n塔庙宗其巅，规模称壮哉。\n禅堂清溽润，高阁无恢炱。\n照耀珠吐月，铿轰钟隐雷。\n揆余久缨弁，末路遭邅迴。\n一弃沧海曲，六年稽岭隈。\n逝川惜东驶，驰景怜西颓。\n腰带愁疾减，容颜衰悴催。\n赖居兹寺中，法士多瓌能。\n洗心听经论，礼足蠲凶灾。\n永愿依胜侣，清江乘度杯。",
        "dynasty": "唐",
        "collection_info": null
    },
    {
        "title": "谒禹庙",
        "author": "徐浩",
        "content": "亩浍敷四海，川源涤九州。\n既膺九命锡，乃建洪范畴。\n鼎革固天启，运兴匪人谋。\n肇开宅土业，永庇昏垫忧。\n山足灵庙在，门前清镜流。\n象筵陈玉帛，容卫俨戈矛。\n探穴图书朽，卑宫堂殿修。\n梅梁今不坏，松祏古仍留。\n负责故乡近，朅来申俎羞。\n为鱼知造化，叹凤仰徽猷。\n不復闻夏乐，唯余奏楚幽。\n婆娑非舞羽，镗鞳异鸣球。\n盛德吾无间，高功谁与俦。\n灾淫破凶慝，祚圣拥神休。\n出谷莺初语，空山猨独愁。\n春晖生草树，柳色暖汀洲。\n恩贷题舆重，荣殊衣锦游。\n宦情同械击，生理任桴浮。\n地极临沧海，天遥过斗牛。\n精诚如可谅，他日寄冥搜。",
        "dynasty": "唐",
        "collection_info": null
    },
    {
        "title": "自悼",
        "author": "薛令之",
        "content": "朝日上团团，照见先生盘。\n盘中何所有，苜蓿长阑干。\n饭涩匙难绾，羹稀筯易宽。\n只可谋朝夕，何由保岁寒。",
        "dynasty": "唐",
        "collection_info": null
    },
    {
        "title": "灵岩寺",
        "author": "薛令之",
        "content": "草堂栖在灵山谷，勤苦诗书向灯烛。\n柴门半掩寂无人，惟有白云相伴宿。",
        "dynasty": "唐",
        "collection_info": null
    },
    {
        "title": "湘夫人",
        "author": "邹绍先",
        "content": "枫叶下秋渚，二妃愁渡湘。\n疑山空杳蔼，何处望君王。\n日落水云裏，悠悠心自伤。",
        "dynasty": "唐",
        "collection_info": null
    },
    {
        "title": "寄妻父刘长卿",
        "author": "李穆",
        "content": "处处云山无尽时，桐庐南望转参差。\n舟人莫道新安近，欲上潺湲行自迟。",
        "dynasty": "唐",
        "collection_info": null
    },
    {
        "title": "短歌行",
        "author": "冯着",
        "content": "寂寞草中兰，亭亭山上松。\n贞芳日有分，生长耐相容。\n结根各得地，幸沾雨露功。\n参辰无停泊，且顾一西东。\n君但开怀抱，猜恨莫怱怱。",
        "dynasty": "唐",
        "collection_info": null
    },
    {
        "title": "洛阳道",
        "author": "冯着",
        "content": "洛阳宫中花柳春，洛阳道上无行人。\n皮裘毡帐不相识，万户千门闭春色。\n春色深，春色深，君王一去何时寻。\n春雨洒，春雨洒，周南一望堪泪下。\n蓬莱殿中寝胡人，鳷鹊楼前放胡马。\n闻君欲行西入秦，君行不用过天津。\n天津桥上多胡尘，洛阳道上愁杀人。",
        "dynasty": "唐",
        "collection_info": null
    },
    {
        "title": "行路难",
        "author": "冯着",
        "content": "男儿轗轲徒搔首，入市脱衣且沽酒。\n行路难，权门慎勿干，平人争路相摧残。\n春秋四气更迴换，人事何须再三叹。\n君不见雀为鸽，鹰为鸠，东海成田谷为岸。\n负薪客，归去来，龟反顾，鹤裴回，黄河岸上起尘埃。\n相逢未相识，何用强相猜。\n行路难，故山应不改，茅舍汉中在。\n白酒杯中聊一歌，苍蝇苍蝇奈尔何。",
        "dynasty": "唐",
        "collection_info": null
    },
    {
        "title": "燕衔泥",
        "author": "冯着",
        "content": "双燕碌碌飞入屋，屋中老人喜燕归。\n裴回绕我床头飞，去年为尔逐黄雀。\n雨多屋漏泥土落，尔莫厌老翁茅屋低，梁头作窠梁下栖。\n尔不见东家黄鷇鸣啧啧，蛇盘瓦沟鼠穿壁。\n豪家大屋尔莫居，娇儿少妇采尔雏。\n井旁写水泥自足，衔泥上屋随尔欲。",
        "dynasty": "唐",
        "collection_info": null
    },
    {
        "title": "同孟浩然宴赋",
        "author": "王迥",
        "content": "屈宋英声今止已，江山继嗣多才子。\n作者于今尽相似，聚宴王家其乐矣。\n共赋新诗发宫征，书于屋壁彰厥美。",
        "dynasty": "唐",
        "collection_info": null
    },
    {
        "title": "尚书都堂瓦松",
        "author": "李晔",
        "content": "华省秘僊踪，高堂露瓦松。\n叶因春后长，花为雨来浓。\n影混鸳鸯色，光含翡翠容。\n天然斯所寄，地势太无从。\n接栋临双阙，连甍近九重。\n宁知深涧底，霜雪岁兼封。",
        "dynasty": "唐",
        "collection_info": null
    },
    {
        "title": "省试七月流火",
        "author": "敬括",
        "content": "前庭一叶下，言念忽悲秋。\n变节金初至，分寒火正流。\n气含凉夜早，光拂夏云收。\n助月微明散，沿河丽景浮。\n礼标时令爽，诗兴国风幽。\n自此观邦正，深知王业休。",
        "dynasty": "唐",
        "collection_info": null
    },
    {
        "title": "奉赠韦左丞二十二韵",
        "author": "杜甫",
        "content": "纨袴不饿死，儒冠多误身。\n丈人试静听，贱子请具陈。\n甫昔少年日，早充观国宾。\n读书破万卷，下笔如有神。\n赋料扬雄敌，诗看子建亲。\n李邕求识面，王翰愿卜邻。\n自谓颇挺出，立登要路津。\n致君尧舜上，再使风俗淳。\n此意竟萧条，行歌非隐沦。\n骑驴三十载，旅食京华春。\n朝扣富儿门，暮随肥马尘。\n残杯与冷炙，到处潜悲辛。\n主上顷见征，歘然欲求伸。\n青冥却垂翅，蹭蹬无纵鳞。\n甚媿丈人厚，甚知丈人真。\n每于百僚上，猥诵佳句新。\n窃效贡公喜，难甘原宪贫。\n焉能心怏怏，秪是走踆踆。\n今欲东入海，即将西去秦。\n尚怜终南山，回首清渭滨。\n常拟报一饭，况怀辞大臣。\n白鸥没浩荡，万里谁能驯。",
        "dynasty": "唐",
        "collection_info": null
    },
    {
        "title": "送高三十五书记",
        "author": "杜甫",
        "content": "崆峒小麦熟，且愿休王师。\n请公问主将，焉用穷荒为。\n饥鹰未饱肉，侧翅随人飞。\n高生跨鞍马，有似幽幷儿。\n脱身簿尉中，始与捶楚辞。\n借问今何官，触热向武威。\n答云一书记，所媿国士知。\n人实不易知，更须慎其仪。\n十年出幕府，自可持旌麾。\n此行既特达，足以慰所思。\n男儿功名遂，亦在老大时。\n常恨结驩浅，各在天一涯。\n又如参与商，惨惨中肠悲。\n惊风吹鸿鹄，不得相追随。\n黄尘翳沙漠，念子何当归。\n边城有余力，早寄从军诗。",
        "dynasty": "唐",
        "collection_info": null
    },
    {
        "title": "赠李白",
        "author": "杜甫",
        "content": "二年客东都，所历厌机巧。\n野人对羶腥，蔬食常不饱。\n岂无青精饭，使我颜色好。\n苦乏大药资，山林迹如扫。\n李侯金闺彦，脱身事幽讨。\n亦有梁宋游，方期拾瑶草。",
        "dynasty": "唐",
        "collection_info": null
    },
    {
        "title": "游龙门奉先寺",
        "author": "杜甫",
        "content": "已从招提游，更宿招提境。\n阴壑生虚籁，月林散清影。\n天阙象纬逼，云卧衣裳冷。\n欲觉闻晨钟，令人发深省。",
        "dynasty": "唐",
        "collection_info": null
    },
    {
        "title": "望岳",
        "author": "杜甫",
        "content": "岱宗夫如何，齐鲁青未了。\n造化钟神秀，阴阳割昏晓。\n荡胷生曾云，决眦入归鸟。\n会当凌绝顶，一览众山小。",
        "dynasty": "唐",
        "collection_info": null
    },
    {
        "title": "陪李北海宴历下亭",
        "author": "杜甫",
        "content": "东藩驻皁盖，北渚凌青荷。\n海内此亭古，济南名士多。\n云山已发兴，玉佩仍当歌。\n修竹不受暑，交流空涌波。\n蕴真惬所遇，落日将如何。\n贵贱俱物役，从公难重过。",
        "dynasty": "唐",
        "collection_info": null
    },
    {
        "title": "同李太守登历下古城员外新亭亭对鹊湖",
        "author": "杜甫",
        "content": "新亭结构罢，隐见清湖阴。\n迹籍台观旧，气溟海岳深。\n圆荷想自昔，遗堞感至今。\n芳宴此时具，哀丝千古心。\n主称寿尊客，筵秩宴北林。\n不阻蓬荜兴，得兼梁甫吟。",
        "dynasty": "唐",
        "collection_info": null
    },
    {
        "title": "玄都坛歌寄元逸人",
        "author": "杜甫",
        "content": "故人昔隐东蒙峰，已佩含景苍精龙。\n故人今居子午谷，独在阴崖结茅屋。\n屋前太古玄都坛，青石漠漠常风寒。\n子规夜啼山竹裂，王母昼下云旗翻。\n知君此计成长往，芝草琅玕日应长。\n铁鏁高垂不可攀，致身福地何萧爽。",
        "dynasty": "唐",
        "collection_info": null
    },
    {
        "title": "今夕行",
        "author": "杜甫",
        "content": "今夕何夕岁云徂，更长烛明不可孤。\n咸阳客舍一事无，相与博塞为欢娱。\n冯陵大叫呼五白，袒跣不肯成枭卢。\n英雄有时亦如此，邂逅岂即非良图。\n君莫笑刘毅从来布衣愿，家无儋石输百万。",
        "dynasty": "唐",
        "collection_info": null
    },
    {
        "title": "贫交行",
        "author": "杜甫",
        "content": "飜手作云覆手雨，纷纷轻薄何须数。\n不见管鲍贫时交，此道今人弃如土。",
        "dynasty": "唐",
        "collection_info": null
    },
    {
        "title": "兵车行",
        "author": "杜甫",
        "content": "车辚辚，马萧萧，行人弓箭各在腰。\n耶孃妻子走相送，尘埃不见咸阳桥。\n牵衣顿足阑道哭，哭声直上干云霄。\n道傍过者问行人，行人但云点行频。\n或从十五北防河，便至四十西营田。\n去时里正与裹头，归来头白还戍边。\n边亭流血成海水，武皇开边意未已。\n君不闻汉家山东二百州，千村万落生荆杞。\n纵有健妇把锄犂，禾生陇亩无东西。\n况復秦兵耐苦战，被驱不异犬与鸡。\n长者虽有问，役夫敢申恨。\n且如今年冬，未休关西卒。\n县官急索租，租税从何出？\n信知生男恶，反是生女好。\n生女犹是嫁比邻，生男埋没随百草。\n君不见青海头，古来白骨无人收。\n新鬼烦冤旧鬼哭，天阴雨湿声啾啾。",
        "dynasty": "唐",
        "collection_info": null
    },
    {
        "title": "高都护骢马行",
        "author": "杜甫",
        "content": "安西都护胡青骢，声价歘然来向东。\n此马临阵久无敌，与人一心成大功。\n功成惠养随所致，飘飘远自流沙至。\n雄姿未受伏枥恩，猛气犹思战场利。\n腕促蹄高如踣铁，交河几蹴曾冰裂。\n五花散作云满身，万里方看汗流血。\n长安壮儿不敢骑，走过掣电倾城知。\n青丝络头为君老，何由却出横门道。",
        "dynasty": "唐",
        "collection_info": null
    },
    {
        "title": "天育骠骑歌",
        "author": "杜甫",
        "content": "吾闻天子之马走千里，今之画图无乃是。\n是何意态雄且杰，骏尾萧梢朔风起。\n毛为绿缥两耳黄，眼有紫燄双瞳方。\n矫矫龙性合变化，卓立天骨森开张。\n伊昔太仆张景顺，监牧攻驹阅清峻。\n遂令大奴守天育，别养骥子怜神俊。\n当时四十万匹马，张公叹其材尽下。\n故独写真传世人，见之座右久更新。\n年多物化空形影，呜呼健步无由骋。\n如今岂无騕褭与骅骝，时无王良伯乐死即休。",
        "dynasty": "唐",
        "collection_info": null
    },
    {
        "title": "白丝行",
        "author": "杜甫",
        "content": "缫丝须长不须白，越罗蜀锦金粟尺。\n象床玉手乱殷红，万草千花动凝碧。\n已悲素质随时染，裂下鸣机色相射。\n美人细意熨帖平，裁缝灭尽鍼线迹。\n春天衣着为君舞，蛱蜨飞来黄鹂语。\n落絮游丝亦有情，随风照日宜轻举。\n香汗轻尘污颜色，开新合故置何许。\n君不见才士汲引难，恐惧弃捐忍羁旅。",
        "dynasty": "唐",
        "collection_info": null
    },
    {
        "title": "秋雨叹三首 一",
        "author": "杜甫",
        "content": "雨中百草秋烂死，阶下决明颜色鲜。\n着叶满枝翠羽盖，开花无树黄金钱。\n凉风萧萧吹汝急，恐汝后时难独立。\n堂上书生空白头，临风三齅馨香泣。",
        "dynasty": "唐",
        "collection_info": null
    },
    {
        "title": "秋雨叹三首 二",
        "author": "杜甫",
        "content": "阑风长雨（一作「东风细雨」）秋纷纷，四海（一作「万里」）八荒同一云。\n去马来牛不復辨，浊泾清渭何当分。\n禾（一作「木」）头生耳黍穗黑，农夫田妇（一作「父」）无消息。\n城中斗米换（一作「抱」）衾裯，相许宁论两相直。",
        "dynasty": "唐",
        "collection_info": null
    },
    {
        "title": "秋雨叹三首 三",
        "author": "杜甫",
        "content": "长安布衣谁比数，反鏁衡门守环堵。\n老夫不出长蓬蒿，穉子无忧走（一作「奏」）风雨。\n雨声飕飕催早寒，胡雁翅湿高飞难。\n秋来未曾（一作「省」）见白日，埿污后（一作「厚」）土何时干？",
        "dynasty": "唐",
        "collection_info": null
    },
    {
        "title": "叹庭前甘菊花",
        "author": "杜甫",
        "content": "檐前甘菊移时晚，青蘂重阳不堪摘。\n明日萧条醉尽醒，残花烂熳开何益。\n篱边野外多众芳，采撷细琐升中堂。\n念兹空长大枝叶，结根失所缠风霜。",
        "dynasty": "唐",
        "collection_info": null
    },
    {
        "title": "醉时歌",
        "author": "杜甫",
        "content": "诸公衮衮登台省，广文先生官独冷。\n甲第纷纷厌粱肉，广文先生饭不足。\n先生有道出羲皇，先生有才过屈宋。\n德尊一代常轗轲，名垂万古知何用。\n杜陵野客人更嗤，被褐短窄鬓如丝。\n日籴太仓五升米，时赴郑老同襟期。\n得钱即相觅，沽酒不復疑。\n忘形到尔汝，痛饮真吾师。\n清夜沈沈动春酌，灯前细雨檐花落。\n但觉高歌有鬼神，焉知饿死填沟壑。\n相如逸才亲涤器，子云识字终投阁。\n先生早赋归去来，石田茅屋荒苍苔。\n儒术于我何有哉，孔丘盗跖俱尘埃。\n不须闻此意惨怆，生前相遇且衔杯。",
        "dynasty": "唐",
        "collection_info": null
    },
    {
        "title": "醉歌行",
        "author": "杜甫",
        "content": "陆机二十作文赋，汝更小年能缀文。\n总角草书又神速，世上儿子徒纷纷。\n骅骝作驹已汗血，鸷鸟举翮连青云。\n词源倒流三峡水，笔阵独埽千人军。\n只今年纔十六七，射策军门期第一。\n旧穿杨叶真自知，暂蹶霜蹄未为失。\n偶然擢秀非难取，会是排风有毛质。\n汝身已见唾成珠，汝伯何由髮如漆。\n春光澹沲秦东亭，渚蒲牙白水荇青。\n风吹客衣日杲杲，树搅离思花冥冥。\n酒尽沙头双玉缾，众宾皆醉我独醒。\n乃知贫贱别更苦，吞声踯躅涕泪零。",
        "dynasty": "唐",
        "collection_info": null
    },
    {
        "title": "赠卫八处士",
        "author": "杜甫",
        "content": "人生不相见，动如参与商。\n今夕復何夕，共此灯烛光。\n少壮能几时，鬓髮各已苍。\n访旧半为鬼，惊呼热中肠。\n焉知二十载，重上君子堂。\n昔别君未婚，儿女忽成行。\n怡然敬父执，问我来何方。\n问荅乃未已，儿女罗酒浆。\n夜雨剪春韭，新炊间黄粱。\n主称会面难，一举累十觞。\n十觞亦不醉，感子故意长。\n明日隔山岳，世事两茫茫。",
        "dynasty": "唐",
        "collection_info": null
    },
    {
        "title": "苦雨奉寄陇西公兼呈王征士",
        "author": "杜甫",
        "content": "今秋乃淫雨，仲月来寒风。\n羣木水光下，万象云气中。\n所思碍行潦，九里信不通。\n悄悄素浐路，迢迢天汉东。\n愿腾六尺马，背若孤征鸿。\n划见公子面，超然欢笑同。\n奋飞既胡越，局促伤樊笼。\n一饭四五起，凭轩心力穷。\n嘉蔬没混浊，时菊碎榛丛。\n鹰隼亦屈猛，乌鸢何所蒙。\n式瞻北邻居，取适南巷翁。\n挂席钓川涨，焉知清兴终。",
        "dynasty": "唐",
        "collection_info": null
    },
    {
        "title": "同诸公登慈恩寺塔",
        "author": "杜甫",
        "content": "高标跨苍天，烈风无时休。\n自非旷士怀，登兹翻百忧。\n方知象教力，足可追冥搜。\n仰穿龙蛇窟，始出枝撑幽。\n七星在北户，河汉声西流。\n羲和鞭白日，少昊行清秋。\n秦山忽破碎，泾渭不可求。\n俯视但一气，焉能辨皇州。\n回首叫虞舜，苍梧云正愁。\n惜哉瑶池饮，日宴昆崙丘。\n黄鹄去不息，哀鸣何所投。\n君看随阳雁，各有稻粱谋。",
        "dynasty": "唐",
        "collection_info": null
    },
    {
        "title": "示从孙济",
        "author": "杜甫",
        "content": "平明跨驴出，未知适谁门。\n权门多噂𠴲，且復寻诸孙。\n诸孙贫无事，宅舍如荒村。\n堂前自生竹，堂后自生萱。\n萱草秋已死，竹枝霜不蕃。\n淘米少汲水，汲多井水浑。\n刈葵莫放手，放手伤葵根。\n阿翁懒惰久，觉儿行步奔。\n所来为宗族，亦不为盘飧。\n小人利口实，薄俗难可论。\n勿受外嫌猜，同姓古所敦。",
        "dynasty": "唐",
        "collection_info": null
    },
    {
        "title": "九日寄岑参",
        "author": "杜甫",
        "content": "出门復入门，两脚但如旧。\n所向泥活活，思君令人瘦。\n沈吟坐西轩，饮食错昏昼。\n寸步曲江头，难为一相就。\n吁嗟呼苍生，稼穑不可救。\n安得诛云师，畴能补天漏。\n大明韬日月，旷野号禽兽。\n君子强逶迤，小人困驰骤。\n维南有崇山，恐与川浸溜。\n是节东篱菊，纷披为谁秀。\n岑生多新诗，性亦嗜醇酎。\n采采黄金花，何由满衣袖。",
        "dynasty": "唐",
        "collection_info": null
    },
    {
        "title": "送孔巢父谢病归游江东兼呈李白",
        "author": "杜甫",
        "content": "巢父掉头不肯住，东将入海随烟雾。\n诗卷长流天地间，钓竿欲拂珊瑚树。\n深山大泽龙蛇远，春寒野阴风景暮。\n蓬莱织女回云车，指点虚无是征路。\n自是君身有仙骨，世人那得知其故。\n惜君只欲苦死留，富贵何如草头露。\n蔡侯静者意有余，清夜置酒临前除。\n罢琴惆怅月照席，几岁寄我空中书。\n南寻禹穴见李白，道甫问信今何如。",
        "dynasty": "唐",
        "collection_info": null
    },
    {
        "title": "饮中八仙歌",
        "author": "杜甫",
        "content": "知章骑马似乘船，眼花落井水底眠。\n汝阳三斗始朝天，道逢曲车口流涎。\n恨不移封向酒泉，左相日兴费万钱。\n饮如长鲸吸百川，衔杯乐圣称世贤。\n宗之潇洒美少年，举觞白眼望青天。\n皎如玉树临风前，苏晋长斋绣佛前。\n醉中往往爱逃禅，李白一斗诗百篇。\n长安市上酒家眠，天子呼来不上船。\n自称臣是酒中仙，张旭三杯草圣传。\n脱帽露顶王公前，挥毫落纸如云烟。\n焦遂五斗方卓然，高谈雄辨惊四筵。",
        "dynasty": "唐",
        "collection_info": null
    },
    {
        "title": "曲江三章章五句 一",
        "author": "杜甫",
        "content": "曲江萧条秋气高，菱荷枯折随风涛。\n游子空嗟垂二毛，白石素沙亦相荡，哀鸿独叫求其曹。",
        "dynasty": "唐",
        "collection_info": null
    },
    {
        "title": "曲江三章章五句 二",
        "author": "杜甫",
        "content": "即事非今亦非古，长歌激越梢林莽。\n比屋豪华固难数，吾人甘作心似灰，弟侄何伤泪如雨。",
        "dynasty": "唐",
        "collection_info": null
    },
    {
        "title": "曲江三章章五句 三",
        "author": "杜甫",
        "content": "自断此生休问天，杜曲幸有桑麻田。\n故将移住南山边，短衣匹马随李广，看射猛虎终残年。",
        "dynasty": "唐",
        "collection_info": null
    },
    {
        "title": "丽人行",
        "author": "杜甫",
        "content": "三月三日天气新，长安水边多丽人。\n态浓意远淑且真，肌理细腻骨肉匀。\n绣罗衣裳照暮春，蹙金孔雀银麒麟。\n头上何所有，翠微㔩叶垂鬓唇。\n背后何所见，珠压腰衱稳称身。\n就中云幕椒房亲，赐名大国虢与秦。\n紫驼之峰出翠釜，水精之盘行素鳞。\n犀箸厌饫久未下，銮刀缕切空纷纶。\n黄门飞鞚不动尘，御厨络绎送八珍。\n箫鼓哀吟感鬼神，宾从杂沓实要津。\n后来鞍马何逡巡，当轩下马入锦茵。\n杨花雪落覆白苹，青鸟飞去衔红巾。\n炙手可热势绝伦，慎莫近前丞相嗔。",
        "dynasty": "唐",
        "collection_info": null
    },
    {
        "title": "乐游园歌",
        "author": "杜甫",
        "content": "乐游古园崒森爽，烟绵碧草萋萋长。\n公子华筵势最高，秦川对酒平如掌。\n长生木瓢示真率，更调鞍马狂欢赏。\n青春波浪芙蓉园，白日雷霆夹城仗。\n阊阖晴开昳荡荡，曲江翠幕排银牓。\n拂水低徊舞袖飜，缘云清切歌声上。\n却忆年年人醉时，只今未醉已先悲。\n数茎白髮那抛得，百罚深杯亦不辞。\n圣朝亦知贱士丑，一物自荷皇天慈。\n此身饮罢无归处，独立苍茫自咏诗。",
        "dynasty": "唐",
        "collection_info": null
    },
    {
        "title": "渼陂行",
        "author": "杜甫",
        "content": "岑参兄弟皆好奇，携我远来游渼陂。\n天地黤惨忽异色，波涛万顷堆琉璃。\n琉璃汗漫泛舟入，事殊兴极忧思集。\n鼍作鲸吞不復知，恶风白浪何嗟及。\n主人锦帆相为开，舟子喜甚无氛埃。\n凫鹥散乱棹讴发，丝管啁啾空翠来。\n沈竿续蔓深莫测，菱叶荷花静如拭。\n宛在中流渤澥清，下归无极终南黑。\n半陂已南纯浸山，动影褭窕冲融间。\n船舷暝戛云际寺，水面月出蓝田关。\n此时骊龙亦吐珠，冯夷击鼓羣龙趋。\n湘妃汉女出歌舞，金支翠旗光有无。\n咫尺但愁雷雨至，苍茫不晓神灵意。\n少壮几时奈老何，向来哀乐何其多。",
        "dynasty": "唐",
        "collection_info": null
    },
    {
        "title": "渼陂西南台",
        "author": "杜甫",
        "content": "高台面苍陂，六月风日冷。\n蒹葭离披去，天水相与永。\n怀新目似击，接要心已领。\n仿像识鲛人，空蒙辨鱼艇。\n错磨终南翠，颠倒白阁影。\n崷崒增光辉，乘陵惜俄顷。\n劳生媿严郑，外物慕张邴。\n世復轻骅骝，吾甘杂鼃黾。\n知归俗可忽，取适事莫并。\n身退岂待官，老来苦便静。\n况资菱芡足，庶结茅茨迥。\n从此具扁舟，弥年逐清景。",
        "dynasty": "唐",
        "collection_info": null
    },
    {
        "title": "戏简郑广文虔兼呈苏司业源明",
        "author": "杜甫",
        "content": "广文到官舍，繫马堂阶下。\n醉则骑马归，颇遭官长駡。\n才名四十年，坐客寒无氊。\n赖有苏司业，时时与酒钱。",
        "dynasty": "唐",
        "collection_info": null
    },
    {
        "title": "夏日李公见访",
        "author": "杜甫",
        "content": "远林暑气薄，公子过我游。\n贫居类村坞，僻近城南楼。\n旁舍颇淳朴，所愿亦易求。\n隔屋唤西家，借问有酒不。\n墙头过浊醪，展席俯长流。\n清风左右至，客意已惊秋。\n巢多众鸟鬬，叶密鸣蝉稠。\n苦道此物聒，孰谓吾庐幽。\n水花晚色静，庶足充淹留。\n预恐尊中尽，更起为君谋。",
        "dynasty": "唐",
        "collection_info": null
    },
    {
        "title": "奉同郭给事汤东灵湫作",
        "author": "杜甫",
        "content": "东山气鸿蒙，宫殿居上头。\n君来必十月，树羽临九州。\n阴火煮玉泉，喷薄涨岩幽。\n有时浴赤日，光抱空中搂。\n阆风入辙迹，旷原延冥搜。\n沸天万乘动，观水百丈湫。\n幽灵斯可佳，王命宫属休。\n初闻龙用壮，擘石摧林丘。\n中夜窟宅改，移因风雨秋。\n倒悬瑶池影，屈注苍江流。\n味如甘露浆，挥弄滑且柔。\n翠旗澹偃蹇，云车纷少留。\n箫鼓荡四溟，异香泱漭浮。\n鲛人献微绡，曾祝沈豪牛。\n百祥奔盛明，古先莫能俦。\n坡陀金虾蟆，出见盖有由。\n至尊顾之笑，王母不肯收。\n復归虚无底，化作长黄虬。\n飘飘青琐郎，文采珊瑚钩。\n浩歌渌水曲，清绝听者愁。",
        "dynasty": "唐",
        "collection_info": null
    },
    {
        "title": "夜听许十损诵诗爱而有作",
        "author": "杜甫",
        "content": "许生五台宾，业白出石壁。\n余亦师粲可，身犹缚禅寂。\n何阶子方便，谬引为匹敌。\n离索晚相逢，包蒙欣有击。\n诵诗浑游衍，四座皆辟易。\n应手看捶钩，清心听鸣镝。\n精微穿溟涬，飞动摧霹雳。\n陶谢不枝梧，风骚共推激。\n紫燕自超诣，翠駮谁翦剔。\n君意人莫知，人间夜寥阒。",
        "dynasty": "唐",
        "collection_info": null
    },
    {
        "title": "桥陵诗三十韵因呈县内诸官",
        "author": "杜甫",
        "content": "先帝昔晏驾，兹山朝百灵。\n崇冈拥象设，沃野开天庭。\n即事壮重险，论功超五丁。\n坡陀因厚地，却略罗峻屏。\n云阙虚冉冉，风松肃泠泠。\n石门霜露白，玉殿莓苔青。\n宫女晚知曙，祠官朝见星。\n空梁簇画戟，阴井敲铜缾。\n中使日夜继，惟王心不宁。\n岂徒恤备享，尚谓求无形。\n孝理敦国政，神凝推道经。\n瑞芝产庙柱，好鸟鸣岩扃。\n高岳前嵂崒，洪河左滢濙。\n金城蓄峻址，沙苑交回汀。\n永与奥区固，川原纷眇冥。\n居然赤县立，台榭争岧亭。\n官属果称是，声华真可听。\n王刘美竹润，裴李春兰馨。\n郑氏才振古，啖侯笔不停。\n遣辞必中律，利物常发硎。\n绮绣相展转，琳琅愈青荧。\n侧闻鲁恭化，秉德崔瑗铭。\n太史侯凫影，王乔随鹤翎。\n朝仪限霄汉，客思回林垧。\n轗轲辞下杜，飘飖陵浊泾。\n诸生旧短褐，旅泛一浮萍。\n荒岁儿女瘦，暮途涕泗零。\n主人念老马，廨署容秋萤。\n流寓理岂惬，穷愁醉未醒。\n何当摆俗累，浩荡乘沧溟。",
        "dynasty": "唐",
        "collection_info": null
    },
    {
        "title": "沙苑行",
        "author": "杜甫",
        "content": "君不见左辅白沙如白水，缭以周墙百余里。\n龙媒昔是渥洼生，汗血今称献于此。\n苑中騋牝三千匹，丰草青青寒不死。\n食之豪健西域无，每岁攻驹冠边鄙。\n王有虎臣司苑门，入门天厩皆云屯。\n骕骦一骨独当御，春秋二时归至尊。\n至尊内外马盈亿，伏枥在垧空大存。\n逸羣绝足信殊杰，倜傥权奇难具论。\n纍纍塠阜藏奔突，往往坡陀纵超越。\n角壮飜同糜鹿游，浮身簸荡鼋鼍窟。\n泉出巨鱼长比人，丹砂作尾黄金鳞。\n岂知异物同精气，虽未成龙亦有神。",
        "dynasty": "唐",
        "collection_info": null
    },
    {
        "title": "聪马行",
        "author": "杜甫",
        "content": "邓公马癖人共知，初得花骢大宛种。\n夙昔传闻思一见，牵来左右神皆竦。\n雄姿逸态何崷崪，顾影骄嘶自矜宠。\n隅目青荧夹镜悬，肉骏碨礌连钱动。\n朝来久试华轩下，未觉千金满高价。\n赤汗微生白雪毛，银鞍却覆香罗帕。\n卿家旧赐公取之，天厩真龙此其亚。\n昼洗须腾泾渭深，朝趋可刷幽幷夜。\n吾闻良骥老始成，此马数年人更惊。\n岂有四蹄疾于鸟，不与八骏俱先鸣。\n时俗造次那得致，云雾晦冥方降精。\n近闻下诏喧都邑，肯使骐驎地上行。",
        "dynasty": "唐",
        "collection_info": null
    },
    {
        "title": "去矣行",
        "author": "杜甫",
        "content": "君不见鞴上鹰，一饱则飞掣。\n焉能作堂上燕，衔泥附炎热。\n野人旷荡无腼颜，岂可久在王侯间。\n未试囊中餐玉法，明朝且入蓝田山。",
        "dynasty": "唐",
        "collection_info": null
    },
    {
        "title": "自京赴奉先县咏怀五百字",
        "author": "杜甫",
        "content": "杜陵有布衣，老大意转拙。\n许身一何愚，窃比稷与契。\n居然成濩落，白手甘契阔。\n盖棺事则已，此志常觊豁。\n穷年忧黎元，叹息肠内热。\n取笑同学翁，浩歌弥激烈。\n非无江海志，萧洒送日月。\n生逢尧舜君，不忍便永诀。\n当今廊庙具，构厦岂云缺。\n葵藿倾太阳，物性固莫夺。\n顾惟蝼蚁辈，但自求其穴。\n胡为慕大鲸，辄拟偃溟渤。\n以兹悟生理，独耻事干谒。\n兀兀遂至今，忍为尘埃没。\n终媿巢与由，未能易其节。\n沈饮聊自适，放歌颇愁绝。\n岁暮百草零，疾风高冈裂。\n天衢阴峥嵘，客子中夜发。\n霜严衣带断，指直不得结。\n凌晨过骊山，御榻在嵽嵲。\n蚩尤塞寒空，蹴蹋崖谷滑。\n瑶池气郁律，羽林相摩戛。\n君臣留欢娱，乐动殷樛嶱。\n赐浴皆长缨，与宴非短褐。\n彤庭所分帛，本自寒女出。\n鞭挞其夫家，聚敛贡城阙。\n圣人筐篚恩，实欲邦国活。\n臣如忽至理，君岂弃此物。\n多士盈朝廷，仁者宜战栗。\n况闻内金盘，尽在卫霍室。\n中堂舞神仙，烟雾散玉质。\n暖客貂鼠裘，悲管逐清瑟。\n劝客驼蹄羹，霜橙压香橘。\n朱门酒肉臭，路有冻死骨。\n荣枯咫尺异，惆怅难再述。\n北辕就泾渭，官渡又改辙。\n羣冰从西下，极目高崪兀。\n疑是崆峒来，恐触天柱折。\n河梁幸未坼，枝撑声窸窣。\n行旅相攀援，川广不可越。\n老妻寄异县，十口隔风雪。\n谁能久不顾，庶往共饥渴。\n入门闻号咷，幼子饥已卒。\n吾宁舍一哀，里巷亦呜咽。\n所媿为人父，无食致夭折。\n岂知秋未登，贫寠有苍卒。\n生常免租税，名不隶征伐。\n抚迹犹酸辛，平人固骚屑。\n默思失业徒，因念远戍卒。\n忧端齐终南，澒洞不可掇。",
        "dynasty": "唐",
        "collection_info": null
    },
    {
        "title": "奉先刘少府新画山水障歌",
        "author": "杜甫",
        "content": "堂上不合生枫树，怪底江山起烟雾。\n闻君埽却赤县图，乘兴谴画沧洲趣。\n画师亦无数，好手不可遇。\n对此融心神，知君重毫素。\n岂但祁岳与郑虔，笔迹远过杨契丹。\n得非悬圃裂，无乃潇湘飜。\n悄然坐我天姥下，耳边已似闻清猨。\n反思前夜风雨急，乃是蒲城鬼神人。\n元气淋漓障犹湿，真宰上诉天应泣。\n野亭春还杂花远，渔翁暝蹋孤舟立。\n沧浪水深青溟阔，攲岸侧岛秋毫末。\n不见湘妃鼓瑟时，至今斑竹临江活。\n刘侯天机精，爱画入骨髓。\n自有两儿郎，挥洒亦莫比。\n大儿聪明到，能添老树巅崖裏。\n小儿心孔开，貌得山僧及童子。\n若耶溪，云门寺。\n吾独胡为在泥滓，青鞵布韤从此始。",
        "dynasty": "唐",
        "collection_info": null
    },
    {
        "title": "白水县崔少府十九翁高斋三十韵",
        "author": "杜甫",
        "content": "客从南县来，浩荡无与适。\n旅食白日长，况当朱炎赫。\n高斋坐林杪，信宿游衍阒。\n清晨陪跻攀，傲睨俯峭壁。\n崇冈相枕带，旷野怀咫尺。\n始知贤主人，赠此遣愁寂。\n危阶根青冥，曾冰生淅沥。\n上有无心云，下有欲落石。\n泉声闻復急，动静随所击。\n鸟呼藏其身，有似惧弹射。\n吏隐道性情，兹焉其窟宅。\n白水见舅氏，诸翁乃仙伯。\n杖藜长松阴，作尉穷谷僻。\n为我炊雕胡，逍遥展良觌。\n坐久风颇愁，晚来山更碧。\n相对十丈蛟，歘翻盘涡坼。\n何得空裏雷，殷殷寻地脉。\n烟氛蔼崷崪，魍魉森惨戚。\n昆崙崆峒颠，回首如不隔。\n前轩颓反照，巉绝华岳赤。\n兵气涨林峦，川光杂锋镝。\n知是相公军，铁马云雾积。\n玉觞淡无味，胡羯岂强敌。\n长歌激屋梁，泪下流衽席。\n人生半哀乐，天地有顺逆。\n慨彼万国夫，休明备征狄。\n猛将纷填委，庙谋蓄长策。\n东郊何时开，带甲且来释。\n欲告清宴罢，难拒幽明迫。\n三叹酒食旁，何由似平昔。",
        "dynasty": "唐",
        "collection_info": null
    },
    {
        "title": "三川观水涨二十韵",
        "author": "杜甫",
        "content": "我经华原来，不復见平陆。\n北上唯土山，连山走穷谷。\n火云无时出，飞电常在目。\n自多穷岫雨，行潦相豗蹙。\n蓊匌川气黄，羣流会空曲。\n清晨望高浪，忽谓阴崖踣。\n恐泥窜蛟龙，登危聚麋鹿。\n枯查卷拔树，礧磈共充塞。\n声吹鬼神下，势阅人代速。\n不有万穴归，何以尊四渎。\n及观泉源涨，反惧江海覆。\n漂沙坼岸去，漱壑松柏秃。\n乘陵破山门，回斡裂地轴。\n交洛赴洪河，及关岂信宿。\n应沈数州没，如听万室哭。\n秽浊殊未清，风涛怒犹蓄。\n何时通舟车，阴气不黪黩。\n浮生有荡汨，吾道正羁束。\n人寰难容身，石壁滑侧足。\n云雷此不已，艰险路更跼。\n普天无川梁，欲济愿水缩。\n因悲中林士，未脱众鱼腹。\n举头向苍天，安得骑鸿鹄。",
        "dynasty": "唐",
        "collection_info": null
    },
    {
        "title": "悲陈陶",
        "author": "杜甫",
        "content": "孟冬十郡良家子，血作陈陶泽中水。\n野旷天清无战声，四万义军同日死。\n羣胡归来血洗箭，仍唱胡歌饮都市。\n都人回面北向啼，日夜更望官军至。",
        "dynasty": "唐",
        "collection_info": null
    },
    {
        "title": "悲青坂",
        "author": "杜甫",
        "content": "我军青坂在东门，天寒饮马太白窟。\n黄头奚儿日向西，数骑弯弓敢驰突。\n山雪河冰野萧飋，青是烽烟白人骨。",
        "dynasty": "唐",
        "collection_info": null
    },
    {
        "title": "哀江头",
        "author": "杜甫",
        "content": "少陵野老吞声哭，春日潜行曲江曲。\n江头宫殿锁千门，细柳新蒲为谁绿。\n忆昔霓旌下南苑，苑中万物生颜色。\n昭阳殿裏第一人，同辇随君侍君侧。\n辇前才人带弓箭，白马嚼啮黄金勒。\n翻身向天仰射云，一箭正坠双飞翼。\n明眸皓齿今何在，血污游魂归不得。\n清渭东流劒阁深，去住彼此无消息。\n人生有情泪霑臆，江水江花岂终极。\n黄昏胡骑尘满城，欲往城南忘南北。",
        "dynasty": "唐",
        "collection_info": null
    },
    {
        "title": "哀王孙",
        "author": "杜甫",
        "content": "长安城头头白乌，夜飞延秋门上呼。\n又向人家啄大屋，屋底达官走避胡。\n金鞭断折九马死，骨肉不待同驰驱。\n腰下实玦青珊瑚，可怜王孙泣路隅。\n问之不肯道姓名，但道困苦乞为奴。\n已经百日窜荆棘，身上无有完肌肤。\n高帝子孙尽隆准，龙种自与常人殊。\n豺狼在邑龙在野，王孙善保千金躯。\n不敢长语临交衢，且为王孙立斯须。\n昨夜东风吹血腥，东来橐驼满旧都。\n朔方健儿好身手，昔何勇锐今何愚。\n窃闻天子已传位，贤德北服南单于。\n花门剺面请雪耻，慎勿出口他人狙。\n哀哉王孙慎勿疎，五陵佳气无时无。",
        "dynasty": "唐",
        "collection_info": null
    },
    {
        "title": "大云寺赞公房四首 一",
        "author": "杜甫",
        "content": "心在水精域，衣霑春雨时。\n洞门尽徐步，深院果幽期。\n到扉开復闭，撞钟斋及兹。\n醍醐长发性，饮食过扶衰。\n把臂有多日，开怀无媿辞。\n黄鹂度结构，紫鸽下罘罳。\n愚意会所适，花边行自迟。\n汤休起我病，微笑索题诗。",
        "dynasty": "唐",
        "collection_info": null
    },
    {
        "title": "大云寺赞公房四首 二",
        "author": "杜甫",
        "content": "细软青丝履，光明白氎巾。\n深藏供老宿，取用及吾身。\n自顾转无趣，交情何尚新。\n道林才不世，惠远德过人。\n雨泻暮檐竹，风吹青井芹。\n天阴对图画，最觉润龙鳞。",
        "dynasty": "唐",
        "collection_info": null
    },
    {
        "title": "大云寺赞公房四首 三",
        "author": "杜甫",
        "content": "灯影照无睡，心清闻妙香。\n夜深殿突兀，风动金锒铛。\n天黑闭春院，地清栖暗芳。\n玉绳回断绝，铁凤森翱翔。\n梵放时出寺，钟残仍殷床。\n明朝在沃野，苦见尘沙黄。",
        "dynasty": "唐",
        "collection_info": null
    },
    {
        "title": "大云寺赞公房四首 四",
        "author": "杜甫",
        "content": "童儿汲井华，惯捷缾上手。\n沾洒不濡地，埽除似无帚。\n明霞烂复阁，霁雾搴高牖。\n侧塞被径花，飘飖委墀柳。\n艰难世事迫，隐遯佳期后。\n晤语契深心，那能总箝口。\n奉辞还杖策，暂别终回首。\n泱泱泥污人，听听国多狗。\n既未免羁绊，时来憩奔走。\n近公如白雪，执热烦何有。",
        "dynasty": "唐",
        "collection_info": null
    },
    {
        "title": "苏端薛復筵简薛华醉歌",
        "author": "杜甫",
        "content": "文章有神交有道，端復得之名誉早。\n爱客满堂尽豪翰，开筵上日思芳草。\n安得健步移远梅，乱插繁花向晴昊。\n千里犹残旧冰雪，百壶且试开怀抱。\n垂老恶闻战鼓悲，急觞为缓忧心捣。\n少年努力纵谈笑，看我形容已枯槁。\n坐中薛华善醉歌，歌辞自作风格老。\n近来海内为长句，汝与山东李白好。\n何刘沈谢力未工，才兼鲍昭愁绝倒。\n诸生颇尽新知乐，万事终伤不自保。\n气酣日落西风来，愿吹野水添金杯。",
        "dynasty": "唐",
        "collection_info": null
    },
    {
        "title": "晦日寻崔戢李封",
        "author": "杜甫",
        "content": "朝光入瓮牖，尸寝惊敝裘。\n起行视天宇，春气渐和柔。\n兴来不暇懒，今晨梳我头。\n出门无所待，徒步觉自由。\n杖藜復恣意，免值公与侯。\n晚定崔李交，会心真罕俦。\n每过得酒倾，二宅可淹留。\n喜结仁里欢，况因令节求。\n李生园欲荒，旧竹颇修修。\n引客看埽除，随时成献酬。\n崔侯初筵色，已畏空尊愁。\n未知天下士，至性有此不。\n草牙既青出，蜂声亦暖游。\n思见农器陈，何当甲兵休。\n上古葛天民，不贻黄屋忧。\n至今阮籍等，熟醉为身谋。\n威凤高其翔，长鲸吞九洲。\n地轴为之翻，百川昔乱流。\n当歌欲一放，泪下恐莫收。\n浊醪有妙理，庶用慰沈浮。",
        "dynasty": "唐",
        "collection_info": null
    },
    {
        "title": "雨过苏端",
        "author": "杜甫",
        "content": "鸡鸣风雨交，久旱云亦好。\n杖藜入春泥，无食起我早。\n诸家忆所历，一饭迹便埽。\n苏侯得数过，欢喜每倾倒。\n也復可怜人，呼儿具梨枣。\n浊醪必在眼，尽醉摅怀抱。\n红稠屋角花，碧委墙隅草。\n亲宾纵谈谑，喧闹畏衰老。\n况蒙霈泽垂，粮粒或自保。\n妻孥隔军垒，拨弃不拟道。",
        "dynasty": "唐",
        "collection_info": null
    },
    {
        "title": "喜晴",
        "author": "杜甫",
        "content": "皇天久不雨，既雨晴亦佳。\n出郭眺西郊，肃肃春增华。\n青荧陵陂麦，窈窕桃李花。\n春夏各有实，我饥岂无涯。\n干戈虽横放，惨澹鬬龙蛇。\n甘泽不犹愈，且耕今未赊。\n丈夫则带甲，妇女终在家。\n力难及黍稷，得种菜与麻。\n千载商山芝，往者东门瓜。\n其人骨已朽，此道谁疵瑕。\n英贤遇轗轲，远引蟠泥沙。\n顾惭昧所适，回首白日斜。\n汉阴有鹿门，沧海有灵查。\n焉能学众口，咄咄空咨嗟。",
        "dynasty": "唐",
        "collection_info": null
    },
    {
        "title": "送率府程录事还乡",
        "author": "杜甫",
        "content": "鄙夫行衰谢，抱病昏妄集。\n当时往还人，记一不识十。\n程侯晚相遇，与语才杰立。\n熏然耳目开，颇觉聪明人。\n千载得鲍叔，末契有所及。\n意钟老柏青，义动修蛇蛰。\n若人可数见，慰我垂白泣。\n告别无淹晷，百忧復相袭。\n内媿突不黔，庶羞以赒给。\n素丝挈长鱼，碧酒随玉粒。\n途穷见交态，世梗悲路涩。\n东风吹春冰，泱莽后土湿。\n念君惜羽翮，既饱更思戢。\n莫作翻云鹘，闻呼向禽急。",
        "dynasty": "唐",
        "collection_info": null
    },
    {
        "title": "述怀一首",
        "author": "杜甫",
        "content": "去年潼关破，妻子隔绝久。\n今夏草木长，脱身得西走。\n麻鞋见天子，衣袖露两肘。\n朝廷慜生还，亲故伤老丑。\n涕泪授拾遗，流离主恩厚。\n柴门虽得去，未忍即开口。\n寄书问三川，不知家在否。\n比闻同罹祸，杀戮到鸡狗。\n山中漏茅屋，谁復依户牖。\n摧颓苍松根，地冷骨未朽。\n几人全性命，尽室岂相偶。\n嵚岑猛虎场，郁结回我首。\n自寄一封书，今已十月后。\n反畏消息来，寸心亦何有。\n汉运初中兴，生平老耽酒。\n沈思欢会处，恐作穷独叟。",
        "dynasty": "唐",
        "collection_info": null
    },
    {
        "title": "送长孙九侍御赴武威判官",
        "author": "杜甫",
        "content": "骢马新凿蹄，银鞍被来好。\n绣衣黄白郎，骑向交河道。\n问君适万里，取别何草草。\n天子忧凉州，严程到须早。\n去秋羣胡反，不得无电埽。\n此行收遗甿，风俗方再造。\n族父领元戎，名声国中老。\n夺我同官良，飘飖按城堡。\n使我不能餐，令我恶怀抱。\n若人才思阔，溟涨浸绝岛。\n尊前失诗流，塞上得国宝。\n皇天悲送远，云雨白浩浩。\n东郊尚烽火，朝野色枯槁。\n西极柱亦倾，如何正穹昊。",
        "dynasty": "唐",
        "collection_info": null
    },
    {
        "title": "送樊二十三侍御赴汉中判官",
        "author": "杜甫",
        "content": "威弧不能弦，自尔无宁岁。\n川谷血横流，豺狼沸相噬。\n天子从北来，长驱振凋敝。\n顿兵岐梁下，却跨沙漠裔。\n二京陷未收，四极我得制。\n萧索汉水清，缅通淮湖税。\n使者纷星散，王纲尚旒缀。\n南伯从事贤，君行立谈际。\n生知七曜历，手画三军势。\n冰雪净聪明，雷霆走精锐。\n幕府辍谏官，朝廷无此例。\n至尊方旰食，仗尔布嘉惠。\n补阙暮征入，柱史晨征憩。\n正当艰难时，实藉长久计。\n回风吹独树，白日照执袂。\n恸哭苍烟根，山门万重闭。\n居人莽牢落，游子方迢递。\n裴回悲生离，局促老一世。\n陶唐歌遗民，后汉更列帝。\n恨无匡復姿，聊欲从此逝。",
        "dynasty": "唐",
        "collection_info": null
    },
    {
        "title": "送从弟亚赴安西判官",
        "author": "杜甫",
        "content": "南风作秋声，杀气薄炎炽。\n盛夏鹰隼击，时危异人至。\n令弟草中来，苍然请论事。\n诏书引上殿，奋舌动天意。\n兵法五十家，尔腹为箧笥。\n应对如转丸，疏通略文字。\n经纶皆新语，足以正神器。\n宗庙尚为灰，君臣俱下泪。\n崆峒地无轴，青海天轩轾。\n西极最疮痍，连山暗烽燧。\n帝曰大布衣，藉卿佐元帅。\n坐看清流沙，所以子奉使。\n归当再前席，适远非历试。\n须存武威郡，为画长久利。\n孤峰石戴驿，快马金缠辔。\n黄羊饫不羶，芦酒多还醉。\n踊跃常人情，惨澹苦士志。\n安边敌何有，反正计始遂。\n吾闻驾鼓车，不合用骐骥。\n龙吟回其头，夹辅待所致。",
        "dynasty": "唐",
        "collection_info": null
    },
    {
        "title": "送韦十六评事充同谷郡防御判官",
        "author": "杜甫",
        "content": "昔没贼中时，潜与子同游。\n今归行在所，王事有去留。\n偪侧兵马间，主忧急良筹。\n子虽躯干小，老气横九州。\n挺身艰难际，张目视寇雠。\n朝廷壮其节，奉诏令参谋。\n銮舆驻凤翔，同谷为咽喉。\n西扼弱水道，南镇枹罕陬。\n此邦承平日，剽劫吏所羞。\n况乃胡未灭，控带莽悠悠。\n府中韦使君，道足示怀柔。\n令侄才俊茂，二美又何求。\n受词太白脚，走马仇池头。\n古色沙土裂，积阴雪云稠。\n羌父豪猪靴，羌儿青兕裘。\n吹角向月窟，苍山旌旆愁。\n鸟惊出死树，龙怒拔老湫。\n古来无人境，今代横戈矛。\n伤哉文儒士，愤激驰林丘。\n中原正格鬬，后会何缘由。\n百年赋命定，岂料沈与浮。\n且復恋良友，握手步道周。\n论兵远壑净，亦可纵冥搜。\n题诗得秀句，札翰时相投。",
        "dynasty": "唐",
        "collection_info": null
    },
    {
        "title": "塞芦子",
        "author": "杜甫",
        "content": "五城何迢迢，迢迢隔河水。\n边兵尽东征，城内空荆杞。\n思明割怀卫，秀岩西未已。\n迴略大荒来，崤函盖虚尔。\n延州秦北户，关防犹可倚。\n焉得一万人，疾驱塞芦子。\n岐有薛大夫，旁制山贼起。\n近闻昆戎徒，为退三百里。\n芦关扼两寇，深意实在此。\n谁能叫帝阍，胡行速如鬼。",
        "dynasty": "唐",
        "collection_info": null
    },
    {
        "title": "彭衙行",
        "author": "杜甫",
        "content": "忆昔避贼初，北走经险艰。\n夜深彭衙道，月照白水山。\n尽室久徒步，逢人多厚颜。\n参差谷鸟吟，不见游子还。\n痴女饥齩我，啼畏虎狼闻。\n怀中掩其口，反侧声愈嗔。\n小儿强解事，故索苦李餐。\n一旬半雷雨，泥泞相牵攀。\n既无御雨备，径滑衣又寒。\n有时经契阔，竟日数里间。\n野果充糇粮，卑枝成屋椽。\n早行石上水，暮宿天边烟。\n少留周家洼，欲出芦子关。\n故人有孙宰，高义薄曾云。\n延客已曛黑，张灯启重门。\n暖汤濯我足，剪纸招我魂。\n从此出妻孥，相视涕阑干。\n众雏烂熳睡，唤起霑盘餐。\n誓将与夫子，永结为弟昆。\n遂空所坐堂，安居奉我欢。\n谁肯艰难际，豁达露心肝。\n别来岁月周，胡羯仍构患。\n何当有翅翎，飞去堕尔前。",
        "dynasty": "唐",
        "collection_info": null
    },
    {
        "title": "北征",
        "author": "杜甫",
        "content": "皇帝二载秋，闰八月初吉。\n杜子将北征，苍茫问家室。\n维时遭艰虞，朝野少暇日。\n顾惭恩私被，诏许归蓬荜。\n拜辞诣阙下，怵惕久未出。\n虽乏谏诤姿，恐君有遗失。\n君诚中兴主，经纬固密勿。\n东胡反未已，臣甫愤所切。\n挥涕恋行在，道途犹恍惚。\n干坤含疮痍，忧虞何时毕。\n靡靡踰阡陌，人烟眇萧瑟。\n所遇多被伤，呻吟更流血。\n回首凤翔县，旌旗晚明灭。\n前登寒山重，屡得饮马窟。\n邠郊入地底，泾水中荡潏。\n猛虎立我前，苍崖吼时裂。\n菊垂今秋花，石戴古车辙。\n青云动高兴，幽事亦可悦。\n山果多琐细，罗生杂橡栗。\n或红如丹砂，或黑如点漆。\n雨露之所濡，甘苦齐结实。\n缅思桃源内，益叹身世拙。\n坡陀望鄜畤，岩谷互出没。\n我行已水滨，我仆犹木末。\n鸱鸟鸣黄桑，野鼠拱乱穴。\n夜深经战场，寒月照白骨。\n潼关百万师，往者散何卒。\n遂令半秦民，残害为异物。\n况我堕胡尘，及归尽华髮。\n经年至茅屋，妻子衣百结。\n恸哭松声回，悲泉共幽咽。\n平生所娇儿，颜色白胜雪。\n见耶背面啼，垢腻脚不韤。\n床前两小女，补绽才过膝。\n海图坼波涛，旧绣移曲折。\n天吴及紫凤，颠倒在裋褐。\n老夫情怀恶，呕泄卧数日。\n那无囊中帛，救汝寒凛栗。\n粉黛亦解苞，衾裯稍罗列。\n瘦妻面復光，痴女头自栉。\n学母无不为，晓妆随手抹。\n移时施朱铅，狼藉画眉阔。\n生还对童穉，似欲忘饥渴。\n问事竞挽鬚，谁能即嗔喝。\n飜思在贼愁，甘受杂乱聒。\n新归且慰意，生理焉能说。\n至尊尚蒙尘，几日休练卒。\n仰观天色改，坐觉祅气豁。\n阴风西北来，惨澹随回鹘。\n其王愿助顺，其俗善驰突。\n送兵五千人，驱马一万匹。\n此辈少为贵，四方服勇决。\n所用皆鹰腾，破敌过箭疾。\n圣心颇虚伫，时议气欲夺。\n伊洛指掌收，西京不足拔。\n官军请深入，蓄锐何俱发。\n此举开青徐，旋瞻略恆碣。\n昊天积霜露，正气有肃杀。\n祸转亡胡岁，势成擒胡月。\n胡命其能久，皇纲未宜绝。\n忆昨狼狈初，事与古先别。\n姦臣竟葅醢，同恶随荡析。\n不闻夏殷衰，中自诛褒妲。\n周汉获再兴，宣光果明哲。\n桓桓陈将军，仗钺奋忠烈。\n微尔人尽非，于今国犹活。\n凄凉大同殿，寂寞白兽闼。\n都人望翠华，佳气向金阙。\n园陵固有神，埽洒数不缺。\n煌煌太宗业，树立甚宏达。",
        "dynasty": "唐",
        "collection_info": null
    },
    {
        "title": "得舍弟消息",
        "author": "杜甫",
        "content": "风吹紫荆树，色与春庭暮。\n花落辞故枝，风回返无处。\n骨肉恩书重，漂泊难相遇。\n犹有泪成河，经天復东注。",
        "dynasty": "唐",
        "collection_info": null
    },
    {
        "title": "徒步归行",
        "author": "杜甫",
        "content": "明公壮年值时危，经济实藉英雄姿。\n国之社稷今若是，武定祸乱非公谁。\n凤翔千官且饱饭，衣马不復能轻肥。\n青袍朝士最困者，白头拾遗徒步归。\n人生交契无老少，论交何必先同调。\n妻子山中哭向天，须公枥上追风骠。",
        "dynasty": "唐",
        "collection_info": null
    },
    {
        "title": "玉华宫",
        "author": "杜甫",
        "content": "溪回松风长，苍鼠窜古瓦。\n不知何王殿，遗构绝壁下。\n阴房鬼火青，坏道哀湍泻。\n万籁真笙竽，秋色正萧洒。\n美人为黄土，况乃粉黛假。\n当时侍金舆，故物独石马。\n忧来藉草坐，浩歌泪盈把。\n冉冉征途间，谁是长年者。",
        "dynasty": "唐",
        "collection_info": null
    },
    {
        "title": "九成宫",
        "author": "杜甫",
        "content": "苍山入百里，崖断如杵臼。\n曾宫凭风回，岌嶪土囊口。\n立神扶栋梁，凿翠开户牖。\n其阳产灵芝，其阴宿牛斗。\n纷披长松倒，揭𡿗怪石走。\n哀猨啼一声，客泪迸林薮。\n荒哉隋家帝，制此今颓朽。\n向使国不亡，焉为巨唐有。\n虽无新增修，尚置官居守。\n巡非瑶水远，迹是雕墙后。\n我行属时危，仰望嗟叹久。\n天王守太白，驻马更搔首。",
        "dynasty": "唐",
        "collection_info": null
    },
    {
        "title": "羌村 一",
        "author": "杜甫",
        "content": "峥嵘赤云西，日脚下平地。\n柴门鸟雀噪，归客千里至。\n妻孥怪我在，惊定还拭泪。\n世乱遭飘荡，生还偶然遂。\n邻人满墙头，感叹亦歔欷。\n夜阑更秉烛，相对如梦寐。",
        "dynasty": "唐",
        "collection_info": null
    },
    {
        "title": "羌村 二",
        "author": "杜甫",
        "content": "晚岁迫偷生，还家少欢趣。\n娇儿不离膝，畏我復却去。\n忆昔好追凉，故绕池边树。\n萧萧北风劲，抚事煎百虑。\n赖知禾黍收，已觉糟床注。\n如今足斟酌，且用慰迟暮。",
        "dynasty": "唐",
        "collection_info": null
    },
    {
        "title": "羌村 三",
        "author": "杜甫",
        "content": "羣鸡正乱叫，客至鸡鬬争。\n驱鸡上树木，始闻叩柴荆。\n父老四五人，问我久远行。\n手中各有携，倾榼浊復清。\n苦辞酒味薄，黍地无人耕。\n兵革既未息，儿童尽东征。\n请为父老歌，艰难块深情。\n歌罢仰天叹，四座泪纵横。",
        "dynasty": "唐",
        "collection_info": null
    },
    {
        "title": "偪仄行赠毕曜",
        "author": "杜甫",
        "content": "偪仄何偪仄，我居巷南子巷北。\n可恨邻里间，十日不一见颜色。\n自从官马送还宫，行路难行涩如棘。\n我贫无乘非无足，昔者相过今不得。\n实不是爱微躯，又非关足无力。\n徒步翻愁官长怒，此心炯炯君应识。\n晓来急雨春风颠，睡美不闻钟鼓传。\n东家蹇驴许借我，泥滑不敢骑朝天。\n已令请急会通籍，男儿信命绝可怜。\n焉能终日心拳拳，忆君诵诗神凛然。\n辛夷始花亦已落，况我与子非壮年。\n街头酒价常苦贵，方外酒徒稀醉眠。\n速宜相就饮一斗，恰有三百青铜钱。",
        "dynasty": "唐",
        "collection_info": null
    },
    {
        "title": "送李校书二十六韵",
        "author": "杜甫",
        "content": "代北有豪鹰，生子毛尽赤。\n渥洼骐骥儿，尤异是龙脊。\n李舟名父子，清峻流辈伯。\n人间好少年，不必须白皙。\n十五富文史，十八足宾客。\n十九授校书，二十声辉赫。\n众中每一见，使我潜动魄。\n自恐二男儿，辛勤养无益。\n干元元年春，万姓始安宅。\n舟也衣綵衣，告我欲远适。\n倚门固有望，敛衽就行役。\n南登吟白华，已见楚山碧。\n蔼蔼咸阳都，冠盖日云积。\n何时太夫人，堂上会亲戚。\n汝翁草明光，天子正前席。\n归期岂烂漫，别意终感激。\n顾我蓬屋姿，谬通金闺籍。\n小来习性懒，晚节慵转剧。\n每愁悔吝作，如觉天地窄。\n羡君齿髮新，行己能夕惕。\n临岐意颇切，对酒不能吃。\n回身视绿野，惨澹如荒泽。\n老雁春忍饥，哀号待枯麦。\n时哉高飞燕，绚练新羽翮。\n长云湿褒斜，汉水饶巨石。\n无令轩车迟，衰疾悲夙昔。",
        "dynasty": "唐",
        "collection_info": null
    },
    {
        "title": "洗兵马",
        "author": "杜甫",
        "content": "中兴诸将收山东，捷书日报清昼同。\n河广传闻一苇过，胡危命在破竹中。\n祗残邺城不日得，独任朔方无限功。\n京师皆骑汗血马，回纥餵肉葡萄宫。\n已喜皇威清海岱，常思仙仗过崆峒。\n三年笛裏关山月，万国兵前草木风。\n成王功大心转小，郭相谋深古来少。\n司徒清鉴悬明镜，尚书气与秋天杳。\n二三豪俊为时出，整顿干坤济时了。\n东走无復忆鲈鱼，南飞觉有安巢鸟。\n青春復随冠冕入，紫禁正耐烟花绕。\n鹤禁通霄凤辇备，鸡鸣问寝龙楼晓。\n攀龙附凤势莫当，天下尽化为侯王。\n汝等岂知蒙帝力，时来不得夸身强。\n关中既留萧丞相，幕下復用张子房。\n张公一生江海客，身长九尺鬚眉苍。\n征起适遇风云会，扶颠始知筹策良。\n青袍白马更何有，后汉今周喜再昌。\n寸地尺天皆入贡，奇祥异瑞争来送。\n不知何国致白环，復道诸山得银瓮。\n隐士休歌紫芝曲，词人解撰河清颂。\n田家望望惜雨干，布谷处处催春种。\n淇上健儿归莫懒，城南思妇愁多梦。\n安得壮士挽天河，净洗甲兵长不用。",
        "dynasty": "唐",
        "collection_info": null
    },
    {
        "title": "留花门",
        "author": "杜甫",
        "content": "北门天骄子，饱肉气勇决。\n高秋马肥健，挟矢射汉月。\n自古以为患，诗人厌薄伐。\n修德使其来，羁縻固不绝。\n胡为倾国至，出入暗金阙。\n中原有驱除，隐忍用此物。\n公主歌黄鹄，君王指白日。\n连云屯左辅，百里见积雪。\n长戟鸟休飞，哀笳曙幽咽。\n田家最恐惧，麦倒桑枝折。\n沙苑临清渭，泉香草丰洁。\n渡河不用船，千骑常撇烈。\n胡尘踰太行，杂种抵京室。\n花门既须留，原野转萧瑟。",
        "dynasty": "唐",
        "collection_info": null
    },
    {
        "title": "病后遇王倚饮赠歌",
        "author": "杜甫",
        "content": "麟角凤觜世莫识，煎胶续弦奇自见。\n尚看王生抱此怀，在于甫也何由羡。\n且遇王生慰畴昔，素知贱子甘贫贱。\n酷见冻馁不足耻，多病沈年苦无健。\n王生怪我颜色恶，荅云伏枕艰难徧。\n疟疠三秋孰可忍，寒热百日相交战。\n头白眼暗坐有胝，肉黄皮皱命如綫。\n惟生哀我未平復，为我力致美殽膳。\n遣人向市赊香稉，唤妇出房亲自馔。\n长安冬葅酸且绿，金城土酥静如练。\n兼求富豪且割鲜，密沽斗酒谐终宴。\n故人情义晚谁似，令我手脚轻欲漩。\n老马为驹信不虚，当时得意况深眷。\n但使残年饱吃饭，只愿无事常相见。",
        "dynasty": "唐",
        "collection_info": null
    },
    {
        "title": "湖城东遇孟云卿復归刘颢宅宿宴饮散因为醉歌",
        "author": "杜甫",
        "content": "疾风吹尘暗河县，行子隔手不相见。\n湖城城南一开眼，驻马偶识云卿面。\n向非刘颢为地主，懒回鞭辔成高宴。\n刘侯叹我携客来，置酒张灯促华馔。\n且将款曲终今夕，休语艰难尚酣战。\n照室红炉促曙光，萦窗素月垂文练。\n天开地裂长安陌，寒尽春生洛阳殿。\n岂知驱车復同轨，可惜刻漏随更箭。\n人生会合不可常，庭树鸡鸣泪如綫。",
        "dynasty": "唐",
        "collection_info": null
    },
    {
        "title": "阌乡姜七少府设脍戏赠长歌",
        "author": "杜甫",
        "content": "姜侯设脍当严冬，昨日今日皆天风。\n河冻未渔不易得，凿冰恐侵河伯宫。\n饔人受鱼鲛人手，洗鱼磨刀鱼眼红。\n无声细下飞碎雪，有骨已剁觜春葱。\n偏劝腹腴媿年少，软炊香饭缘老翁。\n落碪何曾白纸湿，放箸未觉金盘空。\n新欢便饱姜侯德，清觞异味情屡极。\n东归贪路自觉难，欲别上马身无力。\n可怜为人好心事，于我见子真颜色。\n不恨我衰子贵时，怅望且为今相忆。",
        "dynasty": "唐",
        "collection_info": null
    },
    {
        "title": "戏赠阌乡秦少公短歌",
        "author": "杜甫",
        "content": "去年行宫当太白，朝回君是同舍客。\n同心不减骨肉亲，每语见许文章伯。\n今日时清两京道，相逢苦觉人情好。\n昨夜邀欢乐更无，多才依旧能潦倒。",
        "dynasty": "唐",
        "collection_info": null
    },
    {
        "title": "李鄠县丈人胡马行",
        "author": "杜甫",
        "content": "丈人骏马名胡骝，前年避胡过金牛。\n回鞭却走见天子，朝饮汉水暮灵州。\n自矜胡骝奇绝代，乘出千人万人爱。\n一闻说尽急难材，转益愁向驽骀辈。\n头上锐耳批秋竹，脚下高蹄削寒玉。\n始知神龙别有种，不比俗马空多肉。\n洛阳大道时再清，累日喜得俱东行。\n凤臆龙鬐未易识，侧身注目长风生。",
        "dynasty": "唐",
        "collection_info": null
    },
    {
        "title": "义鹘",
        "author": "杜甫",
        "content": "阴崖有苍鹰，养子黑柏颠。\n白蛇登其巢，吞噬恣朝餐。\n雄飞远求食，雌者鸣辛酸。\n力强不可制，黄口无半存。\n其父从西归，飜身入长烟。\n斯须领健鹘，痛愤寄所宣。\n斗上捩孤影，噭哮来九天。\n修鳞脱远枝，巨颡坼老拳。\n高空得蹭蹬，短草辞蜿蜒。\n折尾能一掉，饱肠皆已穿。\n生虽灭众雏，死亦垂千年。\n物情有报復，快意贵目前。\n兹实鸷鸟最，急难心炯然。\n功成失所往，用舍何其贤。\n近经潏水湄，此事樵夫传。\n飘萧觉素髮，凛欲衝儒冠。\n人生许与分，只在顾盼间。\n聊为义鹘行，用激壮士肝。",
        "dynasty": "唐",
        "collection_info": null
    },
    {
        "title": "画鹘行",
        "author": "杜甫",
        "content": "高堂见生鹘，飒爽动秋骨。\n初惊无拘挛，何得立突兀。\n乃知画师妙，功刮造化窟。\n写作神骏姿，充君眼中物。\n鸟鹊满樛枝，轩然恐其出。\n侧脑看青霄，宁为众禽没。\n长翮如刀劒，人寰可超越。\n干坤空峥嵘，粉墨且萧瑟。\n缅思云沙际，自有烟雾质。\n吾今意何伤，顾步独纡郁。",
        "dynasty": "唐",
        "collection_info": null
    },
    {
        "title": "瘦马行",
        "author": "杜甫",
        "content": "东郊瘦马使我伤，骨骼硉兀如堵墙。\n绊之欲动转敧侧，此岂有意仍腾骧。\n细看六印带官字，众道三军遗路旁。\n皮干剥落杂泥滓，毛暗萧条连雪霜。\n去岁奔波逐余寇，骅骝不惯不得将。\n士卒多骑内厩马，惆怅恐是病乘黄。\n当时历块误一蹶，委弃非汝能周防。\n见人惨澹若哀诉，失主错莫无晶光。\n天寒远放雁为伴，日暮不收乌啄疮。\n谁家且养愿终惠，更试明年春草长。",
        "dynasty": "唐",
        "collection_info": null
    },
    {
        "title": "新安吏",
        "author": "杜甫",
        "content": "客行新安道，喧呼闻点兵。\n借问新安吏，县小更无丁。\n府帖昨夜下，次选中男行。\n中男绝短小，何以守王城。\n肥男有母送，瘦男独伶俜。\n白水暮东流，青山犹哭声。\n莫自使眼枯，收汝泪纵横。\n眼枯即见骨，天地终无情。\n我军取相州，日夕望其平。\n岂意贼难料，归军星散营。\n就粮近故垒，练卒依旧京。\n掘壕不到水，牧马役亦轻。\n况乃王师顺，抚养甚分明。\n送行勿泣血，仆射如父兄。",
        "dynasty": "唐",
        "collection_info": null
    },
    {
        "title": "潼关吏",
        "author": "杜甫",
        "content": "士卒何草草，筑城潼关道。\n大城铁不如，小城万丈余。\n借问潼关吏，修关还备胡。\n要我下马行，为我指山隅。\n连云列战格，飞鸟不能踰。\n胡来但自守，岂復忧西都。\n丈人视要处，窄狭容单车。\n艰难奋长戟，万古用一夫。\n哀哉桃林战，百万化为鱼。\n请嘱防关将，慎勿学哥舒。",
        "dynasty": "唐",
        "collection_info": null
    },
    {
        "title": "石壕吏",
        "author": "杜甫",
        "content": "暮投石壕邨，有吏夜捉人。\n老翁踰墙走，老妇出门看。\n吏呼一何怒，妇啼一何苦。\n听妇前致词，三男邺城戍。\n一男附书致，二男新战死。\n存者且偷生，死者长已矣。\n室中更无人，惟有乳下孙。\n有孙母未去，出入无完帬。\n老妪力虽衰，请从吏夜归。\n急应河阳役，犹得备晨炊。\n夜久语声绝，如闻泣幽咽。\n天明登前途，独与老翁别。",
        "dynasty": "唐",
        "collection_info": null
    },
    {
        "title": "新婚别",
        "author": "杜甫",
        "content": "兔丝附蓬麻，引蔓故不长。\n嫁女与征夫，不如弃路旁。\n结髮为妻子，席不暖君床。\n暮婚晨告别，无乃太怱忙。\n君行虽不远，守边赴河阳。\n妾身未分明，何以拜姑嫜。\n父母养我时，日夜令我藏。\n生女有所归，鸡狗亦得将。\n君今往死地，沈痛迫中肠。\n誓欲随君去，形势反苍黄。\n勿为新婚念，努力事戎行。\n妇人在军中，兵气恐不扬。\n自嗟贫家女，久致罗襦裳。\n罗襦不復施，对君洗红妆。\n仰视百鸟飞，大小必双翔。\n人事多错迕，与君永相望。",
        "dynasty": "唐",
        "collection_info": null
    },
    {
        "title": "垂老别",
        "author": "杜甫",
        "content": "四郊未宁静，垂老不得安。\n子孙阵亡尽，焉用身独完。\n投杖出门去，同行为辛酸。\n幸有牙齿存，所悲骨髓干。\n男儿既介胄，长揖别上官。\n老妻卧路啼，岁暮衣裳单。\n孰知是死别，且復伤其寒。\n此去必不归，还闻劝加餐。\n土门壁甚坚，杏园度亦难。\n势异邺城下，纵死时犹宽。\n人生有离合，岂择衰老端。\n忆昔少壮日，迟回竟长叹。\n万国尽征戍，烽火被冈峦。\n积尸草木腥，流血川原丹。\n何乡为乐土，安敢尚盘桓。\n弃绝蓬室居，塌然摧肺肝。",
        "dynasty": "唐",
        "collection_info": null
    },
    {
        "title": "无家别",
        "author": "杜甫",
        "content": "寂寞天宝后，园庐但蒿藜。\n我里百余家，世乱各东西。\n存者无消息，死者为尘泥。\n贱子因阵败，归来寻旧蹊。\n人行见空巷，日瘦气惨悽。\n但对狐与貍，竖毛怒我啼。\n四邻何所有，一二老寡妻。\n宿鸟恋本枝，安辞且穷栖。\n方春独荷锄，日暮还灌畦。\n县吏知我至，召令习鼓鞞。\n虽从本州役，内顾无所携。\n近行止一身，远去终转迷。\n家乡既荡尽，远近理亦齐。\n永痛长病母，五年委沟溪。\n生我不得力，终身两酸嘶。\n人生无家别，何以为烝黎。",
        "dynasty": "唐",
        "collection_info": null
    },
    {
        "title": "夏日叹",
        "author": "杜甫",
        "content": "夏日出东北，陵天经中街。\n朱光彻厚地，郁蒸何由开。\n上苍久无雷，无乃号令乖。\n雨降不濡物，良田起黄埃。\n飞鸟苦热死，池鱼涸其泥。\n万人尚流冗，举目唯蒿莱。\n至今大河北，化作虎与豺。\n浩荡想幽蓟，王师安在哉？\n对食不能餐，我心殊未谐。\n眇然贞观初，难与数子偕。",
        "dynasty": "唐",
        "collection_info": null
    },
    {
        "title": "夏夜叹",
        "author": "杜甫",
        "content": "永日不可暮，炎蒸毒我肠。\n安得万里风，飘飖吹我裳。\n昊天出华月，茂林延疎光。\n仲夏苦夜短，开轩纳微凉。\n虚明见纤毫，羽虫亦飞扬。\n物情无巨细，自适固其常。\n念彼荷戈士，穷年守边疆。\n何由一洗濯，执热互相望。\n竟夕击刁斗，喧声连万方。\n青紫虽被体，不如早还乡。\n北城悲笳发，鹳鹤号且翔。\n况復烦促倦，激烈思时康。",
        "dynasty": "唐",
        "collection_info": null
    },
    {
        "title": "立秋后题",
        "author": "杜甫",
        "content": "日月不相饶，节序昨夜隔。\n玄蝉无停号，秋燕已如客。\n平生独往愿，惆怅年半百。\n罢官亦由人，何事拘形役。",
        "dynasty": "唐",
        "collection_info": null
    },
    {
        "title": "贻阮隐居",
        "author": "杜甫",
        "content": "陈留风俗衰，人物世不数。\n塞上得阮生，迥继先父祖。\n贫知静者性，自益毛髮古。\n车马入邻家，蓬蒿翳环堵。\n清诗近道要，识子用心苦。\n寻我草径微，褰裳蹋寒雨。\n更议居远邨，避喧甘猛虎。\n足明箕颍客，荣贵如粪土。",
        "dynasty": "唐",
        "collection_info": null
    },
    {
        "title": "遣兴三首 一",
        "author": "杜甫",
        "content": "下马古战场，四顾但茫然。\n风悲浮云去，黄叶坠我前。\n朽骨穴蝼蚁，又为蔓草缠。\n故老行叹息，今人尚开边。\n汉虏互胜负，封疆不常全。\n安得廉耻将，三军同晏眠。",
        "dynasty": "唐",
        "collection_info": null
    },
    {
        "title": "遣兴三首 二",
        "author": "杜甫",
        "content": "高秋登塞山，南望马邑州。\n降虏东击胡，壮健尽不留。\n穹庐莽牢落，上有行云愁。\n老弱哭道路，愿闻甲兵休。\n邺中事反覆，死人积如丘。\n诸将已茅土，载驱谁与谋。",
        "dynasty": "唐",
        "collection_info": null
    },
    {
        "title": "遣兴三首 三",
        "author": "杜甫",
        "content": "丰年孰云迟，甘泽不在早。\n耕田秋雨足，禾黍已映道。\n春苗九月交，颜色同日老。\n劝汝衡门士，忽悲尚枯槁。\n时来展材力，先后无丑好。\n但讶鹿皮翁，忘机对芳草。",
        "dynasty": "唐",
        "collection_info": null
    },
    {
        "title": "昔游",
        "author": "杜甫",
        "content": "昔谒华盖君，深求洞宫脚。\n玉棺已上天，白日亦寂莫。\n暮升艮岑顶，巾几犹未却。\n弟子四五人，入来泪俱落。\n余时游名山，发轫在远壑。\n良觌违夙愿，含凄向寥廓。\n林昏罢幽磬，竟夜伏石阁。\n王乔下天坛，微月映皓鹤。\n晨溪嚮虚駃，归径行已昨。\n岂辞青鞋胝，怅望金匕药。\n东蒙赴旧隐，尚忆同志乐。\n休事董先生，于今独萧索。\n胡为客关塞，道意久衰薄。\n妻子亦何人，丹砂负前诺。\n虽悲鬒髮变，未忧筋力弱。\n扶藜望清秋，有兴入庐霍。",
        "dynasty": "唐",
        "collection_info": null
    },
    {
        "title": "幽人",
        "author": "杜甫",
        "content": "孤云亦羣游，神物有所归。\n麟凤在赤霄，何当一来仪。\n往与惠荀辈，中年沧洲期。\n天高无消息，弃我忽若遗。\n内惧非道流，幽人见瑕疵。\n洪涛隐语笑，鼓枻蓬莱池。\n崔嵬扶桑日，照耀珊瑚枝。\n风帆倚翠盖，暮把东皇衣。\n咽漱元和津，所思烟霞微。\n知名未足称，局促商山芝。\n五湖復浩荡，岁暮有余悲。",
        "dynasty": "唐",
        "collection_info": null
    },
    {
        "title": "佳人",
        "author": "杜甫",
        "content": "绝代有佳人，幽居在空谷。\n自云良家子，零落依草木。\n关中昔丧败，兄弟遭杀戮。\n官高何足论，不得收骨肉。\n世情恶衰歇，万事随转烛。\n夫壻轻薄儿，新人已如玉。\n合昏尚知时，鸳鸯不独宿。\n但见新人笑，那闻旧人哭。\n在山泉水清，出山泉水浊。\n侍婢卖珠回，牵萝补茅屋。\n摘花不插髮，采柏动盈匊。\n天寒翠袖薄，日暮倚修竹。",
        "dynasty": "唐",
        "collection_info": null
    },
    {
        "title": "赤谷西崦人家",
        "author": "杜甫",
        "content": "跻险不自喧，出郊已清目。\n溪回日气暖，径转山田熟。\n鸟雀依茅茨，藩篱带松菊。\n如行武陵暮，欲问桃花宿。",
        "dynasty": "唐",
        "collection_info": null
    },
    {
        "title": "西枝邨寻置草堂地夜宿赞公土室二首 一",
        "author": "杜甫",
        "content": "出郭眄细岑，披榛得微路。\n溪行一流水，曲折方屡渡。\n赞公汤休徒，好静心迹素。\n昨枉霞上作，盛论岩中趣。\n怡然共携手，恣意同远步。\n扪萝涩先登，陟巘眩反顾。\n要求阳冈暖，苦陟阴岭冱。\n惆怅老大藤，沈吟屈蟠树。\n卜居意未展，杖策回且暮。\n层巅余落日，早蔓已多露。",
        "dynasty": "唐",
        "collection_info": null
    },
    {
        "title": "西枝邨寻置草堂地夜宿赞公土室二首 二",
        "author": "杜甫",
        "content": "天寒鸟已归，月出人更静。\n土室延白光，松门耿疎影。\n跻攀倦日短，语乐寄夜永。\n明燃林中薪，暗汲石底井。\n大师京国旧，德业天机秉。\n从来支许游，兴趣江湖迥。\n数奇谪关塞，道广存箕颍。\n何知戎马间，復接尘事屏。\n幽寻岂一路，远色有诸岭。\n晨光稍曚昽，更越西南顶。",
        "dynasty": "唐",
        "collection_info": null
    },
    {
        "title": "寄赞上人",
        "author": "杜甫",
        "content": "一昨陪锡杖，卜邻南山幽。\n年侵腰脚衰，未便阴崖秋。\n重冈北面起，竟日阳光留。\n茅屋买兼土，斯焉心所求。\n近闻西枝西，有谷杉黍稠。\n亭午颇和暖，石田又足收。\n当期塞雨干，宿昔齿疾瘳。\n裴回虎穴上，面势龙泓头。\n柴荆具茶茗，径路通林丘。\n与子成二老，来往亦风流。",
        "dynasty": "唐",
        "collection_info": null
    },
    {
        "title": "太平寺泉眼",
        "author": "杜甫",
        "content": "招提凭高冈，疎散连草莽。\n出泉枯柳根，汲引岁月古。\n石间见海眼，天畔萦水府。\n广深丈尺间，宴息敢轻侮。\n青白二小蛇，幽姿可时覩。\n如丝气或上，烂熳为云雨。\n山头到山下，凿井不尽土。\n取供十方僧，香美胜牛乳。\n北风起寒文，弱藻舒翠缕。\n明涵客衣净，细荡林影趣。\n何当宅下流，余润通药圃。\n三春湿黄精，一食生毛羽。",
        "dynasty": "唐",
        "collection_info": null
    },
    {
        "title": "梦李白二首 一",
        "author": "杜甫",
        "content": "死别已吞声，生别常恻恻。\n江南瘴疠地，逐客无消息。\n故人入我梦，明我长相忆。\n恐非平生魂，路远不可测。\n魂来枫叶青，魂返关塞黑。\n君今在罗网，何以有羽翼。\n落月满屋梁，犹疑照颜色。\n水深波浪阔，无使蛟龙得。",
        "dynasty": "唐",
        "collection_info": null
    },
    {
        "title": "梦李白二首 二",
        "author": "杜甫",
        "content": "浮云终日行，游子久不至。\n三夜频梦君，情亲见君意。\n告归常局促，苦道来不易。\n江湖多风波，舟楫恐失坠。\n出门搔白首，若负平生志。\n冠盖满京华，斯人独顦顇。\n孰云网恢恢，将老身反累。\n千秋万岁名，寂莫身后事。",
        "dynasty": "唐",
        "collection_info": null
    },
    {
        "title": "有怀台州郑十八司户",
        "author": "杜甫",
        "content": "天台隔三江，风浪无晨暮。\n郑公纵得归，老病不识路。\n昔如水上鸥，今如罝中兔。\n性命由他人，悲辛但狂顾。\n山鬼独一脚，蝮蛇长如树。\n呼号傍孤城，岁月谁与度。\n从来御魑魅，多为才名误。\n夫子嵇阮流，更被时俗恶。\n海隅微小吏，眼暗髮垂素。\n黄帽映青袍，非供折腰具。\n平生一杯酒，见我故人遇。\n相望无所成，干坤莽回互。",
        "dynasty": "唐",
        "collection_info": null
    },
    {
        "title": "遣兴五首 一",
        "author": "杜甫",
        "content": "蛰龙三冬卧，老鹤万里心。\n昔时贤俊人，未遇犹视今。\n嵇康不得死，孔明有知音。\n又如壠底松，用舍在所寻。\n大哉霜雪榦，岁久为枯林。",
        "dynasty": "唐",
        "collection_info": null
    },
    {
        "title": "遣兴五首 二",
        "author": "杜甫",
        "content": "昔者庞德公，未曾入州府。\n襄阳耆旧间，处士节独苦。\n岂无济时策，终竟畏罗罟。\n林茂鸟有归，水深鱼知聚。\n举家依鹿门，刘表焉得取。",
        "dynasty": "唐",
        "collection_info": null
    },
    {
        "title": "遣兴五首 三",
        "author": "杜甫",
        "content": "我今日夜忧，诸弟各异方。\n不知死与生，何况道路长。\n避寇一分散，饥寒永相望。\n岂无柴门归，欲出畏虎狼。\n仰看云中雁，禽鸟亦有行。",
        "dynasty": "唐",
        "collection_info": null
    },
    {
        "title": "遣兴五首 四",
        "author": "杜甫",
        "content": "蓬生非无根，漂荡随高风。\n天寒落万里，不復归本丛。\n客子念故宅，三年门巷空。\n怅望但烽火，戎车满关东。\n生涯能几何，常在羁旅中。",
        "dynasty": "唐",
        "collection_info": null
    },
    {
        "title": "遣兴五首 五",
        "author": "杜甫",
        "content": "昔在洛阳时，亲友相追攀。\n送客东郊道，遨游宿南山。\n烟尘阻长河，树羽成皋间。\n回首载酒地，岂无一日还。\n丈夫贵壮健，惨戚非朱颜。",
        "dynasty": "唐",
        "collection_info": null
    },
    {
        "title": "遣兴五首 一",
        "author": "杜甫",
        "content": "朔风飘胡雁，惨澹带砂砾。\n长林何萧萧，秋草萋更碧。\n北里富熏天，高楼夜吹笛。\n焉知南邻客，九月犹絺绤。",
        "dynasty": "唐",
        "collection_info": null
    },
    {
        "title": "遣兴五首 二",
        "author": "杜甫",
        "content": "长陵锐头儿，出猎待明发。\n骍弓金爪镝，白马蹴微雪。\n未知所驰逐，但见暮光灭。\n归来悬两狼，门户有旌节。",
        "dynasty": "唐",
        "collection_info": null
    },
    {
        "title": "遣兴五首 三",
        "author": "杜甫",
        "content": "漆有用而割，膏以明自煎。\n兰摧白露下，桂折秋风前。\n府中罗旧尹，沙道尚依然。\n赫赫萧京兆，今为时所怜。",
        "dynasty": "唐",
        "collection_info": null
    },
    {
        "title": "遣兴五首 四",
        "author": "杜甫",
        "content": "猛虎凭其威，往往遭急缚。\n雷吼徒咆哮，枝撑已在脚。\n忽看皮寝处，无復睛闪烁。\n人有甚于斯，足以劝元恶。",
        "dynasty": "唐",
        "collection_info": null
    },
    {
        "title": "遣兴五首 五",
        "author": "杜甫",
        "content": "朝逢富家葬，前后皆辉光。\n共指亲戚大，缌麻百夫行。\n送者各有死，不须羡其强。\n君看束练去，亦得归山冈。",
        "dynasty": "唐",
        "collection_info": null
    },
    {
        "title": "遣兴五首 一",
        "author": "杜甫",
        "content": "天用莫如龙，有时繫扶桑。\n顿辔海徒涌，神人身更长。\n性命苟不存，英雄徒自强。\n吞声勿復道，真宰意茫茫。",
        "dynasty": "唐",
        "collection_info": null
    },
    {
        "title": "遣兴五首 二",
        "author": "杜甫",
        "content": "地用莫如马，无良復谁记。\n此日千里鸣，追风可君意。\n君看渥洼种，态与驽骀异。\n不杂蹄啮间，逍遥有能事。",
        "dynasty": "唐",
        "collection_info": null
    },
    {
        "title": "遣兴五首 三",
        "author": "杜甫",
        "content": "陶潜避俗翁，未必能达道。\n观其着诗集，颇亦恨枯槁。\n达生岂是足，默识盖不早。\n有子贤与愚，何其挂怀抱。",
        "dynasty": "唐",
        "collection_info": null
    },
    {
        "title": "遣兴五首 四",
        "author": "杜甫",
        "content": "贺公雅吴语，在位常清狂。\n上疏乞骸骨，黄冠归故乡。\n爽气不可致，斯人今则亡。\n山阴一茅宇，江海日凄凉。",
        "dynasty": "唐",
        "collection_info": null
    },
    {
        "title": "遣兴五首 五",
        "author": "杜甫",
        "content": "吾怜孟浩然，裋褐即长夜。\n赋诗何必多，往往凌鲍谢。\n清江空旧鱼，春雨余甘蔗。\n每望东南云，令人几悲咤。",
        "dynasty": "唐",
        "collection_info": null
    },
    {
        "title": "前出塞九首 一",
        "author": "杜甫",
        "content": "戚戚去故里，悠悠赴交河。\n公家有程期，亡命婴祸罗。\n君已富士境，开边一何多。\n弃绝父母恩，吞声行负戈。",
        "dynasty": "唐",
        "collection_info": null
    },
    {
        "title": "前出塞九首 二",
        "author": "杜甫",
        "content": "出门日已远，不受徒旅欺。\n骨肉恩岂断，男儿死无时。\n走马脱辔头，手中挑青丝。\n捷下万仞冈，俯身试搴旗。",
        "dynasty": "唐",
        "collection_info": null
    },
    {
        "title": "前出塞九首 三",
        "author": "杜甫",
        "content": "磨刀呜咽水，水赤刃伤手。\n欲轻肠断声，心绪乱已久。\n丈夫誓许国，愤惋復何有。\n功名图骐驎，战骨当速朽。",
        "dynasty": "唐",
        "collection_info": null
    },
    {
        "title": "前出塞九首 四",
        "author": "杜甫",
        "content": "送徒既有长，远戍亦有身。\n生死向前去，不劳吏怒嗔。\n路逢相识人，附书与六亲。\n哀哉两决绝，不復同苦辛。",
        "dynasty": "唐",
        "collection_info": null
    },
    {
        "title": "前出塞九首 五",
        "author": "杜甫",
        "content": "迢迢万余里，领我赴三军。\n军中异苦乐，主将宁尽闻。\n隔河见胡骑，倏忽数百羣。\n我始为奴仆，几时树功勋。",
        "dynasty": "唐",
        "collection_info": null
    },
    {
        "title": "前出塞九首 六",
        "author": "杜甫",
        "content": "挽弓当挽强，用箭当用长。\n射人先射马，擒贼先擒王。\n杀人亦有限，列国自有疆。\n苟能制侵陵，岂在多杀伤。",
        "dynasty": "唐",
        "collection_info": null
    },
    {
        "title": "前出塞九首 七",
        "author": "杜甫",
        "content": "驱马天雨雪，军行入高山。\n径危抱寒石，指落曾冰间。\n已去汉月远，何时筑城还。\n浮云暮南征，可望不可攀。",
        "dynasty": "唐",
        "collection_info": null
    },
    {
        "title": "前出塞九首 八",
        "author": "杜甫",
        "content": "单于寇我垒，百里风尘昏。\n雄劒四五动，彼军为我奔。\n虏其名王归，繫颈授辕门。\n潜身备行列，一胜何足论。",
        "dynasty": "唐",
        "collection_info": null
    },
    {
        "title": "前出塞九首 九",
        "author": "杜甫",
        "content": "从军十年余，能无分寸功。\n众人贵苟得，欲语羞雷同。\n中原有鬬争，况在狄与戎。\n丈夫四方志，安可辞固穷。",
        "dynasty": "唐",
        "collection_info": null
    },
    {
        "title": "后出塞五首 一",
        "author": "杜甫",
        "content": "男儿生世间，及壮当封侯。\n战伐有功业，焉能守旧丘。\n召募赴蓟门，军动不可留。\n千金买马鞭，百金装刀头。\n闾里送我行，亲戚拥道周。\n斑白居上列，酒酣进庶羞。\n少年别有赠，含笑看吴钩。",
        "dynasty": "唐",
        "collection_info": null
    },
    {
        "title": "后出塞五首 二",
        "author": "杜甫",
        "content": "朝进东门营，暮上河阳桥。\n落日照大旗，马鸣风萧萧。\n平沙列万幕，部伍各见招。\n中天悬明月，令严夜寂寥。\n悲笳数声动，壮士惨不骄。\n借问大将谁，恐是霍嫖姚。",
        "dynasty": "唐",
        "collection_info": null
    },
    {
        "title": "后出塞五首 三",
        "author": "杜甫",
        "content": "古人重守边，今人重高勋。\n岂知英雄主，出师亘长云。\n六合已一家，四夷且孤军。\n遂使貔虎士，奋身勇所闻。\n拔劒击大荒，日收胡马羣。\n誓开玄冥北，持以奉吾君。",
        "dynasty": "唐",
        "collection_info": null
    },
    {
        "title": "后出塞五首 四",
        "author": "杜甫",
        "content": "献凯日继踵，两蕃静无虞。\n渔阳豪侠地，击鼓吹笙竽。\n云帆转辽海，稉稻来东吴。\n越罗与楚练，照耀舆台躯。\n主将位益崇，气骄凌上都。\n边人不敢议，议者死路衢。",
        "dynasty": "唐",
        "collection_info": null
    },
    {
        "title": "后出塞五首 五",
        "author": "杜甫",
        "content": "我本良家子，出师亦多门。\n将骄益愁思，身贵不足论。\n跃马二十年，恐辜明主恩。\n坐见幽州骑，长驱河洛昏。\n中夜间道归，故里但空邨。\n恶名幸脱免，穷老无儿孙。",
        "dynasty": "唐",
        "collection_info": null
    },
    {
        "title": "别赞上人",
        "author": "杜甫",
        "content": "百川日东流，客去亦不息。\n我生苦漂荡，何时有终极。\n赞公释门老，放逐来上国。\n还为世尘婴，颇带顦顇色。\n杨枝晨在手，豆子雨已熟。\n是身如浮云，安可限南北。\n异县逢旧友，初忻写胸臆。\n天长关塞寒，岁暮饥冻逼。\n野风吹征衣，欲别向曛黑。\n马嘶思故枥，归鸟尽敛翼。\n古来聚散地，宿昔长荆棘。\n相看俱衰年，出处各努力。",
        "dynasty": "唐",
        "collection_info": null
    },
    {
        "title": "万丈潭",
        "author": "杜甫",
        "content": "青溪合冥莫，神物有显晦。\n龙依积水蟠，窟压万丈内。\n跼步凌垠堮，侧身下烟霭。\n前临洪涛宽，却立苍石大。\n山色一径尽，崖绝两壁对。\n削成根虚无，倒影垂澹瀩。\n黑如湾澴底，清见光炯碎。\n孤云倒来深，飞鸟不在外。\n高萝成帷幄，寒木累旌旆。\n远川曲通流，嵌窦潜洩濑。\n造幽无人境，发兴自我辈。\n告归遗恨多，将老斯游最。\n闭藏修鳞蛰，出入巨石碍。\n何事暑天过，快意风雨㑹。",
        "dynasty": "唐",
        "collection_info": null
    },
    {
        "title": "两当县吴十侍御江上宅",
        "author": "杜甫",
        "content": "寒城朝烟澹，山谷落叶赤。\n阴风千里来，吹汝江上宅。\n鵾鸡号枉渚，日色傍阡陌。\n借问持斧翁，几年长沙客。\n哀哀失木狖，矫矫避弓翮。\n亦知故乡乐，未敢思夙昔。\n昔在凤翔都，共通金闺籍。\n天子犹蒙尘，东郊暗长戟。\n兵家忌间谍，此辈常接迹。\n台中领举劾，君必慎剖析。\n不忍杀无辜，所以分白黑。\n上官权许与，失意见迁斥。\n仲尼甘旅人，向子识损益。\n朝廷非不知，闭口休叹息。\n余时忝诤臣，丹陛实咫尺。\n相看受狼狈，至死难塞责。\n行迈心多违，出门无与适。\n于公负明义，惆怅头更白。",
        "dynasty": "唐",
        "collection_info": null
    },
    {
        "title": "发秦州",
        "author": "杜甫",
        "content": "我衰更懒拙，生事不自谋。\n无食问乐土，无衣思南州。\n汉源十月交，天气凉如秋。\n草木未黄落，况闻山水幽。\n栗亭名更佳，下有良田畴。\n充肠多薯蓣，崖蜜亦易求。\n密竹復冬笋，清池可方舟。\n虽伤旅寓远，庶遂平生游。\n此邦俯要衝，实恐人事稠。\n应接非本性，登临未销忧。\n溪谷无异石，塞田始微收。\n岂復慰老夫，惘然难久留。\n日色隐孤戍，乌啼满城头。\n中宵驱车去，饮马寒塘流。\n磊落星月高，苍茫云雾浮。\n大哉干坤内，吾道长悠悠。",
        "dynasty": "唐",
        "collection_info": null
    },
    {
        "title": "赤谷",
        "author": "杜甫",
        "content": "天寒霜雪繁，游子有所之。\n岂但岁月暮，重来未有期。\n晨发赤谷亭，险艰方自兹。\n乱石无改辙，我车已载脂。\n山深苦多风，落日童穉饥。\n悄然邨墟迥，烟火何由追。\n贫病转零落，故乡不可思。\n常恐死道路，永为高人嗤。",
        "dynasty": "唐",
        "collection_info": null
    },
    {
        "title": "铁堂峡",
        "author": "杜甫",
        "content": "山风吹游子，缥缈乘险绝。\n峡形藏堂隍，壁色立积铁。\n径摩穹苍蟠，石与厚地裂。\n修纤无垠竹，嵌空太始雪。\n威迟哀壑底，徒旅惨不悦。\n水寒长冰横，我马骨正折。\n生涯抵弧矢，盗贼殊未灭。\n飘蓬踰三年，回首肝肺热。",
        "dynasty": "唐",
        "collection_info": null
    },
    {
        "title": "盐井",
        "author": "杜甫",
        "content": "卤中草木白，青者官盐烟。\n官作既有程，煮盐烟在川。\n汲井岁榾榾，出车日连连。\n自公斗三百，转致斛六千。\n君子慎止足，小人苦喧阗。\n我何良叹嗟，物理固自然。",
        "dynasty": "唐",
        "collection_info": null
    },
    {
        "title": "寒硖",
        "author": "杜甫",
        "content": "行迈日悄悄，山谷势多端。\n云门转绝岸，积阻霾天寒。\n寒硖不可度，我实衣裳单。\n况当仲冬交，泝沿增波澜。\n野人寻烟语，行子傍水餐。\n此生免荷殳，未敢辞路难。",
        "dynasty": "唐",
        "collection_info": null
    },
    {
        "title": "法镜寺",
        "author": "杜甫",
        "content": "身危适他州，勉强终劳苦。\n神伤山行深，愁破崖寺古。\n婵娟碧鲜净，萧摵寒箨聚。\n回回山根水，冉冉松上雨。\n洩云蒙清晨，初日翳復吐。\n朱甍半光炯，户牖粲可数。\n拄策忘前期，出萝已亭午。\n冥冥子规叫，微径不復取。",
        "dynasty": "唐",
        "collection_info": null
    },
    {
        "title": "青阳峡",
        "author": "杜甫",
        "content": "塞外苦厌山，南行道弥恶。\n冈峦相经亘，云水气参错。\n林迥硖角来，天窄壁面削。\n磎西五里石，奋怒向我落。\n仰看日车侧，俯恐坤轴弱。\n魑魅啸有风，霜霰浩漠漠。\n昨忆踰陇坂，高秋视吴岳。\n东笑莲华卑，北知崆峒薄。\n超然侔壮观，已谓殷寥廓。\n突兀犹趁人，及兹叹冥莫。",
        "dynasty": "唐",
        "collection_info": null
    },
    {
        "title": "龙门镇",
        "author": "杜甫",
        "content": "细泉兼轻冰，沮洳栈道湿。\n不辞辛苦行，迫此短景急。\n石门雪云隘，古镇峰峦集。\n旌竿暮惨澹，风水白刃涩。\n胡马屯成皋，防虞此何及。\n嗟尔远戍人，山寒夜中泣。",
        "dynasty": "唐",
        "collection_info": null
    },
    {
        "title": "石龛",
        "author": "杜甫",
        "content": "熊罴哮我东，虎豹号我西。\n我后鬼长啸，我前狨又啼。\n天寒昏无日，山远道路迷。\n驱车石龛下，仲冬见虹蜺。\n伐竹者谁子，悲歌上云梯。\n为官采美箭，五岁供梁齐。\n苦云直簳尽，无以充提携。\n奈何渔阳骑，飒飒惊烝黎。",
        "dynasty": "唐",
        "collection_info": null
    },
    {
        "title": "积草岭",
        "author": "杜甫",
        "content": "连峰积长阴，白日递隐见。\n飕飕林响交，惨惨石壮变。\n山分积草岭，路异明水县。\n旅泊吾道穷，衰年岁时倦。\n卜居尚百里，休驾投诸彦。\n邑有佳主人，情如已会面。\n来书语绝妙，远客惊深眷。\n食蕨不愿余，茅茨眼中见。",
        "dynasty": "唐",
        "collection_info": null
    },
    {
        "title": "泥功山",
        "author": "杜甫",
        "content": "朝行青泥上，暮在青泥中。\n泥泞非一时，版筑劳人功。\n不畏道途永，乃将汩没同。\n白马为铁骊，小儿成老翁。\n哀猿透却坠，死鹿力所穷。\n寄语北来人，后来莫悤悤。",
        "dynasty": "唐",
        "collection_info": null
    },
    {
        "title": "凤凰台",
        "author": "杜甫",
        "content": "亭亭凤凰台，北对西康州。\n西伯今寂寞，凰声亦悠悠。\n山峻路绝踪，石林气高浮。\n安得万丈梯，为君上上头。\n恐有无母雏，饥寒日啾啾。\n我能剖心出，饮啄慰孤愁。\n心以当竹实，炯然无外求。\n血以当醴泉，岂徒比清流。\n所贵王者瑞，敢辞微命休。\n坐看綵翮长，举意八极周。\n自天衔瑞图，飞下十二楼。\n图以奉至尊，凤以垂鸿猷。\n再光中兴业，一洗苍生忧。\n深衷正为此，羣盗何淹留。",
        "dynasty": "唐",
        "collection_info": null
    },
    {
        "title": "干元中寓居同谷县作歌七首 一",
        "author": "杜甫",
        "content": "有客有客字子美，白头乱髮垂过耳。\n岁拾橡栗随狙公，天寒日暮山谷裏。\n中原无书归不得，手脚冻皴皮肉死。\n鸣呼一歌兮歌已哀，悲风为我从天来。",
        "dynasty": "唐",
        "collection_info": null
    },
    {
        "title": "干元中寓居同谷县作歌七首 二",
        "author": "杜甫",
        "content": "长镵长镵白木柄，我生托子以为命。\n黄精无苗山雪盛，短衣数挽不掩胫。\n此时与子空归来，男呻女吟四壁静。\n鸣呼二歌兮歌始放，邻里为我色惆怅。",
        "dynasty": "唐",
        "collection_info": null
    },
    {
        "title": "干元中寓居同谷县作歌七首 三",
        "author": "杜甫",
        "content": "有弟有弟在远方，三人各瘦何人强。\n生别展转不相见，胡尘暗天道路长。\n东飞驾鹅后鹙鸧，安得送我置汝旁。\n鸣呼三歌兮歌三发，汝归何处收兄骨。",
        "dynasty": "唐",
        "collection_info": null
    },
    {
        "title": "干元中寓居同谷县作歌七首 四",
        "author": "杜甫",
        "content": "有妹有妹在钟离，良人早殁诸孤痴。\n长淮浪高蛟龙怒，十年不见来何时。\n扁舟欲往箭满眼，杳杳南国多旌旗。\n鸣呼四歌兮歌四奏，林猨为我啼清昼。",
        "dynasty": "唐",
        "collection_info": null
    },
    {
        "title": "干元中寓居同谷县作歌七首 五",
        "author": "杜甫",
        "content": "四山多风溪水急，寒雨飒飒枯树湿。\n黄蒿古城云不开，白狐跳梁黄狐立。\n我生何为在穷谷，中夜起坐万感集。\n鸣呼五歌兮歌正长，魂招不来归故乡。",
        "dynasty": "唐",
        "collection_info": null
    },
    {
        "title": "干元中寓居同谷县作歌七首 六",
        "author": "杜甫",
        "content": "南有龙兮在山湫，古木巃嵷枝相樛。\n木叶黄落龙正蛰，蝮蛇东来水上游。\n我行怪此安敢出，拔劒欲斩且復休。\n鸣呼六歌兮歌思迟，溪壑为我回春姿。",
        "dynasty": "唐",
        "collection_info": null
    },
    {
        "title": "干元中寓居同谷县作歌七首 七",
        "author": "杜甫",
        "content": "男儿生不成名身已老，三年饥走荒山道。\n长安卿相多少年，富贵应须致身早。\n山中儒生旧相识，但话宿昔伤怀抱。\n鸣呼七歌兮悄终曲，仰视皇天白日速。",
        "dynasty": "唐",
        "collection_info": null
    },
    {
        "title": "发同谷县",
        "author": "杜甫",
        "content": "贤有不黔突，圣有不暖席。\n况我饥愚人，焉能尚安宅。\n始来兹山中，休驾喜地僻。\n奈何迫物累，一岁四行役。\n忡忡去绝境，杳杳更远适。\n停骖龙潭云，回首白崖石。\n临岐别数子，握手泪再滴。\n交情无旧深，穷老多惨戚。\n平生懒拙意，偶值栖遁迹。\n去住与愿违，仰惭林间翮。",
        "dynasty": "唐",
        "collection_info": null
    },
    {
        "title": "木皮岭",
        "author": "杜甫",
        "content": "首路栗亭西，尚想凤皇邨。\n季冬携童穉，辛苦赴蜀门。\n南登木皮岭，艰险不易论。\n汗流被我体，祁寒为之暄。\n远岫争辅佐，千岩自崩奔。\n始知五岳外，别有他山尊。\n仰干塞大明，俯入裂厚坤。\n再闻虎豹鬬，屡跼风水昏。\n高有废阁道，摧折如短辕。\n下有冬青林，石上走长根。\n西崖特秀发，焕若灵芝繁。\n润聚金碧气，清无沙土痕。\n忆观昆崙图，目击悬圃存。\n对此欲何适，默伤垂老魂。",
        "dynasty": "唐",
        "collection_info": null
    },
    {
        "title": "白沙渡",
        "author": "杜甫",
        "content": "畏途随长江，渡口下绝岸。\n差池上舟楫，杳窕入云汉。\n天寒荒野外，日暮中流半。\n我马向北嘶，山猨饮相唤。\n水清石礧礧，沙白滩漫漫。\n迥然洗愁辛，多病一疎散。\n高壁抵嵚崟，洪涛越凌乱。\n临风独回首，揽辔復三叹。",
        "dynasty": "唐",
        "collection_info": null
    },
    {
        "title": "水会渡",
        "author": "杜甫",
        "content": "山行有常程，中夜尚未安。\n微月没已久，崖倾路何难。\n大江动我前，汹若溟渤宽。\n篙师暗理楫，歌笑轻波澜。\n霜浓木石滑，风急手足寒。\n入舟已千忧，陟巘仍万盘。\n迥眺积水外，始知众星干。\n远游令人瘦，衰疾惭加餐。",
        "dynasty": "唐",
        "collection_info": null
    },
    {
        "title": "飞仙阁",
        "author": "杜甫",
        "content": "土门山行窄，微径缘秋毫。\n栈云兰干峻，梯石结构牢。\n万壑攲疎林，积阴带奔涛。\n寒日外澹泊，长风中怒号。\n歇鞍在地底，始觉所历高。\n往来杂坐卧，人马同疲劳。\n浮生有定分，饥饱岂可逃。\n叹息谓妻子，我何随汝曹。",
        "dynasty": "唐",
        "collection_info": null
    },
    {
        "title": "五盘",
        "author": "杜甫",
        "content": "五盘虽云险，山色佳有余。\n仰凌栈道细，俯映江木疎。\n地僻无网罟，水清反多鱼。\n好鸟不妄飞，野人半巢居。\n喜见淳朴俗，坦然心神舒。\n东郊尚格鬬，巨猾何时除。\n故乡有弟妹，流落随丘墟。\n成都万事好，岂若归吾庐。",
        "dynasty": "唐",
        "collection_info": null
    },
    {
        "title": "龙门阁",
        "author": "杜甫",
        "content": "清江下龙门，绝壁无尺土。\n长风驾高浪，浩浩自太古。\n危途中萦盘，仰望垂綫缕。\n滑石攲谁凿，浮梁袅相拄。\n目眩陨杂花，头风吹过雨。\n百年不敢料，一坠那得取。\n饱闻经瞿塘，足见度大庾。\n终身历艰险，恐惧从此数。",
        "dynasty": "唐",
        "collection_info": null
    },
    {
        "title": "石柜阁",
        "author": "杜甫",
        "content": "季冬日已长，山晚半天赤。\n蜀道多早花，江间饶奇石。\n石柜曾波上，临虚荡高壁。\n清晖回羣鸥，暝色带远客。\n羁栖负幽意，感叹向绝迹。\n信甘孱懦婴，不独冻馁迫。\n优游谢康乐，放浪陶彭泽。\n吾衰未自安，谢尔性所适。",
        "dynasty": "唐",
        "collection_info": null
    },
    {
        "title": "桔柏渡",
        "author": "杜甫",
        "content": "青冥寒江渡，驾竹为长桥。\n竿湿烟漠漠，江永风萧萧。\n连笮动袅娜，征衣飒飘飖。\n急流鸨鹢散，绝岸鼋鼍骄。\n西辕自兹异，东逝不可要。\n高通荆门路，阔会沧海潮。\n孤光隐顾眄，游子怅寂寥。\n无以洗心胸，前登但山椒。",
        "dynasty": "唐",
        "collection_info": null
    },
    {
        "title": "劒门",
        "author": "杜甫",
        "content": "惟天有设险，劒门天下壮。\n连山抱西南，石角皆北向。\n两崖崇墉倚，刻画城郭状。\n一夫怒临关，百万未可傍。\n珠玉走中原，岷峨气悽怆。\n三皇五帝前，鸡犬各相放。\n后王尚柔远，职贡道已丧。\n至今英雄人，高视见霸王。\n幷吞与割据，极力不相让。\n吾将罪真宰，意欲铲迭嶂。\n恐此復偶然，临风默惆怅。",
        "dynasty": "唐",
        "collection_info": null
    },
    {
        "title": "鹿头山",
        "author": "杜甫",
        "content": "鹿头何亭亭，是日慰饥渴。\n连山西南断，俯见千里豁。\n游子出京华，劒门不可越。\n及兹险阻尽，始喜原野阔。\n殊方昔三分，霸气曾间发。\n天下今一家，云端失双阙。\n悠然想扬马，继起名硉兀。\n有文令人伤，何处埋尔骨。\n纡余脂膏地，惨澹豪侠窟。\n仗钺非老臣，宣风岂专达。\n冀公柱石姿，论道邦国活。\n斯人亦何幸，公镇逾岁月。",
        "dynasty": "唐",
        "collection_info": null
    },
    {
        "title": "成都府",
        "author": "杜甫",
        "content": "翳翳桑榆日，照我征衣裳。\n我行山川异，忽在天一方。\n但逢新人民，未卜见故乡。\n大江东流去，游子去日长。\n曾城填华屋，季冬树木苍。\n喧然名都会，吹箫间笙簧。\n信美无与适，侧身望川梁。\n鸟[雀]夜各归，中原杳茫茫。\n初月出不高，众星尚争光。\n自古有羁旅，我何苦哀伤。",
        "dynasty": "唐",
        "collection_info": null
    },
    {
        "title": "石笋行",
        "author": "杜甫",
        "content": "君不见益州城西门，陌上石笋双高蹲。\n古来相传是海眼，苔藓蚀尽波涛痕。\n雨多往往得瑟瑟此事恍惚难明论。\n恐是昔时卿相墓，立石为表今仍存。\n惜哉俗态好蒙蔽，亦如小臣媚至尊。\n政化错迕失大体，坐看倾危受厚恩。\n嗟尔石笋擅虚名，后来未识犹骏奔。\n安得壮士掷天外，使人不疑见本根。",
        "dynasty": "唐",
        "collection_info": null
    },
    {
        "title": "石犀行",
        "author": "杜甫",
        "content": "君不见秦时蜀太守，刻石立作三犀牛。\n自古虽有厌胜法，天生江水向东流。\n蜀人矜夸一千载，泛溢不近张仪楼。\n今年灌口损户口，此事或恐为神羞。\n终藉堤防出众力，高拥木石当清秋。\n先王作法皆正道，鬼怪何得参人谋。\n嗟尔三犀不经济，缺讹只与长川逝。\n但见元气常调和，自免洪涛恣凋瘵。\n安得壮士提天纲，再平水土犀奔茫。",
        "dynasty": "唐",
        "collection_info": null
    },
    {
        "title": "杜鹃行",
        "author": "杜甫",
        "content": "君不见昔日蜀天子，化作杜鹃似老乌。\n寄巢生子不自啄，羣鸟至今与哺雏。\n虽同君臣有旧礼，骨肉满眼身羁孤。\n业工窜伏深树裏，四月五月偏号呼。\n其声哀痛口流血，所诉何事常区区。\n尔岂摧残始发愤，羞带羽翮伤形愚。\n苍天变化谁料得，万事反覆何所无。\n万事反覆何所无，岂忆当殿羣臣趋。",
        "dynasty": "唐",
        "collection_info": null
    },
    {
        "title": "赠蜀僧闾丘师兄",
        "author": "杜甫",
        "content": "大师铜梁秀，籍籍名家孙。\n呜呼先博士，炳灵精气奔。\n惟昔武皇后，临轩御干坤。\n多士尽儒冠，墨客蔼云屯。\n当时上紫殿，不独卿相尊。\n世传闾丘笔峻极逾昆崙。\n凤藏丹宵暮，龙去白水浑。\n青荧雪岭东，碑碣旧制存。\n斯文散都邑，高价越玙璠。\n晚看作者意，妙绝与谁论。\n吾祖诗冠古，同年蒙主恩。\n豫章夹日月，岁久空深根。\n小子思疎阔，岂能达词门。\n穷愁一挥泪，相遇即诸昆。\n我住锦官城，兄居祇树图。\n地近慰旅愁，往来当丘樊。\n天涯歇滞雨，稉稻卧不翻。\n漂然薄游倦，始与道侣敦。\n景晏步修廊，而无车马喧。\n夜阑接软语，落月如金盆。\n漠漠世界黑，驱车争夺繁。\n惟有摩尼珠，可照浊水源。",
        "dynasty": "唐",
        "collection_info": null
    },
    {
        "title": "泛溪",
        "author": "杜甫",
        "content": "落景下高堂，进州泛回溪。\n谁谓筑居小，未尽乔木西。\n远郊信荒僻，秋色有余凄。\n练练峰上雪，纤纤云表霓。\n童戏左右岸，罟弋毕提携。\n翻倒荷芰乱，指挥径路迷。\n得鱼已割鳞，采藕不洗泥。\n人情逐鲜美，物贱事已睽。\n吾邨蔼暝姿，异舍鸡亦栖。\n萧条欲何适，出处无可齐。\n衣上见新月，霜中登故畦。\n浊醪自初熟，东城多鼓鼙。",
        "dynasty": "唐",
        "collection_info": null
    },
    {
        "title": "题壁画马歌",
        "author": "杜甫",
        "content": "韦侯别我有所适，知我怜君画无敌。\n戏拈秃笔埽骅骝，歘见骐驎出东壁。\n一匹龁草一匹嘶，坐看千里当霜蹄。\n时危安得真致此，与人同生亦同死。",
        "dynasty": "唐",
        "collection_info": null
    },
    {
        "title": "戏题画山水图歌",
        "author": "杜甫",
        "content": "十日画一水，五日画一石。\n能事不受相促迫，王宰始肯留真迹。\n壮哉昆崙方壶图，挂君高堂之素壁。\n巴陵洞庭日本东，赤岸水与银河通，中有云气随飞龙。\n舟人渔子入浦溆，山木尽亚洪涛风。\n尤工远势古莫比，咫尺应须论万里。\n焉得幷州快剪刀，剪取吴松半江水。",
        "dynasty": "唐",
        "collection_info": null
    },
    {
        "title": "题李尊师松树障子歌",
        "author": "杜甫",
        "content": "老夫清晨梳白头，玄都道士来相访。\n握髮呼儿延入户，手提新画青松障。\n障子松林静杳冥，凭轩忽若无丹青。\n阴崖却承霜雪干，偃盖反走虬龙形。\n老夫平生好奇古，对此兴与精灵聚。\n已知仙客意相亲，更觉良工心独苦。\n松下丈人巾屦同，偶坐似是商山翁。\n怅望聊歌紫芝曲，时危惨澹来悲风。",
        "dynasty": "唐",
        "collection_info": null
    },
    {
        "title": "戏为双松图歌",
        "author": "杜甫",
        "content": "天下几人画古松，毕宏已老韦偃少。\n绝笔长风起纤末，满堂动色嗟神妙。\n两株惨裂苔藓皮，屈铁交错回高枝，白摧朽骨龙虎死。\n黑入太阴雷雨垂，松根胡僧憩寂寞。\n庞眉皓首无住着，偏袒右肩露双脚。\n叶裏松子僧前落，韦侯韦侯数相见。\n我有一匹好东绢，重之不减锦绣段。\n已命拂拭光凌乱，请公放笔为直干。",
        "dynasty": "唐",
        "collection_info": null
    },
    {
        "title": "投简成华两县诸子",
        "author": "杜甫",
        "content": "赤县官曹拥材杰，软裘快马当冰雪。\n长安苦寒谁独悲，杜陵野老骨欲折。\n南山豆苗早荒秽，青门瓜地新冻裂。\n乡里儿童项领成，朝廷故旧礼数绝。\n自然弃掷与时异，况乃疎顽临事拙。\n饥卧动即向一旬，敝裘何啻联百结。\n君不见空墙日色晚，此老无声泪垂血。",
        "dynasty": "唐",
        "collection_info": null
    },
    {
        "title": "徐卿二子歌",
        "author": "杜甫",
        "content": "君不见徐卿二子生绝奇，感应吉梦相追随。\n孔子释氏亲抱送，并是天上麒麟儿。\n大儿九龄色清澈，秋水为神玉为骨。\n小儿五岁气食牛，满堂宾客皆回头。\n吾知徐公百不忧，积善衮衮生公侯。\n丈夫生儿有如此二雏者，名位岂肯悲微休。",
        "dynasty": "唐",
        "collection_info": null
    },
    {
        "title": "病柏",
        "author": "杜甫",
        "content": "有柏生崇冈，童童状车盖。\n偃蹙龙虎姿，主当风云会。\n神明依正直，故老多再拜。\n岂知千年根，中路颜色坏。\n出非不得地，蟠据亦高大。\n岁寒忽无凭，日夜柯叶改。\n丹凤领九雏，哀鸣翔其外。\n鸱鸮志意满，养子穿穴内。\n客从何乡来，伫立久吁怪。\n静求元精理，浩荡难倚赖。",
        "dynasty": "唐",
        "collection_info": null
    },
    {
        "title": "病橘",
        "author": "杜甫",
        "content": "羣橘少生意，虽多亦奚为。\n惜哉结实小，酸涩如棠棃。\n剖之尽蠹虫，采掇爽其宜。\n纷然不适口，岂只存其皮。\n萧萧半死叶，未忍别故枝。\n玄冬霜雪积，况乃回风吹。\n尝闻蓬莱殿，罗列潇湘姿。\n此物岁不稔，玉食失光辉。\n寇盗尚凭陵，当君减膳时。\n汝病是天意，吾谂罪有司。\n忆昔南海使，奔腾献荔支。\n百马死山谷，到今耆旧悲。",
        "dynasty": "唐",
        "collection_info": null
    },
    {
        "title": "枯椶",
        "author": "杜甫",
        "content": "蜀门多椶榈，高者十八九。\n其皮割剥甚，虽众亦易朽。\n徒布如云叶，青黄岁寒后。\n交横集斧斤，凋丧先蒲柳。\n伤时苦军乏，一物官尽取。\n嗟尔江汉人，生成復何有。\n有同枯椶木，使我沈叹久。\n死者即已休，生者何自守。\n啾啾黄雀啅，侧见寒蓬走。\n念尔形影干，摧残没藜莠。",
        "dynasty": "唐",
        "collection_info": null
    },
    {
        "title": "枯柟",
        "author": "杜甫",
        "content": "楩柟枯峥嵘，乡党皆莫记。\n不知几百岁，惨惨无生意。\n上枝摩皇天，下根蟠厚地。\n巨围雷霆坼，万孔虫蚁萃。\n冻雨落流胶，衝风夺佳气。\n白鹄遂不来，天鸡为愁思。\n犹含栋梁具，无復霄汉志。\n良工古昔少，识者出涕泪。\n种榆水中央，成长何容易。\n截承金露盘，褭褭不自畏。",
        "dynasty": "唐",
        "collection_info": null
    },
    {
        "title": "丽春",
        "author": "杜甫",
        "content": "百草竞春华，丽春应最胜。\n少须好颜色，多漫枝条剩。\n纷纷桃李枝，处处总能移。\n如何贵此重，却怕有人知。",
        "dynasty": "唐",
        "collection_info": null
    },
    {
        "title": "丈人山",
        "author": "杜甫",
        "content": "自为青城客，不唾青城地。\n为爱丈人山，丹梯近幽意。\n丈人祠西佳气浓，缘云拟住最高峰。\n埽除白髮黄精在，君看他时冰雪容。",
        "dynasty": "唐",
        "collection_info": null
    },
    {
        "title": "百忧集行",
        "author": "杜甫",
        "content": "忆年十五心尚孩，健如黄犊走復来。\n庭前八月棃枣熟，一日上树能千回。\n即今倏忽已五十，坐卧只多少行立。\n强将笑语供主人，悲见生涯百忧集。\n入门依旧四壁空，老妻覩我颜色同。\n痴儿未知父子礼，叫怒索饭啼门东。",
        "dynasty": "唐",
        "collection_info": null
    },
    {
        "title": "戏作花卿歌",
        "author": "杜甫",
        "content": "成都猛将有花卿，学语小儿知姓名。\n用如快鹘风火生，见贼唯多身始轻。\n绵州副使着柘黄，我卿埽除即日平。\n子章髑髅血糢糊，手提掷还崔大夫。\n李侯重有此节度，人道我卿绝世无。",
        "dynasty": "唐",
        "collection_info": null
    },
    {
        "title": "入奏行赠西山检察使窦侍御",
        "author": "杜甫",
        "content": "窦侍御，骥之子，凤之雏。\n年未三十忠义俱，骨鲠绝代无。\n炯如一段清冰出万壑，置在迎风寒露之玉壶。\n蔗浆归厨金盌冻，洗涤烦热足以宁君躯。\n政用疎通合典则，戚联豪贵耽文儒。\n兵革未息人未苏，天子亦念西南隅。\n吐蕃凭陵气颇麤，窦氏检察应时须。\n运粮绳桥壮士喜，斩木火井穷猿呼。\n八州刺史思一战，三城守边却可图。\n此行入奏计未小，密奉贤旨恩宜殊。\n绣衣春当霄汉立，綵服日向庭闱趋。\n省郎京尹必俯拾，江花未落还成都。\n江花未落还成都，肯访浣花老翁无。\n为君酤酒满眼酤，与奴白饭马青刍。",
        "dynasty": "唐",
        "collection_info": null
    },
    {
        "title": "柟树为风雨所拔叹",
        "author": "杜甫",
        "content": "倚江柟树草堂前，故老相传二百年。\n诛茅卜居总为此，五月髣髴闻寒蝉。\n东南飘风动地至，江翻石走流云气。\n干排雷雨犹力争，根断泉源岂天意。\n沧波老树性所爱，浦上童童一青盖。\n野客频留惧雪霜，行人不过听竽籁。\n虎倒龙颠委榛棘，泪痕血点垂胷臆。\n我有新诗何处吟，草堂自此无颜色。",
        "dynasty": "唐",
        "collection_info": null
    },
    {
        "title": "茅屋为秋风所破歌",
        "author": "杜甫",
        "content": "八月秋高风怒号，卷我屋上三重茅。\n茅飞度江洒江郊，高者挂罥长林梢。\n下者飘转沈塘坳，南邨羣童欺我老无力。\n忍能对面为盗贼，公然抱茅入竹去。\n唇焦口燥呼不得，归来倚仗自叹息。\n俄顷风定云墨色，秋天漠漠向昏黑。\n布衾多年冷似铁，骄儿恶卧踏裏裂。\n床床屋漏无干处，雨脚如麻未断绝。\n自经丧乱少睡眠，长夜霑湿何由彻。\n安得广厦千万间，大庇天下寒士俱欢颜。\n风雨不动安如山，呜呼！何时眼前突兀见此屋？\n吾庐独破受冻死亦足。",
        "dynasty": "唐",
        "collection_info": null
    },
    {
        "title": "大雨",
        "author": "杜甫",
        "content": "西蜀冬不雪，春农尚嗷嗷。\n上天回哀眷，朱夏云郁陶。\n执热乃沸鼎，纤絺成缊袍。\n风雷飒万里，霈泽施蓬蒿。\n敢辞茅苇漏，已喜黍豆高。\n三日无行人，二江声怒号。\n流恶邑里清，矧兹远江皋。\n荒庭步鹳鹤，隐几望波涛。\n沈疴聚药饵，顿忘所进劳。\n则知润物功，可以贷不毛。\n阴色静陇亩，劝耕自官曹。\n四邻耒耜出，何必吾家操。",
        "dynasty": "唐",
        "collection_info": null
    },
    {
        "title": "溪涨",
        "author": "杜甫",
        "content": "当时浣花桥，溪水纔尺余。\n白石明可把，水中有行车。\n秋夏忽泛溢，岂惟入吾庐。\n蛟龙亦狼狈，况是鼈与鱼。\n兹晨已半落，归路跬步疎。\n马嘶未敢动，前有深填淤。\n青青屋东麻，散乱床上书。\n不意远山雨，夜来復何如。\n我游都市间，晚憩必邨墟。\n乃知久行客，终日思其居。",
        "dynasty": "唐",
        "collection_info": null
    },
    {
        "title": "戏赠友二首 一",
        "author": "杜甫",
        "content": "元年建巳月，郎有焦校书。\n自夸足膂力，能骑生马驹。\n一朝被马踏，唇裂版齿无。\n壮心不肯已，欲得东擒胡。",
        "dynasty": "唐",
        "collection_info": null
    },
    {
        "title": "戏赠友二首 二",
        "author": "杜甫",
        "content": "元年建巳月，官有王司直。\n马惊折左臂，骨折面如墨。\n驽骀漫深泥，何不避雨色。\n劝君休叹恨，未必不为福。",
        "dynasty": "唐",
        "collection_info": null
    },
    {
        "title": "遭田父泥饮美严中丞",
        "author": "杜甫",
        "content": "步屧随春风，邨邨自花柳。\n田翁逼社日，邀我尝春酒。\n酒酣夸新尹，畜眼未见有。\n回头指大男，渠是弓弩手。\n名在飞骑籍，长番岁时久。\n前日放营农，辛苦救衰朽。\n差料死则已，誓不举家走。\n今年大作社，拾遗能住否。\n叫妇开大缾，盆中为吾取。\n感此气扬扬，须知风化首。\n语多虽杂乱，说尹终在口。\n朝来偶然出，自卯将及酉。\n久客惜人情，如何拒邻叟。\n高声索果栗，欲起时被肘。\n指挥过无礼，未觉邨野丑。\n月出遮我留，仍嗔问升斗。",
        "dynasty": "唐",
        "collection_info": null
    },
    {
        "title": "喜雨",
        "author": "杜甫",
        "content": "春旱天地昏，日色赤如血。\n农事都已休，兵戈况骚屑。\n巴人困军须，恸哭厚土热。\n沧江夜来雨，真宰罪一雪。\n谷根小苏息，沴气终不灭。\n何由见宁岁，解我忧思结。\n峥嵘羣山云，交会未断绝。\n安得鞭雷公，滂沱洗吴越。",
        "dynasty": "唐",
        "collection_info": null
    },
    {
        "title": "渔阳",
        "author": "杜甫",
        "content": "渔阳突骑犹精锐，赫赫雍王都节制。\n猛将飘然恐后时，本朝不入非高计。\n禄山北筑雄武城，旧防败走归其营。\n繫书请问燕耆旧，今日何须十万兵。",
        "dynasty": "唐",
        "collection_info": null
    },
    {
        "title": "天边行",
        "author": "杜甫",
        "content": "天边老人归未得，日暮东临大江哭。\n陇右河源不种田，胡骑羌兵入巴蜀。\n洪涛滔天风拔木，前飞秃鹙后鸿鹄。\n九度附书向洛阳，十年骨肉无消息。",
        "dynasty": "唐",
        "collection_info": null
    },
    {
        "title": "大麦行",
        "author": "杜甫",
        "content": "大麦干枯小麦黄，妇女行泣夫走藏。\n东至集壁西梁洋，问谁腰镰胡与羌。\n岂无蜀兵三千人，部领辛苦江山长。\n安得如鸟有羽翅，托身白云还故乡。",
        "dynasty": "唐",
        "collection_info": null
    },
    {
        "title": "苦战行",
        "author": "杜甫",
        "content": "苦战身死马将军，自云伏波之子孙。\n干戈未定失壮士，使我叹恨伤精魂。\n去年江南讨狂贼，临江把臂再难得。\n别时孤云今不飞，时独看云泪横臆。",
        "dynasty": "唐",
        "collection_info": null
    },
    {
        "title": "去秋行",
        "author": "杜甫",
        "content": "去秋涪江木落时，臂枪走马谁家儿。\n到今不知白骨处，部曲有去皆无归。\n遂州城中汉节在，遂州城外巴人稀。\n战场冤魂每夜哭，空令野营猛士悲。",
        "dynasty": "唐",
        "collection_info": null
    },
    {
        "title": "述古三首 一",
        "author": "杜甫",
        "content": "赤骥顿长缨，非无万里姿。\n悲鸣泪至地，为问驭者谁。\n凤凰从东来，何意復高飞。\n竹花不结实，念子忍朝饥。\n古时君臣合，可以物理推。\n贤人识定分，进退固其宜。",
        "dynasty": "唐",
        "collection_info": null
    },
    {
        "title": "述古三首 二",
        "author": "杜甫",
        "content": "市人日中集，于利竞锥刀。\n置膏烈火上，哀哀自煎熬。\n农人望岁稔，相率除蓬蒿。\n所务谷为本，邪赢无乃劳。\n舜举十六相，身尊道何高。\n秦时任商鞅，法令如牛毛。",
        "dynasty": "唐",
        "collection_info": null
    },
    {
        "title": "述古三首 三",
        "author": "杜甫",
        "content": "汉光得天下，祚永固有开。\n岂惟高祖圣，功自萧曹来。\n经纶中兴业，何代无长才。\n吾慕寇邓勋，济时信良哉。\n耿贾亦宗臣，羽翼共裴回。\n休运终四百，图画在云台。",
        "dynasty": "唐",
        "collection_info": null
    },
    {
        "title": "观打鱼歌",
        "author": "杜甫",
        "content": "绵州江水之东津，鲂鱼鱍鱍色胜银。\n渔人漾舟沈大网，截江一拥数百鳞。\n众鱼常才尽却弃，赤鲤腾出如有神。\n潜龙无声老蛟怒，回风飒飒吹沙尘。\n饔子左右挥双刀，脍飞金盘白雪高。\n徐州秃尾不足忆，汉阴槎头远遁逃。\n鲂鱼肥美知第一，既饱欢娱亦萧瑟。\n君不朝来割素鬐，咫尺波涛永相失。",
        "dynasty": "唐",
        "collection_info": null
    },
    {
        "title": "又观打鱼",
        "author": "杜甫",
        "content": "苍江鱼子清晨集，设网提纲万鱼急。\n能者操舟疾若风，撑突波涛挺叉入。\n小鱼脱漏不可记，半死半生犹戢戢。\n大鱼伤损皆垂头，屈强泥沙有时立。\n东津观鱼已再来，主人罢鲙还倾杯。\n日暮蛟龙改窟穴，山根鳣鲔随云雷。\n干戈兵革鬬未止，凤凰麒麟安在哉？\n吾徒胡为纵此乐，暴殄天物圣所哀。",
        "dynasty": "唐",
        "collection_info": null
    },
    {
        "title": "越王楼歌",
        "author": "杜甫",
        "content": "绵州州府何磊落，显庆年中越王作。\n孤城西北起高楼，碧瓦朱甍照城郭。\n楼下长江百丈清，山头落日半轮明。\n君王旧迹今人赏，转见千秋万古情。",
        "dynasty": "唐",
        "collection_info": null
    },
    {
        "title": "海棕行",
        "author": "杜甫",
        "content": "左绵公馆清江濆，海棕一株高入云。\n龙鳞犀甲相错落，苍棱白皮十抱文。\n自是众木乱纷纷，海棕焉知身出羣。\n移栽北辰不可得，时有西域胡僧识。",
        "dynasty": "唐",
        "collection_info": null
    },
    {
        "title": "姜楚公画角鹰歌",
        "author": "杜甫",
        "content": "楚公画鹰鹰戴角，杀气森森到幽朔。\n观者贪愁掣臂飞，画师不是无心学。\n此鹰写真在左绵，却嗟真骨遂虚传。\n梁间燕雀休惊怕，亦未抟空上九天。",
        "dynasty": "唐",
        "collection_info": null
    },
    {
        "title": "相逢歌赠严二别驾",
        "author": "杜甫",
        "content": "我行入东川，十步一回首。\n城都乱罢气萧飒，浣花草堂亦何有。\n梓中豪俊大者谁，本州从事知名久。\n把臂开尊饮我酒，酒酣击劒蛟龙吼。\n乌帽拂尘青螺粟，紫衣将炙绯衣走。\n铜盘烧蜡光吐日，夜如何其初促膝。\n黄昏始扣主人门，谁谓俄顷胶在漆。\n万事尽付形骸外，百年未见欢娱毕。\n神倾意豁真佳士，久客多忧今愈疾。\n高视干坤又可愁，一躯交态同悠悠。\n垂老遇君未恨晚，似君须向古人求。",
        "dynasty": "唐",
        "collection_info": null
    },
    {
        "title": "光禄坂行",
        "author": "杜甫",
        "content": "山行落日下绝壁，西望千山万山赤。\n树枝有鸟乱鸣时，暝色无人独归客。\n马惊不忧深谷坠，草动只怕长弓射。\n安得更似开元中，道路即今多拥隔。",
        "dynasty": "唐",
        "collection_info": null
    },
    {
        "title": "冬到金华山观因得故拾遗陈公学堂遗迹",
        "author": "杜甫",
        "content": "涪右众山内，金华紫崔嵬。\n上有蔚蓝天，垂光抱琼台。\n繫舟接绝壁，杖策穷萦回。\n四顾俯层巅，澹然川谷开。\n雪岭日色死，霜鸿有余哀。\n焚香玉女跪，雾裏仙人来。\n陈公读书堂，石柱仄青苔。\n悲风为我起，激烈伤雄才。",
        "dynasty": "唐",
        "collection_info": null
    },
    {
        "title": "陈拾遗故宅",
        "author": "杜甫",
        "content": "拾遗平昔居，大屋尚修椽。\n悠扬荒山日，惨澹故园烟。\n位下曷足伤，所贵者圣贤。\n有才继骚雅，哲匠不比肩。\n公生扬马后，名与日月悬。\n同游英俊人，多秉辅佐权。\n彦昭超玉价，郭振起通泉。\n到今素壁滑，洒翰银钩连。\n盛事会一时，此堂岂千年。\n终古立忠义，感遇有遗编。",
        "dynasty": "唐",
        "collection_info": null
    },
    {
        "title": "谒文公上方",
        "author": "杜甫",
        "content": "野寺隐乔木，山僧高下居。\n石门日色异，绛气横扶疎。\n窈窕入风磴，长芦纷卷舒。\n庭前猛虎卧，遂得文公庐。\n俯视万家邑，烟尘对阶除。\n吾师雨花外，不下十年余。\n长者自布金，禅龛只晏如。\n大珠脱玷翳，白月当空虚。\n甫也南北人，芜蔓少耘锄。\n久遭诗酒污，何事忝簪裾。\n王侯与蝼蚁，同尽随丘墟。\n愿闻第一义，回向心地初。\n金篦刮眼膜，价重百车渠。\n无生有汲引，兹理傥吹嘘。",
        "dynasty": "唐",
        "collection_info": null
    },
    {
        "title": "奉赠射洪李四丈",
        "author": "杜甫",
        "content": "丈人屋上乌，人好乌亦好。\n人生意气豁，不在相逢早。\n南京乱初定，所向邑枯槁。\n游子无根株，茅斋付秋草。\n东征下月峡，挂席穷海岛。\n万里须十金，妻孥未相保。\n苍茫风尘际，蹭蹬骐驎老。\n志士怀感伤，心胸已倾倒。",
        "dynasty": "唐",
        "collection_info": null
    },
    {
        "title": "早发射洪县南途中作",
        "author": "杜甫",
        "content": "将老忧贫窭，筋力岂能及。\n征途乃侵星，得使诸病入。\n鄙人寡道气，在困无独立。\n俶装逐徒旅，达曙凌险涩。\n寒日出雾迟，清江转山急。\n仆夫行不进，驽马若维絷。\n汀洲稍疏散，风景开怏悒。\n空慰所尚怀，终非曩游集。\n衰颜偶一破，胜事难屡挹。\n茫然阮籍途，更洒杨朱泣。",
        "dynasty": "唐",
        "collection_info": null
    },
    {
        "title": "通泉驿南去通泉县十五里山水作",
        "author": "杜甫",
        "content": "溪行衣自湿，亭午气始散。\n冬温蚊蚋在，人远凫鸭乱。\n登顿生曾阴，攲倾出高岸。\n驿楼衰柳侧，县郭轻烟畔。\n一川何绮丽，尽目穷壮观。\n山色远寂寞，江光夕滋漫。\n伤时媿孔父，去国同王粲。\n我生苦飘零，所历有嗟叹。",
        "dynasty": "唐",
        "collection_info": null
    },
    {
        "title": "过郭代公故宅",
        "author": "杜甫",
        "content": "豪俊初未遇，其迹或脱略。\n代公尉通泉，放意何自若。\n及夫登衮冕，直气森喷薄。\n磊落见异人，岂伊常情度。\n定策神龙后，宫中翕清廓。\n俄顷辨尊亲，指挥存顾託。\n羣公有惭色，王室无削弱。\n迥出名臣上，丹青照台阁。\n我行得遗迹，池馆皆疏凿。\n壮公临事断，顾步涕横落。\n高咏宝劒篇，神交付冥漠。",
        "dynasty": "唐",
        "collection_info": null
    },
    {
        "title": "观薛稷少保书画壁",
        "author": "杜甫",
        "content": "少保有古风，得之陕郊篇。\n惜哉功名忤，但见书画传。\n我游梓州东，遗迹涪江边。\n画藏青莲界，书入金牓悬。\n仰看垂露姿，不崩亦不骞。\n郁郁三大字，蛟龙岌相缠。\n又挥西方变，发地扶屋椽。\n惨澹壁飞动，到今色未填。\n此行迭壮观，郭薛俱才贤。\n不知百载后，谁復来通泉。",
        "dynasty": "唐",
        "collection_info": null
    },
    {
        "title": "通泉县署屋壁后薛少保画鹤",
        "author": "杜甫",
        "content": "薛公十一鹤，皆写青田真。\n画色久欲尽，苍然犹出尘。\n低昂各有意，磊落如长人。\n佳此志气远，岂惟粉墨新。\n万里不以力，羣游森会神。\n威迟白凤态，非是仓庚邻。\n高堂未倾覆，常得慰嘉宾。\n曝露墙壁外，终嗟风雨频。\n赤霄有真骨，耻饮洿池津。\n冥冥任所往，脱略谁能驯。",
        "dynasty": "唐",
        "collection_info": null
    },
    {
        "title": "陪王侍御同登东山最高顶宴姚通泉晚携酒泛江",
        "author": "杜甫",
        "content": "姚公美政谁与俦，不减昔时陈太丘。\n邑中上客有柱史，多暇日陪骢马游。\n东山高顶罗珍羞，下顾城郭销我忧。\n清江白日落欲尽，復携美人登綵舟。\n笛声愤怨哀中流，妙舞逶迤夜未休。\n灯前往往大鱼出，听曲低昂如有求。\n三更风起寒浪涌，取乐喧呼觉船重。\n满空星河光破碎，四座宾客色不动。\n请公临深莫相违，回船罢酒上马归。\n人生欢会岂有极，无使霜过霑人衣。",
        "dynasty": "唐",
        "collection_info": null
    },
    {
        "title": "春日戏题恼郝使君兄",
        "author": "杜甫",
        "content": "使君意气凌青霄，忆昨欢娱常见招。\n细马时鸣金騕褭，佳人屡出董骄饶。\n东流江水西飞燕，可惜春光不相见。\n愿携王赵两红颜，再骋肌肤如素练。\n通泉百里近梓州，请公一来开我愁。\n舞处重看花满面，尊前还有锦缠头。",
        "dynasty": "唐",
        "collection_info": null
    },
    {
        "title": "短歌行赠王郎司直",
        "author": "杜甫",
        "content": "王郎酒酣拔劒斫地歌莫哀，我能拔尔抑塞磊落之奇才。\n豫章翻风白日动，鲸鱼跋浪沧溟开。\n且脱佩劒休裴回，西得诸侯棹锦水。\n欲向何门趿珠履，仲宣楼头春色深。\n青眼高歌望吾子，眼中之人吾老矣。",
        "dynasty": "唐",
        "collection_info": null
    },
    {
        "title": "短歌行送祁录事归合州因寄苏使君",
        "author": "杜甫",
        "content": "前者途中一相见，人事经年记君面。\n后生相动何寂寥，君有长才不贫贱。\n君今起柁春江流，余亦沙边具小舟。\n幸为达书贤府主，江花未尽会江楼。",
        "dynasty": "唐",
        "collection_info": null
    },
    {
        "title": "陪章留后惠义寺饯嘉州崔都督赴州",
        "author": "杜甫",
        "content": "中军待上客，令肃事有恒。\n前驱入宝地，祖帐飘金绳。\n南陌既留欢，兹山亦深登。\n清闻树杪磬，远谒云端僧。\n回策匪新岸，所攀仍旧藤。\n耳激洞门飙，目存寒谷冰。\n出尘閟轨躅，毕景遗炎蒸。\n永愿坐长夏，将衰栖大乘。\n羁旅惜宴会，艰难怀友朋。\n劳生共几何，离恨兼相仍。",
        "dynasty": "唐",
        "collection_info": null
    },
    {
        "title": "将适吴楚留别章使君留后兼幕府诸公得柳字",
        "author": "杜甫",
        "content": "我来入蜀门，岁月亦已久。\n岂惟长儿童，自觉成老丑。\n常恐性坦率，失身为杯酒。\n近辞痛饮徒，折节万夫后。\n昔如纵壑鱼，今如丧家狗。\n既无游方恋，行止復何有。\n相逢半新故，取别随薄厚。\n不意青草湖，扁舟落吾手。\n眷眷章梓州，开筵俯高柳。\n楼前出骑马，帐下罗宾友。\n健儿簸红旗，此乐或难朽。\n日车隐昆崙，鸟雀噪户牖。\n波涛未足畏，三峡徒雷吼。\n所忧盗贼多，重见衣冠走。\n中原消息断，黄屋今安否。\n终作适荆蛮，安排用庄叟。\n随云拜东皇，挂席上南斗。\n有使即寄书，无使长回首。",
        "dynasty": "唐",
        "collection_info": null
    },
    {
        "title": "山寺",
        "author": "杜甫",
        "content": "野寺根石壁，诸龛徧崔嵬。\n前佛不復辨，百身一莓苔。\n虽有古殿存，世尊亦尘埃。\n如闻龙象泣，足令信者哀。\n使君骑紫马，捧拥从西来。\n树羽静千里，临江久裴回。\n山僧衣蓝缕，告诉栋梁摧。\n公为顾宾徒，咄嗟檀施开。\n吾知多罗树，却倚莲华台。\n诸天必欢喜，鬼物无嫌猜。\n以兹抚士卒，孰曰非周才。\n穷子失净处，高人忧祸胎。\n岁晏风破肉，荒林寒可迴。\n思量入道苦，自哂同婴孩。",
        "dynasty": "唐",
        "collection_info": null
    },
    {
        "title": "椶拂子",
        "author": "杜甫",
        "content": "椶拂且薄陋，岂知身效能。\n不堪代白羽，有足除苍蝇。\n荧荧金错刀，擢擢朱丝蝇。\n非独颜色好，亦用顾盼称。\n吾老抱疾病，家贫卧炎蒸。\n咂肤倦扑灭，赖尔甘服膺。\n物微世竞弃，义在谁肯征。\n三岁清秋至，未敢阙缄藤。",
        "dynasty": "唐",
        "collection_info": null
    },
    {
        "title": "桃竹杖引赠章留后",
        "author": "杜甫",
        "content": "江心蟠石生桃竹，苍波喷浸尺度足。\n斩根削皮如紫玉，江妃水仙惜不得。\n梓潼使君开一束，满堂宾客皆叹息。\n怜我老病赠两茎，出入爪甲铿有声。\n老夫復欲东南征，乘涛鼓枻白帝城。\n路幽必为鬼神夺，拔劒或与蛟龙争。\n重为告曰，杖兮！杖兮！尔之生也甚正直，慎勿见水踊跃学变化为龙。\n使我不得尔之扶持，灭迹于君山湖上之青峰。\n噫！风尘澒洞兮豺虎齩人，忽失双杖兮吾将曷从。",
        "dynasty": "唐",
        "collection_info": null
    },
    {
        "title": "寄题江外草堂",
        "author": "杜甫",
        "content": "我生性放诞，雅欲逃自然。\n嗜酒爱风竹，卜居必林泉。\n遭乱到蜀江，卧疴遣所便。\n诛茅初一亩，广地方连延。\n经营上元始，断手宝应年。\n敢谋土木丽，自觉面势坚。\n台亭随高下，敞豁当清川。\n虽有会心侣，数能同钓船。\n干戈未偃息，安得酣歌眠。\n蛟龙无定窟，黄鹄摩苍天。\n古来达士志，宁受外物牵。\n顾惟鲁钝姿，岂识悔吝先。\n偶携老妻去，惨澹凌风烟。\n事迹无固必，幽贞媿双全。\n尚念四小松，蔓草易拘缠。\n霜骨不甚长，永为邻里怜。",
        "dynasty": "唐",
        "collection_info": null
    },
    {
        "title": "韦讽录事宅观曹将军画马图",
        "author": "杜甫",
        "content": "国初已来画鞍马，神妙独数江都王。\n将军得名三十载，人间又见真乘黄。\n曾貌先帝照夜白，龙池十日飞霹雳。\n内府殷红马脑盌，倢伃传诏才人索。\n盌赐将军拜舞归，轻纨细绮相追飞。\n贵戚权门得笔迹，始觉屏障生光辉。\n昔日太宗拳毛騧，近时郭家师子花。\n今之新图有二马，復令识者久叹嗟。\n此皆骑战一敌万，缟素漠漠开风沙。\n其余七匹亦殊绝，迥若寒空动烟雪。\n霜蹄蹴踏长楸间，马官厮养森成列。\n可怜九马争神骏，顾视清高气深稳。\n借问苦心爱者谁，后有韦讽前支遁。\n忆昔巡幸新丰宫，翠华拂天来向东。\n腾骧磊落三万匹，皆与此图筋骨同。\n自从献宝朝河宗，无復射蛟江水中。\n君不见金粟堆前松柏裏，龙媒去尽鸟呼风。",
        "dynasty": "唐",
        "collection_info": null
    },
    {
        "title": "送韦讽上阆州录事参军",
        "author": "杜甫",
        "content": "国步犹艰难，兵革未衰息。\n万方哀嗷嗷，十载供军食。\n庶官务割剥，不暇忧反侧。\n诛求何多门，贤者贵为德。\n韦生富春秋，洞彻有清识。\n操持纪纲地，喜见朱丝直。\n当令豪夺吏，自此无颜色。\n必若救疮痍，先应去蟊贼。\n挥泪临大江，高天意悽恻。\n行行树佳政，慰我深相忆。",
        "dynasty": "唐",
        "collection_info": null
    },
    {
        "title": "丹青引赠曹将军霸",
        "author": "杜甫",
        "content": "将军魏武之子孙，于今为庶为清门。\n英雄割据虽已矣，文彩风流犹尚存。\n学书初学卫夫人，但恨无过王右军。\n丹青不知老将至，富贵于我如浮云。\n开元之中常引见，承恩数上南熏殿。\n凌烟功臣少颜色，将军下笔开生面。\n良相头上进贤冠，猛将腰间大羽箭。\n褒公鄂公毛髮动英姿飒爽来酣战。\n先帝天马玉花骢，画工如山貌不同。\n是日牵来赤墀下，迥立阊阖生长风。\n诏谓将军拂绢素，意匠惨澹经营中。\n斯须九重真龙出，一洗万古凡马空。\n玉花却在御榻上，榻上庭前屹相向。\n至尊含笑催赐金，圉人太仆皆惆怅。\n弟子韩干早入室，亦能画马穷殊相。\n干惟画肉不画骨，忍使骅骝气凋丧。\n将军画善盖有神，必逢佳士亦写真。\n即今飘泊干戈际，屡貌寻常行路人。\n途穷反遭俗眼白，世上未有如公贫。\n但看古来盛名下，终日坎壈缠其身。",
        "dynasty": "唐",
        "collection_info": null
    },
    {
        "title": "阆州东楼筵奉送十一舅往青城县得昏字",
        "author": "杜甫",
        "content": "曾城有高楼，制古丹雘存。\n迢迢百余尺，豁达开四门。\n虽有车马客，而无人世喧。\n游目俯大江，列筵慰别魂。\n是时秋冬交，节往颜色昏。\n天寒鸟兽休，霜露在草根。\n今我送舅氏，万感集清尊。\n岂伊山川间，回首盗贼繁。\n高贤意不暇，王命久崩奔。\n临风欲恸哭，声出已復吞。",
        "dynasty": "唐",
        "collection_info": null
    },
    {
        "title": "严氏溪放歌行",
        "author": "杜甫",
        "content": "天下甲马未尽销，岂免沟壑常漂漂。\n劒南岁月不可度，边头公卿仍独骄。\n费心姑息是一役，肥肉大酒徒相要。\n呜呼古人已粪土，独觉志士甘渔樵。\n况我飘转无定所，终日慽慽忍羁旅。\n秋宿霜溪素月高，喜得与子长夜语。\n东游西还力实倦，从此将身更何许。\n知子松根长茯苓，迟暮有有意来同煮。",
        "dynasty": "唐",
        "collection_info": null
    },
    {
        "title": "南池",
        "author": "杜甫",
        "content": "峥嵘巴阆间，所向尽山谷。\n安知有苍池，万顷浸坤轴。\n呀然阆城南，枕带巴江腹。\n芰荷入异县，稉稻共比屋。\n皇天不无意，美利戒止足。\n高田失西成，此物颇丰熟。\n清源多众鱼，远岸富乔木。\n独叹枫香林，春时好颜色。\n南有汉王祠，终朝走巫祝。\n歌舞散灵衣，荒哉旧风俗。\n高堂亦明王，魂魄犹正直。\n不应空陂上，缥缈亲酒食。\n淫祀自古昔，非唯一川渎。\n干戈浩茫茫，地僻伤极目。\n平生江海兴，遭乱身局促。\n驻马问渔舟，踌躇慰羁束。",
        "dynasty": "唐",
        "collection_info": null
    },
    {
        "title": "发阆中",
        "author": "杜甫",
        "content": "前有毒蛇后猛虎，溪行尽日无邨坞。\n江风萧萧云拂地，山木惨惨天欲雨。\n女病妻忧归意速，秋花锦石谁復数。\n别家三月一得书，避地何时免愁苦。",
        "dynasty": "唐",
        "collection_info": null
    },
    {
        "title": "寄韩谏议",
        "author": "杜甫",
        "content": "今我不乐思岳阳，身欲奋飞病在床。\n美人娟娟隔秋水，濯足洞庭望八荒。\n鸿飞冥冥日月白，青枫叶赤天雨霜。\n玉京羣帝集北斗，或骑骐驎翳凤皇。\n芙蓉旌旗烟雾乐，影动倒景摇潇湘。\n星宫之君醉琼浆，羽人稀少不在旁。\n似闻昨者赤松子，恐是汉代韩张良。\n昔随刘氏定长安，帷幄未改神惨伤。\n国家成败吾岂敢，色难腥腐餐风香。\n周南留滞古所惜，南极老人应寿昌。\n美人胡为隔秋水，焉得置之贡玉堂。",
        "dynasty": "唐",
        "collection_info": null
    },
    {
        "title": "忆昔二首 一",
        "author": "杜甫",
        "content": "忆昔先皇巡朔方，千乘万骑入咸阳。\n阴山骄子汗血马，长驱东胡胡走藏。\n邺城反覆不足怪，关中小儿坏纪纲，张后不乐上为忙。\n至今今上犹拨乱，劳身焦思补四方。\n我昔近侍叨奉引，出兵整肃不可当。\n为留猛士守未央，致使岐雍防西羌。\n犬戎直来坐御床，百官跣足随天王愿见北地傅介子，老儒不用尚书郎。",
        "dynasty": "唐",
        "collection_info": null
    },
    {
        "title": "忆昔二首 二",
        "author": "杜甫",
        "content": "忆昔开元全盛日，小邑犹藏万家室。\n稻米流脂粟米白，公私苍廪俱丰实。\n九州道路无豺虎，远行不劳吉日出。\n齐纨鲁缟车班班，男耕女桑不相失。\n宫中圣人奏云门，天下朋友皆胶漆。\n百余年间未灾变，叔孙礼乐萧何律。\n岂闻一绢直万钱，有田种谷今流血。\n洛阳宫殿烧焚尽，宗庙新除狐兔穴。\n伤心不忍问耆旧，復恐初从乱离说。\n小臣鲁钝无所能，朝廷记识蒙禄秩。\n周宣中兴望我皇，洒血江汉身衰疾。",
        "dynasty": "唐",
        "collection_info": null
    },
    {
        "title": "冬狩行",
        "author": "杜甫",
        "content": "君不见东川节度兵马雄，校猎亦似观成功。\n夜发猛士三千人，清晨合围步骤同。\n禽兽已毙十七八，杀声落日回苍穹。\n幕前生致九青兕，骆驼𡾋峞垂玄熊。\n东西南北百里间，髣髴蹴踏寒山空。\n有鸟名鸜鹆，力不能高飞逐走蓬。\n肉味不足登鼎俎，何为见羁虞罗中。\n春蒐冬狩侯得同，使君五马一马骢。\n况今摄行大将权，号令颇有前贤风。\n飘然时危一老翁，十年厌见旌旗红。\n喜君士卒甚整肃，为我回辔擒西戎。\n草中狐兔尽何益，天子不在咸阳宫。\n朝廷虽无幽王祸，得不哀痛尘再蒙。\n呜呼，得不哀痛尘再蒙。",
        "dynasty": "唐",
        "collection_info": null
    },
    {
        "title": "自平",
        "author": "杜甫",
        "content": "自平宫中吕太一，收珠南海千余日。\n近供生犀翡翠稀，復恐征戎干戈密。\n蛮溪豪族小动摇，世封刺史非时朝。\n蓬莱殿前诸主将，才如伏波不得骄。",
        "dynasty": "唐",
        "collection_info": null
    },
    {
        "title": "释闷",
        "author": "杜甫",
        "content": "四海十年不解兵，犬戎也復临咸京。\n失道非关出襄野，扬鞭忽是过胡城。\n豺狼塞路人断绝，烽火照夜尸纵横。\n天子亦应厌奔走，羣公固合思升平。\n但恐诛求不改辙，闻道嬖孽能全生。\n江边老翁错料事，眼暗不见风尘清。",
        "dynasty": "唐",
        "collection_info": null
    },
    {
        "title": "赠别贺兰铦",
        "author": "杜甫",
        "content": "黄雀饱野粟，羣飞动荆榛。\n今君抱何恨，寂寞向时人。\n老骥倦骧首，苍鹰愁易驯。\n高贤世未识，固合婴饥贫。\n国步初返正，干坤尚风尘。\n悲歌鬓髮白，远赴湘吴春。\n我恋岷下芋，君思千里莼。\n生离与死别，自古鼻酸辛。",
        "dynasty": "唐",
        "collection_info": null
    },
    {
        "title": "别唐十五诫因寄礼部贾侍郎",
        "author": "杜甫",
        "content": "九载一相逢，百年能几何。\n復为万里别，送子山之阿。\n白鹤久同林，潜鱼本同河。\n未知栖集期，衰老强高歌。\n歌罢两悽恻，六龙忽蹉跎。\n相视髮皓白，况难驻羲和。\n胡星坠燕地，汉将仍横戈。\n萧条四海内，人少豺虎多。\n少人慎莫投，多虎信所过。\n饥有易子食，兽犹畏虞罗。\n子负经济才，天门郁嵯峨。\n飘飖适东周，来往若崩波。\n南宫吾故人，白马金盘陀。\n雄笔映千古，见贤心靡他。\n念子善师事，岁寒守旧柯。\n为吾谢贾公，病肺卧江沱。",
        "dynasty": "唐",
        "collection_info": null
    },
    {
        "title": "阆山歌",
        "author": "杜甫",
        "content": "阆州城中灵山白，阆州城北玉台碧。\n松浮欲尽不尽云，江动将崩未崩石。\n那知根无鬼神会，已觉气与嵩华敌。\n中原格鬬且未归，应结茅斋看青壁。",
        "dynasty": "唐",
        "collection_info": null
    },
    {
        "title": "阆水歌",
        "author": "杜甫",
        "content": "嘉陵江色何所似，石黛碧玉相因依。\n正怜日破浪花出，更復春从沙际归。\n巴童荡桨攲侧过，水鸡衔鱼来去飞。\n阆中胜事可肠断，阆州城南天下稀。",
        "dynasty": "唐",
        "collection_info": null
    },
    {
        "title": "草堂",
        "author": "杜甫",
        "content": "昔我去草堂，蛮夷塞成都。\n今我归草堂，成都适无虞。\n请陈初乱时，反復乃须臾。\n大将赴朝廷，羣小起异图。\n中宵斩白马，盟歃气已麤。\n西取邛南兵，北断劒阁隅。\n布衣数十人，亦拥专城居。\n其势不两大，始闻蕃汉殊。\n西卒却倒戈，贼臣互相诛。\n焉知肘腋祸，自及枭獍徒。\n义士皆痛愤，纪纲乱相踰。\n一国实三公，万人欲为鱼。\n唱和作威福，孰肯辨无辜。\n眼前列杻械，背后吹笙竽。\n谈笑行杀戮，溅血满长衢。\n到今用钺地，风雨闻号呼。\n鬼妾与鬼马，色悲充尔娱。\n国家法令在，此又足惊吁。\n贱子且奔走，三年望东吴。\n弧矢暗江海，难为游五湖。\n不忍竟舍此，復来薙榛芜。\n入门四松在，步屧万竹疎。\n旧犬喜我归，低徊入衣裾。\n邻舍喜我归，酤酒携胡芦。\n大官喜我来，遣骑问所须。\n城郭喜我来，宾客隘邨墟。\n天下尚未宁，健儿胜腐儒。\n飘飖风尘际，何地置老夫。\n于时见疣赘，骨髓幸未枯。\n饮啄媿残生，食薇不敢余。",
        "dynasty": "唐",
        "collection_info": null
    },
    {
        "title": "四松",
        "author": "杜甫",
        "content": "四松初移时，大抵三尺强。\n别来忽三载，离立如人长。\n会看根不拔，莫计枝凋伤。\n幽色幸秀发，疎柯亦昂藏。\n所插小藩篱，本亦有堤防。\n终然掁拨损，得恡千叶黄。\n敢为故林主，黎庶犹未康。\n避贼今始归，春草满空堂。\n览物叹衰谢，及兹慰凄凉。\n清风为我起，洒面若微霜。\n足以送老姿，聊侍偃盖张。\n我生无根带，配尔亦茫茫。\n有情且赋诗，事迹可两望。\n勿矜千载后，惨澹蟠穹苍。",
        "dynasty": "唐",
        "collection_info": null
    },
    {
        "title": "水槛",
        "author": "杜甫",
        "content": "苍江多风飙，云雨昼夜飞。\n茅轩驾巨浪，焉得不低垂。\n游子久在外，门户无人持。\n高岸尚如谷，何伤浮柱攲。\n扶颠有劝诫，恐贻识者嗤。\n既殊大厦倾，可以一木支。\n临川视万里，何必阑槛为。\n人生感故物，慷慨有余悲。",
        "dynasty": "唐",
        "collection_info": null
    },
    {
        "title": "破船",
        "author": "杜甫",
        "content": "平生江海心，宿昔具扁舟。\n岂惟青溪上，日傍柴门游。\n苍皇避乱兵，缅邈怀旧丘。\n邻人亦已非，野竹独修修。\n船舷不重扣，埋没已经秋。\n仰看西飞翼，下媿东逝流。\n故者或可掘，新者亦易求。\n所悲数奔窜，白屋难久留。",
        "dynasty": "唐",
        "collection_info": null
    },
    {
        "title": "营屋",
        "author": "杜甫",
        "content": "我有阴江竹，能令朱夏寒。\n阴通积水内，高入浮云端。\n甚疑鬼物凭，不顾翦伐残。\n东偏若面势，户牖永可安。\n爱惜已六载，兹晨去千竿。\n萧萧见白日，汹汹开奔湍。\n度堂匪华丽，养拙异考槃。\n草茅虽薙葺，衰疾方少宽。\n洗然顺所适，此足代加餐。\n寂无斤斧响，庶遂憩息欢。",
        "dynasty": "唐",
        "collection_info": null
    },
    {
        "title": "除草",
        "author": "杜甫",
        "content": "草有害于人，曾何生阻修。\n其毒甚蜂虿，其多弥道周。\n清晨步前林，江色未散忧。\n芒刺在我眼，焉能待高秋。\n霜露一霑凝，蕙叶亦难留。\n荷锄先童穉，日入仍讨求。\n转致水中央，岂无双钓舟。\n顽根易滋蔓，敢使依旧丘。\n自兹藩篱旷，更觉松竹幽。\n芟夷不可阙，疾恶信如雠。",
        "dynasty": "唐",
        "collection_info": null
    },
    {
        "title": "扬旗",
        "author": "杜甫",
        "content": "江雨飒长夏，府中有余清。\n我公会宾客，肃肃有异声。\n初筵阅军装，罗列照广庭。\n庭空六马入，駊騀扬旗旌。\n回回偃飞盖，熠熠迸流星。\n来缠风飙急，去擘山岳倾。\n材归俯身尽，妙取略地平。\n虹霓就掌握，舒卷随人轻。\n三州陷犬戎，但见西岭青。\n公来练猛士，欲夺天边城。\n此堂不易升，庸蜀日已宁。\n吾徒且加餐，休适蛮与荆。",
        "dynasty": "唐",
        "collection_info": null
    },
    {
        "title": "太子张舍人遗织成褥段",
        "author": "杜甫",
        "content": "客从西北来，遗我翠织成。\n开缄风涛涌，中有掉尾鲸。\n逶迤罗水族，琐细不足名。\n客云充君褥，承君终宴荣。\n空堂魑魅走，高枕形神清。\n领客珍重意，顾我非公卿。\n留之惧不祥，施之混柴荆。\n服饰定尊卑，大哉万古程。\n今我一贱老，裋褐更无营。\n煌煌珠宫物，寝处祸所婴。\n叹息当路子，干戈尚纵横。\n掌握有权柄，衣马自肥轻。\n李鼎死岐阳，实以骄贵盈。\n来瑱赐自尽，气豪直阻兵。\n皆闻黄金多，坐见悔吝生。\n奈何田舍翁，受此厚贶情。\n锦鲸卷还客，始觉心和平。\n振我麤席尘，媿客茹藜羹。",
        "dynasty": "唐",
        "collection_info": null
    },
    {
        "title": "莫相疑行",
        "author": "杜甫",
        "content": "男儿生无所成头皓白，牙齿欲落真可惜。\n忆献三赋蓬莱宫，自怪一日声辉赫。\n集贤学士如堵墙，观我落笔中书堂。\n往时文彩动人主，此日饥寒趋路旁。\n晚将末契託年少，当面输心背面笑。\n寄谢悠悠世上儿，不争好恶莫相疑。",
        "dynasty": "唐",
        "collection_info": null
    },
    {
        "title": "别蔡十四着作",
        "author": "杜甫",
        "content": "贾生恸哭后，寥落无其人。\n安知蔡夫子，高义迈等伦。\n献书谒皇帝，志以清风尘。\n流涕洒丹极，万乘为酸辛。\n天地则创痍，朝廷当正臣。\n异才復间出，周道日惟新。\n使蜀见知己，别颜始一伸。\n主人薨城府，扶榇归咸秦。\n巴道此相逢，会我病江滨。\n忆念凤翔都，聚散俄十春。\n我衰不足道，但愿子意陈。\n稍令社稷安，自契鱼水亲。\n我虽消渴甚，敢望帝力勤。\n尚思未朽骨，復覩耕桑民。\n积水架三峡，浮龙倚长津。\n扬舲洪涛间，仗子济物身。\n鞍马下秦塞，王城通北辰。\n玄甲聚不散，兵久食恐贫。\n穷谷无粟帛，使者来相因。\n若凭南辕吏，书札到天垠。",
        "dynasty": "唐",
        "collection_info": null
    },
    {
        "title": "杜鹃",
        "author": "杜甫",
        "content": "西川有杜鹃，东川无杜鹃。\n涪万无杜鹃，云安有杜鹃。\n我昔游锦城，结庐锦水边。\n有竹一顷余，乔木上参天。\n杜鹃暮春至，哀哀叫其间。\n我见常再拜，重是古帝魂。\n生子百鸟巢，百鸟不敢嗔。\n仍为餧其子，礼若奉至尊。\n鸿雁及羔羊，有礼太古前。\n行飞与跪乳，识序如知恩。\n圣贤古法则，付与后世传。\n君看禽鸟情，犹解事杜鹃。\n今忽暮春间，值我病经年。\n身病不能拜，泪下如迸泉。",
        "dynasty": "唐",
        "collection_info": null
    },
    {
        "title": "客居",
        "author": "杜甫",
        "content": "客居所居堂，前江后山根。\n下堑万寻岸，苍涛郁飞飜。\n葱青众木梢，邪竖杂石痕。\n子规昼夜啼，壮士敛精魂。\n峡开四千里，水合数百源。\n人虎相半居，相伤终两存。\n蜀麻久不来，吴盐拥荆门。\n西南失大将，商旅自星奔。\n今又降元戎，已闻动行轩。\n舟子候利涉，亦凭节制尊。\n我在路中央，生理不得论。\n卧愁病脚废，徐步视小园。\n短畦带碧草，怅望思王孙。\n凤随其皇去，篱雀暮喧繁。\n览物想故国，十年别荒邨。\n日暮归几翼，北林空自昏。\n安得覆八溟，为君洗干坤。\n稷契易为力，犬戎何足吞。\n儒生老无成，臣子忧四番。\n箧中有旧笔，情至时復援。",
        "dynasty": "唐",
        "collection_info": null
    },
    {
        "title": "客堂",
        "author": "杜甫",
        "content": "忆昨离少城，而今异楚蜀。\n舍舟復深山，窅窕一林麓。\n栖泊云安县，消中内相毒。\n旧疾甘载来，衰年得无足。\n死为殊方鬼，头白免短促。\n老马终望云，南雁意在北。\n别家长儿女，欲起惭筋力。\n客堂序节改，具物对羁束。\n石暄蕨芽紫，渚秀芦笋绿。\n巴莺纷未稀，徼麦早向熟。\n悠悠日动江，漠漠春辞木。\n台郎选才俊，自顾亦已极。\n前辈声名人，埋没何所得。\n居然绾章绂，受性本幽独。\n平生憩息地，必种数竿竹。\n事业只浊醪，营葺但草屋。\n上公有记者，累奏资薄禄。\n主忧岂济时，身远弥旷职。\n循文庙算正，献可天衢直。\n尚想趋朝廷，毫髮裨社稷。\n形骸今若是，进退委行色。",
        "dynasty": "唐",
        "collection_info": null
    },
    {
        "title": "石研诗",
        "author": "杜甫",
        "content": "平公今诗伯，秀发吾所羡。\n奉使三峡中，长啸得石研。\n巨璞禹凿余，异壮君独见。\n其滑乃波涛，其光或雷电。\n聊坳各尽墨，多水递隐现。\n挥洒容数人，十手可对面。\n比公头上冠，贞质未为贱。\n当公赋佳句，况得终清宴。\n公含起草姿，不远明光殿。\n致于丹青地，知汝随顾眄。",
        "dynasty": "唐",
        "collection_info": null
    },
    {
        "title": "水阁朝霁奉简严云安",
        "author": "杜甫",
        "content": "东城抱春岑，江阁邻石面。\n崔嵬晨云白，朝旭射芳甸。\n雨槛卧花丛，风床展书卷。\n钩帘宿鹭起，丸药流莺啭。\n呼婢取酒壶，绩儿诵文选。\n晚交严明府，矧此数相见。",
        "dynasty": "唐",
        "collection_info": null
    },
    {
        "title": "赠郑十八贲",
        "author": "杜甫",
        "content": "温温士君子，令我怀抱尽。\n灵芝冠众芳，安得阙亲近。\n遭乱意不归，窜身迹非隐。\n细人尚姑息，吾子色愈谨。\n高怀见物理，识者安肯哂。\n卑飞欲何待，捷径应未忍。\n示我百篇文，诗家一标准。\n羇离交屈宋，牢落值颜闵。\n水路迷畏途，药饵驻修轸。\n古人日以远，青史字不泯。\n步趾咏唐虞，追随饭葵堇。\n数杯资好事，异味烦县尹。\n心虽在朝谒，力与愿矛盾。\n抱病排金门，衰容岂为敏。",
        "dynasty": "唐",
        "collection_info": null
    },
    {
        "title": "三韵三篇 一",
        "author": "杜甫",
        "content": "高马勿唾面，长鱼无损鳞。\n辱马马毛焦，困鱼鱼有神。\n君看磊落士，不肯易其身。",
        "dynasty": "唐",
        "collection_info": null
    },
    {
        "title": "三韵三篇 二",
        "author": "杜甫",
        "content": "荡荡万斛船，影若扬白虹。\n起樯必椎牛，挂席集众功。\n自非风动天，莫置大水中。",
        "dynasty": "唐",
        "collection_info": null
    },
    {
        "title": "三韵三篇 三",
        "author": "杜甫",
        "content": "烈士恶多门，小人自同调。\n名利苟可取，杀身傍权要。\n何当官曹清，尔辈堪一笑。",
        "dynasty": "唐",
        "collection_info": null
    },
    {
        "title": "青丝",
        "author": "杜甫",
        "content": "青丝白马谁家子，麤豪且逐风尘起。\n不闻汉主放妃嫔，近静潼关埽蠭蚁。\n殿前兵马破汝时，十月即为齑粉期。\n未如面缚归金阙，万一皇恩下玉墀。",
        "dynasty": "唐",
        "collection_info": null
    },
    {
        "title": "近闻",
        "author": "杜甫",
        "content": "近闻犬戎远遁逃，牧马不敢侵临洮。\n渭水逶迤白日净，陇山萧瑟秋云高。\n崆峒五原亦无事，北庭数有关中使。\n似闻赞普更求亲，舅甥和好应难弃。",
        "dynasty": "唐",
        "collection_info": null
    },
    {
        "title": "蚕谷行",
        "author": "杜甫",
        "content": "天下郡国向万城，无有一城无甲兵。\n焉得铸甲作农器，一寸荒田牛得耕。\n牛尽耕，蚕亦成。\n不劳烈士泪滂沱，男谷女丝行復歌。",
        "dynasty": "唐",
        "collection_info": null
    },
    {
        "title": "折槛行",
        "author": "杜甫",
        "content": "呜呼房魏不復见，秦王学士时难羡。\n青衿胄子困泥涂，白马将军若雷电。\n千载少似朱云人，至今折槛空嶙峋。\n娄公不语宋公语，尚忆先皇容直臣。",
        "dynasty": "唐",
        "collection_info": null
    },
    {
        "title": "引水",
        "author": "杜甫",
        "content": "月峡瞿塘云作顶，乱石峥嵘俗无井。\n云安酤水奴仆悲，鱼復移居心力省。\n白帝城西万竹蟠，接筒引水喉不干。\n人生留滞生理难，斗水何直百忧宽。",
        "dynasty": "唐",
        "collection_info": null
    },
    {
        "title": "古柏行",
        "author": "杜甫",
        "content": "孔明庙前有老柏，柯如青铜根如石。\n霜皮溜雨四十围，黛色参天二千尺。\n君臣已与时际会，树木犹为人爱惜。\n云来气接巫峡长，月出寒通雪山白。\n忆昨路绕锦亭东，先主武侯同閟宫。\n崔嵬枝干郊原古，窈窕丹青户牖空。\n落落盘踞虽得地，冥冥孤高多烈风。\n扶持自是神明力，正直原因造化功。\n大厦如倾要梁栋，万牛回首丘山重。\n不露文章世已惊，未辞剪伐谁能送。\n苦心岂免容蝼蚁，香叶终经宿鸾凤。\n志士幽人莫怨嗟，古来材大难为用。",
        "dynasty": "唐",
        "collection_info": null
    },
    {
        "title": "缚鸡行",
        "author": "杜甫",
        "content": "小奴缚鸡向市卖，鸡被缚急相喧争。\n家中厌鸡食虫蚁，不知鸡卖还遭烹。\n虫鸡与人何厚薄，吾叱奴人解其缚。\n鸡虫得失无了时，注目寒江倚山阁。",
        "dynasty": "唐",
        "collection_info": null
    },
    {
        "title": "负薪行",
        "author": "杜甫",
        "content": "夔州处女髮半华，四十五十无夫家。\n更遭丧乱嫁不售，一生抱恨堪咨嗟。\n土风坐男使女立，应当门户女出入。\n十犹八九负薪归，卖薪得钱应供给。\n至老双鬟只垂颈，野花山叶银钗并。\n筋力登危集市门，死生射利兼盐井。\n面妆首饰杂啼痕，地褊衣寒困石根。\n若道巫山女麤丑，何得此有昭君邨。",
        "dynasty": "唐",
        "collection_info": null
    },
    {
        "title": "最能行",
        "author": "杜甫",
        "content": "峡中丈夫绝轻死，少在公门多在水。\n富豪有钱驾大舸，贫穷取给行艓子。\n小儿学问止论语，大儿结束随商旅。\n攲帆侧柁入波涛，撇漩捎濆无险阻。\n朝发白帝暮江陵，顷来目击幸有征。\n瞿堂漫天虎鬚怒，归州长年行最能。\n此乡之人气量窄，误竞南风疎北客。\n若道土无英俊才，何得山有屈原宅。",
        "dynasty": "唐",
        "collection_info": null
    },
    {
        "title": "寄裴施州",
        "author": "杜甫",
        "content": "廊庙之具裴施州，宿昔一逢无此流。\n金钟大镛在东序，冰壶玉衡悬清秋。\n自从相遇感多病，三岁为客宽边愁。\n尧有四岳明至理，汉二千石真分忧。\n几度寄书白盐北，苦寒赠我青羔裘。\n霜雪回光避锦袖，龙蛇动箧蟠银钩。\n紫衣使者辞復命，再拜故人谢佳政。\n将老已失子孙忧，后来况接才华盛。",
        "dynasty": "唐",
        "collection_info": null
    },
    {
        "title": "郑典设自施州归",
        "author": "杜甫",
        "content": "吾怜荥阳秀，冒暑初有适。\n名贤慎所出，不肯妄行役。\n旅兹殊俗远，竟以屡空迫。\n南谒裴施州，气合无险僻。\n攀援悬根木，登顿入天石。\n青山自一川，城郭洗忧戚。\n听子话此邦，令我心悦怿。\n其俗则纯朴，不知有主客。\n温温诸侯门，礼亦如古昔。\n敕厨倍常羞，杯盘颇狼藉。\n时虽属丧乱，事贵赏匹敌。\n中宵惬良会，裴郑非远戚。\n羣书一万卷，博涉供务隙。\n他日辱银钩，森疎见矛戟。\n倒屣喜旋归，画地求所历。\n乃闻风土质，又重田畴闢。\n刺史似寇恂，列郡宜竞惜。\n北风吹瘴疠，羸老思散策。\n渚拂蒹葭塞，峤穿萝茑幂。\n此身仗儿仆，高兴潜有激。\n孟冬方首路，强饭取崖壁。\n叹尔疲驽骀，汗沟血不赤。\n终然备外饰，驾驭何所益。\n我有平肩舆，前途犹准的。\n翩翩入鸟道，庶脱蹉跌厄。",
        "dynasty": "唐",
        "collection_info": null
    },
    {
        "title": "柴门",
        "author": "杜甫",
        "content": "孤舟登瀼西，回首望两崖。\n东城干旱天，其气如焚柴。\n长影没窈窕，余光散唅呀。\n大江蟠嵌根，归海成一家。\n下衝割坤轴，竦壁攒镆铘。\n萧飒洒秋色，氛昏霾日车。\n峡门自此始，最窄容浮查。\n禹功翊造化，疎凿就攲斜。\n巨渠决太古，众水为长蛇。\n风烟渺吴蜀，舟楫通盐麻。\n我今远游子，飘转混泥沙。\n万物附本性，约身不愿奢。\n茅栋盖一床，清池有余花。\n浊醪与脱粟，在眼无咨嗟。\n山荒人民少，地僻日夕佳。\n贫病固其常，富贵任生涯。\n老于干戈际，宅幸蓬荜遮。\n石乱上云气，杉清延月华。\n赏妍又分外，理惬夫何夸。\n足了垂白年，敢居高士差。\n书此豁平昔，回首犹暮霞。",
        "dynasty": "唐",
        "collection_info": null
    },
    {
        "title": "贻华阳柳少府",
        "author": "杜甫",
        "content": "繫马乔木间，问人野寺门。\n柳侯披衣笑，见我颜色温。\n并坐石下堂，俛视大江奔。\n火云洗月露，绝壁上朝暾。\n自非晓相访，触热生病根。\n南方六七月，出入异中原。\n老少多暍死，汗踰水浆飜。\n俊才得之子，筋力不辞烦。\n指挥当世事，语及戎马存。\n涕泪溅我裳，悲气排帝阍。\n郁陶抱长策，义仗知者论。\n吾衰卧江汉，但媿识玙璠。\n文章一小技，于道未为尊。\n起予幸斑白，因是託子孙。\n俱客古信州，结庐依毁垣。\n相去四五里，径微山叶繁。\n时危挹佳士，况免军旅喧。\n醉从赵女舞，歌鼓秦人盆。\n子壮顾我伤，我驩兼泪痕。\n余生如过鸟，故里今空邨。",
        "dynasty": "唐",
        "collection_info": null
    },
    {
        "title": "雷",
        "author": "杜甫",
        "content": "大旱山岳燋，密云復无雨。\n南方瘴疠地，罹此农事苦。\n封内必舞雩，峡中喧击鼓。\n真龙竟寂莫，土梗空俯偻。\n吁嗟公私病，税敛缺不补。\n故老仰面啼，疮痍向谁数。\n暴尫或前闻，鞭巫非稽古。\n请先偃甲兵，处分听人主。\n万邦但各业，一物休尽取。\n水旱其数然，尧汤免亲覩。\n上天铄金石，羣盗乱豺虎。\n二者存一端，愆阳不犹愈。\n昨宵殷其雷，风过齐万弩。\n復吹霾翳散，虚觉神灵聚。\n气暍肠胃融，汗滋衣裳污。\n吾衰尤拙计，失望筑场圃。",
        "dynasty": "唐",
        "collection_info": null
    },
    {
        "title": "火",
        "author": "杜甫",
        "content": "楚山经月火，大旱则斯举。\n旧俗烧蛟龙，惊惶致雷雨。\n爆嵌魑魅泣，崩冻岚阴昈。\n罗落沸百泓，根源皆万古。\n青林一灰烬，云气无处所。\n入夜殊赫然，新秋照牛女。\n风吹巨燄作，河棹腾烟柱。\n势欲焚昆崙，光弥焮洲渚。\n腥至焦长蛇，声吼缠猛虎。\n神物已高飞，不见石与土。\n尔宁要谤讟，凭此近荧侮。\n薄关长吏忧，甚昧至精主。\n远迁谁扑灭，将恐及环堵。\n流汗卧江亭，更深气如缕。",
        "dynasty": "唐",
        "collection_info": null
    },
    {
        "title": "七月三日亭午已后较热退晚加小凉稳睡有诗因论壮年乐事戏呈元二十一曹长",
        "author": "杜甫",
        "content": "今兹商用事，余热亦已末。\n衰年旅炎方，生意从此活。\n亭午减汗流，北邻耐人聒。\n晚风爽乌匼，筋力苏摧折。\n闭目踰十旬，大江不止渴。\n退藏恨雨师，健步闻旱魃。\n园蔬抱金玉，无以供采掇。\n密云虽聚散，徂暑终衰歇。\n前圣眘焚巫，武王亲救暍。\n阴阳相主客，时序递回斡。\n洒落唯清秋，昏霾一空阔。\n萧萧紫塞雁，南向欲行列。\n歘思红颜日，霜露冻阶闼。\n胡马挟雕弓，鸣弦不虚发。\n长鈚逐狡兔，突羽当满月。\n惆怅白头吟，萧条游侠窟。\n临轩望山阁，缥缈安可越。\n高人炼丹砂，未念将朽骨。\n少壮迹颇疎，欢乐曾倏忽。\n杖藜风尘际，老丑难翦拂。\n吾子得神仙，本是池中物。\n贱夫美一睡，烦促婴词笔。",
        "dynasty": "唐",
        "collection_info": null
    },
    {
        "title": "牵牛织女",
        "author": "杜甫",
        "content": "牵牛出河西，织女处其东。\n万古永相望，七夕谁见同。\n神光意难候，此事终蒙胧。\n飒然精灵合，何必秋遂通。\n亭亭新妆立，龙驾具曾空。\n世人亦为尔，祈请走儿童。\n称家随丰俭，白屋达公宫。\n膳夫翊堂殿，鸣玉凄房栊。\n曝衣徧天下，曳月扬微风。\n蛛丝小人态，曲缀瓜果中。\n初筵裛重露，日出甘所终。\n嗟汝未嫁女，秉心郁忡忡。\n防身动如律，竭力机杼中。\n虽无姑舅事，敢昧织作功。\n明明君臣契，咫尺或未容。\n义无弃礼法，恩始夫妇恭。\n小大有佳期，戒之在至公。\n方圆苟龃龉，丈夫多英雄。",
        "dynasty": "唐",
        "collection_info": null
    },
    {
        "title": "毒热寄简崔评事十六弟",
        "author": "杜甫",
        "content": "大暑运金气，荆扬不知秋。\n林下有塌翼，水中无行舟。\n千室但埽地，闭关人事休。\n老夫转不乐，旅次兼百忧。\n蝮蛇暮偃蹇，空床难暗投。\n炎宵恶明烛，况乃怀旧丘。\n开襟仰内弟，执热露白头。\n束带负芒刺，接居成阻修。\n何当清霜飞，会子临江楼。\n载闻大易义，讽兴诗家流。\n蕴藉异时辈，检身非苟求。\n皇皇使臣体，信是德业优。\n楚材择杞梓，汉苑归骅骝。\n短章达我心，理为识者筹。",
        "dynasty": "唐",
        "collection_info": null
    },
    {
        "title": "殿中杨监见示张旭草书图",
        "author": "杜甫",
        "content": "斯人已云亡，草圣秘难得。\n及兹烦见示，满目一凄恻。\n悲风生微绡，万里起古色。\n锵锵鸣玉动，落落羣松直。\n连山蟠其间，溟涨与笔力。\n有练实先书，临池真尽墨。\n俊拔为之主，暮年思转极。\n未知张王后，谁并百代则。\n呜呼东吴精，逸气感清识。\n杨公拂箧笥，舒卷忘寝食。\n念昔挥毫端，不独观酒德。",
        "dynasty": "唐",
        "collection_info": null
    },
    {
        "title": "杨监又出画鹰十二扇",
        "author": "杜甫",
        "content": "近时冯绍正，能画鸷鸟样。\n明公出此图，无乃传其状。\n殊姿各独立，清绝心有向。\n疾禁千里马，气敌万人将。\n忆昔骊山宫，冬移含元仗。\n天寒大羽猎，此物神俱王。\n当时无凡材，百中皆用壮。\n粉墨形似间，识者一惆怅。\n干戈少暇日，真骨老崖嶂。\n为君除狡兔，会是飜鞴上。",
        "dynasty": "唐",
        "collection_info": null
    },
    {
        "title": "送殿中杨监赴蜀见相公",
        "author": "杜甫",
        "content": "去水绝还波，洩云无定姿。\n人生在世间，聚散亦暂时。\n离别重相逢，偶然岂定期。\n送子清秋暮，风物长年悲。\n豪俊贵勋业，邦家频出师。\n相公镇梁益，军事无孑遗。\n解榻再见今，用才復择谁。\n况子已高位，为郡得固辞。\n难拒供给费，慎哀渔夺私。\n干戈未甚息，纪纲正所持。\n泛舟巨石横，登陆草露滋。\n山门日易久，当念居者思。",
        "dynasty": "唐",
        "collection_info": null
    },
    {
        "title": "赠李十五丈别",
        "author": "杜甫",
        "content": "峡人鸟兽居，其室附层颠。\n下临不测江，中有万里船。\n多病纷倚薄，少留改岁年。\n绝域谁慰怀，开颜喜名贤。\n孤陋忝末亲，等级敢比肩。\n人生意颇合，相与襟袂连。\n一日两遣仆，三日一共筵。\n扬论展寸心，壮笔过飞泉。\n玄成美价存，子山旧业传。\n不闻八尺躯，常受众目怜。\n且为辛苦行，盖被生事牵。\n北回白帝棹，南入黔阳天。\n汧公制方隅，迥出诸侯先。\n封内如太古，时危独萧然。\n清高金茎露，正直朱丝弦。\n昔在尧四岳，今之黄颍川。\n于迈恨不同，所思无由宣。\n山深水增波，解榻秋露悬。\n客游虽云久，主要月再圆。\n晨集风渚亭，醉操云峤篇。\n丈夫贵知己，欢罢念归旋。",
        "dynasty": "唐",
        "collection_info": null
    },
    {
        "title": "西阁曝日",
        "author": "杜甫",
        "content": "凛冽倦玄冬，负暄嗜飞阁。\n羲和流德泽，颛顼媿倚薄。\n毛髮具自和，肌肤潜沃若。\n太阳信深仁，衰气歘有託。\n攲倾烦注眼，容易收病脚。\n流离木杪猨，翩跹山颠鹤。\n用知苦聚散，哀乐日已作。\n即事会赋诗，人生忽如昨。\n古来遭丧乱，贤圣尽萧索。\n胡为将暮年，忧世心力弱。",
        "dynasty": "唐",
        "collection_info": null
    },
    {
        "title": "课伐木",
        "author": "杜甫",
        "content": "长夏无所为，客居课奴仆。\n清晨饭其腹，持斧入白谷。\n青冥曾巅后，十里斩阴木。\n人肩四根已，亭午下山麓。\n尚闻丁丁声，功课日各足。\n苍皮成委积，素节相照烛。\n藉汝跨小篱，当仗苦虚竹。\n空荒咆熊罴，乳兽待人肉。\n不示知禁情，岂惟干戈哭。\n城中贤府主，处贵如白屋。\n萧萧理体净，蠭虿不敢毒。\n虎穴连里闾，堤防旧风俗。\n泊舟沧江岸，久客慎所触。\n舍西崖峤壮，雷雨蔚含蓄。\n墙宇资屡修，衰年怯幽独。\n尔曹轻执热，为我忍烦促。\n秋光近青岑，季月当泛菊。\n报之以微寒，共给酒一斛。",
        "dynasty": "唐",
        "collection_info": null
    },
    {
        "title": "园人送瓜",
        "author": "杜甫",
        "content": "江间虽炎瘴，瓜熟亦不早。\n柏公镇夔国，滞务兹一埽。\n食新先战士，共少及溪老。\n倾筐蒲鸽青，满眼颜色好。\n竹竿接嵌窦，引注来鸟道。\n沈浮乱水玉，爱惜如芝草。\n落刃嚼冰霜，开怀慰枯槁。\n许以秋蔕除，仍看小童抱。\n东陵迹芜绝，楚汉休征讨。\n园人非故侯，种此何草草。",
        "dynasty": "唐",
        "collection_info": null
    },
    {
        "title": "信行远修水筒",
        "author": "杜甫",
        "content": "汝性不茹荤，清静仆夫内。\n秉心识本源，于事少滞碍。\n云端水筒坼，林表山石碎。\n触热藉子修，通流与厨会。\n往来四十里，荒险崖谷大。\n日熏惊未餐，貌赤媿相对。\n浮瓜供老病，裂饼尝所爱。\n于斯荅恭谨，足以殊殿最。\n讵要方士符，何假将军盖。\n行诸直如笔，用意崎岖外。",
        "dynasty": "唐",
        "collection_info": null
    },
    {
        "title": "槐叶冷淘",
        "author": "杜甫",
        "content": "青青高槐叶，采掇付中厨。\n新面来近市，汁滓宛相俱。\n入鼎资过熟，加餐愁欲无。\n碧鲜俱照箸，香饭兼苞芦。\n经齿冷于雪，劝人投此珠。\n愿随金騕褭，走置锦屠苏。\n路远思恐泥，兴深终不渝。\n献芹则小小，荐藻明区区。\n万里露寒殿，开冰清玉壶。\n君王纳凉晚，此味亦时须。",
        "dynasty": "唐",
        "collection_info": null
    },
    {
        "title": "行官张望补稻畦水归",
        "author": "杜甫",
        "content": "东屯大江北，百顷平若案。\n六月青稻多，千畦碧泉乱。\n插秧适云已，引溜加溉灌。\n更仆往方塘，决渠当断岸。\n公私各地着，浸润无天旱。\n主守问家臣，分明见溪伴。\n芊芊炯翠羽，剡剡生银汉。\n欧鸟镜裏来，关山云边看。\n秋菰成黑米，精凿传白粲。\n玉粒足晨炊，红鲜任霞散。\n终然添旅食，作苦期壮观。\n遗穗及众多，我仓戒滋蔓。",
        "dynasty": "唐",
        "collection_info": null
    },
    {
        "title": "催宗文树鸡栅",
        "author": "杜甫",
        "content": "吾衰怯行迈，旅次展崩迫。\n愈风传乌鸡，秋卵方漫吃。\n自春生成者，随母向百翮。\n驱趁制不禁，喧呼山腰宅。\n课奴杀青竹，终日憎赤帻。\n蹋藉盘案飜，塞蹊使之隔。\n墙东有隙地，可以树高栅。\n避热时来归，问儿所为迹。\n织笼曹其内，令入不得掷。\n稀间可突过，觜爪还污席。\n我宽蝼蚁遭，彼免狐貉厄。\n应宜各长幼，自此均勍敌。\n笼栅念有修，近身见损益。\n明明领处分，一一当剖析。\n不昧风雨晨，乱离减忧慽。\n其流则凡鸟，其气心匪石。\n倚赖穷岁晏，拨烦去冰释。\n未似尸乡翁，拘留盖阡陌。",
        "dynasty": "唐",
        "collection_info": null
    },
    {
        "title": "园官送茶",
        "author": "杜甫",
        "content": "清晨蒙菜把，常荷地主恩。\n守者愆实数，略有其名存。\n苦苣刺如针，马齿叶亦繁。\n青青嘉蔬色，埋没在中园。\n园吏未足怪，世事固堪论。\n呜呼战伐久，荆棘暗长原。\n乃知苦苣辈，倾夺蕙草根。\n小人塞道路，为态何喧喧。\n又如马齿盛，气拥葵荏昏。\n点染不易虞，丝麻杂罗纨。\n一经器物内，永挂麤刺痕。\n志士采紫芝，放歌避戎轩。\n畦丁负笼至，感动百虑端。",
        "dynasty": "唐",
        "collection_info": null
    },
    {
        "title": "上后园山脚",
        "author": "杜甫",
        "content": "朱夏热所婴，清旭步北林。\n小园背高冈，挽葛上崎崟。\n旷望延驻目，飘飖散疎襟。\n潜鳞恨水壮，去翼依云深。\n勿谓地无疆，劣于山有阴。\n石榞徧天下，水陆兼浮沈。\n自我登陇首，十年经碧岑。\n劒门来巫峡，薄倚浩至今。\n故园暗戎马，骨肉失追寻。\n时危无消息，老去多归心。\n志士惜白日，久客藉黄金。\n敢为苏门啸，庶作梁父吟。",
        "dynasty": "唐",
        "collection_info": null
    },
    {
        "title": "驱竖子摘苍耳",
        "author": "杜甫",
        "content": "江上秋已分，林中瘴犹剧。\n畦丁告劳苦，无以供日夕。\n蓬莠独不焦，野蔬暗泉石。\n卷耳况疗风，童儿且时摘。\n侵星驱之去，烂熳任远适。\n放筐亭午际，洗剥相蒙幂。\n登床半生熟，下箸还小益。\n加点瓜薤间，依稀橘奴迹。\n乱世诛求急，黎民糠籺窄。\n饱食復何心，荒哉膏粱客。\n富家厨肉臭，战地骸骨白。\n寄语恶少年，黄金且休掷。",
        "dynasty": "唐",
        "collection_info": null
    },
    {
        "title": "秋行官张请督促东渚耗稻向毕清晨遣女奴阿稽竖子阿段往问",
        "author": "杜甫",
        "content": "东渚雨今足，伫闻稉稻香。\n上天无偏颇，蒲稗各自长。\n人情见非类，田家戒其荒。\n功夫竞搰搰，除草置岸旁。\n谷者命之本，客居安可忘。\n青春具所务，勤垦免乱常。\n吴牛力容易，并驱动莫当。\n丰苗亦已穊，云水照方塘。\n有生固蔓延，静一资堤防。\n督领不无人，提携颇在纲。\n荆扬风土暖，肃肃候微霜。\n尚恐主守疎，用心未甚臧。\n清朝遣婢仆，寄语踰崇冈。\n西成聚必散，不独陵我仓。\n岂要仁里誉，感此乱世忙。\n北风吹蒹葭，蟋蟀近中堂。\n荏苒百工休，郁纡迟暮伤。",
        "dynasty": "唐",
        "collection_info": null
    },
    {
        "title": "阻雨不得归瀼西甘林",
        "author": "杜甫",
        "content": "三伏适已过，骄阳化为霖。\n欲归瀼西宅，阻此江浦深。\n坏舟百版坼，峻岸復万寻。\n篙工初一弃，恐泥劳寸心。\n伫立东城隅，怅望高飞禽。\n草堂乱悬圃，不隔昆崙岑。\n昏浑衣裳外，旷绝同层阴。\n园甘长成时，三寸如黄金。\n诸侯旧上计，厥贡倾千林。\n邦人不足重，所迫豪吏侵。\n客居暂封殖，日夜偶瑶琴。\n虚徐五株态，侧塞烦胸襟。\n焉得辍两足，杖藜出岖嵚。\n条流数翠实，偃息归碧浔。\n拂拭乌皮几，喜闻樵牧音。\n令儿快搔背，脱我头上簪。",
        "dynasty": "唐",
        "collection_info": null
    },
    {
        "title": "雨",
        "author": "杜甫",
        "content": "峡云行清晓，烟雾相裴回。\n风吹苍江树，雨洒石壁来。\n凄凄生余寒，殷殷兼出雷。\n白谷变气候，朱炎安在哉？\n高鸟湿不下，居人门未开。\n楚宫久已灭，幽佩为谁哀。\n侍臣书王梦，赋有冠古才。\n冥冥翠龙驾，多自巫山台。",
        "dynasty": "唐",
        "collection_info": null
    },
    {
        "title": "雨二首 一",
        "author": "杜甫",
        "content": "青山澹无姿，白露谁能数。\n片片水上云，萧萧沙中雨。\n殊俗状巢居，曾台俯风渚。\n佳客适万里，沈思情延伫。\n挂帆远色外，惊浪满吴楚。\n久阴蛟螭出，寇盗復几许。",
        "dynasty": "唐",
        "collection_info": null
    },
    {
        "title": "雨二首 二",
        "author": "杜甫",
        "content": "空山中宵阴，微冷先枕席。\n迴风起清曙，万象萋已碧。\n落落出岫云，浑浑倚天石。\n日假何道行，雨含长江白。\n连樯荆州船，有士荷矛戟。\n南防草镇惨，霑湿赴远役。\n羣盗下辟山，总戎备强敌。\n水深云光廓，鸣橹各有适。\n渔艇息悠悠，夷歌负樵客。\n留滞一老翁，书时记朝夕。",
        "dynasty": "唐",
        "collection_info": null
    },
    {
        "title": "晚登瀼上堂",
        "author": "杜甫",
        "content": "故跻瀼岸高，颇免崖石拥。\n开襟野堂豁，繫马林花动。\n雉堞粉如云，山田麦无壠。\n春气晚更生，江流静犹涌。\n四序婴我怀，羣盗久相踵。\n黎民困逆节，天子渴垂拱。\n所思注东北，深峡转修耸。\n衰老自成病，郎官未为冗。\n凄其望吕葛，不復梦周孔。\n济世数嚮时，斯人各枯冢。\n楚星南天黑，蜀月西雾重。\n安得随鸟翎，迫此惧将恐。",
        "dynasty": "唐",
        "collection_info": null
    },
    {
        "title": "又上后园山脚",
        "author": "杜甫",
        "content": "昔我游山东，忆戏东岳阳。\n穷秋立日观，矫首望八荒。\n朱崖着毫髮，碧海吹衣裳。\n蓐收困用事，玄冥蔚强梁。\n逝水自朝宗，镇名各其方。\n平原独顦顇，农力废耕桑。\n非关风露凋，曾是戍役伤。\n于时国用富，足以守边疆。\n朝廷任猛将，远夺戎虏场。\n到今事反覆，故老泪万行。\n龟蒙不復见，况乃怀旧乡。\n肺萎属久战，骨出热中肠。\n忧来杖匣劒，更上林北冈。\n瘴毒猨鸟落，峡干南日黄。\n秋风亦已起，江汉始如汤。\n登高欲有往，荡析川无梁。\n哀彼远征人，去家死路旁。\n不及祖父茔，纍纍冢相当。",
        "dynasty": "唐",
        "collection_info": null
    },
    {
        "title": "雨",
        "author": "杜甫",
        "content": "山雨不作埿，江云薄为雾。\n晴飞半岭鹤，风乱平沙树。\n明灭洲景微，隐见岩姿露。\n拘闷出门游，旷绝经目趣。\n消中日伏枕，卧久尘及屦。\n岂无平肩舆，莫辨望乡路。\n兵戈浩未息，蛇虺反相顾。\n悠悠边月破，郁郁流年度。\n针灸阻朋曹，糠籺对童孺。\n一命须屈色，新知渐成故。\n穷荒益自卑，飘泊欲谁诉。\n虺羸愁应接，俄顷恐违迕。\n浮俗何万端，幽人有独步。\n庞公竟独往，尚子终罕遇。\n宿留洞庭秋，天寒潇湘素。\n杖策可入舟，送此齿髮暮。",
        "dynasty": "唐",
        "collection_info": null
    },
    {
        "title": "甘林",
        "author": "杜甫",
        "content": "舍舟越西冈，入林解我衣。\n青刍适马性，好鸟知人归。\n晨光映远岫，夕露见日晞。\n迟暮少寝食，清旷喜荆扉。\n经过倦俗态，在野无所违。\n试问甘藜藿，未肯羡轻肥。\n喧静不同科，出处各天机。\n勿矜朱门是，陋此白屋非。\n明朝步邻里，长老可以依。\n时危赋敛数，脱粟为尔挥。\n相携行荳田，秋花霭菲菲。\n子实不得吃，货市送王畿。\n尽添军旅用，迫此公家威。\n主人长跪问，戎马何时稀。\n我衰易悲伤，屈指数贼围。\n劝其死王命，慎莫远奋飞。",
        "dynasty": "唐",
        "collection_info": null
    },
    {
        "title": "雨",
        "author": "杜甫",
        "content": "行云递崇高，飞雨霭而至。\n潺潺石间溜，汩汩松上驶。\n亢阳乘秋热，百谷皆已弃。\n皇天德泽降，焦卷有生意。\n前雨伤卒暴，今雨喜容易。\n不可无雷霆，间作鼓增气。\n佳声达中宵，所望时一致。\n清霜九月天，髣髴见滞穗。\n郊扉及我私，我圃日苍翠。\n恨无抱瓮力，庶减临江费。",
        "dynasty": "唐",
        "collection_info": null
    },
    {
        "title": "种莴苣",
        "author": "杜甫",
        "content": "阴阳一错乱，骄蹇不復理。\n枯旱于其中，炎方惨如毁。\n植物半蹉跎，嘉生将已矣。\n云雷歘奔命，师伯集所使。\n指麾赤白日，澒洞青光起。\n雨声先已风，散足尽西靡。\n山泉落沧江，霹雳犹在耳。\n终朝纡飒沓，信宿罢潇洒。\n堂下可以畦，呼童对经始。\n苣兮蔬之常，随事蓺其子。\n破块数席间，荷锄功易止。\n两旬不甲坼，空惜埋泥滓。\n野苋迷汝来，宗生实于此。\n此辈岂无秋，亦蒙寒露委。\n飜然出地速，滋蔓户庭毁。\n因知邪干正，掩抑至没齿。\n贤良虽得禄，守道不封己。\n拥寒败芝兰，众多盛荆杞。\n中园陷萧艾，老圃永为耻。\n登于白玉盘，藉以如霞绮。\n苋也无所施，胡颜入筐篚。",
        "dynasty": "唐",
        "collection_info": null
    },
    {
        "title": "暇日小园散病将种秋菜督勒耕牛兼书触目",
        "author": "杜甫",
        "content": "不爱入州府，畏人嫌我真。\n及乎归茅宇，旁舍未曾嗔。\n老病忌拘束，应接丧精神。\n江邨意自放，林木心所欣。\n秋耕属地湿，山雨近甚匀。\n冬菁饭之半，牛力晚来新。\n深耕种数亩，未甚后四邻。\n嘉蔬既不一，名数颇具陈。\n荆巫非苦寒，采撷接青春。\n飞来两白鹤，暮啄泥中芹。\n雄者左翮垂，损伤已露筋。\n一步再流血，尚经矰缴勤。\n三步六号叫，志屈悲哀频。\n鸾皇不相待，侧颈诉高旻。\n杖藜俯沙渚，为汝鼻酸辛。",
        "dynasty": "唐",
        "collection_info": null
    },
    {
        "title": "八哀诗 赠司空王公思礼",
        "author": "杜甫",
        "content": "司空出东夷，童稚刷劲翮。\n追随燕蓟儿，颖锐物不隔。\n服事哥舒翰，意无流沙碛。\n未甚拔行间，犬戎大充斥。\n短小精悍姿，屹然强寇敌。\n贯穿百万众，出入由咫尺。\n马鞍悬将首，甲外控鸣镝。\n洗劒青海水，刻铭天山石。\n九曲非外蕃，其王转深壁。\n飞兔不近驾，鸷鸟资远击。\n晓达兵家流，饱闻春秋癖。\n胷襟日沈静，肃肃自有适。\n潼关初溃散，万乘犹辟易。\n偏裨无所施，元帅见手格。\n太子入朔方，至尊狩梁益。\n胡马缠伊洛，中原气甚逆。\n肃宗登宝位，塞望势敦迫。\n公时徒步至，请罪将厚责。\n际会清河公，间道传玉册天王拜跪毕，谠议果冰释。\n翠华卷飞雪，熊虎亘阡陌。\n屯兵凤皇山，帐殿泾渭闢。\n金成贼咽喉诏镇雄所搤。\n禁暴清无双，爽气春淅沥。\n巷有从公歌，野多青青麦。\n及夫哭庙后，復领太原役恐惧禄位高，怅望王土窄。\n不得见清时，呜呼就窀穸。\n永繫五湖舟，悲甚田横客。\n千秋汾晋间，事与云水白。\n昔观文苑传，岂述廉蔺绩。\n嗟嗟邓大夫，士卒终倒戟。",
        "dynasty": "唐",
        "collection_info": null
    },
    {
        "title": "八哀诗 故司徒李公光弼",
        "author": "杜甫",
        "content": "司徒天宝末，北收晋阳甲。\n胡骑攻吾城，愁寂意不惬。\n人安若泰山，蓟北断右胁。\n朔方气乃苏，黎首见帝业。\n二宫泣西郊，九庙起颓压。\n未散河阳卒，思明僞臣妾。\n復自碣石来，火焚干坤猎。\n高视笑禄山，公又大献捷。\n异王册崇勋，小敌信所怯。\n拥兵镇河汴，千里初妥帖。\n青蝇纷营营，风雨秋一叶。\n内省未入朝死泪终映睫。\n大屋去高栋，长城埽遗堞。\n平生白羽扇，零落蛟龙匣。\n雅望与英姿，恻怆槐里接。\n三军晦光彩，烈士痛稠迭。\n直笔在史臣，将来洗箱箧。\n吾思哭孤冢，南纪阻归楫。\n扶颠永萧条，未济失利涉。\n疲{艹/尔}竟何人，洒涕巴东峡。",
        "dynasty": "唐",
        "collection_info": null
    },
    {
        "title": "八哀诗 赠左仆射郑国公严公武",
        "author": "杜甫",
        "content": "郑公瑚琏器，华岳金天晶。\n昔在童子日，已闻老成名。\n嶷然大贤后，復见秀骨清。\n开口取将相，小心事友生。\n阅书百纸尽，落笔四座惊。\n历识匪父任，嫉邪常力争。\n汉议尚整肃，胡骑忽纵横。\n飞传自河陇，逢人问公卿。\n不知万乘出，雪涕风悲鸣。\n受词劒阁道，谒帝萧关城。\n寂寞云台仗，飘飖沙塞旌。\n江山少使者，笳鼓凝皇情。\n壮士血相视，忠臣气不平。\n密论贞观体，挥发岐阳征。\n感激动四极，联翩收二京。\n西郊牛酒再，原庙丹青明。\n匡汲俄宠辱，卫霍竟哀荣。\n四登会府地，三掌华阳兵。\n京兆空柳色，尚书无履声。\n羣乌自朝夕，白马休横行。\n诸葛蜀人爱，文翁儒化成。\n公来雪山重，公去雪山轻。\n记室得何逊，韬钤延子荆。\n四郊失壁垒，虚馆开逢迎。\n堂上指图画，军中吹玉笙。\n岂无成都酒，忧国只细倾。\n时观锦水钓，问俗终相幷。\n意待犬戎灭，人藏红粟盈。\n以兹报主愿，庶或裨世程。\n炯炯一心在，沈沈二竖婴。\n颜回竟短折，贾谊徒忠贞。\n飞旐出江汉，孤舟轻荆衡。\n虚无马融笛，怅望龙骧茔。\n空余老宾客，身上媿簪缨。",
        "dynasty": "唐",
        "collection_info": null
    },
    {
        "title": "八哀诗 赠太子师汝阳郡王琎",
        "author": "杜甫",
        "content": "汝阳让帝子，眉宇真天人。\n虬鬚似太宗，色映塞外春。\n往者开元中，主恩视遇频。\n出入独非时，礼异见羣臣。\n爱其谨洁极，倍此骨肉亲。\n从容听朝后，或在风雪晨。\n忽思格猛兽，苑囿腾清尘。\n羽旗动若一，万马肃駪駪。\n诏王来射雁，拜命已挺身。\n箭出飞鞚内，上又回翠麟。\n飜然紫塞翮，下拂明月轮。\n胡人虽获多，天笑不为新。\n王每中一物，手自与金银。\n袖中谏猎书，扣马久上陈。\n竟无衔橛虞，圣聪矧多仁。\n官免供给费，水有在藻鳞。\n匪唯帝老大，皆是王忠勤。\n晚年务置醴，门引申白宾。\n道大容无能，永怀侍芳茵。\n好学尚贞烈，义形必霑巾。\n挥翰绮绣扬，篇什若有神。\n川广不可泝，墓久狐兔邻。\n宛彼汉中郡，文雅见天伦。\n何以开我悲，泛舟俱远津。\n温温昔风味，少壮已书绅。\n旧游易磨灭，衰谢增酸辛。",
        "dynasty": "唐",
        "collection_info": null
    },
    {
        "title": "八哀诗 赠秘书监江夏李公邕",
        "author": "杜甫",
        "content": "长啸宇宙间，高才日陵替。\n古人不可见，前辈復谁继。\n忆昔李公存，词林有根柢。\n声华当健笔，洒落富清制。\n风流散金石，追琢山岳锐。\n情穷造化理，学贯天人际。\n干谒走其门，碑版照四裔。\n各满深望还，森然起凡例。\n萧萧白杨路，洞彻宝珠惠。\n龙宫墖庙涌，浩劫浮云卫。\n宗儒俎豆事，故吏去思计。\n眄睐已皆虚，跋涉曾不泥。\n向来映当时，岂独劝后世。\n丰屋珊瑚钩，骐驎织成罽。\n紫骝随劒几，义取无虚岁。\n分宅脱骖间，感激怀未济。\n众归赒给美，摆落多藏秽。\n独步四十年，风听九皋唳。\n呜呼江夏姿，竟掩宣尼袂。\n往者武后朝，引用多宠嬖。\n否臧太常议，面折二张势。\n衰俗凛生风，排荡秋旻霁。\n忠贞负冤恨，宫阙深旒缀。\n放逐早联翩，低垂困炎厉。\n日斜鵩鸟入，魂断苍梧帝。\n荣枯走不暇，星驾无安税。\n几分汉廷竹，夙拥文侯[篲]。\n终悲洛阳狱，事近小臣敝。\n祸阶初负谤，易力何深哜。\n伊昔临淄亭，酒酣託末契。\n重敍东都别，朝阴改轩砌。\n论文到崔苏，指尽流水逝。\n近伏盈川雄，未甘特进丽。\n是非张相国，相扼一危脆。\n争名古岂然，键捷歘不闭。\n例及吾家诗，旷怀埽氛翳。\n慷慨嗣真作，咨嗟玉山桂。\n钟律俨高悬，鲲鲸喷迢遰。\n坡陀青州血，芜没汶阳瘗。\n哀赠竟萧条，恩波延揭厉。\n子孙存如綫，旧客舟凝滞。\n君臣尚论兵，将帅接燕蓟。\n郎吟六公篇，忧来豁蒙蔽。",
        "dynasty": "唐",
        "collection_info": null
    },
    {
        "title": "八哀诗 故秘书少监武功苏公源明",
        "author": "杜甫",
        "content": "武功少也孤，徒步客徐衮。\n读书东岳中，十载考坟典。\n时下莱芜郭，忍饥浮云巘。\n负米晚为身，每食脸必泫。\n夜字照爇薪，垢衣生碧藓。\n庶以勤苦志，报兹劬劳显。\n学蔚醇儒姿，文包旧史善。\n洒落辞幽人，归来潜京辇。\n射君东堂策，宗匠集精选。\n制可题未干，乙科已大阐。\n文章日自负，吏禄亦累践。\n晨趋阊阖内，足蹋宿昔趼。\n一麾出守还，黄屋朔风卷。\n不暇陪八骏，虏庭悲所遣。\n平生满尊酒，断此朋知展。\n忧愤病二秋，有恨石可转。\n肃宗復社稷，得无逆顺辨。\n范晔顾其儿，李斯忆黄犬。\n秘书茂松意，溟涨本末浅。\n青荧芙蓉劒，犀兕岂独剸。\n反为后辈亵，予实苦怀缅。\n煌煌斋房芝，事绝万手搴。\n垂之俟来者，正始征劝勉。\n不要悬黄金，胡为投乳贙。\n结交三十载，吾与谁游衍。\n荥阳復冥莫，罪罟已横罥。\n呜呼子逝日，始泰则终蹇。\n长安米万钱，凋丧尽余喘。\n战伐何当解，归帆阻清沔。\n尚缠漳水疾，永负蒿里饯。",
        "dynasty": "唐",
        "collection_info": null
    },
    {
        "title": "八哀诗 故着作郎贬台州司户荥阳郑公虔",
        "author": "杜甫",
        "content": "鶢鶋至鲁门，不识钟鼓飨。\n孔翠望赤霄，愁思雕笼养。\n荥阳冠众儒，早闻名公赏。\n地崇士大夫，况乃气精爽。\n天然生知姿，学立游夏上。\n神农极阙漏，黄石媿师长。\n药纂西极名，兵流指诸掌。\n贯穿无遗恨，荟蕞何技痒。\n圭臬星经奥，虫篆丹青广。\n子云窥未徧，方朔谐太枉。\n神翰顾不一，体变钟兼两。\n文传天下口，大字犹在牓。\n昔献书画图，新诗亦俱往。\n沧洲动玉陛，宣鹤误一响。\n三绝自御题，四方尤所仰。\n嗜酒益疎放，弹琴视天壤。\n形骸实土木，亲近唯几杖。\n未曾寄官曹，突兀倚书幌。\n晚就芸香阁，胡尘昏坱莽。\n反覆归圣朝，点染无涤荡。\n老蒙台州掾，泛泛淛江桨。\n覆穿四明雪，饥拾楢溪橡。\n空闻紫芝歌，不见杏坛丈。\n天长眺东南，秋色余魍魉。\n别离惨至今，斑白徒怀曩。\n春深秦山秀，叶坠清渭朗。\n剧谈王侯门，野税林下鞅。\n操纸终夕酣，时物集遐想。\n词场竟疎阔，平昔滥吹奖。\n百年见存殁，牢落吾安放。\n萧条阮咸在，出处同世网。\n他日访江楼，含悽述飘荡。",
        "dynasty": "唐",
        "collection_info": null
    },
    {
        "title": "八哀诗 故右仆射相国张公九齢",
        "author": "杜甫",
        "content": "相国生南纪，金璞无留矿。\n仙鹤下人间，独立霜毛整。\n矫然江海思，復与云路永。\n寂寞想土阶，未遑等箕颍。\n上君白玉堂，倚君金华省。\n碣石岁峥嵘，天地日蛙黾。\n退食吟大庭，何心记榛梗。\n骨惊畏曩哲，鬒变负人境。\n虽蒙换蝉冠，右地恧多幸。\n敢忘二疏归，痛迫苏耽井。\n紫绶映暮年，荆州谢所领。\n庾公兴不浅，黄霸镇每静。\n宾客引调同，讽咏在务屏。\n诗罢地有余，篇终语清省。\n一阳发阴管，淑气含公鼎。\n乃知君子心，用才文章境。\n散帙起翠螭，倚薄巫庐并。\n绮丽玄晖拥，笺诔任昉骋。\n自我一家则，未缺隻字警。\n千秋沧海南，名繫朱鸟影。\n归老守故林，恋阙悄延颈。\n波涛良史笔，芜绝大庾岭。\n向时礼数隔，制作难上请。\n再读徐孺碑，犹思理烟艇。",
        "dynasty": "唐",
        "collection_info": null
    },
    {
        "title": "写怀二首 一",
        "author": "杜甫",
        "content": "劳生共干坤，何处异风俗。\n冉冉自趋竞，行行见羁束。\n无贵贱不悲，无富贫亦足。\n万古一骸骨，邻家递歌哭。\n鄙夫到巫峡，三岁如转烛。\n全命甘留滞，忘情任荣辱。\n朝班及暮齿，日给还脱粟。\n编蓬石城东，采药山北谷。\n用心霜雪间，不必条蔓绿。\n非关故安排，曾是顺幽独。\n达士如弦直，小人似钩曲。\n曲直我不知，负暄候樵牧。",
        "dynasty": "唐",
        "collection_info": null
    },
    {
        "title": "写怀二首 二",
        "author": "杜甫",
        "content": "夜深坐南轩，明月照我膝。\n惊风飜河汉，梁栋已出日。\n羣生各一宿，飞动自俦匹。\n吾亦驱其儿，营营为私实。\n天寒行旅稀，岁暮日月疾。\n荣名忽中人，世乱如虮蝨。\n古者三皇前，满腹志愿毕。\n胡为有结绳，陷此胶与漆。\n祸首燧人氏，厉阶董孤笔。\n君看灯烛张，转使飞蛾密。\n放神八极外，俯仰俱萧瑟。\n终契如往还，得匪合仙术。",
        "dynasty": "唐",
        "collection_info": null
    },
    {
        "title": "可叹",
        "author": "杜甫",
        "content": "天上浮云如白衣，斯须改变如苍狗。\n古往今来共一时，人生万事无不有。\n近者抉眼去其夫，河东女儿身姓柳。\n丈夫正色动引经，酆城客子王季友。\n羣书万卷常暗诵，孝经一通看在手。\n贫穷老瘦家卖屐，好事就之为携酒。\n豫章太守高帝孙，引为宾客敬颇久。\n闻道三年未曾语，小心恐惧闭其口。\n太守得之更不疑，人生反覆看亦丑。\n明月无瑕岂容易，紫气郁郁犹衝斗。\n时危可仗真豪俊，二人得置君侧否。\n太守顷者领山南，邦人思之比父母。\n王生早曾拜颜色，高山之外皆培塿。\n用为羲和天为成，用平水土地为厚。\n王也论道阻江湖，李也丞疑旷前后。\n死为星辰终不灭，致君尧舜焉肯朽。\n吾辈碌碌饱饭行，风后力牧长回首。",
        "dynasty": "唐",
        "collection_info": null
    },
    {
        "title": "观公孙大娘弟子舞劒器行",
        "author": "杜甫",
        "content": "昔有佳人公孙氏，一舞劒气动四方。\n观者如山色沮丧，天地为之久低昂。\n㸌如羿射九日落，矫如羣帝骖龙翔。\n来如雷霆收震怒，罢如江海凝清光。\n绛唇珠袖两寂莫，况有弟子传芬芳。\n临颍美人在白帝，妙舞此曲神扬扬。\n与余问答既有以，感时抚事增惋伤。\n先帝侍女八千人，公孙劒器初第一。\n五十年间似反掌，风尘倾动昏王室。\n棃园子弟散如烟，女乐余姿映寒日。\n金粟堆南木已拱，瞿唐石城草萧瑟。\n玳筵急管曲復终，乐极哀来月东出。\n老夫不知其所往，足茧荒山转愁疾。",
        "dynasty": "唐",
        "collection_info": null
    },
    {
        "title": "往在",
        "author": "杜甫",
        "content": "往在西京日，胡来满彤宫。\n中宵焚九庙，云汉为之红。\n解瓦飞十里，繐帷纷曾空。\n疚心惜木主，一一灰悲风。\n合昏排铁骑，清旭散锦𩦺贼臣表逆节，相贺以成功。\n是时妃嫔戮，连为粪土丛。\n当宁陷玉座，白间剥画虫。\n不知二圣处，私泣百岁翁。\n车驾既云还，楹桷歘穹崇。\n故老復涕泗，祠官树椅桐。\n宏壮不如初，已见帝力雄。\n前春礼郊庙，祀事亲圣躬。\n微躯忝近臣，景从陪羣公。\n登阶捧玉册，峨冕耿金钟。\n侍祠恧先露，掖垣迩濯龙。\n天子惟孝孙，五云起九重。\n镜奁换粉黛，翠羽犹葱胧。\n前者厌羯胡，后来遭犬戎。\n俎豆腐膻肉，罘罳行角弓。\n安得自西极，申命空山东。\n尽躯诣阙下，士庶塞关中。\n主将晓逆顺，元元归始终。\n一朝自罪己，万里车书通。\n锋镝供锄犂，征戍听所从。\n冗官各復业，土着还力农。\n君臣节俭足，朝野欢呼同。\n中兴似国初，继体如太宗。\n端拱纳谏诤，和风日冲融。\n赤墀樱桃枝，隐映银丝笼。\n千春荐陵寝，永永垂无穷。\n京都不再火，泾渭开愁容。\n归号故松柏，老去苦飘蓬。",
        "dynasty": "唐",
        "collection_info": null
    },
    {
        "title": "昔游",
        "author": "杜甫",
        "content": "昔者与高李，晚登单父台。\n寒芜际碣石，万里风云来。\n桑柘叶如雨，飞藿去裴回。\n清霜大泽冻，禽兽有余哀。\n是时仓廪实，洞达寰区开。\n猛士思灭胡，将帅望三台。\n君王无所惜，驾驭英雄材。\n幽燕盛用武，供给亦劳哉。\n吴门转粟帛，泛海陵蓬莱。\n肉食三十万，猎射起黄埃。\n隔河忆长眺，青岁已摧颓。\n不及少年日，无復故人杯。\n赋诗独流涕，乱世想贤才。\n有能市骏骨，莫恨少龙媒。\n商山议得失，蜀主脱嫌猜。\n吕尚封国邑，傅说已盐梅。\n景晏楚山深，水鹤去低回。\n庞公任本性，携子卧苍苔。",
        "dynasty": "唐",
        "collection_info": null
    },
    {
        "title": "壮游",
        "author": "杜甫",
        "content": "往昔十四五，出游翰墨场。\n斯文崔魏徒，以我似班扬。\n七龄思即壮，开口咏凤皇。\n九龄书大字，有作成一囊。\n性豪业嗜酒，嫉恶怀刚肠。\n脱略小时辈，结交皆老苍。\n饮酣视八极，俗物都茫茫。\n东下姑苏台，已具浮海航。\n到今有遗恨，不得穷扶桑。\n王谢风流远，阖庐丘墓荒。\n劒池石壁仄，长洲荷芰香。\n嵯峨阊门北，清庙映回塘。\n每趋吴太伯，抚事泪浪浪。\n枕戈忆句践，渡浙想秦皇。\n蒸鱼闻匕首，除道哂要章。\n越女天下白，鑑湖五月凉。\n剡溪蕴秀异，欲罢不能忘。\n归帆拂天姥，中岁贡旧乡。\n气劘屈贾垒，目短曹刘墙。\n忤下考功第，独辞京尹堂。\n放荡齐赵间，裘马颇清狂。\n春歌丛台上，冬猎青丘旁。\n呼鹰皁枥林，逐兽云雪冈。\n射飞曾纵鞚，引臂落鹙鸧。\n苏侯据鞍喜，忽如携葛强。\n快意八九年，西归到咸阳。\n许与必词伯，赏游实贤王。\n曳裾置醴地，奏赋入明光。\n天子废食召，羣公会轩裳。\n脱身无所爱，痛饮信行藏。\n黑貂不免敝，斑鬓兀称觞。\n杜曲晚耆旧，四郊多白杨。\n坐深乡党敬，日觉死生忙。\n朱门任倾夺，赤族迭罹殃。\n国马竭粟豆，官鸡输稻粱。\n举隅见烦费，引古惜兴亡。\n河朔风尘起，岷山行幸长。\n两宫各警跸，万里遥相望。\n崆峒杀气黑，少海旌旗黄。\n禹功亦命子，涿鹿亲戎行。\n翠华拥英岳，螭虎噉豺狼。\n爪牙一不中，胡兵更陆梁。\n大军载草草，凋瘵满膏肓。\n备员窃补衮，忧愤心飞扬。\n上感九庙焚，下悯万民疮。\n斯时伏青蒲，延争守御床。\n君辱敢爱死，赫怒幸无伤。\n圣哲体仁恕，宇县復小康。\n哭庙灰烬中，鼻酸朝未央。\n小臣议论绝，老病客殊方。\n郁郁苦不展，羽翮困低昂。\n秋风动哀壑，碧蕙捐微芳。\n之推避赏从，渔父濯沧浪。\n荣华敌勋业，岁暮有严霜。\n吾观鸱夷子，才格出寻常。\n羣凶逆未定，侧伫英俊翔。",
        "dynasty": "唐",
        "collection_info": null
    },
    {
        "title": "遣怀",
        "author": "杜甫",
        "content": "昔我游宋中，惟梁孝王都。\n名今陈留亚，剧则贝魏俱。\n邑中九万家，高栋照通衢。\n舟车半天下，主客多欢娱。\n白刃讐不义，黄金倾有无。\n杀人红尘裏，报答在斯须。\n忆与高李辈，论交入酒垆。\n两公壮藻思，得我色敷腴。\n气酣登吹台，怀古视平芜。\n芒砀云一去，雁鹜空相呼。\n先帝正好武，寰海未凋枯。\n猛将收西域，长戟破林胡。\n百万攻一城，献捷不云输。\n组练弃如泥，尺土负百夫。\n拓境功未已，元和辞大炉。\n乱离朋友尽，合沓岁月徂。\n吾衰将焉託，存殁再呜呼。\n萧条益堪媿，独在天一隅。\n乘黄已去矣，凡马徒区区。\n不復见颜鲍，繫舟卧荆巫。\n临餐吐更食，常恐违抚孤。",
        "dynasty": "唐",
        "collection_info": null
    },
    {
        "title": "同元使君舂陵行",
        "author": "杜甫",
        "content": "遭乱髮尽白，转衰病相婴。\n沈绵盗贼际，狼狈江汉行。\n叹时药力薄，为客羸瘵成。\n吾人诗家秀，博采世上名。\n粲粲元道州，前圣畏后生。\n观呼舂陵作，歘见俊哲情。\n復览贼退篇，结也实国桢。\n贾谊昔流恸，匡衡常引经。\n道州忧黎庶，词气浩纵横。\n两章对秋月，一字偕华星。\n至君唐虞际，纯朴忆大庭。\n何时降玺书，用尔为丹青。\n狱讼永衰息，岂唯偃甲兵。\n悽恻念诛求，薄敛近休明。\n乃知正人意，不苟飞长缨。\n凉飙振南岳，之子宠若惊。\n色阻金印大，兴含沧浪清。\n我多长卿病，日夕思朝廷。\n肺枯渴太甚，漂泊公孙城。\n呼儿具纸笔，隐几临轩楹。\n作诗呻吟内，黑澹字攲倾。\n感彼危苦词，庶几知者听。",
        "dynasty": "唐",
        "collection_info": null
    },
    {
        "title": "李潮八分小篆歌",
        "author": "杜甫",
        "content": "苍颉鸟迹既茫昧，字体变化如浮云。\n陈仓石鼓又已讹，大小二篆生八分。\n秦有李斯汉蔡邕，中间作者寂不闻。\n峄山之碑野火焚，枣木传客肥失真。\n苦县光和尚骨立，书贵瘦硬方通神。\n惜哉李蔡不復得，吾甥李潮下笔亲。\n尚书韩择木，骑曹蔡有邻。\n开元已来数八分，潮也奄有二子成三人。\n况潮小篆逼秦相，快劒长戟森相向。\n八分一字直百金，蛟龙盘拏肉屈强。\n吴郡张颠夸草书，草书非古空雄壮。\n岂如吾甥不流宕，丞相中郎丈人行。\n巴东逢李潮，逾月求我歌。\n我今衰老才力薄，潮乎潮乎奈汝何。",
        "dynasty": "唐",
        "collection_info": null
    },
    {
        "title": "览柏中允兼子侄数人除官制词因述父子兄弟四美载歌丝纶",
        "author": "杜甫",
        "content": "纷然丧乱际，见此忠孝门。\n蜀中寇亦甚，柏氏功弥存。\n深诚补王室，戮力自元昆。\n三止锦江沸，独清玉垒昏。\n高名入竹帛，新渥照干坤。\n子弟先卒伍，芝兰迭玙璠。\n同心注师律，洒血在戎轩。\n丝纶实具载，绂冕已殊恩。\n奉公举骨肉，诛叛经寒温。\n金甲雪犹冻，朱旗尘不飜。\n每闻战场说，歘激懦气奔。\n圣主国多盗，贤臣官则尊。\n方当节钺用，必绝祲沴根。\n吾病日回首，云台谁再论。\n作歌挹盛事，推毂期孤骞。",
        "dynasty": "唐",
        "collection_info": null
    },
    {
        "title": "听杨氏歌",
        "author": "杜甫",
        "content": "佳人绝代歌，独立发皓齿。\n满堂惨不乐，响下清虚裏。\n江城带素月，况乃清夜起。\n老夫悲暮年，壮士泪如水。\n玉杯久寂寞，金管迷宫征。\n勿云听者疲，愚智心尽死。\n古来杰出士，岂待一知己。\n吾闻昔秦青，倾侧天下耳。",
        "dynasty": "唐",
        "collection_info": null
    },
    {
        "title": "荆南兵马使太常卿赵公大食刀歌",
        "author": "杜甫",
        "content": "太常楼船声嗷嘈，问兵刮寇趋下牢。\n牧出令奔飞百艘，猛蛟突兽纷腾逃。\n白帝寒城驻锦袍，玄冬示我胡国刀。\n壮士短衣头虎毛，凭轩拔鞘天为高。\n翻风转日木怒号，冰翼雪澹伤哀猱。\n镌错碧罂鸊鹈膏，铓锷已莹虚秋涛。\n鬼物撇捩辞坑壕，苍水使者扪赤条。\n龙伯国人罢钓鳌，芮公回首颜色劳。\n分阃救世用贤豪，赵公玉立高歌起。\n揽环结佩相终始，万岁持之护天子。\n得君乱丝与君理，蜀江如线如鍼水。\n荆岑弹丸心未已，贼臣恶子休干纪。\n魑魅魍魉徒为耳，妖腰乱领敢欣喜。\n用之不高亦不庳，不似长劒须天倚。\n吁嗟光禄英雄弭，大食宝刀聊可比。\n丹青宛转麒麟裏，光芒六合无泥滓。",
        "dynasty": "唐",
        "collection_info": null
    },
    {
        "title": "王兵马使二角鹰",
        "author": "杜甫",
        "content": "悲台萧飒石巃嵸，哀壑杈枒浩呼汹。\n中有万里之长江，迴风滔日孤光动。\n角鹰飜倒壮士臂，将军玉帐轩翠气。\n二鹰猛脑徐侯穟，目如愁胡视天地。\n杉鸡竹兔不自惜，溪虎野羊俱辟易。\n鞴上锋棱十二翮，将军勇锐与之敌。\n将军树勋起安西，昆崙虞泉入马蹄。\n白羽曾肉三狻猊，敢决岂不与之齐。\n荆南芮公得将军，亦如角鹰下翔云。\n恶鸟飞飞啄金屋，安得尔辈开其羣，驱出六合枭鸾分。",
        "dynasty": "唐",
        "collection_info": null
    },
    {
        "title": "狄明府",
        "author": "杜甫",
        "content": "梁公曾孙我姨弟，不见十年官济济。\n大贤之后竟陵迟，浩荡古今同一体。\n比看叔伯四十人，有才无命百寮底。\n今者兄弟一百人，几人卓绝秉周礼。\n在汝更用文章为，长兄白眉復天启。\n汝门请从曾翁说，太后当朝多巧诋。\n狄公执政在末年，浊河终不污清济。\n国嗣初将付诸武，公独廷诤守丹陛。\n禁中决册请房陵，前朝长老皆流涕。\n太宗社稷一朝正，汉宫威仪重昭洗。\n时危始识不世才，谁谓荼苦甘如荠。\n汝曹又宜列土食，身使门户多旌棨。\n胡为漂泊岷汉间，干谒王侯颇历抵。\n况乃山高水有波，秋风萧萧露泥泥。\n虎之饥，下巉嵒。\n蛟之横，出清泚。\n早归来，黄土泥衣眼易眯。",
        "dynasty": "唐",
        "collection_info": null
    },
    {
        "title": "秋风二首 一",
        "author": "杜甫",
        "content": "秋风淅淅吹巫山，上牢下牢修水关。\n吴樯楚柁牵百丈，暖向神都寒未还。\n要路何日罢长戟，战自青羌连百蛮。\n中巴不曾消息好，暝传戍鼓长云间。",
        "dynasty": "唐",
        "collection_info": null
    },
    {
        "title": "秋风二首 二",
        "author": "杜甫",
        "content": "秋风淅淅吹我衣，东流之外西日微。\n天清小城捣练急，石古细路行人稀。\n不知明月为谁好，早晚孤帆他夜归。\n会将白髮倚庭树，故园池台今是非。",
        "dynasty": "唐",
        "collection_info": null
    },
    {
        "title": "久雨期王将军不至",
        "author": "杜甫",
        "content": "天雨萧萧滞茅屋，空山无以慰幽独。\n锐头将军来何迟，令我心中苦不足。\n数看黄雾乱玄云，时听严风折乔木。\n泉源泠泠杂猿狖，泥泞漠漠饥鸿鹄。\n岁暮穷阴耿未已，人生会面难再得。\n忆尔腰下铁丝箭，射杀林中雪色鹿。\n前者坐皮因问毛，知子历险人马劳。\n异兽如飞星宿落，应弦不碍苍山高。\n安得突骑只五千，崒然眉骨皆尔曹。\n走平乱世相催促，一豁明主正郁陶。\n忆昔范增碎玉斗，未使吴兵着白袍。\n昏昏阊阖闭氛祲，十月荆南雷怒号。",
        "dynasty": "唐",
        "collection_info": null
    },
    {
        "title": "别李秘书始兴寺所居",
        "author": "杜甫",
        "content": "不见秘书心若失，及见秘书失心疾。\n安为动主理信然，我独觉子神充实。\n重闻西方止观经，老身古寺风泠泠。\n妻儿待我且归去，他日杖藜来细听。",
        "dynasty": "唐",
        "collection_info": null
    },
    {
        "title": "虎牙行",
        "author": "杜甫",
        "content": "秋风歘吸吹南国，天地惨惨无颜色。\n洞庭扬波江汉迴，虎牙铜柱皆倾侧。\n巫峡阴岑朔漠气，峰峦窈窕溪谷黑。\n杜鹃不来猿狖寒，山鬼幽忧雪霜逼。\n楚老长嗟忆炎瘴，三尺角弓两斛力。\n壁立石城横塞起，金错旌竿满云直。\n渔阳突骑猎青丘，犬戎锁甲闻丹极。\n八荒十年防盗贼，征戍诛求寡妻哭，远客中宵泪霑臆。",
        "dynasty": "唐",
        "collection_info": null
    },
    {
        "title": "锦树行",
        "author": "杜甫",
        "content": "今日苦短昨日休，岁云暮矣增离忧。\n霜凋碧树待锦树，万壑东逝无停留。\n荒戍之城石色古，东郭老人住青丘。\n飞书白帝营斗粟，琴瑟几杖柴门幽。\n青草萋萋尽枯死，天马跂足随牦牛。\n自古圣贤多薄命，姦雄恶少皆封侯。\n故国三年一消息，终南渭水寒悠悠。\n五陵豪贵反颠倒，乡里小儿狐白裘。\n生男堕地要膂力，一生富贵倾邦国。\n莫愁父母少黄金，天下风尘儿亦得。",
        "dynasty": "唐",
        "collection_info": null
    },
    {
        "title": "赤霄行",
        "author": "杜甫",
        "content": "孔雀未知牛有角，渴饮寒泉逢抵触。\n赤霄悬圃须往来，翠尾金花不辞辱。\n江中淘河吓飞燕，衔泥却落羞华屋。\n皇孙犹曾莲勺困，卫庄见贬伤其足。\n老翁慎莫怪少年，葛亮贵和书有篇。\n丈夫垂名动万年，记忆细故非高贤。",
        "dynasty": "唐",
        "collection_info": null
    },
    {
        "title": "前苦寒行二首 一",
        "author": "杜甫",
        "content": "汉时长安雪一丈，牛马毛寒缩如猬。\n楚江巫峡冰入怀，虎豹哀号又堪记。\n秦城老翁荆扬客，惯习炎蒸岁絺绤。\n玄冥祝融气或交，手持白羽未敢释。",
        "dynasty": "唐",
        "collection_info": null
    },
    {
        "title": "前苦寒行二首 二",
        "author": "杜甫",
        "content": "去年白帝雪在山，今年白帝雪在地。\n冻埋蛟龙南浦缩，寒刮肌肤北风利。\n楚人四时皆麻衣，楚天万里无晶辉。\n三足之乌足恐断，羲和送将何所归。",
        "dynasty": "唐",
        "collection_info": null
    },
    {
        "title": "后苦寒行二首 一",
        "author": "杜甫",
        "content": "南纪巫庐瘴不绝，太古以来无尺雪。\n蛮夷长老怨苦寒，昆崙天关冻应折。",
        "dynasty": "唐",
        "collection_info": null
    },
    {
        "title": "后苦寒行二首 二",
        "author": "杜甫",
        "content": "晚来江门失大木，猛风中夜吹白屋。\n天兵斩断青海戎，杀气南行动地轴，不尔苦寒何太酷。\n巴东之峡生凌澌，彼苍回轩人得知。",
        "dynasty": "唐",
        "collection_info": null
    },
    {
        "title": "晚晴",
        "author": "杜甫",
        "content": "高唐暮冬雪壮哉，旧瘴无復似尘埃。\n崖沈谷没白皑皑，江石缺裂青枫摧。\n南天三旬苦雾开，赤日照耀从西来。\n六龙寒急光裴回，照我衰颜忽落地，口虽吟咏心中哀。\n未怪及时少年子，扬眉结义黄金台。\n洎乎吾生何飘零，支离委绝同死灰。",
        "dynasty": "唐",
        "collection_info": null
    },
    {
        "title": "復阴",
        "author": "杜甫",
        "content": "方冬合沓玄阴塞，昨日晚晴今日黑。\n万里飞蓬映天过，孤城树羽扬风直。\n江涛簸岸黄沙走，云雪埋山苍兕吼。\n君不见夔子之国杜陵翁，牙齿半落左耳聋。",
        "dynasty": "唐",
        "collection_info": null
    },
    {
        "title": "夜归",
        "author": "杜甫",
        "content": "夜来归来衝虎过，山黑家中已眠卧。\n傍见北斗向江低，仰看明星当空大。\n庭前把烛嗔两炬，峡口惊猿闻一箇。\n白头老罢舞復歌，杖藜不睡谁能那。",
        "dynasty": "唐",
        "collection_info": null
    },
    {
        "title": "寄柏学士林居",
        "author": "杜甫",
        "content": "自胡之反持干戈，天下学士亦奔波。\n叹彼幽栖载典籍，萧然暴露依山阿。\n青山万里静散地，白雨一洗空垂萝。\n乱代飘零余到此，古人成败子如何。\n荆扬春冬异风土，巫峡日夜多云雨。\n赤叶枫林百舌鸣，黄泥野岸天鸡舞。\n盗贼纵横甚密迩，形神寂莫甘辛苦。\n几时高议排金门，各使苍生有环堵。",
        "dynasty": "唐",
        "collection_info": null
    },
    {
        "title": "寄从孙崇简",
        "author": "杜甫",
        "content": "嵯峨白帝城东西，南有龙湫北虎溪。\n吾孙骑曹不骑马，业学尸乡多养鸡。\n庞公隐时尽室去，武陵春树他人迷。\n与汝林居未相失，近身药裹酒长携。\n牧竖樵童亦无赖，莫令斩断青云梯。",
        "dynasty": "唐",
        "collection_info": null
    },
    {
        "title": "奉酬薛十二丈判官见赠",
        "author": "杜甫",
        "content": "忽忽峡中睡，悲风方一醒。\n西来有好鸟，为我下青冥。\n羽毛净白雪，惨澹飞云汀。\n既蒙主人顾，举翮唳孤亭。\n持以比佳士，及此慰扬舲。\n清文动哀玉，见道发新硎。\n欲学鸱夷子，待勒燕山铭。\n谁重断蛇劒，致君君未听。\n志在麒麟阁，无心云母屏。\n卓氏近新寡，豪家朱门扃。\n相如才调逸，银汉会双星。\n客来洗粉黛，日暮拾流萤。\n不是无膏火，劝郎勤六经。\n老夫自汲涧，野水日泠泠。\n我叹黑头白，君看银印青。\n卧病识山鬼，为农知地形。\n谁矜坐锦帐，苦厌食鱼腥。\n东西两岸坼，横水注沧溟。\n碧色忽惆怅，风雷搜百灵。\n空中右白虎，赤节引娉婷。\n自云帝里女，噀雨凤凰翎。\n襄王薄行迹，莫学冷如丁。\n千秋一拭泪，梦觉有微馨。\n人生相感动，金石两青荧。\n丈人但安坐，休辨渭与泾。\n龙蛇尚格鬬，洒血暗郊垧。\n吾闻聪明主，治国用轻刑。\n销兵铸农器，今古岁方宁。\n文王日俭德，俊乂始盈庭。\n荣华贵少壮，岂食楚江萍。",
        "dynasty": "唐",
        "collection_info": null
    },
    {
        "title": "醉为马坠诸公携酒相看",
        "author": "杜甫",
        "content": "甫也诸侯老宾客，罢酒酣歌拓金戟。\n骑马忽忆少年时，散蹄迸落瞿塘石。\n白帝城门水云外，低身直下八千尺。\n粉堞电转紫游缰，东得平冈出天壁。\n江村野堂争入眼，垂鞭亸鞚凌紫陌。\n向来皓首惊万人，自倚红颜能骑射。\n安知决臆追风足，朱汗骖驔犹喷玉。\n不虞一蹶终损伤，人生快意多所辱。\n职当忧戚伏衾枕，况乃迟暮加烦促。\n明知来问腆我颜，杖藜强起依僮仆。\n语尽还成开口笑，提携别埽清溪曲。\n酒肉如山又一时，初筵哀丝动豪竹。\n共指西日不相贷，喧呼且覆杯中渌。\n何必走马来为问，君不见嵇康养生遭杀戮。",
        "dynasty": "唐",
        "collection_info": null
    },
    {
        "title": "别李义",
        "author": "杜甫",
        "content": "神尧十八子，十七王其门。\n道国洎舒国，督唯亲弟昆。\n中外贵贱殊，余亦忝诸孙。\n丈人嗣三叶，之子白玉温。\n道国继德业，请从丈人论。\n丈人领宗卿，肃穆古制敦。\n先朝纳谏诤，直气横干坤。\n子建文笔壮，河间经术存。\n尔克富诗礼，骨清虑不喧。\n洗然遇知几，谈论淮湖奔。\n忆昔初见时，小襦绣芳荪。\n长成忽会面，慰我久疾魂。\n三峡春冬交，江山云雾昏。\n正宜且聚集，恨此当离尊。\n莫怪执杯迟，我衰涕唾烦。\n重问子何之，西上岷江源。\n愿子少干谒，蜀都足戎轩。\n误失将帅意，不如亲故恩。\n少年早归来，梅花已飞飜。\n努力慎风水，岂惟数盘[飧]。\n猛虎卧在岸，蛟螭出无痕。\n王子自爱惜，老夫困石根。\n生别古所嗟，发声为尔吞。",
        "dynasty": "唐",
        "collection_info": null
    },
    {
        "title": "送高司直寻封阆州",
        "author": "杜甫",
        "content": "丹雀衔书来，暮栖何乡树。\n骅骝事天子，辛苦在道路。\n司直非冗官，荒山甚无趣。\n借问泛舟人，胡为入云雾。\n与子姻娅间，即亲亦有故。\n万里长江边，邂逅一相遇。\n长卿消渴再，公干沈绵屡。\n清谈慰老夫，开卷得佳句。\n时见文章士，欣然澹情素。\n伏枕闻别离，畴能忍漂寓。\n良会苦短促，溪行水奔注。\n熊罴咆空林，游子慎驰骛。\n西谒巴中侯，艰险如跬步。\n主人不世才，先帝常特顾。\n拔为天军佐，崇大王法度。\n淮海生清风，南翁尚思慕。\n公宫造广厦，木石乃无数。\n初闻伐松柏，犹卧天一柱。\n我瘦书不成，成字读亦误。\n为我问故人，劳心练征戍。",
        "dynasty": "唐",
        "collection_info": null
    },
    {
        "title": "君不见简苏徯",
        "author": "杜甫",
        "content": "君不见道边废弃池，君不见前者摧折桐。\n百年死树中琴瑟，一斛旧水藏蛟龙。\n丈夫盖棺事始定，君今幸未成老翁。\n何恨顦顇在山中，深山穷谷不可处，霹雳魍魉兼狂风。",
        "dynasty": "唐",
        "collection_info": null
    },
    {
        "title": "赠苏四徯",
        "author": "杜甫",
        "content": "异县昔同游，各云厌转蓬。\n别离已五年，尚在行李中。\n戎马日衰息，乘舆安九重。\n有才何栖栖，将老委所穷。\n为郎未为贱，其奈疾病攻。\n子何面黧黑，不得豁心胷。\n巴蜀倦剽掠，下愚成土风。\n幽蓟已削平，荒徼尚弯弓。\n斯人脱身来，岂非吾道东。\n干坤虽宽大，所适装囊空。\n肉食哂菜色，少壮欺老翁。\n况乃主客间，古来偪侧同。\n君今下荆扬，独帆如飞鸿。\n二州豪侠场，人马皆自雄。\n一请甘饥寒，再请甘养蒙。",
        "dynasty": "唐",
        "collection_info": null
    },
    {
        "title": "寄薛三郎中",
        "author": "杜甫",
        "content": "人生无贤愚，飘飖若埃尘。\n自非得神仙，谁免危其身。\n与子俱白头，役役常苦辛。\n虽为尚书郎，不及村野人。\n忆昔村野人，其乐难具陈。\n蔼蔼桑麻交，公侯为等伦。\n天未厌戎马，我辈本常贫。\n子尚客荆州，我亦滞江滨。\n峡中一卧病，疟疠终冬春。\n春復加肺气，此病盖有因。\n早岁与苏郑，痛饮情相亲。\n二公化为土，嗜酒不失真。\n余今委修短，岂得恨命屯。\n闻子心甚壮，所遇信席珍。\n上马不用扶，每扶必怒嗔。\n赋诗宾客间，挥洒动八垠。\n乃知盖代手，才力老益神。\n青草洞庭湖，东浮沧海漘。\n君山可避暑，况足采白苹。\n子岂无扁舟，往復江汉津。\n我未下瞿塘，空念禹功勤。\n听说松门峡，吐药揽衣巾。\n高秋却束带，鼓枻视青旻。\n凤池日澄碧，济济多士新。\n余病不能起，健者勿逡巡。\n上有明哲君，下有行化臣。",
        "dynasty": "唐",
        "collection_info": null
    },
    {
        "title": "大觉高僧兰若",
        "author": "杜甫",
        "content": "巫山不见庐山远，松林兰若秋风晚。\n一老犹鸣日暮钟，诸僧尚乞斋时饭。\n香炉峰色隐晴湖，种杏仙家近白榆。\n飞锡去年啼邑子，献花何日许门徒。",
        "dynasty": "唐",
        "collection_info": null
    },
    {
        "title": "宿青溪驿奉怀张员外十五兄之绪",
        "author": "杜甫",
        "content": "漾舟千山内，日入泊枉渚。\n我生本飘飘，今復在何许。\n石根青枫林，猿鸟聚俦侣。\n月明游子静，畏虎不得语。\n中夜怀友朋，干坤此深阻。\n浩荡前后间，佳期付荆楚。",
        "dynasty": "唐",
        "collection_info": null
    },
    {
        "title": "敬寄族弟唐十八使君",
        "author": "杜甫",
        "content": "与君陶唐后，盛族多其人。\n圣贤冠史籍，枝派罗源津。\n在今气磊落，巧僞莫敢亲。\n介立实吾弟，济时肯杀身。\n物白讳受玷，行高无污真。\n得罪永泰末，放之五溪滨。\n鸾凤有铩翮，先儒曾抱麟。\n雷霆霹长松，骨大却生筋。\n一失不足伤，念子孰自珍。\n泊舟楚宫岸，恋阙浩酸辛。\n除名配清江，厥土巫峡邻。\n登陆将首途，笔札枉所申。\n归朝跼病肺，叙旧思重陈。\n春风洪涛壮，谷转颇弥旬。\n我能泛中流，搪突鼍獭瞋。\n长年已省柁，慰此贞良臣。",
        "dynasty": "唐",
        "collection_info": null
    },
    {
        "title": "忆昔行",
        "author": "杜甫",
        "content": "忆昔北寻小有洞，洪河怒涛过轻舸。\n辛勤不见华盖君，艮岑青辉惨么么。\n千崖无人万壑静，三步回头五步坐。\n秋山眼冷魂未归，仙赏心违泪交堕。\n弟子谁依白茅室，卢老独启青铜锁。\n巾拂香余捣药尘，阶除灰死烧丹火。\n悬圃沧洲莽空阔，金节羽衣飘婀娜。\n落日初霞闪余映，倏忽东西无不可。\n松风涧水声合时，青兕黄熊啼向我。\n徒然咨嗟抚遗迹，至今梦想犹佐。\n秘诀隐文须内教，晚岁何功使愿果。\n更讨衡阳董炼师，南浮早鼓潇湘柁。",
        "dynasty": "唐",
        "collection_info": null
    },
    {
        "title": "魏将军歌",
        "author": "杜甫",
        "content": "将军昔着从事衫，铁马驰突重两衔。\n披坚执锐略西极，昆崙月窟东崭岩。\n君门羽林万猛士，恶若哮虎子所监。\n五年起家列霜戟，一日过海收风帆。\n平生流辈徒蠢蠢，长安少年气欲尽。\n魏侯骨耸精爽紧，华岳峰尖见秋隼。\n星躔宝校金盘陀，夜骑天驷超天河。\n欃枪荧惑不敢动，翠蕤云旓相荡摩。\n吾为子起歌都护，酒阑插劒肝胆露。",
        "dynasty": "唐",
        "collection_info": null
    },
    {
        "title": "北风",
        "author": "杜甫",
        "content": "北风破南极，朱凤日威垂。\n洞庭秋欲雪，鸿雁将安归。\n十年杀气盛，六合人烟稀。\n吾慕汉初老，时清犹茹芝。",
        "dynasty": "唐",
        "collection_info": null
    },
    {
        "title": "客从",
        "author": "杜甫",
        "content": "客从南溟来，遗我泉客珠。\n珠中有隐字，欲辨不成书。\n缄之箧笥久，以俟公家须。\n开视化为血，哀今征敛无。",
        "dynasty": "唐",
        "collection_info": null
    },
    {
        "title": "白马",
        "author": "杜甫",
        "content": "白马东北来，空鞍贯双箭。\n可怜马上郎，意气今谁见。\n近时主将戳，中夜商于战。\n丧乱死多门，呜呼泪如霰。",
        "dynasty": "唐",
        "collection_info": null
    },
    {
        "title": "白凫行",
        "author": "杜甫",
        "content": "君不见黄鹄高于五尺童，化为白凫似老翁。\n故畦遗穗已荡尽，天寒岁暮波涛中。\n鳞介腥羶素不食，终日忍饥西復东。\n鲁门鶢鶋亦蹭蹬，闻道如今犹避风。",
        "dynasty": "唐",
        "collection_info": null
    },
    {
        "title": "朱凤行",
        "author": "杜甫",
        "content": "君不见潇湘之山衡山高，山巅朱凤声嗷嗷。\n侧身长顾求其羣，翅垂口噤心甚劳。\n下愍百鸟在罗网，黄雀最小犹难逃。\n愿分竹实及蝼蚁，尽使鸱枭相怒号。",
        "dynasty": "唐",
        "collection_info": null
    },
    {
        "title": "惜别行送向卿进奉端午御衣之上都",
        "author": "杜甫",
        "content": "肃宗昔在灵武城，指挥猛将收咸京。\n向公泣血洒行殿，佐佑卿相干坤平。\n逆胡冥寞随烟烬，卿家兄弟功名震。\n麒麟图画鸿雁行，紫极出入黄金印。\n尚书勋业超千古，雄镇荆州继吾祖。\n裁缝云雾成御衣，拜跪题封向端午。\n向卿将命寸心赤，青山落日江潮白。\n卿到朝廷说老翁，漂零已是沧浪客。",
        "dynasty": "唐",
        "collection_info": null
    },
    {
        "title": "醉歌行赠公安颜少府请顾八题壁",
        "author": "杜甫",
        "content": "神仙中人不易得，颜氏之子才孤标。\n天马长鸣待驾驭，秋鹰整翮当云霄。\n君不见东吴顾文学，君不见西汉杜陵老。\n诗家笔势君不嫌，词翰升堂为君埽。\n是日霜风冻七泽，乌蛮落照衔赤壁。\n酒酣耳热忘头白，感君意气无所惜，一为歌行歌主客。",
        "dynasty": "唐",
        "collection_info": null
    },
    {
        "title": "夜闻觱篥",
        "author": "杜甫",
        "content": "夜闻觱篥沧江上，衰年侧耳情所嚮。\n邻舟一听多感伤，塞曲三更歘悲壮。\n积雪飞霜此夜寒，孤灯急管復风湍。\n君知天地干戈满，不见江湖行路难。",
        "dynasty": "唐",
        "collection_info": null
    },
    {
        "title": "发刘郎浦",
        "author": "杜甫",
        "content": "挂帆早发刘郎浦，疾风飒飒昏亭午。\n舟中无日不沙尘，岸上空村尽豺虎。\n十日北风风未回，客行岁晚晚相催。\n白头厌伴渔人宿，黄帽青鞋归去来。",
        "dynasty": "唐",
        "collection_info": null
    },
    {
        "title": "别董颋",
        "author": "杜甫",
        "content": "穷冬急风水，逆浪开帆难。\n士子甘旨阙，不知道里寒。\n有求彼乐土，南适小长安。\n到我舟檝去，觉君衣裳单。\n素闻赵公节，兼尽宾主欢。\n已结门庐望，无令霜雪残。\n老夫缆亦解，脱粟朝未餐。\n飘荡兵甲际，几时怀抱宽。\n汉阳颇宁静，岘首试考槃。\n当念着白帽，采薇青云端。",
        "dynasty": "唐",
        "collection_info": null
    },
    {
        "title": "送重表侄王砅评事使南海",
        "author": "杜甫",
        "content": "我之曾祖姑，尔之高祖母。\n尔祖未显时，归为尚书妇。\n隋朝大业末，房杜俱交友长者来在门，荒年自餬口。\n家贫无供给，客位但箕帚。\n俄顷羞颇珍，寂寥人散后。\n入怪鬓髮空，吁嗟为之久。\n自陈剪髻鬟，鬻市充杯酒。\n上云天下乱，宜与英俊厚。\n向窃窥数公，经纶亦俱有。\n次问最少年，虬髯十八九。\n子等成大名，皆因此人手。\n下云风云合，龙虎一吟吼。\n愿展丈夫雄，得辞儿女丑。\n秦王时在坐，真气惊户牖。\n及乎贞观初，尚书践台斗。\n夫人常肩舆，上殿称万寿。\n六宫师柔顺，法则化妃后。\n至尊均嫂叔，盛事垂不朽。\n凤雏无凡毛，五色非尔曹。\n往者胡作逆，干坤沸嗷嗷。\n吾客左冯翊，尔家同遁逃。\n争夺至徒步，块独委蓬蒿。\n逗留热尔肠，十里却呼号。\n自下所骑马，右持腰间刀。\n左牵紫游缰，飞走使我高。\n苟活到今日，寸心铭佩牢。\n乱离又聚散，宿昔恨滔滔。\n水花笑白首，春草随青袍。\n廷评近要津，节制收英髦。\n北驱汉阳传，南泛上泷舠。\n家声肯坠地，利器当秋毫。\n番禺亲贤领，筹运神功操。\n大夫出卢宋，宝贝休脂膏。\n洞主降接武，海胡舶千艘。\n我欲就丹砂，跋涉觉身劳。\n安能陷粪土，有志乘鲸鳌。\n或骖鸾腾天，聊作鹤鸣皋。",
        "dynasty": "唐",
        "collection_info": null
    },
    {
        "title": "咏怀二首 一",
        "author": "杜甫",
        "content": "人生贵是男，丈夫重天机。\n未达善一身，得志行所为。\n嗟余竟轗轲，将老逢艰危。\n胡雏逼神器，逆节同所归。\n河雒化为血，公侯草间啼。\n西京復陷没，翠盖蒙尘飞。\n万姓悲赤子，两宫弃紫微。\n倏忽向二纪，奸雄多是非。\n本朝再树立，未及贞观时。\n日给在军储，上官督有司。\n高贤迫形势，岂暇相扶持。\n疲{艹尔}苟怀策，栖屑无所施。\n先王实罪己，愁痛正为兹。\n岁月不我与，蹉跎病于斯。\n夜看丰城气，回首蛟龙池。\n齿髮已自料，意深陈苦词。",
        "dynasty": "唐",
        "collection_info": null
    },
    {
        "title": "咏怀二首 二",
        "author": "杜甫",
        "content": "邦危坏法则，圣远益愁慕。\n飘飖桂水游，怅望苍梧暮。\n潜鱼不衔钩，走鹿无反顾。\n皦皦幽旷心，拳拳异平素。\n衣食相拘阂，朋知限流寓。\n风涛上春沙，千里侵江树。\n逆行少吉日，时节空復度。\n井竈任尘埃，舟航烦数具。\n牵缠加老病，琐细隘俗务。\n万古一死生，胡为足名数。\n多忧污桃源，拙计泥铜柱。\n未辞炎瘴毒，摆落跋涉惧。\n虎狼窥中原，焉得所历住。\n葛洪及许靖，避世常此路。\n贤愚诚等差，自爱各驰骛。\n羸瘠且如何，魄夺鍼灸屡。\n拥滞僮仆慵，稽留篙师怒。\n终当挂帆席，天意难告诉。\n南为祝融客，勉强亲杖屦。\n结託老人星，罗浮展衰步。",
        "dynasty": "唐",
        "collection_info": null
    },
    {
        "title": "送顾八分文学适洪吉州",
        "author": "杜甫",
        "content": "中郎石经后，八分盖顦顇。\n愿侯运鑪锤，笔力破余地。\n昔在开元中，韩蔡同赑屃。\n玄宗妙其书，是以数子至。\n御札早流传，揄扬非造次。\n三人并入直，恩泽各不二。\n愿于韩蔡内，辨眼工小字。\n分日示诸王，钩深法更秘。\n文学与我游，萧疎外声利。\n追随二十载，浩荡长安醉。\n高歌卿相宅，文翰飞省寺。\n视我扬马间，白首不相弃。\n骅骝入穷巷，必脱黄金辔。\n一论朋友难，迟暮敢失坠。\n古来事反覆，相见横涕泗。\n嚮者玉珂人，谁是青云器。\n才尽伤形体，病渴污官位。\n故旧独依然，时危话颠踬。\n我甘多病老，子负忧世志。\n胡为困衣食，颜色少称遂。\n远作辛苦行，顺从众多意。\n舟檝无根蔕，蛟鼍好为祟。\n况兼水贼繁，特戒风飙驶。\n崩腾戎马际，往往杀长吏。\n子干东诸侯，劝勉防纵恣。\n邦以民为本，鱼饥费香饵。\n请哀疮痍深，告诉皇华使。\n使臣精所择，进德知历试。\n恻隐诛求情，固应贤愚异。\n列士恶苟得，俊杰思自致。\n赠子猛虎行，出效载酸鼻。",
        "dynasty": "唐",
        "collection_info": null
    },
    {
        "title": "上水遣怀",
        "author": "杜甫",
        "content": "我衰太平时，身病戎马后。\n蹭蹬多拙为，安得不皓首。\n驱驰四海内，童稚日餬口。\n但遇新少年，少逢旧亲友。\n低颜下色地，故人知善诱。\n后生血气豪，举动见老丑。\n穷迫挫曩怀，常如中风走。\n一纪出西蜀，于今向南斗。\n孤舟乱春华，暮齿依蒲柳。\n冥冥九疑葬，圣者骨亦朽。\n蹉跎陶唐人，鞭挞日月久。\n中间屈贾辈，谗毁竟自取。\n郁没二悲魂，萧条犹在否。\n崷崒清湘石，逆行杂林薮。\n篙工密逞巧，气若酣杯酒。\n歌讴互激远，回斡明受授。\n善知应触类，各藉颖脱手。\n古来经济才，何事独罕有。\n苍苍众色晚，熊挂玄蛇吼。\n黄罴在树颠，正为羣虎守。\n羸骸将何适，履险颜益厚。\n庶与达者论，吞声混瑕垢。",
        "dynasty": "唐",
        "collection_info": null
    },
    {
        "title": "遣遇",
        "author": "杜甫",
        "content": "磬折辞主人，开帆驾洪涛。\n春水满南国，朱崖云日高。\n舟子废寝食，飘风争所操。\n我行匪利涉，谢尔从者劳。\n石间采蕨女，鬻菜输官曹。\n丈夫死百役，暮返空邨号。\n闻见事略同，刻剥及锥刀。\n贵人岂不仁，视汝如莠蒿。\n索钱多门户，丧乱纷嗷嗷。\n奈何黠吏徒，渔夺成逋逃。\n自喜遂生理，花时甘缊袍。",
        "dynasty": "唐",
        "collection_info": null
    },
    {
        "title": "解忧",
        "author": "杜甫",
        "content": "减米散同舟，路难恩共济。\n向来云涛盘，众力亦不细。\n呀坑瞥眼过，飞橹本无蔕。\n得失瞬息间，致远宜恐泥。\n百虑视安危，分明曩贤计。\n兹理庶可广，拳拳期勿替。",
        "dynasty": "唐",
        "collection_info": null
    },
    {
        "title": "宿鉴石浦",
        "author": "杜甫",
        "content": "早宿宾从劳，仲春江山丽。\n飘风过无时，舟檝敢不繫。\n回塘澹暮色，日没众星嘒。\n缺月残未生，青灯死分翳。\n穷途多俊异，乱世少恩惠。\n鄙夫亦放荡，草草频卒岁。\n斯文忧患余，圣哲垂彖繫。",
        "dynasty": "唐",
        "collection_info": null
    },
    {
        "title": "早行",
        "author": "杜甫",
        "content": "歌哭俱在晓，行迈有期程。\n孤舟似昨日，闻见同一声。\n飞鸟数求食，潜鱼亦独惊。\n前王作网罟，设法害生成。\n碧藻非不茂，高帆终日征。\n干戈未揖让，崩迫开其情。",
        "dynasty": "唐",
        "collection_info": null
    },
    {
        "title": "过津口",
        "author": "杜甫",
        "content": "南岳自兹近，湘流东逝深。\n和风引桂楫，春日涨云岑。\n回首过津口，而多枫树林。\n白鱼困密网，黄鸟喧嘉音。\n物微限通塞，恻隐仁者心。\n瓮余不尽酒，膝有无声琴。\n圣贤两寂寞，眇眇独开襟。",
        "dynasty": "唐",
        "collection_info": null
    },
    {
        "title": "次空灵岸",
        "author": "杜甫",
        "content": "沄沄逆素浪，落落展清眺。\n幸有舟檝迟，得尽所历妙。\n空灵霞石峻，枫栝隐奔峭。\n青春犹无私，白日亦偏照。\n可使营吾居，终焉託长啸。\n毒瘴未足忧，兵戈满边徼。\n嚮者留遗恨，耻为达人诮。\n迴帆凯赏延，佳处领其要。",
        "dynasty": "唐",
        "collection_info": null
    },
    {
        "title": "宿花石戍",
        "author": "杜甫",
        "content": "午辞空灵岑，夕得花石戍。\n岸疏开闢水，木杂今古树。\n地蒸南风盛，春热西日暮。\n四序本平分，气候何迴互。\n茫茫天造间，理乱岂恒数。\n繫舟盘藤轮，策杖古樵路。\n罢人不在村，野圃泉自注。\n柴扉虽芜没，农器尚牢固。\n山东残逆气，吴楚守王度。\n谁能扣君门，下令减征赋。",
        "dynasty": "唐",
        "collection_info": null
    },
    {
        "title": "早发",
        "author": "杜甫",
        "content": "有求常百虑，斯文亦吾病。\n以兹朋故多，穷老驱驰幷。\n早行篙师怠，席挂风不正。\n昔人戒垂堂，今则奚奔命。\n涛飜黑蛟跃，日山黄雾映。\n烦促瘴岂侵，颓倚睡未醒。\n仆夫问盥栉，暮颜腼青镜。\n随意簪葛巾，仰惭林花盛。\n侧闻夜来寇，幸喜囊中净。\n艰危作远客，干请伤直性。\n薇蕨饿首阳，粟马资历聘。\n贱子欲适从，疑误此二柄。",
        "dynasty": "唐",
        "collection_info": null
    },
    {
        "title": "次晚洲",
        "author": "杜甫",
        "content": "参错云石稠，坡陀风涛壮。\n晚洲适知名，秀色固异状。\n棹经垂猨把，身在度鸟上。\n摆浪散帙妨，危沙折花当。\n羁离暂愉悦，羸老反惆怅。\n中原未解兵，吾得终疎放。",
        "dynasty": "唐",
        "collection_info": null
    },
    {
        "title": "望岳",
        "author": "杜甫",
        "content": "南岳配朱鸟，秩礼自百王。\n歘吸领地灵，鸿洞半炎方。\n邦家用祀典，在德非馨香。\n巡守何寂寥，有虞今则亡。\n洎吾隘世网，行迈越潇湘。\n渴日绝壁出，漾舟清光旁。\n祝融五峰尊，峰峰次低昴。\n紫盖独不朝，争长嶫相望。\n恭闻魏夫人，羣仙夹翱翔。\n有时五峰气，散风如飞霜。\n牵迫限修途，未暇杖崇冈。\n归来觊命驾，沐浴休玉堂。\n三叹问府主，曷以赞我皇。\n牲璧忍衰俗，神其思降祥。",
        "dynasty": "唐",
        "collection_info": null
    },
    {
        "title": "湘江宴饯裴二端公赴道州",
        "author": "杜甫",
        "content": "白日照舟师，朱旗散广川。\n羣公饯南伯，肃肃秩初筵。\n鄙人奉末眷，佩服自早年。\n义均骨肉地，怀抱罄所宣。\n盛名富事业，无取媿高贤。\n不以丧乱婴，保爱金石坚。\n计拙百僚下，气苏君子前。\n会合苦不久，哀乐本相缠。\n交游飒向尽，宿昔浩茫然。\n促觞激百虑，掩抑泪潺湲。\n热云集曛黑，缺月未生天。\n白团为我破，华烛蟠长烟。\n鸹鹖催明星，解袂从此旋。\n上请减兵甲，下请安井田。\n永念病渴老，附书远山巅。",
        "dynasty": "唐",
        "collection_info": null
    },
    {
        "title": "清明",
        "author": "杜甫",
        "content": "着处繁花务是日，长沙千人万人出。\n渡头翠柳艳明眉，争道朱蹄骄啮膝。\n此都好游湘西寺，诸将亦自军中至。\n马援征行在眼前，葛强亲近同心事。\n金镫下山红粉晚，牙樯捩柁青楼远。\n古时丧乱皆可知，人世悲欢暂相遣。\n弟侄虽存不得书，干戈未息苦离居。\n逢迎少壮非吾道，况乃今朝更祓除。",
        "dynasty": "唐",
        "collection_info": null
    },
    {
        "title": "风雨看舟前落花戏为新句",
        "author": "杜甫",
        "content": "江上人家桃树枝，春寒细雨出疎篱。\n影遭碧水潜勾引，风妒红花却倒吹。\n吹花困癫傍舟檝，水光风力俱相怯。\n赤憎轻薄遮入怀，珍重分明不来接。\n湿久飞迟半日高，萦沙惹草细于毛。\n蜜蜂蝴蝶生情性，偷眼蜻蜓避百劳。",
        "dynasty": "唐",
        "collection_info": null
    },
    {
        "title": "岳麓山道林二寺行",
        "author": "杜甫",
        "content": "玉泉之南麓山殊，道林林壑争盘纡。\n寺门高开洞庭野，殿脚插入赤沙湖。\n五月寒风冷佛骨，六时天乐朝香炉。\n地灵步步雪山草，僧宝人人沧海珠。\n墖劫宫墙壮丽敌，香厨松道清凉俱。\n连花交响共命鸟，金牓双迴三足乌。\n方丈涉海费时节，悬圃寻河知有无。\n暮年且喜经行近，春日兼蒙暄暖扶。\n飘然斑白身奚适，傍此烟霞茅可诛。\n桃源人家易制度，橘洲田土仍膏腴。\n潭府邑中甚淳古，太守庭内不喧呼。\n昔遭衰世皆晦迹，今幸乐国养微躯。\n依止老宿亦未晚，富贵功名焉足图。\n久为野客寻幽惯，细学何颙免兴孤。\n一重一掩吾肺腑，山鸟山花吾友于。\n宋公放逐曾题壁，物色分留与老夫。",
        "dynasty": "唐",
        "collection_info": null
    },
    {
        "title": "奉送魏六丈佑少府之交广",
        "author": "杜甫",
        "content": "贤豪赞经纶，功成空名垂。\n子孙不振耀，历代皆有之。\n郑公四叶孙，长大常苦饥。\n众中见毛骨，犹是麒麟儿。\n磊落贞观事，致君朴直词。\n家声盖六合，行色何其微。\n遇我苍吾阴，忽惊会面稀。\n议论有余地，公侯来未迟。\n虚思黄金贵，自笑青云期。\n长卿久病渴，武帝元同时。\n季子黑貂敝，得无妻嫂欺。\n尚为诸侯客，独屈州县卑。\n南游炎海甸，浩荡从此辞。\n穷途仗神道，世乱轻土宜。\n解帆岁云暮，可与春风归。\n出入朱门家，华屋刻蛟螭。\n玉食亚王者，乐张游子悲。\n侍婢艳倾城，绡绮轻雾霏。\n掌中琥珀钟，行酒双逶迤。\n新欢继明烛，梁栋星辰飞。\n两情顾盼合，珠碧赠于斯。\n上贵见肝胆，下贵不相疑。\n心事披写间，气酣达所为。\n错挥铁如意，莫避珊瑚枝。\n始兼逸迈兴，终慎宾主仪。\n戎马闇天宇，呜呼生别离。",
        "dynasty": "唐",
        "collection_info": null
    },
    {
        "title": "别张十三建封",
        "author": "杜甫",
        "content": "尝读唐实录，国家草昧初。\n刘裴建首义，龙见尚踌躇。\n秦王拨乱姿，一劒总兵符。\n汾晋为丰沛，暴隋竟涤除。\n宗臣则庙食，后祀何疎芜。\n彭城英雄种，宜膺将相图。\n尔惟外曾孙，倜傥汗血驹。\n眼中万少年，用意尽崎岖。\n相逢长沙亭，乍问绪业余。\n乃吾故人子，童丱聊居诸。\n挥手洒衰泪，仰看八尺躯。\n内外名家流，风神荡江湖。\n范云堪晚友，嵇绍自不孤。\n择材征南幕，湖落回鲸鱼。\n载感贾生恸，復闻乐毅书。\n主忧急盗贼，师老荒京都。\n旧丘岂税驾，大厦倾宜扶。\n君臣各有分，管葛本时须。\n虽当霰雪严，未觉栝柏枯。\n高义在云台，嘶鸣望天衢。\n羽人埽碧海，功业竟何如。",
        "dynasty": "唐",
        "collection_info": null
    },
    {
        "title": "暮秋枉裴道州手札率尔遣兴寄近呈苏涣侍御",
        "author": "杜甫",
        "content": "久客多枉友朋书，素书一月凡一束。\n虚名但蒙寒温问，泛爱不救沟壑辱。\n齿落未是无心人，舌存耻作穷途哭。\n道州手札适復至，纸长要自三过读。\n盈把那须沧海珠，入怀本倚昆山玉。\n拨弃潭州百斛酒，芜没潇岸千株菊。\n使我昼立烦儿孙，令我夜坐费灯烛。\n忆子初尉永嘉去，红颜白面花映肉。\n军符侯印取岂迟，紫燕騄耳行甚速。\n圣朝尚飞战鬬尘，济世宜引英俊人。\n黎元愁痛会苏息，夷狄跋扈徒逡巡。\n授钺筑坛闻意旨，颓纲漏网期弥纶。\n郭钦上书见大计，刘毅答诏惊羣臣。\n他日更仆语不浅，明公论兵气益振。\n倾壶箫管黑白髮，儛劒霜雪吹青春。\n宴筵曾语苏季子，后来杰出云孙比。\n茅斋定王城郭门，药物楚老渔商市。\n市北肩舆每联袂，郭南抱瓮亦隐几。\n无数将军西第成，早作丞相东山起。\n鸟雀苦肥秋粟菽，蛟龙欲蛰寒沙水。\n天下鼓角何时休，阵前部曲终日死。\n附书与裴因示苏，此生已媿须人扶。\n致君尧舜付公等，早据要路思捐躯。",
        "dynasty": "唐",
        "collection_info": null
    },
    {
        "title": "奉赠李八丈判官",
        "author": "杜甫",
        "content": "我丈时英特，宗枝神尧后。\n珊瑚市则无，騄骥人得有。\n早年见标格，秀气衝星斗。\n事业富清机，官曹正独守。\n顷来树嘉政，皆已传众口。\n艰难体贵安，冗长吾敢取。\n区区犹历试，炯炯更持久。\n讨论实解颐，操割纷应手。\n箧书积讽谏，宫阙限奔走。\n入幕未展材，秉钧孰为偶。\n所亲问淹泊，泛爱惜衰朽。\n垂白乱南翁，委身希北叟。\n真成穷辙鲋，或似丧家狗。\n秋枯洞庭石，风飒长沙柳。\n高兴激荆衡，知音为回首。",
        "dynasty": "唐",
        "collection_info": null
    },
    {
        "title": "岁晏行",
        "author": "杜甫",
        "content": "岁云暮矣多北风，潇湘洞庭白雪中。\n渔父天寒网罟冻，莫徭射雁鸣桑弓。\n去年米贵阙军食，今年米贱大伤农。\n高马达官厌酒肉，此辈杼轴茅茨空。\n楚人重鱼不重鸟，汝休枉杀南飞鸿。\n况闻处处鬻男女，割慈忍爱还租庸。\n往日用钱捉私铸，今许铅锡和青铜。\n刻泥为之最易得，好恶不合长相蒙。\n万国城头吹画角，此曲哀怨何时终。",
        "dynasty": "唐",
        "collection_info": null
    },
    {
        "title": "追酬故高蜀州人日见寄",
        "author": "杜甫",
        "content": "自蒙蜀州人日作，不意清诗久零落。\n今晨散帙眼忽开，迸泪幽吟事如昨。\n呜呼壮士多慷慨，合沓高名动寥廊。\n叹我悽悽求友篇，感时郁郁匡君略。\n锦里春光空烂熳，瑶墀侍臣已冥莫。\n潇湘水国傍鼋鼍，鄠杜秋天失鵰鹗。\n东西南北更谁论，白首扁舟病独存。\n遥拱北辰缠寇盗，欲倾东海洗干坤。\n边塞西蕃最充斥，衣冠南渡多崩奔。\n鼓瑟至今悲帝子，曳裾何处觅王门。\n文章曹植波澜阔，服食刘安德业尊。\n长笛谁能乱愁思，昭州词翰与招魂。",
        "dynasty": "唐",
        "collection_info": null
    },
    {
        "title": "苏大侍御访江浦赋八韵记异",
        "author": "杜甫",
        "content": "庞公不浪出，苏氏今有之。\n再闻诵新作，突过黄初诗。\n干坤几反覆，扬马宣同时。\n今晨清镜中，胜食斋房芝。\n余髮喜却变，白间生黑丝。\n昨夜舟火灭，湘娥帘外悲。\n百灵未敢散，风破寒江迟。",
        "dynasty": "唐",
        "collection_info": null
    },
    {
        "title": "题衡山县文宣王庙新学堂呈陆宰",
        "author": "杜甫",
        "content": "旄头彗紫微，无復俎豆事。\n金甲相排荡，青衿一顦顇。\n呜呼已十年，儒服弊于地。\n征夫不遑息，学者沦素志。\n我行洞庭野，歘得文翁肆。\n侁侁胄子行，若舞风雩至。\n周室宜中兴，孔门未应弃。\n是以资雅才，涣然立新意。\n衡山虽小邑，首唱恢大义。\n因见县尹心，根源旧宫閟。\n讲堂非曩构，大屋加涂墍。\n下可容百人，墙隅亦深邃。\n何必三千徒，始压戎马气。\n林木在庭户，密干迭苍翠。\n有井朱夏时，辘轳冻阶戺。\n耳闻读书声，杀伐灾髣髴。\n故国延归望，衰颜减愁思。\n南纪改波澜，西河共风味。\n采诗倦跋涉，载笔尚可记。\n高歌激宇宙，凡百慎失坠。",
        "dynasty": "唐",
        "collection_info": null
    },
    {
        "title": "入衡州",
        "author": "杜甫",
        "content": "兵革自久远，兴衰看帝王。\n汉仪甚照耀，胡马何猖狂。\n老将一失律，清边生战场。\n君臣忍瑕垢，河岳空金汤。\n重镇如割据，轻权绝纪纲。\n军州体不一，宽猛性所将。\n嗟彼苦节士，素于圆凿方。\n寡妻从为郡，兀者安堵墙。\n凋弊惜邦本，哀矜存事常。\n旌麾非其任，府库实过防。\n恕己独在此，多忧增内伤。\n偏裨限酒肉，卒伍单衣裳。\n元恶迷是似，聚谋洩康庄。\n竟流帐下血，大降湖南殃。\n烈火发中夜，高烟焦上苍。\n至今分粟帛，杀气吹沅湘。\n福善理颠倒，明征天莽茫。\n销魂避飞镝，累足穿豺狼。\n隐忍枳棘刺，迁延胝趼疮。\n远归儿侍侧，犹乳女在旁。\n久客幸脱免，暮年惭激昴。\n萧条向水陆，汩没随鱼商。\n报主身已老，入朝病见妨。\n悠悠委薄俗，郁郁回刚肠。\n参错走洲渚，舂容转林篁。\n片帆左郴岸，通郭前衡阳。\n华表云鸟埤，名园花草香。\n旗亭壮邑屋，烽橹蟠城隍。\n中有古刺史，盛才冠岩廓。\n扶颠待柱石，独坐飞风霜。\n昨者间琼树，高谈随羽觞。\n无论再缱绻，己是安苍黄。\n剧孟七国畏，马卿四赋良。\n门阑苏生在，勇锐白起强。\n问罪富形势，凯歌悬否臧。\n氛埃期必埽，蚊蚋焉能当。\n橘井旧地宅，仙山引舟航。\n此行厌暑雨，厥土闻清凉。\n诸舅剖符近，开缄书札光。\n频繁命屡及，磊落字百行。\n江总外家养，谢安乘兴长。\n下流匪珠玉，择木羞鸾皇。\n我师嵇叔夜，世贤张子房。\n柴荆寄乐土，鹏路观翱翔。",
        "dynasty": "唐",
        "collection_info": null
    },
    {
        "title": "舟中苦热遣怀奉呈[阳]中丞通简台省诸公",
        "author": "杜甫",
        "content": "媿为湖外客，看此戎马乱。\n中夜混黎甿，脱身亦奔窜。\n平生方寸心，反掌帐下难。\n呜呼杀贤良，不叱白刃散。\n吾非丈夫特，没齿埋冰炭。\n耻以风病辞，胡然泊湘岸。\n入舟虽苦热，垢腻可溉灌。\n痛彼道边人，形骸改昏旦。\n中丞连帅职，封内权得按。\n身当问罪先，县实诸侯半。\n士卒既辑睦，启行促精悍。\n似闻上游兵，稍逼长沙馆。\n邻好彼克修，天机自明断。\n南图卷云水，北拱戴霄汉。\n美名光史臣，长策何壮观。\n驱驰数公子，咸愿同伐叛。\n声节衰有余，夫何激衰懦。\n偏裨表三上，卤莽同一贯。\n始谋谁其间，回首增愤惋。\n宗英李端公，守职甚昭焕。\n变通迫胁地，谋画焉得算。\n王室不肯微，凶徒略无惮。\n此流须卒斩，神器资强干。\n扣寂豁烦襟，皇天照嗟叹。",
        "dynasty": "唐",
        "collection_info": null
    },
    {
        "title": "聂耒阳以仆阻水书致酒肉疗饥荒江诗得代怀兴尽本韵至县呈聂令陆路去方田驿四十里舟行一日时属江涨泊于方田",
        "author": "杜甫",
        "content": "耒阳驰尺素，见访荒江眇。\n义士烈女家，风流吾贤绍。\n昨见狄相孙，许公人伦表。\n前期翰林后，屈迹县邑小。\n知我碍湍涛，半旬获浩溔。\n麾下杀元戎，湖边有飞旐。\n孤舟增郁郁，僻路殊悄悄。\n侧惊猿猱捷，仰羡鹳鹤矫。\n礼过宰肥羊，愁当置清醥。\n人非西喻蜀，兴在北坑赵。\n方行郴岸静，未话长沙扰。\n崔师乞已至，澧卒用矜少。\n问罪消息真，开颜憩亭沼。",
        "dynasty": "唐",
        "collection_info": null
    },
    {
        "title": "冬日洛城北谒玄元皇帝庙",
        "author": "杜甫",
        "content": "配极玄都閟，凭虚禁御长。\n守祧严具礼，掌节镇非常。\n碧瓦初寒外，金茎一气旁。\n山河扶绣户，日月近雕梁。\n仙李盘根大，猗兰奕叶光。\n世家遗旧史，道德付今王。\n画手看前辈，吴生远擅场。\n森罗移地轴，妙绝动宫墙。\n五圣联龙衮，千官列雁行。\n冕旒俱秀发，旌斾尽飞扬。\n翠柏深留景，红棃迥得霜。\n风筝吹玉柱，露井冻银床。\n身退卑周室，经传拱汉皇。\n谷神如不死，养拙更何乡。",
        "dynasty": "唐",
        "collection_info": null
    },
    {
        "title": "赠韦左丞丈",
        "author": "杜甫",
        "content": "左辖频虚位，今年得旧儒。\n相门韦氏在，经术汉臣须。\n时议归前烈，天伦恨莫俱。\n鸰原荒宿草，凤沼接亨衢。\n有客虽安命，衰容岂壮夫。\n家人忧几杖，甲子混泥途。\n不谓矜余力，还来谒大巫。\n岁寒仍顾遇，日暮且踟蹰。\n老骥思千里，饥鹰待一呼。\n君能微感激，亦足慰榛芜。",
        "dynasty": "唐",
        "collection_info": null
    },
    {
        "title": "投赠哥舒开府二十韵",
        "author": "杜甫",
        "content": "今代麒麟阁，何人第一功。\n君王自神武，驾驭必英雄。\n开府当朝杰，论兵迈古风。\n先锋百胜在，略地两隅空。\n青海无传箭，天山早挂弓。\n廉颇仍走敌，魏绛已和戎。\n每惜河湟弃，新兼节制通。\n智谋垂睿想，出入冠诸公。\n日月低秦树，干坤绕汉宫。\n胡人愁逐北，宛马又从东。\n受命边沙远，归来御席同。\n轩墀曾宠鹤，畋猎旧非熊。\n茅土加名数，山河誓始终。\n策行遗战伐，契合动昭融。\n勋业青冥上，交亲气概中。\n未为珠履客，已见白头翁。\n壮节初题柱，生涯独转蓬。\n几年春草歇，今日暮途穷。\n军事留孙楚，行间识吕蒙。\n防身一长劒，将欲倚崆峒。",
        "dynasty": "唐",
        "collection_info": null
    },
    {
        "title": "上韦左相二十韵",
        "author": "杜甫",
        "content": "凤历轩辕纪，龙飞四十春。\n八荒开寿域，一气转洪钧。\n霖雨思贤佐，丹青忆老臣。\n应图求骏马，惊代得麒麟。\n沙汰江河浊，调和鼎鼐新。\n韦贤初相汉，范叔已归秦。\n盛业今如此，传经固绝伦。\n豫樟深出地，沧海阔无津。\n北斗司喉舌，东方领搢绅。\n持衡留藻鑑，听履上星辰。\n独步才超古，余波德照邻。\n聪明过管辂，尺牍倒陈遵。\n岂是池中物，由来席上珍。\n庙堂知至理，风俗尽还淳。\n才杰俱登用，愚蒙但隐沦。\n长卿多病久，子夏索居频。\n回首驱流俗，生涯似众人。\n巫咸不可问，邹鲁莫容身。\n感激时将晚，苍茫兴有神。\n为公歌此曲，涕泪在衣巾。",
        "dynasty": "唐",
        "collection_info": null
    },
    {
        "title": "奉赠太常张卿二十韵",
        "author": "杜甫",
        "content": "方丈三韩外，昆崙万国西。\n建标天地阔，诣绝古今迷。\n气得神仙迥，恩承雨露低。\n相门清议众，儒术大名齐。\n轩冕罗天阙，琳琅识介珪。\n伶官诗必诵，夔乐典犹稽。\n健笔凌鹦鹉，铦锋莹鸊鹈。\n友于皆挺拔，公望各端倪。\n通籍踰青琐，亨衢照紫泥。\n灵虬传夕箭，归马散霜蹄。\n能事闻重译，嘉谟及远黎。\n弼谐方一展，班序更何跻。\n适越空颠踬，游梁竟惨悽。\n谬知终画虎，微分是酰鸡。\n萍泛无休日，桃阴想旧蹊。\n吹嘘人所羡，腾跃事仍暌。\n碧海真难涉，青云不可梯。\n顾深惭锻炼，才小辱提携。\n槛束哀猨叫，枝惊夜鹊栖。\n几时陪羽猎，应指钓璜溪。",
        "dynasty": "唐",
        "collection_info": null
    },
    {
        "title": "敬赠郑谏议十韵",
        "author": "杜甫",
        "content": "谏官非不达，诗义早知名。\n破的由来事，先锋孰敢争。\n思飘云物外，律中鬼神惊。\n毫髮无遗恨，波澜独老成。\n野人宁得所，天意薄浮生。\n多病休儒服，冥搜信客旌。\n筑居仙缥缈，旅食岁峥嵘。\n使者求颜阖，诸公厌祢衡。\n将期一诺重，歘使寸心倾。\n君见途穷哭，宜忧阮步兵。",
        "dynasty": "唐",
        "collection_info": null
    },
    {
        "title": "奉赠鲜于京兆二十韵",
        "author": "杜甫",
        "content": "王国称多土，贤良復几人。\n异才应间出，爽气必殊伦。\n始见张京兆，宜居汉近臣。\n骅骝开道路，鵰鹗离风尘。\n侯伯知何等，文章实致身。\n奋飞超等级，容易失沈沦。\n脱略磻溪钓，操持郢匠斤。\n云霄今已逼，台衮更谁亲。\n凤穴雏皆好，龙门客又新。\n义声纷感激，败绩自逡巡。\n途远欲何向，天高难重陈。\n学诗犹孺子，乡赋念嘉宾。\n不得同鼌错，吁嗟后郄诜。\n计疎疑翰墨，时过忆松筠。\n献纳纡皇眷，中间谒紫宸。\n且随诸彦集，方凯薄才伸。\n破胆遭前政，阴谋独秉钧。\n微生霑忌刻，万事益酸辛。\n交合丹青地，恩倾雨露辰。\n有儒愁饿死，早晚报平津。",
        "dynasty": "唐",
        "collection_info": null
    },
    {
        "title": "赠特进汝阳王二十韵",
        "author": "杜甫",
        "content": "特进羣公表，天人夙德升。\n霜蹄千里骏，风翮九霄鹏。\n服礼求毫髮，惟忠忘寝兴。\n圣情常有眷，朝退若无凭。\n仙醴来浮蚁，奇毛或赐鹰。\n清关尘不杂，中使日相乘。\n晚节嬉游简，平居孝义称。\n自多亲棣萼，谁敢问山陵。\n学业醇儒富，辞华哲匠能。\n笔飞鸾耸立，章罢凤骞腾。\n精理通谈笑，忘形向友朋。\n寸长堪缱绻，一诺岂骄矜。\n已忝归曹植，何知对李膺。\n招要恩屡至，崇重力难胜。\n披雾初欢夕，高秋爽气澄。\n尊罍临极浦，凫雁宿张灯。\n花月穷游宴，炎天避郁蒸。\n研寒金井水，檐动玉壶冰。\n瓢饮唯三径，岩栖在百层。\n且持蠡测海，况挹酒如渑。\n鸿宝宁全秘，丹梯庶可凌。\n淮王门有客，终不媿孙登。",
        "dynasty": "唐",
        "collection_info": null
    },
    {
        "title": "郑驸马宅宴洞中",
        "author": "杜甫",
        "content": "主家阴洞细烟雾，留客夏簟清琅玕。\n春酒杯浓琥珀薄，冰浆椀碧玛瑙寒。\n误疑茅堂过江麓，已入风磴霾云端。\n自是秦楼压郑谷，时闻杂佩声珊珊。",
        "dynasty": "唐",
        "collection_info": null
    },
    {
        "title": "李监宅",
        "author": "杜甫",
        "content": "尚觉王孙贵，豪家意颇浓。\n屏开金孔雀，褥隐绣芙蓉。\n且食双鱼美，谁看异味重。\n门阑多喜色，女壻近乘龙。",
        "dynasty": "唐",
        "collection_info": null
    },
    {
        "title": "重题郑氏东亭",
        "author": "杜甫",
        "content": "华亭入翠微，秋日乱清晖。\n崩石欹山树，清涟曳水衣。\n紫鳞衝岸跃，苍隼护巢归。\n向晚寻征路，残云傍马飞。",
        "dynasty": "唐",
        "collection_info": null
    },
    {
        "title": "题张氏隐居二首 一",
        "author": "杜甫",
        "content": "春山无伴独相求，伐木丁丁山更幽。\n涧道余寒历冰雪，石门斜日到林丘。\n不贪夜识金银气，远害朝看糜鹿游。\n乘兴杳然迷出处，对君疑是泛虚舟。",
        "dynasty": "唐",
        "collection_info": null
    },
    {
        "title": "题张氏隐居二首 二",
        "author": "杜甫",
        "content": "之子时相见，邀人晚兴留。\n霁潭鳣发发，春草鹿呦呦。\n杜酒偏劳劝，张棃不外求。\n前村山路险，归醉每无愁。",
        "dynasty": "唐",
        "collection_info": null
    },
    {
        "title": "天宝初南曹小司寇舅于我太夫人堂下累土为山一匮盈尺以代彼朽木承诸焚香瓷瓯瓯甚安矣旁植慈竹盖兹数峰嵚岑婵娟宛有尘外数致乃不知兴之所至而作是诗",
        "author": "杜甫",
        "content": "一匮功盈尺，三峰意出羣。\n望中疑在野，幽处欲生云。\n慈竹春阴覆，香炉晓势分。\n惟南将献寿，佳气日氛氲。",
        "dynasty": "唐",
        "collection_info": null
    },
    {
        "title": "龙门",
        "author": "杜甫",
        "content": "龙门横野断，驿树出城来。\n气色皇居近，金银佛寺开。\n往还时屡改，川水日悠哉。\n相阅征途上，生涯尽几迴。",
        "dynasty": "唐",
        "collection_info": null
    },
    {
        "title": "奉寄河南韦尹丈人",
        "author": "杜甫",
        "content": "有客传河尹，逢人问孔融。\n青囊仍隐逸，章甫尚西东。\n鼎石分门户，词场继国风。\n尊荣瞻地绝，疎放忆途穷。\n浊酒寻陶令，丹砂访葛洪。\n江湖漂短褐，霜雪满飞蓬。\n牢落干坤大，周流道术空。\n谬惭知蓟子，真怯笑扬雄。\n盘错神明惧，讴歌德义丰。\n尸乡余土室，难说祝鸡翁。",
        "dynasty": "唐",
        "collection_info": null
    },
    {
        "title": "赠李白",
        "author": "杜甫",
        "content": "秋来相顾尚飘蓬，未就丹砂媿葛洪。\n痛饮狂歌空度日，飞扬跋扈为谁雄。",
        "dynasty": "唐",
        "collection_info": null
    },
    {
        "title": "与任城许主簿游南池",
        "author": "杜甫",
        "content": "秋水通沟洫，城隅进小船。\n晚凉看洗马，森木乱鸣蝉。\n菱熟经时雨，蒲荒八月天。\n晨朝降白露，遥忆旧青氊。",
        "dynasty": "唐",
        "collection_info": null
    },
    {
        "title": "登兖州城楼",
        "author": "杜甫",
        "content": "东郡趋庭日，南楼纵目初。\n浮云连海岳，平野入青徐。\n孤嶂秦碑在，荒城鲁殿余。\n从来多古意，临眺独踌躇。",
        "dynasty": "唐",
        "collection_info": null
    },
    {
        "title": "刘九法曹郑瑕丘石门宴集",
        "author": "杜甫",
        "content": "秋水清无底，萧然静客心。\n掾曹乘逸兴，鞍马去相寻。\n能吏逢聊璧，华筵直一金。\n晚来横吹好，泓下亦龙吟。",
        "dynasty": "唐",
        "collection_info": null
    },
    {
        "title": "暂如临邑至㟙山湖亭奉怀李员外率尔成兴",
        "author": "杜甫",
        "content": "野亭逼湖水，歇马高林间。\n鼍吼风奔浪，鱼跳日映山。\n暂游阻词伯，却望怀青关。\n霭霭生云雾，唯应促驾还。",
        "dynasty": "唐",
        "collection_info": null
    },
    {
        "title": "对雨书怀走邀许十一簿公",
        "author": "杜甫",
        "content": "东岳云峰起，溶溶满太虚。\n震雷飜幕燕，骤雨落河鱼。\n座对贤人酒，门听长者车。\n相邀媿泥泞，骑马到阶除。",
        "dynasty": "唐",
        "collection_info": null
    },
    {
        "title": "巳上人茅斋",
        "author": "杜甫",
        "content": "巳公茅屋下，可以赋新诗。\n枕簟入林僻，茶瓜留客迟。\n江莲摇白羽，天棘梦青丝空忝许询辈，难酬支遁词。",
        "dynasty": "唐",
        "collection_info": null
    },
    {
        "title": "房兵曹胡马诗",
        "author": "杜甫",
        "content": "胡马大宛名，锋棱瘦骨成。\n竹批双耳峻，风入四蹄轻。\n所向无空阔，真堪託死生。\n骁腾有如此，万里可横行。",
        "dynasty": "唐",
        "collection_info": null
    },
    {
        "title": "画鹰",
        "author": "杜甫",
        "content": "素练风霜起，苍鹰画作殊。\n身思狡兔，俱目似愁胡。\n绦旋光堪擿，轩楹势可呼。\n何当击凡鸟，毛血洒平芜。",
        "dynasty": "唐",
        "collection_info": null
    },
    {
        "title": "与李十二白同寻范十隐居",
        "author": "杜甫",
        "content": "李侯有佳句，往往似阴铿。\n余亦东蒙客，怜君如弟兄。\n醉眠秋共被，携手日同行。\n更想幽期处，还寻北郭生。\n入门高兴发，侍立小童清。\n落景闻寒杵，屯云对古城。\n向来吟橘颂，谁欲讨莼羹。\n不愿论簪笏，悠悠沧海情。",
        "dynasty": "唐",
        "collection_info": null
    },
    {
        "title": "临邑舍弟书至苦雨黄河泛溢堤防之患簿领所忧因寄此诗用宽其意",
        "author": "杜甫",
        "content": "二仪积风雨，百谷漏波涛。\n闻道洪何坼，遥连沧海高。\n职思忧悄悄，郡国诉嗷嗷。\n舍弟卑栖邑，防川领簿曹。\n尺书前日至，版筑不时操。\n难假鼋鼍力，空瞻乌鹊毛。\n燕南吹畎亩，济上没蓬蒿。\n螺蚌满近郭，蛟螭乘九皋。\n徐关深水府，碣石小秋毫。\n白屋留孤树，清天矢万艘。\n吾衰同泛梗，利涉想蟠桃。\n倚赖天涯钓，犹能掣巨鳌。",
        "dynasty": "唐",
        "collection_info": null
    },
    {
        "title": "过宋员外之问旧庄",
        "author": "杜甫",
        "content": "宋公旧池馆，零落守阳阿。\n枉道祗从入，吟诗许更过。\n淹留问耆老，寂莫向山河。\n更识将军树，悲风日暮多。",
        "dynasty": "唐",
        "collection_info": null
    },
    {
        "title": "夜宴左氏庄",
        "author": "杜甫",
        "content": "风林纤月落，衣露净琴张。\n暗水流花径，春星带草堂。\n检书烧烛短，看劒引杯长。\n诗罢闻吴咏，扁舟意不忘。",
        "dynasty": "唐",
        "collection_info": null
    },
    {
        "title": "送蔡希曾都尉还陇右因寄高三十五书记",
        "author": "杜甫",
        "content": "蔡子勇成癖，弯弓西射胡。\n健儿宁鬬死，壮士耻为儒。\n官是先锋得，材缘挑战须。\n身轻一鸟过，枪急万人呼。\n云幕随开府，春城赴上都。\n马头金狎帢，驼背锦糢糊。\n咫尺云山路，归飞青海隅。\n上公犹宠锡，突将且前驱。\n汉使黄河远，凉州白麦枯。\n因君问消息，好在阮元瑜。",
        "dynasty": "唐",
        "collection_info": null
    },
    {
        "title": "春日忆李白",
        "author": "杜甫",
        "content": "白也诗无敌，飘然思不羣。\n清新庾开府，俊逸鲍参军。\n渭北春天树，江东日暮云。\n何时一尊酒，重与细论文。",
        "dynasty": "唐",
        "collection_info": null
    },
    {
        "title": "赠陈二补阙",
        "author": "杜甫",
        "content": "世儒多汩没，夫子独声名。\n献纳开东观，君王问长卿。\n皁雕寒始急，天马老能行。\n自到青冥裏，休看白髮生。",
        "dynasty": "唐",
        "collection_info": null
    },
    {
        "title": "寄高三十五书记",
        "author": "杜甫",
        "content": "叹惜高生老，新诗日又多。\n美名人不及，佳句法如何。\n主将收才子，崆峒足凯歌。\n闻君已朱绂，且得慰蹉跎。",
        "dynasty": "唐",
        "collection_info": null
    },
    {
        "title": "送裴二虬作尉永嘉",
        "author": "杜甫",
        "content": "孤屿亭何处，天涯水气中。\n故人官就此，绝境兴谁同。\n隐吏逢梅福，游山忆谢公。\n扁舟吾已就，把钓待秋风。",
        "dynasty": "唐",
        "collection_info": null
    },
    {
        "title": "城西陂泛舟",
        "author": "杜甫",
        "content": "青蛾皓齿在楼船，横笛短箫悲远天。\n春风自信牙樯动，迟日徐看锦缆牵。\n鱼吹细浪摇歌扇，燕蹴飞花落舞筵。\n不有小舟能蘯桨，百壶那送酒如泉。",
        "dynasty": "唐",
        "collection_info": null
    },
    {
        "title": "赠田九判官",
        "author": "杜甫",
        "content": "崆峒使节上青霄，河陇降王款圣朝。\n宛马总肥春苜蓿，将军只数汉嫖姚。\n陈留阮瑀谁争长，京兆田郎早见招。\n麾下赖君才并入，独能无意向渔樵。",
        "dynasty": "唐",
        "collection_info": null
    },
    {
        "title": "赠献纳使起居田舍人",
        "author": "杜甫",
        "content": "献纳司存雨露边，地分清切任才贤。\n舍人退食收封事，宫女开函近御筵。\n晓漏追飞青琐闼，晴窗点检白云篇。\n扬雄更有河东赋，唯待吹嘘送上天。",
        "dynasty": "唐",
        "collection_info": null
    },
    {
        "title": "送韦书记赴安西",
        "author": "杜甫",
        "content": "夫子歘通贵，云泥相望悬。\n白头无藉在，朱绂有哀怜。\n书记赴三捷，公车留二年。\n欲浮江海去，此别意苍然。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 一",
        "author": "杜甫",
        "content": "不识南塘路，今知第五桥。\n名园依绿水，野竹上青霄。\n谷口旧相得，濠梁同见招。\n平生为幽兴，未惜马蹄遥。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 二",
        "author": "杜甫",
        "content": "百顷风潭上，千重夏木清。\n卑枝低结子，接叶暗巢莺。\n鲜鲫银丝脍，香芹碧涧羹。\n飜疑柁楼底，晚饭越中行。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 三",
        "author": "杜甫",
        "content": "万里戎王子，何年别月支。\n异花开绝域，滋蔓匝清池。\n汉使徒空到，神农竟不知。\n露飜兼雨打，开坼日离披。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 四",
        "author": "杜甫",
        "content": "旁舍连高竹，疎篱带晚花。\n碾涡深没马，藤蔓曲藏蛇。\n词赋工无益，山林迹未赊。\n尽捻书籍卖，来问尔东家。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 五",
        "author": "杜甫",
        "content": "剩水沧江破，残山碣石开。\n绿垂风折笋，红绽雨肥梅。\n银甲弹筝用，金鱼换酒来。\n兴移无洒埽，随意坐莓苔。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 六",
        "author": "杜甫",
        "content": "风磴吹阴雪，云门吼瀑泉。\n酒醒思卧簟，衣冷欲装绵。\n野老来看客，河鱼不取钱。\n只疑淳朴处，自有一山川。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 七",
        "author": "杜甫",
        "content": "棘树寒云色，茵蔯春藕香。\n脆添生菜美，阴益食单凉。\n野鹤清晨出，山精白日藏。\n石林蟠水府，百里独苍苍。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 八",
        "author": "杜甫",
        "content": "忆过杨柳渚，走马定昆池。\n醉把青荷叶，狂遗白接䍦。\n刺船思郢客，解水乞吴儿。\n坐对秦山晚，江湖兴颇随。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 九",
        "author": "杜甫",
        "content": "床上书连屋，阶前树拂云。\n将军不好武，稚子总能文。\n醒酒微风入，听诗静夜分。\n絺衣挂萝薜，凉月白纷纷。",
        "dynasty": "唐",
        "collection_info": null
    },
    {
        "title": "陪郑广文游何将军山林十首 十",
        "author": "杜甫",
        "content": "幽意忽不惬，归期无奈何。\n出门流水注，回首白云多。\n自笑灯前舞，谁怜醉后歌。\n祗应与朋好，风雨亦来过。",
        "dynasty": "唐",
        "collection_info": null
    },
    {
        "title": "重过何氏五首 一",
        "author": "杜甫",
        "content": "问讯东桥竹，将军有报书。\n倒衣还命驾，高枕乃吾庐。\n花妥莺捎蝶，溪喧獭趁鱼。\n重来休沐地，真作野人居。",
        "dynasty": "唐",
        "collection_info": null
    },
    {
        "title": "重过何氏五首 二",
        "author": "杜甫",
        "content": "山雨尊仍在，沙沈榻未移。\n犬迎曾宿客，鸦护落巢儿。\n云薄翠微寺，天清黄子陂。\n向来幽兴极，步屣过东篱。",
        "dynasty": "唐",
        "collection_info": null
    },
    {
        "title": "重过何氏五首 三",
        "author": "杜甫",
        "content": "落日平台上，春风啜茗时。\n石阑斜点笔，桐叶坐题诗。\n翡翠鸣衣桁，蜻蜓立钓丝。\n自今幽兴熟，来往亦无期。",
        "dynasty": "唐",
        "collection_info": null
    },
    {
        "title": "重过何氏五首 四",
        "author": "杜甫",
        "content": "颇怪朝参懒，应耽野趣长。\n雨抛金锁甲，苔卧绿沈枪。\n手自移蒲柳，家纔足稻粱。\n看君用幽意，白日到羲皇。",
        "dynasty": "唐",
        "collection_info": null
    },
    {
        "title": "重过何氏五首 五",
        "author": "杜甫",
        "content": "到此应常宿，相留可判年。\n蹉跎暮容色，怅望好林泉。\n何路霑微禄，归山买薄田。\n斯游恐不遂，把酒意茫然。",
        "dynasty": "唐",
        "collection_info": null
    },
    {
        "title": "冬日有怀李白",
        "author": "杜甫",
        "content": "寂寞书斋裏，终朝独尔思。\n更寻嘉树传，不忘角弓诗。\n短褐风霜入，还丹日月迟。\n未因乘兴去，空有鹿门期。",
        "dynasty": "唐",
        "collection_info": null
    },
    {
        "title": "杜位宅守岁",
        "author": "杜甫",
        "content": "守岁阿戎家，椒盘已颂花。\n盍簪喧枥马，列炬散林鸦。\n四十明朝过，飞腾暮景斜。\n谁能更拘束，烂醉是生涯。",
        "dynasty": "唐",
        "collection_info": null
    },
    {
        "title": "与鄠县源大少府宴渼陂",
        "author": "杜甫",
        "content": "应为四陂好，金钱罄一餐。\n饭抄云子白，瓜嚼水精寒。\n无计迴船下，空愁避酒难。\n主人情烂熳，持荅翠琅玕。",
        "dynasty": "唐",
        "collection_info": null
    },
    {
        "title": "崔驸马山亭宴集",
        "author": "杜甫",
        "content": "萧史幽栖地，林间蹋凤毛。\n洑流何处入，乱石闭门高。\n客醉挥金椀，诗成得绣袍。\n清秋多宴会，终日困香醪。",
        "dynasty": "唐",
        "collection_info": null
    },
    {
        "title": "九日杨奉化会白水崔明府",
        "author": "杜甫",
        "content": "今日潘怀县，同时陆浚仪。\n坐开桑落酒，来把菊花枝。\n天宇清霜净，公堂宿雾披。\n晚酣留客舞，凫舄共差池。",
        "dynasty": "唐",
        "collection_info": null
    },
    {
        "title": "赠翰林张四学士",
        "author": "杜甫",
        "content": "翰林逼华盖，鲸力破沧溟。\n天上张公子，宫中汉客星赋诗拾翠殿，佐酒望云亭。\n紫诰仍兼绾，黄麻似六经。\n内分金带赤，恩与荔枝青。\n无復随高凤，空余泣聚萤。\n此生任春草，垂老独漂萍。\n傥忆山阳会，悲歌在一听。",
        "dynasty": "唐",
        "collection_info": null
    },
    {
        "title": "送张二十参军赴蜀州因呈杨五侍御",
        "author": "杜甫",
        "content": "好去张公子，通家别恨添。\n两行秦树直，万点蜀山尖。\n御史新骢马，参军旧紫髯。\n皇华吾善处，于汝定无嫌。",
        "dynasty": "唐",
        "collection_info": null
    },
    {
        "title": "陪诸贵公子丈八沟携妓纳凉晚际遇雨二首 一",
        "author": "杜甫",
        "content": "落日放船好，轻风生浪迟。\n竹深留客处，荷净纳凉时。\n公子调冰水，佳人雪藕丝。\n片云头上黑，应是雨催诗。",
        "dynasty": "唐",
        "collection_info": null
    },
    {
        "title": "陪诸贵公子丈八沟携妓纳凉晚际遇雨二首 二",
        "author": "杜甫",
        "content": "雨来霑席上，风急打船头。\n越女红帬湿，燕姬翠黛愁。\n缆侵堤柳繫，幔宛浪花浮。\n归路飜萧飒，陂塘五月秋。",
        "dynasty": "唐",
        "collection_info": null
    },
    {
        "title": "白水明府舅宅喜雨",
        "author": "杜甫",
        "content": "吾舅政如此，古人谁復过。\n碧山晴又湿，白水雨偏多。\n精祷既不昧，欢娱将谓何。\n汤年旱颇甚，今日醉弦歌。",
        "dynasty": "唐",
        "collection_info": null
    },
    {
        "title": "陪李金吾花下饮",
        "author": "杜甫",
        "content": "胜地初相引，余行得自娱。\n见轻吹鸟毳，随意数花鬚。\n细草称偏坐，香醪懒再酤。\n醉归应犯夜，可怕李金吾。",
        "dynasty": "唐",
        "collection_info": null
    },
    {
        "title": "赠高式颜",
        "author": "杜甫",
        "content": "昔别是何处，相逢皆老夫。\n故人还寂寞，削迹共艰虞。\n自失论文友，空知卖酒垆。\n平生飞动意，见尔不能无。",
        "dynasty": "唐",
        "collection_info": null
    },
    {
        "title": "赠比部萧郎中十兄",
        "author": "杜甫",
        "content": "有美生人杰，由来积德门。\n汉朝丞相系，梁日帝王孙。\n蕴藉为郎久，魁梧秉哲尊。\n词华倾后辈，风雅蔼孤骞。\n宅相荣姻戚，儿童惠讨论。\n见知真自幼，谋拙丑诸昆。\n漂荡云天阔，沈埋日月奔。\n致君时已晚，怀古意空存。\n中散山阳锻，愚公野谷村。\n宁纡长者辙，归老任干坤。",
        "dynasty": "唐",
        "collection_info": null
    },
    {
        "title": "九日曲江",
        "author": "杜甫",
        "content": "缀席茱萸好，浮舟菡萏衰。\n季秋时欲半，九日意兼悲。\n江水清源曲，荆门此路疑。\n晚来高兴尽，摇荡菊花期。",
        "dynasty": "唐",
        "collection_info": null
    },
    {
        "title": "承沈八丈东美除膳部员外阻雨未遂驰贺奉寄此诗",
        "author": "杜甫",
        "content": "今日西京掾，多除内省郎。\n通家惟沈氏，谒帝似冯唐。\n诗律羣公问，儒门旧史长。\n清秋便寓直，列宿顿辉光。\n未暇申宴慰，含情空激扬。\n司存何所比，膳部默悽伤。\n贫贱人事略，经过霖潦妨。\n礼同诸父长，恩岂布衣忘。\n天路牵骐骥，云台引栋梁。\n徒怀贡公喜，飒飒鬓毛苍。",
        "dynasty": "唐",
        "collection_info": null
    },
    {
        "title": "奉留赠集贤院崔于二学士",
        "author": "杜甫",
        "content": "昭代将垂白，途穷乃叫阍。\n气衝星象表，词感帝王尊。\n天老书题目，春宫验讨论。\n倚风遗鶂路，随水到龙门。\n竟与蛟螭杂，空闻燕雀喧。\n青冥犹契阔，陵厉不飞飜。\n儒术诚难起，家声庶已存。\n故山多药物，胜概忆桃源。\n欲整还乡斾，长怀禁掖垣。\n谬称三赋在，难述二公恩。",
        "dynasty": "唐",
        "collection_info": null
    },
    {
        "title": "故武卫将军輓歌三首 一",
        "author": "杜甫",
        "content": "严警当寒夜，前军落大星。\n壮夫思感决，哀诏惜精灵。\n王者今无战，书生已勒铭。\n封侯意疎阔，编简为谁青。",
        "dynasty": "唐",
        "collection_info": null
    },
    {
        "title": "故武卫将军輓歌三首 二",
        "author": "杜甫",
        "content": "舞劒过人绝，鸣弓射兽能。\n铦锋行惬顺，猛噬失蹻腾。\n赤羽千夫膳，黄河十月冰。\n横行沙漠外，神速至今称。",
        "dynasty": "唐",
        "collection_info": null
    },
    {
        "title": "故武卫将军輓歌三首 三",
        "author": "杜甫",
        "content": "哀輓青门去，新阡绛水遥。\n路人纷雨泣，天意飒风飘。\n部曲精仍锐，匈奴气不骄。\n无由覩雄略，大树日萧萧。",
        "dynasty": "唐",
        "collection_info": null
    },
    {
        "title": "官定后戏赠",
        "author": "杜甫",
        "content": "不作河西尉，凄凉为折腰。\n老夫怕趋走，率府且逍遥。\n耽酒须微禄，狂歌託圣朝。\n故山归兴尽，回首向风飙。",
        "dynasty": "唐",
        "collection_info": null
    },
    {
        "title": "九日蓝田崔氏庄",
        "author": "杜甫",
        "content": "老去悲秋强自宽，兴来今日尽君欢。\n羞将短髮还吹帽，笑倩旁人为正冠。\n蓝水远从千涧落，玉山高并两峰寒。\n明年此会知谁健，醉把茱萸子细看。",
        "dynasty": "唐",
        "collection_info": null
    },
    {
        "title": "崔氏东山草堂",
        "author": "杜甫",
        "content": "爱汝玉山草堂静，高秋爽气相鲜新。\n有时自发钟磬响，落日更见渔樵人。\n盘剥白鸦谷口栗，饭煮青泥坊底芹。\n何为西庄王给事，柴门空闭鏁松筠。",
        "dynasty": "唐",
        "collection_info": null
    },
    {
        "title": "对雪",
        "author": "杜甫",
        "content": "战哭多新鬼，愁吟独老翁。\n乱云低薄暮，急雪舞迴风。\n瓢弃尊无绿，炉存火似红。\n数州消息断，愁坐正书空。",
        "dynasty": "唐",
        "collection_info": null
    },
    {
        "title": "月夜",
        "author": "杜甫",
        "content": "今夜鄜州月，闺中只独看。\n遥怜小儿女，未解忆长安。\n香雾云鬟湿，清辉玉臂寒。\n何时倚虚幌，双照泪痕干。",
        "dynasty": "唐",
        "collection_info": null
    },
    {
        "title": "遣兴",
        "author": "杜甫",
        "content": "骥子好男儿，前年学语时。\n问知人客姓，诵得老夫诗。\n世乱怜渠小，家贫仰母慈。\n鹿门携不遂，雁足繫难期。\n天地军麾满，山河战角悲。\n傥归免相失，见日敢辞迟。",
        "dynasty": "唐",
        "collection_info": null
    },
    {
        "title": "元日寄韦氏妹",
        "author": "杜甫",
        "content": "近闻韦氏妹，迎在汉钟离。\n郎伯殊方镇，京华旧国移。\n春城回北斗，郢树发南枝。\n不见朝正使，啼痕满面垂。",
        "dynasty": "唐",
        "collection_info": null
    },
    {
        "title": "春望",
        "author": "杜甫",
        "content": "国破山河在，城春草木深。\n感时花溅泪，恨别鸟惊心。\n烽火连三月，家书抵万金。\n白头搔更短，浑欲不胜簪。",
        "dynasty": "唐",
        "collection_info": null
    },
    {
        "title": "忆幼子",
        "author": "杜甫",
        "content": "骥子春犹隔，莺歌暖正繁。\n别离惊节换，聪慧与谁论。\n涧水空山道，柴门老树村。\n忆渠愁只睡，炙背俯晴轩。",
        "dynasty": "唐",
        "collection_info": null
    },
    {
        "title": "一百五日夜对月",
        "author": "杜甫",
        "content": "无家对寒食，有泪如金波。\n斫却月中桂，清光应更多。\n仳离放红蘂，想像嚬青蛾。\n牛女漫愁思，秋期犹渡河。",
        "dynasty": "唐",
        "collection_info": null
    },
    {
        "title": "喜达行在所三首 一",
        "author": "杜甫",
        "content": "西忆岐阳信，无人遂却回。\n眼穿当落日，心死着寒灰。\n雾树行相引，莲峰望忽开。\n所亲惊老瘦，辛苦贼中来。",
        "dynasty": "唐",
        "collection_info": null
    },
    {
        "title": "喜达行在所三首 二",
        "author": "杜甫",
        "content": "愁思胡笳夕，凄凉汉苑春。\n生还今日事，间道暂时人。\n司隶章初覩，南阳气已新。\n喜心飜倒极，呜咽泪霑巾。",
        "dynasty": "唐",
        "collection_info": null
    },
    {
        "title": "喜达行在所三首 三",
        "author": "杜甫",
        "content": "死去凭谁报，归来始自怜。\n犹瞻太白雪，喜遇武功天。\n影静千官裏，心苏七校前。\n今朝汉社稷，新数中兴年。",
        "dynasty": "唐",
        "collection_info": null
    },
    {
        "title": "得家书",
        "author": "杜甫",
        "content": "去凭游客寄，来为附家书。\n今日知消息，他乡且旧居。\n熊儿幸无恙，骥子最怜渠。\n临老羁孤极，伤时会合疎。\n二毛趋帐殿，一命侍鸾舆。\n北阙妖氛满，西郊白露初。\n凉风新过雁，秋雨欲生鱼。\n农事空山裏，眷言终荷锄。",
        "dynasty": "唐",
        "collection_info": null
    },
    {
        "title": "奉赠严八阁老",
        "author": "杜甫",
        "content": "扈圣登黄阁，明公独妙年。\n蛟龙得云雨，鵰鹗在秋天。\n客礼容疎放，官曹可接联。\n新诗句句好，应任老夫传。",
        "dynasty": "唐",
        "collection_info": null
    },
    {
        "title": "奉送郭中丞兼太仆卿充陇右节度使三十韵",
        "author": "杜甫",
        "content": "诏发西山将，秋屯陇右兵。\n凄凉余部曲，燀赫旧家声。\n鵰鹗乘时去，骅骝顾主鸣。\n艰难须上策，容易即前程。\n斜日当轩盖，高风卷斾旌。\n松悲天水冷，沙乱雪山清。\n和虏犹怀惠，防边不敢惊。\n古来于异域，镇静示专征。\n燕蓟奔封豕，周秦触骇鲸。\n中原何惨黩，余孽尚纵横。\n箭入昭阳殿，笳吟细柳营。\n内人红袖泣，王子白衣行。\n宸极祅星动，园陵杀气平。\n空余金椀出，无復繐帷轻。\n毁庙天飞雨，焚宫火彻明。\n罘罳朝共落，棆桷夜同倾。\n三月师逾整，羣胡势就烹。\n疮痍亲接战，勇决冠垂成。\n妙誉期元宰，殊恩且列卿。\n几时迴节钺，戮力埽欃枪。\n圭窦三千士，云梯七十城。\n耻非齐说客，祗似鲁诸生。\n通籍微班忝，周行独坐荣。\n随肩趋漏刻，短髮寄簪缨。\n径欲依刘表，还疑厌祢衡。\n渐衰那此别，忍泪独含情。\n废邑狐貍语，空邨虎豹争。\n人频坠涂炭，公岂忘精诚。\n元帅调新律，前军压旧京。\n安边仍扈从，莫作后功名。",
        "dynasty": "唐",
        "collection_info": null
    },
    {
        "title": "送杨六判官使西蕃",
        "author": "杜甫",
        "content": "送远秋风落，西征海气寒。\n帝京氛祲满，人世别离难。\n绝域遥怀怒，和亲愿结欢。\n敕书怜赞普，兵甲望长安。\n宣命前程急，惟良待士宽。\n子云清自守，今日起为官。\n垂泪方投笔，伤时即据鞍。\n儒衣山鸟怪，汉节野童看。\n边酒排金醆，夷歌捧玉盘。\n草轻蕃马健，雪重拂庐干。\n慎尔参筹画，从兹正羽翰。\n归来权可取，九万一朝抟。",
        "dynasty": "唐",
        "collection_info": null
    },
    {
        "title": "月",
        "author": "杜甫",
        "content": "天上秋期近，人间月影清。\n入河蟾不没，捣药兔长生。\n只益丹心苦，能添白髮明。\n干戈知满地，休照国西营。",
        "dynasty": "唐",
        "collection_info": null
    },
    {
        "title": "留别贾严二阁老两院补阙",
        "author": "杜甫",
        "content": "田园须蹔往，戎马惜离羣。\n去远留诗别，愁多任酒醺。\n一秋常苦雨，今日始无云。\n山路时吹角，那堪处处闻。",
        "dynasty": "唐",
        "collection_info": null
    },
    {
        "title": "晚行口号",
        "author": "杜甫",
        "content": "三川不可到，归路晚山稠。\n落雁浮寒水，饥乌集戍楼。\n市朝今日异，丧乱几时休。\n远媿梁江总，还家尚黑头。",
        "dynasty": "唐",
        "collection_info": null
    },
    {
        "title": "独酌成诗",
        "author": "杜甫",
        "content": "灯花何太喜，酒绿正相亲。\n醉裏从为客，诗成觉有神。\n兵戈犹在眼，儒术岂谋身。\n共被微官缚，低头媿野人。",
        "dynasty": "唐",
        "collection_info": null
    },
    {
        "title": "行次昭陵",
        "author": "杜甫",
        "content": "旧俗疲庸主，羣雄问独夫。\n谶归龙凤质，威定虎狼都。\n天属尊尧典，神功协禹谟。\n风云随绝足，日月继高衢。\n文物多师古，朝廷半老儒。\n直词宁戮辱，贤路不崎岖。\n往者灾犹降，苍生喘未苏。\n指麾安率土，荡涤抚洪炉。\n壮士悲陵邑，幽人拜鼎湖。\n玉衣晨自举，铁马汗常趋。\n松柏瞻虚殿，尘沙立暝途。\n寂寥开国日，流恨满山隅。",
        "dynasty": "唐",
        "collection_info": null
    },
    {
        "title": "重经昭陵",
        "author": "杜甫",
        "content": "草昧英雄起，讴歌历数归。\n风尘三尺劒，社稷一戎衣。\n翼亮贞文德，丕承戢武威。\n圣图天广大，宗祀日光辉。\n陵寝盘空曲，熊罴守翠微。\n再窥松柏路，还见五云飞。",
        "dynasty": "唐",
        "collection_info": null
    },
    {
        "title": "喜闻官军已临贼境二十韵",
        "author": "杜甫",
        "content": "胡虏潜京县，官军拥贼壕。\n鼎鱼犹假息，穴蚁欲何逃。\n帐殿罗玄冕，辕门照白袍。\n秦山当警跸，汉苑入旌旄。\n路失羊肠险，云横雉尾高。\n五原空壁垒，八水散风涛。\n今日看天意，游魂贷尔曹。\n乞降那更得，尚诈莫徒劳。\n元帅归龙种，司空握豹韬。\n前军苏武节，左将吕虔刀。\n兵气回飞鸟，威声没巨鳌。\n戈鋋开雪色，弓矢尚秋毫。\n天步艰方尽，时和运更遭。\n谁云遗毒螫，已是沃腥臊。\n睿想丹墀近，神行羽卫牢。\n花门腾绝漠，拓羯渡临洮。\n此辈感恩至，羸俘何足操。\n锋先衣染血，骑突劒吹毛。\n喜觉都城动，悲怜子女号。\n家家卖钗钏，只待献春醪。",
        "dynasty": "唐",
        "collection_info": null
    },
    {
        "title": "收京三首 一",
        "author": "杜甫",
        "content": "仙仗离丹极，妖星照玉除。\n须为下殿走，不可好楼居。\n暂屈汾阳驾，聊飞燕将书。\n依然七庙略，更与万方初。",
        "dynasty": "唐",
        "collection_info": null
    },
    {
        "title": "收京三首 二",
        "author": "杜甫",
        "content": "生意甘衰白，天涯正寂寥。\n忽闻哀痛诏，又下圣明朝。\n羽翼怀商老，文思忆帝尧。\n叨逢罪己日，霑洒望青霄。",
        "dynasty": "唐",
        "collection_info": null
    },
    {
        "title": "收京三首 三",
        "author": "杜甫",
        "content": "汗马收宫阙，春城剷贼壕。\n赏应歌杕杜，归及荐樱桃。\n杂虏横戈数，功臣甲第高。\n万方频送喜，无乃圣躬劳。",
        "dynasty": "唐",
        "collection_info": null
    },
    {
        "title": "腊日",
        "author": "杜甫",
        "content": "腊日常年暖尚遥，今年腊日冻全消。\n侵陵雪色还萱草，漏洩春光有柳条。\n纵酒欲谋良夜醉，还家初散紫宸朝。\n口脂面药随恩泽，翠管银罂下九霄。",
        "dynasty": "唐",
        "collection_info": null
    },
    {
        "title": "紫宸殿退朝口号",
        "author": "杜甫",
        "content": "户外昭容紫袖垂，双瞻御座引朝仪。\n香飘合殿春风转，花覆千官淑景移。\n昼漏希闻高阁报，天颜有喜近臣知。\n宫中每出归东省，会送夔龙集凤池。",
        "dynasty": "唐",
        "collection_info": null
    },
    {
        "title": "曲江二首 一",
        "author": "杜甫",
        "content": "一片花飞减却春，风飘万点正愁人。\n且看欲尽花经眼，莫厌伤多酒入唇。\n江上小堂巢翡翠，花边高冢卧麒麟。\n细推物理须行乐，何用浮名绊此身。",
        "dynasty": "唐",
        "collection_info": null
    },
    {
        "title": "曲江二首 二",
        "author": "杜甫",
        "content": "朝回日日典春衣，每日江头尽醉归。\n酒债寻常行处有，人生七十古来稀。\n穿花蛱蝶深深见，点水蜻蜓款款飞。\n传语风光共流转，暂时相赏莫相违。",
        "dynasty": "唐",
        "collection_info": null
    },
    {
        "title": "曲江对酒",
        "author": "杜甫",
        "content": "苑外江头坐不归，水精春殿转霏微。\n桃花细逐杨花落，黄鸟时兼白鸟飞。\n纵饮久判人共弃，懒朝真与世相违。\n吏情更觉沧洲远，老大悲伤未拂衣。",
        "dynasty": "唐",
        "collection_info": null
    },
    {
        "title": "曲江对雨",
        "author": "杜甫",
        "content": "城上春云覆苑墙，江亭晚色静年芳。\n林花着雨燕脂落，水荇牵风翠带长。\n龙武新军深驻辇，芙蓉别殿谩焚香。\n何时诏此金钱会，暂醉佳人锦瑟旁。",
        "dynasty": "唐",
        "collection_info": null
    },
    {
        "title": "奉和贾至舍人早朝大明宫",
        "author": "杜甫",
        "content": "五夜漏声催晓箭，九重春色醉仙桃。\n旌旗日暖龙蛇动，宫殿风微燕雀高。\n朝罢香烟携满袖，诗成珠玉在挥毫。\n欲知世掌丝纶美，池上于今有凤毛。",
        "dynasty": "唐",
        "collection_info": null
    },
    {
        "title": "宣政殿退朝晚出左掖",
        "author": "杜甫",
        "content": "天门日射黄金牓，春殿晴曛赤羽旗。\n宫草微微承委佩，鑪烟细细驻游丝。\n云近蓬莱常好色，雪残鳷鹊亦多时。\n侍臣缓步归青琐，退食从容出每迟。",
        "dynasty": "唐",
        "collection_info": null
    },
    {
        "title": "题省中院壁",
        "author": "杜甫",
        "content": "掖垣竹埤梧十寻，洞门对溜常阴阴。\n落花游丝白日静，鸣鸠乳燕青春深。\n腐儒衰晚谬通籍，退食迟迴违寸心。\n衮职曾无一字补，许身媿比双南金。",
        "dynasty": "唐",
        "collection_info": null
    },
    {
        "title": "春宿左省",
        "author": "杜甫",
        "content": "花隐掖垣暮，啾啾栖鸟过。\n星临万户动，月傍九霄多。\n不寝听金钥，因风想玉珂。\n明朝有封事，数问夜如何。",
        "dynasty": "唐",
        "collection_info": null
    },
    {
        "title": "送翰林张司马南海勒碑",
        "author": "杜甫",
        "content": "冠冕通南极，文章落上台。\n诏从三殿去，碑到百蛮开。\n野馆浓花发，春帆细雨来。\n不知沧海上，天遣几时回。",
        "dynasty": "唐",
        "collection_info": null
    },
    {
        "title": "晚出左掖",
        "author": "杜甫",
        "content": "昼刻传呼浅，春旗簇仗齐。\n退朝花底散，归院柳边迷。\n楼雪融城湿，宫云去殿低。\n避人焚谏草，骑马欲鸡栖。",
        "dynasty": "唐",
        "collection_info": null
    },
    {
        "title": "曲江陪郑八丈南史饮",
        "author": "杜甫",
        "content": "雀啄江头黄柳花，鵁鶄鸂鶒满晴沙。\n自知白髮非春事，且尽芳尊恋物华。\n近侍即今难浪迹，此身那得更无家。\n丈人文力犹强健，岂傍青门学种瓜。",
        "dynasty": "唐",
        "collection_info": null
    },
    {
        "title": "送贾阁老出汝州",
        "author": "杜甫",
        "content": "西掖梧桐树，空留一院阴。\n艰难归故里，去住损春心。\n宫殿青门隔，云山紫逻深。\n人生五马贵，莫受二毛侵。",
        "dynasty": "唐",
        "collection_info": null
    },
    {
        "title": "郑驸马池台喜遇郑广文同饮",
        "author": "杜甫",
        "content": "不谓生戎马，何知共酒杯。\n然脐郿坞败，握节汉臣回。\n白髮千茎雪，丹心一寸灰。\n别离经死地，披写忽登台。\n重对秦箫发，俱过阮宅来。\n留连春夜舞，泪落强裴回。",
        "dynasty": "唐",
        "collection_info": null
    },
    {
        "title": "送郑十八虔贬台州司户伤其临老陷贼之故阙为面别情见于诗",
        "author": "杜甫",
        "content": "郑公樗散鬓成丝，酒后常称老画师。\n万里伤心严谴日，百年垂死中兴时。\n苍惶已就长途往，邂逅无端出饯迟。\n便与先生应永诀，九重泉路尽交期。",
        "dynasty": "唐",
        "collection_info": null
    },
    {
        "title": "题郑十八着作虔",
        "author": "杜甫",
        "content": "台州地阔海冥冥，云水长和岛屿青。\n乱后故人双别泪，春深逐客一浮萍。\n酒酣懒舞谁相拽，诗罢能吟不復听。\n第五桥东流恨水，皇陂岸北结愁亭。\n贾生对鵩伤王傅，苏武看羊陷贼庭。\n可念此翁怀直道，也霑新国用轻刑。\n祢衡实恐遭江夏，方朔虚传是岁星。\n穷巷悄然车马绝，案头干死读书萤。",
        "dynasty": "唐",
        "collection_info": null
    },
    {
        "title": "端午日赐衣",
        "author": "杜甫",
        "content": "宫衣亦有名，端午被恩荣。\n细葛含风輭，香罗迭雪轻。\n自天题处湿，当暑着来清。\n意内称长短，终身荷圣情。",
        "dynasty": "唐",
        "collection_info": null
    },
    {
        "title": "赠毕四",
        "author": "杜甫",
        "content": "才大今诗伯，家贫苦宦卑。\n饥寒奴仆贱，颜状老翁为。\n同调嗟谁惜，论文笑自知。\n流传江鲍体，相顾免无儿。",
        "dynasty": "唐",
        "collection_info": null
    },
    {
        "title": "酬孟云卿",
        "author": "杜甫",
        "content": "乐极伤头白，更长爱烛红。\n相逢难衮衮，告别莫怱怱。\n但恐天河落，宁辞酒醆空。\n明朝牵世务，挥泪各西东。",
        "dynasty": "唐",
        "collection_info": null
    },
    {
        "title": "奉赠王中允",
        "author": "杜甫",
        "content": "中允声名久，如今契阔深。\n共传收庾信，不比得陈琳一病缘明主，三年独此心。\n穷愁应有作，试诵白头吟。",
        "dynasty": "唐",
        "collection_info": null
    },
    {
        "title": "奉陪郑驸马韦曲二首 一",
        "author": "杜甫",
        "content": "韦曲花无赖，家家恼杀人。\n绿尊虽尽日，白髮好禁春。\n石角钩衣破，藤枝刺眼新。\n何时占业竹，头戴小乌巾。",
        "dynasty": "唐",
        "collection_info": null
    },
    {
        "title": "奉陪郑驸马韦曲二首 二",
        "author": "杜甫",
        "content": "野寺垂杨裏，春畦乱水间。\n美花多映竹，好鸟不归山。\n城郭终何事，风尘岂驻颜。\n谁能共公子，薄暮欲俱还。",
        "dynasty": "唐",
        "collection_info": null
    },
    {
        "title": "奉荅岑参补阙见赠",
        "author": "杜甫",
        "content": "窈窕清禁闼，罢朝归不同。\n君随丞相后，我往日华东。\n冉冉柳枝碧，娟娟花蘂红。\n故人得佳句，独赠白头翁。",
        "dynasty": "唐",
        "collection_info": null
    },
    {
        "title": "送许八拾遗归江宁觐省甫昔时尝客游此县于许生处乞瓦棺寺维摩图样志诸篇末",
        "author": "杜甫",
        "content": "诏许辞中禁，慈颜赴北堂。\n圣朝新孝理，祖席倍辉光。\n内帛擎偏重，宫衣着更香。\n淮阴清夜驿，京口渡江航。\n春隔鸡人昼，秋期燕子凉。\n赐书夸父老，寿酒乐城隍。\n看画曾饥渴，追踪恨淼茫。\n虎头金粟影，神妙独难忘。",
        "dynasty": "唐",
        "collection_info": null
    },
    {
        "title": "因许八奉寄江宁旻上人",
        "author": "杜甫",
        "content": "不见旻公三十年，对书寄与泪潺湲。\n旧来好事今能否，老去新诗谁与传。\n棊局动随寻涧竹，袈裟忆上泛湖船。\n闻君话我为官在，头白昏昏只醉眠。",
        "dynasty": "唐",
        "collection_info": null
    },
    {
        "title": "至德二载甫自京金光门出问道归凤翔干元初从左拾遗移华州掾与亲故别因出此门有悲往事",
        "author": "杜甫",
        "content": "此道昔归顺，西郊胡正繁。\n至今残破胆，应有未招魂。\n近得归京邑，移官岂至尊。\n无才日衰老，驻马望千门。",
        "dynasty": "唐",
        "collection_info": null
    },
    {
        "title": "寄高三十五詹事",
        "author": "杜甫",
        "content": "安稳高詹事，兵戈久索居。\n时来如宦达，岁晚莫情疎。\n天上多鸿雁，池中足鲤鱼。\n相看过半百，不寄一行书。",
        "dynasty": "唐",
        "collection_info": null
    },
    {
        "title": "路逢襄阳杨少府入城戏呈杨员外绾",
        "author": "杜甫",
        "content": "寄语杨员外，山寒少茯苓。\n归来稍喧暖，当为斸青冥。\n飜动神仙窟，封题鸟兽形。\n兼将老藤杖，扶汝醉初醒。",
        "dynasty": "唐",
        "collection_info": null
    },
    {
        "title": "题郑县亭子",
        "author": "杜甫",
        "content": "郑县亭子涧之滨，户牖凭高发兴新。\n云断岳莲临大路，天晴宫柳暗长春。\n巢边野雀羣欺燕，花底山蜂远趁人。\n更欲题诗满青竹，晚来幽独恐伤神。",
        "dynasty": "唐",
        "collection_info": null
    },
    {
        "title": "早秋苦热堆案相仍",
        "author": "杜甫",
        "content": "七月六日苦炎热，对食暂餐还不能。\n每愁夜中自足蝎，况乃秋后转多蝇。\n束带发狂欲大叫，簿书何急来相仍。\n南望青松架短壑，安得赤脚蹋层冰。",
        "dynasty": "唐",
        "collection_info": null
    },
    {
        "title": "望岳",
        "author": "杜甫",
        "content": "西岳崚嶒竦处尊，诸峰罗立如儿孙。\n安得仙人九节杖，拄到玉女洗头盆。\n车箱入谷无归路，箭栝通天有一门。\n稍待西风凉冷后，高寻白帝问真源。",
        "dynasty": "唐",
        "collection_info": null
    },
    {
        "title": "至日遣兴奉寄北省旧阁老两院故人二首 一",
        "author": "杜甫",
        "content": "去岁兹辰捧御床，五更三点入鹓行。\n欲知趋走伤心地，正想氛氲满眼香。\n无路从容陪语笑，有时颠倒着衣裳。\n何人错忆穷愁日，愁日愁随一线长。",
        "dynasty": "唐",
        "collection_info": null
    },
    {
        "title": "至日遣兴奉寄北省旧阁老两院故人二首 二",
        "author": "杜甫",
        "content": "忆昨逍遥供奉班，去年今日侍龙颜。\n麒麟不动炉烟上，孔雀徐开扇影还。\n玉几由来天北极，朱衣只在殿中间。\n孤城此日堪肠断，愁对寒云雪满山。",
        "dynasty": "唐",
        "collection_info": null
    },
    {
        "title": "得弟消息二首 一",
        "author": "杜甫",
        "content": "近有平阴信，遥怜舍弟存。\n侧身千里道，寄食一家村。\n烽举新酣战，啼垂旧血痕。\n不知临老日，招得几人魂。",
        "dynasty": "唐",
        "collection_info": null
    },
    {
        "title": "得弟消息二首 二",
        "author": "杜甫",
        "content": "汝懦归无计，吾衰往未期。\n浪传乌鹊喜，深负鹡鸽诗。\n生理何颜面，忧端且岁时。\n两京三十口，虽在命如丝。",
        "dynasty": "唐",
        "collection_info": null
    },
    {
        "title": "忆弟二首 一",
        "author": "杜甫",
        "content": "丧乱闻吾弟，饥寒傍济州。\n人稀吾不到，兵在见何由。\n忆昨狂催走，无时病去忧。\n即今千种恨，惟共水东流。",
        "dynasty": "唐",
        "collection_info": null
    },
    {
        "title": "忆弟二首 二",
        "author": "杜甫",
        "content": "且喜河南定，不问邺城围。\n百战今谁在，三年望汝归。\n故园花自发，春日鸟还飞。\n断绝人烟久，东西消息稀。",
        "dynasty": "唐",
        "collection_info": null
    },
    {
        "title": "得舍弟消息",
        "author": "杜甫",
        "content": "乱后谁归得，他乡胜故乡。\n直为心厄苦，久念与存亡。\n汝书犹在壁，汝妾已辞房。\n旧犬知愁恨，垂头傍我床。",
        "dynasty": "唐",
        "collection_info": null
    },
    {
        "title": "秦州杂诗二十首 一",
        "author": "杜甫",
        "content": "满目悲生事，因人作远游。\n迟迴度陇怯，浩荡及关愁。\n水落鱼龙夜，山空鸟鼠秋。\n西征问烽火，心折此淹留。",
        "dynasty": "唐",
        "collection_info": null
    },
    {
        "title": "秦州杂诗二十首 二",
        "author": "杜甫",
        "content": "秦州山北寺，胜迹隗嚣宫。\n苔藓山门古，丹青野殿空。\n月明垂叶露，云逐渡溪风。\n清渭无情极，愁时独向东。",
        "dynasty": "唐",
        "collection_info": null
    },
    {
        "title": "秦州杂诗二十首 三",
        "author": "杜甫",
        "content": "州图领同谷，驿道出流沙。\n降虏兼千帐，居人有万家。\n马骄珠汗落，胡舞白蹄斜。\n年少临洮子，西来亦自夸。",
        "dynasty": "唐",
        "collection_info": null
    },
    {
        "title": "秦州杂诗二十首 四",
        "author": "杜甫",
        "content": "鼓角缘边郡，川原欲夜时。\n秋听殷地发，风散入云悲。\n抱叶寒蝉静，归来独鸟迟。\n万方声一概，吾道竟何之。",
        "dynasty": "唐",
        "collection_info": null
    },
    {
        "title": "秦州杂诗二十首 五",
        "author": "杜甫",
        "content": "南使宜天马，由来万匹强。\n浮云连阵没，秋草徧山长。\n闻说真龙种，仍残老骕骦。\n哀鸣思战鬬，逈立向苍苍。",
        "dynasty": "唐",
        "collection_info": null
    },
    {
        "title": "秦州杂诗二十首 六",
        "author": "杜甫",
        "content": "城上胡笳奏，山边汉节归。\n防河赴沧海，奉诏发金微。\n士苦形骸黑，旌疎鸟兽稀。\n那闻往来戍，恨解邺城围。",
        "dynasty": "唐",
        "collection_info": null
    },
    {
        "title": "秦州杂诗二十首 七",
        "author": "杜甫",
        "content": "莽莽万重山，孤城山谷间。\n无风云出塞，不夜月临关。\n属国归何晚，楼兰斩未还。\n烟尘独长望，衰飒正摧颜。",
        "dynasty": "唐",
        "collection_info": null
    },
    {
        "title": "秦州杂诗二十首 八",
        "author": "杜甫",
        "content": "闻道寻源使，从天此路迴。\n牵牛去几许，宛马至今来。\n一望幽燕隔，何时郡国开。\n东征健儿尽，羌笛暮吹哀。",
        "dynasty": "唐",
        "collection_info": null
    },
    {
        "title": "秦州杂诗二十首 九",
        "author": "杜甫",
        "content": "今日明人眼，临池好驿亭。\n丛篁低地碧，高柳半天青。\n稠迭多幽事，喧呼阅使星。\n老夫如有此，不异在郊垧。",
        "dynasty": "唐",
        "collection_info": null
    },
    {
        "title": "秦州杂诗二十首 十",
        "author": "杜甫",
        "content": "云气接昆崙，涔涔塞雨繁。\n羌童看渭水，使客向河源。\n烟火军中幕，牛羊岭上村。\n所居秋草净，正闭小蓬门。",
        "dynasty": "唐",
        "collection_info": null
    },
    {
        "title": "秦州杂诗二十首 十一",
        "author": "杜甫",
        "content": "萧萧古塞冷，漠漠秋云低。\n黄鹄翅垂雨，苍鹰饥啄泥。\n蓟门谁自北，汉将独征西。\n不意书生耳，临衰厌鼓鞞。",
        "dynasty": "唐",
        "collection_info": null
    },
    {
        "title": "秦州杂诗二十首 十二",
        "author": "杜甫",
        "content": "山头南郭寺，水号北流泉。\n老树空庭得，清渠一邑传。\n秋花危石底，晚景卧钟边。\n俯仰悲身世，溪风为飒然。",
        "dynasty": "唐",
        "collection_info": null
    },
    {
        "title": "秦州杂诗二十首 十三",
        "author": "杜甫",
        "content": "传道东柯谷，深藏数十家。\n对门藤盖瓦，映竹水穿沙。\n瘦地飜宜粟，阳坡可种瓜。\n船人近相报，但恐失桃花。",
        "dynasty": "唐",
        "collection_info": null
    },
    {
        "title": "秦州杂诗二十首 十四",
        "author": "杜甫",
        "content": "万古仇池穴，潜通小有天。\n神鱼人不见，福地语真传。\n近接西南境，长怀十九泉。\n何时一茅屋，送老白云边。",
        "dynasty": "唐",
        "collection_info": null
    },
    {
        "title": "秦州杂诗二十首 十五",
        "author": "杜甫",
        "content": "未暇泛苍海，悠悠兵马间。\n塞门风落木，客舍雨连山。\n阮籍行多兴，庞公隐不还。\n东柯遂疎懒，休镊鬓毛斑。",
        "dynasty": "唐",
        "collection_info": null
    },
    {
        "title": "秦州杂诗二十首 十六",
        "author": "杜甫",
        "content": "东柯好崖谷，不与众峰羣。\n落日邀双鸟，晴天养片云。\n野人矜险绝，水竹会平分。\n采药吾将老，儿童未遣闻。",
        "dynasty": "唐",
        "collection_info": null
    },
    {
        "title": "秦州杂诗二十首 十七",
        "author": "杜甫",
        "content": "边秋阴易久，不復辨晨光。\n檐雨乱淋幔，山云低度墙。\n鸬鹚窥浅井，蚯蚓上深堂。\n车马何萧索，门前百草长。",
        "dynasty": "唐",
        "collection_info": null
    },
    {
        "title": "秦州杂诗二十首 十八",
        "author": "杜甫",
        "content": "地僻秋将尽，山高客未归。\n塞云多断绩，边日少光辉。\n警急烽常报，传闻檄屡飞。\n西戎外甥国，何得迕天威。",
        "dynasty": "唐",
        "collection_info": null
    },
    {
        "title": "秦州杂诗二十首 十九",
        "author": "杜甫",
        "content": "凤林戈未息，鱼海路常难。\n候火云烽峻，悬军幕井干。\n风连西极动，月过北庭寒。\n故老思飞将，何时议筑坛。",
        "dynasty": "唐",
        "collection_info": null
    },
    {
        "title": "秦州杂诗二十首 二十",
        "author": "杜甫",
        "content": "唐尧真自圣，野老復何知。\n晒药能无妇，应门幸有儿。\n藏书闻禹穴，读记忆仇池。\n为报鸳行旧，鹪鹩在一枝。",
        "dynasty": "唐",
        "collection_info": null
    },
    {
        "title": "月夜忆舍弟",
        "author": "杜甫",
        "content": "戍鼓断人行，秋边一雁声。\n露从今夜白，月是故乡明。\n有弟皆分散，无家问死生。\n寄书长不避，况乃未休兵。",
        "dynasty": "唐",
        "collection_info": null
    },
    {
        "title": "宿赞公房",
        "author": "杜甫",
        "content": "杖锡何来此，秋风已飒然。\n雨荒深院菊，霜倒半池莲。\n放逐宁违性，虚空不离禅。\n相逢成夜宿，陇月向人圆。",
        "dynasty": "唐",
        "collection_info": null
    },
    {
        "title": "东楼",
        "author": "杜甫",
        "content": "万里流沙道，西征过北门。\n但添新战骨，不返旧征魂。\n楼角临风迥，城阴带水昏。\n传声看驿使，送节向河源。",
        "dynasty": "唐",
        "collection_info": null
    },
    {
        "title": "雨晴",
        "author": "杜甫",
        "content": "天水秋云薄，从西万里风。\n今朝好晴景，久雨不妨农。\n塞柳行疎翠，山棃结小红。\n胡笳楼上发，一雁入高空。",
        "dynasty": "唐",
        "collection_info": null
    },
    {
        "title": "寓目",
        "author": "杜甫",
        "content": "一县蒲萄熟，秋山苜蓿多。\n关云常带雨，塞水不成河。\n羌女轻烽燧，胡儿制骆驼。\n自伤迟暮眼，丧乱饱经过。",
        "dynasty": "唐",
        "collection_info": null
    },
    {
        "title": "山寺",
        "author": "杜甫",
        "content": "野寺残僧少，山园细路高。\n麝香眠石竹，鹦鹉啄金桃。\n乱石通人过，悬崖置屋牢。\n上方重阁晚，百里见秋毫。",
        "dynasty": "唐",
        "collection_info": null
    },
    {
        "title": "即事",
        "author": "杜甫",
        "content": "闻道花门破，和亲事却非。\n人怜汉公主，生得渡河归。\n秋思抛云髻，腰支胜宝衣。\n羣凶犹索战，回首意多违。",
        "dynasty": "唐",
        "collection_info": null
    },
    {
        "title": "遣怀",
        "author": "杜甫",
        "content": "愁眼看霜露，寒城菊自花。\n天风随断柳，客泪堕清笳。\n水净楼阴直，山昏塞日斜。\n夜来归鸟尽，啼杀后栖鸦。",
        "dynasty": "唐",
        "collection_info": null
    },
    {
        "title": "天河",
        "author": "杜甫",
        "content": "常时任显晦，秋至辄分明。\n纵被微云掩，终能永夜清。\n含星动双阙，伴月照边城。\n牛女年年渡，何曾风浪生。",
        "dynasty": "唐",
        "collection_info": null
    },
    {
        "title": "初月",
        "author": "杜甫",
        "content": "光细弦岂上，影斜轮未安。\n微升古塞外，已隐暮云端。\n河汉不改色，关山空自寒。\n庭前有白露，暗满菊花团。",
        "dynasty": "唐",
        "collection_info": null
    },
    {
        "title": "归燕",
        "author": "杜甫",
        "content": "不独避霜雪，其如俦侣稀。\n四时无失序，八月自知归。\n春色岂相访，众雏还识机。\n故巢傥未毁，会傍主人飞。",
        "dynasty": "唐",
        "collection_info": null
    },
    {
        "title": "捣衣",
        "author": "杜甫",
        "content": "亦知戍不返，秋至拭清砧。\n已近苦寒月，况经长别心。\n宁辞捣熨倦，一寄塞垣深。\n用尽闺中力，君听空外音。",
        "dynasty": "唐",
        "collection_info": null
    },
    {
        "title": "促织",
        "author": "杜甫",
        "content": "促织甚微细，哀音何动人。\n草根吟不稳，床下夜相亲。\n久客得无泪，放妻难及晨。\n悲丝与急管，感激异天真。",
        "dynasty": "唐",
        "collection_info": null
    },
    {
        "title": "萤火",
        "author": "杜甫",
        "content": "幸因腐草出，敢近太阳飞。\n未足临书卷，时能点客衣。\n随风隔幔小，带雨傍林微。\n十月清霜重，飘零何处归。",
        "dynasty": "唐",
        "collection_info": null
    },
    {
        "title": "蒹葭",
        "author": "杜甫",
        "content": "摧折不自守，秋风吹若何。\n暂时花戴雪，几处叶沈波。\n体弱春风早，丛长夜露多。\n江湖后摇落，亦恐岁蹉跎。",
        "dynasty": "唐",
        "collection_info": null
    },
    {
        "title": "苦竹",
        "author": "杜甫",
        "content": "青冥亦自守，輭弱强扶持。\n味苦夏虫避，丛卑春鸟疑。\n轩墀曾不重，剪伐欲无辞。\n幸近幽人屋，霜根结在兹。",
        "dynasty": "唐",
        "collection_info": null
    },
    {
        "title": "除架",
        "author": "杜甫",
        "content": "束薪已零落，瓠叶转萧疎。\n幸结白花了，宁辞青蔓除。\n秋虫声不去，暮雀意何如。\n寒事今牢落，人生亦有初。",
        "dynasty": "唐",
        "collection_info": null
    },
    {
        "title": "废畦",
        "author": "杜甫",
        "content": "秋蔬拥霜露，岂敢惜凋残。\n暮景数枝叶，天风吹汝寒。\n绿霑泥滓尽，香与岁时阑。\n生意春如昨，悲君白玉盘。",
        "dynasty": "唐",
        "collection_info": null
    },
    {
        "title": "夕烽",
        "author": "杜甫",
        "content": "夕峰来不近，每日报平安。\n塞上传光小，云边落点残。\n照秦通警急，过陇自艰难。\n闻道蓬莱殿，千门立马看。",
        "dynasty": "唐",
        "collection_info": null
    },
    {
        "title": "秋笛",
        "author": "杜甫",
        "content": "清商欲尽奏，奏苦血霑衣。\n他日伤心极，征人白骨归。\n相逢恐恨过，故作发声微。\n不见秋云动，悲风稍稍飞。",
        "dynasty": "唐",
        "collection_info": null
    },
    {
        "title": "送远",
        "author": "杜甫",
        "content": "带甲满天地，胡为君远行。\n亲朋尽一哭，鞍马去孤城。\n草木岁月晚，关河霜雪清。\n别离已昨日，因见古人情。",
        "dynasty": "唐",
        "collection_info": null
    },
    {
        "title": "观兵",
        "author": "杜甫",
        "content": "北庭送壮士，貔虎数尤多。\n精锐旧无敌，边隅今若何。\n妖氛拥白马，元帅待雕戈。\n莫守邺城下，斩鲸辽海波。",
        "dynasty": "唐",
        "collection_info": null
    },
    {
        "title": "不归",
        "author": "杜甫",
        "content": "河间尚征伐，汝骨在空城。\n从弟人皆有，终身恨不平。\n数金怜俊迈，总角爱聪明。\n而上三年土，春风草又生。",
        "dynasty": "唐",
        "collection_info": null
    },
    {
        "title": "天末忆李白",
        "author": "杜甫",
        "content": "凉风起天末，君子意如何。\n鸿雁几时到，江湖秋水多。\n文章憎命达，魑魅喜人过。\n应共冤魂语，投诗赠汩罗。",
        "dynasty": "唐",
        "collection_info": null
    },
    {
        "title": "独立",
        "author": "杜甫",
        "content": "空外一鸷鸟，河间双白鸥。\n飘飖搏击便，容易往来游。\n草露亦多湿，蛛丝仍未收。\n天机近人事，独立万端忧。",
        "dynasty": "唐",
        "collection_info": null
    },
    {
        "title": "日暮",
        "author": "杜甫",
        "content": "日落风亦起，城头鸟尾讹。\n黄云高未动，白水已扬波。\n羌妇语还哭，胡儿行且歌。\n将军别换马，夜出拥雕戈。",
        "dynasty": "唐",
        "collection_info": null
    },
    {
        "title": "空囊",
        "author": "杜甫",
        "content": "翠柏苦犹食，晨霞高可餐。\n世人共卤莽，吾道属艰难。\n不爨井晨冻，无衣床夜寒。\n囊空恐羞涩，留得一钱看。",
        "dynasty": "唐",
        "collection_info": null
    },
    {
        "title": "病马",
        "author": "杜甫",
        "content": "乘尔亦已久，天寒关塞深。\n尘中老尽力，岁晚病伤心。\n毛骨岂殊众，驯良犹至今。\n物微意不浅，感动一沈吟。",
        "dynasty": "唐",
        "collection_info": null
    },
    {
        "title": "蕃劒",
        "author": "杜甫",
        "content": "致此自僻远，又非珠玉装。\n如何有奇怪，每夜吐光芒。\n虎气必腾趠，龙身宁久藏。\n风尘苦未息，持汝奉明王。",
        "dynasty": "唐",
        "collection_info": null
    },
    {
        "title": "铜缾",
        "author": "杜甫",
        "content": "Ｂ乱后碧井废，时清瑶殿深。\n铜缾未失水，百丈有哀音。\n侧想美人意，应非寒甃沈。\n蛟龙半缺落，犹得折黄金。",
        "dynasty": "唐",
        "collection_info": null
    },
    {
        "title": "观安西兵过赴关中待命二首 一",
        "author": "杜甫",
        "content": "四镇富精锐，摧锋皆绝伦。\n还闻献士卒，足以静风尘。\n老马夜知道，苍鹰饥着人。\n临危经久战，用急始如神。",
        "dynasty": "唐",
        "collection_info": null
    },
    {
        "title": "观安西兵过赴关中待命二首 二",
        "author": "杜甫",
        "content": "奇兵不在众，万马救中原。\n谈笑无河北，心肝奉至尊。\n孤云随杀气，飞鸟避辕门。\n竟日留欢乐，城池未觉喧。",
        "dynasty": "唐",
        "collection_info": null
    },
    {
        "title": "送人从军",
        "author": "杜甫",
        "content": "弱水应无地，阳关已近天。\n今君渡沙碛，累月断人烟。\n好武宁论命，封侯不计年。\n马寒防失道，雪没锦鞍鞯。",
        "dynasty": "唐",
        "collection_info": null
    },
    {
        "title": "野望",
        "author": "杜甫",
        "content": "清秋望不极，迢遰起曾阴。\n远水兼天净，孤城隐雾深。\n叶稀风更落，山迥日初沈。\n独鹤归何晚，昏鸦已满林。",
        "dynasty": "唐",
        "collection_info": null
    },
    {
        "title": "示侄佐",
        "author": "杜甫",
        "content": "多病秋风落，君来慰眼前。\n自闻茅屋趣，只想竹林眠。\n满谷山云起，侵篱涧水悬。\n嗣宗诸子侄，早觉仲容贤。",
        "dynasty": "唐",
        "collection_info": null
    },
    {
        "title": "佐还山后寄三首 一",
        "author": "杜甫",
        "content": "山晚浮云合，归时恐路迷。\n涧寒人欲到，村黑鸟应栖。\n野客茅茨小，田家树木低。\n旧谙疎懒叔，须汝故相携。",
        "dynasty": "唐",
        "collection_info": null
    },
    {
        "title": "佐还山后寄三首 二",
        "author": "杜甫",
        "content": "白露黄粱熟，分张素有期。\n已应舂得细，颇觉寄来迟。\n味岂同金菊，香宜配绿葵。\n老人佗日爱，正想滑流匙。",
        "dynasty": "唐",
        "collection_info": null
    },
    {
        "title": "佐还山后寄三首 三",
        "author": "杜甫",
        "content": "几道泉浇圃，交横落慢坡。\n葳蕤秋叶少，隐映野云多。\n隔沼连香芰，通林带女萝。\n甚闻霜薤白，重惠意如何。",
        "dynasty": "唐",
        "collection_info": null
    },
    {
        "title": "从人觅小胡孙许寄",
        "author": "杜甫",
        "content": "人说南州路，山猨树树悬。\n举家闻若骇，为寄小如拳。\n预哂愁胡面，初调见马鞭。\n许求聪慧者，童稚捧应癫。",
        "dynasty": "唐",
        "collection_info": null
    },
    {
        "title": "秋日阮隐居致薤三十束",
        "author": "杜甫",
        "content": "隐者柴门内，畦蔬绕舍秋。\n盈筐承露薤，不待致书求。\n束比青刍色，圆齐玉箸头。\n衰年关鬲冷，味暖幷无忧。",
        "dynasty": "唐",
        "collection_info": null
    },
    {
        "title": "秦州见敕目薛三璩授司议郎毕四曜除监察与二子有故远喜迁官兼述索居凡三十韵",
        "author": "杜甫",
        "content": "大雅何寥阔，斯人尚典刑。\n交期余潦倒，材力尔精灵。\n二子声同日，诸生困一经。\n文章开穾奥，迁擢润朝廷。\n旧好何由展，新诗更忆听。\n别来头幷白，相见眼终青。\n伊昔贫皆甚，同忧心不宁。\n栖遑分半菽，浩荡逐流萍。\n俗态犹猜忌，妖氛忽杳冥。\n独惭投汉阁，俱议哭秦庭。\n远蜀祗无补，囚梁亦固扃。\n华夷相混合，宇宙一羶腥。\n帝力收三统，天威总四溟。\n旧都俄望幸，清庙肃惟馨。\n杂种虽高垒，长驱甚建瓴。\n焚香淑景殿，涨水望云亭。\n法驾初还日，羣公若会星。\n宫臣仍点染，柱史正零丁。\n官忝趋栖凤，朝回叹聚萤。\n唤人看腰褭，不嫁惜娉婷。\n掘劒知埋狱，提刀见发硎。\n侏儒应共饱，渔父忌偏醒。\n旅泊穷清渭，长吟望浊泾。\n羽书还似急，烽火未全停。\n师老资残寇，戎生及近垧。\n忠臣辞愤激，烈士涕飘零。\n上将盈边鄙，元勋溢鼎铭。\n仰思调玉烛，谁定握青萍。\n陇俗轻鹦鹉，原情类鹡鸰。\n秋风动关塞，高卧想仪行。",
        "dynasty": "唐",
        "collection_info": null
    },
    {
        "title": "寄彭州高三十五使君适虢州岑二十七长史参三十韵",
        "author": "杜甫",
        "content": "故人何寂寞，今我独凄凉。\n老去才难尽，秋来兴甚长。\n物情尤可见，辞客未能忘。\n海内知名士，云端各异方。\n高岑殊缓步，沈鲍得同行。\n意惬关飞动，篇终接混茫。\n举天悲富骆，近代惜卢王。\n似尔官仍贵，前贤命可伤。\n诸侯非弃掷，半刺已翱翔。\n诗好几时见，书成无信将。\n男儿行处是，客子鬬身强。\n羁旅推贤圣，沈绵抵咎殃。\n三年犹疟疾，一鬼不销亡。\n隔日搜脂髓，增寒抱雪霜。\n徒然潜隙地，有腼屡鲜妆。\n何太龙钟极，于今出处妨。\n无钱居帝里，尽室在边疆。\n刘表虽遗恨，庞公至死藏。\n心微傍鱼鸟，肉瘦怯豺狼。\n陇草萧萧白，洮云片片黄。\n彭门劒阁外，虢略鼎湖旁。\n荆玉簪头冷，巴笺染翰光。\n乌麻蒸续晒，丹橘露应尝。\n岂异神仙宅，俱兼山水乡。\n竹斋烧药竈，花屿读书床。\n更得清新否，遥知对属忙。\n旧宫宁改汉，淳俗本归唐。\n济世宜公等，安贫亦士常。\n蚩尤终戮辱，胡羯漫猖狂。\n会待祅氛静，论文暂裹粮。",
        "dynasty": "唐",
        "collection_info": null
    },
    {
        "title": "寄岳州贾司马六丈巴州严八使君两阁老五十韵",
        "author": "杜甫",
        "content": "衡岳啼猨裏，巴州鸟道边。\n故人俱不利，谪宦两悠然。\n开闢干坤正，荣枯雨露偏。\n长沙才子远，钓濑客星悬。\n忆昨趋行殿，殷忧捧御筵。\n讨胡愁李广，奉使待张骞。\n无復云台仗，虚修水战船。\n苍茫城七十，流落劒三千。\n画角吹秦晋，旄头俯涧瀍。\n小儒轻董卓，有识笑苻坚。\n浪作禽填海，那将血射天。\n万方思助顺，一鼓气无前。\n阴散陈仓北，晴熏太白巅。\n乱麻尸积卫，破竹势临燕。\n法驾还双阙，王师下八川。\n此时霑奉引，佳气拂周旋。\n貔虎开金甲，麒麟受玉鞭。\n侍臣谙入仗，厩马解登仙。\n花动朱楼雪，城凝碧树烟。\n衣冠心惨怆，故老泪潺湲。\n哭庙悲风急，朝正霁景鲜。\n月分梁汉米，春得水衡钱。\n内蘂繁于缬，宫莎輭胜绵。\n恩荣同拜手，出入最随肩。\n晚着华堂醉，寒重绣被眠。\n辔齐兼秉烛，书枉满怀笺。\n每觉升元辅，深期列大贤。\n秉钧方咫尺，铩翮再聊翩。\n禁掖朋从改，微班性命全。\n青蒲甘受戮，白髮竟谁怜。\n弟子贫原宪，诸生老伏虔。\n师资谦未达，乡党敬何先。\n旧好肠堪断，新愁眼欲穿。\n翠干危栈竹，红腻小湖莲。\n贾笔论孤愤，严诗赋几篇。\n定知深意苦，莫使众人传。\n贝锦无停织，朱丝有断弦。\n浦鸥防碎首，霜鹘不空拳。\n地僻昏炎瘴，山稠隘石泉。\n且将棊度日，应用酒为年。\n典郡终微眇，治中实弃捐。\n安排求傲吏，比兴展归田。\n去去才难得，苍苍理又玄。\n古人称逝矣，吾道卜终焉。\n陇外飜投迹，渔阳復控弦。\n笑为妻子累，甘与岁时迁。\n亲故行稀少，兵戈动接联。\n他乡饶梦寐，失侣自屯邅。\n多病加淹泊，长吟阻静便。\n如公尽雄俊，志在必腾骞。",
        "dynasty": "唐",
        "collection_info": null
    },
    {
        "title": "寄张十二山人彪三十韵",
        "author": "杜甫",
        "content": "独卧蒿阳客，三违颍水春。\n艰难随老母，惨澹向时人。\n谢氏寻山屐，陶公漉酒巾。\n羣凶弥宇宙，此物在风尘。\n历下辞姜被，关西得孟邻。\n早通交契密，晚接道流新。\n静者心多妙，先生艺绝伦。\n草书何太苦，诗兴不无神。\n曹植休前辈，张芝更后身。\n数篇吟可老，一字买堪贫。\n将恐曾防寇，深潜託所亲。\n宁闻倚门夕，尽力洁飧晨。\n疎懒为名误，驱驰丧我真。\n索居犹寂寞，相遇益悲辛。\n流转依边徼，逢迎念席珍。\n时来故旧少，乱后别离频。\n世祖修高庙，文公赏从臣。\n商山犹入楚，源水不离秦。\n存想青龙秘，骑行白鹿驯。\n耕岩非谷口，结草即河滨。\n肘后符应验，囊中药未陈。\n旅怀殊不惬，良觌渺无因。\n自古皆悲恨，浮生有屈伸。\n此邦今尚武，何处且依仁。\n鼓角凌天籁，关山信月轮。\n官场罗镇碛，贼火近洮岷。\n萧索论兵地，苍茫鬬将辰。\n大军多处所，余孽尚纷纶。\n高兴知笼鸟，斯文起获麟。\n穷秋正摇落，回首望松筠。",
        "dynasty": "唐",
        "collection_info": null
    },
    {
        "title": "寄李十二白二十韵",
        "author": "杜甫",
        "content": "昔年有狂客，号尔谪仙人。\n笔落惊风雨，诗成泣鬼神。\n声名从此大，汩没一朝伸。\n文彩承殊渥，流传必绝伦。\n龙舟移棹晚，兽锦夺袍新。\n白日来深殿，青云满后尘。\n乞归优诏许，遇我宿心亲。\n未负幽栖志，兼全宠辱身。\n剧谈怜野逸，嗜酒见天真。\n醉舞梁园夜，行歌泗水春。\n才高心不展，道屈善无邻。\n处士祢衡俊，诸生原宪贫。\n稻粱求未足，薏苡谤何频。\n五岭炎蒸地，三危放逐臣。\n几年遭鵩鸟，独泣向麒麟。\n苏武先还汉，黄公岂事秦。\n楚筵辞醴日，梁狱上书辰。\n已用当时法，谁将此义陈。\n老吟秋月下，病起暮江滨。\n莫怪恩波隔，乘槎与问津。",
        "dynasty": "唐",
        "collection_info": null
    },
    {
        "title": "蜀相",
        "author": "杜甫",
        "content": "丞相祠堂何处寻，锦官城外柏森森。\n映阶碧草自春色，隔叶黄鹂空好音。\n三顾频烦天下计，两朝开济老臣心。\n出师未捷身先死，长使英雄泪满襟。",
        "dynasty": "唐",
        "collection_info": null
    },
    {
        "title": "卜居",
        "author": "杜甫",
        "content": "浣花流水水西头，主人为卜林塘幽。\n已知出郭少尘事，更有澄江销客愁。\n无数蜻蜓齐上下，一双鸂鶒对沈浮。\n东行万里堪乘兴，须向山阴上小舟。",
        "dynasty": "唐",
        "collection_info": null
    },
    {
        "title": "一室",
        "author": "杜甫",
        "content": "一室他乡远，空林暮景悬。\n正愁闻塞笛，独立见江船。\n巴蜀来多病，荆蛮去几年。\n应同王粲宅，留井岘山前。",
        "dynasty": "唐",
        "collection_info": null
    },
    {
        "title": "梅雨",
        "author": "杜甫",
        "content": "南京西浦道，四月熟黄梅。\n湛湛长江去，冥冥细雨来。\n茅茨疎易湿，云雾密难开。\n竟日蛟龙喜，盘涡与岸迴。",
        "dynasty": "唐",
        "collection_info": null
    },
    {
        "title": "为农",
        "author": "杜甫",
        "content": "锦里烟尘外，江村八九家。\n圆荷浮小叶，细麦落轻花。\n卜宅从兹老，为农去国赊。\n远惭句漏令，不得问丹砂。",
        "dynasty": "唐",
        "collection_info": null
    },
    {
        "title": "有客",
        "author": "杜甫",
        "content": "幽栖地僻经过少，老病人扶再拜难。\n岂有文章惊海内，漫劳车马驻江干。\n竟日淹留佳客坐，百年麤粝腐儒餐。\n不嫌野外无供给，乘兴还来看药栏。",
        "dynasty": "唐",
        "collection_info": null
    },
    {
        "title": "狂夫",
        "author": "杜甫",
        "content": "万里桥西一，草堂，百花潭水即沧浪。\n风含翠篠娟娟静，雨裛红蕖冉冉香。\n厚禄故人书断绝，恒饥稚子色凄凉。\n欲填沟壑唯疎放，自笑狂夫老更狂。",
        "dynasty": "唐",
        "collection_info": null
    },
    {
        "title": "宾至",
        "author": "杜甫",
        "content": "患气经时久，临江卜宅新。\n喧卑方避俗，疎快颇宜人。\n有客过茅宇，呼儿正葛巾。\n自锄稀菜甲，小摘为情亲。",
        "dynasty": "唐",
        "collection_info": null
    },
    {
        "title": "王十五司马弟出郭相访兼遗营茅屋赀",
        "author": "杜甫",
        "content": "客裏何迁次，江边正寂寥。\n肯来寻一老，愁破是今朝。\n忧我营茅栋，携钱过野桥。\n他乡唯表弟，还往莫辞遥。",
        "dynasty": "唐",
        "collection_info": null
    },
    {
        "title": "堂成",
        "author": "杜甫",
        "content": "背郭堂成荫白茅，缘江路熟俯青郊。\n桤林碍日吟风叶，笼竹和烟滴露梢。\n暂止飞乌将数子，频来语燕定新巢。\n旁人错比扬雄宅，懒惰无心作解嘲。",
        "dynasty": "唐",
        "collection_info": null
    },
    {
        "title": "田舍",
        "author": "杜甫",
        "content": "田舍清江曲，柴门古道旁。\n草深迷市井，地僻懒衣裳。\n榉柳枝枝弱，枇杷树树香。\n鸬鹚西日照，晒翅满鱼梁。",
        "dynasty": "唐",
        "collection_info": null
    },
    {
        "title": "进艇",
        "author": "杜甫",
        "content": "南京久客耕南亩，北望伤神坐北窗。\n昼引老妻乘小艇，晴看稚子浴清江。\n俱飞蛱蝶元相逐，并蔕芙蓉本自双。\n茗饮蔗浆携所有，瓷罂无谢玉为缸。",
        "dynasty": "唐",
        "collection_info": null
    },
    {
        "title": "西郊",
        "author": "杜甫",
        "content": "时出碧鸡坊，西郊向草堂。\n市桥官柳细，江路野梅香。\n傍架齐书帙，看题减药囊。\n无人觉来往，疎懒意何长。",
        "dynasty": "唐",
        "collection_info": null
    },
    {
        "title": "所思",
        "author": "杜甫",
        "content": "苦忆荆州醉司马，谪官樽俎定常开。\n九江日落醒何处，一柱观头眠几回。\n可怜怀抱向人尽，欲问平安无使来。\n故凭锦水将双泪，好过瞿塘滟滪堆。",
        "dynasty": "唐",
        "collection_info": null
    },
    {
        "title": "江村",
        "author": "杜甫",
        "content": "清江一曲抱村流，长夏江村事事幽。\n自去自来堂上燕，相亲相近水中鸥。\n老妻画纸为碁局，稚子敲鍼作钓钩。\n多病所须唯药物，微躯此外更何求。",
        "dynasty": "唐",
        "collection_info": null
    },
    {
        "title": "江涨",
        "author": "杜甫",
        "content": "江涨柴门外，儿童报急流。\n下床高数尺，倚杖没中洲。\n细动迎风燕，轻摇逐浪鸥。\n渔人萦小楫，容易拔船头。",
        "dynasty": "唐",
        "collection_info": null
    },
    {
        "title": "野老",
        "author": "杜甫",
        "content": "野老篱前江岸迴，柴门不正逐江开。\n渔人网集澄潭下，贾客船随返照来。\n长路关心悲劒阁，片云何意傍琴台。\n王师未报收东郡，城阙秋生画角哀。",
        "dynasty": "唐",
        "collection_info": null
    },
    {
        "title": "云山",
        "author": "杜甫",
        "content": "京洛云山外，音书静不来。\n神交作赋客，力尽望乡台。\n衰疾江边卧，亲朋日暮迴。\n白鸥元水宿，何事有余哀。",
        "dynasty": "唐",
        "collection_info": null
    },
    {
        "title": "遣兴",
        "author": "杜甫",
        "content": "干戈犹未定，弟妹各何之。\n拭泪霑襟血，梳头满面丝。\n地卑荒野大，天远暮江迟。\n衰疾那能久，应无见汝时。",
        "dynasty": "唐",
        "collection_info": null
    },
    {
        "title": "北邻",
        "author": "杜甫",
        "content": "明府岂辞满，藏身方告劳。\n青钱买野竹，白帻岸江皋。\n爱酒晋山简，能诗何水曹。\n时来访老疾，步屧到蓬蒿。",
        "dynasty": "唐",
        "collection_info": null
    },
    {
        "title": "南邻",
        "author": "杜甫",
        "content": "锦里先生乌角巾，园收芋粟不全贫。\n惯看宾客儿童喜，得食阶除鸟雀驯。\n秋水纔深四五尺，野航恰受两三人。\n白沙翠竹江村暮，相对柴门月色新。",
        "dynasty": "唐",
        "collection_info": null
    },
    {
        "title": "出郭",
        "author": "杜甫",
        "content": "霜露晚凄凄，高天逐望低。\n远烟盐井上，斜景雪峰西。\n故国犹兵马，他乡亦鼓鼙。\n江城今夜客，还与旧乌啼。",
        "dynasty": "唐",
        "collection_info": null
    },
    {
        "title": "过南邻朱山人水亭",
        "author": "杜甫",
        "content": "相近竹参差，相过人不知。\n幽花欹满树，小水细通池。\n归客村非远，残樽席更移。\n看君多道气，从此数追随。",
        "dynasty": "唐",
        "collection_info": null
    },
    {
        "title": "恨别",
        "author": "杜甫",
        "content": "洛城一别四千里，胡骑长驱五六年。\n草木变衰行劒外，兵戈阻绝老江边。\n思家步月清宵立，忆弟看云白日眠。\n闻道河阳近乘胜，司徒急为破幽燕。",
        "dynasty": "唐",
        "collection_info": null
    },
    {
        "title": "寄贺兰铦",
        "author": "杜甫",
        "content": "朝野欢娱后，干坤震荡中。\n相随万里日，总作白头翁。\n岁晚仍分袂，江边更转蓬。\n勿云俱异域，饮啄几回同。",
        "dynasty": "唐",
        "collection_info": null
    },
    {
        "title": "寄杨五桂州谭",
        "author": "杜甫",
        "content": "五岭皆炎热，宜人独桂林。\n梅花万里外，雪片一冬深。\n闻此宽相忆，为邦復好音。\n江边送孙楚，远附白头吟。",
        "dynasty": "唐",
        "collection_info": null
    },
    {
        "title": "逢唐兴刘主簿弟",
        "author": "杜甫",
        "content": "分手开元末，连年绝尺书。\n江山且相见，戎马未安居。\n劒外官人冷，关中驿骑疎。\n轻舟下吴会，主簿意何如。",
        "dynasty": "唐",
        "collection_info": null
    },
    {
        "title": "和裴迪登新津寺寄王侍郎",
        "author": "杜甫",
        "content": "何限倚山木，吟诗秋叶黄。\n蝉声集古寺，鸟影度寒塘。\n风物悲游子，登临忆侍郎。\n老夫贪佛日，随意宿僧房。",
        "dynasty": "唐",
        "collection_info": null
    },
    {
        "title": "敬简王明府",
        "author": "杜甫",
        "content": "叶县郎官宰，周南太史公。\n神仙才有数，流落意无穷。\n骥病思偏秣，鹰愁怕苦笼。\n看君用高义，耻与万人同。",
        "dynasty": "唐",
        "collection_info": null
    },
    {
        "title": "重简王明府",
        "author": "杜甫",
        "content": "甲子西南异，冬来只薄寒。\n江云何夜尽，蜀雨几时干。\n行李须相问，穷愁岂有宽。\n君听鸿鴈响，恐致稻粱难。",
        "dynasty": "唐",
        "collection_info": null
    },
    {
        "title": "建都十二韵",
        "author": "杜甫",
        "content": "苍生未苏息，胡马半干坤。\n议在云台上，谁扶黄屋尊。\n建都分魏阙，下韶闢荆门。\n恐失东人望，其如西极存。\n时危当雪耻，计大岂轻论。\n虽倚三阶正，终愁万国飜。\n牵裾恨不死，漏网荷殊恩。\n永负汉庭哭，遥怜湘水魂。\n穷冬客江劒，随事有田园。\n风断青蒲节，霜埋翠竹根。\n衣冠空穰穰，关辅久昏昏。\n愿枉长安日，光辉照北原。",
        "dynasty": "唐",
        "collection_info": null
    },
    {
        "title": "岁暮",
        "author": "杜甫",
        "content": "岁暮远为客，边隅还用兵。\n烟尘犯雪岭，鼓角动江城。\n天地日流血，朝廷谁请缨。\n济时敢爱死，寂寞壮心惊。",
        "dynasty": "唐",
        "collection_info": null
    },
    {
        "title": "和裴迪登蜀州东亭送客逢早梅相忆见寄",
        "author": "杜甫",
        "content": "东阁官梅动诗兴，还如何逊在扬州。\n此时对雪遥相忆，送客逢春可自由。\n幸不折来伤岁暮，若为看去乱乡愁。\n江边一树垂垂发，朝夕催人自白头。",
        "dynasty": "唐",
        "collection_info": null
    },
    {
        "title": "寄赠王十将军承俊",
        "author": "杜甫",
        "content": "将军胆气雄，臂悬两角弓。\n缠结青骢马，出入锦城中。\n时危未授钺，势屈难为功。\n宾客满堂上，何人高义同。",
        "dynasty": "唐",
        "collection_info": null
    },
    {
        "title": "暮登四安寺钟楼寄裴十",
        "author": "杜甫",
        "content": "暮倚高楼对雪峰，僧来不语自鸣钟。\n孤城返照红将敛，近市浮烟翠且重。\n多病独愁常閴寂，故人相见未从容。\n知君苦思缘诗瘦，大向交游万事慵。",
        "dynasty": "唐",
        "collection_info": null
    },
    {
        "title": "散愁二首 一",
        "author": "杜甫",
        "content": "久客宜旋斾，兴王未息戈。\n蜀星阴见少，江雨夜闻多。\n百万传深入，寰区望匪它。\n司徒下燕赵，收取旧山河。",
        "dynasty": "唐",
        "collection_info": null
    },
    {
        "title": "散愁二首 二",
        "author": "杜甫",
        "content": "闻道幷州镇，尚书训士齐。\n几时通蓟北，当日报关西。\n恋阙丹心破，霑衣皓首啼。\n老魂招不得，归路恐长迷。",
        "dynasty": "唐",
        "collection_info": null
    },
    {
        "title": "奉酬李都督表丈早春作",
        "author": "杜甫",
        "content": "力疾坐清晓，来时悲早春。\n转添愁伴客，更觉老随人。\n红入桃花嫩，青归柳叶新。\n望乡应未已，四海尚风尘。",
        "dynasty": "唐",
        "collection_info": null
    },
    {
        "title": "客至",
        "author": "杜甫",
        "content": "舍南舍北皆春水，但见羣鸥日日来。\n花径不曾缘客扫，蓬门今始为君开。\n盘餐市远无兼味，樽酒家贫只旧醅。\n肯与邻翁相对饮，隔篱呼取尽余桮。",
        "dynasty": "唐",
        "collection_info": null
    },
    {
        "title": "遣意二首 一",
        "author": "杜甫",
        "content": "啭枝黄鸟近，泛渚白鸥轻。\n一径野花落，孤村春水生。\n衰年催酿黍，细雨更移橙。\n渐喜交游绝，幽居不用名。",
        "dynasty": "唐",
        "collection_info": null
    },
    {
        "title": "遣意二首 二",
        "author": "杜甫",
        "content": "檐影微微落，津流脉脉斜。\n野船明细火，宿鴈聚圆沙。\n云掩初弦月，香传小树花。\n邻人有美酒，稚子夜能赊。",
        "dynasty": "唐",
        "collection_info": null
    },
    {
        "title": "漫成二首 一",
        "author": "杜甫",
        "content": "野日荒荒白，春流泯泯清。\n渚蒲随地有，村径逐门成。\n只作披衣惯，常从漉酒生。\n眼前无俗物，多病也身轻。",
        "dynasty": "唐",
        "collection_info": null
    },
    {
        "title": "漫成二首 二",
        "author": "杜甫",
        "content": "江皋已仲春，花下復清晨。\n仰面贪看鸟，回头错应人。\n读书难字过，对酒满壶频。\n近识峨眉老，知予懒是真。",
        "dynasty": "唐",
        "collection_info": null
    },
    {
        "title": "春夜喜雨",
        "author": "杜甫",
        "content": "好雨知时节，当春乃发生。\n随风潜入夜，润物细无声。\n野径云俱黑，江船火独明。\n晓看红湿处，花重锦官城。",
        "dynasty": "唐",
        "collection_info": null
    },
    {
        "title": "春水",
        "author": "杜甫",
        "content": "三月桃花浪，江流復旧痕。\n朝来没沙尾，碧色动柴门。\n接缕垂芳饵，连筒灌小园。\n已添无数鸟，争浴故相喧。",
        "dynasty": "唐",
        "collection_info": null
    },
    {
        "title": "春水生二绝 一",
        "author": "杜甫",
        "content": "二月六夜春水生。\n门前小滩浑欲平，鸬鹚鸂鶒莫漫喜。\n吾与汝曹俱眼明。",
        "dynasty": "唐",
        "collection_info": null
    },
    {
        "title": "春水生二绝 二",
        "author": "杜甫",
        "content": "一夜水高二尺强，数日不可更禁当。\n南市津头有船卖，无钱即买繫篱旁。",
        "dynasty": "唐",
        "collection_info": null
    },
    {
        "title": "江亭",
        "author": "杜甫",
        "content": "坦腹江亭暖，长吟野望时。\n水流心不竞，云在意俱迟。\n寂寂春将晚，欣欣物自私。\n故林归未得，排闷强裁诗。",
        "dynasty": "唐",
        "collection_info": null
    },
    {
        "title": "村夜",
        "author": "杜甫",
        "content": "萧萧风色暮，江头人不行。\n村舂雨外急，邻火夜深明。\n胡羯何多难，渔樵寄此生。\n中原有兄弟，万里正含情。",
        "dynasty": "唐",
        "collection_info": null
    },
    {
        "title": "早起",
        "author": "杜甫",
        "content": "春来常早起，幽事颇相关。\n帖石防隤岸，开林出远山。\n一丘藏曲折，缓步有跻攀。\n童仆来城市，瓶中得酒还。",
        "dynasty": "唐",
        "collection_info": null
    },
    {
        "title": "可惜",
        "author": "杜甫",
        "content": "花飞有底急，老去愿春迟。\n可惜欢娱地，都非少壮时。\n宽心应是酒，遣兴莫过诗。\n此意陶潜解，吾生后汝期。",
        "dynasty": "唐",
        "collection_info": null
    },
    {
        "title": "落日",
        "author": "杜甫",
        "content": "落日在帘钩，溪边春事幽。\n芳菲缘岸圃，樵爨倚滩舟。\n啅雀争枝坠，飞虫满院游。\n浊醪谁造汝，一酌散千忧。",
        "dynasty": "唐",
        "collection_info": null
    },
    {
        "title": "独酌",
        "author": "杜甫",
        "content": "步屦深林晚，开樽独酌迟。\n仰蜂黏落絮，行蚁上枯梨。\n薄劣惭真隐，幽偏得自怡。\n本无轩冕意，不是傲当时。",
        "dynasty": "唐",
        "collection_info": null
    },
    {
        "title": "徐步",
        "author": "杜甫",
        "content": "整履步青芜，荒庭日欲晡。\n芹泥随燕觜，花蘂上蜂鬚。\n把酒从衣湿，吟诗信杖扶。\n敢论才见忌，实有醉如愚。",
        "dynasty": "唐",
        "collection_info": null
    },
    {
        "title": "寒食",
        "author": "杜甫",
        "content": "寒食江村路，风花高下飞。\n汀烟轻冉冉，竹日静晖晖。\n田父要皆去，邻家闹不违。\n地偏相识尽，鸡犬亦忘归。",
        "dynasty": "唐",
        "collection_info": null
    },
    {
        "title": "高柟",
        "author": "杜甫",
        "content": "柟树色冥冥，江边一盖青。\n近根开药圃，接叶制茅亭。\n落景阴犹合，微风韵可听。\n寻常绝醉困，卧此片时醒。",
        "dynasty": "唐",
        "collection_info": null
    },
    {
        "title": "恶树",
        "author": "杜甫",
        "content": "独遶虚斋径，常持小斧柯。\n幽阴成颇杂，恶木剪还多。\n枸杞因吾有，鸡栖奈汝何。\n方知不材者，生长漫婆娑。",
        "dynasty": "唐",
        "collection_info": null
    },
    {
        "title": "石镜",
        "author": "杜甫",
        "content": "蜀王将此镜，送死置空山。\n冥寞怜香骨，提携近玉颜。\n众妃无復叹，千骑亦虚还。\n独有伤心石，埋轮月宇间。",
        "dynasty": "唐",
        "collection_info": null
    },
    {
        "title": "琴台",
        "author": "杜甫",
        "content": "茂陵多病后，尚爱卓文君。\n酒肆人间世，琴台日暮云。\n野花留宝靥，蔓草见罗帬。\n归凤求皇意，寥寥不復闻。",
        "dynasty": "唐",
        "collection_info": null
    },
    {
        "title": "闻斛斯六官未归",
        "author": "杜甫",
        "content": "故人南郡去，去索作碑钱。\n本卖文为活，飜令室倒悬。\n荆扉深蔓草，土锉冷疎烟。\n老罢休无赖，归来省醉眠。",
        "dynasty": "唐",
        "collection_info": null
    },
    {
        "title": "游修觉寺",
        "author": "杜甫",
        "content": "野寺江天豁，山扉花竹幽。\n诗应有神助，吾得及春游。\n径石相萦带，川云自去留。\n禅枝宿众鸟，漂转暮归愁。",
        "dynasty": "唐",
        "collection_info": null
    },
    {
        "title": "后游",
        "author": "杜甫",
        "content": "寺忆新游处，桥怜再渡时。\n江山如有待，花柳更无私。\n野润烟光薄，沙暄日色迟。\n客愁全为减，舍此復何之。",
        "dynasty": "唐",
        "collection_info": null
    },
    {
        "title": "题新津北桥楼",
        "author": "杜甫",
        "content": "望极春城上，开筵近鸟巢。\n白花檐外朵，青柳槛前梢。\n池水观为政，厨烟觉远庖。\n西川供客眼，唯有此江郊。",
        "dynasty": "唐",
        "collection_info": null
    },
    {
        "title": "江涨",
        "author": "杜甫",
        "content": "江发蛮夷涨，山添雨雪流。\n大声吹地转，高浪蹴天浮。\n鱼鳖为人得，蛟龙不自谋。\n轻帆好去便，吾道付沧洲。",
        "dynasty": "唐",
        "collection_info": null
    },
    {
        "title": "晚晴",
        "author": "杜甫",
        "content": "村晚惊风度，庭幽过雨霑。\n夕阳熏细草，江色映疎帘。\n书乱谁能帙，桮干可自添。\n时闻有余论，未怪老夫潜。",
        "dynasty": "唐",
        "collection_info": null
    },
    {
        "title": "朝雨",
        "author": "杜甫",
        "content": "凉气晚萧萧，江云乱眼飘。\n风鸳藏近渚，雨燕集深条。\n黄绮终辞汉，巢由不见尧。\n草堂樽酒在，幸得过清朝。",
        "dynasty": "唐",
        "collection_info": null
    },
    {
        "title": "江上值水如海势聊短述",
        "author": "杜甫",
        "content": "为人性僻耽佳句，语不惊人死不休。\n老去诗篇浑漫兴，春来花鸟莫深愁。\n新添水槛供垂钓，故着浮槎替入舟。\n焉得思如陶谢手，令渠述作与同游。",
        "dynasty": "唐",
        "collection_info": null
    },
    {
        "title": "送裴五赴东川",
        "author": "杜甫",
        "content": "故人亦流落，高义动干坤。\n何日通燕塞，相看老蜀门。\n东行应暂别，北望苦销魂。\n凛凛悲秋意，非君谁与论。",
        "dynasty": "唐",
        "collection_info": null
    },
    {
        "title": "赴青城县出成都寄陶王二少尹",
        "author": "杜甫",
        "content": "老耻妻孥笑，贫嗟出入劳。\n客情投异县，诗态忆吾曹。\n东郭沧江合，西山白雪高。\n文章差底病，回首兴滔滔。",
        "dynasty": "唐",
        "collection_info": null
    },
    {
        "title": "因崔五侍御寄高彭州",
        "author": "杜甫",
        "content": "百年已过半，秋至转饥寒。\n为问彭州牧，何时救急难。",
        "dynasty": "唐",
        "collection_info": null
    },
    {
        "title": "野望因过常少仙",
        "author": "杜甫",
        "content": "野桥齐度马，秋望转悠哉。\n竹覆青城合，江从灌口来。\n入村樵径引，尝果栗皱开。\n落尽高天日，幽人未遣迴。",
        "dynasty": "唐",
        "collection_info": null
    },
    {
        "title": "寄杜位",
        "author": "杜甫",
        "content": "近闻宽法离新州，想见怀归尚百忧。\n逐客虽皆万里去，悲君已是十年流。\n干戈况復尘随眼，鬓髮还应雪满头。",
        "dynasty": "唐",
        "collection_info": null
    },
    {
        "title": "奉简高三十五使君",
        "author": "杜甫",
        "content": "当代论才子，如公復几人。\n骅骝开道路，鹰隼出风尘。\n行色秋将晚，交情老更亲。\n天涯喜相见，披豁对吾真。",
        "dynasty": "唐",
        "collection_info": null
    },
    {
        "title": "送韩十四江东觐省",
        "author": "杜甫",
        "content": "兵戈不见老莱衣，叹息人间万事非。\n我已无家寻弟妹，君今何处访庭闱。\n黄牛峡静滩声转，白马江寒树影稀。\n此别应须各努力，故乡犹恐未同归。",
        "dynasty": "唐",
        "collection_info": null
    },
    {
        "title": "酬高使君相赠",
        "author": "杜甫",
        "content": "古寺僧牢落，空房客寓居。\n故人供禄米，邻舍与园蔬。\n双树容听法，三车肯载书。\n草玄吾岂敢，赋或似相如。",
        "dynasty": "唐",
        "collection_info": null
    },
    {
        "title": "草堂即事",
        "author": "杜甫",
        "content": "荒村建子月，独树老夫家。\n雾裏江船渡，风前径竹斜。\n寒鱼依密藻，宿鹭起圆沙。\n蜀酒禁愁得，无钱何处赊。",
        "dynasty": "唐",
        "collection_info": null
    },
    {
        "title": "魏十四侍御就弊庐相别",
        "author": "杜甫",
        "content": "有客骑骢马，江边问草堂。\n远寻留药价，惜别到文场。\n入幕旌旗动，归轩锦绣香。\n时应念衰疾，书疏及沧浪。",
        "dynasty": "唐",
        "collection_info": null
    },
    {
        "title": "徐九少尹见过",
        "author": "杜甫",
        "content": "晚景孤村僻，行军数骑来。\n交新徒有喜，礼厚媿无才。\n赏静怜云竹，忘归步月台。\n何当看花蘂，欲发照江梅。",
        "dynasty": "唐",
        "collection_info": null
    },
    {
        "title": "范二员外邈吴十侍御郁特枉驾阙展待聊寄此",
        "author": "杜甫",
        "content": "暂往比邻去，空闻二妙归。\n幽栖诚简略，衰白已光辉。\n野外贫家远，村中好客稀。\n论文或不媿，肯重欵柴扉。",
        "dynasty": "唐",
        "collection_info": null
    },
    {
        "title": "王十七侍御抡许携酒至草堂奉寄此诗便请邀高三十五使君同到",
        "author": "杜甫",
        "content": "老夫卧稳朝慵起，白屋寒多暖始开。\n江鹳巧当幽径浴，邻鸡还过短墙来。\n绣衣屡许携家酝，皂盖能忘折野梅。\n戏假霜威促山简，须成一醉习池迴。",
        "dynasty": "唐",
        "collection_info": null
    },
    {
        "title": "王竟携酒高亦同过共用寒字",
        "author": "杜甫",
        "content": "卧病荒郊远，通行小径难。\n故人能领客，携酒重相看。\n自媿无鲑菜，空烦卸马鞍。\n移樽劝山简，头白恐风寒。",
        "dynasty": "唐",
        "collection_info": null
    },
    {
        "title": "陪李七司马皂江上观造竹桥即日成往来之人免冬寒入水聊题短作简李公二首 一",
        "author": "杜甫",
        "content": "伐竹为桥结构同，褰裳不涉往来通。\n天寒白鹤归华表，日落青龙见水中。\n顾我老非题柱客，知君才是济川功。\n合欢却笑千年事，驱石何时到海东。",
        "dynasty": "唐",
        "collection_info": null
    },
    {
        "title": "陪李七司马皂江上观造竹桥即日成往来之人免冬寒入水聊题短作简李公二首 二",
        "author": "杜甫",
        "content": "把烛成桥夜，迴舟坐客时。\n天高云去尽，江迥月来迟。\n衰谢多扶病，招邀屡有期。\n异方乘此兴，乐罢不无悲。",
        "dynasty": "唐",
        "collection_info": null
    },
    {
        "title": "李司马桥了承高使君自成都回",
        "author": "杜甫",
        "content": "向来江上手纷纷，三日成功事出羣。\n已传童子骑青竹，总拟桥东待使君。",
        "dynasty": "唐",
        "collection_info": null
    },
    {
        "title": "少年行二首 一",
        "author": "杜甫",
        "content": "莫笑田家老瓦盆，自从盛酒长儿孙。\n倾银注瓦惊人眼，共醉终同卧竹根。",
        "dynasty": "唐",
        "collection_info": null
    },
    {
        "title": "少年行二首 二",
        "author": "杜甫",
        "content": "巢燕养雏浑去尽，江花结子已无多。\n黄衫年少来宜数，不见堂前东逝波。",
        "dynasty": "唐",
        "collection_info": null
    },
    {
        "title": "野人送朱樱",
        "author": "杜甫",
        "content": "西蜀樱桃也自红，野人相赠满筠笼。\n数迴细写愁仍破，万颗匀圆讶许同。\n忆昨赐霑门下省，退朝擎出大明宫。\n金盘玉筯无消息，此日尝新任转蓬。",
        "dynasty": "唐",
        "collection_info": null
    },
    {
        "title": "即事",
        "author": "杜甫",
        "content": "百宝装腰带，真珠络臂鞴。\n笑时花近眼，舞罢锦缠头。",
        "dynasty": "唐",
        "collection_info": null
    },
    {
        "title": "赠花卿",
        "author": "杜甫",
        "content": "锦城丝管日纷纷，半入江风半入云。\n此曲秪应天上有，人间能得几回闻。",
        "dynasty": "唐",
        "collection_info": null
    },
    {
        "title": "少年行",
        "author": "杜甫",
        "content": "马上谁家薄媚郎，临阶下马坐人床。\n不通姓字麤豪甚，指点银瓶索酒尝。",
        "dynasty": "唐",
        "collection_info": null
    },
    {
        "title": "观李固请司马弟山水图三首 一",
        "author": "杜甫",
        "content": "简易高人意，匡床竹火炉。\n寒天留远客，碧海挂新图。\n虽对连山好，贪看绝岛孤。\n羣仙不愁思，冉冉下蓬壶。",
        "dynasty": "唐",
        "collection_info": null
    },
    {
        "title": "观李固请司马弟山水图三首 二",
        "author": "杜甫",
        "content": "方丈浑连水，天台总映云。\n人间长见画，老去恨空闻。\n范蠡舟偏小，王乔鹤不羣。\n此生随万物，何路出尘氛。",
        "dynasty": "唐",
        "collection_info": null
    },
    {
        "title": "观李固请司马弟山水图三首 三",
        "author": "杜甫",
        "content": "高浪垂翻屋，崩崖欲压床。\n野桥分子细，沙岸绕微茫。\n红浸珊瑚短，青悬薜荔长。\n浮查并坐得，仙老暂相将。",
        "dynasty": "唐",
        "collection_info": null
    },
    {
        "title": "题桃树",
        "author": "杜甫",
        "content": "小径升堂旧不斜，五株桃树亦从遮。\n高秋总餧贫人实，来岁还舒满眼花。\n帘户每宜通乳燕，儿童莫信打慈鵶。\n寡妻羣盗非今日，天下车书正一家。",
        "dynasty": "唐",
        "collection_info": null
    },
    {
        "title": "萧八明府堤处觅桃栽",
        "author": "杜甫",
        "content": "奉乞桃栽一百根，春前为送浣花村。\n河阳县裏虽无数，濯锦江边未满园。",
        "dynasty": "唐",
        "collection_info": null
    },
    {
        "title": "从韦二明府续处觅绵竹",
        "author": "杜甫",
        "content": "华轩蔼蔼他年到，绵竹亭亭出县高。\n江上舍前无此物，幸分苍翠拂波涛。",
        "dynasty": "唐",
        "collection_info": null
    },
    {
        "title": "凭何十一少府邕觅桤木栽",
        "author": "杜甫",
        "content": "草堂堑西无树林，非子谁復见幽心。\n饱闻桤木三年大，与致溪边十亩阴。",
        "dynasty": "唐",
        "collection_info": null
    },
    {
        "title": "凭韦少府班觅松树子",
        "author": "杜甫",
        "content": "落落出羣非榉柳，青青不朽岂杨梅。\n欲存老盖千年意，为觅霜根数寸栽。",
        "dynasty": "唐",
        "collection_info": null
    },
    {
        "title": "又于韦处乞大邑瓷盌",
        "author": "杜甫",
        "content": "大邑烧瓷轻且坚，扣如哀玉锦城传。\n君家白盌胜霜雪，急送茅斋也可怜。",
        "dynasty": "唐",
        "collection_info": null
    },
    {
        "title": "诣徐卿觅果栽",
        "author": "杜甫",
        "content": "草堂少花今欲栽，不问绿李与黄梅。\n石笋街中却归去，果园坊裏为求来。",
        "dynasty": "唐",
        "collection_info": null
    },
    {
        "title": "赠别何邕",
        "author": "杜甫",
        "content": "生死论交地，何由见一人。\n悲君随燕雀，薄宦走风尘。\n绵谷元通汉，沱江不向秦。\n五陵花满眼，传语故乡春。",
        "dynasty": "唐",
        "collection_info": null
    },
    {
        "title": "赠别郑炼赴襄阳",
        "author": "杜甫",
        "content": "戎马交驰际，柴门老病身。\n把君诗过日，念此别惊神。\n地阔峨眉晚，天高岘首春。\n为于耆旧内，试觅姓庞人。",
        "dynasty": "唐",
        "collection_info": null
    },
    {
        "title": "重赠郑炼",
        "author": "杜甫",
        "content": "郑子将行罢使臣，囊无一物献尊亲。\n江山路远羇离日，裘马谁为感激人。",
        "dynasty": "唐",
        "collection_info": null
    },
    {
        "title": "奉和严中丞西城晚眺十韵",
        "author": "杜甫",
        "content": "汲黯匡君切，廉颇出将频。\n直词才不世，雄略动如神。\n政简移风速，诗清立意新。\n层城临暇景，绝域望余春。\n旗尾蛟龙会，楼头燕雀驯。\n地平江动蜀，天阔树浮秦。\n帝念深分阃，军须远算缗。\n花罗封蛱蝶，瑞锦送麒麟。\n辞第输高义，观图忆古人。\n征南多兴绪，事业闇相亲。",
        "dynasty": "唐",
        "collection_info": null
    },
    {
        "title": "严中丞枉驾见过",
        "author": "杜甫",
        "content": "元戎小队出郊垧，问柳寻花到野亭。\n川合东西瞻使节，地分南北任流萍。\n扁舟不独如张翰，白帽还应似管宁。\n寂寞江天云雾裏，何人道有少微星。",
        "dynasty": "唐",
        "collection_info": null
    },
    {
        "title": "广州段功曹到得杨五长史谭书功曹却归聊寄此诗",
        "author": "杜甫",
        "content": "卫青开幕府，杨仆将楼船。\n汉节梅花外，春城海水边。\n铜梁书远及，珠浦使将旋。\n贫病他乡老，烦君万里传。",
        "dynasty": "唐",
        "collection_info": null
    },
    {
        "title": "得广州张判官叔卿书使还以诗代意",
        "author": "杜甫",
        "content": "乡关胡骑远，宇宙蜀城偏。\n忽得炎州信，遥从月峡传。\n云深骠骑幕，夜隔孝廉船。\n却寄双愁眼，相思泪点悬。",
        "dynasty": "唐",
        "collection_info": null
    },
    {
        "title": "送段功曹归广州",
        "author": "杜甫",
        "content": "南海春天外，功曹几月程。\n峡云笼树小，湖日落船明。\n交趾丹砂重，韶州白葛轻。\n幸君因旅客，时寄锦官城。",
        "dynasty": "唐",
        "collection_info": null
    },
    {
        "title": "绝句漫兴九首 一",
        "author": "杜甫",
        "content": "眼见客愁愁不醒，无赖春色到江亭。\n即遣花开深造次，便觉莺语太丁宁。",
        "dynasty": "唐",
        "collection_info": null
    },
    {
        "title": "绝句漫兴九首 二",
        "author": "杜甫",
        "content": "手种桃李非无主，野老墙低还似家。\n恰似春风相欺得，夜来吹折数枝花。",
        "dynasty": "唐",
        "collection_info": null
    },
    {
        "title": "绝句漫兴九首 三",
        "author": "杜甫",
        "content": "熟知茅斋绝低小，江上燕子故来频。\n衔泥点污琴书内，更接飞虫打着人。",
        "dynasty": "唐",
        "collection_info": null
    },
    {
        "title": "绝句漫兴九首 四",
        "author": "杜甫",
        "content": "二月已破三月来，渐老逢春能几迴。\n莫思身外无穷事，且尽生前有限桮。",
        "dynasty": "唐",
        "collection_info": null
    },
    {
        "title": "绝句漫兴九首 五",
        "author": "杜甫",
        "content": "肠断春江欲尽头，杖藜徐步立芳洲。\n颠狂柳絮随风去，轻薄桃花逐水流。",
        "dynasty": "唐",
        "collection_info": null
    },
    {
        "title": "绝句漫兴九首 六",
        "author": "杜甫",
        "content": "懒慢无堪不出村，呼儿日在掩柴门。\n苍苔浊酒林中静，碧水春风野外昏。",
        "dynasty": "唐",
        "collection_info": null
    },
    {
        "title": "绝句漫兴九首 七",
        "author": "杜甫",
        "content": "糁径杨花铺白毡，点溪荷叶迭青钱。\n笋根稚子无人见，沙上凫雏傍母眠。",
        "dynasty": "唐",
        "collection_info": null
    },
    {
        "title": "绝句漫兴九首 八",
        "author": "杜甫",
        "content": "舍西柔桑叶可拈，江畔细麦復纤纤。\n人生几何春已夏，不放香醪如蜜甜。",
        "dynasty": "唐",
        "collection_info": null
    },
    {
        "title": "绝句漫兴九首 九",
        "author": "杜甫",
        "content": "隔户杨柳弱袅袅，恰似十五女儿腰。\n谁谓朝来不作意，狂风挽断最长条。",
        "dynasty": "唐",
        "collection_info": null
    },
    {
        "title": "江畔独步寻花七绝句 一",
        "author": "杜甫",
        "content": "江上被花恼不彻，无处告诉只颠狂。\n走觅南邻爱酒伴，经旬出饮独空床。",
        "dynasty": "唐",
        "collection_info": null
    },
    {
        "title": "江畔独步寻花七绝句 二",
        "author": "杜甫",
        "content": "稠花乱蘂畏江滨，行步欹危实怕春。\n诗酒尚堪驱使在，未须料理白头人。",
        "dynasty": "唐",
        "collection_info": null
    },
    {
        "title": "江畔独步寻花七绝句 三",
        "author": "杜甫",
        "content": "江深竹静两三家，多事红花映白花。\n报答春光知有处，应须美酒送生涯。",
        "dynasty": "唐",
        "collection_info": null
    },
    {
        "title": "江畔独步寻花七绝句 四",
        "author": "杜甫",
        "content": "东望少城花满烟，百花高楼更可怜。\n谁能载酒开金盏，唤取佳人舞绣筵。",
        "dynasty": "唐",
        "collection_info": null
    },
    {
        "title": "江畔独步寻花七绝句 五",
        "author": "杜甫",
        "content": "黄师塔前江水东，春光懒困倚微风。\n桃花一簇开无主，可爱深红爱浅红。",
        "dynasty": "唐",
        "collection_info": null
    },
    {
        "title": "江畔独步寻花七绝句 六",
        "author": "杜甫",
        "content": "黄四娘家花满蹊，千朵万朵压枝低。\n留连戏蝶时时舞，自在娇莺恰恰啼。",
        "dynasty": "唐",
        "collection_info": null
    },
    {
        "title": "江畔独步寻花七绝句 七",
        "author": "杜甫",
        "content": "不是爱花即肯死，只恐花尽老相催。\n繁枝容易纷纷落，嫩叶商量细细开。",
        "dynasty": "唐",
        "collection_info": null
    },
    {
        "title": "三绝句 一",
        "author": "杜甫",
        "content": "楸树馨香倚钓矶，斩新花蘂未应飞。\n不如醉裏风吹尽，可忍醒时雨打稀。",
        "dynasty": "唐",
        "collection_info": null
    },
    {
        "title": "三绝句 二",
        "author": "杜甫",
        "content": "门外鸬鷀去不来，沙头忽见眼相猜。\n自今已后知人意，一日须来一百回。",
        "dynasty": "唐",
        "collection_info": null
    },
    {
        "title": "三绝句 三",
        "author": "杜甫",
        "content": "无数春笋满林生，柴门密掩断人行。\n会须上番看成竹，客至从嗔不出迎。",
        "dynasty": "唐",
        "collection_info": null
    },
    {
        "title": "戏为六绝句 一",
        "author": "杜甫",
        "content": "庾信文章老更成，凌云健笔意纵横。\n今人嗤点流传赋，不觉前贤畏后生。",
        "dynasty": "唐",
        "collection_info": null
    },
    {
        "title": "戏为六绝句 二",
        "author": "杜甫",
        "content": "杨王卢骆当时体，轻薄为文哂未休。\n尔曹身与名俱灭，不废江河万古流。",
        "dynasty": "唐",
        "collection_info": null
    },
    {
        "title": "戏为六绝句 三",
        "author": "杜甫",
        "content": "从使卢王操翰墨，劣于汉魏近风骚。\n龙文虎脊皆君驭，历块过都见尔曹。",
        "dynasty": "唐",
        "collection_info": null
    },
    {
        "title": "戏为六绝句 四",
        "author": "杜甫",
        "content": "才力应难夸数公，凡今谁是出羣雄。\n或看翡翠兰苕上，未掣鲸鱼碧海中。",
        "dynasty": "唐",
        "collection_info": null
    },
    {
        "title": "戏为六绝句 五",
        "author": "杜甫",
        "content": "不薄今人爱古人，清词丽句必为邻。\n窃攀屈宋宜方驾，恐与齐梁作后尘。",
        "dynasty": "唐",
        "collection_info": null
    },
    {
        "title": "戏为六绝句 六",
        "author": "杜甫",
        "content": "未及前贤更勿疑，递相祖述復先谁。\n别裁僞体亲风雅，转益多师是汝师。",
        "dynasty": "唐",
        "collection_info": null
    },
    {
        "title": "江头四咏 丁香",
        "author": "杜甫",
        "content": "丁香体柔弱，乱结枝犹垫。\n细叶带浮毛，疎花披素艳。\n深栽小斋后，庶近幽人占。\n晚堕兰麝中，休怀粉身念。",
        "dynasty": "唐",
        "collection_info": null
    },
    {
        "title": "江头四咏 栀子",
        "author": "杜甫",
        "content": "栀子比众木，人间诚未多。\n于身色有用，与道气伤和。\n红取风霜实，青看雨露柯。\n无情移得汝，贵在映江波。",
        "dynasty": "唐",
        "collection_info": null
    },
    {
        "title": "江头四咏 鸂鶒",
        "author": "杜甫",
        "content": "故使笼宽织，须知动损毛。\n看云莫怅望，失水任呼号。\n六翮曾经剪，孤飞卒未高。\n且无鹰隼虑，留滞莫辞劳。",
        "dynasty": "唐",
        "collection_info": null
    },
    {
        "title": "江头四咏 花鸭",
        "author": "杜甫",
        "content": "花鸭无泥滓，阶前每缓行。\n羽毛知独立，黑白太分明。\n不觉羣心妒，休牵众眼惊。\n稻粱霑汝在，作意莫先鸣。",
        "dynasty": "唐",
        "collection_info": null
    },
    {
        "title": "畏人",
        "author": "杜甫",
        "content": "早花随处发，春鸟异方啼。\n万里清江上，三年落日低。\n畏人成小筑，褊性合幽栖。\n门径从榛草，无心走马蹄。",
        "dynasty": "唐",
        "collection_info": null
    },
    {
        "title": "远游",
        "author": "杜甫",
        "content": "贱子何人记，迷芳着处家。\n竹风连野色，江沫拥春沙。\n种药扶衰病，吟诗解叹嗟。\n似闻胡骑走，失喜问京华。",
        "dynasty": "唐",
        "collection_info": null
    },
    {
        "title": "野望",
        "author": "杜甫",
        "content": "西山白雪三奇戍，南浦清江万里桥。\n海内风尘诸弟隔，天涯涕泪一身遥。\n唯将迟暮供多病，未有涓埃荅圣朝。\n跨马出郊时极目，不堪人事日萧条。",
        "dynasty": "唐",
        "collection_info": null
    },
    {
        "title": "官池春鴈二首 一",
        "author": "杜甫",
        "content": "自古稻粱多不足，至今鸂鶒乱为羣。\n且休怅望看春水，更恐归飞隔暮云。",
        "dynasty": "唐",
        "collection_info": null
    },
    {
        "title": "官池春鴈二首 二",
        "author": "杜甫",
        "content": "青春欲尽急还乡，紫塞宁论尚有霜。\n翅在云天终不远，力微[矰]缴绝须防。",
        "dynasty": "唐",
        "collection_info": null
    },
    {
        "title": "水槛遣心二首 一",
        "author": "杜甫",
        "content": "去郭轩楹敞，无村眺望赊。\n澄江平少岸，幽树晚多花。\n细雨鱼儿出，微风燕子斜。\n城中十万户，此地两三家。",
        "dynasty": "唐",
        "collection_info": null
    },
    {
        "title": "水槛遣心二首 二",
        "author": "杜甫",
        "content": "蜀天常夜雨，江槛已朝晴。\n叶润林塘密，衣干枕席清。\n不堪秪老病，何得尚浮名。\n浅把涓涓酒，深凭送此生。",
        "dynasty": "唐",
        "collection_info": null
    },
    {
        "title": "屏迹三首 一",
        "author": "杜甫",
        "content": "用拙存吾道，幽居近物情。\n桑麻深雨露，燕雀半生成。\n村鼓时时急，渔舟箇箇轻。\n杖藜从白首，心迹喜双清。",
        "dynasty": "唐",
        "collection_info": null
    },
    {
        "title": "屏迹三首 二",
        "author": "杜甫",
        "content": "晚起家何事，无营地转幽。\n竹光团野色，舍影漾江流。\n失学从儿懒，长贫任妇愁。\n百年浑得醉，一月不梳头。",
        "dynasty": "唐",
        "collection_info": null
    },
    {
        "title": "屏迹三首 三",
        "author": "杜甫",
        "content": "衰颜甘屏迹，幽事供高卧。\n鸟下竹根行，龟开萍叶过。\n年荒酒价乏，日併园蔬课。\n犹酌甘泉歌，歌长击樽破。",
        "dynasty": "唐",
        "collection_info": null
    },
    {
        "title": "奉酬严公寄题野亭之作",
        "author": "杜甫",
        "content": "拾遗曾奏数行书，懒性从来水竹居。\n奉引滥骑沙苑马，幽栖真钓锦江鱼。\n谢安不倦登临费，阮籍焉知礼法疎。\n枉沐旌麾出城府，草茅无径欲教锄。",
        "dynasty": "唐",
        "collection_info": null
    },
    {
        "title": "中丞严公雨中垂寄见忆一绝奉荅二绝 一",
        "author": "杜甫",
        "content": "雨映行宫辱赠诗，元戎肯赴野人期。\n江边老病虽无力，强拟晴天理钓丝。",
        "dynasty": "唐",
        "collection_info": null
    },
    {
        "title": "中丞严公雨中垂寄见忆一绝奉荅二绝 二",
        "author": "杜甫",
        "content": "何日雨晴云出溪，白沙青石先无泥。\n只须伐竹开荒径，倚杖穿花听马嘶。",
        "dynasty": "唐",
        "collection_info": null
    },
    {
        "title": "谢严中丞送青城山道士乳酒一瓶",
        "author": "杜甫",
        "content": "山瓶乳酒下青云，气味浓香幸见分。\n鸣鞭走送怜渔父，洗盏开尝对马军。",
        "dynasty": "唐",
        "collection_info": null
    },
    {
        "title": "严公仲夏枉驾草堂兼携酒馔",
        "author": "杜甫",
        "content": "竹裏行厨洗玉盘，花边立马簇金鞍。\n非关使者征求急，自识将军礼数宽。\n百年地闢柴门逈，五月江深草阁寒。\n看弄渔舟移白日，老农何有罄交欢。",
        "dynasty": "唐",
        "collection_info": null
    },
    {
        "title": "严公厅宴同咏蜀道画图",
        "author": "杜甫",
        "content": "日临公馆静，画满地图雄。\n劒阁星桥北，松州雪岭东。\n华夷山不断，吴蜀水相通。\n兴与烟霞会，清樽幸不空。",
        "dynasty": "唐",
        "collection_info": null
    },
    {
        "title": "奉送严公入朝十韵",
        "author": "杜甫",
        "content": "鼎湖瞻望远，象阙宪章新。\n四海犹多难，中原忆旧臣。\n与时安反侧，自昔有经纶。\n感激张天步，从容静塞尘。\n南图迴羽翮，北极捧星辰，漏鼓还思昼，宫莺罢啭春。\n空留玉帐术，愁杀锦城人。\n阁道通丹地，江潭隐白苹。\n此生那老蜀，不死会归秦。\n公若登台辅，临危莫爱身。",
        "dynasty": "唐",
        "collection_info": null
    },
    {
        "title": "送严侍郎到绵州同登杜使君江楼",
        "author": "杜甫",
        "content": "野兴每难尽，江楼延赏心。\n归朝送使节，落景惜登临。\n稍稍烟集渚，微微风动襟。\n重船依浅濑，轻鸟度层阴。\n槛峻背幽谷，窗虚交茂林。\n灯光散远近，月彩静高深。\n城拥朝来客，天横醉后参。\n穷途衰谢意，苦调短长吟。\n此会共能几，诸孙贤至今。\n不劳朱户闭，自待白河沈。",
        "dynasty": "唐",
        "collection_info": null
    },
    {
        "title": "奉济驿重送严公四韵",
        "author": "杜甫",
        "content": "远送从此别，青山空復情。\n几时桮重把，昨夜月同行。\n列郡讴歌惜，三朝出入荣。\n江村独归处，寂寞养残生。",
        "dynasty": "唐",
        "collection_info": null
    },
    {
        "title": "送梓州李使君之任",
        "author": "杜甫",
        "content": "籍甚黄丞相，能名自颍川。\n近看除刺史，还喜得吾贤。\n五马何时到，双鱼会早传。\n老思筇竹杖，冬要锦衾眠。\n不作临岐恨，惟听举最先。\n火云挥汗日，山驿醒心泉。\n遇害陈公殒，于今蜀道怜。\n君行射洪县，为我一潸然。",
        "dynasty": "唐",
        "collection_info": null
    },
    {
        "title": "巴西驿亭观江涨呈窦使君",
        "author": "杜甫",
        "content": "宿雨南江涨，波涛乱远峰。\n孤亭凌喷薄，万井逼舂容。\n霄汉愁高鸟，泥沙困老龙。\n天边同客舍，携我豁心胸。",
        "dynasty": "唐",
        "collection_info": null
    },
    {
        "title": "九日登梓州城",
        "author": "杜甫",
        "content": "伊昔黄花酒，如今白髮翁。\n追欢筋力异，望远岁时同。\n弟妹悲歌裏，朝廷醉眼中。\n兵戈与关塞，此日意无穷。",
        "dynasty": "唐",
        "collection_info": null
    },
    {
        "title": "九日奉寄严大夫",
        "author": "杜甫",
        "content": "九日应愁思，经时冒险艰。\n不眠持汉节，何路出巴山。\n小驿香醪嫩，重岩细菊斑。\n遥知簇鞍马，迴首白云间。",
        "dynasty": "唐",
        "collection_info": null
    },
    {
        "title": "黄草",
        "author": "杜甫",
        "content": "黄草峡西船不归，赤甲山下行人稀。\n秦中驿使无消息，蜀道兵戈有是非。\n万里秋风吹锦水，谁家别泪湿罗衣。\n莫愁劒阁终堪据，闻道松州已被围。",
        "dynasty": "唐",
        "collection_info": null
    },
    {
        "title": "怀旧",
        "author": "杜甫",
        "content": "地下苏司业，情亲独有君。\n那因丧乱后，便有死生分。\n老罢知明镜，悲来望白云。\n自从失词伯，不復更论文。",
        "dynasty": "唐",
        "collection_info": null
    },
    {
        "title": "所思",
        "author": "杜甫",
        "content": "郑老身仍窜，台州信所传。\n为农山涧曲，卧病海云边。\n世已疎儒素，人犹乞酒钱。\n徒劳望牛斗，无计劚龙泉。",
        "dynasty": "唐",
        "collection_info": null
    },
    {
        "title": "不见",
        "author": "杜甫",
        "content": "不见李生久，佯狂真可哀。\n世人皆欲杀，吾意独怜才。\n敏捷诗千首，飘零酒一桮。\n匡山读书处，头白好归来。",
        "dynasty": "唐",
        "collection_info": null
    },
    {
        "title": "题玄武禅师屋壁",
        "author": "杜甫",
        "content": "何年顾虎头，满壁画瀛州。\n赤日石林气，青天江海流。\n锡飞常近鹤，桮度不惊鸥。\n似得庐山路，真随惠远游。",
        "dynasty": "唐",
        "collection_info": null
    },
    {
        "title": "客夜",
        "author": "杜甫",
        "content": "客睡何曾着，秋天不肯明。\n卷帘残月影，高枕远江声。\n计拙无衣食，途穷仗友生。\n老妻书数纸，应悉未归情。",
        "dynasty": "唐",
        "collection_info": null
    },
    {
        "title": "客亭",
        "author": "杜甫",
        "content": "秋窗犹曙色，落木更天风。\n日出寒山外，江流宿雾中。\n圣朝无弃物，老病已成翁。\n多少残生事，飘零似转蓬。",
        "dynasty": "唐",
        "collection_info": null
    },
    {
        "title": "秋尽",
        "author": "杜甫",
        "content": "秋尽东行且未迴，茅斋寄在少城隈。\n篱边老却陶潜菊，江上徒逢袁绍桮。\n雪岭独看西日落，劒门犹阻北人来。\n不辞万里长为客，怀抱何时得好开。",
        "dynasty": "唐",
        "collection_info": null
    },
    {
        "title": "陪王侍御宴通泉东山野亭",
        "author": "杜甫",
        "content": "江水东流去，清樽日復斜。\n异方同宴赏，何处是京华。\n亭景临山水，村烟对浦沙。\n狂歌过于胜，得醉即为家。",
        "dynasty": "唐",
        "collection_info": null
    },
    {
        "title": "野望",
        "author": "杜甫",
        "content": "金华山北涪水西，仲冬风日始凄凄。\n山连越巂蟠三蜀，水散巴渝下五溪。\n独鹤不知何事舞，饥乌似欲向人啼。\n射洪春酒寒仍绿，目极伤神谁为携。",
        "dynasty": "唐",
        "collection_info": null
    },
    {
        "title": "闻官军收河南河北",
        "author": "杜甫",
        "content": "劒外忽传收蓟北，初闻涕泪满衣裳。\n却看妻子愁何在，漫卷诗书喜欲狂。\n白日放歌须纵酒，青春作伴好还乡。\n即从巴峡穿巫峡，便下襄阳向洛阳。",
        "dynasty": "唐",
        "collection_info": null
    },
    {
        "title": "涪江泛舟送韦班归京",
        "author": "杜甫",
        "content": "追饯同舟日，伤春一水间。\n飘零为客久，衰老羡君还。\n花远重重树，云轻处处山。\n天涯故人少，更益鬓毛斑。",
        "dynasty": "唐",
        "collection_info": null
    },
    {
        "title": "春日梓州登楼二首 一",
        "author": "杜甫",
        "content": "行路难如此，登楼望欲迷。\n身无却少壮，迹有但羇栖。\n江水流城郭，春风入鼓鞞。\n双双新燕子，依旧已衔泥。",
        "dynasty": "唐",
        "collection_info": null
    },
    {
        "title": "春日梓州登楼二首 二",
        "author": "杜甫",
        "content": "天畔登楼眼，随春入故园。\n战场今始定，移柳更能存。\n厌蜀交游冷，思吴胜事繁。\n应须理舟楫，长啸下荆门。",
        "dynasty": "唐",
        "collection_info": null
    },
    {
        "title": "郪城西原送李判官兄武判官弟赴成都府",
        "author": "杜甫",
        "content": "凭高送所亲，久坐惜芳辰。\n远水非无浪，他山自有春。\n野花随处发，官柳着行新。\n天际伤愁别，离筵何太频。",
        "dynasty": "唐",
        "collection_info": null
    },
    {
        "title": "泛江送魏十八仓曹还京因寄岑中允参范郎中季明",
        "author": "杜甫",
        "content": "迟日深春水，轻舟送别筵。\n帝乡愁绪外，春色泪痕边。\n见酒须相忆，将诗莫浪传。\n若逢岑与范，为报各衰年。",
        "dynasty": "唐",
        "collection_info": null
    },
    {
        "title": "送路六侍御入朝",
        "author": "杜甫",
        "content": "童稚情亲四十年，中间消息两茫然。\n更为后会知何地，忽漫相逢是别筵。\n不分桃花红胜锦，生憎柳絮白于绵。\n劒南春色还无赖，触忤愁人到酒边。",
        "dynasty": "唐",
        "collection_info": null
    },
    {
        "title": "泛江送客",
        "author": "杜甫",
        "content": "二月频送客，东津江欲平。\n烟花山际重，舟楫浪前轻。\n泪逐劝桮下，愁连吹笛生。\n离筵不隔日，那得易为情。",
        "dynasty": "唐",
        "collection_info": null
    },
    {
        "title": "上牛头寺",
        "author": "杜甫",
        "content": "青山意不尽，衮衮上牛头。\n无復能拘碍，真成浪出游。\n花浓春寺静，竹细野池幽。\n何处莺啼切，移时独未休。",
        "dynasty": "唐",
        "collection_info": null
    },
    {
        "title": "望牛头寺",
        "author": "杜甫",
        "content": "牛头见鹤林，梯径绕幽深。\n春色浮山外，天河宿殿阴。\n传灯无白日，布地有黄金。\n休作狂歌老，迴看不住心。",
        "dynasty": "唐",
        "collection_info": null
    },
    {
        "title": "上兜率寺",
        "author": "杜甫",
        "content": "兜率知名寺，真如会法堂。\n江山有巴蜀，栋宇自齐梁。\n庾信哀虽久，何颙好不忘。\n白牛车远近，且欲上慈航。",
        "dynasty": "唐",
        "collection_info": null
    },
    {
        "title": "望兜率寺",
        "author": "杜甫",
        "content": "树密当山径，江深隔寺门。\n霏霏云气重，闪闪浪花飜。\n不復知天大，空余见佛尊。\n时应清盥罢，随喜给孤园。",
        "dynasty": "唐",
        "collection_info": null
    },
    {
        "title": "甘园",
        "author": "杜甫",
        "content": "春日清江岸，千甘二顷园。\n青云羞叶密，白雪避花繁。\n结子随边使，开筒近至尊。\n后于桃李熟，终得献金门。",
        "dynasty": "唐",
        "collection_info": null
    },
    {
        "title": "数陪李梓州泛江有女乐在诸舫戏为艳曲二首赠李 一",
        "author": "杜甫",
        "content": "上客迴空骑，佳人满近船。\n江清歌扇底，野旷舞衣前。\n玉袖凌风并，金壶隐浪偏。\n竞将明媚色，偷眼艳阳天。",
        "dynasty": "唐",
        "collection_info": null
    },
    {
        "title": "数陪李梓州泛江有女乐在诸舫戏为艳曲二首赠李 二",
        "author": "杜甫",
        "content": "白日移歌袖，清霄近笛床。\n翠眉萦度曲，云鬓俨分行。\n立马千山暮，迴舟一水香。\n使君自有妇，莫学野鸳鸯。",
        "dynasty": "唐",
        "collection_info": null
    },
    {
        "title": "登牛头山亭子",
        "author": "杜甫",
        "content": "路出双林外，亭窥万井中。\n江城孤照日，山谷远含风。\n兵革身将老，关河信不通。\n犹残数行泪，忍对百花丛。",
        "dynasty": "唐",
        "collection_info": null
    },
    {
        "title": "陪李梓州王阆州苏遂州李果州四使君登惠义寺",
        "author": "杜甫",
        "content": "春日无人境，虚空不住天。\n莺花随世界，楼阁寄山巅。\n迟暮身何得，登临意惘然。\n谁能解金印，潇洒共安禅。",
        "dynasty": "唐",
        "collection_info": null
    },
    {
        "title": "送何侍御归朝",
        "author": "杜甫",
        "content": "舟楫诸侯饯，车舆使者归。\n山花相映发，水鸟自孤飞。\n春日垂霜鬓，天隅把绣衣。\n故人从此去，寥落寸心违。",
        "dynasty": "唐",
        "collection_info": null
    },
    {
        "title": "江亭送眉州辛别驾昇之",
        "author": "杜甫",
        "content": "柳影含云幕，江波近酒壶。\n异方惊会面，终宴惜征途。\n沙晚低风蝶，天晴喜浴凫。\n别离伤老大，意绪日荒芜。",
        "dynasty": "唐",
        "collection_info": null
    },
    {
        "title": "涪城县香积寺官阁",
        "author": "杜甫",
        "content": "寺下春江深不流，山腰官阁迥添愁。\n含风翠壁孤云细，背日丹枫万木稠。\n小院迴廊春寂寂，浴凫飞鹭晚悠悠。\n诸天合在藤萝外，昏黑应须到上头。",
        "dynasty": "唐",
        "collection_info": null
    },
    {
        "title": "戏题寄上汉中王三首 一",
        "author": "杜甫",
        "content": "西汉亲王子，成都老客星。\n百年双白鬓，一别五秋萤。\n忍断桮中物，秪看座右铭。\n不能随皂盖，自醉逐浮萍。",
        "dynasty": "唐",
        "collection_info": null
    },
    {
        "title": "戏题寄上汉中王三首 二",
        "author": "杜甫",
        "content": "策杖时能出，王门异昔游。\n已知嗟不起，未许醉相留。\n蜀酒浓无敌，江鱼美可求。\n终思一酩酊，净扫鴈池头。",
        "dynasty": "唐",
        "collection_info": null
    },
    {
        "title": "戏题寄上汉中王三首 三",
        "author": "杜甫",
        "content": "羣盗无归路，衰颜会远方。\n尚怜诗警策，犹记酒颠狂。\n鲁卫弥尊重，徐陈略丧亡。\n空余枚叟在，应念早升堂。",
        "dynasty": "唐",
        "collection_info": null
    },
    {
        "title": "陪章留后侍御宴南楼",
        "author": "杜甫",
        "content": "绝域长夏晚，兹楼清宴同。\n朝廷烧栈北，鼓角满天东。\n屡食将军第，仍骑御史骢。\n本无丹竈术，那免白头翁。\n寇盗狂歌外，形骸痛饮中。\n野云低渡水，檐雨细随风。\n出号江城黑，题诗蜡炬红。\n此身醒[復]醉，不拟哭途穷。",
        "dynasty": "唐",
        "collection_info": null
    },
    {
        "title": "台上",
        "author": "杜甫",
        "content": "改席台能迥，留门月復光。\n云行遗暑湿，山谷进风凉。\n老去一桮足，谁怜屡舞长。\n何须把官烛，似恼鬓毛苍。",
        "dynasty": "唐",
        "collection_info": null
    },
    {
        "title": "送王十五判官扶侍还黔中",
        "author": "杜甫",
        "content": "大家东征逐子迴，风生洲渚锦帆开。\n青青竹笋迎船出，日日江鱼入馔来。\n离别不堪无限意，艰危深仗济时才。\n黔阳信使应稀少，莫怪频频劝酒杯。",
        "dynasty": "唐",
        "collection_info": null
    },
    {
        "title": "倦夜",
        "author": "杜甫",
        "content": "竹凉浸卧内，野月满庭隅。\n重露成涓滴，稀星乍有无。\n暗飞萤自照，水宿鸟相呼。\n万事干戈裏，空悲清夜徂。",
        "dynasty": "唐",
        "collection_info": null
    },
    {
        "title": "悲秋",
        "author": "杜甫",
        "content": "凉风动万里，羣盗尚纵横。\n家远传书日，秋来为客情。\n秋窥高鸟过，老逐众人行。\n始欲投三峡，何由见两京。",
        "dynasty": "唐",
        "collection_info": null
    },
    {
        "title": "对雨",
        "author": "杜甫",
        "content": "莽莽天涯雨，江边独立时。\n不愁巴道路，恐湿汉旌旗。\n雪岭防秋急，绳桥战胜迟。\n西戎甥舅礼，未敢背恩私。",
        "dynasty": "唐",
        "collection_info": null
    },
    {
        "title": "警急",
        "author": "杜甫",
        "content": "才名旧楚将，妙略拥兵机。\n玉垒虽传檄，松州会解围。\n和亲知拙计，公主漫无归。\n青海今谁得，西戎实饱飞。",
        "dynasty": "唐",
        "collection_info": null
    },
    {
        "title": "王命",
        "author": "杜甫",
        "content": "汉北豺狼满，巴西道路难。\n血埋诸将甲，骨断使臣鞍。\n牢落新烧栈，苍茫旧筑坛。\n深怀喻蜀意，恸哭望王官。",
        "dynasty": "唐",
        "collection_info": null
    },
    {
        "title": "征夫",
        "author": "杜甫",
        "content": "十室几人在，千山空自多。\n路衢唯见哭，城市不闻歌。\n漂梗无安地，衔枚有荷戈。\n官军未通蜀，吾道竟如何。",
        "dynasty": "唐",
        "collection_info": null
    },
    {
        "title": "有感五首 一",
        "author": "杜甫",
        "content": "将帅蒙恩泽，兵戈有岁年。\n至今劳圣主，何以报皇天。\n白骨新交战，云台旧拓边乘槎断消息，无处觅张骞。",
        "dynasty": "唐",
        "collection_info": null
    },
    {
        "title": "有感五首 二",
        "author": "杜甫",
        "content": "幽蓟余虵豕，干坤尚虎狼。\n诸侯春不贡，使者日相望。\n慎勿吞青海，无劳问越裳。\n大君先息战，归马华山阳。",
        "dynasty": "唐",
        "collection_info": null
    },
    {
        "title": "有感五首 三",
        "author": "杜甫",
        "content": "洛下舟车入，天中贡赋均。\n日闻红粟腐，寒待翠华春。\n莫取金汤固，长令宇宙新。\n不过行俭德，盗贼本王臣。",
        "dynasty": "唐",
        "collection_info": null
    },
    {
        "title": "有感五首 四",
        "author": "杜甫",
        "content": "丹桂风霜急，青梧日夜凋。\n由来强干地，未有不臣朝。\n受钺亲贤往，卑宫制诏遥。\n终依古封建，岂独听箫韶。",
        "dynasty": "唐",
        "collection_info": null
    },
    {
        "title": "有感五首 五",
        "author": "杜甫",
        "content": "盗灭人还乱，兵残将自疑。\n登坛名绝假，报主尔何迟。\n领郡輙无色，之官皆有词。\n愿闻哀痛诏，端拱问疮痍。",
        "dynasty": "唐",
        "collection_info": null
    },
    {
        "title": "送元二适江左",
        "author": "杜甫",
        "content": "乱后今相见，秋深復远行。\n风尘为客日，江海送君情。\n晋室丹阳尹，公孙白帝城。\n经过自爱惜，取次莫论兵。",
        "dynasty": "唐",
        "collection_info": null
    },
    {
        "title": "章梓州水亭",
        "author": "杜甫",
        "content": "城晚通云雾，亭深到芰荷。\n吏人桥外少，秋水席边多。\n近属淮王至，高门蓟子过。\n荆州爱山简，吾醉亦长歌。",
        "dynasty": "唐",
        "collection_info": null
    },
    {
        "title": "翫月呈汉中王",
        "author": "杜甫",
        "content": "夜深露气清，江月满江城。\n浮客转危坐，归舟应独行。\n关山同一照，乌鹊自多惊。\n欲得淮王术，风吹晕已生。",
        "dynasty": "唐",
        "collection_info": null
    },
    {
        "title": "戏作寄上汉中王二首 一",
        "author": "杜甫",
        "content": "云裏不闻双鴈过，掌中贪见一珠新。\n秋风袅袅吹江汉，只在他乡何处人。",
        "dynasty": "唐",
        "collection_info": null
    },
    {
        "title": "戏作寄上汉中王二首 二",
        "author": "杜甫",
        "content": "谢安舟楫风还起，梁苑池台雪欲飞。\n杳杳东山携汉妓，泠泠修竹待王归。",
        "dynasty": "唐",
        "collection_info": null
    },
    {
        "title": "投简梓州幕府兼简韦十郎官",
        "author": "杜甫",
        "content": "幕下郎官安稳无，从来不奉一行书。\n固知贫病人须弃，能使韦郎迹也疎。",
        "dynasty": "唐",
        "collection_info": null
    },
    {
        "title": "登高",
        "author": "杜甫",
        "content": "风急天高猨啸哀，渚清沙白鸟飞迴。\n无边落木萧萧下，不尽长江衮衮来。\n万里悲秋常作客，百年多病独登台。\n艰难苦恨繁霜鬓，潦倒新停浊酒桮。",
        "dynasty": "唐",
        "collection_info": null
    },
    {
        "title": "九日",
        "author": "杜甫",
        "content": "去年登高郪县北，今日重在涪江滨。\n苦遭白髮不相放，羞见黄花无数新。\n世乱郁郁久为客，路难悠悠常傍人。\n酒阑却忆十年事，肠断骊山清路尘。",
        "dynasty": "唐",
        "collection_info": null
    },
    {
        "title": "遣愤",
        "author": "杜甫",
        "content": "闻道花门将，论功未尽归。\n自从收帝里，谁復总戎机。\n蜂虿终怀毒，雷霆可震威。\n莫令鞭血地，再湿汉臣衣。",
        "dynasty": "唐",
        "collection_info": null
    },
    {
        "title": "章梓州橘亭饯成都窦少尹",
        "author": "杜甫",
        "content": "秋日野亭千橘香，玉盘锦席高云凉。\n主人送客何所作，行酒赋诗殊未央。\n衰老应为难离别，贤声此去有辉光。\n预传籍籍新京尹，青史无劳数赵张。",
        "dynasty": "唐",
        "collection_info": null
    },
    {
        "title": "送陵州路使君赴任",
        "author": "杜甫",
        "content": "王室比多难，高官皆武臣。\n幽燕通使者，岳牧用词人。\n国待贤良急，君当拔擢新。\n佩刀成气象，行盖出风尘。\n战伐干坤破，疮痍府库贫。\n众僚宜洁白，万役但平均。\n霄汉瞻佳士，泥途任此身。\n秋天正摇落，迴首大江滨。",
        "dynasty": "唐",
        "collection_info": null
    },
    {
        "title": "薄暮",
        "author": "杜甫",
        "content": "江水长流地，山云薄暮时。\n寒花隐乱草，宿鸟择深枝。\n旧国见何日，高秋心苦悲。\n人生不再好，鬓髮白成丝。",
        "dynasty": "唐",
        "collection_info": null
    },
    {
        "title": "西山三首 一",
        "author": "杜甫",
        "content": "彝界荒山顶，蕃州积雪边。\n筑城依白帝，转粟上青天。\n蜀将分旗鼓，羌兵助井泉。\n西戎背和好，杀气日相缠。",
        "dynasty": "唐",
        "collection_info": null
    },
    {
        "title": "西山三首 二",
        "author": "杜甫",
        "content": "辛苦三城戍，长防万里秋。\n烟尘浸火井，雨雪闭松州。\n风动将军幕，天寒使者裘。\n漫山贼营垒，迴首得无忧。",
        "dynasty": "唐",
        "collection_info": null
    },
    {
        "title": "西山三首 三",
        "author": "杜甫",
        "content": "子弟犹深入，关城未解围。\n蚕崖铁马瘦，灌口米船稀。\n辩士安边策，元戎决胜威。\n今朝乌鹊喜，欲报凯歌归。",
        "dynasty": "唐",
        "collection_info": null
    },
    {
        "title": "薄游",
        "author": "杜甫",
        "content": "淅淅风生砌，团团日隐墙。\n遥空秋鴈灭，半岭暮云长。\n病叶多先坠，寒花只暂香。\n巴城添泪眼，今夜復清光。",
        "dynasty": "唐",
        "collection_info": null
    },
    {
        "title": "赠韦赞善别",
        "author": "杜甫",
        "content": "扶病送君发，自怜犹不归。\n秪应尽客泪，復作掩荆扉。\n江汉故人少，音书从此稀。\n往还二十载，岁晚寸心违。",
        "dynasty": "唐",
        "collection_info": null
    },
    {
        "title": "送李卿哗",
        "author": "杜甫",
        "content": "王子思归日，长安已乱兵。\n霑衣问行在，走马向承明。\n暮景巴蜀僻，春风江汉清。\n晋山虽自弃，魏阙尚含情。",
        "dynasty": "唐",
        "collection_info": null
    },
    {
        "title": "绝句",
        "author": "杜甫",
        "content": "江边踏青罢，迴首见旌旗。\n风起春城暮，高楼鼓角悲。",
        "dynasty": "唐",
        "collection_info": null
    },
    {
        "title": "城上",
        "author": "杜甫",
        "content": "草满巴西绿，空城白日长。\n风吹花片片，春动水茫茫。\n八骏随天子，羣臣从武皇。\n遥闻出巡守，早晚徧遐荒。",
        "dynasty": "唐",
        "collection_info": null
    },
    {
        "title": "舍弟占归草堂检校聊示此诗",
        "author": "杜甫",
        "content": "久客应吾道，相随独尔来。\n孰知江路近，频为草堂迴。\n鹅鸭宜长数，柴荆莫浪开。\n东林竹影薄，腊月更须栽。",
        "dynasty": "唐",
        "collection_info": null
    },
    {
        "title": "伤春五首 一",
        "author": "杜甫",
        "content": "天下兵虽满，春光日自浓。\n西京疲百战，北阙任羣凶。\n关塞三千里，烟花一万重。\n蒙尘清路急，御宿且谁供。\n殷復前王道，周迁旧国容。\n蓬莱足云气，应合总从龙。",
        "dynasty": "唐",
        "collection_info": null
    },
    {
        "title": "伤春五首 二",
        "author": "杜甫",
        "content": "鸎入新年语，花开满故枝。\n天青风捲幔，草碧水通池。\n牢落官军速，萧条万事危。\n鬓毛元自白，泪点向来垂。\n不是无兄弟，其如有别离。\n巴山春色静，北望转逶迤。",
        "dynasty": "唐",
        "collection_info": null
    },
    {
        "title": "伤春五首 三",
        "author": "杜甫",
        "content": "日月还相鬬，星辰屡合围。\n不成诛执法，焉得变危机。\n大角缠兵气，钩陈出帝畿。\n烟尘昏御道，耆旧把天衣。\n行在诸军阙，来朝大将稀。\n贤多隐屠钓，王肯载同归。",
        "dynasty": "唐",
        "collection_info": null
    },
    {
        "title": "伤春五首 四",
        "author": "杜甫",
        "content": "再有朝廷乱，难知消息真。\n近传王在洛，復道使归秦。\n夺马悲公主，登车泣贵嫔。\n萧关迷北上，沧海欲东巡。\n敢料安危体，犹多老大臣。\n岂无嵇绍血，霑洒属车尘。",
        "dynasty": "唐",
        "collection_info": null
    },
    {
        "title": "伤春五首 五",
        "author": "杜甫",
        "content": "闻说初东幸，孤儿却走多。\n难分太仓粟，竞弃鲁阳戈。\n胡虏登前殿，王公出御河。\n得无中夜舞，谁忆大风歌。\n春色生烽燧，幽人泣薜萝。\n君臣重修德，犹足见时和。",
        "dynasty": "唐",
        "collection_info": null
    },
    {
        "title": "王阆州筵奉酬十一舅惜别之作",
        "author": "杜甫",
        "content": "万壑树声满，千崖秋气高。\n浮舟出郡郭，别酒寄江涛。\n良会不復久，此生何太劳。\n穷愁但有骨，羣盗尚如毛。\n吾舅惜分手，使君寒赠袍。\n沙头暮黄鸪，失侣自哀号。",
        "dynasty": "唐",
        "collection_info": null
    },
    {
        "title": "放船",
        "author": "杜甫",
        "content": "送客苍溪县，山寒雨不开。\n直愁骑马滑，故作泛舟迴。\n青惜峰峦过，黄知橘柚来。\n江流大自在，坐稳兴悠哉。",
        "dynasty": "唐",
        "collection_info": null
    },
    {
        "title": "奉待严大夫",
        "author": "杜甫",
        "content": "殊方又喜故人来，重镇还须济世才。\n常怪偏裨终日待，不知旌节隔年迴。\n欲辞巴徼啼莺合，远下旌门去鹢催。\n身老时危思会面，一生襟抱向谁开。",
        "dynasty": "唐",
        "collection_info": null
    },
    {
        "title": "奉寄高常侍",
        "author": "杜甫",
        "content": "汶上相逢年颇多，飞腾无那故人何。\n总戎楚蜀应全未，方驾曹刘不啻过。\n今日朝廷须汲黯，中原将帅忆廉颇。\n天涯春色催迟暮，别泪遥添锦水波。",
        "dynasty": "唐",
        "collection_info": null
    },
    {
        "title": "奉寄章十侍御",
        "author": "杜甫",
        "content": "淮海维扬一俊人，金章紫绶照青春。\n指麾能事迴天地，训练强兵动鬼神。\n湘西不得归关羽，河内犹宜借寇恂。\n朝觐从容问幽仄，勿云江汉有垂纶。",
        "dynasty": "唐",
        "collection_info": null
    },
    {
        "title": "将赴荆南寄别李劒州",
        "author": "杜甫",
        "content": "使君高义驱今古，寥落三年坐劒州。\n但见文翁能化俗，焉知李广未封侯。\n路经滟滪双蓬鬓，天入沧浪一钓舟。\n戎马相逢更何日，春风迴首仲宣楼。",
        "dynasty": "唐",
        "collection_info": null
    },
    {
        "title": "奉寄别马巴州",
        "author": "杜甫",
        "content": "勋业终归马伏波，功曹非復汉萧何。\n扁舟繫缆沙边久，南国浮云水上多。\n独把鱼竿终远去，难随鸟翼一相过。\n知君未爱春湖色，兴在骊驹白玉珂。",
        "dynasty": "唐",
        "collection_info": null
    },
    {
        "title": "泛江",
        "author": "杜甫",
        "content": "方舟不用楫，极目总无波。\n长日容杯酒，深江净绮罗。\n乱离还奏乐，飘泊且听歌。\n故国流清渭，如今花正多。",
        "dynasty": "唐",
        "collection_info": null
    },
    {
        "title": "陪王使君晦日泛江就黄家亭子二首 一",
        "author": "杜甫",
        "content": "山豁何时断，江平不肯流。\n稍知花改岸，始验鸟随舟。\n结束多红粉，欢娱恨白头。\n非君爱人客，晦日更添愁。",
        "dynasty": "唐",
        "collection_info": null
    },
    {
        "title": "陪王使君晦日泛江就黄家亭子二首 二",
        "author": "杜甫",
        "content": "有径金沙软，无人碧草芳。\n野畦连蛱蝶，江槛俯鸳鸯。\n日晚烟花乱，风生锦绣香。\n不须吹急管，衰老易悲伤。",
        "dynasty": "唐",
        "collection_info": null
    },
    {
        "title": "南征",
        "author": "杜甫",
        "content": "春岸桃花水，云帆枫树林。\n偷生长避地，适远更霑襟。\n老病南征日，君恩北望心。\n百年歌自苦，未见有知音。",
        "dynasty": "唐",
        "collection_info": null
    },
    {
        "title": "久客",
        "author": "杜甫",
        "content": "羁旅知交态，淹留见俗情。\n衰颜聊自哂，小吏最相轻。\n去国哀王粲，伤时哭贾生。\n狐狸何足道，豺虎正纵横。",
        "dynasty": "唐",
        "collection_info": null
    },
    {
        "title": "春远",
        "author": "杜甫",
        "content": "肃肃花絮晚，菲菲红素轻。\n日长唯鸟雀，春远独柴荆。\n数有关中乱，何曾劒外清。\n故乡归不得，地入亚夫营。",
        "dynasty": "唐",
        "collection_info": null
    },
    {
        "title": "暮寒",
        "author": "杜甫",
        "content": "雾隐平郊树，风含广岸波。\n沈沈春色静，惨惨暮寒多。\n戍鼓犹长击，林鸎遂不歌。\n忽思高宴会，朱袖拂云和。",
        "dynasty": "唐",
        "collection_info": null
    },
    {
        "title": "双鷰",
        "author": "杜甫",
        "content": "旅食惊双鷰，衔泥入此堂。\n应同避燥湿，且復过炎凉。\n养子风尘际，来时道路长。\n今秋天地在，吾亦离殊方。",
        "dynasty": "唐",
        "collection_info": null
    },
    {
        "title": "百舌",
        "author": "杜甫",
        "content": "百舌来何处，重重祗报春。\n知音兼众语，整翮岂多身。\n花密藏难见，枝高听转新。\n过时如发口，君侧有谗人。",
        "dynasty": "唐",
        "collection_info": null
    },
    {
        "title": "地隅",
        "author": "杜甫",
        "content": "江汉山重阻，风云地一隅。\n年年非故物，处处是穷途。\n丧乱秦公子，悲凉楚大夫。\n平生心已折，行路日荒芜。",
        "dynasty": "唐",
        "collection_info": null
    },
    {
        "title": "游子",
        "author": "杜甫",
        "content": "巴蜀愁谁语，吴门兴杳然。\n九江春草外，三峡暮帆前。\n厌就成都卜，休为吏部眠。\n蓬莱如可到，衰白问羣仙。",
        "dynasty": "唐",
        "collection_info": null
    },
    {
        "title": "归梦",
        "author": "杜甫",
        "content": "道路时通塞，江山日寂寥。\n偷生唯一老，伐叛已三朝。\n雨急青枫暮，云深黑水遥。\n梦归归未得，不用楚辞招。",
        "dynasty": "唐",
        "collection_info": null
    },
    {
        "title": "江亭王阆州筵饯萧遂州",
        "author": "杜甫",
        "content": "离亭非旧国，春色是他乡。\n老畏歌声断，愁随舞曲长。\n二天开宠饯，五马烂生光。\n川路风烟接，俱宜下凤皇。",
        "dynasty": "唐",
        "collection_info": null
    },
    {
        "title": "绝句二首 一",
        "author": "杜甫",
        "content": "迟日江山丽，春风花草香。\n泥融飞燕子，沙暖睡鸳鸯。",
        "dynasty": "唐",
        "collection_info": null
    },
    {
        "title": "绝句二首 二",
        "author": "杜甫",
        "content": "江碧鸟逾白，山青花欲燃。",
        "dynasty": "唐",
        "collection_info": null
    },
    {
        "title": "滕王亭子",
        "author": "杜甫",
        "content": "君王台榭枕巴山，万丈丹梯尚可攀。\n春日鸎啼修竹裏，仙家犬吠白云间。\n清江锦石伤心丽，嫩蘂浓花满目班。\n人到于今歌出牧，来游此地不知还。",
        "dynasty": "唐",
        "collection_info": null
    },
    {
        "title": "玉台观",
        "author": "杜甫",
        "content": "中天积翠玉台遥，上帝高居绛节朝。\n遂有冯夷来击鼓，始知嬴女善吹箫。\n江光隐见鼋鼍窟，石势参差乌鹊桥。\n更肯红颜生羽翼，便应黄髮老渔樵。",
        "dynasty": "唐",
        "collection_info": null
    },
    {
        "title": "滕王亭子",
        "author": "杜甫",
        "content": "寂寞春山路，君王不復行。\n古墙犹竹色，虚阁自松声。\n鸟雀荒村暮，云霞过客情。\n尚思歌吹入，千骑把霓旌。",
        "dynasty": "唐",
        "collection_info": null
    },
    {
        "title": "玉台观",
        "author": "杜甫",
        "content": "浩劫因王造，平台访古游。\n綵云萧史驻，文字鲁恭留。\n宫阙通羣帝，干坤到十洲。\n人传有笙鹤，时过此山头。",
        "dynasty": "唐",
        "collection_info": null
    },
    {
        "title": "渡江",
        "author": "杜甫",
        "content": "春江不可渡，二月已风涛。\n舟楫欹斜疾，鱼龙偃卧高。\n渚花兼素锦，汀草乱青袍。\n戏问垂纶客，悠悠见汝曹。",
        "dynasty": "唐",
        "collection_info": null
    },
    {
        "title": "喜雨",
        "author": "杜甫",
        "content": "南国旱无雨，今朝江出云。\n入空纔漠漠，洒迥已纷纷。\n巢燕高飞尽，林花润色分。\n晚来声不绝，应得夜深闻。",
        "dynasty": "唐",
        "collection_info": null
    },
    {
        "title": "送韦郎司直归成都",
        "author": "杜甫",
        "content": "窜身来蜀地，同病得韦郎。\n天下干戈满，江边岁月长。\n别筵花欲暮，春日鬓俱苍。\n为问南溪竹，抽梢合过墻。",
        "dynasty": "唐",
        "collection_info": null
    },
    {
        "title": "将赴成都草堂途中有作先寄严郑公五首 一",
        "author": "杜甫",
        "content": "得归茅屋赴成都，直为文翁再剖符。\n但使闾阎还揖让，敢论松竹久荒芜。\n鱼知丙穴由来美酒忆郫筒不用酤。\n五马旧曾谙小径，几回书札待潜夫。",
        "dynasty": "唐",
        "collection_info": null
    },
    {
        "title": "将赴成都草堂途中有作先寄严郑公五首 二",
        "author": "杜甫",
        "content": "处处青江带白苹，故园犹得见残春。\n雪山斥候无兵马，锦里逢迎有主人。\n休怪儿童延俗客，不教鹅鸭恼比邻。\n习池未觉风流尽，况復旌州赏更新。",
        "dynasty": "唐",
        "collection_info": null
    },
    {
        "title": "将赴成都草堂途中有作先寄严郑公五首 三",
        "author": "杜甫",
        "content": "竹寒沙碧浣花溪，菱刺藤梢咫尺迷。\n过客径须愁出入，居人不自解东西。\n书籤药裏封蛛网，野店山桥送马蹄。\n岂藉荒庭春草色，先判一饮醉如泥。",
        "dynasty": "唐",
        "collection_info": null
    },
    {
        "title": "将赴成都草堂途中有作先寄严郑公五首 四",
        "author": "杜甫",
        "content": "常苦沙崩损药栏，也从江槛落风湍。\n新松恨不高千尺，恶竹应须斩万竿。\n生理祗凭黄阁老，衰颜欲付紫金丹。\n三年奔走空皮骨，信有人间行路难。",
        "dynasty": "唐",
        "collection_info": null
    },
    {
        "title": "将赴成都草堂途中有作先寄严郑公五首 五",
        "author": "杜甫",
        "content": "锦官城西生事微，乌皮几在还思归。\n昔去为忧乱兵入，今来已恐邻人非。\n侧身天地更怀古，迴首风尘甘息机。\n共说总戎云鸟阵，不妨游子芰荷衣。",
        "dynasty": "唐",
        "collection_info": null
    },
    {
        "title": "别房太尉墓",
        "author": "杜甫",
        "content": "他乡復行役，驻马别孤坟。\n近泪无干土，低空有断云。\n对碁陪谢傅，把劒觅徐君。\n唯见林花落，鸎啼送客闻。",
        "dynasty": "唐",
        "collection_info": null
    },
    {
        "title": "自阆州领妻子却赴蜀州山行三首 一",
        "author": "杜甫",
        "content": "汨汨避羣盗，悠悠经十年。\n不成向南国，復作游西川。\n物役水虚照，魂伤山寂然。\n我生无倚着，尽室畏途边。",
        "dynasty": "唐",
        "collection_info": null
    },
    {
        "title": "自阆州领妻子却赴蜀州山行三首 二",
        "author": "杜甫",
        "content": "长林偃风色，迴復意犹迷。\n衫裛翠微润，马衔青草嘶。\n栈县斜避石，桥断却寻溪。\n何日干戈尽，飘飘媿老妻。",
        "dynasty": "唐",
        "collection_info": null
    },
    {
        "title": "自阆州领妻子却赴蜀州山行三首 三",
        "author": "杜甫",
        "content": "行色递隐见，人烟时有无。\n仆夫穿竹语，稚子入云呼。\n转石惊魑魅，抨弓落狖鼯。\n真供一笑乐，似欲慰穷途。",
        "dynasty": "唐",
        "collection_info": null
    },
    {
        "title": "山馆",
        "author": "杜甫",
        "content": "南国昼多雾，北风天正寒。\n路危行木杪，身远宿云端。\n山鬼吹灯灭，厨人语夜阑。\n鸡鸣问前馆，世乱敢求安。",
        "dynasty": "唐",
        "collection_info": null
    },
    {
        "title": "行次盐亭县卿题四韵奉简严遂州蓬州两使君咨议诸昆季",
        "author": "杜甫",
        "content": "马首见盐亭，高山拥县青。\n云溪花淡淡，春郭水泠泠。\n全蜀多名士，严家聚德星。\n长歌意无极，好为老夫听。",
        "dynasty": "唐",
        "collection_info": null
    },
    {
        "title": "倚杖",
        "author": "杜甫",
        "content": "看花虽郭内，倚杖即溪边。\n山县早休市，江桥春聚船。\n狎鸥轻白浪，归鴈喜青天。\n物色兼生意，凄凉忆去年。",
        "dynasty": "唐",
        "collection_info": null
    },
    {
        "title": "陪王汉州留杜绵州泛房公西湖",
        "author": "杜甫",
        "content": "旧相恩追后，春池赏不稀。\n阙庭分未到，舟楫有光辉。\n豉化莼丝熟，刀鸣[鲙]缕飞。\n使君双皁盖，滩浅正相依。",
        "dynasty": "唐",
        "collection_info": null
    },
    {
        "title": "舟前小鹅儿",
        "author": "杜甫",
        "content": "鹅儿黄似酒，对酒爱新鹅。\n引颈嗔船逼，无行乱眼多。\n翅开遭宿雨，力小困沧波。\n客散层城暮，狐狸奈若何。",
        "dynasty": "唐",
        "collection_info": null
    },
    {
        "title": "得房公池鹅",
        "author": "杜甫",
        "content": "房相西亭鹅一羣，眠沙泛浦白于云。\n凤皇池上应迴首，为报笼随王右军。",
        "dynasty": "唐",
        "collection_info": null
    },
    {
        "title": "荅杨梓州",
        "author": "杜甫",
        "content": "闷到房公池水头，坐逢杨子镇东州。\n却向青溪不相见，迴船应载阿戎游。",
        "dynasty": "唐",
        "collection_info": null
    },
    {
        "title": "登楼",
        "author": "杜甫",
        "content": "花近高楼伤客心，万方多难此登临。\n锦江春色来天地，玉垒浮云变古今。\n北极朝廷终不改，西山寇盗莫相侵。\n可怜后主还祠庙，日暮聊为梁甫吟。",
        "dynasty": "唐",
        "collection_info": null
    },
    {
        "title": "春归",
        "author": "杜甫",
        "content": "苔径临江竹，茅檐覆地花。\n别来频甲子，倏忽又春华。\n倚杖看孤石，倾壶就浅沙。\n远鸥浮水静，轻鷰受风斜。\n世路虽多梗，吾生亦有涯。\n此身醒復醉，乘兴即为家。",
        "dynasty": "唐",
        "collection_info": null
    },
    {
        "title": "归鴈",
        "author": "杜甫",
        "content": "东来万里客，乱定几年归。\n肠断江城鴈，高高正北飞。",
        "dynasty": "唐",
        "collection_info": null
    },
    {
        "title": "赠王二十四侍御契四十韵",
        "author": "杜甫",
        "content": "往往虽相见，飘飘媿此身。\n不关轻绂冕，俱是避风尘。\n一别星桥夜，三移斗柄春。\n败亡非赤壁，奔走为黄巾。\n子去何潇洒，余藏异隐沦。\n书成无过雁，衣故有县鹑。\n恐惧行装数，伶俜卧疾频。\n晓鸎工迸泪，秋月解伤神。\n会面嗟黧黑，含悽话苦辛。\n接舆还入楚，王粲不归秦。\n锦里残丹竈，花溪得钓纶。\n消中祗自惜，晚起索谁亲。\n伏柱闻周史，乘槎有汉臣。\n鸳鸿不易狎，龙虎未宜驯。\n客则挂冠至，交非倾盖新。\n由来意气合，直取性情真。\n浪迹同生死，无心耻贱贫。\n偶然存蔗芋，幸各对松筠。\n麤饭依他日，穷愁怪此辰。\n女长裁褐稳，男大卷书匀。\n漰口江如练，蚕崖雪似银。\n名园当翠巘，野棹没青苹。\n屡喜王侯宅，时邀江海人。\n追随不觉晚，欵曲动弥旬。\n但使芝兰秀，何烦栋宇邻。\n山阳无俗物，郑驿正留宾。\n出入并鞍马，光辉参席珍。\n重游先主庙，更历少城闉。\n石镜通幽魄，琴台隐绛唇。\n送终惟粪土，结爱独荆榛。\n置酒高林下，观碁积水滨。\n区区甘累趼，稍稍息劳筋。\n网聚粘圆鲫，丝繁煮细莼。\n长歌敲柳瘿，小睡凭藤轮。\n农月须知课，田家敢忘勤。\n浮生难去食，良会惜清晨。\n列国兵戈暗，今王德教淳。\n要闻除䝟貐，休作画麒麟。\n洗眼看轻薄，虚怀任屈伸。\n莫令胶漆地，万古重雷陈。",
        "dynasty": "唐",
        "collection_info": null
    },
    {
        "title": "寄董卿嘉荣十韵",
        "author": "杜甫",
        "content": "闻道君牙帐，防秋近赤霄。\n下临千雪岭，却背五绳桥。\n海内久戎服，京师今晏朝。\n犬羊曾烂熳，宫阙尚萧条。\n猛将宜尝胆，龙泉必在腰。\n黄图遭污辱，月窟可焚烧。\n会取干戈利，无令斥候骄。\n居然双捕虏，自是一嫖姚。\n落日思轻骑，高天忆射雕。\n云台画形像，皆为扫氛妖。",
        "dynasty": "唐",
        "collection_info": null
    },
    {
        "title": "寄司马山人十二韵",
        "author": "杜甫",
        "content": "关内昔分袂，天边今转蓬。\n驱驰不可说，谈笑偶然同。\n道术曾留意，先生早击蒙。\n家家迎蓟子，处处识壶公。\n长啸峨嵋北，潜行玉垒东。\n有时骑猛虎，虚室使仙童。\n髮少何劳白，颜衰肯更红。\n望云悲轗轲，毕景羡冲融。\n丧乱形仍役，凄凉信不通。\n悬旌要路口，倚劒短亭中。\n永作殊方客，残生一老翁。\n相哀骨可换，亦遣驭清风。",
        "dynasty": "唐",
        "collection_info": null
    },
    {
        "title": "黄河二首 一",
        "author": "杜甫",
        "content": "黄河北岸海西军，椎鼓鸣钟天下闻。\n铁马长鸣不知数，胡人高鼻动成羣。",
        "dynasty": "唐",
        "collection_info": null
    },
    {
        "title": "黄河二首 二",
        "author": "杜甫",
        "content": "黄河西岸是吾蜀，欲须供给家无粟。\n愿驱众蔗戴君王，混一车书弃金玉。",
        "dynasty": "唐",
        "collection_info": null
    },
    {
        "title": "寄李十四员外布十二韵",
        "author": "杜甫",
        "content": "名参汉望苑，职述景题舆。\n巫峡将之郡，荆门好附书。\n远行无自苦，内热比何如。\n正是炎天阔，那堪野馆疎。\n黄牛平驾浪，画鹢上凌虚。\n试待盘涡歇，方期解缆初。\n闷能过小径，自为摘嘉蔬。\n渚柳元幽僻，村花不扫除。\n宿阴繁素柰，过雨乱红蕖。\n寂寂夏先晚，泠泠风有余。\n江清心可莹，竹冷髮堪梳。\n直作移巾几，秋帆发弊庐。",
        "dynasty": "唐",
        "collection_info": null
    },
    {
        "title": "归来",
        "author": "杜甫",
        "content": "客裏有所过，归来知路难。\n开门野鼠走，散帙壁鱼干。\n洗杓开新酝，低头拭小盘。\n凭谁给曲蘖，细酌老江干。",
        "dynasty": "唐",
        "collection_info": null
    },
    {
        "title": "王录事许修草堂赀不到聊小诘",
        "author": "杜甫",
        "content": "为嗔王录事，不寄草堂赀。\n昨属愁春雨，能忘欲漏时。",
        "dynasty": "唐",
        "collection_info": null
    },
    {
        "title": "寄邛州崔录事",
        "author": "杜甫",
        "content": "邛州崔录事，闻在果园坊。\n久待无消息，终朝有底忙。\n应愁江树远，怯见野亭荒。\n浩荡风尘外，谁知酒熟香。",
        "dynasty": "唐",
        "collection_info": null
    },
    {
        "title": "过故斛斯校书庄二首 一",
        "author": "杜甫",
        "content": "此老已云殁，邻人嗟亦休。\n竟无宣室召，徒有茂陵求。\n妻子寄他食，园林非昔游。\n空余繐帷在，淅淅野风秋。",
        "dynasty": "唐",
        "collection_info": null
    },
    {
        "title": "过故斛斯校书庄二首 二",
        "author": "杜甫",
        "content": "燕入非旁舍，鸥归祗故池。\n断桥无復板，卧柳自生枝。\n遂有山阳作，多惭鲍叔知。\n素交零落尽，白首泪双垂。",
        "dynasty": "唐",
        "collection_info": null
    },
    {
        "title": "立秋雨院中有作",
        "author": "杜甫",
        "content": "山云行绝塞，大火復西流。\n飞雨动华屋，萧萧梁栋秋。\n穷途媿知己，暮齿借前筹。\n已费清晨谒，那成长者谋。\n解衣开北户，高枕对南楼。\n树湿风凉进，江喧水气浮。\n礼宽心有适，节爽病微瘳。\n主将归调鼎，吾还访旧丘。",
        "dynasty": "唐",
        "collection_info": null
    },
    {
        "title": "奉和严大夫军城早秋",
        "author": "杜甫",
        "content": "秋风褭褭动高旌，玉帐分弓射虏营。\n已收滴博云间戍，更夺蓬婆雪外城。",
        "dynasty": "唐",
        "collection_info": null
    },
    {
        "title": "院中晚晴怀西郭茅舍",
        "author": "杜甫",
        "content": "幕府秋风日夜清，澹云疎雨过高城。\n叶心朱实看时落，阶面青苔先自生。\n復有楼台衔暮景，不劳钟鼓报新晴。\n浣花溪裏花饶笑，肯信吾兼吏隐名。",
        "dynasty": "唐",
        "collection_info": null
    },
    {
        "title": "到村",
        "author": "杜甫",
        "content": "碧涧虽多雨，秋沙先少泥。\n蛟龙引子过，荷芰逐花低。\n老去参戎幕，归来散马蹄。\n稻粱须就列，榛草即相迷。\n蓄积思江汉，疎顽惑町畦。\n稍酬知己分，还入故林栖。",
        "dynasty": "唐",
        "collection_info": null
    },
    {
        "title": "宿府",
        "author": "杜甫",
        "content": "清秋幕府井梧寒，独宿江城蜡炬残。\n永夜角声悲自语，中天月色好谁看。\n风尘荏苒音书绝，关塞萧条行路难。\n已忍伶俜十年事，强移栖息一枝安。",
        "dynasty": "唐",
        "collection_info": null
    },
    {
        "title": "遣闷奉呈严公二十韵",
        "author": "杜甫",
        "content": "白水鱼竿客，清秋鹤髮翁。\n胡为来幕下，秪合在舟中。\n黄卷真如律，青袍也自公。\n老妻忧坐[痹]，幼女问头风。\n平地专欹倒，分曹失异同。\n礼甘衰力就，义忝上官通。\n畴昔论诗蚤，光辉仗钺雄。\n宽容存性拙，剪拂念途穷。\n露裛思藤架，烟霏想桂丛。\n信然龟触网，直作鸟窥笼。\n西岭纡村北，南江遶舍东。\n竹皮寒旧翠，椒实雨新红。\n浪簸船应坼，杯干瓮即空。\n藩篱生野径，斤斧任樵童。\n束缚酬知己，蹉跎効小忠。\n周防期稍稍，太简遂悤悤。\n晓入朱扉启，昏归画角终。\n不成寻别业，未敢息微躬。\n乌鹊愁银汉，驽骀怕锦幪。\n会希全物色，时放倚梧桐。",
        "dynasty": "唐",
        "collection_info": null
    },
    {
        "title": "送舍弟频赴齐州三首 一",
        "author": "杜甫",
        "content": "岷岭南蛮北，徐关东海西。\n此行何日到，送汝万行啼。\n绝域惟高枕，清风独杖藜。\n危时暂相见，衰白意都迷。",
        "dynasty": "唐",
        "collection_info": null
    },
    {
        "title": "送舍弟频赴齐州三首 二",
        "author": "杜甫",
        "content": "风尘暗不开，汝去几时来。\n兄弟分离苦，形容老病催。\n江通一柱观，日落望乡台。",
        "dynasty": "唐",
        "collection_info": null
    },
    {
        "title": "送舍弟频赴齐州三首 三",
        "author": "杜甫",
        "content": "诸姑今海畔，两弟亦山东。\n去傍干戈觅，来看道路通。\n短衣防战地，匹马逐秋风。\n莫作俱流落，长瞻碣石鸿。",
        "dynasty": "唐",
        "collection_info": null
    },
    {
        "title": "严郑公阶下新松",
        "author": "杜甫",
        "content": "弱质岂自负，移根方尔瞻。\n细声闻玉帐，疎翠近珠帘。\n未见紫烟集，虚蒙清露霑。\n何当一百丈，欹盖拥高檐。",
        "dynasty": "唐",
        "collection_info": null
    },
    {
        "title": "严郑公宅同咏竹",
        "author": "杜甫",
        "content": "绿竹半含箨，新梢纔出墙。\n色侵书帙晚，阴过酒樽凉。\n雨洗娟娟净，风吹细细香。\n但令无剪伐，会见拂云长。",
        "dynasty": "唐",
        "collection_info": null
    },
    {
        "title": "奉观严郑公厅事岷山沱江画图十韵",
        "author": "杜甫",
        "content": "沱水流中座，岷山到此堂。\n白波吹粉壁，青嶂插雕梁。\n直讶杉松冷，兼疑菱荇香。\n雪云虚点缀，沙草得微茫。\n岭鴈随毫末，川蜺饮练光。\n霏红洲蘂乱，拂黛石萝长。\n暗谷非关雨，丹枫不为霜。\n秋成玄圃外，景物洞庭旁。\n绘事功殊绝，幽襟兴激昂。\n从来谢太傅，丘壑道难忘。",
        "dynasty": "唐",
        "collection_info": null
    },
    {
        "title": "晚秋陪严郑公摩诃池泛舟",
        "author": "杜甫",
        "content": "湍驶风醒酒，船迴雾起堤。\n高城秋自落，杂树晚相迷。\n坐触鸳鸯起，巢倾翡翠低。\n莫须惊白鹭，为伴宿清溪。",
        "dynasty": "唐",
        "collection_info": null
    },
    {
        "title": "初冬",
        "author": "杜甫",
        "content": "垂老戎衣窄，归休寒色深。\n渔舟上急水，猎火着高林。\n日有习池醉，愁来梁甫吟。\n干戈未偃息，出处遂何心。",
        "dynasty": "唐",
        "collection_info": null
    },
    {
        "title": "至后",
        "author": "杜甫",
        "content": "冬至至后日初长，远在劒南思洛阳。\n青袍白马有何意，金谷铜驼非故乡。\n梅花欲开不自觉，棣蕚一别永相望。\n愁极本凭诗遣兴，诗成吟咏转凄凉。",
        "dynasty": "唐",
        "collection_info": null
    },
    {
        "title": "正月三日归溪上有作简院内诸公",
        "author": "杜甫",
        "content": "野外堂依竹，篱边水向城。\n蚁浮仍腊味，鸥泛已春声。\n药许隣人劚，书从稚子擎。\n白头趋幕府，深觉负平生。",
        "dynasty": "唐",
        "collection_info": null
    },
    {
        "title": "弊庐遣兴奉寄严公",
        "author": "杜甫",
        "content": "野水平桥路，春沙映竹村。\n风轻粉蝶喜，花暖蜜蜂喧。\n把酒宜深酌，题诗好细论。\n府中瞻暇日，江上忆词源。\n迹忝朝廷旧，情依节制尊。\n还思长者辙，恐避席为门。",
        "dynasty": "唐",
        "collection_info": null
    },
    {
        "title": "春日江村五首 一",
        "author": "杜甫",
        "content": "农务村村急，春流岸岸深。\n干坤万里眼，时序百年心。\n茅屋还堪赋，桃源自可寻。\n艰难贱生理，飘泊到如今。",
        "dynasty": "唐",
        "collection_info": null
    },
    {
        "title": "春日江村五首 二",
        "author": "杜甫",
        "content": "迢递来三蜀，蹉跎有六年。\n客身逢故旧，发兴自林泉。\n过懒从衣结，频游任履穿。\n藩篱无限景，恣意买江天。",
        "dynasty": "唐",
        "collection_info": null
    },
    {
        "title": "春日江村五首 三",
        "author": "杜甫",
        "content": "种竹交加翠，栽桃烂熳红。\n经心石镜月，到面雪山风。\n赤管随王命，银章付老翁。\n岂知牙齿落，名玷荐贤中。",
        "dynasty": "唐",
        "collection_info": null
    },
    {
        "title": "春日江村五首 四",
        "author": "杜甫",
        "content": "扶病垂朱绂，归休步紫苔。\n郊扉存晚计，幕府媿羣材。\n燕外晴丝卷，鸥边水叶开。\n隣家送鱼鼈，问我数能来。",
        "dynasty": "唐",
        "collection_info": null
    },
    {
        "title": "春日江村五首 五",
        "author": "杜甫",
        "content": "羣盗哀王粲，中年召贾生。\n登楼初有作，前席竟为荣。\n宅入先贤传，才高处士名。\n异时怀二子，春日復含情。",
        "dynasty": "唐",
        "collection_info": null
    },
    {
        "title": "绝句六首 一",
        "author": "杜甫",
        "content": "日出篱东水，云生舍北泥。\n竹高鸣翡翠，沙僻舞鵾鸡。",
        "dynasty": "唐",
        "collection_info": null
    },
    {
        "title": "绝句六首 二",
        "author": "杜甫",
        "content": "蔼蔼花蘂乱，飞飞蜂蝶多。\n幽栖身懒动，客至欲如何。",
        "dynasty": "唐",
        "collection_info": null
    },
    {
        "title": "绝句六首 三",
        "author": "杜甫",
        "content": "凿井交椶叶，开渠断竹根。\n扁舟轻褭缆，小径曲通村。",
        "dynasty": "唐",
        "collection_info": null
    },
    {
        "title": "绝句六首 四",
        "author": "杜甫",
        "content": "急雨捎溪足，斜晖转树腰。\n隔巢黄鸟并，翻藻白鱼跳。",
        "dynasty": "唐",
        "collection_info": null
    },
    {
        "title": "绝句六首 五",
        "author": "杜甫",
        "content": "舍下笋穿壁，庭中藤刺檐。\n地晴丝冉冉，江白草纤纤。",
        "dynasty": "唐",
        "collection_info": null
    },
    {
        "title": "绝句六首 六",
        "author": "杜甫",
        "content": "江动月移石，溪虚云傍花。\n鸟栖知故道，帆过宿谁家。",
        "dynasty": "唐",
        "collection_info": null
    },
    {
        "title": "绝句四首 一",
        "author": "杜甫",
        "content": "堂西长笋别开门，堑北行椒却背村。\n梅熟许同朱老吃，松高拟对阮生论。",
        "dynasty": "唐",
        "collection_info": null
    },
    {
        "title": "绝句四首 二",
        "author": "杜甫",
        "content": "欲作鱼梁云復湍，因惊四月雨声寒。\n青溪先有蛟龙窟，竹石如山不敢安。",
        "dynasty": "唐",
        "collection_info": null
    },
    {
        "title": "绝句四首 三",
        "author": "杜甫",
        "content": "两箇黄鹂鸣翠柳，一行白鹭上青天。\n窗含西岭千秋雪，门泊东吴万里船。",
        "dynasty": "唐",
        "collection_info": null
    },
    {
        "title": "绝句四首 四",
        "author": "杜甫",
        "content": "药条药甲润青青，色过棕亭入草亭。\n苗满空山惭取誉，根居隙地怯成形。",
        "dynasty": "唐",
        "collection_info": null
    },
    {
        "title": "哭严仆射归榇",
        "author": "杜甫",
        "content": "素幔随流水，归舟返旧京。\n老亲如宿昔，部曲异平生。\n风送蛟龙雨，天长骠骑营。\n一哀三峡暮，遗后见君情。",
        "dynasty": "唐",
        "collection_info": null
    },
    {
        "title": "宴戎州杨使君东楼",
        "author": "杜甫",
        "content": "胜绝惊身老，情忘发兴奇。\n座从歌妓密，乐任主人为。\n重碧拈春酒，轻红擘荔枝。\n楼高欲愁思，横笛未休吹。",
        "dynasty": "唐",
        "collection_info": null
    },
    {
        "title": "渝州候严六侍御不到先下峡",
        "author": "杜甫",
        "content": "闻道乘骢发，沙边待至今。\n不知云雨散，虚费短长吟。\n山带乌蛮阔，江连白帝深。\n船经一柱观，留眼共登临。",
        "dynasty": "唐",
        "collection_info": null
    },
    {
        "title": "拨闷",
        "author": "杜甫",
        "content": "闻道云安曲米春，纔倾一醆即醺人。\n乘舟取醉非难事，下峡消愁定几巡。\n长年三老遥怜汝，棙柁开头捷有神。\n已办青钱防雇直，当令美味入吾唇。",
        "dynasty": "唐",
        "collection_info": null
    },
    {
        "title": "闻高常侍亡",
        "author": "杜甫",
        "content": "归朝不相见，蜀使忽传亡。\n虚历金华省，何殊地下郎。\n致君丹槛折，哭友白云长。\n独步诗名在，秪令故旧伤。",
        "dynasty": "唐",
        "collection_info": null
    },
    {
        "title": "宴忠州使君侄宅",
        "author": "杜甫",
        "content": "出守吾家侄，殊方此日欢。\n自须游阮巷，不是怕湖滩。\n乐助长歌逸，杯饶旅思宽。\n昔曾如意舞，牵率强为看。",
        "dynasty": "唐",
        "collection_info": null
    },
    {
        "title": "禹庙",
        "author": "杜甫",
        "content": "禹庙空山裏，秋风落日斜。\n荒庭垂橘柚，古屋画龙蛇。\n云气生虚壁，江声走白沙。\n早知乘四载，疏凿控三巴。",
        "dynasty": "唐",
        "collection_info": null
    },
    {
        "title": "题忠州龙兴寺所居院壁",
        "author": "杜甫",
        "content": "忠州三峡内，井邑聚云根。\n小市常争米，孤城早闭门。\n空看过客泪，莫觅主人恩。\n淹泊仍愁虎，深居赖独园。",
        "dynasty": "唐",
        "collection_info": null
    },
    {
        "title": "旅夜书怀",
        "author": "杜甫",
        "content": "细草微风岸，危樯独夜舟。\n星垂平野阔，月涌大江流。\n名岂文章着，官因老病休。\n飘飘何所似，天地一沙鸥。",
        "dynasty": "唐",
        "collection_info": null
    },
    {
        "title": "别常征君",
        "author": "杜甫",
        "content": "儿扶犹杖策，卧病一秋强。\n白髮少新洗，寒衣宽总长。\n故人忧见及，此别泪相忘。\n各逐萍流转，来书细作行。",
        "dynasty": "唐",
        "collection_info": null
    },
    {
        "title": "三绝句 一",
        "author": "杜甫",
        "content": "前年渝州杀刺史，今年开州杀刺史。\n羣盗相随剧虎狼，食人更肯留妻子。",
        "dynasty": "唐",
        "collection_info": null
    },
    {
        "title": "三绝句 二",
        "author": "杜甫",
        "content": "二十一家同入蜀，惟残一人出骆谷。\n自说二女啮臂时，回头却向秦云哭。",
        "dynasty": "唐",
        "collection_info": null
    },
    {
        "title": "三绝句 三",
        "author": "杜甫",
        "content": "殿前兵马虽骁雄，纵暴略与羌浑同。\n闻道杀人汉水上，妇女多在官军中。",
        "dynasty": "唐",
        "collection_info": null
    },
    {
        "title": "十二月一日三首 一",
        "author": "杜甫",
        "content": "今朝腊月春意动，云安县前江可怜。\n一声何处送书鴈，百丈谁家上水船。\n未将梅蘂惊愁眼，要取楸花媚远天。\n明光起草人所羡，肺病几时朝日边。",
        "dynasty": "唐",
        "collection_info": null
    },
    {
        "title": "十二月一日三首 二",
        "author": "杜甫",
        "content": "寒轻市上山烟碧，日满楼前江雾黄。\n负盐出井此溪女，打鼓发船何郡郎。\n新亭举目风景切，茂陵着书消渴长。\n春花不愁不烂漫，楚客唯听棹相将。",
        "dynasty": "唐",
        "collection_info": null
    },
    {
        "title": "十二月一日三首 三",
        "author": "杜甫",
        "content": "即看燕子入山扉，岂有黄鹂历翠微。\n短短桃花临水岸，轻轻柳絮点人衣。\n春来准拟开怀久，老去亲知见面稀。\n他日一杯难强进，重嗟筋力故山违。",
        "dynasty": "唐",
        "collection_info": null
    },
    {
        "title": "又雪",
        "author": "杜甫",
        "content": "南雪不到地，青崖霑未消。\n微微向日薄，脉脉去人遥。\n冬热鸳鸯病，峡深豺虎骄。\n愁边有江水，焉得北之朝。",
        "dynasty": "唐",
        "collection_info": null
    },
    {
        "title": "奉汉中王手札",
        "author": "杜甫",
        "content": "国有干坤大，王今叔父尊。\n剖符来蜀道，归盖取荆门。\n峡险通舟过，江长注海奔。\n主人留上客，避暑得名园。\n前后缄书报，分明馔玉恩。\n天云浮绝壁，风竹在华轩。\n已觉良宵永，何看骇浪翻。\n入期朱邸雪，朝傍紫微垣。\n枚乘文章老，河间礼乐存。\n悲秋宋玉宅，失路武陵源。\n淹薄俱崖口，东西异石根。\n夷音迷咫尺，鬼物傍黄昏。\n犬马诚为恋，狐貍不足论。\n从容草奏罢，宿昔奉清罇。",
        "dynasty": "唐",
        "collection_info": null
    },
    {
        "title": "赠崔十三评事公辅",
        "author": "杜甫",
        "content": "飘飘西极马，来自渥洼池。\n飒飁定山桂，低徊风雨枝。\n我闻龙正直，道屈尔何为。\n且有元戎命，悲歌识者谁。\n官联辞宂长，行路洗欹危。\n脱劒主人赠，去帆春色随。\n阴沈铁凤阙，教练羽林儿。\n天子朝侵早，云台仗数移。\n分军应供给，百姓日支离。\n黠吏因封己，公才或守雌。\n燕王买骏骨，渭老得熊罴。\n活国名公在，拜坛羣寇疑。\n冰壶动瑶碧，野水失蛟螭。\n入幕诸彦集，渴贤高选宜。\n骞腾坐可致，九万起于斯。\n復进出矛戟，昭然开鼎彝。\n会看之子贵，叹及老夫衰。\n岂但江曾决，还思雾一披。\n暗尘生古镜，拂匣照西施。\n舅氏多人物，无惭困翮垂。",
        "dynasty": "唐",
        "collection_info": null
    },
    {
        "title": "长江二首 一",
        "author": "杜甫",
        "content": "众水会涪万，瞿塘争一门。\n朝宗人共挹，盗贼尔谁尊。\n孤石隐如马，高萝垂饮猨。\n归心异波浪，何事即飞飜。",
        "dynasty": "唐",
        "collection_info": null
    },
    {
        "title": "长江二首 二",
        "author": "杜甫",
        "content": "浩浩终不息，乃知东极临。\n众流归海意，万国奉君心。\n色借潇湘阔，声驱滟滪深。\n未辞添雾雨，接上遇衣襟。",
        "dynasty": "唐",
        "collection_info": null
    },
    {
        "title": "承闻故房相公灵榇自阆州启殡归葬东都有作二首 一",
        "author": "杜甫",
        "content": "远闻房太守，归葬陆浑山。\n一德兴王后，孤魂久客间。\n孔明多故事，安石竟崇班。\n他日嘉陵涕，仍沾楚水还。",
        "dynasty": "唐",
        "collection_info": null
    },
    {
        "title": "承闻故房相公灵榇自阆州启殡归葬东都有作二首 二",
        "author": "杜甫",
        "content": "丹旐飞飞日，初传发阆州。\n风尘终不解，江汉忽同流。\n劒动新身匣，书归故国楼。\n尽哀知有处，为客恐长休。",
        "dynasty": "唐",
        "collection_info": null
    },
    {
        "title": "云安九日郑十八携酒陪诸公宴",
        "author": "杜甫",
        "content": "寒花开已尽，菊蘂独盈枝。\n旧摘人频异，轻香酒蹔随。\n地偏初衣夹，山拥更登危。\n万国皆戎马，酣歌泪欲垂。",
        "dynasty": "唐",
        "collection_info": null
    },
    {
        "title": "荅郑十七郎一绝",
        "author": "杜甫",
        "content": "雨后过畦润，花残步屐迟。\n把文惊小陆，好客见当时。",
        "dynasty": "唐",
        "collection_info": null
    },
    {
        "title": "将晓二首 一",
        "author": "杜甫",
        "content": "石城除击柝，铁锁欲开关。\n鼓角悲荒塞，星河落曙山。\n巴人常小梗，蜀使动无还。\n垂老孤帆色，飘飘犯百蛮。",
        "dynasty": "唐",
        "collection_info": null
    },
    {
        "title": "将晓二首 二",
        "author": "杜甫",
        "content": "军吏回官烛，舟人自楚歌。\n寒沙蒙薄雾，落月去清波。\n壮惜身名晚，衰惭应接多。\n归朝日簪笏，筋力定如何。",
        "dynasty": "唐",
        "collection_info": null
    },
    {
        "title": "怀锦水居止二首 一",
        "author": "杜甫",
        "content": "军旅西征僻，风尘战伐多。\n犹闻蜀父老，不忘舜讴歌。\n天险终难立，柴门岂重过。\n朝朝巫峡水，远逗锦江波。",
        "dynasty": "唐",
        "collection_info": null
    },
    {
        "title": "怀锦水居止二首 二",
        "author": "杜甫",
        "content": "万里桥南宅，百花潭北庄。\n层轩皆面水，老树饱经霜。\n雪岭界天白，锦城曛日黄。\n惜哉形胜地，回首一茫茫。",
        "dynasty": "唐",
        "collection_info": null
    },
    {
        "title": "子规",
        "author": "杜甫",
        "content": "峡裏云安县，江楼翼瓦齐。\n两边山木合，终日子规啼。\n眇眇春风见，萧萧夜色凄。\n客愁那听此，故作傍人低。",
        "dynasty": "唐",
        "collection_info": null
    },
    {
        "title": "立春",
        "author": "杜甫",
        "content": "春日春盘细生菜，忽忆两京梅发时。\n盘出高门行白玉，菜传纤手送青丝。\n巫峡寒江那对眼，杜陵远客不胜悲。\n此身未知归定处，呼儿觅纸一题诗。",
        "dynasty": "唐",
        "collection_info": null
    },
    {
        "title": "漫成一绝",
        "author": "杜甫",
        "content": "江月去人只数尺，风灯照夜欲三更。\n沙头宿鹭联拳静，船尾跳鱼拨刺鸣。",
        "dynasty": "唐",
        "collection_info": null
    },
    {
        "title": "老病",
        "author": "杜甫",
        "content": "老病巫山裏，稽留楚客中。\n药残他日裹，花发去年丛。\n夜足霑沙雨，春多逆水风。\n合分双赐笔，犹作一飘蓬。",
        "dynasty": "唐",
        "collection_info": null
    },
    {
        "title": "南楚",
        "author": "杜甫",
        "content": "南楚青春异，暄寒早早分。\n无名江上草，随意岭头云。\n正月蜂相见，非时鸟共闻。\n杖藜妨跃马，不是故离羣。",
        "dynasty": "唐",
        "collection_info": null
    },
    {
        "title": "寄常征君",
        "author": "杜甫",
        "content": "白水青山空復春，征君晚节傍风尘。\n楚妃堂上色殊众，海鹤阶前鸣向人。\n万事纠纷犹绝粒，一官羇绊实藏身。\n开州入夏知凉冷，不似云安毒热新。",
        "dynasty": "唐",
        "collection_info": null
    },
    {
        "title": "寄岑嘉州",
        "author": "杜甫",
        "content": "不见故人十年余，不道故人无素书。\n愿逢颜色关塞远，岂意出守江城居。\n外江三峡且相接，斗酒新诗终日疎。\n谢朓每篇堪讽诵，冯唐已老听吹嘘。\n泊船秋夜经春草，伏枕青枫限玉除。\n眼前所寄选何物，赠子云安双鲤鱼。",
        "dynasty": "唐",
        "collection_info": null
    },
    {
        "title": "移居夔州郭",
        "author": "杜甫",
        "content": "伏枕云安县，迁居白帝城。\n春知催柳别，江与放船清。\n农事闻人说，山光见鸟情。\n禹功饶断石，且就土微平。",
        "dynasty": "唐",
        "collection_info": null
    },
    {
        "title": "船下夔州郭宿雨湿不得上岸别王十二判官",
        "author": "杜甫",
        "content": "依沙宿舸船，石濑月娟娟。\n风起春灯乱，江鸣夜雨悬。\n晨钟云外湿，胜地石堂烟。\n柔橹轻鸥外，含悽觉汝贤。",
        "dynasty": "唐",
        "collection_info": null
    },
    {
        "title": "雨不绝",
        "author": "杜甫",
        "content": "鸣雨既过渐细微，映空摇扬如丝飞。\n阶前短草泥不乱，院裏长条风乍稀。\n舞石旋应将乳子，行云莫自湿仙衣。\n眼边江舸何怱促，未待安流逆浪归。",
        "dynasty": "唐",
        "collection_info": null
    },
    {
        "title": "崔评事弟许相迎不到应虑老夫见泥雨怯出必愆佳期走笔戏简",
        "author": "杜甫",
        "content": "江阁要宾许马迎，午时起坐自天明。\n浮云不负青春色，细雨何孤白帝城。\n身过花间霑湿好，醉于马上往来轻。\n虚疑皓首衝泥怯，实少银鞍傍险行。",
        "dynasty": "唐",
        "collection_info": null
    },
    {
        "title": "宿江边阁",
        "author": "杜甫",
        "content": "暝色延山径，高斋次水门。\n薄云岩际宿，孤月浪中飜。\n鹳鹤追飞静，豺狼得食喧。\n不眠忧战伐，无力正干坤。",
        "dynasty": "唐",
        "collection_info": null
    },
    {
        "title": "夜宿西阁晓呈元二十一曹长",
        "author": "杜甫",
        "content": "城暗更筹急，楼高雨雪微。\n稍通绡幕霁，远带玉绳稀。\n门鹊晨光起，墙乌宿处飞。\n寒江流甚细，有意待人归。",
        "dynasty": "唐",
        "collection_info": null
    },
    {
        "title": "西阁口号",
        "author": "杜甫",
        "content": "山木抱云稠，寒江绕上头。\n雪崖纔变石，风幔不依楼。\n社稷堪流涕，安危在运筹。\n看君话王室，感动几销忧。",
        "dynasty": "唐",
        "collection_info": null
    },
    {
        "title": "西阁雨望",
        "author": "杜甫",
        "content": "楼雨霑云幔，山寒着水城。\n径添沙面出，湍减石棱生。\n菊蘂凄疎放，松林驻远情。\n滂沱朱槛湿，万虑傍檐楹。",
        "dynasty": "唐",
        "collection_info": null
    },
    {
        "title": "不离西阁二首 一",
        "author": "杜甫",
        "content": "江柳非时发，江花冷色频。\n地偏应有瘴，腊近已含春。\n失学从愚子，无家住老身。\n不知西阁意，肯别定留人。",
        "dynasty": "唐",
        "collection_info": null
    },
    {
        "title": "不离西阁二首 二",
        "author": "杜甫",
        "content": "西阁从人别，人今亦故亭。\n江云飘素练，石壁断空青。\n沧海先迎日，银河倒列星。\n平生耽胜事，吁骇始初经。",
        "dynasty": "唐",
        "collection_info": null
    },
    {
        "title": "西阁三度期大昌严明府同宿不到",
        "author": "杜甫",
        "content": "问子能来宿，今疑索故要。\n匣琴虚夜夜，手板自朝朝。\n金吼霜钟彻，花催腊炬销。\n早凫江槛底，双影漫飘飖。",
        "dynasty": "唐",
        "collection_info": null
    },
    {
        "title": "西阁二首 一",
        "author": "杜甫",
        "content": "巫山小摇落，碧色见松林。\n百鸟各相命，孤云无自心。\n层轩俯江壁，要路亦高深。\n朱绂犹纱帽，新诗近玉琴。\n功名不早立，衰病谢知音。\n哀世非王粲，终然学越吟。",
        "dynasty": "唐",
        "collection_info": null
    },
    {
        "title": "西阁二首 二",
        "author": "杜甫",
        "content": "懒心似江水，日夜向沧洲。\n不道含香贱，其如镊白休。\n经过调碧柳，萧索倚朱楼。\n毕娶何时竟，消中得自由。\n豪华看古往，服食寄冥搜。\n诗尽人间兴，兼须入海求。",
        "dynasty": "唐",
        "collection_info": null
    },
    {
        "title": "阁夜",
        "author": "杜甫",
        "content": "岁暮阴阳催短景，天涯霜雪霁寒宵。\n五更鼓角声悲壮，三峡星河影动摇。\n野哭几家闻战伐，夷歌数处起渔樵。\n卧龙跃马终黄土，人事依依漫寂寥。",
        "dynasty": "唐",
        "collection_info": null
    },
    {
        "title": "西阁夜",
        "author": "杜甫",
        "content": "恍惚寒山暮，逶迤白雾昏。\n山虚风落石，楼静月侵门。\n击柝可怜子，无衣何处村。\n时危关百虑，盗贼尔犹存。",
        "dynasty": "唐",
        "collection_info": null
    },
    {
        "title": "瀼西寒望",
        "author": "杜甫",
        "content": "水色含羣动，朝光切太虚。\n年侵频怅望，兴远一萧疎。\n猨挂时相学，鸥行炯自如。\n瞿唐春欲至，定卜瀼西居。",
        "dynasty": "唐",
        "collection_info": null
    },
    {
        "title": "入宅三首 一",
        "author": "杜甫",
        "content": "奔峭背赤甲，断崖当白盐。\n客居愧迁次，春酒渐多添。\n花亚欲移竹，鸟窥新捲帘。\n衰年不敢恨，胜概欲相兼。",
        "dynasty": "唐",
        "collection_info": null
    },
    {
        "title": "入宅三首 二",
        "author": "杜甫",
        "content": "乱后居难定，春归客未还。\n水生鱼復浦，云暖麝香山。\n半顶梳头白，过眉拄杖斑。\n相看多使者，一一问函关。",
        "dynasty": "唐",
        "collection_info": null
    },
    {
        "title": "入宅三首 三",
        "author": "杜甫",
        "content": "宋玉归州宅，云通白帝城。\n吾人淹老病，旅食岂才名。\n峡口风常急，江流气不平。\n只应与儿子，飘转任浮生。",
        "dynasty": "唐",
        "collection_info": null
    },
    {
        "title": "赤甲",
        "author": "杜甫",
        "content": "卜居赤甲迁居新，两见巫山楚水春。\n炙背可以献天子，美芹由来知野人。\n荆州郑薛寄书近，蜀客郗岑非我邻。\n笑接郎中评事饮，病从深酌道吾真。",
        "dynasty": "唐",
        "collection_info": null
    },
    {
        "title": "卜居",
        "author": "杜甫",
        "content": "归羡辽东鹤，吟同楚执珪。\n未成游碧海，着处觅丹梯。\n云障宽江左，春耕破瀼西。\n桃红客若至，定似昔人迷。",
        "dynasty": "唐",
        "collection_info": null
    },
    {
        "title": "暮春题瀼西新赁草屋五首 一",
        "author": "杜甫",
        "content": "久嗟三峡客，再与暮春期。\n百舌欲无语，繁花能几时。\n谷虚云气薄，波乱日华迟。\n战伐何由定，哀伤不在兹。",
        "dynasty": "唐",
        "collection_info": null
    },
    {
        "title": "暮春题瀼西新赁草屋五首 二",
        "author": "杜甫",
        "content": "此邦千树橘，不见比封君。\n养拙干戈际，全生麋鹿羣。\n畏人江北草，旅食瀼西云。\n万里巴渝曲，三年实饱闻。",
        "dynasty": "唐",
        "collection_info": null
    },
    {
        "title": "暮春题瀼西新赁草屋五首 三",
        "author": "杜甫",
        "content": "綵云阴復白，锦树晓来青。\n身世双蓬鬓，干坤一草亭。\n哀歌时自短，醉舞为谁醒。\n细雨荷锄立，江猨吟翠屏。",
        "dynasty": "唐",
        "collection_info": null
    },
    {
        "title": "暮春题瀼西新赁草屋五首 四",
        "author": "杜甫",
        "content": "壮年学书劒，他日委泥沙。\n事主非无禄，浮生即有涯。\n高斋依药饵，绝域改春华。\n丧乱丹心破，王臣未一家。",
        "dynasty": "唐",
        "collection_info": null
    },
    {
        "title": "暮春题瀼西新赁草屋五首 五",
        "author": "杜甫",
        "content": "欲陈济世策，已老尚书郎。\n未息豺虎鬬，空惭鸳鹭行。\n时危人事急，风逆羽毛伤。\n落日悲江汉，中宵泪满床。",
        "dynasty": "唐",
        "collection_info": null
    },
    {
        "title": "园",
        "author": "杜甫",
        "content": "仲夏流多水，清晨向小园。\n碧溪摇艇阔，朱果烂枝繁。\n始为江山静，终防市井喧。\n畦蔬绕茅屋，自足媚盘餐。",
        "dynasty": "唐",
        "collection_info": null
    },
    {
        "title": "竖子至",
        "author": "杜甫",
        "content": "樝梨且缀碧，梅杏半传黄。\n小子幽园至，轻笼熟柰香。\n山风犹满把，野露及新尝。\n欲寄江湖客，提携日月长。",
        "dynasty": "唐",
        "collection_info": null
    },
    {
        "title": "示獠奴阿段",
        "author": "杜甫",
        "content": "山木苍苍落日曛，竹竿褭褭细泉分。\n郡人入夜争余沥，竖子寻源独不闻。\n病渴三更迴白首，传声一注湿青云。\n曾惊陶侃胡奴异，怪尔常穿虎豹羣。",
        "dynasty": "唐",
        "collection_info": null
    },
    {
        "title": "秋野五首 一",
        "author": "杜甫",
        "content": "秋野日疏芜，寒江动碧虚。\n繫舟蛮井络，卜宅楚村墟。\n枣熟从人打，葵荒欲自锄。\n盘餐老夫食，分减及溪鱼。",
        "dynasty": "唐",
        "collection_info": null
    },
    {
        "title": "秋野五首 二",
        "author": "杜甫",
        "content": "易识浮生理，难教一物违。\n水深鱼极乐，林茂鸟知归。\n吾老甘贫病，荣华有是非。\n秋风吹几杖，不厌此山薇。",
        "dynasty": "唐",
        "collection_info": null
    },
    {
        "title": "秋野五首 三",
        "author": "杜甫",
        "content": "礼乐攻吾短，山林引兴长。\n掉头纱帽仄，曝背竹书光。\n风落收松子，天寒割蜜房。\n稀疎小红翠，驻屐近微香。",
        "dynasty": "唐",
        "collection_info": null
    },
    {
        "title": "秋野五首 四",
        "author": "杜甫",
        "content": "远岸秋沙白，连山晚照红。\n潜鳞输骇浪，归翼会高风。\n砧响家家发，樵声箇箇同。\n飞霜任青女，赐被隔南宫。",
        "dynasty": "唐",
        "collection_info": null
    },
    {
        "title": "秋野五首 五",
        "author": "杜甫",
        "content": "身许麒膦画，年衰鸳鹭羣。\n大江秋易盛，空峡夜多闻。\n径隐千重石，帆留一片云。\n儿童解蛮语，不必作参军。",
        "dynasty": "唐",
        "collection_info": null
    },
    {
        "title": "溪上",
        "author": "杜甫",
        "content": "峡内淹留客，溪边四五家。\n古苔生迮地，秋竹隐疎花。\n塞俗人无井，山田饭有沙。\n西江使船至，时復问京华。",
        "dynasty": "唐",
        "collection_info": null
    },
    {
        "title": "树间",
        "author": "杜甫",
        "content": "岑寂双甘树，婆娑一院香。\n交柯低几杖，垂实碍衣裳。\n满岁如松碧，同时待菊黄。\n几迴霑叶露，乘月坐胡床。",
        "dynasty": "唐",
        "collection_info": null
    },
    {
        "title": "课小竖鉏斫舍北果林枝蔓荒秽净讫移床三首 一",
        "author": "杜甫",
        "content": "病枕依茅栋，荒鉏净果林。\n背堂资僻远，在野兴清深。\n山雉防求敌，江猨应独吟。\n洩云高不去，隐几亦无心。",
        "dynasty": "唐",
        "collection_info": null
    },
    {
        "title": "课小竖鉏斫舍北果林枝蔓荒秽净讫移床三首 二",
        "author": "杜甫",
        "content": "众壑生寒早，长林卷雾齐。\n青虫悬就日，朱果落封泥。\n薄俗防人面，全身学马蹄。\n吟诗坐迴首，随意葛巾低。",
        "dynasty": "唐",
        "collection_info": null
    },
    {
        "title": "课小竖鉏斫舍北果林枝蔓荒秽净讫移床三首 三",
        "author": "杜甫",
        "content": "篱弱门何向，沙虚岸只摧。\n日斜鱼更食，客散鸟还来。\n寒水光难定，秋山响易哀。\n天涯稍曛黑，倚杖更裴回。",
        "dynasty": "唐",
        "collection_info": null
    },
    {
        "title": "寒雨朝行视园树",
        "author": "杜甫",
        "content": "柴门杂树向千株，丹橘黄甘此地无。\n江上今朝寒雨歇，篱中秀色画屏纡。\n桃蹊李径年虽故，栀子红椒艳復殊。\n鏁石藤稍元自落，倚天松骨见来枯。\n林香出实垂将尽，叶蔕辞枝不重苏。\n爱日恩光蒙借贷，清霜杀气得忧虞。\n衰颜更觅藜床坐，缓步仍须竹杖扶。\n散骑未知云阁处，啼猨僻在楚山隅。",
        "dynasty": "唐",
        "collection_info": null
    },
    {
        "title": "季秋江村",
        "author": "杜甫",
        "content": "乔木村墟古，疎篱野蔓悬。\n清琴将暇日，白首望霜天。\n登俎黄甘重，支床锦石圆。\n远游虽寂寞，难见此山川。",
        "dynasty": "唐",
        "collection_info": null
    },
    {
        "title": "小园",
        "author": "杜甫",
        "content": "由来巫峡水，本自楚人家。\n客病留因药，春深买为花。\n秋庭风落果，瀼岸雨颓沙。\n问俗营寒事，将诗待物华。",
        "dynasty": "唐",
        "collection_info": null
    },
    {
        "title": "自瀼西荆扉且移居东屯茅屋四首 一",
        "author": "杜甫",
        "content": "白盐危峤北，赤甲古城东。\n平地一川稳，高山四面同。\n烟霜凄野日，秔稻熟天风。\n人事伤蓬转，吾将守桂丛。",
        "dynasty": "唐",
        "collection_info": null
    },
    {
        "title": "自瀼西荆扉且移居东屯茅屋四首 二",
        "author": "杜甫",
        "content": "东屯復瀼西，一种住青溪。\n来往皆茅屋，淹留为稻畦。\n市喧宜近利，林僻此无蹊。\n若访衰翁语，须令剩客迷。",
        "dynasty": "唐",
        "collection_info": null
    },
    {
        "title": "自瀼西荆扉且移居东屯茅屋四首 三",
        "author": "杜甫",
        "content": "道北冯都使，高斋见一川。\n子能渠细石，吾亦沼清泉。\n枕带还相似，柴荆即有焉。\n斫畬应费日，解缆不知年。",
        "dynasty": "唐",
        "collection_info": null
    },
    {
        "title": "自瀼西荆扉且移居东屯茅屋四首 四",
        "author": "杜甫",
        "content": "牢落西江外，参差北户间。\n久游巴子国，卧病楚人山。\n幽独移佳境，清深隔远关。\n寒空见鸳鹭，迴首忆朝班。",
        "dynasty": "唐",
        "collection_info": null
    },
    {
        "title": "茅堂检校收稻二首 一",
        "author": "杜甫",
        "content": "香稻三秋末，平田百顷间。\n喜无多屋宇，幸不碍云山。\n御夹侵寒气，尝新破旅颜。\n红鲜终日有，玉粒未吾悭。",
        "dynasty": "唐",
        "collection_info": null
    },
    {
        "title": "茅堂检校收稻二首 二",
        "author": "杜甫",
        "content": "稻米炊能白，秋葵煮復新。\n谁云滑易饱，老藉软俱匀。\n种幸房州熟，苗同伊阙春。\n无劳映渠盌，自有色如银。",
        "dynasty": "唐",
        "collection_info": null
    },
    {
        "title": "东屯月夜",
        "author": "杜甫",
        "content": "抱疾漂萍老，防边旧谷屯。\n春农亲异俗，岁月在衡门。\n青女霜枫重，黄牛峡水喧。\n泥留虎鬬迹，月挂客愁村。\n乔木澄稀影，轻云倚细根。\n数惊闻雀噪，暂睡想猨蹲。\n日转东方白，风来北斗昏。\n天寒不成寝，无梦寄归魂。",
        "dynasty": "唐",
        "collection_info": null
    },
    {
        "title": "东屯北崦",
        "author": "杜甫",
        "content": "盗贼浮生困，诛求异俗贫。\n空村惟见鸟，落日未逢人。\n步壑风吹面，看松露滴身。\n远山迴白首，战地有黄尘。",
        "dynasty": "唐",
        "collection_info": null
    },
    {
        "title": "从驿次草堂復至东屯二首 一",
        "author": "杜甫",
        "content": "峡内归田客，江边借马骑。\n非寻戴安道，似向习家池。\n峡险风烟僻，天寒橘柚垂。\n筑场看敛积，一学楚人为。",
        "dynasty": "唐",
        "collection_info": null
    },
    {
        "title": "从驿次草堂復至东屯二首 二",
        "author": "杜甫",
        "content": "短景难高卧，衰年强此身。\n山家蒸栗暖，野饭射麋新。\n世路知交薄，门庭畏客频。\n牧童斯在眼，田父实为邻。",
        "dynasty": "唐",
        "collection_info": null
    },
    {
        "title": "暂往白帝復还东屯",
        "author": "杜甫",
        "content": "復作归田去，犹残穫稻功。\n筑场怜穴蚁，拾穗许村童。\n落杵光辉白，除芒子粒红。\n加餐可扶老，仓庾慰飘蓬。",
        "dynasty": "唐",
        "collection_info": null
    },
    {
        "title": "刈稻了咏怀",
        "author": "杜甫",
        "content": "稻穫空云水，川平对石门。\n寒风疎落木，旭日散鸡豚。\n野哭初闻战，樵歌稍出村。\n无家问消息，作客信干坤。",
        "dynasty": "唐",
        "collection_info": null
    },
    {
        "title": "上白帝城",
        "author": "杜甫",
        "content": "城峻随天壁，楼高更女墙。\n江流思夏后，风至忆襄王。\n老去闻悲角，人扶报夕阳。\n公孙初恃险，跃马意何长。",
        "dynasty": "唐",
        "collection_info": null
    },
    {
        "title": "上白帝城二首 一",
        "author": "杜甫",
        "content": "江城含变态，一上一回新。\n天欲今朝雨，山归万古春。\n英雄余事业，衰迈久风尘。\n取醉他乡客，相逢故国人。\n兵戈犹拥蜀，赋敛强输秦。\n不是烦形胜，深惭畏损神。",
        "dynasty": "唐",
        "collection_info": null
    },
    {
        "title": "上白帝城二首 二",
        "author": "杜甫",
        "content": "白帝空祠庙，孤云自往来。\n江山城宛转，栋宇客裴回。\n勇略今何在，当年亦壮哉。\n后人将酒肉，虚殿日尘埃。\n谷鸟鸣还过，林花落又开。\n多惭病无力，骑马入青苔。",
        "dynasty": "唐",
        "collection_info": null
    },
    {
        "title": "武侯庙",
        "author": "杜甫",
        "content": "遗庙丹青落，空山草木长。\n犹闻辞后主，不復卧南阳。",
        "dynasty": "唐",
        "collection_info": null
    },
    {
        "title": "八阵图",
        "author": "杜甫",
        "content": "功盖三分国，名高八阵图。\n江流石不转，遗恨失吞吴。",
        "dynasty": "唐",
        "collection_info": null
    },
    {
        "title": "谒先主庙",
        "author": "杜甫",
        "content": "惨淡风云会，乘时各有人。\n力侔分社稷，志屈偃经纶。\n復汉留长策，中原仗老臣。\n杂耕心未已，欧血事酸辛。\n霸气西南歇，雄图历数屯。\n锦江元过楚，劒阁復通秦。\n旧俗存祠庙，空山立鬼神。\n虚檐交鸟道，枯木半龙鳞。\n竹送清溪月，苔移玉座春。\n闾阎儿女换，歌舞岁时新。\n绝域归舟远，荒城繫马频。\n如何对摇落，况乃久风尘。\n孰与关张并，功临耿邓亲。\n应天才不小，得士契无邻。\n迟暮堪帷幄，飘零且钓缗。\n向来忧国泪，寂寞洒衣巾。",
        "dynasty": "唐",
        "collection_info": null
    },
    {
        "title": "白盐山",
        "author": "杜甫",
        "content": "卓立羣峰外，蟠根积水边。\n他皆任厚地，尔独近高天。\n白牓千家邑，清秋万估船。\n词人取佳句，刻画竟谁传。",
        "dynasty": "唐",
        "collection_info": null
    },
    {
        "title": "滟滪堆",
        "author": "杜甫",
        "content": "巨积水中央，江寒出水长。\n沈牛荅云雨，如马戒舟航。\n天意存倾覆，神功接混茫。\n干戈连解缆，行止忆垂堂。",
        "dynasty": "唐",
        "collection_info": null
    },
    {
        "title": "滟滪",
        "author": "杜甫",
        "content": "滟滪既没孤根深，西来水多愁太阴。\n江天漠漠鸟双去，风雨时时龙一吟。\n舟人渔子歌迴首，估客胡商泪满襟。\n寄语舟航恶年少，休翻盐井横黄金。",
        "dynasty": "唐",
        "collection_info": null
    },
    {
        "title": "白帝",
        "author": "杜甫",
        "content": "白帝城中云出门，白帝城下雨翻盆。\n高江急峡雷霆鬬，翠木苍藤日月昏。\n戎马不如归马逸，千家今有百家存。\n哀哀寡妇诛求尽，恸哭秋原何处村。",
        "dynasty": "唐",
        "collection_info": null
    },
    {
        "title": "白帝城楼",
        "author": "杜甫",
        "content": "江度寒山阁，城高绝塞楼。\n翠屏宜晚对，白谷会深游。\n急急能鸣鴈，轻轻不下鸥。\n彝陵春色起，渐拟放扁舟。",
        "dynasty": "唐",
        "collection_info": null
    },
    {
        "title": "晓望白帝城盐山",
        "author": "杜甫",
        "content": "徐步移班杖，看山仰白头。\n翠深开断壁，红远结飞楼。\n日出清江望，暄和散旅愁。\n春城见松雪，始拟进归舟。",
        "dynasty": "唐",
        "collection_info": null
    },
    {
        "title": "白帝城最高楼",
        "author": "杜甫",
        "content": "城尖径昃旌斾愁，独立缥缈之飞楼。\n峡坼云霾龙虎卧，江清日抱鼋鼍游。\n扶桑西枝对断石，弱水东影随长流。\n杖藜叹世者谁子，泣血迸空迴白头。",
        "dynasty": "唐",
        "collection_info": null
    },
    {
        "title": "白帝楼",
        "author": "杜甫",
        "content": "漠漠虚无裏，连连睥睨侵。\n楼光去日远，峡影入江深。\n腊破思端绮，春归待一金。\n去年梅柳意，还欲搅边心。",
        "dynasty": "唐",
        "collection_info": null
    },
    {
        "title": "陪诸公上白帝城宴越公堂之作",
        "author": "杜甫",
        "content": "此堂存古制，城上俯江郊。\n落构垂云雨，荒阶蔓草茅。\n柱穿蜂溜蜜，栈缺燕添巢。\n坐接春杯气，心伤艳蘂梢。\n英灵如过隙，宴衎愿投胶。\n莫问东流水，生涯未即抛。",
        "dynasty": "唐",
        "collection_info": null
    },
    {
        "title": "峡隘",
        "author": "杜甫",
        "content": "闻说江陵府，云沙静眇然。\n白鱼如切玉，朱橘不论钱。\n水有远湖树，人今何处船。\n青山各在眼，却望峡中天。",
        "dynasty": "唐",
        "collection_info": null
    },
    {
        "title": "诸葛庙",
        "author": "杜甫",
        "content": "久游巴子国，屡入武侯祠。\n竹日斜虚寝，溪风满薄帷。\n君臣当共济，贤圣亦同时。\n翊戴归先主，幷吞更出师。\n虫虵穿画壁，巫觋醉蛛丝。\n歘忆吟梁父，躬耕也未迟。",
        "dynasty": "唐",
        "collection_info": null
    },
    {
        "title": "峡口二首 一",
        "author": "杜甫",
        "content": "峡口大江间，西南控百蛮。\n城欹连粉堞，岸断更青山。\n开闢多天险，防隅一水关。\n乱离闻鼓角，秋气动衰颜。",
        "dynasty": "唐",
        "collection_info": null
    },
    {
        "title": "峡口二首 二",
        "author": "杜甫",
        "content": "时清关失险，世乱戟如林。\n去矣英雄事，荒哉割据心。\n芦花留客晚，枫树坐猨深。\n疲薾烦亲故，诸侯数赐金。",
        "dynasty": "唐",
        "collection_info": null
    },
    {
        "title": "天池",
        "author": "杜甫",
        "content": "天池马不到，岚壁鸟纔通。\n百顷青云杪，层波白石中。\n郁纡腾秀气，萧瑟浸寒空。\n直对巫山出，兼疑夏禹功。\n鱼龙开闢有，菱芡古今同。\n闻道奔雷黑，初看浴日红。\n飘零神女雨，断续楚王风。\n欲问支机石，如临献宝宫。\n九秋惊鴈序，万里狎渔翁。\n更是无人处，诛茅任薄躬。",
        "dynasty": "唐",
        "collection_info": null
    },
    {
        "title": "瞿塘两崖",
        "author": "杜甫",
        "content": "三峡传何处，双崖壮此门。\n入天犹石色，穿水忽云根。\n猱攫鬚髯古，蛟龙窟宅尊。\n羲和冬驭近，愁畏日车翻。",
        "dynasty": "唐",
        "collection_info": null
    },
    {
        "title": "夔州歌十绝句 一",
        "author": "杜甫",
        "content": "中巴之东巴东山，江水开闢流其间。\n白帝高为三峡镇，夔州险过百牢关。",
        "dynasty": "唐",
        "collection_info": null
    },
    {
        "title": "夔州歌十绝句 二",
        "author": "杜甫",
        "content": "白帝夔州各异城，蜀江楚峡混殊名。\n英雄割据非天意，霸主幷吞在物情。",
        "dynasty": "唐",
        "collection_info": null
    },
    {
        "title": "夔州歌十绝句 三",
        "author": "杜甫",
        "content": "羣雄竞起问前朝，王者无外见今朝。\n比讶渔阳结怨恨，元听舜日旧箫韶。",
        "dynasty": "唐",
        "collection_info": null
    },
    {
        "title": "夔州歌十绝句 四",
        "author": "杜甫",
        "content": "赤甲白盐俱刺天，闾阎缭绕接山巅。\n枫林橘树丹青合，复道重楼锦绣悬。",
        "dynasty": "唐",
        "collection_info": null
    },
    {
        "title": "夔州歌十绝句 五",
        "author": "杜甫",
        "content": "瀼东瀼西一万家，江北江南春冬花。\n背飞鹤子遗琼蘂，相趁凫雏入蒋牙。",
        "dynasty": "唐",
        "collection_info": null
    },
    {
        "title": "夔州歌十绝句 六",
        "author": "杜甫",
        "content": "东屯稻畦一百顷，北有涧水通青苗。\n晴浴狎鸥分处处，雨随神女下朝朝。",
        "dynasty": "唐",
        "collection_info": null
    },
    {
        "title": "夔州歌十绝句 七",
        "author": "杜甫",
        "content": "蜀麻吴盐自古通，万斛之舟行若风。\n长年三老长歌裏，白昼摊钱高浪中。",
        "dynasty": "唐",
        "collection_info": null
    },
    {
        "title": "夔州歌十绝句 八",
        "author": "杜甫",
        "content": "忆昔咸阳都市合，山水之图张卖时。\n巫峡曾经宝屏见，楚宫犹对碧峰疑。",
        "dynasty": "唐",
        "collection_info": null
    },
    {
        "title": "夔州歌十绝句 九",
        "author": "杜甫",
        "content": "武侯祠堂不可忘，中有松柏参天长。\n干戈满地客愁破，云日如火炎天凉。",
        "dynasty": "唐",
        "collection_info": null
    },
    {
        "title": "夔州歌十绝句 十",
        "author": "杜甫",
        "content": "阆风玄圃与蓬壶，中有高堂天下无。\n借问夔州压何处，峡门江腹拥城隅。",
        "dynasty": "唐",
        "collection_info": null
    },
    {
        "title": "上卿翁请修武侯庙遗像缺落时崔卿权夔州",
        "author": "杜甫",
        "content": "大贤为政即多闻，刺史真符不必分。\n尚有西郊诸葛庙，卧龙无首对江濆。",
        "dynasty": "唐",
        "collection_info": null
    },
    {
        "title": "偶题",
        "author": "杜甫",
        "content": "文章千古事，得失寸心知。\n作者皆殊列，名声岂浪垂。\n骚人嗟不见，汉道盛于斯。\n前辈飞腾入，余波绮丽为。\n后贤兼旧列，历代各清规。\n法自儒家有，心从弱岁疲。\n永怀江左逸，多病邺中奇。\n騄骥皆良马，骐驎带好儿。\n车轮徒已斵，堂构惜仍亏。\n漫作潜夫论，虚传幼妇碑。\n缘情慰漂荡，抱疾屡迁移。\n经济惭长策，飞栖假一枝。\n尘沙傍蜂虿，江峡绕蛟螭。\n萧瑟唐虞远，联翩楚汉危。\n圣朝兼盗贼，异俗更喧卑。\n郁郁星辰劒，苍苍云雨池。\n两都开幕府，万宇插军麾。\n南海残铜柱，东风避月支。\n音书恨乌鹊，号怒怪熊罴。\n稼穑分诗兴，柴荆学土宜。\n故山迷白阁，秋水隐黄陂。\n不敢要佳句，愁来赋别离。",
        "dynasty": "唐",
        "collection_info": null
    },
    {
        "title": "秋兴八首 一",
        "author": "杜甫",
        "content": "玉露凋伤枫树林，巫山巫峡气萧森。\n江间波浪兼天涌，塞上风云接地阴。\n丛菊两开他日泪，孤舟一繫故园心。\n寒衣处处催刀尺，白帝城高急暮砧。",
        "dynasty": "唐",
        "collection_info": null
    },
    {
        "title": "秋兴八首 二",
        "author": "杜甫",
        "content": "夔府孤城落日斜，每依南斗望京华。\n听猨实下三声泪，奉使虚随八月查。\n画省香炉违伏枕，山楼粉堞隐悲笳。\n请看石上藤萝月，已暎洲前芦荻花。",
        "dynasty": "唐",
        "collection_info": null
    },
    {
        "title": "秋兴八首 三",
        "author": "杜甫",
        "content": "千家山郭静朝晖，一日江楼坐翠微。\n信宿渔人还泛泛，清秋燕子故飞飞。\n匡衡抗疏功名薄，刘向传经心事违。\n同学少年多不贱，五陵衣马自轻肥。",
        "dynasty": "唐",
        "collection_info": null
    },
    {
        "title": "秋兴八首 四",
        "author": "杜甫",
        "content": "闻道长安似弈棊，百年世事不胜悲。\n王侯第宅皆新主，文武衣冠异昔时。\n直北关山金鼓振，征西车马羽书迟。\n鱼龙寂寞秋江冷，故国平居有所思。",
        "dynasty": "唐",
        "collection_info": null
    },
    {
        "title": "秋兴八首 五",
        "author": "杜甫",
        "content": "蓬莱宫阙对南山，承露金茎霄汉间。\n西望瑶池降王母，东来紫气满函关。\n云移雉尾开宫扇，日绕龙鳞识圣颜。\n一卧沧江惊岁晚，几迴青琐照朝班。",
        "dynasty": "唐",
        "collection_info": null
    },
    {
        "title": "秋兴八首 六",
        "author": "杜甫",
        "content": "瞿唐峡口曲江头，万里风烟接素秋。\n花萼夹城通御气，芙蓉小苑入边愁。\n朱帘绣柱围黄鹤，锦缆牙樯起白鸥。\n迴首可怜歌舞地，秦中自古帝王州。",
        "dynasty": "唐",
        "collection_info": null
    },
    {
        "title": "秋兴八首 七",
        "author": "杜甫",
        "content": "昆明池水汉时功，武帝旌旗在眼中。\n织女机丝虚月夜，石鲸鳞甲动秋风。\n波漂菰米沈云黑，露冷莲房坠粉红。\n关塞极天唯鸟道，江湖满地一渔翁。",
        "dynasty": "唐",
        "collection_info": null
    },
    {
        "title": "秋兴八首 八",
        "author": "杜甫",
        "content": "昆吾御宿自逶迤，紫阁峰阴入渼陂。\n香稻啄余鹦鹉粒，碧梧栖老凤皇枝。\n佳人拾翠春相问，仙侣同舟晚更移。\n綵笔昔游干气象，白头吟望苦低垂。",
        "dynasty": "唐",
        "collection_info": null
    },
    {
        "title": "咏怀古迹五首 一",
        "author": "杜甫",
        "content": "支离东北风尘际，漂泊西南天地间。\n三峡楼台淹日月，五溪衣服共云山。\n羯胡事主终无赖，词客衰时且未还。\n庾信平生最萧瑟，暮年诗赋动江关。",
        "dynasty": "唐",
        "collection_info": null
    },
    {
        "title": "咏怀古迹五首 二",
        "author": "杜甫",
        "content": "摇落深知宋玉悲，风流儒雅亦吾师。\n怅望千秋一洒泪，萧条异代不同时。\n江山故宅空文藻，云雨荒台岂梦思。\n最是楚宫俱泯灭，舟人指点到今疑。",
        "dynasty": "唐",
        "collection_info": null
    },
    {
        "title": "咏怀古迹五首 三",
        "author": "杜甫",
        "content": "羣山万壑赴荆门，生长明妃尚有村。\n一去紫台连朔漠，独留青冢向黄昏。\n画图省识春风面，环佩空归月夜魂。\n千载琵琶作胡语，分明怨恨曲中论。",
        "dynasty": "唐",
        "collection_info": null
    },
    {
        "title": "咏怀古迹五首 四",
        "author": "杜甫",
        "content": "蜀主窥吴幸三峡，崩年亦在永安宫。\n翠华想像空山裏，玉殿虚无野寺中。\n古庙杉松巢水鹤，岁时伏腊走村翁。\n武侯祠屋常邻近，一体君臣祭祀同。",
        "dynasty": "唐",
        "collection_info": null
    },
    {
        "title": "咏怀古迹五首 五",
        "author": "杜甫",
        "content": "诸葛大名垂宇宙，宗臣遗像肃清高。\n三分割据纡筹策，万古云霄一羽毛。\n伯仲之间见伊吕，指挥若定失萧曹。\n福移汉祚难恢復，志决身歼军务劳。",
        "dynasty": "唐",
        "collection_info": null
    },
    {
        "title": "诸将五首 一",
        "author": "杜甫",
        "content": "汉朝陵暮对南山，胡虏千秋尚入关。\n昨日玉鱼蒙葬地，早时今盌出人间。\n见愁汗马西戎逼，曾闪朱旗北斗殷。\n多少材官守泾渭，将军且莫破愁颜。",
        "dynasty": "唐",
        "collection_info": null
    },
    {
        "title": "诸将五首 二",
        "author": "杜甫",
        "content": "韩公本意筑三城，拟绝天骄拔汉旌。\n岂谓尽烦回纥马，翻然远救朔方兵胡来不觉潼关隘，龙起犹闻晋水清。\n独使至尊忧社稷，诸君何以荅升平。",
        "dynasty": "唐",
        "collection_info": null
    },
    {
        "title": "诸将五首 三",
        "author": "杜甫",
        "content": "洛阳宫殿化为烽，休道秦关百二重。\n沧海未全归禹贡，蓟门何处尽尧封。\n朝廷衮职虽多预，天下军储不自供。\n稍喜临边王相国，肯销金甲事春农。",
        "dynasty": "唐",
        "collection_info": null
    },
    {
        "title": "诸将五首 四",
        "author": "杜甫",
        "content": "迴首扶桑铜柱标，冥冥氛祲未全销。\n越裳翡翠无消息，南海明珠久寂寥。\n殊锡曾为大司马，总戎皆插侍中貂。\n炎风朔雪天王地，只在忠臣翊圣朝。",
        "dynasty": "唐",
        "collection_info": null
    },
    {
        "title": "诸将五首 五",
        "author": "杜甫",
        "content": "锦江春色逐人来，巫峡清秋万壑哀。\n正忆往时严仆射，共迎中使望乡台。\n主恩前后三持节，军令分明数举桮。\n西蜀地形天下险，安危须仗出羣材。",
        "dynasty": "唐",
        "collection_info": null
    },
    {
        "title": "秋日夔府咏怀奉寄郑监李宾客一百韵",
        "author": "杜甫",
        "content": "绝塞乌蛮北，孤城白帝边。\n飘零仍百里，消渴已三年。\n雄劒鸣开匣，羣书满繫船。\n乱离心不展，衰谢日萧然。\n筋力妻孥问，菁华岁月迁。\n登临多物色，陶冶赖诗篇。\n峡束沧江起，岩排石树圆。\n拂云霾楚气，朝海蹴吴天。\n煮井为盐速，烧畬度地偏。\n有时惊迭嶂，何处觅平川。\n鸂鶒双双舞，猕猿垒垒悬。\n碧萝长似带，锦石小如钱。\n春草何曾歇，寒花亦可怜。\n猎人吹戍火，野店引山泉。\n唤起搔头急，扶行几屐穿。\n两京犹薄产，四海绝随肩。\n幕府初交辟，郎官幸备员。\n瓜时犹旅寓，萍泛苦夤缘。\n药饵虚狼藉，秋风洒静便。\n开襟驱瘴疠，明目扫云烟。\n高宴诸侯礼，佳人上客前。\n哀筝伤老大，华屋艳神仙。\n南内开元曲，常时弟子传。\n法歌声变转，满座涕潺湲。\n弔影夔州僻，回肠杜曲煎。\n即今龙厩水，莫带犬戎羶。\n耿贾扶王室，萧曹拱御筵。\n乘威灭蜂虿，戮力効鹰鹯。\n旧物森犹在，凶徒恶未悛。\n国须行战伐，人忆止戈鋋。\n奴仆何知礼，恩荣错与权。\n胡星一彗孛，黔首逐拘挛。\n哀痛丝纶切，烦苛法令蠲。\n业成陈始王，兆喜出于畋。\n宫禁经纶密，台阶翊戴全。\n熊罴载吕望，鸿雁美周宣。\n侧听中兴主，长吟不世贤。\n音徽一柱数，道里下牢千。\n郑李光时论，文章并我先。\n阴何尚清省，沈宋歘联翩。\n律比昆崙竹，音知燥湿弦。\n风流俱善价，惬当久忘筌。\n置驿常如此，登龙盖有焉。\n虽云隔礼数，不敢坠周旋。\n高视收人表，虚心味道玄。\n马来皆汗血，鹤唳必青田。\n羽翼商山起，蓬莱汉阁连。\n管宁纱帽净，江令锦袍鲜。\n东郡时题壁，南湖日扣舷。\n远游凌绝境，佳句染华笺。\n每欲孤飞去，徒为百虑牵。\n生涯已寥落，国步乃迍邅。\n衾枕成芜没，池塘作弃捐。\n别离忧怛怛，伏腊涕涟涟。\n露菊班丰镐，秋蔬影涧瀍。\n共谁论昔事，几处有新阡。\n富贵空迴首，喧争懒着鞭。\n兵戈尘漠漠，江汉月娟娟。\n局促看秋燕，萧疎听晚蝉。\n雕虫蒙记忆，烹鲤问沈绵。\n卜羡君平杖，偷存子敬毡。\n囊虚把钗钏，米尽坼花钿。\n甘子阴凉叶，茅斋八九椽。\n阵图沙北岸，市暨瀼西巅。\n羁绊心常折，栖迟病即痊。\n紫收岷岭芋，白种陆池莲。\n色好梨胜颊，穰多栗过拳。\n勅厨唯一味，求饱或三鳣。\n儿去看鱼笱，人来坐马鞯。\n缚柴门窄窄，通竹溜涓涓。\n堑抵公畦棱，村依野庙壖。\n缺篱将棘拒，倒石赖藤缠。\n借问频朝谒，何如稳醉眠。\n谁云行不逮，自觉坐能坚。\n雾雨银章涩，馨香粉署妍。\n紫鸾无近远，黄雀任翩翾。\n困学违从众，明公各勉旃。\n声华夹宸极，早晚到星躔。\n恳谏留匡鼎，诸儒引服虔。\n不逢输鲠直，会是正陶甄。\n宵旰忧虞轸，黎元疾苦骈。\n云台终日画，青简为谁编。\n行路难何有，招寻兴已专。\n由来具飞檝，蹔拟控鸣弦。\n身许双峰寺，门求七祖禅。\n落帆追宿昔，衣褐向真诠。\n安石名高晋，昭王客赴燕。\n途中非阮籍，查上似张骞。\n披拂云宁在，淹留景不延。\n风期终破浪，水怪莫飞涎。\n他日辞神女，伤春怯杜鹃。\n淡交随聚散，泽国绕迴旋。\n本自依迦叶，何曾藉偓佺。\n鑪峯生转盻，橘井尚高褰。\n东走穷归鹤，南征尽跕鸢。\n晚闻多妙教，卒践塞前愆。\n顾凯丹青列，头陀琬琰镌。\n众香深黯黯，几地肃芊芊。\n勇猛为心极，清羸任体孱。\n金蓖空刮眼，镜象未离铨。",
        "dynasty": "唐",
        "collection_info": null
    },
    {
        "title": "赠李八秘书别三十韵",
        "author": "杜甫",
        "content": "往时中补右，扈跸上元初。\n反气凌行在，妖星下直庐。\n六龙瞻汉阙，万骑略姚墟。\n玄朔迴天步，神都忆帝车。\n一戎纔汗马，百姓免为鱼。\n通籍蟠螭印，差肩列凤舆。\n事殊迎代邸，喜异赏朱虚。\n寇盗方归顺，干坤欲晏如。\n不才同补衮，奉诏许牵裾。\n鸳鹭叨云阁，麒麟滞玉除。\n文园多病后，中散旧交疎。\n飘泊哀相见，平生意有余。\n风烟巫峡远，台榭楚宫虚。\n触目非论故，新文尚起予。\n清秋凋碧柳，别浦落红蕖。\n消息多旗帜，经过嘆里闾。\n战连唇齿国，军急羽毛书。\n幕府筹频问，山家药正锄。\n台星入朝谒，使节有吹嘘。\n西蜀灾长弭，南翁愤始摅。\n对扬抏士卒，干没费仓储。\n势藉兵须用，功无礼忽诸。\n御鞍金騕褭，宫砚玉蟾蜍。\n拜舞银钩落，恩波锦帕舒。\n此行非不济，良友昔相于。\n去斾依颜色，沿流想疾徐。\n沈绵疲井臼，倚薄似樵渔。\n乞米烦佳客，钞诗听小胥。\n杜陵斜晚照，潏水带寒淤。\n莫话清溪髮，萧萧白暎梳。",
        "dynasty": "唐",
        "collection_info": null
    },
    {
        "title": "寄刘峡州伯华使君四十韵",
        "author": "杜甫",
        "content": "峡内多云雨，秋来尚郁蒸。\n远山朝白帝，深水谒彝陵。\n迟暮嗟为客，西南喜得朋。\n哀猨更起坐，落雁失飞腾。\n伏枕思琼树，临轩对玉绳。\n青松寒不落，碧海阔逾澄。\n昔岁文为理，羣公价尽增。\n家声同令闻，时论以儒称。\n太后当朝肃，多才接迹昇。\n翠虚捎魍魉，丹极上鵾鹏。\n宴引春壶满，恩分夏簟冰。\n雕章五色笔，紫殿九华灯。\n学并卢王敏，书偕褚薛能。\n老兄真不坠，小子独无承。\n近有风流作，聊从月继征。\n放蹄知赤骥，捩翅服苍鹰。\n卷轴来何晚，襟怀庶可凭。\n会期吟讽数，益破旅愁凝。\n雕刻初谁料，纤毫欲自矜。\n神融蹑飞动，战胜洗侵凌。\n妙取筌蹄弃，高宜百万层。\n白头遗恨在，青竹几人登。\n迴首追谈笑，劳歌跼寝兴。\n年华纷已矣，世故莽相仍。\n刺史诸侯贵，郎官列宿应。\n潘生骖阁远，黄霸玺书增。\n乳贙号攀石，饥鼯诉落藤。\n药囊亲道士，灰劫问胡僧。\n凭久乌皮折，簪稀白帽棱。\n林居看蚁穴，野食行鱼罾。\n筋力交雕丧，飘零免战兢。\n皆为百里宰，正似六安丞。\n姹女萦新裹，丹砂冷旧秤。\n但求椿寿永，莫虑杞天崩。\n炼骨调情性，张兵挠棘矜。\n养生终自惜，伐数必全惩。\n政术甘疎诞，词场媿服膺。\n展怀诗诵鲁，割爱酒如渑。\n咄咄宁书字，冥冥欲避矰。\n江湖多白鸟，天地有青蝇。",
        "dynasty": "唐",
        "collection_info": null
    },
    {
        "title": "夔府书怀四十韵",
        "author": "杜甫",
        "content": "昔罢河西尉，初兴蓟北师。\n不才名位晚，敢恨省郎迟。\n扈圣崆峒日，端居滟滪时。\n萍流仍汲引，樗散尚恩慈。\n遂阻云台宿，常怀湛露诗。\n翠华森远矣，白首飒凄其。\n拙被林泉滞，生逢酒赋欺。\n文园终寂寞，汉阁自磷缁。\n病隔君臣议，惭纡德泽私。\n扬镳惊主辱，拔劒拨年衰。\n社稷经纶地，风云际会期。\n血流纷在眼，涕洒乱交颐。\n四渎楼船泛，中原鼓角悲。\n贼壕连白翟，战瓦落丹墀。\n先帝严灵寝，宗臣切受遗。\n恆山犹突骑，辽海竞张旗。\n田父嗟胶漆，行人避蒺藜。\n总戎存大体，降将餙卑词。\n楚贡何年绝，尧封旧俗疑。\n长吁翻北寇，一望卷西夷。\n不必陪玄圃，超然待具茨。\n凶兵铸农器，讲殿闢书帷。\n庙算高难测，天忧实在兹。\n形容真潦倒，荅效莫支持。\n使者分王命，羣公各典司。\n恐乖均赋敛，不似问疮痍。\n万里烦供给，孤城最怨思。\n绿林宁小患，云梦欲难追。\n即事须尝胆，苍生可察眉。\n议堂犹集凤，正观是元龟。\n处处喧飞檄，家家急竞锥。\n萧车安不定，蜀使下何之。\n钓濑疎坟籍，耕岩进弈棊。\n地蒸余破扇，冬暖更纤絺。\n豺遘哀登楚麟伤泣象尼。\n衣冠迷适越，藻绘忆游睢。\n赏月延秋桂，倾阳逐露葵。\n大庭终反朴，京观且僵尸。\n高枕虚眠昼，哀歌欲和谁。\n南宫载勋业，凡百慎交绥。",
        "dynasty": "唐",
        "collection_info": null
    },
    {
        "title": "解闷十二首 一",
        "author": "杜甫",
        "content": "草阁柴扉星散居，浪翻江黑雨飞初。\n山禽引子哺红果，溪友得钱留白鱼。",
        "dynasty": "唐",
        "collection_info": null
    },
    {
        "title": "解闷十二首 二",
        "author": "杜甫",
        "content": "商胡离别下扬州，忆上西陵故驿楼。\n为问淮南米贵贱，老夫乘兴欲东流。",
        "dynasty": "唐",
        "collection_info": null
    },
    {
        "title": "解闷十二首 三",
        "author": "杜甫",
        "content": "一辞故国十经秋，每见秋瓜忆故丘。\n今日南湖采薇蕨，何人为觅郑瓜州。",
        "dynasty": "唐",
        "collection_info": null
    },
    {
        "title": "解闷十二首 四",
        "author": "杜甫",
        "content": "沈范早知何水部，曹刘不待薛郎中。\n独当省署开文苑，兼泛沧浪学钓翁。",
        "dynasty": "唐",
        "collection_info": null
    },
    {
        "title": "解闷十二首 五",
        "author": "杜甫",
        "content": "李陵苏武是吾师，孟子论文更不疑。\n一饭未曾留俗客，数篇今见古人诗。",
        "dynasty": "唐",
        "collection_info": null
    },
    {
        "title": "解闷十二首 六",
        "author": "杜甫",
        "content": "復忆襄阳孟浩然，清诗句句尽堪传。\n即今耆旧无新语，漫钓槎头缩颈鳊。",
        "dynasty": "唐",
        "collection_info": null
    },
    {
        "title": "解闷十二首 七",
        "author": "杜甫",
        "content": "陶冶性灵在底物，新诗改罢自长吟。\n孰知二谢将能事，颇学阴何苦用心。",
        "dynasty": "唐",
        "collection_info": null
    },
    {
        "title": "解闷十二首 八",
        "author": "杜甫",
        "content": "不见高人王右丞，蓝田丘壑漫寒藤。\n最传秀句寰区满，未绝风流相国能。",
        "dynasty": "唐",
        "collection_info": null
    },
    {
        "title": "解闷十二首 九",
        "author": "杜甫",
        "content": "先帝贵妃今寂寞，荔枝还復入长安。\n炎方每续朱[樱]献，玉座应悲白露[团]。",
        "dynasty": "唐",
        "collection_info": null
    },
    {
        "title": "解闷十二首 十",
        "author": "杜甫",
        "content": "忆过泸戎摘荔枝，青峰隐暎石逶迤。\n京中旧见无颜色，红颗酸甜只自知。",
        "dynasty": "唐",
        "collection_info": null
    },
    {
        "title": "解闷十二首 十一",
        "author": "杜甫",
        "content": "翠瓜碧李沈玉甃，赤梨葡萄寒露成。\n可怜先不异枝蔓，此物娟娟长远生。",
        "dynasty": "唐",
        "collection_info": null
    },
    {
        "title": "解闷十二首 十二",
        "author": "杜甫",
        "content": "侧生野岸及江蒲，不熟丹宫满玉壶。\n云壑布衣骀背死，劳生重马翠眉须。",
        "dynasty": "唐",
        "collection_info": null
    },
    {
        "title": "復愁十二首 一",
        "author": "杜甫",
        "content": "人烟生处僻，虎迹过新蹄。\n野鹘翻窥草，村船逆上溪。",
        "dynasty": "唐",
        "collection_info": null
    },
    {
        "title": "復愁十二首 二",
        "author": "杜甫",
        "content": "钓艇收缗尽，昏鸦接翅归。\n月生初学扇，云细不成衣。",
        "dynasty": "唐",
        "collection_info": null
    },
    {
        "title": "復愁十二首 三",
        "author": "杜甫",
        "content": "万国尚防寇，故园今若何。\n昔归相识少，早已战场多。",
        "dynasty": "唐",
        "collection_info": null
    },
    {
        "title": "復愁十二首 四",
        "author": "杜甫",
        "content": "身觉省郎在，家须农事归。\n年深荒草径，老恐失柴扉。",
        "dynasty": "唐",
        "collection_info": null
    },
    {
        "title": "復愁十二首 五",
        "author": "杜甫",
        "content": "金丝镂箭镞，皂尾制旗竿。\n一自风尘起，犹嗟行路难。",
        "dynasty": "唐",
        "collection_info": null
    },
    {
        "title": "復愁十二首 六",
        "author": "杜甫",
        "content": "胡虏何曾盛，干戈不肯休。\n闾阎听小子，谈话觅封侯。",
        "dynasty": "唐",
        "collection_info": null
    },
    {
        "title": "復愁十二首 七",
        "author": "杜甫",
        "content": "贞观铜牙弩，开元锦兽张。\n花门小前好，此物弃沙场。",
        "dynasty": "唐",
        "collection_info": null
    },
    {
        "title": "復愁十二首 八",
        "author": "杜甫",
        "content": "今日翔麟马，先宜驾鼓车。\n无劳问河北，诸将觉荣华。",
        "dynasty": "唐",
        "collection_info": null
    },
    {
        "title": "復愁十二首 九",
        "author": "杜甫",
        "content": "任转江淮粟，休添苑囿兵。\n由来貔虎士，不满凤皇城。",
        "dynasty": "唐",
        "collection_info": null
    },
    {
        "title": "復愁十二首 十",
        "author": "杜甫",
        "content": "江上亦秋色，火云终不移。\n巫山犹锦树，南国且黄鹂。",
        "dynasty": "唐",
        "collection_info": null
    },
    {
        "title": "復愁十二首 十一",
        "author": "杜甫",
        "content": "每恨陶彭泽，无钱对菊花。\n如今九日至，自觉酒须赊。",
        "dynasty": "唐",
        "collection_info": null
    },
    {
        "title": "復愁十二首 十二",
        "author": "杜甫",
        "content": "病减诗仍拙，吟多意有余。\n莫看江总老，犹被赏时鱼。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 一",
        "author": "杜甫",
        "content": "禄山作逆降天诛，更有思明亦已无。\n汹汹人寰犹不定，时时鬬战欲何须。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 二",
        "author": "杜甫",
        "content": "社稷苍生计必安，蛮夷杂种错相干。\n周宣汉武今王是，孝子忠臣后代看。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 三",
        "author": "杜甫",
        "content": "喧喧道路多歌谣，河北将军尽入朝。\n始是干坤王室正，却交江汉客魂销。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 四",
        "author": "杜甫",
        "content": "不道诸公无表来，茫然庶事遣人猜。\n拥兵相学干戈锐，使者徒劳百万迴。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 五",
        "author": "杜甫",
        "content": "鸣玉锵金尽正臣，修文偃武不无人。\n兴王会静妖氛气，圣寿宜过一万春。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 六",
        "author": "杜甫",
        "content": "英雄见事若通神，圣哲为心小一身。\n燕赵休矜出佳丽，宫闱不拟选才人。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 七",
        "author": "杜甫",
        "content": "抱病江天白首郎，空山楼阁暮春光。\n衣冠是日朝天子，草奏何时入帝乡。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 八",
        "author": "杜甫",
        "content": "澶漫山东一百州，削成如桉抱青丘。\n苞茅重入归关内，王祭还供尽海头。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 九",
        "author": "杜甫",
        "content": "东逾辽水北滹沱，星象风云喜共和。\n紫气关临天地阔，黄金台贮俊贤多。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 十",
        "author": "杜甫",
        "content": "渔阳突骑邯郸儿，酒酣并辔金鞭垂。\n意气即归双阙舞，雄豪復遣五陵知。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 十一",
        "author": "杜甫",
        "content": "李相将军拥蓟门，白头虽老赤心存。\n竟能尽说诸侯入，知有从来天子尊。",
        "dynasty": "唐",
        "collection_info": null
    },
    {
        "title": "承闻河北诸道节度入朝欢喜口号绝句十二首 十二",
        "author": "杜甫",
        "content": "十二年来多战场，天威已息阵堂堂。\n神灵汉代中兴主，功业汾阳异姓王。",
        "dynasty": "唐",
        "collection_info": null
    },
    {
        "title": "喜闻盗贼蕃寇总退口号五首 一",
        "author": "杜甫",
        "content": "萧关陇水入官军，青海黄河卷塞云。\n北极转愁龙虎气，西戎休纵犬羊羣。",
        "dynasty": "唐",
        "collection_info": null
    },
    {
        "title": "喜闻盗贼蕃寇总退口号五首 二",
        "author": "杜甫",
        "content": "赞普多教使入秦，数通和好止烟尘。\n朝廷忽用哥舒将，杀伐虚悲公主亲。",
        "dynasty": "唐",
        "collection_info": null
    },
    {
        "title": "喜闻盗贼蕃寇总退口号五首 三",
        "author": "杜甫",
        "content": "崆峒西极过昆崙，驼马由来拥国门。\n逆气数年吹路断，蕃人闻道渐星奔。",
        "dynasty": "唐",
        "collection_info": null
    },
    {
        "title": "喜闻盗贼蕃寇总退口号五首 四",
        "author": "杜甫",
        "content": "勃律天西采玉河，坚昆碧盌最来多。\n旧随汉使千堆宝，少荅胡王万匹罗。",
        "dynasty": "唐",
        "collection_info": null
    },
    {
        "title": "喜闻盗贼蕃寇总退口号五首 五",
        "author": "杜甫",
        "content": "今春喜气满干坤，南北东西拱至尊。\n大历二年调玉烛，玄元皇帝圣云孙。",
        "dynasty": "唐",
        "collection_info": null
    },
    {
        "title": "洞房",
        "author": "杜甫",
        "content": "洞房环佩冷，玉殿起秋风。\n秦地应新月，龙池满旧宫。\n繫舟今夜远，清漏往时同。\n万里黄山北，园陵白露中。",
        "dynasty": "唐",
        "collection_info": null
    },
    {
        "title": "宿昔",
        "author": "杜甫",
        "content": "宿昔青门裏，蓬莱仗数移。\n花娇迎杂树，龙喜出平池。\n落日留王母，微风倚少儿。\n宫中行乐秘，少有外人知。",
        "dynasty": "唐",
        "collection_info": null
    },
    {
        "title": "能画",
        "author": "杜甫",
        "content": "能画毛延寿，投壶郭舍人。\n每蒙天一笑，復似物皆春。\n政化平如水，皇恩断若神。\n时时用抵戏，亦未杂风尘。",
        "dynasty": "唐",
        "collection_info": null
    },
    {
        "title": "鬬鸡",
        "author": "杜甫",
        "content": "鬬鸡初赐锦，舞马既登床。\n帘下宫人出，楼前御柳长。\n仙游终一閟，女乐久无香。\n寂寞骊山道，清秋草木黄。",
        "dynasty": "唐",
        "collection_info": null
    },
    {
        "title": "鹦鹉",
        "author": "杜甫",
        "content": "鹦鹉含愁思，聪明忆别离。\n翠衿浑短尽，红觜漫多知。\n未有开笼日，空残旧宿枝。\n世人怜復损，何用羽毛奇。",
        "dynasty": "唐",
        "collection_info": null
    },
    {
        "title": "历历",
        "author": "杜甫",
        "content": "历历开元事，分明在眼前。\n无端盗贼起，忽已岁时迁。\n巫峡西江外，秦城北斗边。\n为郎从白首，卧病数秋天。",
        "dynasty": "唐",
        "collection_info": null
    },
    {
        "title": "洛阳",
        "author": "杜甫",
        "content": "洛阳昔陷没，胡马犯潼关。\n天子初愁思，都人惨别颜。\n清笳去宫阙，翠盖出关山。\n故老仍流涕，龙髯幸再攀。",
        "dynasty": "唐",
        "collection_info": null
    },
    {
        "title": "骊山",
        "author": "杜甫",
        "content": "骊山绝望幸，花萼罢登临。\n地下无朝烛，人间有赐金。\n鼎湖龙去远，银海雁飞深。\n万岁蓬莱日，长悬旧羽林。",
        "dynasty": "唐",
        "collection_info": null
    },
    {
        "title": "提封",
        "author": "杜甫",
        "content": "提封汉天下，万国尚同心。\n借问悬车守，何如俭德临。\n时征俊乂入，草窃犬羊侵。\n愿戒兵犹火，恩加四海深。",
        "dynasty": "唐",
        "collection_info": null
    },
    {
        "title": "覆舟二首 一",
        "author": "杜甫",
        "content": "巫峡盘涡晓，黔阳贡物秋。\n丹砂同陨石，翠羽共沈舟。\n羁使空斜影，龙居閟积流。\n篙工幸不溺，俄顷逐轻鸥。",
        "dynasty": "唐",
        "collection_info": null
    },
    {
        "title": "覆舟二首 二",
        "author": "杜甫",
        "content": "竹宫时望拜，桂馆或求仙。\n姹女临波日，神光照夜年。\n徒闻斩蛟劒，无復爨犀船。\n使者随秋色，迢迢独上天。",
        "dynasty": "唐",
        "collection_info": null
    },
    {
        "title": "垂白",
        "author": "杜甫",
        "content": "垂白冯唐老，清秋宋玉悲。\n江喧长少睡，楼迥独移时。\n多难身何补，无家病不辞。\n甘从千日醉，未许七哀诗。",
        "dynasty": "唐",
        "collection_info": null
    },
    {
        "title": "草阁",
        "author": "杜甫",
        "content": "草阁临无地，柴扉永不关。\n鱼龙迴夜水，星月动秋山。\n久露清初湿，高云薄未还。\n泛舟惭小妇，飘泊损红颜。",
        "dynasty": "唐",
        "collection_info": null
    },
    {
        "title": "江月",
        "author": "杜甫",
        "content": "江月光于水，高楼思杀人。\n天边长作客，老去一霑巾。\n玉露团清影，银河没半轮。\n谁家挑锦字，灭烛翠眉嚬。",
        "dynasty": "唐",
        "collection_info": null
    },
    {
        "title": "江上",
        "author": "杜甫",
        "content": "江上日多雨，萧萧荆楚秋。\n高风下木叶，永夜揽貂裘。\n勋业频看镜，行藏独倚楼。\n时危思报主，衰谢不能休。",
        "dynasty": "唐",
        "collection_info": null
    },
    {
        "title": "中夜",
        "author": "杜甫",
        "content": "中夜江山静，危楼望北辰。\n长为万里客，有媿百年身。\n故国风云气，高堂战伐尘。\n胡雏负恩泽，嗟尔太平人。",
        "dynasty": "唐",
        "collection_info": null
    },
    {
        "title": "江汉",
        "author": "杜甫",
        "content": "江汉思归客，干坤一腐儒。\n片云天共远，永夜月同孤。\n落日心犹壮，秋风病欲疎。\n古来存老马，不必取长途。",
        "dynasty": "唐",
        "collection_info": null
    },
    {
        "title": "白露",
        "author": "杜甫",
        "content": "白露团甘子，清晨散马蹄。\n圃开连石树，船渡入江溪。\n凭几看鱼乐，迴鞭急鸟栖。\n渐知秋实美，幽径恐多蹊。",
        "dynasty": "唐",
        "collection_info": null
    },
    {
        "title": "孟氏",
        "author": "杜甫",
        "content": "孟氏好兄弟，养亲唯小园。\n承颜胝手足，坐客强盘[飧]。\n负米力葵外，读书秋树根。\n卜邻惭近舍，训子学谁门。",
        "dynasty": "唐",
        "collection_info": null
    },
    {
        "title": "吾宗",
        "author": "杜甫",
        "content": "吾宗老孙子，质朴古人风。\n耕凿安时论，衣冠与世同。\n在家常早起，忧国愿年丰。\n语及君臣际，经书满腹中。",
        "dynasty": "唐",
        "collection_info": null
    },
    {
        "title": "有叹",
        "author": "杜甫",
        "content": "壮心久零落，白首寄人间。\n天下兵常鬬，江东客未还。\n穷猨号雨雪，老马怯关山。\n武德开元际，苍生岂重攀。",
        "dynasty": "唐",
        "collection_info": null
    },
    {
        "title": "冬深",
        "author": "杜甫",
        "content": "花叶随天意，江溪共石根。\n早霞随类影，寒水各依痕。\n易下杨朱泪，难招楚客魂。\n风涛暮不稳，舍棹宿谁门。",
        "dynasty": "唐",
        "collection_info": null
    },
    {
        "title": "不寐",
        "author": "杜甫",
        "content": "瞿塘夜水黑，城内改更筹。\n翳翳月沈雾，辉辉星近楼。\n气衰甘少寐，心弱恨和愁。\n多垒满山谷，桃源无处求。",
        "dynasty": "唐",
        "collection_info": null
    },
    {
        "title": "月圆",
        "author": "杜甫",
        "content": "孤月当楼满，寒江动夜扉。\n委波金不定，照席绮逾依。\n未缺空山静，高悬列宿稀。\n故园松桂发，万里共清辉。",
        "dynasty": "唐",
        "collection_info": null
    },
    {
        "title": "中宵",
        "author": "杜甫",
        "content": "西阁百寻余，中宵步绮疏。\n飞星过水白，落月动沙虚。\n择木知幽鸟，潜波想巨鱼。\n亲朋满天地，兵甲少来书。",
        "dynasty": "唐",
        "collection_info": null
    },
    {
        "title": "遣愁",
        "author": "杜甫",
        "content": "养拙蓬为户，茫茫何所开。\n江通神女馆，地隔望乡台。\n渐惜容颜老，无由弟妹来。\n兵戈与人事，回首一悲哀。",
        "dynasty": "唐",
        "collection_info": null
    },
    {
        "title": "秋清",
        "author": "杜甫",
        "content": "高秋苏病气，白髮自能梳。\n药饵憎加减，门庭闷扫除。\n杖藜还客拜，爱竹遣儿书。\n十月江平稳，轻舟进所如。",
        "dynasty": "唐",
        "collection_info": null
    },
    {
        "title": "伤秋",
        "author": "杜甫",
        "content": "林僻来人少，山长去鸟微。\n高秋收画扇，久客掩荆扉。\n懒慢头时栉，艰难带减围。\n将军犹汗马，天子尚戎衣。\n白蒋风飙脆，殷柽晓夜稀。\n何年减豺虎，似有故园归。",
        "dynasty": "唐",
        "collection_info": null
    },
    {
        "title": "秋峡",
        "author": "杜甫",
        "content": "江涛万古峡，肺气久衰翁。\n不寐防巴虎，全生狎楚童。\n衣裳垂素髮，门巷落丹枫。\n常怪商山老，兼存翊赞功。",
        "dynasty": "唐",
        "collection_info": null
    },
    {
        "title": "南极",
        "author": "杜甫",
        "content": "南极青山众，西江白谷分。\n古城疏落木，荒戍密寒云。\n岁月虵常见，风飙虎或闻。\n近身皆鸟道，殊俗自人羣。\n睥睨登哀柝，矛弧照夕曛。\n乱离多醉尉，愁杀李将军。",
        "dynasty": "唐",
        "collection_info": null
    },
    {
        "title": "摇落",
        "author": "杜甫",
        "content": "摇落巫山暮，寒江东北流。\n烟尘多战鼓，风浪少行舟。\n鹅费义之墨，貂余季子裘。\n长怀报明主，卧病復高秋。",
        "dynasty": "唐",
        "collection_info": null
    },
    {
        "title": "耳聋",
        "author": "杜甫",
        "content": "生年鹖冠子，叹世鹿皮翁。\n眼復几时暗，耳从前月聋。\n猨鸣秋泪缺，雀噪晚愁空。\n黄落惊山树，呼儿问朔风。",
        "dynasty": "唐",
        "collection_info": null
    },
    {
        "title": "独坐二首 一",
        "author": "杜甫",
        "content": "竟日雨冥冥，双崖洗更青。\n水花寒落岸，山鸟暮过庭。\n暖老须燕玉，充饥忆楚萍。\n胡笳在楼上，哀怨不堪听。",
        "dynasty": "唐",
        "collection_info": null
    },
    {
        "title": "独坐二首 二",
        "author": "杜甫",
        "content": "白狗斜临北，黄牛更在东。\n峡云常照夜，江月会兼风。\n晒药安垂老，应门试小童。\n亦知行不逮，苦恨耳多聋。",
        "dynasty": "唐",
        "collection_info": null
    },
    {
        "title": "远游",
        "author": "杜甫",
        "content": "江阔浮高栋，云长出断山。\n尘沙连越巂，风雨暗荆蛮。\n雁矫衔芦内，猨啼失木间。\n弊裘苏季子，历国未知还。",
        "dynasty": "唐",
        "collection_info": null
    },
    {
        "title": "夜",
        "author": "杜甫",
        "content": "露下天高秋水清，空山独夜旅魂惊。\n疎灯自照孤帆宿，新月犹悬双杵鸣。\n南菊再逢人卧病，北书不至雁无情。\n步蟾倚杖看牛斗，银汉遥应接凤城。",
        "dynasty": "唐",
        "collection_info": null
    },
    {
        "title": "暮春",
        "author": "杜甫",
        "content": "卧病拥塞在峡中，潇湘洞庭虚暎空。\n楚天不断四时雨，巫峡常吹千里风。\n沙上草阁柳新闇，城边野池莲欲红。\n暮春鸳鹭立洲渚，挟子翻飞还一丛。",
        "dynasty": "唐",
        "collection_info": null
    },
    {
        "title": "晴二首 一",
        "author": "杜甫",
        "content": "久雨巫山暗，新晴锦绣文。\n碧知湖外草，红见海东云。\n竟日莺相和，摩霄鹤数羣。\n野花干更落，风处急纷纷。",
        "dynasty": "唐",
        "collection_info": null
    },
    {
        "title": "晴二首 二",
        "author": "杜甫",
        "content": "啼乌争引子，鸣鹤不归林。\n下食遭泥去，高飞恨久阴。\n雨声衝塞尽，日气射江深。\n迴首周南客，驱驰魏阙心。",
        "dynasty": "唐",
        "collection_info": null
    },
    {
        "title": "雨",
        "author": "杜甫",
        "content": "始贺天休雨，还嗟地出雷。\n骤看浮峡过，密作渡江来。\n牛马行无色，蛟龙鬬不开。\n干戈盛阴气，未必自阳台。",
        "dynasty": "唐",
        "collection_info": null
    },
    {
        "title": "月三首 一",
        "author": "杜甫",
        "content": "断续巫山雨，天河此夜新。\n若无青嶂月，愁杀白头人。\n魍魉移深树，虾蟆动半轮。\n故园当北斗，直指照西秦。",
        "dynasty": "唐",
        "collection_info": null
    },
    {
        "title": "月三首 二",
        "author": "杜甫",
        "content": "併照巫山出，新窥楚水清。\n羁栖愁裏见，二十四迴明。\n必验升沈体，如知进退情。\n不违银汉落，亦伴玉绳横。",
        "dynasty": "唐",
        "collection_info": null
    },
    {
        "title": "月三首 三",
        "author": "杜甫",
        "content": "万里瞿塘峡，春来六上弦。\n时时开暗室，故故满青天。\n爽合风襟静，高当泪脸悬。\n南飞有乌鹊，夜久落江边。",
        "dynasty": "唐",
        "collection_info": null
    },
    {
        "title": "雨",
        "author": "杜甫",
        "content": "万木云深隐，连山雨未开。\n风扉掩不定，水鸟过仍迴。\n鲛馆如鸣杼，樵舟岂伐枚。\n清凉破炎毒，衰意欲登台。",
        "dynasty": "唐",
        "collection_info": null
    },
    {
        "title": "晚晴",
        "author": "杜甫",
        "content": "返照斜初彻，浮云薄未归。\n江虹明远饮，峡雨落余飞。\n凫雁终高去，熊罴觉自肥。\n秋分客尚在，竹露夕微微。",
        "dynasty": "唐",
        "collection_info": null
    },
    {
        "title": "夜雨",
        "author": "杜甫",
        "content": "小雨夜復密，迴风吹早秋。\n野凉侵闭户，江满带维舟。\n通籍恨多病，为郎忝薄游。\n天寒出巫峡，醉别仲宣楼。",
        "dynasty": "唐",
        "collection_info": null
    },
    {
        "title": "更题",
        "author": "杜甫",
        "content": "只应踏初雪，骑马发荆州。\n直怕巫山雨，真伤白帝秋。\n羣公苍玉佩，天子翠云裘。\n同舍晨趋侍，胡为淹此留。",
        "dynasty": "唐",
        "collection_info": null
    },
    {
        "title": "归",
        "author": "杜甫",
        "content": "束带还骑马，东西却渡船。\n林中才有地，峡外绝无天。\n虚白高人静，喧卑俗累牵。\n他乡悦迟暮，不敢废诗篇。",
        "dynasty": "唐",
        "collection_info": null
    },
    {
        "title": "返照",
        "author": "杜甫",
        "content": "楚王宫北正黄昏，白帝城西过雨痕。\n返照入江翻石壁，归云拥树失山村。\n衰年肺病唯高枕，绝塞愁时早闭门。\n不可久留豺虎乱，南方实有未招魂。",
        "dynasty": "唐",
        "collection_info": null
    },
    {
        "title": "热三首 一",
        "author": "杜甫",
        "content": "雷霆空霹雳，云雨竟虚无。\n炎赫衣流汗，低垂气不苏。\n乞为寒水玉，愿作冷秋菰。\n何似儿童岁，风凉出舞雩。",
        "dynasty": "唐",
        "collection_info": null
    },
    {
        "title": "热三首 二",
        "author": "杜甫",
        "content": "瘴云终不灭，泸水復西来。\n闭户人高卧，归林鸟却迴。\n峡中都似火，江上只空雷。\n想见阴宫雪，风门飒踏开。",
        "dynasty": "唐",
        "collection_info": null
    },
    {
        "title": "热三首 三",
        "author": "杜甫",
        "content": "朱李沈不冷，雕胡炊屡新。\n将衰骨尽痛，被褐味空频。\n歘翕炎蒸景，飘飖征戍人。\n十年可解甲，为尔一霑巾。",
        "dynasty": "唐",
        "collection_info": null
    },
    {
        "title": "日暮",
        "author": "杜甫",
        "content": "牛羊下来久，各已闭柴门。\n风月自清夜，江山非故园。\n石泉流暗壁，草露滴秋根。\n头白灯明裏，何须花烬繁。",
        "dynasty": "唐",
        "collection_info": null
    },
    {
        "title": "八月十五夜月二首 一",
        "author": "杜甫",
        "content": "满目飞明镜，归心折大刀。\n转蓬行地远，攀桂仰天高。\n水路疑霜雪，林栖见羽毛。\n此时瞻白兔，直欲数秋毫。",
        "dynasty": "唐",
        "collection_info": null
    },
    {
        "title": "八月十五夜月二首 二",
        "author": "杜甫",
        "content": "稍下巫山峡，犹衔白帝城。\n气沈全浦暗，轮仄半楼明。\n刁斗皆催晓，蟾蜍且自倾。\n张弓倚残魄，不独汉家营。",
        "dynasty": "唐",
        "collection_info": null
    },
    {
        "title": "十六夜翫月",
        "author": "杜甫",
        "content": "旧挹金波爽，皆传玉露秋。\n关山随地阔，河汉近人流。\n谷口樵归唱，孤城笛起愁。\n巴童浑不寝，半夜有行舟。",
        "dynasty": "唐",
        "collection_info": null
    },
    {
        "title": "十七夜对月",
        "author": "杜甫",
        "content": "秋月仍圆夜，江村独老身。\n捲帘还照客，倚杖更随人。\n光射潜虬动，明翻宿鸟频。\n茅斋依橘柚，清切露华新。",
        "dynasty": "唐",
        "collection_info": null
    },
    {
        "title": "村雨",
        "author": "杜甫",
        "content": "雨声传两夜，寒事飒高秋。\n挈带看朱绂，开箱覩黑裘。\n世情只益睡，盗贼敢忘忧。\n松菊新霑洗，茅齐慰远游。",
        "dynasty": "唐",
        "collection_info": null
    },
    {
        "title": "雨晴",
        "author": "杜甫",
        "content": "雨时山不改，晴罢峡如新。\n天路看殊俗，秋江思杀人。\n有猨挥泪尽，无犬附书频。\n故国愁眉外，长歌欲损神。",
        "dynasty": "唐",
        "collection_info": null
    },
    {
        "title": "晚晴吴郎见过北舍",
        "author": "杜甫",
        "content": "圃畦新雨润，媿子废鉏来。\n竹杖交头拄，柴扉隔径开。\n欲栖羣鸟乱，未去小童催。\n明日重阳酒，相迎自酦醅。",
        "dynasty": "唐",
        "collection_info": null
    },
    {
        "title": "暝",
        "author": "杜甫",
        "content": "日下四山阴，山庭岚气侵。\n牛羊归径险，鸟雀聚枝深。\n正枕当星劒，收书动玉琴。\n半扉开烛影，欲掩见清砧。",
        "dynasty": "唐",
        "collection_info": null
    },
    {
        "title": "云",
        "author": "杜甫",
        "content": "龙似瞿唐会，江依白帝深。\n终年常起峡，每夜必通林。\n收穫辞霜渚，分明在夕岑。\n高斋非一处，秀气豁烦襟。",
        "dynasty": "唐",
        "collection_info": null
    },
    {
        "title": "月",
        "author": "杜甫",
        "content": "四更山吐月，残夜水明楼。\n尘匣元开镜，风帘自上钩。\n兔应疑鹤髮，蟾亦恋貂裘。\n斟酌姮娥寡，天寒耐九秋。",
        "dynasty": "唐",
        "collection_info": null
    },
    {
        "title": "雨四首 一",
        "author": "杜甫",
        "content": "微雨不滑道，断云疎復行。\n紫崖奔处黑，白鸟去边明。\n秋日新霑影，寒江旧落声。\n柴扉临野碓，半得捣香秔。",
        "dynasty": "唐",
        "collection_info": null
    },
    {
        "title": "雨四首 二",
        "author": "杜甫",
        "content": "江雨旧无时，天晴忽散丝。\n暮秋霑物冷，今日过云迟。\n上马迥休出，看鸥坐不辞。\n高轩当滟滪，润色静书帷。",
        "dynasty": "唐",
        "collection_info": null
    },
    {
        "title": "雨四首 三",
        "author": "杜甫",
        "content": "物色岁将晏，天隅人未归。\n朔风鸣淅淅，寒雨下霏霏。\n多病久加饭，衰容新授衣。\n时危觉凋丧，故旧短书稀。",
        "dynasty": "唐",
        "collection_info": null
    },
    {
        "title": "雨四首 四",
        "author": "杜甫",
        "content": "楚雨石苔滋，京华消息迟。\n山寒青兕呌，江晚白鸥饥。\n神女花钿落，鲛人织杼悲。\n繁忧不自整，终日洒如丝。",
        "dynasty": "唐",
        "collection_info": null
    },
    {
        "title": "夜",
        "author": "杜甫",
        "content": "绝岸风威动，寒房烛影微。\n岭猨霜外宿，江鸟夜深飞。\n独坐亲雄劒，哀歌嘆短衣。\n烟尘绕阊阖，白首壮心违。",
        "dynasty": "唐",
        "collection_info": null
    },
    {
        "title": "晨雨",
        "author": "杜甫",
        "content": "小雨晨光内，初来叶上闻。\n雾交纔洒地，风逆旋随云。\n暂起柴荆色，轻霑鸟兽羣。\n麝香山一半，亭午未全分。",
        "dynasty": "唐",
        "collection_info": null
    },
    {
        "title": "返照",
        "author": "杜甫",
        "content": "返照开巫峡，寒空半有无。\n已低鱼復暗，不尽白盐孤。\n荻岸如秋水，松门似画图。\n牛羊识童仆，既夕应传呼。",
        "dynasty": "唐",
        "collection_info": null
    },
    {
        "title": "向夕",
        "author": "杜甫",
        "content": "畎亩孤城外，江村乱水中。\n深山催短景，乔木易高风。\n鹤下云汀近，鸡栖草屋同。\n琴书散明烛，长夜始堪终。",
        "dynasty": "唐",
        "collection_info": null
    },
    {
        "title": "晓望",
        "author": "杜甫",
        "content": "白帝更声尽，阳台曙色分。\n高峯寒上日，迭岭宿霾云。\n地坼江帆隐，天清木叶闻。\n荆扉对麋鹿，应共尔为羣。",
        "dynasty": "唐",
        "collection_info": null
    },
    {
        "title": "雷",
        "author": "杜甫",
        "content": "巫峡中宵动，沧江十月雷。\n龙虵不成蛰，天地划争迴。\n却碾空山过，深蟠绝壁来。\n何须妒云雨，霹雳楚王台。",
        "dynasty": "唐",
        "collection_info": null
    },
    {
        "title": "雨",
        "author": "杜甫",
        "content": "冥冥甲子雨，已度立春时。\n轻箑烦相向，纤絺恐自疑。\n烟添纔有色，风引更如丝。\n直觉巫山暮，兼催宋玉悲。",
        "dynasty": "唐",
        "collection_info": null
    },
    {
        "title": "朝二首 一",
        "author": "杜甫",
        "content": "清旭楚宫南，霜空万岭含。\n野人时独往，云木晓相参。\n俊鹘无声过，饥乌下食贪。\n病身终不动，摇落任江潭。",
        "dynasty": "唐",
        "collection_info": null
    },
    {
        "title": "朝二首 二",
        "author": "杜甫",
        "content": "浦帆晨初发，郊扉冷未开。\n村疎黄叶坠，野静白鸥来。\n础润休全湿，云晴欲半迴。\n巫山冬可怪，昨夜有奔雷。",
        "dynasty": "唐",
        "collection_info": null
    },
    {
        "title": "晚",
        "author": "杜甫",
        "content": "杖藜寻晚巷，炙背近墙暄。\n人见幽居僻，吾知拙养尊。\n朝廷问府主，耕稼学山村。\n归翼飞栖定，寒灯亦闭门。",
        "dynasty": "唐",
        "collection_info": null
    },
    {
        "title": "夜二首 一",
        "author": "杜甫",
        "content": "白夜月休弦，灯花半委眠。\n号山无定鹿，落树有惊蝉。\n暂忆江东鲙，兼怀雪下船。\n蛮歌犯星起，空觉在天边。",
        "dynasty": "唐",
        "collection_info": null
    },
    {
        "title": "夜二首 二",
        "author": "杜甫",
        "content": "城郭悲笳暮，村墟过翼稀。\n甲兵年数久，赋敛夜深归。\n暗树依岩落，明河绕塞微。\n斗斜人更望，月细鹊休飞。",
        "dynasty": "唐",
        "collection_info": null
    },
    {
        "title": "宗武生日",
        "author": "杜甫",
        "content": "小子何时见，高秋此日生。\n自从都邑语，已伴老夫名。\n诗是吾家事，人传世上情。\n熟精文选理，休觅綵衣轻。\n凋瘵筵初秩，欹斜坐不成。\n流霞分片片，涓滴就徐倾。",
        "dynasty": "唐",
        "collection_info": null
    },
    {
        "title": "又示宗武",
        "author": "杜甫",
        "content": "觅句新知律，摊书解满床。\n试吟青玉案，莫羡紫罗囊。\n假日从时饮，明年共我长。\n应须饱经术，已似爱文章。\n十五男儿志，三千弟子行。\n曾参与游夏，达者得升堂。",
        "dynasty": "唐",
        "collection_info": null
    },
    {
        "title": "熟食日示宗文宗武",
        "author": "杜甫",
        "content": "消渴游江汉，羇栖尚甲兵。\n几年逢熟食，万里逼清明。\n松柏邛山路，风花白帝城。\n汝曹催我老，回首泪纵横。",
        "dynasty": "唐",
        "collection_info": null
    },
    {
        "title": "又示两儿",
        "author": "杜甫",
        "content": "令节成吾老，他时见汝心。\n浮生看物变，为恨与年深。\n长葛书难得，江州涕不禁。\n团圆思弟妹，行坐白头吟。",
        "dynasty": "唐",
        "collection_info": null
    },
    {
        "title": "社日两篇 一",
        "author": "杜甫",
        "content": "九农成德业，百祀发光辉。\n报効神如在，馨香旧不违。\n南翁巴曲醉，北雁塞声微。\n尚想东方朔，诙谐割肉归。",
        "dynasty": "唐",
        "collection_info": null
    },
    {
        "title": "社日两篇 二",
        "author": "杜甫",
        "content": "陈平亦分肉，太史竟论功。\n今日江南老，他时渭北童。\n欢娱看绝塞，涕泪落秋风。\n鸳鹭迴金阙，谁怜病峡中。",
        "dynasty": "唐",
        "collection_info": null
    },
    {
        "title": "九日五首 一",
        "author": "杜甫",
        "content": "重阳独酌杯中酒，抱病起登江上台。\n竹叶于人既无分，菊花从此不须开。\n殊方日落玄猨哭，旧国霜前白雁来。\n弟妹萧条各何往，干戈衰谢两相催。",
        "dynasty": "唐",
        "collection_info": null
    },
    {
        "title": "九日五首 二",
        "author": "杜甫",
        "content": "旧日重阳日，传杯不放杯。\n即今蓬鬓改，但媿菊花开。\n北阙心长恋，西江首独回。\n茱萸赐朝士，难得一枝来。",
        "dynasty": "唐",
        "collection_info": null
    },
    {
        "title": "九日五首 三",
        "author": "杜甫",
        "content": "旧与苏司业，兼随郑广文。\n采花香泛泛，坐客醉纷纷。\n野树歌还倚，秋砧醒却闻。\n欢娱两冥漠，西北有孤云。",
        "dynasty": "唐",
        "collection_info": null
    },
    {
        "title": "九日五首 四",
        "author": "杜甫",
        "content": "故里樊川菊，登高素浐源。\n他时一笑后，今日几人存。\n巫峡蟠江路，终南对国门。\n繫舟身万里，伏枕泪双痕。\n为客裁乌帽，从儿具绿尊。\n佳辰对羣盗，愁绝更谁论。",
        "dynasty": "唐",
        "collection_info": null
    },
    {
        "title": "九日诸人集于林",
        "author": "杜甫",
        "content": "九日明朝是，相要旧俗非。\n老翁难早出，贤客幸知归。\n旧采黄花剩，新梳白髮微。\n漫看年少乐，忍泪已霑衣。",
        "dynasty": "唐",
        "collection_info": null
    },
    {
        "title": "大历二年九月三十日",
        "author": "杜甫",
        "content": "为客无时了，悲秋向夕终。\n瘴余夔子国，霜薄楚王宫。\n草敌虚岚翠，花禁冷叶红。\n年年小摇落，不与故园同。",
        "dynasty": "唐",
        "collection_info": null
    },
    {
        "title": "十月一日",
        "author": "杜甫",
        "content": "有瘴非全歇，为冬亦不难。\n夜郎溪日暖，白帝峡风寒。\n蒸裹如千室，焦糟幸一柈。\n兹辰南国重，旧俗自相欢。",
        "dynasty": "唐",
        "collection_info": null
    },
    {
        "title": "孟冬",
        "author": "杜甫",
        "content": "殊俗还多事，方冬变所为。\n破甘霜落爪，尝稻雪飜匙。\n巫峡寒都薄，乌蛮瘴远随。\n终然减滩濑，暂喜息蛟螭。",
        "dynasty": "唐",
        "collection_info": null
    },
    {
        "title": "冬至",
        "author": "杜甫",
        "content": "年年至日长为客，忽忽穷愁泥杀人。\n江上形容吾独老，天边风俗自相亲。\n杖蓼雪后临丹壑，鸣玉朝来散紫宸。\n心折此时无一寸，路迷何处见三秦。",
        "dynasty": "唐",
        "collection_info": null
    },
    {
        "title": "小至",
        "author": "杜甫",
        "content": "天时人事日相催，冬至阳生春又来。\n刺绣五纹添弱线，吹葭六管动浮灰。\n岸容待腊将舒柳，山意衝寒欲放梅。\n云物不殊乡国异，教儿且覆掌中杯。",
        "dynasty": "唐",
        "collection_info": null
    },
    {
        "title": "览物",
        "author": "杜甫",
        "content": "曾为掾吏趋三辅，忆在潼关诗兴多。\n巫峡忽如瞻华岳，蜀江犹似见黄河。\n舟中得病移衾枕，洞口经春长薜萝。\n形胜有余风土恶，几时回首一高歌。",
        "dynasty": "唐",
        "collection_info": null
    },
    {
        "title": "忆郑南玭",
        "author": "杜甫",
        "content": "郑南伏毒寺，潇洒到江心。\n石影衔珠阁，泉声带玉琴。\n风杉曾曙倚，云峤忆春临。\n万里沧浪外，龙蛇只自深。",
        "dynasty": "唐",
        "collection_info": null
    },
    {
        "title": "怀灞上游",
        "author": "杜甫",
        "content": "怅望东陵道，平生灞上游。\n春浓停野骑，夜宿敞云楼。\n离别人谁在，经过老自休。\n眼前今古意，江汉一归舟。",
        "dynasty": "唐",
        "collection_info": null
    },
    {
        "title": "愁",
        "author": "杜甫",
        "content": "江草日日唤愁生，巫峡泠泠非世情。\n盘涡鹭浴底心性，独树花发自分明。\n十年戎马暗万国，异域宾客老孤城。\n渭水秦山得见否，人经罢病虎纵横。",
        "dynasty": "唐",
        "collection_info": null
    },
    {
        "title": "昼梦",
        "author": "杜甫",
        "content": "二月饶睡昏昏然，不独夜短昼分眠。\n桃花气暖眼自醉，春渚日落梦相牵。\n故乡门巷荆棘底，中原君臣豺虎边。\n安得务农息战鬬，普天无吏横索钱。",
        "dynasty": "唐",
        "collection_info": null
    },
    {
        "title": "览镜呈柏中丞",
        "author": "杜甫",
        "content": "渭水流关内，终南在日边。\n胆销豺虎窟，泪入犬羊天。\n起晚堪从事，行迟更学仙。\n镜中衰谢色，万一故人怜。",
        "dynasty": "唐",
        "collection_info": null
    },
    {
        "title": "即事",
        "author": "杜甫",
        "content": "暮春三月巫峡长，皛皛行云浮日光。\n雷声忽送千峰雨，花气浑如百和香。\n黄莺过水飜迴去，燕子衔泥湿不妨。\n飞阁卷帘图画里，虚无只少对潇湘。",
        "dynasty": "唐",
        "collection_info": null
    },
    {
        "title": "即事",
        "author": "杜甫",
        "content": "天畔羣山孤草亭，江中风浪雨冥冥。\n一双白鱼不受钓，三寸黄甘犹自青。\n多病马卿无日起，穷途阮籍几时醒。\n未闻细柳散金甲，肠断秦川流浊泾。",
        "dynasty": "唐",
        "collection_info": null
    },
    {
        "title": "闷",
        "author": "杜甫",
        "content": "瘴疠浮三蜀，风云暗百蛮。\n卷帘唯白水，隐几亦青山。\n猨捷长难见，鸥轻故不还。\n无钱从滞客，有镜巧催颜。",
        "dynasty": "唐",
        "collection_info": null
    },
    {
        "title": "戏作俳谐体遣闷二首 一",
        "author": "杜甫",
        "content": "异俗吁可怪，斯人难并居。\n家家养乌鬼，顿顿食黄鱼。\n旧识能为态，新知已暗疎。\n治生且耕凿，只有不关渠。",
        "dynasty": "唐",
        "collection_info": null
    },
    {
        "title": "戏作俳谐体遣闷二首 二",
        "author": "杜甫",
        "content": "西历青羌板，南留白帝城。\n于菟侵客恨，粔籹作人情。\n瓦卜传神语，畬田费火声。\n是非何处定，高枕笑浮生。",
        "dynasty": "唐",
        "collection_info": null
    },
    {
        "title": "得舍弟观书自中都已达江陵今兹暮春月末行李合到夔州悲喜相兼团圆可待赋诗即事情见乎词",
        "author": "杜甫",
        "content": "尔到江陵府，何时到峡州？\n乱难生有别，聚集病应瘳。\n飒飒开啼眼，朝朝上水楼。\n老身须付託，白骨更何忧。",
        "dynasty": "唐",
        "collection_info": null
    },
    {
        "title": "喜观即到復题短篇二首 一",
        "author": "杜甫",
        "content": "巫峡千山暗，终南万里春。\n病中吾见弟，书到汝为人。\n意荅儿童问，来经战伐新。\n泊船悲喜后，款款话归秦。",
        "dynasty": "唐",
        "collection_info": null
    },
    {
        "title": "喜观即到復题短篇二首 二",
        "author": "杜甫",
        "content": "待尔嗔乌鹊，抛书示鹡鸰。\n枝间喜不去，原上急曾经。\n江阁嫌津柳，风帆数驿亭。\n应论十年事，愁绝始星星。",
        "dynasty": "唐",
        "collection_info": null
    },
    {
        "title": "舍弟观归蓝田迎新妇送示两篇 一",
        "author": "杜甫",
        "content": "汝去迎妻子，高秋念却迴。\n即今萤已乱，好与雁同来。\n东望西江水，南游北户开。\n卜居期静处，会有故人杯。",
        "dynasty": "唐",
        "collection_info": null
    },
    {
        "title": "舍弟观归蓝田迎新妇送示两篇 二",
        "author": "杜甫",
        "content": "楚塞难为路，蓝田莫滞留。\n衣裳判白露，鞍马信清秋。\n满峡重江水，开帆八月舟。\n此时同一醉，应在仲宣楼。",
        "dynasty": "唐",
        "collection_info": null
    },
    {
        "title": "第五弟丰独在江左近三四载寂无消息觅使寄此二首 一",
        "author": "杜甫",
        "content": "乱后嗟吾在，羇栖见汝难。\n草黄骐骥病，沙晚鹡鸰寒。\n楚设关城险，吴吞水府宽。\n十年朝夕泪，衣袖不曾干。",
        "dynasty": "唐",
        "collection_info": null
    },
    {
        "title": "第五弟丰独在江左近三四载寂无消息觅使寄此二首 二",
        "author": "杜甫",
        "content": "闻汝依山寺，杭州定越州。\n风尘淹别日，江汉失清秋。\n影盖啼猨树，魂飘结蜃楼。\n明年下春水，东尽白云求。",
        "dynasty": "唐",
        "collection_info": null
    },
    {
        "title": "舍弟观赴蓝田取妻子到江陵喜寄三首 一",
        "author": "杜甫",
        "content": "汝迎妻子达荆州，消息真传解我忧。\n鸿雁影来连峡内，鹡鸰飞急到沙头。\n峣关险路今虚远，禹凿寒江正稳流。\n朱绂即当随彩鹢，青春不假报黄牛。",
        "dynasty": "唐",
        "collection_info": null
    },
    {
        "title": "舍弟观赴蓝田取妻子到江陵喜寄三首 二",
        "author": "杜甫",
        "content": "马度秦关雪正深，北来肌骨苦寒侵。\n他乡就我生春色，故国移居见客心。\n剩欲提携如意舞，喜多行坐白头吟。\n巡檐索共梅花笑，冷蘂疎枝半不禁。",
        "dynasty": "唐",
        "collection_info": null
    },
    {
        "title": "舍弟观赴蓝田取妻子到江陵喜寄三首 三",
        "author": "杜甫",
        "content": "庾信罗含俱有宅，春来秋去作谁家。\n短墙若在从残草，乔木如存可假花。\n卜筑应同蒋诩径，为园须似邵平瓜。\n比年病酒开涓滴，弟劝兄酬何怨嗟。",
        "dynasty": "唐",
        "collection_info": null
    },
    {
        "title": "江雨有怀郑典设",
        "author": "杜甫",
        "content": "春雨闇闇塞峡中，早晚来自楚王宫。\n乱波分披已打岸，弱云狼籍不禁风。\n宠光蕙叶与多碧，点注桃花舒小红。\n谷口子真正忆汝，岸高瀼滑限西东。",
        "dynasty": "唐",
        "collection_info": null
    },
    {
        "title": "王十五前阁会",
        "author": "杜甫",
        "content": "楚岸收新雨，春台引细风。\n情人来石上，鲜脍出江中。\n邻舍烦书札，肩舆强老翁。\n病身虚俊味，何幸饫儿童。",
        "dynasty": "唐",
        "collection_info": null
    },
    {
        "title": "寄韦有夏郎中",
        "author": "杜甫",
        "content": "省郎忧病士，书信有柴胡。\n饮子频通汗，怀君想报珠。\n亲知天畔少，药味峡中无。\n归楫生衣卧，春鸥洗翅呼。\n犹闻上急水，早作取平途。\n万里皇华使，为僚记腐儒。",
        "dynasty": "唐",
        "collection_info": null
    },
    {
        "title": "陪柏中丞观宴将士二首 一",
        "author": "杜甫",
        "content": "极乐三军士，谁知百战场。\n无私齐绮馔，久坐密金章。\n醉客霑鹦鹉，佳人指凤皇。\n几时来翠节，特地引红妆。",
        "dynasty": "唐",
        "collection_info": null
    },
    {
        "title": "陪柏中丞观宴将士二首 二",
        "author": "杜甫",
        "content": "绣段装檐额，金花帖鼓腰。\n一夫先舞劒，百战后歌樵。\n江树城孤远，云台使寂寥。\n汉朝频选将，应拜霍嫖姚。",
        "dynasty": "唐",
        "collection_info": null
    },
    {
        "title": "七月一日题终明府水楼二首 一",
        "author": "杜甫",
        "content": "高栋曾轩已自凉，秋风此日洒衣裳。\n翛然欲下阴山雪，不去非无汉署香。\n绝辟过云开锦绣，疎松夹水奏笙簧。\n看君宜着王乔履，真赐还疑出尚方。",
        "dynasty": "唐",
        "collection_info": null
    },
    {
        "title": "七月一日题终明府水楼二首 二",
        "author": "杜甫",
        "content": "宓子弹琴邑宰日，终军弃繻英妙时。\n承家节操尚不泯，为政风流今在兹。\n可怜宾客尽倾盖，何处老翁来赋诗。\n楚江巫峡半云雨，清簟疎帘看弈棊。",
        "dynasty": "唐",
        "collection_info": null
    },
    {
        "title": "季秋苏五弟缨江楼夜宴崔十三评事韦少府侄三首 一",
        "author": "杜甫",
        "content": "峡险江惊急，楼高月迥明。\n一时今夕会，万里故乡情。\n星落黄姑渚，秋辞白帝城。\n老人因酒病，坚坐看君倾。",
        "dynasty": "唐",
        "collection_info": null
    },
    {
        "title": "季秋苏五弟缨江楼夜宴崔十三评事韦少府侄三首 二",
        "author": "杜甫",
        "content": "明月生长好，浮云薄渐遮。\n悠悠照边塞，悄悄忆京华。\n清动杯中物，高随海上查。\n不眠瞻白兔，百过落乌纱。",
        "dynasty": "唐",
        "collection_info": null
    },
    {
        "title": "季秋苏五弟缨江楼夜宴崔十三评事韦少府侄三首 三",
        "author": "杜甫",
        "content": "对月那无酒，登楼况有江。\n听歌惊白鬓，笑舞拓秋窗。\n尊蚁添相续，沙鸥并一双。\n尽怜君醉倒，更觉片心降。",
        "dynasty": "唐",
        "collection_info": null
    },
    {
        "title": "九月一日过孟十二仓曹十四主簿兄弟",
        "author": "杜甫",
        "content": "藜杖侵寒露，蓬门启曙烟。\n力稀经树歇，老困拨书眠。\n秋觉追随尽，来因孝友偏。\n清谈见滋味，尔辈可忘年。",
        "dynasty": "唐",
        "collection_info": null
    },
    {
        "title": "过客相寻",
        "author": "杜甫",
        "content": "穷老真无事，江山已定居。\n地幽忘盥栉，客至罢琴书。\n挂壁移筐果，呼儿问煮鱼。\n时闻繫舟楫，及此问吾庐。",
        "dynasty": "唐",
        "collection_info": null
    },
    {
        "title": "孟仓曹步趾领新酒酱二物满器见遗老夫",
        "author": "杜甫",
        "content": "楚岸通秋屐，胡床面夕畦。\n藉糟分汁滓，瓮酱落提携。\n饭粝添香味，朋来有醉泥。\n理生那免俗，方法报山妻。",
        "dynasty": "唐",
        "collection_info": null
    },
    {
        "title": "柳司马至",
        "author": "杜甫",
        "content": "有使归三峡，相过问两京。\n函关犹出将，渭水更屯兵。\n设备邯郸道，和亲逻些城。\n幽燕唯鸟去，商洛少人行。\n衰谢身何补，萧条病转婴。\n霜天到宫阙，恋主寸心明。",
        "dynasty": "唐",
        "collection_info": null
    },
    {
        "title": "简吴郎司法",
        "author": "杜甫",
        "content": "有客乘舸自忠州，遣骑安置瀼西头。\n古堂本买藉疎豁，借汝迁居停宴游。\n云石荧荧高叶曙，风江飒飒乱帆秋。\n却为姻娅过逢地，许坐曾轩数散愁。",
        "dynasty": "唐",
        "collection_info": null
    },
    {
        "title": "又呈吴郎",
        "author": "杜甫",
        "content": "堂前扑枣任西邻，无食无儿一妇人。\n不为困穷宁有此，祗缘恐惧转须亲。\n即防远客虽多事，使插疎篱却甚真。\n已诉征求贫到骨，正思戎马泪盈巾。",
        "dynasty": "唐",
        "collection_info": null
    },
    {
        "title": "覃山人隐居",
        "author": "杜甫",
        "content": "南极老人自有星，北山移文谁勒铭。\n征君已去独松菊，哀壑无光留户庭。\n予见乱离不得已，子知出处必须经。\n高车驷马带倾覆，怅望秋天虚翠屏。",
        "dynasty": "唐",
        "collection_info": null
    },
    {
        "title": "柏学士茅屋",
        "author": "杜甫",
        "content": "碧山学士焚银鱼，白马却走身岩居。\n古人已用三冬足，年少今开万卷余。\n晴云满户团倾盖，秋水浮阶溜决渠。\n富贵必从勤苦得，男儿须读五车书。",
        "dynasty": "唐",
        "collection_info": null
    },
    {
        "title": "题柏大兄弟山居屋壁二首 一",
        "author": "杜甫",
        "content": "叔父朱门贵，郎君玉树高。\n山居精典籍，文雅涉风骚。\n江汉终吾老，云林得尔曹。\n哀弦绕白雪，未与俗人操。",
        "dynasty": "唐",
        "collection_info": null
    },
    {
        "title": "题柏大兄弟山居屋壁二首 二",
        "author": "杜甫",
        "content": "野屋流寒水，山篱带薄云。\n静应连虎穴，喧已去人羣。\n笔架霑窗雨，书籤映隙曛。\n萧萧千里足，箇箇五花文。",
        "dynasty": "唐",
        "collection_info": null
    },
    {
        "title": "戏寄崔评事表侄苏五表弟韦大少府诸侄",
        "author": "杜甫",
        "content": "隐豹深愁雨，潜龙故起云。\n泥多仍径曲，心醉阻贤羣。\n忍待江山丽，还披鲍谢文。\n高楼忆疎豁，秋兴坐氛氲。",
        "dynasty": "唐",
        "collection_info": null
    },
    {
        "title": "秋日寄题郑监湖上亭三首 一",
        "author": "杜甫",
        "content": "碧草逢春意，沅湘万里秋。\n池要山简马，月净庾公楼。\n磨灭余篇翰，平生一钓舟。\n高唐寒浪减，髣髴识昭丘。",
        "dynasty": "唐",
        "collection_info": null
    },
    {
        "title": "秋日寄题郑监湖上亭三首 二",
        "author": "杜甫",
        "content": "新作湖边宅，还闻宾客过。\n自须开竹径，谁道避云萝。\n官序潘生拙，才名贾傅多。\n舍舟应转地，邻接意如何。",
        "dynasty": "唐",
        "collection_info": null
    },
    {
        "title": "秋日寄题郑监湖上亭三首 三",
        "author": "杜甫",
        "content": "暂阻蓬莱阁，终为江海人。\n挥金应物理，拖玉岂吾身。\n羹煮秋莼滑，杯迎露菊新。\n赋诗分气象，佳句莫频频。",
        "dynasty": "唐",
        "collection_info": null
    },
    {
        "title": "谒真谛寺禅师",
        "author": "杜甫",
        "content": "兰若山高处，烟霞嶂几重。\n冻泉依细石，晴雪落长松。\n问法看诗忘，观身向酒慵。\n未能割妻子，卜宅近前峰。",
        "dynasty": "唐",
        "collection_info": null
    },
    {
        "title": "别崔潩因寄薛据孟云卿",
        "author": "杜甫",
        "content": "志士惜妄动，知深难固辞。\n如何久磨砺，但取不磷缁。\n夙夜听忧主，飞腾急济时。\n荆州过薛孟，为报欲论诗。",
        "dynasty": "唐",
        "collection_info": null
    },
    {
        "title": "送李八秘书赴杜相公幕",
        "author": "杜甫",
        "content": "青帘白舫益州来，巫峡秋涛天地迴。\n石出倒听枫叶下，橹摇背指菊花开。\n贪趋相府今晨发，恐失佳期后命催。\n南极一星朝北斗，五云多处是三台。",
        "dynasty": "唐",
        "collection_info": null
    },
    {
        "title": "巫峡敝庐奉赠侍御四舅别之澧朗",
        "author": "杜甫",
        "content": "江城秋日落，山鬼闭门中。\n行李淹吾舅，诛茅问老翁。\n赤眉犹世乱，青眼只途穷。\n传语桃源客，人今出处同。",
        "dynasty": "唐",
        "collection_info": null
    },
    {
        "title": "奉送十七舅下邵桂",
        "author": "杜甫",
        "content": "绝域三冬暮，浮生一病身。\n感深辞舅氏，别后见何人。\n飘缈苍梧帝，推迁孟母邻。\n昏昏阻云水，侧望苦伤神。",
        "dynasty": "唐",
        "collection_info": null
    },
    {
        "title": "送覃二判官",
        "author": "杜甫",
        "content": "先帝弓劒远，小臣余此生。\n蹉跎病江汉，不復谒承明。\n饯尔白头日，永怀丹凤城。\n迟迟恋屈宋，渺渺卧荆衡。\n魂断航舸失，天寒沙水清。\n肺肝若稍愈，亦上赤霄行。",
        "dynasty": "唐",
        "collection_info": null
    },
    {
        "title": "季夏送乡弟韶陪黄门从叔朝谒",
        "author": "杜甫",
        "content": "令弟尚为苍水使，名家莫出杜陵人。\n比来相国兼安蜀，归赴朝廷已入秦。\n舍舟策马论兵地，拖玉腰金报主身。\n莫度清秋吟蟋蟀，早闻黄阁画麒麟。",
        "dynasty": "唐",
        "collection_info": null
    },
    {
        "title": "送十五弟侍御使蜀",
        "author": "杜甫",
        "content": "喜弟文章进，添余别兴牵。\n数杯巫峡酒，百丈内江船。\n未息豺狼鬬，空催犬马年。\n归朝多便道，搏击望秋天。",
        "dynasty": "唐",
        "collection_info": null
    },
    {
        "title": "送田四弟将军将夔州柏中丞命起居江陵节度阳城郡王卫公幕",
        "author": "杜甫",
        "content": "离筵罢多酒，起地发寒塘。\n回首中丞座，驰笺异姓王。\n燕辞枫树日，雁度麦城霜。\n空醉山翁酒，遥怜似葛强。",
        "dynasty": "唐",
        "collection_info": null
    },
    {
        "title": "送王十六判官",
        "author": "杜甫",
        "content": "客下荆南尽，君今復入舟。\n买薪犹白帝，鸣橹少沙头。\n衡霍生春早，潇湘共海浮。\n荒林庾信宅，为仗主人留。",
        "dynasty": "唐",
        "collection_info": null
    },
    {
        "title": "奉送卿二翁统节度镇军还江陵",
        "author": "杜甫",
        "content": "火旗还锦缆，白马出江城。\n嘹唳吟笳发，箫条别浦清。\n寒空巫峡曙，落日渭阳明。\n留滞嗟衰疾，何时见息兵。",
        "dynasty": "唐",
        "collection_info": null
    },
    {
        "title": "送鲜于万州迁巴州",
        "author": "杜甫",
        "content": "京兆先时杰，琳琅照一门。\n朝廷偏注意，接近与名藩。\n祖帐排舟数，寒江触石喧。\n看君妙为政，他日有殊恩。",
        "dynasty": "唐",
        "collection_info": null
    },
    {
        "title": "寄杜位",
        "author": "杜甫",
        "content": "寒日经檐短，穷猨失木悲。\n峡中为客恨，江上忆君时。\n天地身何在，风尘病敢辞。\n封书两行泪，霑洒裛新诗。",
        "dynasty": "唐",
        "collection_info": null
    },
    {
        "title": "奉寄李十五秘书二首 一",
        "author": "杜甫",
        "content": "避暑云安县，秋风早下来。\n暂留鱼復浦，同过楚王台。\n猨鸟千崖窄，江湖万里开。\n竹枝歌未好，画舸莫迟回。",
        "dynasty": "唐",
        "collection_info": null
    },
    {
        "title": "奉寄李十五秘书二首 二",
        "author": "杜甫",
        "content": "行李千金赠，衣冠八尺身。\n飞腾知有策，意度不无神。\n班秩兼通贵，公侯出异人。\n玄成负文彩，世业岂沈沦。",
        "dynasty": "唐",
        "collection_info": null
    },
    {
        "title": "奉送韦中丞之晋赴湖南",
        "author": "杜甫",
        "content": "宠渥征黄渐，权宜借寇频。\n湖南安背水，峡内忆行春。\n王室仍多故，苍生倚大臣。\n还将徐孺子，处处待高人。",
        "dynasty": "唐",
        "collection_info": null
    },
    {
        "title": "送李功曹之荆州充郑侍御判官重赠",
        "author": "杜甫",
        "content": "曾闻宋玉宅，每欲到荆州。\n此地生涯晚，遥悲水国秋。\n孤城一柱观，落日九江流。\n使者虽光彩，青枫远自愁。",
        "dynasty": "唐",
        "collection_info": null
    },
    {
        "title": "送孟十二仓曹赴东京选",
        "author": "杜甫",
        "content": "君行别老亲，此去苦家贫。\n藻镜留连客，江山顦顇人。\n秋风楚竹冷，夜雪巩梅春。\n朝夕高堂念，应宜綵服新。",
        "dynasty": "唐",
        "collection_info": null
    },
    {
        "title": "凭孟仓曹将书觅土娄旧庄",
        "author": "杜甫",
        "content": "平居丧乱后，不到洛阳岑。\n为历云山问，无辞荆棘深。\n北风黄叶下，南浦白头吟。\n十载江湖客，茫茫迟暮心。",
        "dynasty": "唐",
        "collection_info": null
    },
    {
        "title": "别苏徯（赴湖南幕）",
        "author": "杜甫",
        "content": "故人有游子，弃掷傍天隅。\n他日怜才命，居然屈壮图。\n十年犹塌翼，绝倒为惊吁。\n消渴今如在，提携媿老夫。\n岂知台阁旧，先拂凤皇雏。\n得实飜苍竹，栖枝把翠梧。\n北辰当宇宙，南岳据江湖。\n国带风尘色，兵张虎豹符。\n数论封内事，挥发府中趋。\n赠尔秦人策，莫鞭辕下驹。",
        "dynasty": "唐",
        "collection_info": null
    },
    {
        "title": "存殁口号二首 一",
        "author": "杜甫",
        "content": "席谦不见近弹棊，毕曜仍传旧小诗。\n玉局他年无限笑，白杨今日几人悲。",
        "dynasty": "唐",
        "collection_info": null
    },
    {
        "title": "存殁口号二首 二",
        "author": "杜甫",
        "content": "郑公粉绘随长夜，曹霸丹青已白头。\n天下何曾有山水，人间不解重骅骝。",
        "dynasty": "唐",
        "collection_info": null
    },
    {
        "title": "奉汉中王手札报韦侍御萧尊师亡",
        "author": "杜甫",
        "content": "秋日萧韦逝，淮王报峡中。\n少年疑柱史，多术怪仙公。\n不但时人惜，祗应吾道穷。\n一哀侵疾病，相识自儿童。\n处处邻家笛，飘飘客子蓬。\n强吟怀旧赋，已作白头翁。",
        "dynasty": "唐",
        "collection_info": null
    },
    {
        "title": "哭王彭州抡",
        "author": "杜甫",
        "content": "执友惊沦没，斯人已寂寥。\n新文生沈谢，异骨降松乔。\n北部初高选，东堂早见招。\n蛟龙缠倚劒，鸾凤夹吹箫。\n历职汉庭久，中年胡马骄。\n兵戈闇两观，宠辱事三朝。\n蜀路江干窄，彭门地里遥。\n解龟生碧草，谏猎阻清霄。\n顷壮戎麾出，叨陪幕府要。\n将军临气候，猛士寒风飙。\n井漏泉谁汲，烽疎火不烧。\n前筹自多暇，隐几接终朝。\n翠石俄双表，寒松竟后凋。\n赠诗焉敢坠，染翰欲无聊。\n再哭经过罢，离魂去住销。\n之官方玉折，寄葬与萍漂。\n旷望渥洼道，霏微河汉桥。\n夫人先即世，令子各清标。\n巫峡长云雨，秦城近斗杓。\n冯唐毛髮白，归兴日萧萧。",
        "dynasty": "唐",
        "collection_info": null
    },
    {
        "title": "见萤火",
        "author": "杜甫",
        "content": "巫山秋夜萤火飞，帘疎巧入坐人衣。\n忽惊屋裏琴书冷，復乱檐边星宿稀。\n却绕井阑添箇箇，偶经花蘂弄辉辉。\n苍江白髮愁看汝，来岁如今归未归。",
        "dynasty": "唐",
        "collection_info": null
    },
    {
        "title": "吹笛",
        "author": "杜甫",
        "content": "吹笛秋山风月清，谁家巧作断肠声。\n风飘律吕相和切，月傍关山几处明。\n胡骑中宵堪北走，武陵一曲想南征。\n故园杨柳今摇落，何得愁中曲尽生。",
        "dynasty": "唐",
        "collection_info": null
    },
    {
        "title": "孤雁",
        "author": "杜甫",
        "content": "孤雁不饮啄，飞鸣声念羣。\n谁怜一片影，相失万重云。\n望尽似犹见，哀多如更闻。\n野鵶无意绪，鸣噪自纷纷。",
        "dynasty": "唐",
        "collection_info": null
    },
    {
        "title": "鸥",
        "author": "杜甫",
        "content": "江浦寒鸥戏，无他亦自饶。\n却思飜玉羽，随意点春苗。\n雪暗还须浴，风生一任飘。\n几羣沧海上，清影日萧萧。",
        "dynasty": "唐",
        "collection_info": null
    },
    {
        "title": "猨",
        "author": "杜甫",
        "content": "褭褭啼虚壁，萧萧挂冷枝。\n艰难人不见，隐见尔如知。\n惯习元从众，全生或用奇。\n前林腾每及，父子莫相离。",
        "dynasty": "唐",
        "collection_info": null
    },
    {
        "title": "黄鱼",
        "author": "杜甫",
        "content": "日见巴东峡，黄鱼出浪新。\n脂膏兼饲犬，长大不容身。\n筒桶相沿久，风雷肯为神。\n泥沙卷涎沫，回首怪龙鳞。",
        "dynasty": "唐",
        "collection_info": null
    },
    {
        "title": "白小",
        "author": "杜甫",
        "content": "白小羣分命，天然二寸鱼。\n细微霑水族，风俗当园蔬。\n入肆银花乱，倾箱雪片虚。\n生成犹拾卵，尽取义何如。",
        "dynasty": "唐",
        "collection_info": null
    },
    {
        "title": "麂",
        "author": "杜甫",
        "content": "永与清溪别，蒙将玉馔俱。\n无才逐仙隐，不敢恨庖厨。\n乱世轻全物，微声及祸枢。\n衣冠兼盗贼，饕餮用斯须。",
        "dynasty": "唐",
        "collection_info": null
    },
    {
        "title": "鸡",
        "author": "杜甫",
        "content": "纪德名标五，初鸣度必三。\n殊方听有异，失次晓无惭。\n问俗人情似，充庖尔辈堪。\n气交亭育际，巫峡漏司南。",
        "dynasty": "唐",
        "collection_info": null
    },
    {
        "title": "玉腕骝",
        "author": "杜甫",
        "content": "闻说荆南马，尚书玉腕骝。\n顿骖飘赤汗，踞蹐顾长楸。\n胡虏三年入，干坤一战收。\n举鞭如有问，欲伴习池游。",
        "dynasty": "唐",
        "collection_info": null
    },
    {
        "title": "见王监兵马使说近山有白黑二鹰罗者久取竟未能得王以为毛骨有异他鹰恐腊后春生鶱飞避暖劲翮思秋之甚眇不可见请余赋诗 一",
        "author": "杜甫",
        "content": "雪飞玉立尽清秋，不惜奇毛恣远游。\n在野只教心力破，千人何事网罗求。\n一生自猎知无敌，百中争能耻下鞴。\n鹏碍九天须却避，兔藏三穴莫深忧。",
        "dynasty": "唐",
        "collection_info": null
    },
    {
        "title": "见王监兵马使说近山有白黑二鹰罗者久取竟未能得王以为毛骨有异他鹰恐腊后春生鶱飞避暖劲翮思秋之甚眇不可见请余赋诗 二",
        "author": "杜甫",
        "content": "黑鹰不省人间有，度海疑从北极来。\n正翮抟风超紫塞，立冬几夜宿阳台。\n虞罗自各虚施巧，春雁同归必见猜。\n万里寒空祗一日，金眸玉爪不凡才。",
        "dynasty": "唐",
        "collection_info": null
    },
    {
        "title": "太岁日",
        "author": "杜甫",
        "content": "楚岸行将老，巫山坐復春。\n病多犹是客，谋拙竟何人。\n阊阖开黄道，衣冠拜紫宸。\n荣光悬日月，赐与出金银。\n愁寂鸳行断，参差虎穴邻。\n西江元下蜀，北斗故临秦。\n散地逾高枕，生涯脱要津。\n天边梅柳树，相见几回新。",
        "dynasty": "唐",
        "collection_info": null
    },
    {
        "title": "元日示宗武",
        "author": "杜甫",
        "content": "汝啼吾手战，吾笑汝身长。\n处处逢正月，迢迢滞远方。\n飘零还柏酒，衰病只藜床。\n训喻青衿子，名惭白首郎。\n赋诗犹落笔，献寿更称觞。\n不见江东弟，高歌泪数行。",
        "dynasty": "唐",
        "collection_info": null
    },
    {
        "title": "远怀舍弟颖观等",
        "author": "杜甫",
        "content": "阳翟空知处，荆南近得书。\n积年仍远别，多难不安居。\n江汉春风起，冰霜昨夜除。\n云天犹错莫，花萼尚萧疎。\n对酒都疑梦，吟诗正忆渠。\n旧时元日会，乡党羡吾庐。",
        "dynasty": "唐",
        "collection_info": null
    },
    {
        "title": "续得观书迎就当阳居止正月中旬定出三峡",
        "author": "杜甫",
        "content": "自汝到荆府，书来数唤吾。\n颂椒添讽咏，禁火卜欢娱。\n舟楫因人动，形骸用杖扶。\n天旋夔子国，春近岳阳湖。\n发日排南喜，伤神散北吁。\n飞鸣还接翅，行序密衔芦。\n俗薄江山好，时危草木苏。\n冯唐虽晚达，终觊在皇都。",
        "dynasty": "唐",
        "collection_info": null
    },
    {
        "title": "将别巫峡赠南卿兄瀼西果园四十亩",
        "author": "杜甫",
        "content": "苔竹素所好，萍蓬无定居。\n远游长儿子，几地别林庐。\n杂蘂红相对，他时锦不如。\n具舟将出峡，巡圃念携锄。\n正月喧莺末，兹辰放鹢初。\n雪篱梅可折，风榭柳微舒。\n託赠卿家有，因歌野兴疎。\n残生逗江汉，何处狎樵渔。",
        "dynasty": "唐",
        "collection_info": null
    },
    {
        "title": "送大理封主簿五郎亲事不合却赴通州主簿前阆州贤子余与主簿平章郑氏女子垂欲纳郑氏伯父京书至女子已前许他族亲事遂停",
        "author": "杜甫",
        "content": "禁脔去东床，趋庭赴北堂。\n风波空远涉，琴瑟几虚张。\n渥水出骐骥，昆山生凤皇。\n两家诚款款，中道许苍苍。\n颇谓秦晋匹，从来王谢郎。\n青春动才调，白首缺辉光。\n玉润终孤立，珠明得闇藏。\n余寒折花卉，恨别满江乡。",
        "dynasty": "唐",
        "collection_info": null
    },
    {
        "title": "人日两篇 一",
        "author": "杜甫",
        "content": "元日到人日，未有不阴时。\n冰雪莺难至，春寒花较迟。\n云随白水落，风振紫山悲。\n蓬鬓稀疎久，无劳比素丝。",
        "dynasty": "唐",
        "collection_info": null
    },
    {
        "title": "人日两篇 二",
        "author": "杜甫",
        "content": "此日此时人共得，一谈一笑俗相看。\n尊前柏叶休随酒，胜裏金花巧耐寒。\n佩劒衝星聊暂拔，匣琴流水自须弹。\n早春重引江湖兴，直道无忧行路难。",
        "dynasty": "唐",
        "collection_info": null
    },
    {
        "title": "江梅",
        "author": "杜甫",
        "content": "梅蘂腊前破，梅花年后多。\n绝知春意好，最奈客愁何。\n雪树元同色，江风亦自波。\n故园不可见，巫岫郁嵯峨。",
        "dynasty": "唐",
        "collection_info": null
    },
    {
        "title": "庭草",
        "author": "杜甫",
        "content": "楚草经寒碧，逢春入眼浓。\n旧低收叶举，新掩卷牙重。\n步履宜轻过，开筵得屡供。\n看花随节序，不敢强为容。",
        "dynasty": "唐",
        "collection_info": null
    },
    {
        "title": "大历三年春白帝城放船出瞿塘峡久居夔府将适江陵漂泊有诗凡四十韵",
        "author": "杜甫",
        "content": "老向巴人裏，今辞楚塞隅。\n入舟飜不乐，解缆独长吁。\n窄转深啼狖，虚随乱浴凫。\n石苔凌几杖，空翠扑肌肤。\n迭壁排霜劒，奔泉溅水珠。\n杳冥藤上下，浓澹树荣枯。\n神女峰娟妙，昭君宅有无。\n曲留明怨惜，梦尽失欢娱。\n摆阖盘涡沸，欹斜激浪输。\n风雷缠地脉，冰雪耀天衢。\n鹿角真走险，狼头如跋胡。\n恶滩宁变色，高卧负微躯。\n书史全倾挠，装囊半压濡。\n生涯临臬兀，死地脱斯须。\n不有平川决，焉知众壑趋。\n干坤霾涨海，雨露洗春芜。\n欧鸟牵丝扬，骊龙濯锦纡。\n落霞沈绿绮，残月坏金枢。\n泥笋苞初荻，沙茸出小蒲。\n雁儿争水马，燕子逐樯乌。\n绝岛容烟雾，环洲纳晓晡。\n前闻辨陶牧，转眄拂宜都。\n县郭南畿好，津亭北望孤。\n劳心依憩息，朗咏划昭苏。\n意遣乐还笑，衰迷贤与愚。\n飘萧将素髮，汩没听洪鑪。\n丘壑曾忘返，文章敢自诬。\n此生遭圣代，谁分哭穷途。\n卧疾淹为客，蒙恩早厕儒。\n廷争酬造化，朴直乞江湖。\n滟滪险相迫，沧浪深可逾。\n浮名寻已已，懒计却区区。\n喜近天皇寺，先披古画图。\n应经帝子渚，同泣舜苍梧。\n朝士兼戎服，君王按湛卢。\n旄头初俶扰，鹑首丽泥涂。\n甲卒身虽贵，书生道固殊。\n出尘皆野鹤，历块匪辕驹。\n伊吕终难降，韩彭不易呼。\n五云高太甲，六月旷抟扶。\n回首黎元病，争权将帅诛。\n山林託疲苶，未必免崎岖。",
        "dynasty": "唐",
        "collection_info": null
    },
    {
        "title": "巫山县汾州唐使君十八弟宴别兼诸公携酒乐相送率题小诗留于屋壁，",
        "author": "杜甫",
        "content": "卧病巴东久，今年强作归。\n故人犹远谪，兹日倍多违。\n接宴身兼杖，听歌泪满衣。\n诸公不相弃，拥别惜光辉。",
        "dynasty": "唐",
        "collection_info": null
    },
    {
        "title": "春夜峡州田侍御长史津亭留宴",
        "author": "杜甫",
        "content": "北斗三更席，西江万里船。\n杖藜登水榭，挥翰宿春天。\n白髮烦多酒，明星惜此筵。\n始知云雨峡，忽尽下牢边。",
        "dynasty": "唐",
        "collection_info": null
    },
    {
        "title": "泊松滋江亭",
        "author": "杜甫",
        "content": "沙帽随鸥鸟，扁舟繫此亭。\n江湖深更白，松竹远微青。\n一柱全应近，高唐莫再经。\n今宵南极外，甘作老人星。",
        "dynasty": "唐",
        "collection_info": null
    },
    {
        "title": "行次古城店泛江作不揆鄙拙奉呈江陵幕府诸公",
        "author": "杜甫",
        "content": "老年常道路，迟日復山川。\n白屋花开裏，孤城麦秀边。\n济江元自阔，下水不劳牵。\n风蝶勤依浆，春鸥懒避船。\n王门高德业，幕府盛才贤。\n行色兼多病，苍茫泛爱前。",
        "dynasty": "唐",
        "collection_info": null
    },
    {
        "title": "乘雨入行军六弟宅",
        "author": "杜甫",
        "content": "曙角凌云罢，春城带雨长。\n水花分堑弱，巢燕得泥忙。\n令弟雄军佐，凡才污省郎。\n萍漂忍流涕，衰飒近中堂。",
        "dynasty": "唐",
        "collection_info": null
    },
    {
        "title": "宴胡侍御书堂",
        "author": "杜甫",
        "content": "江湖春欲暮，墙宇日犹微。\n闇闇春籍满，轻轻花絮飞。\n翰林名有素，墨客兴无违。\n今夜文星动，吾侪醉不归。",
        "dynasty": "唐",
        "collection_info": null
    },
    {
        "title": "书堂饮既夜復邀李尚书下马月下赋绝句",
        "author": "杜甫",
        "content": "湖水林风相与清，残尊下马復同倾。\n久判野鹤如霜鬓，遮莫邻鸡下五更。",
        "dynasty": "唐",
        "collection_info": null
    },
    {
        "title": "上巳日徐司录林园宴集",
        "author": "杜甫",
        "content": "鬓毛垂领白，花蘂亚枝红。\n欹倒衰年废，招寻令节同。\n薄衣临积水，吹面受和风。\n有喜留攀桂，无劳问转蓬。",
        "dynasty": "唐",
        "collection_info": null
    },
    {
        "title": "奉送苏州李二十五长史丈之任",
        "author": "杜甫",
        "content": "星坼台衡地，曾为人所怜。\n公侯终必復，经术昔相传。\n食德见从事，克家何妙年。\n一毛生凤穴，三尺献龙泉。\n赤壁浮春暮，姑苏落海边。\n客间头最白，惆怅此离筵。",
        "dynasty": "唐",
        "collection_info": null
    },
    {
        "title": "暮春江陵送马大卿公恩命追赴阙下",
        "author": "杜甫",
        "content": "自古求忠孝，名家信有之。\n吾贤富才术，此道未磷缁。\n玉府标孤映，霜蹄去不疑。\n激扬音韵彻，籍甚众多推。\n潘陆应同调，孙吴亦异时。\n北辰征事业，南纪赴恩私。\n卿月升金掌，王春度玉墀。\n熏风行应律，湛露即歌诗。\n天意高难问，人情老易悲。\n尊前江汉阔，后会且深期。",
        "dynasty": "唐",
        "collection_info": null
    },
    {
        "title": "暮春陪李尚书李中丞过郑监湖亭泛舟",
        "author": "杜甫",
        "content": "海内文章伯，湖边意绪多。\n玉尊移晚兴，桂楫带酣歌。\n春日繁鱼鸟，江天足芰荷。\n郑庄宾客地，衰白远来过。",
        "dynasty": "唐",
        "collection_info": null
    },
    {
        "title": "奉送蜀州柏二别驾将中丞命赴江陵起居卫尚书太夫人因示从弟行军司马佐",
        "author": "杜甫",
        "content": "中丞问俗画熊频，爱弟传书彩鹢新。\n迁转五州防御使，起居八座太夫人。\n楚宫腊送荆门水，白帝云偷碧海春。\n报与惠连诗不惜，知吾斑鬓总如银。",
        "dynasty": "唐",
        "collection_info": null
    },
    {
        "title": "夏日杨长宁宅送崔侍御常正字入京",
        "author": "杜甫",
        "content": "醉酒扬雄宅，升堂子贱琴。\n不堪垂老鬓，还对欲分襟。\n天地西江远，星辰北斗深。\n乌台俯麟阁，长夏白头吟。",
        "dynasty": "唐",
        "collection_info": null
    },
    {
        "title": "和江陵宋大少府暮春雨后同诸公及舍弟宴书斋",
        "author": "杜甫",
        "content": "渥洼汗血种，天上麒麟儿。\n才士得神秀，书斋闻尔为。\n棣华晴雨好，綵服暮春宜。\n朋酒日欢会，老夫今始知。",
        "dynasty": "唐",
        "collection_info": null
    },
    {
        "title": "宇文晁尚书之甥崔彧司业之孙尚书之子重泛郑监前湖",
        "author": "杜甫",
        "content": "郊扉俗远长幽寂，野水春来更接连。\n锦席淹留还出浦，葛巾欹侧未迴船。\n尊当霞绮轻初散，棹拂荷珠碎却圆。\n不但习池归酩酊，君看郑谷去夤缘。",
        "dynasty": "唐",
        "collection_info": null
    },
    {
        "title": "多病执热奉怀李尚书",
        "author": "杜甫",
        "content": "衰年正苦病侵凌，首夏何须气郁蒸。\n大水淼茫炎海接，奇峰硉兀火云升。\n思霑道暍黄梅雨，敢望宫恩玉井冰。\n不是尚书期不顾山阴野雪兴难乘。",
        "dynasty": "唐",
        "collection_info": null
    },
    {
        "title": "水宿遣兴奉呈羣公",
        "author": "杜甫",
        "content": "鲁钝仍多病，逢迎远復迷。\n耳聋须画字，髮短不胜蓖。\n泽国虽勤雨，炎天竟浅泥。\n小江还积浪，弱缆且长堤。\n归路非关北，行舟却向西。\n暮年漂泊恨，今夕乱离啼。\n童稚频书札，盘餐讵糁藜。\n我行何到此，物理直难齐。\n高枕飜星月，严城迭鼓鞞。\n风号闻虎豹，水宿伴凫鹥。\n异县惊虚往，同人惜解携。\n蹉跎长泛鹢，展转屡鸣鸡。\n嶷嶷瑚琏器，阴阴桃李蹊。\n余波期救涸，费日苦轻赍。\n支策门阑邃，肩舆羽翮低。\n自伤甘贱役，谁愍强幽栖。\n巨海能无钓，浮云亦有梯。\n勋庸思树立，语默可端倪。\n赠粟囷应指，登桥柱必题。\n丹心老未折，时访武陵溪。",
        "dynasty": "唐",
        "collection_info": null
    },
    {
        "title": "奉贺阳城郡王太夫人恩命加邓国太夫人",
        "author": "杜甫",
        "content": "卫幕衔恩重，潘舆送喜频。\n济时瞻上将，锡号戴慈亲。\n富贵当如此，尊荣迈等伦。\n郡依封土旧，国与大名新。\n紫诰鸾迴纸，清朝燕贺人。\n远传冬笋味，更觉綵衣春。\n奕叶班姑史，芬芳孟母邻。\n义方兼有训，词翰两如神。\n委曲承颜体，骞飞报主身。\n可怜忠与孝，双美画骐麟。",
        "dynasty": "唐",
        "collection_info": null
    },
    {
        "title": "江陵望幸",
        "author": "杜甫",
        "content": "雄都元壮丽，望幸歘威神。\n地利西通蜀，天文北照秦。\n风烟含越鸟，舟楫控吴人。\n未枉周王驾，终期汉武巡。\n甲兵分圣旨，居守付宗臣。\n早发云台杖，恩波起涸鳞。",
        "dynasty": "唐",
        "collection_info": null
    },
    {
        "title": "江边星月二首 一",
        "author": "杜甫",
        "content": "骤雨清秋夜，金波耿玉绳。\n天河元自白，江浦向来澄。\n映物连珠断，缘空一镜升。\n余光隐更漏，况乃露华凝。",
        "dynasty": "唐",
        "collection_info": null
    },
    {
        "title": "江边星月二首 二",
        "author": "杜甫",
        "content": "江月辞风缆，江星别雾船。\n鸡鸣还曙色，鹭浴自清川。\n历历竟谁种，悠悠何处圆。\n客愁殊未已，他夕始相鲜。",
        "dynasty": "唐",
        "collection_info": null
    },
    {
        "title": "舟月对驿近寺",
        "author": "杜甫",
        "content": "更深不假烛，月朗自明船。\n金剎清枫外，朱楼白水边。\n城乌啼眇眇，野鹭宿娟娟。\n皓首江湖客，钩帘独未眠。",
        "dynasty": "唐",
        "collection_info": null
    },
    {
        "title": "舟中",
        "author": "杜甫",
        "content": "风餐江柳下，雨卧驿楼边。\n结缆排鱼网，连樯并米船。\n今朝云细薄，昨夜月清圆。\n飘泊南庭老，祗应学水仙。",
        "dynasty": "唐",
        "collection_info": null
    },
    {
        "title": "遣闷",
        "author": "杜甫",
        "content": "地阔平沙岸，舟虚小洞房。\n使尘来驿道，城日避乌樯。\n暑雨留蒸湿，江风借夕凉。\n行云星隐见，迭浪月光芒。\n萤鉴缘帷彻，蛛丝罥鬓长。\n哀筝犹凭几，鸣笛竟霑裳。\n倚着如秦赘，过逢类楚狂。\n气衝看劒匣，颖脱抚锥囊。\n妖孽关东臭，兵戈陇右创。\n时清疑武略，世乱跼文场。\n余力浮于海，端忧问彼苍。\n百年从万事，故国耿难忘。",
        "dynasty": "唐",
        "collection_info": null
    },
    {
        "title": "江陵节度阳城郡王新楼成王请严侍御判官赋七字句同作",
        "author": "杜甫",
        "content": "楼上炎天冰雪生，高飞燕雀贺新成。\n碧窗宿雾蒙蒙湿，朱栱浮云细细轻。\n杖钺褰帷瞻具美，投壶散帙有余清。\n自公多暇延参佐，江汉风流万古情。",
        "dynasty": "唐",
        "collection_info": null
    },
    {
        "title": "又作此奉卫公",
        "author": "杜甫",
        "content": "西北楼成雄楚都，远开山岳散江湖。\n二仪清浊还高下，三伏炎蒸定有无。\n推毂几年唯镇静，曳裾终日盛文儒。\n白头授简焉能赋，媿似相如为大夫。",
        "dynasty": "唐",
        "collection_info": null
    },
    {
        "title": "舟出江陵南浦奉寄郑少尹",
        "author": "杜甫",
        "content": "更欲投何处，飘然去此都。\n形骸元土木，舟檝復江湖。\n社稷缠妖气，干戈送老儒。\n百年同弃物，万国尽穷途。\n雨洗平沙静，天衔阔岸纡。\n鸣螀随泛梗，别燕赴秋菰。\n栖託难高卧，饥寒迫向隅。\n寂寥相喣沫，浩荡报恩珠。\n溟涨鲸波动，衡阳雁影徂。\n南征问悬榻，东逝想乘桴。\n滥窃商歌听，时忧卞泣诛。\n经过忆郑驿，斟酌旅情孤。",
        "dynasty": "唐",
        "collection_info": null
    },
    {
        "title": "江南逢李龟年",
        "author": "杜甫",
        "content": "歧王宅裏寻常见，崔九堂前几度闻。\n正是江南好风景，落花时节又逢君。",
        "dynasty": "唐",
        "collection_info": null
    },
    {
        "title": "官亭夕坐戏简颜十少府",
        "author": "杜甫",
        "content": "南国调寒杵，西江浸日车。\n客愁连蟋蟀，亭古带蒹葭。\n不返青丝鞚，虚烧夜烛花。\n老翁须地主，细细酌流霞。",
        "dynasty": "唐",
        "collection_info": null
    },
    {
        "title": "秋日荆南述怀三十韵",
        "author": "杜甫",
        "content": "昔承推奖分，媿匪挺生材。\n迟暮宫臣忝，艰危衮职陪。\n扬镳随日驭，折槛出云台。\n罪戾宽犹活，干戈塞未开。\n星霜玄鸟变，身世白驹催。\n伏枕因超忽，扁舟任往来。\n九钻巴噀火，三蛰楚祠雷。\n望帝传应实，昭王问不迴。\n蛟螭深作横，豺虎乱雄猜。\n素业行已矣，浮名安在哉？\n琴乌曲怨愤，庭鹤舞摧颓。\n秋雨漫湘水，阴风过岭梅。\n苦摇求食尾，常曝报恩顋。\n结舌防谗柄，探肠有祸胎。\n苍茫步兵哭，展转仲宣哀。\n饥籍家家米，愁征处处杯。\n休为贫士叹，任受众人咍。\n得丧初难识，荣枯划易该。\n差池分组冕，合沓起蒿莱。\n不必伊周地，皆知屈宋才。\n汉庭和异域，晋史坼中台。\n霸业寻常体，忠臣忌讳灾。\n羣公纷戮力，圣虑窅裴回。\n数见铭钟鼎，真宜法斗魁。\n愿闻锋镝铸，莫使栋梁摧。\n盘石圭多翦，凶门毂少推。\n垂旒资穆穆，祝网但恢恢。\n赤雀飜然至，黄龙讵假媒。\n贤非梦傅野，隐类凿颜坯。\n自古江湖客，冥心苦死灰。",
        "dynasty": "唐",
        "collection_info": null
    },
    {
        "title": "秋日荆南送石首薛明府辞满告别奉寄薛尚书颂德敍怀斐然之作三十韵",
        "author": "杜甫",
        "content": "南征为客久，西候别君初。\n岁满归凫舄，秋来把雁书。\n荆门留美化，姜被就离居。\n闻道和亲人，垂名报国余。\n连枝不日并，八座几时除。\n往者胡星孛，恭惟汉网疎。\n风尘相澒洞，天地一丘墟。\n殿瓦鸳鸯坼，宫帘翡翠虚。\n钩陈摧徼道，枪櫐失储胥。\n文物陪巡守，亲贤病拮据。\n公时呵䝟貐，首唱却鲸鱼。\n势惬宗萧相，材非一范雎。\n尸填太行道，血走浚仪渠。\n滏口师仍会，函关愤已摅。\n紫微临大角，皇极正乘舆。\n赏从频峨冕，殊私再直庐。\n岂惟高卫霍，曾是接应徐。\n降集飜翔凤，追攀绝众狙。\n侍臣双宋玉，战策两穰苴。\n鉴澈劳悬镜，荒芜已荷锄。\n嚮来披述作，重此忆吹嘘。\n白髮甘凋丧，青云亦卷舒。\n经纶功不朽，跋涉体何如。\n应讶耽湖橘，常餐占野蔬。\n十年婴药饵，万里狎樵渔。\n扬子淹投阁，邹生惜曳裾。\n但惊飞熠耀，不记改蟾蜍。\n烟雨封巫峡，江淮略孟诸。\n汤池虽险固，辽海尚填淤。\n努力输肝胆，休烦独起予。",
        "dynasty": "唐",
        "collection_info": null
    },
    {
        "title": "哭李尚书",
        "author": "杜甫",
        "content": "漳滨与蒿里，逝水竟同年。\n欲挂留徐劒，犹迴忆戴船。\n相知成白首，此别间黄泉。\n风雨嗟何及，江湖涕泫然。\n修文将管辂，奉使失张骞。\n史阁行人在，诗家秀句传。\n客亭鞍马绝，旅榇网虫悬。\n復魄昭丘远，归魂素浐偏。\n樵苏封葬地，喉舌罢朝天。\n秋色凋春草，王孙若箇边。",
        "dynasty": "唐",
        "collection_info": null
    },
    {
        "title": "重题",
        "author": "杜甫",
        "content": "涕泗不能收，哭君余白头。\n儿童相识尽，宇宙此生浮。\n江雨铭旌湿，湖风井径秋。\n还瞻魏太子，宾客减应刘。",
        "dynasty": "唐",
        "collection_info": null
    },
    {
        "title": "独坐",
        "author": "杜甫",
        "content": "悲愁回白首，倚杖背孤城。\n江敛洲渚出，天虚风物清。\n沧溟服衰谢，朱绂负平生。\n仰羡黄昏鸟，投林羽翮轻。",
        "dynasty": "唐",
        "collection_info": null
    },
    {
        "title": "暮归",
        "author": "杜甫",
        "content": "霜黄碧梧白鹤楼，城上击拆復乌啼。\n客子入门月皎皎，谁家捣练风凄凄。\n南渡桂水关舟檝，北归秦川多鼓鞞。\n年过半百不称意，明日看云还杖藜。",
        "dynasty": "唐",
        "collection_info": null
    },
    {
        "title": "移居公安敬赠卫大郎",
        "author": "杜甫",
        "content": "卫侯不易得，余病汝知之。\n雅量涵高远，清襟照等夷。\n平生感意气，少小爱文辞。\n河海由来合，风云若有期。\n形容劳宇宙，质朴谢轩墀。\n自古幽人泣，留年壮士悲。\n水烟通径草，秋露接园葵。\n入邑豺狼鬬，伤弓鸟雀饥。\n白头供宴语，乌几伴栖迟。\n交态遭轻薄，今朝豁所思。",
        "dynasty": "唐",
        "collection_info": null
    },
    {
        "title": "公安送韦二少府匡赞",
        "author": "杜甫",
        "content": "逍遥公后世多贤，送尔维舟惜此筵。\n念我能书数字至，将诗不必万人传。\n时危兵甲黄尘裏，日短江湖白髮前。\n古往今来皆涕泪，断肠分手各风烟。",
        "dynasty": "唐",
        "collection_info": null
    },
    {
        "title": "赠虞十五司马",
        "author": "杜甫",
        "content": "远师虞秘监，今喜识玄孙。\n形像丹青逼，家声器宇存。\n凄凉怜笔势，浩荡问词源。\n爽气金天豁，清谈玉露繁。\n伫鸣南岳凤，欲化北溟鲲。\n交态知浮俗，儒流不异门。\n过逢联客位，日夜倒芳尊。\n沙岸风吹叶，云江月上轩。\n百年嗟已半，四座敢辞喧。\n书籍终相与，青山隔故园。",
        "dynasty": "唐",
        "collection_info": null
    },
    {
        "title": "公安县怀古",
        "author": "杜甫",
        "content": "野旷吕蒙营，江深刘备城。\n寒天催日短，风浪与云平。\n洒落君臣契，飞腾战伐名。\n维舟倚前浦，长啸一含情。",
        "dynasty": "唐",
        "collection_info": null
    },
    {
        "title": "公安送李二十九弟晋肃入蜀余下沔鄂",
        "author": "杜甫",
        "content": "正解柴桑缆，仍看蜀道行。\n樯乌相背发，塞雁一行鸣。\n南纪连铜柱，西江接锦城。\n凭将百钱卜，飘泊问君平。",
        "dynasty": "唐",
        "collection_info": null
    },
    {
        "title": "宴王使君宅题二首 一",
        "author": "杜甫",
        "content": "汉主追韩信，苍生起谢安。\n吾徒自漂泊，世事各艰难。\n逆旅招邀近，他乡思绪宽。\n不材甘朽质，高卧岂泥蟠。",
        "dynasty": "唐",
        "collection_info": null
    },
    {
        "title": "宴王使君宅题二首 二",
        "author": "杜甫",
        "content": "泛爱容霜髮，留欢卜夜閒。\n自吟诗送老，相劝酒开颜。\n戎马今何地，乡园独旧山。\n江湖堕清月，酩酊任扶还。",
        "dynasty": "唐",
        "collection_info": null
    },
    {
        "title": "留别公安太易沙门",
        "author": "杜甫",
        "content": "隐居欲就庐山远，丽藻初逢休上人。\n数问舟航留制作，长开箧笥拟心神。\n沙村白雪仍含冻，江县红梅已放春。\n先蹋炉峰置兰若，徐飞锡杖出风尘。",
        "dynasty": "唐",
        "collection_info": null
    },
    {
        "title": "晓发公安",
        "author": "杜甫",
        "content": "北城击柝復欲罢，东方明星亦不迟。\n邻鸡野哭如昨日，物色生态能几时。\n舟檝眇然自此去，江湖远适无前期。\n出门转眄已陈迹，药饵扶吾随所之。",
        "dynasty": "唐",
        "collection_info": null
    },
    {
        "title": "泊岳阳城下",
        "author": "杜甫",
        "content": "江国踰千里，山城仅百层。\n岸风飜夕浪，舟雪洒寒灯。\n留滞才难尽，艰危气益增。\n图南未可料，变化有鲲鹏。",
        "dynasty": "唐",
        "collection_info": null
    },
    {
        "title": "缆船苦风戏题四韵奉简郑十三判官",
        "author": "杜甫",
        "content": "楚岸朔风疾，天寒鸧鸹呼。\n涨沙霾草树，舞雪渡江湖。\n吹帽时时落，维舟日日孤。\n因声置驿外，为觅酒家垆。",
        "dynasty": "唐",
        "collection_info": null
    },
    {
        "title": "登岳阳楼",
        "author": "杜甫",
        "content": "昔闻洞庭水，今上岳阳楼。\n吴楚东南坼，干坤日夜浮。\n亲朋无一字，老病有孤舟。\n戎马关山北，凭轩涕泗流。",
        "dynasty": "唐",
        "collection_info": null
    },
    {
        "title": "陪裴使君登岳阳楼",
        "author": "杜甫",
        "content": "湖阔兼云雾，楼孤属晚晴。\n礼加徐孺子，诗接谢宣城。\n雪岸丛梅发，春泥百草生。\n敢违渔父问，从此更南征。",
        "dynasty": "唐",
        "collection_info": null
    },
    {
        "title": "过南岳入洞庭湖",
        "author": "杜甫",
        "content": "洪波忽争道，岸转异江湖。\n鄂渚分云树，衡山引舳舻。\n翠牙穿裛桨，碧节上寒蒲。\n病渴身何去，春生力更无。\n壤童犂雨雪，渔屋架泥涂。\n欹侧风帆满，微冥水驿孤。\n悠悠迴赤壁，浩浩略苍梧。\n帝子留遗恨，曹公屈壮图。\n圣朝光御极，残孽驻艰虞。\n才淑随厮养，名贤隐锻鑪。\n邵平元入汉，张翰后归吴。\n莫怪啼痕数，危樯逐夜乌。",
        "dynasty": "唐",
        "collection_info": null
    },
    {
        "title": "宿青草湖",
        "author": "杜甫",
        "content": "洞庭犹在目，青草续为名。\n宿桨依农事，邮籤报水程。\n寒冰争倚薄，云月递微明。\n湖雁双双起，人来故北征。",
        "dynasty": "唐",
        "collection_info": null
    },
    {
        "title": "宿白沙驿",
        "author": "杜甫",
        "content": "水宿仍余照，人烟復此亭。\n驿边沙旧白，湖外草新青。\n万象皆春气，孤槎自客星。\n随波无限月，的的近南溟。",
        "dynasty": "唐",
        "collection_info": null
    },
    {
        "title": "湘夫人祠",
        "author": "杜甫",
        "content": "肃肃湘妃庙，空墙碧水春。\n虫书玉佩藓，燕舞翠帷尘。\n晚泊登汀树，微馨借渚苹。\n苍梧恨不尽，染泪在丛筠。",
        "dynasty": "唐",
        "collection_info": null
    },
    {
        "title": "祠南夕望",
        "author": "杜甫",
        "content": "百丈牵江色，孤舟泛日斜。\n兴来犹杖屦，目断更云沙。\n山鬼迷春竹，湘娥倚暮花。\n湖南清绝地，万古一长嗟。",
        "dynasty": "唐",
        "collection_info": null
    },
    {
        "title": "登白马潭",
        "author": "杜甫",
        "content": "水生春缆没，日出野船开。\n宿鸟行犹去，丛花笑不来。\n人人伤白首，处处接金杯。\n莫道新知要，南征且未回。",
        "dynasty": "唐",
        "collection_info": null
    },
    {
        "title": "归雁",
        "author": "杜甫",
        "content": "闻道今春雁，南归自广州。\n见花辞涨海，避雪到罗浮。\n是物关兵气，何时免客愁。\n年年霜露隔，不过五湖秋。",
        "dynasty": "唐",
        "collection_info": null
    },
    {
        "title": "野望",
        "author": "杜甫",
        "content": "纳纳干坤大，行行郡国遥。\n云山兼五岭，风壤带三苗。\n野树侵江阔，春蒲长雪消。\n扁舟空老去，无补圣明朝。",
        "dynasty": "唐",
        "collection_info": null
    },
    {
        "title": "入乔口",
        "author": "杜甫",
        "content": "漠漠旧京远，迟迟归路赊。\n残年傍水国，落日对春华。\n树蜜早蠭乱，江泥轻燕斜。\n贾生骨已朽，悽恻近长沙。",
        "dynasty": "唐",
        "collection_info": null
    },
    {
        "title": "铜官渚守风",
        "author": "杜甫",
        "content": "不夜楚帆落，避风湘渚间。\n水耕先浸草，春火更烧山。\n早泊云物晦，逆行波浪悭。\n飞来双白鹤，过去杳难攀。",
        "dynasty": "唐",
        "collection_info": null
    },
    {
        "title": "北风",
        "author": "杜甫",
        "content": "春生南国瘴，气待北风苏。\n向晚霾残日，初宵鼓大鑪。\n爽携卑湿地，声拔洞庭湖。\n万里鱼龙伏，三更鸟兽呼。\n涤除贪破浪，愁绝付摧枯。\n执热沈沈在，凌寒往往须。\n且知宽疾胏，不敢恨危途。\n再宿烦舟子，衰容问仆夫。\n今晨非盛怒，便道即长驱。\n隐几看帆席，云州涌坐隅。",
        "dynasty": "唐",
        "collection_info": null
    },
    {
        "title": "双枫浦",
        "author": "杜甫",
        "content": "辍棹青枫浦，双枫旧已摧。\n自惊衰谢力，不道栋梁材。\n浪足浮纱帽，皮须截锦苔。\n江边地有主，暂借上天迴。",
        "dynasty": "唐",
        "collection_info": null
    },
    {
        "title": "奉送王信州崟北归",
        "author": "杜甫",
        "content": "朝廷防盗贼，供给愍诛求。\n下诏选郎署，传声能典州。\n苍生今日困，天子嚮时忧。\n井屋有烟起，疮痍无血流。\n壤歌唯海甸，画角自山楼。\n白髮寐常早，荒榛农復秋。\n解龟踰卧辙，遣骑觅扁舟。\n徐榻不知倦，颍川何以酬。\n尘生彤管笔，寒腻黑貂裘。\n高义终焉在，斯文去矣休。\n别离同雨散，行止各云浮。\n林热鸟开口，江浑鱼掉头。\n尉佗虽北拜，太史尚南留。\n军旅应都息，寰区要尽收。\n九重思谏诤，八极念怀柔。\n徙倚瞻王室，从容仰庙谋。\n故人持雅论，绝塞豁穷愁。\n復见陶唐理，甘为汗漫游。",
        "dynasty": "唐",
        "collection_info": null
    },
    {
        "title": "江阁卧病走笔寄呈崔卢两侍御",
        "author": "杜甫",
        "content": "客子庖厨薄，江楼枕席清。\n衰年病祗瘦，长夏想为情。\n滑忆雕胡饭，香闻锦带羹。\n溜匙兼暖腹，谁欲致杯罂。",
        "dynasty": "唐",
        "collection_info": null
    },
    {
        "title": "潭州送韦员外牧韶州",
        "author": "杜甫",
        "content": "炎海韶州牧，风流汉署郎。\n分符先令望，同舍有辉光。\n白首多年疾，秋天昨夜凉。\n洞庭无过雁，书疏莫相忘。",
        "dynasty": "唐",
        "collection_info": null
    },
    {
        "title": "江阁对雨有怀行营裴二端公",
        "author": "杜甫",
        "content": "南纪风涛壮，阴晴屡不分。\n野流行地日，江入度山云。\n层阁凭雷殷，长空水面文。\n雨来铜柱北，应洗伏波军。",
        "dynasty": "唐",
        "collection_info": null
    },
    {
        "title": "酬韦韶州见寄",
        "author": "杜甫",
        "content": "养拙江湖外，朝廷记忆疎。\n深惭长者辙，重得故人书。\n白髮丝难理，新诗锦不如。\n虽无南去雁，看取北来鱼。",
        "dynasty": "唐",
        "collection_info": null
    },
    {
        "title": "千秋节有感二首 一",
        "author": "杜甫",
        "content": "自罢千秋节，频伤八月来。\n先朝常宴会，壮观已尘埃。\n凤纪编生日，龙池堑劫灰。\n湘川新涕泪，秦树远楼台。\n宝镜羣臣得，金吾万国迴。\n衢尊不重饮，白首独余哀。",
        "dynasty": "唐",
        "collection_info": null
    },
    {
        "title": "千秋节有感二首 二",
        "author": "杜甫",
        "content": "御气云楼敞，含风綵仗高。\n仙人张内乐，王母献宫桃。\n罗袜红蕖艳，金羁白雪毛。\n舞阶衔寿酒，走索背秋毫。\n圣主他年贵，边心此日劳。\n桂江流向北，满眼送波涛。",
        "dynasty": "唐",
        "collection_info": null
    },
    {
        "title": "晚秋长沙蔡五侍御饮筵送殷六参军归澧州觐省",
        "author": "杜甫",
        "content": "佳士欣相识，慈颜望远游。\n甘从投辖饮，肯作置书邮。\n高鸟黄云暮，寒蝉碧树秋。\n湖南冬不雪，吾病得淹留。",
        "dynasty": "唐",
        "collection_info": null
    },
    {
        "title": "湖中送敬十使君适广陵",
        "author": "杜甫",
        "content": "相见各头白，其如离别何。\n几年一会面，今日復悲歌。\n少壮乐难得，岁寒心匪他。\n气缠霜匣满，冰置玉壶多。\n遭乱实漂泊，济时曾琢磨。\n形容吾校老，胆力尔谁过。\n秋晚岳增翠，风高湖涌波。\n骞腾访知己，淮海莫磋跎。",
        "dynasty": "唐",
        "collection_info": null
    },
    {
        "title": "长沙送李十一",
        "author": "杜甫",
        "content": "与子避地西康州，洞庭相逢十二秋。\n远媿尚方曾赐履，竟非吾土倦登楼。\n久存胶漆应难并，一辱泥涂遂晚收。\n李杜齐名真忝窃，朔云寒菊倍离忧。",
        "dynasty": "唐",
        "collection_info": null
    },
    {
        "title": "重送刘十弟判官",
        "author": "杜甫",
        "content": "分源豕韦派，别浦雁宾秋。\n年事推兄忝，人才觉弟优。\n经过辨丰劒，意气逐吴钩。\n垂翅徒衰老，先鞭不滞留。\n本枝凌岁晚，高义豁穷愁。\n他日临江待，长沙旧驿楼。",
        "dynasty": "唐",
        "collection_info": null
    },
    {
        "title": "奉赠卢五丈参谋",
        "author": "杜甫",
        "content": "恭惟同自出，妙选异高标。\n入幕知孙楚，披襟得郑侨。\n丈人藉才地，门阀冠云霄。\n老矣逢迎拙，相于契託饶。\n赐钱倾府待，争米驻船遥。\n邻好艰难薄，氓心杼轴焦。\n客星空伴使，寒水不成潮。\n素髮干垂领，银章破在腰。\n说诗能累夜，醉酒或连朝。\n藻翰惟牵率，湖山合动摇。\n时清非造次，兴尽却萧条。\n天子多恩泽，苍生转寂寥。\n休传鹿是马，莫信鵩如鸮。\n未解依依袂，还斟泛泛瓢。\n流年疲蟋蟀，体物幸鹪鹩。\n辜负沧州愿，谁云晚见招。",
        "dynasty": "唐",
        "collection_info": null
    },
    {
        "title": "登舟将适汉阳",
        "author": "杜甫",
        "content": "春宅弃汝去，秋帆催客归。\n庭蔬尚在眼，浦浪已吹衣。\n生理飘荡拙，有心迟暮归。\n中原戎马盛，远道素书稀。\n塞雁与时集，樯乌终岁飞。\n鹿门自此往，永息汉阴机。",
        "dynasty": "唐",
        "collection_info": null
    },
    {
        "title": "暮秋将归秦留别湖南幕府亲友",
        "author": "杜甫",
        "content": "水阔苍梧野，天高白帝秋。\n途穷那免哭，身老不禁愁。\n大府才能会，诸公德业优。\n北归衝雨雪，谁悯敝貂裘。",
        "dynasty": "唐",
        "collection_info": null
    },
    {
        "title": "送卢十四弟侍御护韦尚书灵榇归上都二十韵",
        "author": "杜甫",
        "content": "素幕渡江远，朱幡登陆微。\n悲鸣驷马顾，失涕万人挥。\n参佐哭辞毕，门阑谁送归。\n从公伏事久，之子俊才稀。\n长路更执绋，此心犹倒衣。\n感恩义不小，怀旧礼无违。\n墓待龙骧诏，台迎獬豸威。\n深衷见士则，雅论在兵机。\n戎狄乘妖气，尘沙落禁闱。\n往年朝谒断，他日埽除非。\n但促铜壶箭，休添玉帐旗。\n动询黄阁老，肯虑白登围。\n万姓疮痍合，羣凶嗜慾肥。\n刺规多谏诤，端拱自光辉。\n俭约前王体，风流后代希。\n对扬期特达，衰朽再芳菲。\n空裏愁书字，山中疾采薇。\n拨杯要忽罢，抱被宿何依。\n眼冷看征盖，儿扶立钓矶。\n清霜洞庭叶，故就别时飞。",
        "dynasty": "唐",
        "collection_info": null
    },
    {
        "title": "哭李常侍峄二首 一",
        "author": "杜甫",
        "content": "一代风流尽，修文地下深。\n斯人不重见，将老失知音。\n短日行梅岭，寒山落桂林。\n长安若箇畔，犹想映貂金。",
        "dynasty": "唐",
        "collection_info": null
    },
    {
        "title": "哭李常侍峄二首 二",
        "author": "杜甫",
        "content": "青琐陪双入，铜梁阻一辞。\n风尘逢我地，江汉哭君时。\n次第寻书札，呼儿检赠诗。\n发挥王子表，不媿史臣词。",
        "dynasty": "唐",
        "collection_info": null
    },
    {
        "title": "哭韦大夫之晋",
        "author": "杜甫",
        "content": "悽怆郇瑕色，差池弱冠年。\n丈人叨礼数，文律早周旋。\n台阁黄图裏，簪裾紫盖边。\n尊荣真不忝，端雅独翛然。\n贡喜音容间，冯招病疾缠。\n南过骇仓卒，北思悄联绵。\n鵩鸟长沙讳，犀牛蜀郡怜。\n素车犹恸哭，宝劒欲高悬。\n汉道中兴盛，韦经亚相传。\n冲融标世业，磊落映时贤。\n城府深朱夏，江湖眇霁天。\n绮楼关树顶，飞旐泛堂前。\n帟幕疑风燕，笳箫急暮蝉。\n兴残虚白室，迹断孝廉船。\n童孺交游尽，喧卑俗事牵。\n老来多涕泪，情在强诗篇。\n谁寄方隅理，朝难将帅权。\n春秋褒贬例，名器重双全。",
        "dynasty": "唐",
        "collection_info": null
    },
    {
        "title": "舟中夜雪有怀卢十四侍御弟",
        "author": "杜甫",
        "content": "朔风吹桂水，朔雪夜纷纷。\n暗度南楼月，寒深北渚云。\n烛斜初近见，舟重竟无闻。\n不识山阴道，听鸡更忆君。",
        "dynasty": "唐",
        "collection_info": null
    },
    {
        "title": "对雪",
        "author": "杜甫",
        "content": "北雪犯长沙，胡云冷万家。\n随风且间叶，带雨不成花。\n金错囊从罄，银壶酒易赊。\n无人竭浮蚁，有待至昏鸦。",
        "dynasty": "唐",
        "collection_info": null
    },
    {
        "title": "楼上",
        "author": "杜甫",
        "content": "天地空搔首，频抽白玉簪。\n皇舆三极北，身事五湖南。\n恋阙劳肝肺，论材媿杞柟。\n乱离难自救，终是老湘潭。",
        "dynasty": "唐",
        "collection_info": null
    },
    {
        "title": "冬晚送长孙渐舍人归州",
        "author": "杜甫",
        "content": "参卿休坐幄，荡子不还乡。\n南客潇湘外，西戎鄠杜旁。\n衰年倾盖晚，费日繫舟长。\n会面思来札，销魂逐去樯。\n云晴鸥更舞，风逆雁无行。\n匣裏雌雄劒，吹毛任选将。",
        "dynasty": "唐",
        "collection_info": null
    },
    {
        "title": "暮冬送苏四郎徯兵曹适桂州",
        "author": "杜甫",
        "content": "飘飘苏季子，六印佩何迟。\n早作诸侯客，兼工古体诗。\n尔贤埋照久，余病长年悲。\n卢绾须征日，楼兰要斩时。\n岁阳初盛动，王化久磷缁。\n为人苍梧庙，看云哭九疑。",
        "dynasty": "唐",
        "collection_info": null
    },
    {
        "title": "风疾舟中伏枕书怀三十六韵奉呈湖南亲友",
        "author": "杜甫",
        "content": "轩辕休制律，虞舜罢弹琴。\n尚错雄鸣管，犹伤半死心。\n圣贤名古邈，羇旅病年侵。\n舟泊常依震，湖平早见参。\n如闻马融笛，若倚仲宣襟。\n故国悲寒望，羣云惨岁阴。\n水乡霾白屋，枫岸迭青岑。\n郁郁冬炎瘴，蒙蒙雨滞淫。\n鼓迎非祭鬼，弹落似鸮禽。\n兴尽纔无闷，愁来遽不禁。\n生涯相汩没，时物自萧森。\n疑惑尊中弩，淹留冠上簪。\n牵裾惊魏帝，投阁为刘歆。\n狂走终奚适，微才谢所钦。\n吾安藜不糁，汝贵玉为琛。\n乌几重重缚，鹑衣寸寸鍼。\n哀伤同庾信，述作异陈琳。\n十暑岷山葛，三霜楚户砧。\n叨陪锦帐座，久放白头吟。\n反朴时难遇，忘机陆易沈。\n应过数粒食，得近四知金。\n春草封归恨，源花费独寻。\n转蓬忧悄悄，行药病涔涔。\n瘗夭追潘岳，持危觅邓林。\n蹉跎飜学步，感激在知音。\n却假苏张舌，高夸周宋镡。\n纳流迷浩汗，峻址得嵚崟。\n城府开清旭，松筠起碧浔。\n披颜争倩倩，逸足竞骎骎。\n朗鉴存愚直，皇天实照临。\n公孙仍恃险，侯景未生擒。\n书信中原阔，干戈北斗深。\n畏人千里井，问俗九州箴。\n战血流依旧，军声动至今。\n葛洪尸定解，许靖力还任。\n家事丹砂诀，无成涕作霖。",
        "dynasty": "唐",
        "collection_info": null
    },
    {
        "title": "奉赠萧二十使君",
        "author": "杜甫",
        "content": "惜在严公幕，俱为蜀使臣。\n艰危参大府，前后间清尘。\n起草鸣先路，乘槎动要津。\n王凫聊暂出，萧雉只相驯。\n终始任安义，荒芜孟母邻。\n联翩匍匐礼，意气死生亲。\n张老存家事，嵇康有故人。\n食恩惭卤莽，镂骨抱酸辛。\n巢许山林志，夔龙廊庙珍。\n鹏图乃矫翼，熊轼且移轮。\n磊落衣冠地，苍茫土木身。\n埙篪鸣自合，金石莹逾新。\n重忆罗江外，同游锦水滨。\n结欢随过隙，怀旧益霑巾。\n旷绝含香舍，稽留伏枕辰。\n停骖双阙早，迴雁五湖春。\n不达长卿病，从来原宪贫。\n监河受贷粟，一起辙中鳞。",
        "dynasty": "唐",
        "collection_info": null
    },
    {
        "title": "奉送二十三舅录事之摄郴州",
        "author": "杜甫",
        "content": "贤良归盛族，吾舅尽知名。\n徐庶高交友，刘牢出外甥。\n泥涂岂珠玉，环堵但柴荆。\n衰老悲人世，驱驰厌甲兵。\n气春江上别，泪血渭阳情。\n舟鹢排风影，林乌反哺声。\n永嘉多北至，句漏且南征。\n必见公侯復，终闻盗贼平。\n郴州颇凉冷，橘井尚凄清。\n从役何蛮貊，居官志在行。",
        "dynasty": "唐",
        "collection_info": null
    },
    {
        "title": "送魏二十四司直充岭南掌选崔郎中判官兼寄韦韶州",
        "author": "杜甫",
        "content": "选曹分五岭，使者历三湘。\n才美膺推荐，君行佐纪纲。\n佳声斯共远，雅节在周防。\n明白山涛鉴，嫌疑陆贾装。\n故人湖外少，春日岭南长。\n凭报韶州牧，新诗昨寄将。",
        "dynasty": "唐",
        "collection_info": null
    },
    {
        "title": "送赵十七明府之县",
        "author": "杜甫",
        "content": "连城为宝重，茂宰得才新。\n山雉迎舟楫，江花报邑人。\n论交飜恨晚，卧病却愁春。\n惠爱南翁悦，余波及老身。",
        "dynasty": "唐",
        "collection_info": null
    },
    {
        "title": "燕子来舟中作",
        "author": "杜甫",
        "content": "湖南为客动经春，燕子衔泥两度新。\n旧入故园常识主，如今社日远看人。\n可怜处处巢君室，何异飘飘託此身。\n暂语船樯还起去，穿花落水益霑巾。",
        "dynasty": "唐",
        "collection_info": null
    },
    {
        "title": "同豆卢峰知字韵",
        "author": "杜甫",
        "content": "炼金欧冶子，喷玉大宛儿。\n符彩高无敌，聪明达所为。\n梦兰他日应，折桂早年知。\n烂漫通经术，光芒刷羽仪。\n谢庭瞻不远，潘省会于斯。\n倡和将雏曲，田翁号鹿皮。",
        "dynasty": "唐",
        "collection_info": null
    },
    {
        "title": "归雁二首 一",
        "author": "杜甫",
        "content": "万里衡阳雁，今年又北归。\n双双瞻客上，一一背人飞。\n云裏相呼疾，沙边自宿稀。\n繫书元浪语，愁寂故山薇。",
        "dynasty": "唐",
        "collection_info": null
    },
    {
        "title": "归雁二首 二",
        "author": "杜甫",
        "content": "欲雪违胡地，先花别楚云。\n却过清渭影，高起洞庭羣。\n塞北春阴暮，江南日色曛。\n伤弓流落羽，行断不堪闻。",
        "dynasty": "唐",
        "collection_info": null
    },
    {
        "title": "小寒食舟中作",
        "author": "杜甫",
        "content": "佳辰强饭食犹寒，隐几萧条带鹖冠。\n春水船如天上坐，老年花似雾中看。\n娟娟戏蝶过闲幔，片片轻鸥下急湍。\n云白山清万余里，愁看直北是长安。",
        "dynasty": "唐",
        "collection_info": null
    },
    {
        "title": "清明二首 一",
        "author": "杜甫",
        "content": "朝来新火起新烟，湖色春光净客船。\n绣羽衔花他自得，红颜骑竹我无缘。\n胡童结束还难有，楚女腰肢亦可怜。\n不见定王城旧处，长怀贾傅井依然。\n虚霑焦举为寒食，实藉严君卖卜钱。\n钟鼎山林各天性，浊醪粗饭任吾年。",
        "dynasty": "唐",
        "collection_info": null
    },
    {
        "title": "清明二首 二",
        "author": "杜甫",
        "content": "此身飘泊苦西东，右臂偏枯半耳聋。\n寂寂繫舟双下泪，悠悠伏枕左书空。\n十年蹴鞠将雏远，万里秋韆习俗同。\n旅雁上云归紫塞，家人钻火用青枫。\n秦城楼阁烟花裏，汉主山河锦绣中。\n风水春来洞庭阔，白苹愁杀白头翁。",
        "dynasty": "唐",
        "collection_info": null
    },
    {
        "title": "发潭州",
        "author": "杜甫",
        "content": "夜醉长沙酒，晓行湘水春。\n岸花飞送客，樯燕语留人。\n贾傅才未有，褚公书绝伦。\n高名前后事，回首一伤神。",
        "dynasty": "唐",
        "collection_info": null
    },
    {
        "title": "迴棹",
        "author": "杜甫",
        "content": "宿昔试安命，自私犹畏天。\n劳生繫一物，为客费多年。\n衡岳江湖大，蒸池疫疠偏。\n散才婴薄俗，有迹负前贤。\n巾拂那关眼，缾罍易满船。\n火云滋垢腻，冻雨裛沈绵。\n强饭莼添滑，端居茗续煎。\n清思汉水上，凉忆岘山巅。\n顺浪飜堪倚，迴帆又省牵。\n吾家碑不昧，王氏井依然。\n几杖将衰齿，茅茨寄短椽。\n灌园曾取适，游寺可终焉。\n遂性同渔父，成名异鲁连。\n篙师烦尔送，朱夏及寒泉。",
        "dynasty": "唐",
        "collection_info": null
    },
    {
        "title": "赠韦七赞善",
        "author": "杜甫",
        "content": "乡里衣冠不乏贤，杜陵韦曲未央前。\n尔家最近魁三象，时论同归尺五天。\n北走关山开雨雪，南游花柳塞云烟。\n洞庭春色悲公子，鰕菜忘归范蠡船。",
        "dynasty": "唐",
        "collection_info": null
    },
    {
        "title": "奉酬寇十侍御锡见寄四韵復寄寇",
        "author": "杜甫",
        "content": "往别郇瑕地，于今四十年。\n来簪御府笔，故泊洞庭船。\n诗忆伤心处，春深把臂前。\n南瞻按百越，黄帽待君偏。",
        "dynasty": "唐",
        "collection_info": null
    },
    {
        "title": "酬郭十五受判官",
        "author": "杜甫",
        "content": "才微岁老尚虚名，卧病江湖春復生。\n药裹关心诗总废，花枝照眼句还成。\n只同燕石能星陨，自得隋珠觉夜明。\n乔口橘洲风浪促，繫帆何惜片时程。",
        "dynasty": "唐",
        "collection_info": null
    },
    {
        "title": "衡州送李大夫七丈勉赴广州",
        "author": "杜甫",
        "content": "斧钺下青冥，楼船过洞庭。\n北风随爽气，南斗避文星。\n日月笼中鸟，干坤水上萍。\n王孙丈人行，垂老见飘零。",
        "dynasty": "唐",
        "collection_info": null
    },
    {
        "title": "哭长孙侍御",
        "author": "杜甫",
        "content": "道为谋书重，名因赋颂雄。\n礼闱曾擢桂，宪府旧乘骢。\n流水生涯尽，浮云世事空。\n唯余旧台柏，萧瑟九原中。",
        "dynasty": "唐",
        "collection_info": null
    },
    {
        "title": "虢国夫人",
        "author": "杜甫",
        "content": "虢国夫人承主恩，平明上马入宫门。\n却嫌脂粉涴颜色，澹埽蛾眉朝至尊。",
        "dynasty": "唐",
        "collection_info": null
    },
    {
        "title": "军中醉饮寄沈八刘叟",
        "author": "杜甫",
        "content": "酒渴爱江清，余甘漱晚汀。\n輭沙欹坐稳，冷石醉眠醒。\n野膳随行帐，华音发从伶。\n数杯君不见，醉已遣沈冥。",
        "dynasty": "唐",
        "collection_info": null
    },
    {
        "title": "杜鹃行",
        "author": "杜甫",
        "content": "古时杜宇称望帝，魂作杜鹃何微细。\n跳枝窜叶树木中，抢佯瞥捩雌随雄。\n毛衣惨黑貌顦顇，众鸟安肯相尊崇。\n隳形不敢栖华屋，短翮唯愿巢深丛。\n穿皮啄朽觜欲秃，苦饥始得食一虫。\n谁言养雏不自哺，此语亦足为愚蒙。\n声音咽咽如有谓，号啼略与婴儿同。\n口干垂血转迫促，似欲上诉于苍穹。\n蜀人闻之皆起立，至今斅学传遗风。\n乃知变化不可穷，岂知昔日居深宫，嫔嫱左右如花红。",
        "dynasty": "唐",
        "collection_info": null
    },
    {
        "title": "闻惠二过东溪特一送",
        "author": "杜甫",
        "content": "惠子白驹瘦，归溪唯病身。\n皇天无老眼，空谷滞斯人。\n崖蜜松花熟，山杯竹叶新。\n柴门了无事，黄绮未称臣。",
        "dynasty": "唐",
        "collection_info": null
    },
    {
        "title": "舟泛洞庭",
        "author": "杜甫",
        "content": "蛟室围青草，龙堆拥白沙。\n护江盘古木，迎棹舞神鵶。\n破浪南风正，收颿畏日斜。\n云山千万迭，底处上仙槎。",
        "dynasty": "唐",
        "collection_info": null
    },
    {
        "title": "李盐铁二首",
        "author": "杜甫",
        "content": "落叶春风起，高城烟雾开。\n杂花分户映，娇燕入檐回。\n一见能倾产，虚怀只爱才。\n盐官虽绊骥，名是汉庭来。",
        "dynasty": "唐",
        "collection_info": null
    },
    {
        "title": "长吟",
        "author": "杜甫",
        "content": "江渚飜鸥戏，官桥带柳阴。\n江飞兢渡日，草见蹋春心。\n已拨形骸累，真为烂漫深。\n赋诗歌句稳，不免自长吟。",
        "dynasty": "唐",
        "collection_info": null
    },
    {
        "title": "绝句九首 七",
        "author": "杜甫",
        "content": "闻道巴山裏，春船正好行。\n都将百年兴，一望九江城。",
        "dynasty": "唐",
        "collection_info": null
    },
    {
        "title": "绝句九首 八",
        "author": "杜甫",
        "content": "水槛温江口，茅堂石笋西。\n移船先主庙，洗药淙沙溪。",
        "dynasty": "唐",
        "collection_info": null
    },
    {
        "title": "绝句九首 九",
        "author": "杜甫",
        "content": "设道春来好，狂风大放颠。\n吹花随水去，飜却钓鱼船。",
        "dynasty": "唐",
        "collection_info": null
    },
    {
        "title": "瞿唐怀古",
        "author": "杜甫",
        "content": "西南万壑注，勍敌两崖[开]。\n地与山根裂，江从月窟来。\n削成当白帝，空曲隐阳台。\n疏凿功虽美，陶钧力大哉。",
        "dynasty": "唐",
        "collection_info": null
    },
    {
        "title": "送司马入京",
        "author": "杜甫",
        "content": "羣盗至今日，先朝忝从臣。\n叹君能恋主，久客羡归秦。\n黄阁长司谏，丹墀有故人。\n向来论社稷，为话涕霑巾。",
        "dynasty": "唐",
        "collection_info": null
    },
    {
        "title": "惜别行送刘仆射判官",
        "author": "杜甫",
        "content": "闻道南行市骏马，不限匹数军中须。\n襄阳幕府天下异，主将俭省忧艰虞。\n祗收壮健胜铁甲，岂因格鬬求龙驹。\n而今西北自反胡，骐驎荡尽一匹无。\n龙媒真种在帝都，子孙永落西南隅。\n向非戎事备征伐，君肯辛苦越江湖。\n江湖凡马多顦顇，衣冠往往乘蹇驴。\n梁公富贵于身疎，号令明白人安居。\n俸钱时散士子尽，府库不为骄豪虚。\n以兹报主寸心赤，气却西戎迴北狄。\n罗网羣马籍马多，气在驱驰出金帛。\n刘侯奉使光推择，滔滔才略沧溟窄。\n杜陵老翁秋繫船，扶病相识长沙驿。\n强梳白髮提胡卢，手把菊花路旁摘。\n九州兵革浩茫茫，三叹聚散临重阳。\n当杯对客忍流涕，君不觉老夫神内伤。",
        "dynasty": "唐",
        "collection_info": null
    },
    {
        "title": "呀鹘行",
        "author": "杜甫",
        "content": "病鹘孤飞俗眼丑，每夜江边宿衰柳。\n清秋落日已侧身，过雁归鵶错回首。\n紧脑雄姿迷所向，疎翮稀毛不可状。\n强神迷復皁雕前，俊才早在苍鹰上。\n风涛飒飒寒山阴，熊罴欲蛰龙蛇深。\n念尔此时有一掷，失声溅血非其心。",
        "dynasty": "唐",
        "collection_info": null
    },
    {
        "title": "狂歌行赠四兄",
        "author": "杜甫",
        "content": "与兄行年校一岁，贤者是兄愚者弟。\n兄将富贵等浮云，弟切功名好权势。\n长安秋雨十日泥，我曹鞴马听晨鸡。\n公卿朱门未开锁，我曹已到肩相齐。\n吾兄睡稳方舒膝，不袜不巾蹋晓日。\n男啼女哭莫我知，身上须缯腹中实。\n今年思我来嘉州，嘉州酒重花绕楼。\n楼头吃酒楼下卧，长歌短咏还相酬。\n四时八节还拘礼，女拜弟妻男拜弟。\n幅巾鞶带不挂身，头脂足垢何曾洗。\n吾兄吾兄巢许伦，一生喜怒长任真。",
        "dynasty": "唐",
        "collection_info": null
    },
    {
        "title": "逃难",
        "author": "杜甫",
        "content": "五十头白翁，南北逃世难。\n疎布缠枯骨，奔走苦不暖。\n已衰病方入，四海一涂炭。\n干坤万里内，莫见容身畔。\n妻孥復随我，回首共悲欢。\n故国莽丘墟，邻里各分散。\n归路从此迷，涕尽湘江岸。",
        "dynasty": "唐",
        "collection_info": null
    },
    {
        "title": "寄高适",
        "author": "杜甫",
        "content": "楚隔干坤远，难招病客魂。\n诗名惟我共，世事与谁论。\n北阙更新主，南星落故园。\n定知相见日，烂漫倒芳尊。",
        "dynasty": "唐",
        "collection_info": null
    },
    {
        "title": "送灵州李判官",
        "author": "杜甫",
        "content": "犬戎腥四海，回首一茫茫。\n血战干坤赤，氛迷日月黄。\n将军专策略，幕府盛材良。\n近贺中兴主，神兵动朔方。",
        "dynasty": "唐",
        "collection_info": null
    },
    {
        "title": "与严二郎奉礼别",
        "author": "杜甫",
        "content": "别君谁暖眼，将老病缠身。\n出涕同斜日，临风看去尘。\n商歌还入夜，巴俗自为邻。\n尚媿微躯在，遥闻盛礼新。\n山东羣盗散，阙下受降频。\n诸将归应尽，题书报旅人。",
        "dynasty": "唐",
        "collection_info": null
    },
    {
        "title": "巴西驿亭观江涨呈窦使君二首 一",
        "author": "杜甫",
        "content": "转惊波作怒，即恐岸随流。\n赖有杯中物，还同海上鸥。\n关心小剡县，傍眼见扬州。\n为接情人饮，朝来减半愁。",
        "dynasty": "唐",
        "collection_info": null
    },
    {
        "title": "巴西驿亭观江涨呈窦使君二首 二",
        "author": "杜甫",
        "content": "向晚波微绿，连空岸脚青。\n日兼春有暮，愁与醉无醒。\n漂泊犹杯酒，踌躇此驿亭。\n相看万里外，同是一浮萍。",
        "dynasty": "唐",
        "collection_info": null
    },
    {
        "title": "遣忧",
        "author": "杜甫",
        "content": "乱离知又甚，消息苦难真。\n受谏无今日，临危忆古人。\n纷纷乘白马，攘攘着黄巾。\n隋氏留宫室，焚烧何太频。",
        "dynasty": "唐",
        "collection_info": null
    },
    {
        "title": "早花",
        "author": "杜甫",
        "content": "西京安稳未，不见一人来。\n腊日巴江曲，山花已自开。\n盈盈当雪杏，艳艳待春梅。\n直苦风尘暗，谁忧容鬓催。",
        "dynasty": "唐",
        "collection_info": null
    },
    {
        "title": "巴山",
        "author": "杜甫",
        "content": "巴山遇中使，云自峡城来。\n盗贼还奔突，乘舆恐未回。\n天寒邵伯树，地阔望仙台。",
        "dynasty": "唐",
        "collection_info": null
    },
    {
        "title": "收京",
        "author": "杜甫",
        "content": "復道收京邑，兼闻杀犬戎。\n衣冠却扈从，车架已还宫。\n克復成如此，安危在数公。\n莫令回首地，恸哭起悲风。",
        "dynasty": "唐",
        "collection_info": null
    },
    {
        "title": "巴西闻收宫阙送班司马入京",
        "author": "杜甫",
        "content": "闻道收宗庙，鸣銮自陕归。\n倾都看黄屋，正殿引朱衣。\n劒外春天远，巴西敕使稀。\n念君轻世乱，匹马向王畿。",
        "dynasty": "唐",
        "collection_info": null
    },
    {
        "title": "花底",
        "author": "杜甫",
        "content": "紫蕚扶千蘂，黄鬚照万花。\n忽疑行暮雨，何事入朝霞。\n恐是潘安县，堪留卫玠车。\n深知好颜色，莫作委泥沙。",
        "dynasty": "唐",
        "collection_info": null
    },
    {
        "title": "柳边",
        "author": "杜甫",
        "content": "只道梅花发，那知柳亦新。\n枝枝总到地，叶叶自开春。\n紫燕时飜翼，黄鹂不露身。\n汉南应老尽，霸上远愁人。",
        "dynasty": "唐",
        "collection_info": null
    },
    {
        "title": "送窦九归成都",
        "author": "杜甫",
        "content": "文章亦不尽，窦子才纵横。\n非尔更苦节，何人符大名。\n读书云阁观，问绢锦官城。\n我有浣花竹，题诗须一行。",
        "dynasty": "唐",
        "collection_info": null
    },
    {
        "title": "赠裴南部闻袁判官自来欲有按问",
        "author": "杜甫",
        "content": "尘满莱芜甑，堂横单父琴。\n人皆知饮水，公辈不偷金。\n梁狱书因上，秦台镜欲临。\n独醒时所嫉，羣小谤能深。\n即出黄沙在，何须白髮侵。\n使君传旧德，已见直绳心。",
        "dynasty": "唐",
        "collection_info": null
    },
    {
        "title": "奉使崔都水翁下峡",
        "author": "杜甫",
        "content": "无数涪江筏，鸣桡总发时。\n别离终不久，宗族忍相遗。\n白狗黄牛峡，朝云暮雨祠。\n所过频问讯，到日自题诗。",
        "dynasty": "唐",
        "collection_info": null
    },
    {
        "title": "题郪县郭三十二明府茅屋壁",
        "author": "杜甫",
        "content": "江头且繫船，为尔独相怜。\n云散灌坛雨，春青彭泽田。\n频惊适小国，一拟问高天。\n别后巴东路，逢人问几贤。",
        "dynasty": "唐",
        "collection_info": null
    },
    {
        "title": "遣闷戏呈路十九曹长",
        "author": "杜甫",
        "content": "江浦雷声喧昨夜，春城雨色动微寒。\n黄鹂并坐交愁湿，白鹭羣飞大剧干。\n晚节渐于诗律细，谁家数去酒杯宽。\n惟吾最爱清狂客，百徧向看意未阑。",
        "dynasty": "唐",
        "collection_info": null
    },
    {
        "title": "随章留后新亭会送诸君",
        "author": "杜甫",
        "content": "新亭有高会，行子得良时。\n日动映江幕，风鸣排槛旗。\n绝荤终不改，劝酒欲无词。\n已堕岘山泪，因题零雨诗。",
        "dynasty": "唐",
        "collection_info": null
    },
    {
        "title": "东津送韦讽摄阆州录事",
        "author": "杜甫",
        "content": "闻说江山好，怜君吏隐兼。\n宠行舟远泛，怯别酒频添。\n推荐非承乏，操持必去嫌。\n他时如按县，不得慢陶潜。",
        "dynasty": "唐",
        "collection_info": null
    },
    {
        "title": "客旧馆",
        "author": "杜甫",
        "content": "陈迹随人事，初秋别此亭。\n重来棃叶赤，依旧竹林青。\n风幔何时卷，寒砧昨夜声。\n无由出江汉，愁绪月冥冥。",
        "dynasty": "唐",
        "collection_info": null
    },
    {
        "title": "阆州奉送二十四舅使自京赴任青城",
        "author": "杜甫",
        "content": "闻道王乔舄，名因太史传。\n如何碧鸡使，把诏紫微天。\n秦岭愁回马，涪江醉泛船。\n青城漫污杂，吾舅意凄然。",
        "dynasty": "唐",
        "collection_info": null
    },
    {
        "title": "愁坐",
        "author": "杜甫",
        "content": "高斋常见野，愁坐更临门。\n十月山寒重，孤城月水昏。\n葭萌氐种迥，左担犬戎存。\n终日忧奔走，归期未敢论。",
        "dynasty": "唐",
        "collection_info": null
    },
    {
        "title": "陪郑公秋晚北池临眺",
        "author": "杜甫",
        "content": "北池云水阔，华馆闢秋风。\n独鹤元依渚，衰荷且映空。\n采菱寒刺上，蹋藕野泥中。\n素檝分曹往，金盘小径通。\n萋萋露草碧，片片晚旗红。\n杯酒霑津吏，衣裳与钓翁。\n异方初艳菊，故里亦高桐。\n摇落关山思，淹留战伐功。\n严城殊未掩，清宴已知终。\n何补参卿事，欢娱到薄躬。",
        "dynasty": "唐",
        "collection_info": null
    },
    {
        "title": "去蜀",
        "author": "杜甫",
        "content": "五载客蜀郡，一年居梓州。\n如何关塞阻，转作潇湘游。\n世事已黄髮，残生随白鸥。\n安危大臣在，不必泪长流。",
        "dynasty": "唐",
        "collection_info": null
    },
    {
        "title": "放船",
        "author": "杜甫",
        "content": "收帆下急水，卷幔逐回滩。\n江市戎戎暗，山云淰淰寒。\n村荒无径入，独鸟怪人看。\n已泊城楼底，何曾夜色阑。",
        "dynasty": "唐",
        "collection_info": null
    },
    {
        "title": "哭台州郑司户苏少监",
        "author": "杜甫",
        "content": "故旧谁怜我，平生郑与苏。\n存亡不重见，丧乱独前途。\n豪俊何人在，文章埽地无。\n羇游万里阔，凶问一年俱。\n白首中原上，清秋大海隅。\n夜台当北斗，泉路着东吴。\n得罪台州去，时危弃硕儒。\n移官蓬阁后，谷贵没潜夫。\n流恸嗟何及，衔冤有是夫。\n道消诗兴废，心息酒为徒。\n许与才虽薄，追谁迹未拘。\n班扬名甚盛，嵇阮逸相须。\n会取君臣合，宁铨品命殊。\n贤良不必展，廊庙偶然趋。\n胜决风尘际，功安造化鑪。\n从容拘旧学，惨澹閟阴符。\n摆落嫌疑久，哀伤志力输。\n俗依绵谷异，客对雪山孤。\n童稚思诸子，交朋列友于。\n情乖清酒送，望绝抚坟呼。\n疟病餐巴水，疮痍老蜀都。\n飘零迷哭处，天地日榛芜。",
        "dynasty": "唐",
        "collection_info": null
    },
    {
        "title": "送王侍御往东川放生池祖席",
        "author": "杜甫",
        "content": "东川诗友合，此赠怯轻为。\n况復传宗近，空然惜别离。\n梅花交近野，草色向平池。\n傥忆江边卧，归期愿早知。",
        "dynasty": "唐",
        "collection_info": null
    },
    {
        "title": "惠义寺送王少尹赴成都",
        "author": "杜甫",
        "content": "苒苒谷中寺，娟娟林表峰。\n阑干上处远，结构坐来重。\n骑马行春径，衣冠起晚钟。\n云门青寂寂，此别惜相从。",
        "dynasty": "唐",
        "collection_info": null
    },
    {
        "title": "避地",
        "author": "杜甫",
        "content": "避地岁时晚，窜身筋骨劳。\n诗书遂墙壁，奴仆且旌旄。\n行在仅闻信，此生随所遭。\n神尧旧天下，会见出腥臊。",
        "dynasty": "唐",
        "collection_info": null
    },
    {
        "title": "惠义寺园送辛员外",
        "author": "杜甫",
        "content": "朱樱此日垂朱实，郭外谁家负郭田。\n万里相逢贪握手，高才却望足离筵。",
        "dynasty": "唐",
        "collection_info": null
    },
    {
        "title": "又送",
        "author": "杜甫",
        "content": "双峰寂寂对春台，万竹青青照客杯。\n细草留连侵坐輭，残花怅望近人开。\n同舟昨日何由得，并马今朝未拟迴。\n直到绵州始分首，江边树裏共谁来。",
        "dynasty": "唐",
        "collection_info": null
    },
    {
        "title": "九日登梓州城",
        "author": "杜甫",
        "content": "客心惊暮序，宾雁下襄州。\n共赏重阳节，言寻戏马游。\n湖风秋戍柳，江雨暗山楼。\n且酌东篱菊，聊祛南国愁。",
        "dynasty": "唐",
        "collection_info": null
    },
    {
        "title": "阙题",
        "author": "杜甫",
        "content": "三月雪连夜，未应伤物华。\n只缘春欲尽，留着伴棃花。",
        "dynasty": "唐",
        "collection_info": null
    },
    {
        "title": "句",
        "author": "杜甫",
        "content": "寒食少天气，东风多柳花。\n小桃知客意，春尽始开花。",
        "dynasty": "唐",
        "collection_info": null
    },
    {
        "title": "自蜀奉册命往朔方途中呈韦左相文部房尚书门下崔侍郎",
        "author": "贾至",
        "content": "胡羯乱中夏，銮舆忽南巡。\n衣冠陷戎寇，狼狈随风尘。\n豳公秉大节，临难不顾身。\n激昂白刃前，溅血下沾巾。\n尚书抱忠义，历险披荆榛。\n扈从出剑门，登翼岷江滨。\n时望挹侍郎，公才标缙绅。\n亭亭昆山玉，皎皎无缁磷。\n顾惟乏经济，扞牧陪从臣。\n永愿雪会稽，仗剑清咸秦。\n太皇时内禅，神器付嗣君。\n新命集旧邦，至德被远人。\n捧册自南服，奉诏趋北军。\n觐谒心载驰，违离难重陈。\n策马出蜀山，畏途上缘云。\n饮啄丛箐间，栖息虎豹羣。\n崎岖凌危栈，惴栗惊心神。\n峭壁上嵚岑，大江下沄沄。\n皇风扇八极，异类怀深仁。\n元凶诱黠虏，肘腋生妖氛。\n明主信英武，威声赫四邻。\n誓师自朔方，旗帜何缤纷。\n铁骑照白日，旄头拂秋旻。\n将来荡沧溟，宁止蹴昆崙。\n古来有屯难，否泰长相因。\n夏康缵禹绩，代祖復汉勋。\n于役各勤王，驱驰拱紫宸。\n岂惟太公望，往昔逢周文。\n谁谓三杰才，功业独殊伦。\n感此慰行迈，无为歌苦辛。",
        "dynasty": "唐",
        "collection_info": null
    },
    {
        "title": "赠裴九侍御昌江草堂弹琴",
        "author": "贾至",
        "content": "朔风吹疎林，积雪在崖巘。\n鸣琴草堂响，小涧清且浅。\n沈吟东山意，欲去芳岁晚。\n怅望黄绮心，白云若在眼。",
        "dynasty": "唐",
        "collection_info": null
    },
    {
        "title": "巴陵早秋寄荆州崔司马吏部阎功曹舍人",
        "author": "贾至",
        "content": "谪居潇湘渚，再见洞庭秋。\n极目连江汉，西南浸斗牛。\n滔滔荡云梦，澹澹摇巴丘。\n旷如临渤澥，窅疑造瀛洲。\n君山丽中波，苍翠长夜浮。\n帝子去永久，楚词尚悲秋。\n我同长沙行，时事加百忧。\n登高望旧国，胡马满东周。\n宛叶徧蓬蒿，樊邓无良畴。\n独攀青枫树，泪洒沧江流。\n故人西掖寮，同扈岐阳蒐。\n差池尽三黜，蹭蹬各南州。\n相去虽地接，不得从之游。\n耿耿云阳台，迢迢王粲楼。\n跂予暮霞裏，谁谓无轻舟。",
        "dynasty": "唐",
        "collection_info": null
    },
    {
        "title": "闲居秋怀寄阳翟陆赞府封丘高少府",
        "author": "贾至",
        "content": "今日霖雨霁，飒然高馆凉。\n秋风吹二毛，烈士加慨慷。\n忆昔皇运初，众宾俱龙骧。\n解巾佐幕府，脱剑升明堂。\n郁郁被庆云，昭昭翼太阳。\n鲸鱼纵大壑，鸑鷟鸣高冈。\n信矣草创时，泰阶速贤良。\n一言顿遭逢，片善蒙恩光。\n我生属圣明，感激窃自彊。\n崎岖郡邑权，连骞翰墨场。\n天朝富英髦，多士如珪璋。\n盛才溢下位，蹇步徒猖狂。\n闭门对羣书，几案在我旁。\n枕席相远游，聊欲浮沧浪。\n八月白露降，玄蝉号枯桑。\n舣舟临清川，迢递愁思长。\n我有同怀友，各在天一方。\n离披不相见，浩荡隔两乡。\n平生霞外期，宿昔共行藏。\n岂无蓬莱树，岁晏空苍苍。",
        "dynasty": "唐",
        "collection_info": null
    },
    {
        "title": "送友人使河源",
        "author": "贾至",
        "content": "送君鲁郊外，下车上高丘。\n萧条千里暮，日落黄云秋。\n举酒有余恨，论边无远谋。\n河源望不见，旌斾去悠悠。",
        "dynasty": "唐",
        "collection_info": null
    },
    {
        "title": "送李侍御",
        "author": "贾至",
        "content": "我年四十余，已叹前路短。\n羁离洞庭上，安得不引满。\n李侯忘情者，与我同疎懒。\n孤帆泣潇湘，望远心欲断。",
        "dynasty": "唐",
        "collection_info": null
    },
    {
        "title": "送耿副使归长沙",
        "author": "贾至",
        "content": "画舸欲南归，江亭且留宴。\n日暮湖上云，萧萧若流霰。\n昨夜相知者，明发不可见。\n惆怅西北风，高帆为谁扇。",
        "dynasty": "唐",
        "collection_info": null
    },
    {
        "title": "送夏侯子之江夏",
        "author": "贾至",
        "content": "扣楫洞庭上，清风千里来。\n留欢一杯酒，欲别復裴回。\n相见楚山下，渔舟忆钓台。\n羡君还旧里，归念独悠哉。",
        "dynasty": "唐",
        "collection_info": null
    },
    {
        "title": "寓言二首 一",
        "author": "贾至",
        "content": "春草纷碧色，佳人旷无期。\n悠哉千里心，欲采商山芝。\n叹息良会晚，如何桃李时。\n怀君晴川上，伫立夏云滋。",
        "dynasty": "唐",
        "collection_info": null
    },
    {
        "title": "寓言二首 二",
        "author": "贾至",
        "content": "凛凛秋闺夕，绮罗早知寒。\n玉砧调鸣杵，始捣机中纨。\n忆昨别离日，桐花覆井栏。\n今来思君时，白露盈阶漙。\n闻有关河信，欲寄双玉盘。\n玉以委贞心，盘以荐嘉餐。\n嗟君在万里，使妾衣带宽。",
        "dynasty": "唐",
        "collection_info": null
    },
    {
        "title": "燕歌行",
        "author": "贾至",
        "content": "国之重镇惟幽都，东威九夷北制胡。\n五军精卒三十万，百战百胜擒单于。\n前临滹沱后易水，崇山沃野亘千里。\n昔时燕山重贤士，黄金筑台从隗始。\n倏忽兴王定蓟丘，汉家又以封王侯。\n萧条魏晋为横流，鲜卑窃据朝五州。\n我唐区夏余十纪，军容武备赫万祀。\n彤弓黄钺授元帅，垦耕大漠为内地。\n季秋胶折边草腓，治兵羽猎因出师。\n千营万队连旌旗，望之如火忽电驰。\n匈奴慑窜穷髮北，大荒万里无尘飞。\n君不见隋家昔为天下宰，穷兵黩武征辽海。\n南风不竞多死声，鼓卧旗折黄云横。\n六军将士皆死尽，战马空鞍归故营。\n时移道革天下平，白环入贡沧海清。\n自有农夫已高枕，无劳校尉重横行。",
        "dynasty": "唐",
        "collection_info": null
    },
    {
        "title": "巴陵寄李二户部张十四礼部",
        "author": "贾至",
        "content": "江南春草初幂幂，愁杀江南独愁客。\n秦中杨柳也应新，转忆秦中相忆人。\n万里莺花不相见，登高一望泪沾巾。",
        "dynasty": "唐",
        "collection_info": null
    },
    {
        "title": "长门怨",
        "author": "贾至",
        "content": "独坐思千里，春庭晓景长。\n莺喧翡翠幕，柳覆郁金堂。\n舞蝶萦愁绪，繁花对靓妆。\n深情托瑶瑟，弦断不成章。",
        "dynasty": "唐",
        "collection_info": null
    },
    {
        "title": "铜雀台",
        "author": "贾至",
        "content": "日暮铜台静，西陵鸟雀归。\n抚弦心断绝，听管泪霏微。\n灵几临朝奠，空床卷夜衣。\n苍苍川上月，应照妾魂飞。",
        "dynasty": "唐",
        "collection_info": null
    },
    {
        "title": "侍宴曲",
        "author": "贾至",
        "content": "云陛褰珠扆，天墀覆绿杨。\n隔帘妆隐映，向席舞低昂。\n鸣佩长廊静，开冰广殿凉。\n欢余剑履散，同辇入昭阳。",
        "dynasty": "唐",
        "collection_info": null
    },
    {
        "title": "对酒曲二首 一",
        "author": "贾至",
        "content": "梅发柳依依，黄鹂历乱飞。\n当歌怜景色，对酒惜芳菲。\n曲水浮花气，流风散舞衣。\n通宵留暮雨，上客莫言归。",
        "dynasty": "唐",
        "collection_info": null
    },
    {
        "title": "对酒曲二首 二",
        "author": "贾至",
        "content": "春来酒味浓，举酒对春丛。\n一酌千忧散，三杯万事空。\n放歌乘美景，醉舞向东风。\n寄语尊前客，生涯任转蓬。",
        "dynasty": "唐",
        "collection_info": null
    },
    {
        "title": "送陆协律赴端州",
        "author": "贾至",
        "content": "越井人南去，湘川水北流。\n江边数杯酒，海内一孤舟。\n岭峤同仙客，京华即旧游。\n春心将别恨，万里共悠悠。",
        "dynasty": "唐",
        "collection_info": null
    },
    {
        "title": "送王员外赴长沙",
        "author": "贾至",
        "content": "携手登临处，巴陵天一隅。\n春生云梦泽，水溢洞庭湖。\n共叹虞飜枉，同悲阮籍途。\n长沙旧卑湿，今古不应殊。",
        "dynasty": "唐",
        "collection_info": null
    },
    {
        "title": "送夏侯参军赴广州",
        "author": "贾至",
        "content": "闻道衡阳外，由来鴈不飞。\n送君从此去，书信定应稀。\n云海南溟远，烟波北渚微。\n勉哉孙楚吏，綵服正光辉。",
        "dynasty": "唐",
        "collection_info": null
    },
    {
        "title": "长沙别李六侍御",
        "author": "贾至",
        "content": "月明湘水白，霜落洞庭干。\n放逐长沙外，相逢路正难。\n云归帝乡远，鴈报朔方寒。\n此别盈襟泪，雍门不假弹。",
        "dynasty": "唐",
        "collection_info": null
    },
    {
        "title": "岳阳楼宴王员外贬长沙",
        "author": "贾至",
        "content": "极浦三春草，高楼万里心。\n楚山晴霭碧，湘水暮流深。\n忽与朝中旧，同为泽畔吟。\n停杯试北望，还欲泪沾[襟]。",
        "dynasty": "唐",
        "collection_info": null
    },
    {
        "title": "咏冯昭仪当熊",
        "author": "贾至",
        "content": "白羽插雕弓，蜺旌动朔风。\n平明出金屋，扈辇上林中。\n逐兽长廊静，呼鹰御苑空。\n王孙莫谏猎，贱妾解当熊。",
        "dynasty": "唐",
        "collection_info": null
    },
    {
        "title": "早朝大明宫呈两省僚友",
        "author": "贾至",
        "content": "银烛熏天紫陌长，禁城春色晓苍苍。\n千条弱柳垂青琐，百啭流莺绕建章。\n剑佩声随玉墀步，衣冠身惹御炉香。\n共沐恩波凤池上，朝朝染翰侍君王。",
        "dynasty": "唐",
        "collection_info": null
    },
    {
        "title": "白马",
        "author": "贾至",
        "content": "白马紫连钱，嘶鸣丹阙前。\n闻珂自蝶躞，不要下金鞭。",
        "dynasty": "唐",
        "collection_info": null
    },
    {
        "title": "赠薛瑶英",
        "author": "贾至",
        "content": "舞怯铢衣重，笑疑桃脸开。\n方知汉成帝，虚筑避风台。",
        "dynasty": "唐",
        "collection_info": null
    },
    {
        "title": "出塞曲",
        "author": "贾至",
        "content": "万里平沙一聚尘，南飞羽檄北来人。\n传道五原烽火急，单于昨夜寇新秦。",
        "dynasty": "唐",
        "collection_info": null
    },
    {
        "title": "春思二首 一",
        "author": "贾至",
        "content": "草色青青柳色黄，桃花历乱李花香。\n东风不为吹愁去，春日偏能惹恨长。",
        "dynasty": "唐",
        "collection_info": null
    },
    {
        "title": "春思二首 二",
        "author": "贾至",
        "content": "红粉当垆弱柳垂，金花腊酒解酴醿。\n笙歌日暮能留客，醉杀长安轻薄儿。",
        "dynasty": "唐",
        "collection_info": null
    },
    {
        "title": "勤政楼观乐",
        "author": "贾至",
        "content": "银河帝女下三清，紫禁笙歌出九城。\n为报延州来听乐，须知天下欲昇平。",
        "dynasty": "唐",
        "collection_info": null
    },
    {
        "title": "赠陕掾梁宏",
        "author": "贾至",
        "content": "梁子工文四十年，诗颠名过草书颠。\n白头仍作功曹掾，禄薄难供沽酒钱。",
        "dynasty": "唐",
        "collection_info": null
    },
    {
        "title": "荅严大夫",
        "author": "贾至",
        "content": "今夕秦天一鴈来，梧桐坠叶捣衣催。\n思君独步华亭月，旧馆秋阴生绿苔。",
        "dynasty": "唐",
        "collection_info": null
    },
    {
        "title": "送李侍郎赴常州",
        "author": "贾至",
        "content": "雪晴云散北风寒，楚水吴山道路难。\n今日送君须尽醉，明朝相忆路漫漫。",
        "dynasty": "唐",
        "collection_info": null
    },
    {
        "title": "初至巴陵与李十二白裴九同泛洞庭湖三首 一",
        "author": "贾至",
        "content": "江上相逢皆旧游，湘山永望不堪愁。\n明月秋风洞庭水，孤鸿落叶一扁舟。",
        "dynasty": "唐",
        "collection_info": null
    },
    {
        "title": "初至巴陵与李十二白裴九同泛洞庭湖三首 二",
        "author": "贾至",
        "content": "枫岸纷纷落叶多，洞庭秋水晚来波。\n乘兴轻舟无近远，白云明月弔湘娥。",
        "dynasty": "唐",
        "collection_info": null
    },
    {
        "title": "初至巴陵与李十二白裴九同泛洞庭湖三首 三",
        "author": "贾至",
        "content": "江畔枫叶初带霜，渚边菊花亦已黄。\n轻舟落日兴不尽，三湘五湖意何长。",
        "dynasty": "唐",
        "collection_info": null
    },
    {
        "title": "西亭春望",
        "author": "贾至",
        "content": "日长风暖柳青青，北鴈归飞入窅冥。\n岳阳城上闻吹笛，能使春心满洞庭。",
        "dynasty": "唐",
        "collection_info": null
    },
    {
        "title": "君山",
        "author": "贾至",
        "content": "湘中老人读黄老，手援紫藟坐碧草。\n春至不知湖水深，日暮忘却巴陵道。",
        "dynasty": "唐",
        "collection_info": null
    },
    {
        "title": "洞庭送李十二赴零陵",
        "author": "贾至",
        "content": "今日相逢落叶前，洞庭秋水远连天。\n共说金华旧游处，回看北斗欲潸然。",
        "dynasty": "唐",
        "collection_info": null
    },
    {
        "title": "江南送李卿",
        "author": "贾至",
        "content": "双鹤南飞度楚山，楚南相见忆秦关。\n愿值迴风吹羽翼，早随阳鴈及春还。",
        "dynasty": "唐",
        "collection_info": null
    },
    {
        "title": "送王道士还京",
        "author": "贾至",
        "content": "一片仙云入帝乡，数声秋鴈至衡阳。\n借问清都旧花月，岂知迁客泣潇湘。",
        "dynasty": "唐",
        "collection_info": null
    },
    {
        "title": "巴陵夜别王八员外",
        "author": "贾至",
        "content": "柳絮飞时别洛阳，梅花发后到三湘。\n世情已逐浮云散，离恨空随江水长。",
        "dynasty": "唐",
        "collection_info": null
    },
    {
        "title": "别裴九弟",
        "author": "贾至",
        "content": "西江万里向东流，今夜江边驻客舟。\n月色更添春色好，芦风似胜竹风幽。",
        "dynasty": "唐",
        "collection_info": null
    },
    {
        "title": "送南给事贬崖州",
        "author": "贾至",
        "content": "畴昔丹墀与凤池，即今相见两相悲。\n朱崖云梦三千里，欲别俱为恸哭时。",
        "dynasty": "唐",
        "collection_info": null
    },
    {
        "title": "重别南给事",
        "author": "贾至",
        "content": "谪宦三年尚未回，故人今日又重来。\n闻道崖州一千里，今朝须尽数千杯。",
        "dynasty": "唐",
        "collection_info": null
    },
    {
        "title": "岳阳楼重宴别王八员外贬长沙",
        "author": "贾至",
        "content": "江路东连千里潮，青云北望紫微遥。\n莫道巴陵湖水阔，长沙南畔更萧条。",
        "dynasty": "唐",
        "collection_info": null
    },
    {
        "title": "紫参歌",
        "author": "钱起",
        "content": "远公林下满青苔，春药偏宜间石开。\n往往幽人寻水见，时时仙蝶隔云来。\n阴阳雕刻花如鸟，对凤连鸡一何小。\n春风宛转虎溪傍，紫翼红翘翻霁光。\n贝叶经前无住色，莲花会裏暂留香。\n蓬山才子怜幽性，白云阳春动新咏。\n应知仙卉老云霞，莫赏夭桃满蹊径。",
        "dynasty": "唐",
        "collection_info": null
    },
    {
        "title": "玛瑙杯歌",
        "author": "钱起",
        "content": "瑶溪碧岸生奇宝，剖质披心出文藻。\n良工雕饰明且鲜，得成珍器入芳筵。\n含华炳丽金尊侧，翠斝琼觞忽无色。\n繁弦急管催献酬，倏若飞空生羽翼。\n𤩌𤩌兰英照豹斑，满堂词客尽朱颜。\n花光来去传香袖，霞影高低傍玉山。\n王孙彩笔题新咏，碎锦连珠復辉映。\n世情贵耳不贵奇，谩说海底珊瑚枝。\n宁及琢磨当妙用，燕歌楚舞长相随。",
        "dynasty": "唐",
        "collection_info": null
    },
    {
        "title": "锄药咏",
        "author": "钱起",
        "content": "莳药穿林復在巘，浓香秀色深能浅。\n云气垂来裛露偏，松阴占处知春晚。\n拂曙残莺百啭催，萦泉带石几花开。\n不随飞鸟缘枝去，如笑幽人出谷来。\n对之不觉忘疎懒，废卷荷锄嫌日短。\n岂无萱草树阶墀，惜尔幽芳世所遗。\n但使芝兰出萧艾，不辞手足皆胼胝。\n宁学陶潜空嗜酒，颓龄舍此事东菑。",
        "dynasty": "唐",
        "collection_info": null
    },
    {
        "title": "病鹤篇",
        "author": "钱起",
        "content": "独鹤声哀羽摧折，沙头一点留残雪。\n三山侣伴能远翔，五里裴回忍为别。\n惊羣各畏野人机，谁肯相将霞水飞。\n不及川凫长比翼，随波双泛復双归。\n碧海沧江深且广，目尽天倪安得往。\n云山隔路不隔心，宛颈和鸣长在想。\n何时白雾捲青天，接影追飞太液前。",
        "dynasty": "唐",
        "collection_info": null
    },
    {
        "title": "片玉篇",
        "author": "钱起",
        "content": "至宝未为代所奇，韫灵示[璞]荆山陲。\n独使虹光天子识，不将清韵世人知。\n世人所贵惟燕石，美玉对之成瓦砾。\n空山埋照凡几年，古色苍痕宛自然。\n重溪幂幂暗云树，一片荧荧光石泉。\n美人之鉴明且彻，玉指提携嘆奇绝。\n试劳香袖拂莓苔，不觉清心皎冰雪。\n连城美价幸逢时，命代良工岂见遗。\n试作珪璋礼天地，何如瓀𤨟在阶墀。",
        "dynasty": "唐",
        "collection_info": null
    },
    {
        "title": "画鹤篇",
        "author": "钱起",
        "content": "点素凝姿任画工，霜毛玉羽照帘栊。\n借问飞鸣华表上，何如粉缋彩屏中。\n文昌宫近芙蓉阙，兰室絪缊香且结。\n鑪气朝成缑岭云，银灯夜作华亭月。\n日暖花明梁燕归，应惊片雪在仙闱。\n主人顾盼千金重，谁肯裴回五里飞。",
        "dynasty": "唐",
        "collection_info": null
    },
    {
        "title": "秋霖曲",
        "author": "钱起",
        "content": "君不见圣主旰食忧元元，秋风苦雨暗九门。\n凤凰池裏沸泉腾，苍龙阙下生云根。\n阴精离毕太淹度，倦鸟将归不知树。\n愁阴惨淡时殷雷，生灵垫溺若寒灰。\n公卿红粒爨丹桂，黔首白骨封青苔。\n貂裘玉食张公子，炰炙熏天戟门裏。\n且如歌笑日挥金，应笑禹汤能罪己。\n鹤鸣蛙跃正及时，豹隐兰凋亦可悲。\n焉得太阿决屏翳，还令率土见朝曦。",
        "dynasty": "唐",
        "collection_info": null
    },
    {
        "title": "白石枕",
        "author": "钱起",
        "content": "琢珉胜水碧，所贵素且贞。\n曾无白圭玷，不作浮磬鸣。\n捧来太阳前，一片新冰清。\n沈沈风宪地，待尔秋已至。\n璞坚难为功，谁怨晚成器。\n比德无磷缁，论交亦如此。",
        "dynasty": "唐",
        "collection_info": null
    },
    {
        "title": "赋得青城山歌送杨杜二郎中赴蜀军",
        "author": "钱起",
        "content": "蜀山西南千万重，仙经最说青城峰。\n青城嵚岑倚空碧，远压峨嵋吞剑壁。\n锦屏云起易成霞，玉洞花明不知夕。\n星台二妙逐王师，阮瑀军书王粲诗。\n日落猨声连玉笛，晴来山翠傍旌旗。\n绿萝春月营门近，知君对酒遥相思。",
        "dynasty": "唐",
        "collection_info": null
    },
    {
        "title": "送李大夫赴广州",
        "author": "钱起",
        "content": "一贤间气生，麟趾凤凰羽。\n何意人之望，未为王者辅。\n出镇忽推才，盛哉文且武。\n南越寄维城，雄雄拥甲兵。\n鼓门通幕府，天井入军营。\n厥俗多豪侈，古来难致礼。\n唯君饮冰心，可酌贪泉水。\n忠臣感圣君，徇义不邀勋。\n龙镜逃山魅，霜风破嶂雪。\n征途凡几转，魏阙如在眼。\n向郡海潮迎，指乡关树远。\n按节化瓯闽，下车佳政新。\n应令尉陀俗，还作上皇人。\n支离交俊哲，弱冠至华髮。\n昔许霄汉期，今嗟鹏鷃别。\n图南不可御，惆怅守薄暮。",
        "dynasty": "唐",
        "collection_info": null
    },
    {
        "title": "送崔校书从军",
        "author": "钱起",
        "content": "雁门太守能爱贤，麟阁书生亦投笔。\n宁唯玉劒报知己，更有龙韬佐师律。\n别马连嘶出御沟，家人几夜望刀头。\n燕南春草伤心色，蓟北黄云满眼愁。\n闻道轻生能击虏，何嗟少壮不封侯。",
        "dynasty": "唐",
        "collection_info": null
    },
    {
        "title": "送张将军征西",
        "author": "钱起",
        "content": "长安少年唯好武，金殿承恩争破虏。\n沙场烽火隔天山，铁骑征西几岁还。\n战处黑云霾翰海，愁中明月度阳关。\n玉笛声悲离酌晚，金方路极行人远。\n计日霜戈尽敌归，回首戎城空落晖。\n始笑子卿心计失，徒看海上节旄稀。",
        "dynasty": "唐",
        "collection_info": null
    },
    {
        "title": "送修武元少府",
        "author": "钱起",
        "content": "寸禄荣色养，此行宁叹惜。\n自今黄绶采兰时，不厌丹墀芳草色。\n百战荒城復井田，几家春树带人烟。\n黎甿久厌蓬飘苦，迟尔西南惠月传。",
        "dynasty": "唐",
        "collection_info": null
    },
    {
        "title": "送崔十三东游",
        "author": "钱起",
        "content": "千里有同心，十年一会面。\n当杯缓筝柱，倏忽催离宴。\n丹凤城头噪晚鸦，行人马首夕阳斜。\n灞上春风留别袂，关东新月宿谁家。\n官柳依依两乡色，谁能此别不相忆。",
        "dynasty": "唐",
        "collection_info": null
    },
    {
        "title": "送邬三落第还乡",
        "author": "钱起",
        "content": "郢客文章绝世稀，常嗟时命与心违。\n十年失路谁知己，千里思亲独远归。\n云帆春水将何适，日爱东南暮山碧。\n关中新月对离尊，江上残花待归客。\n名宦无媒自古迟，穷途此别不堪悲。\n荷衣垂钓且安命，金马招贤会有时。",
        "dynasty": "唐",
        "collection_info": null
    },
    {
        "title": "送马明府赴江陵",
        "author": "钱起",
        "content": "陶令南行心自永，江天极目澄秋景。\n万室遥方犬不鸣，双凫下处人皆静。\n清风高兴得湖山，门柳萧条双翟闲。\n黄花满把应相忆，落日登楼北望还。",
        "dynasty": "唐",
        "collection_info": null
    },
    {
        "title": "送毕侍御谪居",
        "author": "钱起",
        "content": "崇兰香死玉簪折，志士吞声甘徇节。\n忠荩不为明主知，悲来莫向时人说。\n沧浪之水见心清，楚客辞天泪满缨。\n百鸟喧喧噪一鹗，上林高枝亦难託。\n宁嗟人世弃虞飜，且喜江山得康乐。\n自怜黄绶老婴身，妻子朝来劝隐沦。\n桃花洞裏举家去，此别相思復几春。",
        "dynasty": "唐",
        "collection_info": null
    },
    {
        "title": "送褚大落第东归",
        "author": "钱起",
        "content": "离琴弹苦调，美人惨向隅。\n顷来荷策干明主，还復扁舟归五湖。\n汉家侧席明扬久，岂意遗贤在林薮。\n玉堂金马隔青云，墨客儒生皆白首。\n昨梦芳洲采白苹，归期且喜故园春。\n稚子只思陶令至，文君不厌马卿贫。\n剡中风月久相忆，池上旧游应再得。\n酒熟宁孤芳杜春，诗成不枉青山色。\n念此那能不羡归，长杨谏猎事皆违。\n他日东流一乘兴，知君为我扫荆扉。",
        "dynasty": "唐",
        "collection_info": null
    },
    {
        "title": "送傅管记赴蜀军",
        "author": "钱起",
        "content": "终童之死谁继出，燕颔儒生今俊逸。\n主将早知鹦鹉赋，飞书许载蛟龙笔。\n峨嵋玉垒指霞标，鸟没天低幕府遥。\n巴山雨色藏征斾，汉水猨声咽短箫。\n赐璧腰金应可料，才畧纵横年且妙。\n无人不重乐毅贤，何敌能当鲁连啸。\n日暮黄云千里昏，壮心轻别不销魂。\n勤君用却龙泉劒，莫负平生国士恩。",
        "dynasty": "唐",
        "collection_info": null
    },
    {
        "title": "送张少府",
        "author": "钱起",
        "content": "愁云破斜照，别酌劝行子。\n蓬惊马首风，雁拂天边水。\n寸晷如三岁，离心在万里。",
        "dynasty": "唐",
        "collection_info": null
    },
    {
        "title": "行路难",
        "author": "钱起",
        "content": "君不见明星映空月，太阳朝升光尽歇。\n君不见凋零委路蓬，长风飘举入云中。\n由来人事何尝定，且莫骄奢笑践穷。",
        "dynasty": "唐",
        "collection_info": null
    },
    {
        "title": "卢龙塞行送韦掌记",
        "author": "钱起",
        "content": "雨雪纷纷黑山外，行人共指卢龙塞。\n万里飞沙咽鼓鼙，三军杀气凝旌斾。\n陈琳书记本翩翩，料敌张兵夺酒泉。\n圣主好文兼好武，封侯莫比汉皇年。",
        "dynasty": "唐",
        "collection_info": null
    },
    {
        "title": "效古秋夜长",
        "author": "钱起",
        "content": "秋汉飞玉霜，北风扫荷香。\n含情纺织孤灯尽，拭泪相思寒漏长。\n檐前碧云静如水，月弔栖乌啼鸟起。\n谁家少妇事鸳机，锦幕云屏深掩扉。\n白玉窗中闻落叶，应怜寒女独无衣。",
        "dynasty": "唐",
        "collection_info": null
    },
    {
        "title": "卧病李员外题扉而去",
        "author": "钱起",
        "content": "僻陋病者居，蒿莱行径失。\n谁知簪绂贵，能问幽忧疾。\n珂声未驻门，兰气先入室。\n沉痾不冠带，安得候蓬荜。\n清扬去莫寻，离念顷来侵。\n雀栖高窗静，日出修桐阴。\n枕上忆君子，悄悄唯苦心。",
        "dynasty": "唐",
        "collection_info": null
    },
    {
        "title": "酬王维春夜竹亭赠别",
        "author": "钱起",
        "content": "山月随客来，主人兴不浅。\n今宵竹林下，谁觉花源远。\n惆怅曙莺啼，孤云还绝巘。",
        "dynasty": "唐",
        "collection_info": null
    },
    {
        "title": "山中寄时校书",
        "author": "钱起",
        "content": "蓬莱紫气温如玉，唯予知尔阳春曲。\n别来几日芳荪绿，百花酒满不见君，青山一望心断续。",
        "dynasty": "唐",
        "collection_info": null
    },
    {
        "title": "送李四擢第归觐省",
        "author": "钱起",
        "content": "当年贵得意，文字各争名。\n齐唱阳春曲，唯君金玉声。\n悬黎宝中出，高价世难掩。\n鸿羽不低飞，龙津徒自险。\n直矜鹦鹉赋，不贵芳桂枝。\n少俊蔡邕许，长鸣唐举知。\n梁城下熊轼，朱戟何暐耀。\n才子欲归宁，棠花已含笑。\n高门知庆大，子孝觉亲荣。\n独揽还珠美，宁唯问绢情。\n离筵不尽醉，掺袂一何早。\n马蹄西别轻，树色东看好。\n行尘忽不见，惆怅青门道。",
        "dynasty": "唐",
        "collection_info": null
    },
    {
        "title": "过曹钧隐居",
        "author": "钱起",
        "content": "荃蕙有奇性，馨香道为人。\n不居众芳下，宁老空林春。\n之子秉高节，攻文还守真。\n素书寸阴尽，流水怨情新。\n济济振缨客，烟霄各致身。\n谁当举玄晏，不使作良臣。",
        "dynasty": "唐",
        "collection_info": null
    },
    {
        "title": "哭曹钧",
        "author": "钱起",
        "content": "苦节推白首，怜君负此生。\n忠荩名空在，家贫道不行。\n朝来相忆访蓬荜，只谓渊明犹卧疾。\n忽见江南弔鹤来，始知天上文星失。\n尝恨知音千古稀，那堪夫子九泉归。\n一声邻笛残阳裏，酹酒空堂泪满衣。",
        "dynasty": "唐",
        "collection_info": null
    },
    {
        "title": "东阳郡斋中诣南山招韦十",
        "author": "钱起",
        "content": "霁来海半山，隐映城上起。\n中峰落照时，残雪翠微裏。\n同心久为别，孤兴那对此。\n良会何迟迟，清扬瞻则迩。",
        "dynasty": "唐",
        "collection_info": null
    },
    {
        "title": "清泥驿迎献王侍御",
        "author": "钱起",
        "content": "候馆扫清昼，使车出明光。\n森森入郭树，一道引飞霜。\n仰视骢花白，多惭绶色黄。\n鹪鹩无羽翼，愿假宪乌翔。",
        "dynasty": "唐",
        "collection_info": null
    },
    {
        "title": "沭阳古渡作",
        "author": "钱起",
        "content": "日落问津处，云霞残碧空。\n牧牛避田烧，退鹢随潮风。\n迴首故乡远，临流此路穷。\n翩翩青冥去，羡彼高飞鸿。",
        "dynasty": "唐",
        "collection_info": null
    },
    {
        "title": "卧疾荅刘道士",
        "author": "钱起",
        "content": "白露蚕已丝，空林日凄清。\n寥寥昼扉掩，独卧秋窗明。\n宝字比仙药，羽人寄柴荆。\n长吟想风驭，怳若升蓬瀛。",
        "dynasty": "唐",
        "collection_info": null
    },
    {
        "title": "梦寻西山准上人",
        "author": "钱起",
        "content": "别处秋泉声，至今犹在耳。\n何尝梦魂去，不见雪山子。\n新月隔林时，千峰翠微裏。\n言忘心更寂，迹灭云自起。\n觉来缨上尘，如洗功德水。",
        "dynasty": "唐",
        "collection_info": null
    },
    {
        "title": "长安旅宿",
        "author": "钱起",
        "content": "九秋旅夜长，万感何时歇。\n蕙花渐寒暮，心事犹楚越。\n直躬邅世道，咫步隔天阙。\n每闻长乐钟，载泣灵台月。\n明旦北门外，归途堪白髮。",
        "dynasty": "唐",
        "collection_info": null
    },
    {
        "title": "过桐柏山",
        "author": "钱起",
        "content": "秋风过楚山，山静秋声晚。\n赏心无定极，仙步亦清远。\n返照云窦空，寒流石苔浅。\n羽人昔已去，灵迹欣方践。\n投策谢归途，世缘从此遣。",
        "dynasty": "唐",
        "collection_info": null
    },
    {
        "title": "李士曹厅对雨",
        "author": "钱起",
        "content": "春雨暗重城，讼庭深更寂。\n终朝人吏少，满院烟云集。\n湿鸟压花枝，新苔宜砌石。\n掾曹富文史，清兴对词客。\n爱尔蕙兰丛，芳香饱时泽。",
        "dynasty": "唐",
        "collection_info": null
    },
    {
        "title": "登胜果寺南楼雨中望严协律",
        "author": "钱起",
        "content": "微雨侵晚阳，连山半藏碧。\n林端陟香榭，云外迟来客。\n孤村凝片烟，去水生远白。\n但隹川原趣，不觉城池夕。\n更喜眼中人，清光渐咫尺。",
        "dynasty": "唐",
        "collection_info": null
    },
    {
        "title": "冬夜题旅馆",
        "author": "钱起",
        "content": "退飞忆林薮，乐业羡黎庶。\n四海尽穷途，一枝无宿处。\n严冬北风急，中夜哀鸿去。\n孤烛思何深，寒窗坐难曙。\n劳歌待明发，惆怅盈百虑。",
        "dynasty": "唐",
        "collection_info": null
    },
    {
        "title": "自终南山晚归",
        "author": "钱起",
        "content": "采苓日往还。\n得性非樵隐，白水到初阔。\n青山辞尚近，绝境胜无倪。\n归途兴不尽，沮溺时返顾。\n牛羊自相引，逍遥不外求。\n尘虑从兹泯。",
        "dynasty": "唐",
        "collection_info": null
    },
    {
        "title": "早渡伊川见旧邻作",
        "author": "钱起",
        "content": "鵾鸡鸣早霜，秋水寒旅涉。\n渔人昔邻舍，相见具舟楫。\n出浦兴未尽，向山心更惬。\n村落通白云，茅茨隐红叶。\n东皋满时稼，归客欣復业。",
        "dynasty": "唐",
        "collection_info": null
    },
    {
        "title": "夕发箭场岩下作",
        "author": "钱起",
        "content": "行役不遑安，在幽机转发。\n山谷无明晦，溪霞自兴没。\n朝栉杉下风，夕饮石上月。\n懿尔青云士，垂缨朝凤阙。\n宁知采竹人，每食惭薇蕨。",
        "dynasty": "唐",
        "collection_info": null
    },
    {
        "title": "同李五夕次香山精舍访宪上人",
        "author": "钱起",
        "content": "彼岸闻山钟，仙舟过苕水。\n松门入幽映，石径趋迤逦。\n初月开草堂，远公方觏止。\n忘言在闲夜，凝念得微理。\n泠泠功德池，相与涤心耳。",
        "dynasty": "唐",
        "collection_info": null
    },
    {
        "title": "雨中望海上怀郁林观中道侣",
        "author": "钱起",
        "content": "山观海头雨，悬沫动烟树。\n只疑苍茫裏，郁岛欲飞去。\n大块怒天吴，惊潮荡云路。\n羣真俨盈想，一苇不可渡。\n惆怅赤城期，愿假轻鸿驭。",
        "dynasty": "唐",
        "collection_info": null
    },
    {
        "title": "广德初銮驾出关后登高愁望二首 一",
        "author": "钱起",
        "content": "长安不可望，远处边愁起。\n辇毂混戎夷，山河空表裏。\n黄云压城阙，斜照移烽垒。\n汉帜远成霞，胡马来如蚁。\n不知涿鹿战，早晚蚩尤死。\n渴日候河清，沈忧催暮齿。",
        "dynasty": "唐",
        "collection_info": null
    },
    {
        "title": "广德初銮驾出关后登高愁望二首 二",
        "author": "钱起",
        "content": "愁看秦川色，惨惨云景晦。\n干坤暂运行，品物遗覆载。\n黄尘涨戎马，紫气随龙斾。\n掩泣指关东，日月妖氛外。\n臣心寄远水，朝海去如带。\n周德更休明，天衢伫开泰。",
        "dynasty": "唐",
        "collection_info": null
    },
    {
        "title": "独往覆釜山寄郎士元",
        "author": "钱起",
        "content": "赏心无远近，芳月好登望。\n胜事引幽人，山下復山上。\n将寻洞中药，復爱湖外嶂。\n古壁苔入云，阴溪树穿浪。\n谁言世缘绝，更惜知音旷。\n莺啼绿萝春，迴首还惆怅。",
        "dynasty": "唐",
        "collection_info": null
    },
    {
        "title": "送王季友赴洪州幕下",
        "author": "钱起",
        "content": "列郡皆用武，南征所从谁。\n诸侯重才畧，见子如琼枝。\n抚剑感知己，出门方远辞。\n烟波带幕府，海日生红旗。\n问我何功德，负恩留玉墀。\n销魂把别袂，媿尔酬明时。",
        "dynasty": "唐",
        "collection_info": null
    },
    {
        "title": "客舍赠郑贲",
        "author": "钱起",
        "content": "结交意不薄，匪席言莫违。\n世义随波久，人生知己稀。\n先鸣誓相达，未遇还相依。\n一望金门诏，三看黄鸟飞。\n暝投同旅食，朝出易儒衣。\n嵇向林庐接，携手行将归。",
        "dynasty": "唐",
        "collection_info": null
    },
    {
        "title": "山中春仲寄上王恒颍川沈冲",
        "author": "钱起",
        "content": "隐者守恬泊，春山日深净。\n谁知蟠木材，得性无人境。\n座隅泉出洞，竹上云起岭。\n饥貁入山厨，饮虹过药井。\n前溪堪放逸，仲月好风景。\n游目来远思，摘芳寄汝颍。",
        "dynasty": "唐",
        "collection_info": null
    },
    {
        "title": "南中春意",
        "author": "钱起",
        "content": "入仕无知言，游方随世道。\n平生愿开济，遇物干怀抱。\n已阻青云期，甘同散樗老。\n客游南海曲，坐见韶阳蚤。\n旧国别佳人，他乡思芳草。\n惜无鸿鹄翅，安得凌苍昊。",
        "dynasty": "唐",
        "collection_info": null
    },
    {
        "title": "东陵药堂寄张道士",
        "author": "钱起",
        "content": "木落苍山空，当轩秋水色。\n清旦振衣坐，永吟意何极。\n愿言金丹寿，一假鸾凤翼。\n日夕开真经，言忘心更默。\n玄都有仙子，采药早相识。\n烟霞难再期，焚香空叹息。",
        "dynasty": "唐",
        "collection_info": null
    },
    {
        "title": "苦雨忆皇甫冉",
        "author": "钱起",
        "content": "凉雨门巷深，穷居成习静。\n独吟愁霖雨，更使秋思永。\n疲痾苦昏垫，日夕开轩屏。\n草木森已悲，衾帱清且冷。\n如何游宦客，江海随泛梗。\n延首长相思，忧襟孰能整。",
        "dynasty": "唐",
        "collection_info": null
    },
    {
        "title": "寄任山人",
        "author": "钱起",
        "content": "天阶崇黼黻，世路有趋竞。\n独抱中孚爻，谁知苦寒咏。\n行潦难朝海，散材空遇圣。\n岂无鸣凤时，其如问津命。\n所思青山郭，再梦绿萝径。\n林泉春可游，羡尔得其性。",
        "dynasty": "唐",
        "collection_info": null
    },
    {
        "title": "登秦岭半岩遇雨",
        "author": "钱起",
        "content": "屏翳忽腾气，浮阳惨无晖。\n千峰挂飞雨，百尺摇翠微。\n震电闪云径，奔流翻石矶。\n倚岩假松盖，临水羡荷衣。\n不得采苓去，空思乘月归。\n且怜东皋上，水色侵荆扉。",
        "dynasty": "唐",
        "collection_info": null
    },
    {
        "title": "杪秋南山西峰题准上人兰若",
        "author": "钱起",
        "content": "向山看霁色，步步豁幽性。\n返照乱流明，寒空千嶂净。\n石门有余好，霞残月欲映。\n上诣远公庐，孤峰悬一径。\n云裏隔窗火，松下闻山磬。\n客到两忘言，猨心与禅定。",
        "dynasty": "唐",
        "collection_info": null
    },
    {
        "title": "田园雨后赠邻人",
        "author": "钱起",
        "content": "安排常任性，偃卧晚开户。\n樵客荷蓑归，向来春山雨。\n残云虹未落，返景霞初吐。\n时鸟鸣村墟，新泉遶林圃。\n尧年尚恬泊，邻里成太古。\n室迩人遂遥，相思怨芳杜。",
        "dynasty": "唐",
        "collection_info": null
    },
    {
        "title": "天门谷题孙逸人石壁",
        "author": "钱起",
        "content": "崖石乱流处，竹深斜照归。\n主人卧磻石，心耳涤清晖。\n春雷近作解，空谷半芳菲。\n云栋綵虹宿，药圃蝴蝶飞。\n恶嚣慕嘉遯，几夜瞻少微。\n相见竟何说，忘情同息机。",
        "dynasty": "唐",
        "collection_info": null
    },
    {
        "title": "蓝溪休沐寄赵八给事",
        "author": "钱起",
        "content": "虫鸣归旧里，田野秋农闲。\n即事敦夙尚，衡门方再关。\n夕阳入东篱，爽气高前山。\n霜蕙后时老，巢禽知暝还。\n侍臣黄枢宠，鸣玉青云间。\n肯想观鱼处，寒泉照髮斑。",
        "dynasty": "唐",
        "collection_info": null
    },
    {
        "title": "游辋川至南山寄谷口王十六",
        "author": "钱起",
        "content": "山色不厌远，我行随处深。\n蹟幽青萝径，思绝孤霞岑。\n独鹤引过浦，鸣猨呼入林。\n褰裳百泉裏，一步一清心。\n王子在何处，隔云鸡犬音。\n折麻定延伫，乘月期招寻。",
        "dynasty": "唐",
        "collection_info": null
    },
    {
        "title": "蓝田溪与渔者宿",
        "author": "钱起",
        "content": "独游屡忘归，况此隐沦处。\n濯髮清泠泉，月明不能去。\n更怜垂纶叟，静若沙上鹭。\n一论白云心，千里沧洲趣。\n芦中夜火尽，浦口秋山曙。\n叹息分枝禽，何时更相遇。",
        "dynasty": "唐",
        "collection_info": null
    },
    {
        "title": "淮上别范大",
        "author": "钱起",
        "content": "悲风陨凉叶，送归怨南楚。\n穷年将别离，寸晷申宴语。\n长淮流不尽，征棹忽復举。\n碧落半愁云，黄鹤时顾侣。\n游宦且未达，前途各修阻。\n分袂一相嗟，良辰更何许。",
        "dynasty": "唐",
        "collection_info": null
    },
    {
        "title": "离居夜雨奉寄李京兆",
        "author": "钱起",
        "content": "永夜不可度，蛩吟秋雨滴。\n寂寞想章台，始叹云泥隔。\n雷声匪君车，犹时过我庐。\n电影非君烛，犹能明我目。\n如何琼树枝，梦裏看不足。\n望望佳期阻，愁生寒草绿。",
        "dynasty": "唐",
        "collection_info": null
    },
    {
        "title": "叹毕少府以持法无隐见繫",
        "author": "钱起",
        "content": "用法本禁邪，尽心翻自极。\n毕公在囹圄，世事何糺纆。\n翠凤呈其瑞，虞罗寄铩翼。\n囚中千念时，窗外百花色。\n落景闭圜扉，春虫网丛棘。\n古人不念文，纷泪莫霑臆。",
        "dynasty": "唐",
        "collection_info": null
    },
    {
        "title": "小园招隐",
        "author": "钱起",
        "content": "支离鲜兄弟，形影如手足。\n但遂饮冰节，甘辞代耕禄。\n斑衣在林巷，始觉无羁束。\n交柯低户阴，闲鸟将雏宿。\n穷通世情阻，日夜苔径绿。\n谁言北郭贫，能分晏婴粟。",
        "dynasty": "唐",
        "collection_info": null
    },
    {
        "title": "过温逸人旧居",
        "author": "钱起",
        "content": "返真难合道，怀旧仍无弔。\n浮俗渐浇淳，斯人谁继妙。\n声容在心耳，宁觉阻言笑。\n玄堂闭几春，拱木齐云峤。\n鹤传居士舞，猨得苏门啸。\n酹酒片阳微，空山想埋照。",
        "dynasty": "唐",
        "collection_info": null
    },
    {
        "title": "县内水亭晨兴听讼",
        "author": "钱起",
        "content": "晨光起宿露，池上判黎甿。\n借问秋泉色，何如拙宦情。\n磨铅辱利用，策蹇愁前程。\n昨夜明月满，中心如鹊惊。\n负恩时易失，多病绩难成。\n坐惜寒塘晚，霜风吹杜蘅。",
        "dynasty": "唐",
        "collection_info": null
    },
    {
        "title": "海畔秋思",
        "author": "钱起",
        "content": "匡济难道合，去留随兴牵。\n偶为谢客事，不顾平子田。\n魏阙贲翘楚，此身长弃捐。\n箕裘空在念，咄咄谁推贤。\n无用即明代，养痾仍壮年。\n日夕望佳期，帝乡路几千。\n秋风晨夜起，零落愁芳荃。",
        "dynasty": "唐",
        "collection_info": null
    },
    {
        "title": "太子李舍人城东别业",
        "author": "钱起",
        "content": "南山转羣木，昏晓拥山翠。\n小泽近龙居，清苍常雨气。\n君家北原上，千金买胜事。\n丹阙退朝回，白云迎赏至。\n新晴村落外，处处烟景异。\n片水明断岸，余霞入古寺。\n东皋指归翼，目尽有余意。",
        "dynasty": "唐",
        "collection_info": null
    },
    {
        "title": "谷口新居寄同省朋故",
        "author": "钱起",
        "content": "种黍傍烟溪，榛芜兼沮洳。\n亦知生计薄，所贵隐身处。\n橡栗石上村，莓苔水中路。\n萧然授衣日，得此还山趣。\n汲井爱秋泉，结茅因古树。\n闲云与幽鸟，对我不能去。\n寄谢鸳鹭羣，狎鸥拙所慕。",
        "dynasty": "唐",
        "collection_info": null
    },
    {
        "title": "京兆尹厅前甘棠树降甘露",
        "author": "钱起",
        "content": "内史用尧意，理京宣惠慈。\n气和祥则降，孰谓天难知。\n济旱露为兆，有如埙应篪。\n岂无夭桃树，洒此甘棠枝。\n玉色与人净，珠光临笔垂。\n协风与之俱，物性皆熙熙。\n何必凤池上，方看作霖时。",
        "dynasty": "唐",
        "collection_info": null
    },
    {
        "title": "秋夜作",
        "author": "钱起",
        "content": "万计各无成，寸心日悠漫。\n浮生竟何穷，巧历不能算。\n流落四海间，辛勤百年半。\n商歌向秋月，哀韵兼浩叹。\n寤寐怨佳期，美人隔霄汉。\n寒云度穷水，别业遶垂幔。\n窗中问谈鸡，长夜何时旦。",
        "dynasty": "唐",
        "collection_info": null
    },
    {
        "title": "观村人牧山田",
        "author": "钱起",
        "content": "六府且未盈，三农争务作。\n贫民乏井税，塉土皆垦凿。\n禾黍入寒云，茫茫半山郭。\n秋来积霖雨，霜降方铚获。\n中田聚黎甿，反景空村落。\n顾惭不耕者，微禄同卫鹤。\n庶追周任言，敢负谢生诺。",
        "dynasty": "唐",
        "collection_info": null
    },
    {
        "title": "裴侍郎湘川迴以青竹筒相遗因而赠之",
        "author": "钱起",
        "content": "楚竹青玉润，从来湘水阴。\n缄书取直节，君子知虚心。\n入用随宪简，积文不受金。\n体将丹凤直，色映秋霜深。\n宁肯假伶伦，谬为龙凤吟。\n唯将翰院客，昔秘瑶华音。\n长跪捧嘉贶，岁寒惭所钦。",
        "dynasty": "唐",
        "collection_info": null
    },
    {
        "title": "东城初陷与薛员外王补阙暝投南山佛寺",
        "author": "钱起",
        "content": "日昃石门裏，松声山寺寒。\n香云空静影，定水无惊湍。\n洗足解尘缨，忽觉天形宽。\n清钟扬虚谷，微月深重峦。\n噫我朝露世，翻浮与波澜。\n行运遘忧患，何缘亲盘桓。\n庶将镜中象，尽作无生观。",
        "dynasty": "唐",
        "collection_info": null
    },
    {
        "title": "奉和张荆州巡农晚望",
        "author": "钱起",
        "content": "太清霁云雷，阳春陶物象。\n明牧行春令，仁风助昇长。\n时和俗勤业，播殖农厥壤。\n阴阴桑陌连，漠漠水田广。\n郡中忽无事，方外还独往。\n日暮驻归轩，湖山有佳赏。\n宣城传逸韵，千载谁此响。",
        "dynasty": "唐",
        "collection_info": null
    },
    {
        "title": "送包何东游",
        "author": "钱起",
        "content": "水国尝独往，送君还念兹。\n湖山远近色，昏旦烟霞时。\n子好谢公迹，常吟孤屿诗。\n果乘扁舟去，若与白鸥期。\n野趣及春好，客游欣此辞。\n入云投馆僻，采碧过帆迟。\n江上日迴首，琴中劳别思。\n春鸿刷归翼，一寄杜蘅枝。",
        "dynasty": "唐",
        "collection_info": null
    },
    {
        "title": "酬陶六辞秩归旧居见柬",
        "author": "钱起",
        "content": "靖节昔高尚，令孙嗣清徽。\n旧庐云峰下，献岁车骑归。\n去俗因解绶，忆山得采薇。\n田畴春事起，里巷相寻稀。\n渊明醉乘兴，闲门秪掩扉。\n花禽惊曙月，邻女上鸣机。\n毕娶愿已果，养恬志宁违。\n吾当挂朝服，同尔缉荷衣。",
        "dynasty": "唐",
        "collection_info": null
    },
    {
        "title": "奉使采箭簳竹谷中晨兴赴岭",
        "author": "钱起",
        "content": "孤客倦夜坐，闻猨乘早发。\n背溪已斜汉，登栈尚残月。\n重峰转森爽，幽步更超越。\n云木耸鹤巢，风萝扫虎穴。\n人羣从自远，世役终难歇。\n入山非买山，采竹异采蕨。\n谁见子牟意，悁劳书魏阙。",
        "dynasty": "唐",
        "collection_info": null
    },
    {
        "title": "同严逸人东溪泛舟",
        "author": "钱起",
        "content": "子陵江海心，高迹此闲放。\n渔舟在溪水，曾是敦夙尚。\n朝霁收云物，垂纶独清旷。\n寒花古岸傍，唳鹤晴沙上。\n纷吾好贞逸，不远来相访。\n已接方外游，仍陪郢中唱。\n欢言尽佳酌，高兴延秋望。\n日暮浩歌还，红霞乱青嶂。",
        "dynasty": "唐",
        "collection_info": null
    },
    {
        "title": "过沈氏山居",
        "author": "钱起",
        "content": "鸡鸣孤烟起，静者能卜筑。\n乔木出云心，闲门掩山腹。\n贫交喜相见，把臂欢不足。\n空林留宴言，永日清耳目。\n泉声冷尊俎，荷气香童仆。\n往往仙犬鸣，樵人度深竹。\n酒酣出谷口，世网何羁束。\n始愿今不从，区区折腰禄。",
        "dynasty": "唐",
        "collection_info": null
    },
    {
        "title": "赠柏岩老人",
        "author": "钱起",
        "content": "日与麋鹿羣，贤哉买山叟。\n庞眉忽相见，避世一何久。\n林栖古崖曲，野事佳春后。\n瓠叶覆荆扉，栗苞垂瓮牖。\n独歌还独酌，不耕亦不耦。\n硗田隔云溪，多雨长稂莠。\n烟霞得情性，身世同刍狗。\n寄谢营道人，天真此翁有。",
        "dynasty": "唐",
        "collection_info": null
    },
    {
        "title": "送薛判官赴蜀",
        "author": "钱起",
        "content": "横笛声转悲，羽觞酣欲别。\n举目叩关远，离心不可说。\n边陲劳帝念，日下降才杰。\n路极巴水长，天衔剑峰缺。\n单车动夙夜，越境正炎节。\n星桥过客稀，火井蒸云热。\n阴符能制胜，千里在坐决。\n始见儒者雄，长缨繫余孽。",
        "dynasty": "唐",
        "collection_info": null
    },
    {
        "title": "诏许昌崔明府拜补阙",
        "author": "钱起",
        "content": "儒者久营道，诏书方问贤。\n至精一耀世，高步谁同年。\n何树可栖凤，高梧枝拂天。\n脱身凫舄裏，载笔虎闱前。\n日月传轩后，衣冠真列仙。\n则知骊龙珠，不秘清泠泉。\n才子贵难见，郢歌空復传。\n惜哉效颦客，心想劳婵娟。",
        "dynasty": "唐",
        "collection_info": null
    },
    {
        "title": "仲春晚寻覆釜山",
        "author": "钱起",
        "content": "蝴蝶弄和风，飞花不知晚。\n王孙寻芳草，步步忘路远。\n况我爱青山，涉趣皆游践。\n萦迴必中路，阴晦阳復显。\n古岸生新泉，霞峰映雪巘。\n交枝花色异，奇石云根浅。\n碧洞志忘归，紫芝行可搴。\n应嗤嵇叔夜，林卧方沈湎。",
        "dynasty": "唐",
        "collection_info": null
    },
    {
        "title": "赠东邻郑少府",
        "author": "钱起",
        "content": "一闻白雪唱，愿见清扬久。\n谁谓结绶来，得陪趋府后。\n小邑蓝溪上，卑栖惬所偶。\n忘言復连墙，片月亦携手。\n草色同春径，莺声共高柳。\n美景百花时，平生一杯酒。\n圣朝法天地，以我为刍狗。\n秩满归白云，期君访谷口。",
        "dynasty": "唐",
        "collection_info": null
    },
    {
        "title": "谢张法曹万顷小山暇景见忆",
        "author": "钱起",
        "content": "乐道随去处，养和解朝簪。\n茅堂近丹阙，佳致亦何深。\n退食不趋府，忘机还在林。\n清风乱流上，永日小山阴。\n解箨雨中竹，将雏花际禽。\n物华对幽寂，弦酌兼咏吟。\n自昔仰高步，及兹劳所钦。\n郢歌叨继组，知己復知音。",
        "dynasty": "唐",
        "collection_info": null
    },
    {
        "title": "罢章陵令山居过中峰道者二首 一",
        "author": "钱起",
        "content": "宁辞园令秩，不改渊明调。\n解印无与言，见山始一笑。\n幽人还绝境，谁道苦奔峭。\n随云剩渡溪，出门更垂钓。\n吾庐青霞裏，窗树玄猨啸。\n微月清风来，方知散髮妙。",
        "dynasty": "唐",
        "collection_info": null
    },
    {
        "title": "罢章陵令山居过中峰道者二首 二",
        "author": "钱起",
        "content": "丘壑趣如此，暮年始栖偃。\n赖遇无心云，不笑归来晚。\n鸣鸠拂红枝，初服傍清畎。\n昨日山僧来，犹嫌嘉遯浅。\n託君紫阳家，路灭心更远。\n梯云创其居，抱犊上绝巘。\n杏田溪一曲，霞境峰几转。\n路石挂飞泉，谢公应在眼。\n愿言携手去，采药长不返。",
        "dynasty": "唐",
        "collection_info": null
    },
    {
        "title": "登覆釜山遇道人二首 一",
        "author": "钱起",
        "content": "晨策趣无涯，名山深转秀。\n三休变覆景，万转迷宇宙。\n攀崖到天窗，入洞穷玉溜。\n侧径蹲怪石，飞萝掷惊狖。\n花间炼药人，鸡犬和乳窦。\n散髮便迎客，采芝仍满袖。\n郭璞赋游仙，始愿今可就。",
        "dynasty": "唐",
        "collection_info": null
    },
    {
        "title": "登覆釜山遇道人二首 二",
        "author": "钱起",
        "content": "真气重嶂裏，知君嘉遯幽。\n山阶压丹穴，药井通洑流。\n道者带经出，洞中携我游。\n欲骖白蜺去，且为紫芝留。\n忽忆武陵事，别家疑数秋。",
        "dynasty": "唐",
        "collection_info": null
    },
    {
        "title": "寻华山云台观道士",
        "author": "钱起",
        "content": "秋日西山明，胜趣引孤策。\n桃源数曲尽，洞口两岸坼。\n还从罔象来，忽得仙灵宅。\n霓裳谁之子，霞酌能止客。\n残阳在翠微，携手更登历。\n林行拂烟雨，溪望乱金碧。\n飞鸟下天窗，褭松际云壁。\n稍寻玄踪远，宛入寥天寂。\n愿言葛仙翁，终年炼玉液。",
        "dynasty": "唐",
        "collection_info": null
    },
    {
        "title": "海上卧病寄王临",
        "author": "钱起",
        "content": "离客穷海阴，萧辰归思结。\n一随浮云滞，几怨黄鹄别。\n妙年即沈痾，生事多所阙。\n劒中负明义，枕上惜玄髮。\n之子良史才，华簪偶时哲。\n相思千里道，愁望飞鸟绝。\n岁暮冰雪寒，淮湖不可越。\n百年去心虑，孤影守薄劣。\n独余慕侣情，金石无休歇。",
        "dynasty": "唐",
        "collection_info": null
    },
    {
        "title": "登玉山诸峰偶至悟真寺",
        "author": "钱起",
        "content": "郭南云水佳，讼简野情发。\n紫芝每相引，黄绶不能绁。\n稍入石门幽，始知灵境绝。\n冥搜未寸晷，仙径俄九折。\n蟠木盖石梁，崩岸露云穴。\n数峰拔昆崙，秀色与空澈。\n玉气交晴虹，桂花留曙月。\n半岩采珉者，一点如片雪。\n真赏无前程，奇观宁暂辍。\n更闻东林磬，可听不可说。\n兴中寻觉化，寂尔诸象灭。",
        "dynasty": "唐",
        "collection_info": null
    },
    {
        "title": "长安客舍赠李行父明府",
        "author": "钱起",
        "content": "藏器待时少，知人自古难。\n遂令丹穴凤，晚食金琅玕。\n谁谓兵戈际，鸣琴方一弹。\n理烦善用简，济猛能兼宽。\n夙夜念黎庶，寝兴非宴安。\n洪波未静壑，何树不惊鸾。\n凫舄傍京辇，甿心悬灌坛。\n高槐暗苦雨，长剑生秋寒。\n旅食还为客，饥年亦尽欢。\n亲劳携斗水，往往救泥蟠。\n但恐酬明义，蹉跎芳岁阑。",
        "dynasty": "唐",
        "collection_info": null
    },
    {
        "title": "美杨侍御清文见示",
        "author": "钱起",
        "content": "伯牙道丧来，弦绝无人续。\n谁知绝唱后，更有难和曲。\n层峰与清流，逸势竞奔蹙。\n清文不出户，仿像皆在目。\n雾雪看满怀，兰荃坐盈掬。\n孤光碧潭月，一片昆崙玉。\n初见歌阳春，韶光变枯木。\n再见吟白雪，便觉云肃肃。\n则知造化源，方寸能展缩。\n斯文不易遇，清爽心岂足。\n愿言书诸绅，可以为佩服。",
        "dynasty": "唐",
        "collection_info": null
    },
    {
        "title": "山居新种花药与道土同游赋诗",
        "author": "钱起",
        "content": "自乐鱼鸟性，宁求农牧资。\n浅深爱岩壑，疏凿尽幽奇。\n雨花相助好，莺鸣春草时。\n种兰入山翠，引葛上花枝。\n风露拆红紫，缘溪復映池。\n新泉香杜若，片石引江蓠。\n宛谓武陵洞，潜鹰造化移。\n杖策携烟客，满袖掇芳蕤。\n蝴蝶舞留我，仙鸡闲傍篱。\n但令黄精熟，不虑韶光迟。\n笑指云萝径，樵人那得知。",
        "dynasty": "唐",
        "collection_info": null
    },
    {
        "title": "初黄绶赴蓝田县作",
        "author": "钱起",
        "content": "蟠木无匠伯，终年弃山樊。\n苦心非良知，安得入君门。\n忽忝英达顾，宁窥造化恩。\n萤光起腐草，云翼腾沈鲲。\n片石世何用，良工心所存。\n一叨尉京甸，三省惭黎元。\n贤尹正趋府，仆夫俨归轩。\n眼中县胥色，耳裏苍生言。\n居人散山水，即景真桃源。\n鹿聚入田径，鸡鸣隔岭村。\n飡和俗久清，到邑政空论。\n且嘉讼庭寂，前阶满芳荪。",
        "dynasty": "唐",
        "collection_info": null
    },
    {
        "title": "归义寺题震上人壁",
        "author": "钱起",
        "content": "入谷逢雨花，香绿引幽步。\n招提饶泉石，万转同一趣。\n向背森碧峰，浅深罗古树。\n尧皇未登极，此地曾隐雾。\n秘谶得神谋，因高思虎踞。\n太阳忽临照，物象俄光煦。\n梵王宫始开，长者金先布。\n白水入禅境，砀山通觉路。\n往往无心云，犹起潜龙处。\n仍闻七祖后，佛子继调御。\n溪鸟投慧灯，山蝉饱甘露。\n不作解缨客，宁知舍筏喻。\n身世已悟空，归途復何去。",
        "dynasty": "唐",
        "collection_info": null
    },
    {
        "title": "奉和圣制登会昌山应制",
        "author": "钱起",
        "content": "睿想入希夷，真游到具茨。\n玉銮登嶂远，云辂出花迟。\n泉壑凝神处，阳和布泽时。\n六龙多顺动，四海正雍熙。",
        "dynasty": "唐",
        "collection_info": null
    },
    {
        "title": "省中对雪寄元判官拾遗昆季",
        "author": "钱起",
        "content": "万点瑶台雪，飞来锦帐前。\n琼枝应比净，鹤髮敢争先。\n散影成花月，流光透竹烟。\n今朝谢家兴，几处郢歌传。",
        "dynasty": "唐",
        "collection_info": null
    },
    {
        "title": "山斋独坐喜玄上人夕至",
        "author": "钱起",
        "content": "舍下虎溪径，烟霞入暝开。\n柴门兼竹静，山月与僧来。\n心莹红莲水，言忘绿茗杯。\n前峰曙更好，斜汉欲西迴。",
        "dynasty": "唐",
        "collection_info": null
    },
    {
        "title": "秋夜寄张韦二主簿",
        "author": "钱起",
        "content": "凉夜褰帘好，轻云过月初。\n碧空河色浅，红叶露声虚。\n道阻天难问，机忘世易疎。\n不知双翠凤，栖棘復何如。",
        "dynasty": "唐",
        "collection_info": null
    },
    {
        "title": "归故山路逢邻居隐者",
        "author": "钱起",
        "content": "握手云栖路，澘然恨几重。\n谁知绿林盗，长占彩霞峰。\n心死池塘草，声悲石径松。\n无因芳杜月，琴酒更相逢。",
        "dynasty": "唐",
        "collection_info": null
    },
    {
        "title": "落第刘拾遗相送东归",
        "author": "钱起",
        "content": "不醉百花酒，伤心千里归。\n独收和氏玉，还采旧山薇。\n出处离心尽，荣枯会面稀。\n预愁芳草色，一径入衡闱。",
        "dynasty": "唐",
        "collection_info": null
    },
    {
        "title": "和刘七读书",
        "author": "钱起",
        "content": "夜雨深馆静，苦心黄卷前。\n云阴留墨沼，萤影傍华编。\n梦鸟富清藻，通经仍妙年。\n何愁丹穴凤，不饮玉池泉。",
        "dynasty": "唐",
        "collection_info": null
    },
    {
        "title": "早下江宁",
        "author": "钱起",
        "content": "暮天微雨散，凉吹片帆轻。\n云物高秋节，山川孤客情。\n霜苹留楚水，寒鴈别吴城。\n宿浦有归梦，愁猨莫夜鸣。",
        "dynasty": "唐",
        "collection_info": null
    },
    {
        "title": "登復州南楼",
        "author": "钱起",
        "content": "孤树延春日，他山捲曙霞。\n客心湖上鴈，归思日边花。\n行李迷方久，归期涉岁赊。",
        "dynasty": "唐",
        "collection_info": null
    },
    {
        "title": "江陵晦日陪诸官泛舟",
        "author": "钱起",
        "content": "节物堪为乐，江湖有主人。\n舟行深更好，山趣久弥新。\n尊酒平生意，烟花异国春。\n城南无夜月，长袖莫留宾。",
        "dynasty": "唐",
        "collection_info": null
    },
    {
        "title": "县城秋夕",
        "author": "钱起",
        "content": "山城日易夕，愁生先掩扉。\n俸薄不沽酒，家贫忘授衣。\n露重蕙花落，月冷莎难飞。\n効拙惭无补，云林叹再归。",
        "dynasty": "唐",
        "collection_info": null
    },
    {
        "title": "秋夜梁七兵曹同宿二首 一",
        "author": "钱起",
        "content": "一笑不可得，同心相见稀。\n摘菱频贳酒，待月未扃扉。\n星影低惊鹊，虫声傍旅衣。\n卑栖岁已晚，共羡鴈南飞。",
        "dynasty": "唐",
        "collection_info": null
    },
    {
        "title": "秋夜梁七兵曹同宿二首 二",
        "author": "钱起",
        "content": "好欲弃吾道，今宵又遇君。\n老夫相劝酒，稚子待题文。\n月下谁家笛，城头几片云。\n如何此幽兴，明日重离羣。",
        "dynasty": "唐",
        "collection_info": null
    },
    {
        "title": "和万年成少府寓直",
        "author": "钱起",
        "content": "赤县新秋夜，文人藻思催。\n钟声自仙掖，月色近霜台。\n一叶兼萤度，孤云带鴈来。\n明朝紫书下，应问长卿才。",
        "dynasty": "唐",
        "collection_info": null
    },
    {
        "title": "春夜过长孙绎别业",
        "author": "钱起",
        "content": "佳期难再得，清夜此云林。\n带竹新泉冷，穿花片月深。\n含毫凝逸思，酌水话幽心。\n不觉星河转，山枝惊曙禽。",
        "dynasty": "唐",
        "collection_info": null
    },
    {
        "title": "题温处士山居",
        "author": "钱起",
        "content": "谁知白云外，别有绿萝春。\n苔绕溪边径，花深洞裏人。\n逸妻看种药，稚子伴垂纶。\n颍上逃尧者，何如此养真。",
        "dynasty": "唐",
        "collection_info": null
    },
    {
        "title": "题陈季壁",
        "author": "钱起",
        "content": "郢人何苦调，饮水仍布衾。\n烟火昼不起，蓬蒿春欲深。\n前庭少乔木，邻舍闻新禽。\n虽有征贤诏，终伤不遇心。",
        "dynasty": "唐",
        "collection_info": null
    },
    {
        "title": "赠邻居齐六司仓",
        "author": "钱起",
        "content": "沈冥众所遗，咫尺绝佳期。\n始觉衡门下，翛然太古时。\n鸡声共邻巷，烛影隔茅茨。\n坐惜牛羊径，芳荪白露滋。",
        "dynasty": "唐",
        "collection_info": null
    },
    {
        "title": "送征鴈",
        "author": "钱起",
        "content": "秋空万里净，嘹唳独南征。\n风急翻霜冷，云开见月惊。\n塞长怯去翼，影灭有余声。\n怅望遥天外，乡愁满目生。",
        "dynasty": "唐",
        "collection_info": null
    },
    {
        "title": "宴郁林观张道士房",
        "author": "钱起",
        "content": "灭迹人间世，忘归象外情。\n竹坛秋月冷，山殿夜钟清。\n仙侣披云集，霞杯达曙斜。\n同欢不可再，朝暮赤龙迎。",
        "dynasty": "唐",
        "collection_info": null
    },
    {
        "title": "秋夕与梁锽文宴",
        "author": "钱起",
        "content": "客到衡门下，林香蕙草时。\n好风能自至，明月不须期。\n秋日翻荷影，晴光脆柳枝。\n留欢美清夜，宁觉晓钟迟。",
        "dynasty": "唐",
        "collection_info": null
    },
    {
        "title": "哭空寂寺玄上人",
        "author": "钱起",
        "content": "悽然双树下，垂泪远公房。\n灯续生前火，炉添没后香。\n阴阶明片雪，寒竹响空廊。\n寂灭应为乐，尘心徒自伤。",
        "dynasty": "唐",
        "collection_info": null
    },
    {
        "title": "题精舍寺",
        "author": "钱起",
        "content": "胜景不易遇，入门神顿清。\n房房占山色，处处分泉声。\n诗思竹间得，道心松下生。\n何时来此地，摆落世间情。",
        "dynasty": "唐",
        "collection_info": null
    },
    {
        "title": "开元观遇张侍御",
        "author": "钱起",
        "content": "碧落忘归处，佳期不厌逢。\n晚凉生玉井，新暑避烟松。\n欲醉流霞酌，还醒度竹钟。\n更怜琪树下，历历见遥峰。",
        "dynasty": "唐",
        "collection_info": null
    },
    {
        "title": "和人秋归终南山别业",
        "author": "钱起",
        "content": "旧居三顾后，晚节重幽寻。\n野径到门尽，山窗连竹阴。\n昔年莺山谷，今日凤归林。\n物外凌云操，谁能继此心。",
        "dynasty": "唐",
        "collection_info": null
    },
    {
        "title": "故相国苗公挽歌",
        "author": "钱起",
        "content": "灞陵谁宠葬，汉主念萧何。\n盛业留青史，浮荣逐逝波。\n陇云仍作雨，薤露已成歌。\n悽怆平津阁，秋风弔客过。",
        "dynasty": "唐",
        "collection_info": null
    },
    {
        "title": "酬刘员外雨中见寄",
        "author": "钱起",
        "content": "苦雨滴兰砌，秋风生葛衣。\n潢污三径绝，砧杵四邻稀。\n分与玄豹隐，不为湘燕飞。\n惭君角巾折，犹肯问衡闱。",
        "dynasty": "唐",
        "collection_info": null
    },
    {
        "title": "赋得归云送李山人归华山",
        "author": "钱起",
        "content": "秀色横千里，归云积几重。\n欲依毛女岫，初卷少姨峰。\n盖影随征马，衣香拂卧龙。\n秪应函谷上，真气日溶溶。",
        "dynasty": "唐",
        "collection_info": null
    },
    {
        "title": "过裴长官新亭",
        "author": "钱起",
        "content": "茅屋多新意，芳林昨试移。\n野人知石路，戏鸟认花枝。\n慢水萦蓬户，闲云挂竹篱。\n到家成一醉，归马不能骑。",
        "dynasty": "唐",
        "collection_info": null
    },
    {
        "title": "寄郢州郎士元使君",
        "author": "钱起",
        "content": "龙节知无事，江城不掩扉。\n诗传过客远，书到故人稀。\n坐啸看潮起，行春送鴈归。\n望舒三五夜，思尽谢玄晖。",
        "dynasty": "唐",
        "collection_info": null
    },
    {
        "title": "过长孙宅与朗上人茶会",
        "author": "钱起",
        "content": "偶与息心侣，忘归才子家。\n玄谈兼藻思，绿茗代榴花。\n岸帻看云卷，含毫任景斜。\n松乔若逢此，不復醉流霞。",
        "dynasty": "唐",
        "collection_info": null
    },
    {
        "title": "下第题长安客舍",
        "author": "钱起",
        "content": "不遂青云望，愁看黄鸟飞。\n棃花度寒食，客子未春衣。\n世事随时变，交情与我违。\n空余主人柳，相见却依依。",
        "dynasty": "唐",
        "collection_info": null
    },
    {
        "title": "陪考功王员外城东池亭宴",
        "author": "钱起",
        "content": "无双锦帐郎，绝境有林塘。\n鹤静疎羣羽，蓬开失众芳。\n晴山看不厌，流水趣何长。\n日晚催归骑，钟声下夕阳。",
        "dynasty": "唐",
        "collection_info": null
    },
    {
        "title": "过孙员外蓝田山居",
        "author": "钱起",
        "content": "不知香署客，谢病翠微间。\n去幄兰将老，辞车雉亦闲。\n近窗云出洞，当户竹连山。\n对酒溪霞晚，家人采蕨还。",
        "dynasty": "唐",
        "collection_info": null
    },
    {
        "title": "秋园晚沐",
        "author": "钱起",
        "content": "黄卷在穷巷，归来生道心。\n五株衰柳下，三径小园深。\n倒薤翻成字，寒花不假林。\n庞眉谢羣彦，独酌且闲吟。",
        "dynasty": "唐",
        "collection_info": null
    },
    {
        "title": "穷秋对雨",
        "author": "钱起",
        "content": "晦日连苦雨，动息更邅迴。\n生事萍无定，愁心云不开。\n翟门悲暝雀，墨竈上寒苔。\n始信宜城守，乘流畏曝腮。",
        "dynasty": "唐",
        "collection_info": null
    },
    {
        "title": "裴迪南门秋夜对月",
        "author": "钱起",
        "content": "夜来诗酒兴，月满谢公楼。\n影闭重门静，寒生独树秋。\n鹊惊随叶散，萤远入烟流。\n今夕遥天末，清光几处愁。",
        "dynasty": "唐",
        "collection_info": null
    },
    {
        "title": "和蜀县段明府秋城望归期",
        "author": "钱起",
        "content": "制锦蜀江静，飞凫汉阙遥。\n一兹风靡草，再视露盈条。\n旅望多愁思，秋天更泬寥。\n河阳传丽藻，清韵入歌谣。",
        "dynasty": "唐",
        "collection_info": null
    },
    {
        "title": "晚归蓝田酬王维给事赠别",
        "author": "钱起",
        "content": "卑栖却得性，每与白云归。\n徇禄仍怀橘，看山免采薇。\n暮禽先去马，新月待开扉。\n霄汉时回首，知音青琐闱。",
        "dynasty": "唐",
        "collection_info": null
    },
    {
        "title": "再得毕侍御书闻巴中卧病",
        "author": "钱起",
        "content": "芳信来相续，同心远更亲。\n数重云外树，不隔眼中人。\n梦寐花骢色，相思黄鸟春。\n更闻公干病，一夜二毛新。",
        "dynasty": "唐",
        "collection_info": null
    },
    {
        "title": "宿新里馆",
        "author": "钱起",
        "content": "愁人待晓鸡，秋雨暗凄凄。\n度烛萤时灭，传书鴈渐低。\n客来知计误，梦裏泣津迷。\n无以逃悲思，寒螀处处啼。",
        "dynasty": "唐",
        "collection_info": null
    },
    {
        "title": "谷口书斋寄杨补阙",
        "author": "钱起",
        "content": "泉壑带茅茨，云霞生薜帷。\n竹怜新雨后，山爱夕阳时。\n闲鹭栖常早，秋花落更迟。\n家童扫萝径，昨与故人期。",
        "dynasty": "唐",
        "collection_info": null
    },
    {
        "title": "衡门春夜",
        "author": "钱起",
        "content": "不厌晴林下，微风度葛巾。\n宁唯北牕月，自谓上皇人。\n丛篠轻新暑，孤花占晚春。\n寄言庄叟蝶，与尔得天真。",
        "dynasty": "唐",
        "collection_info": null
    },
    {
        "title": "题吴通微主人",
        "author": "钱起",
        "content": "食贫无尽日，有愿几时谐。\n长啸秋光晚，谁知志士怀。\n朝烟不起竈，寒叶欲连阶。\n饮水仍留我，孤灯点夜斋。",
        "dynasty": "唐",
        "collection_info": null
    },
    {
        "title": "晚次宿预馆",
        "author": "钱起",
        "content": "乡心不可问，秋气又相逢。\n飘泊方千里，离悲復几重。\n迴云随去鴈，寒露滴鸣蛩。\n延颈遥天末，如闻故国钟。",
        "dynasty": "唐",
        "collection_info": null
    },
    {
        "title": "蓝上茅茨期王维补阙",
        "author": "钱起",
        "content": "山中人不见，云去夕阳过。\n浅濑寒鱼少，丛兰秋蝶多。\n老年疎世事，幽性乐天和。\n酒熟思才子，溪头望玉珂。",
        "dynasty": "唐",
        "collection_info": null
    },
    {
        "title": "春宵寓直",
        "author": "钱起",
        "content": "养拙惯云卧，为郎如鸟栖。\n不知仙阁峻，惟觉玉绳低。\n帐喜香烟暖，诗惭赐笔题。\n未央春漏促，残梦谢晨鸡。",
        "dynasty": "唐",
        "collection_info": null
    },
    {
        "title": "新昌里言怀",
        "author": "钱起",
        "content": "性拙偶从宦，心闲多掩扉。\n虽看北堂草，不忘旧山薇。\n花月霁来好，云泉堪梦归。\n如何建章漏，催着早朝衣。",
        "dynasty": "唐",
        "collection_info": null
    },
    {
        "title": "秋夜寄袁中丞王员外",
        "author": "钱起",
        "content": "一夕盈千念，方知别者劳。\n衰荣难会面，魂梦暂同袍。\n片月临阶早，晴河度鴈高。\n应怜蒋生径，秋露满蓬蒿。",
        "dynasty": "唐",
        "collection_info": null
    },
    {
        "title": "九日闲居寄登高数子",
        "author": "钱起",
        "content": "初服栖穷巷，重阳忆旧游。\n门闲谢病日，心醉授衣秋。\n酒尽寒花笑，庭空暝雀愁。\n今朝落帽客，几处管弦留。",
        "dynasty": "唐",
        "collection_info": null
    },
    {
        "title": "晚入宣城界",
        "author": "钱起",
        "content": "斜日片帆阴，春风孤客心。\n山来指樵路，岸去惜花林。\n海气蒸云黑，潮声隔雨深。\n乡愁不可道，浦宿听猨吟。",
        "dynasty": "唐",
        "collection_info": null
    },
    {
        "title": "静夜酬通上人问疾",
        "author": "钱起",
        "content": "东林生早凉，高枕远公房。\n大士看心后，中宵清漏长。\n惊蝉出暗柳，微月隐迴廊。\n何事沈痾久，含毫问药王。",
        "dynasty": "唐",
        "collection_info": null
    },
    {
        "title": "奉陪使君十四叔晚憩大云门寺",
        "author": "钱起",
        "content": "野寺千家外，闲行晚暂过。\n炎氛临水尽，夕照傍林多。\n境对知心妄，人安觉政和。\n绳床摇麈尾，佳趣满沧波。",
        "dynasty": "唐",
        "collection_info": null
    },
    {
        "title": "省中春暮酬嵩阳焦道士见招",
        "author": "钱起",
        "content": "朝花飞暝林，对酒伤春心。\n流年催素髮，不觉映华簪。\n垂老遇知己，酬恩看寸阴。\n如何紫芝客，相忆白云深。",
        "dynasty": "唐",
        "collection_info": null
    },
    {
        "title": "酬苗发员外宿龙池寺见寄",
        "author": "钱起",
        "content": "宁知待漏客，清夜此从容。\n暂别迎车雉，还随护法龙。\n香烟轻上月，林岭静闻钟。\n郢曲传甘露，尘心洗几重。",
        "dynasty": "唐",
        "collection_info": null
    },
    {
        "title": "贞懿皇后挽词",
        "author": "钱起",
        "content": "淑丽诗传美，徽章礼饰哀。\n有恩加象服，无日祀高禖。\n晓月孤秋殿，寒山出夜台。\n通灵深眷想，青鸟独飞来。",
        "dynasty": "唐",
        "collection_info": null
    },
    {
        "title": "岁初归旧山",
        "author": "钱起",
        "content": "欲知愚谷好，久别与春还。\n莺暖初归树，云晴却恋山。\n石田耕种少，野客性情闲。\n求仲应难见，残阳且掩关。",
        "dynasty": "唐",
        "collection_info": null
    },
    {
        "title": "銮驾避狄岁寄别韩云卿",
        "author": "钱起",
        "content": "白髮壮心死，愁看国步移。\n关山惨无色，亲爱忽惊离。\n影绝龙分剑，声衰鸟恋枝。\n茫茫云海外，相忆不相知。",
        "dynasty": "唐",
        "collection_info": null
    },
    {
        "title": "咏白油帽送客",
        "author": "钱起",
        "content": "薄质惭加首，愁阴幸庇身。\n卷舒无定日，行止必依人。\n已沐脂膏惠，宁辞雨露频。\n虽同客衣色，不染洛阳尘。",
        "dynasty": "唐",
        "collection_info": null
    },
    {
        "title": "蓝上采石芥寄前李明府",
        "author": "钱起",
        "content": "渊明遗爱处，山芥绿芳初。\n翫此春阴色，犹滋夜雨余。\n隔溪烟叶小，覆石雪花舒。\n采采还相赠，瑶华信不如。",
        "dynasty": "唐",
        "collection_info": null
    },
    {
        "title": "送赟法师往上都",
        "author": "钱起",
        "content": "远近化人天，王城指日边。\n宰君迎说法，童子伴随缘。\n到处花为雨，行时杖出泉。\n今霄松月下，门闭想安禅。",
        "dynasty": "唐",
        "collection_info": null
    },
    {
        "title": "送沈少府还江宁",
        "author": "钱起",
        "content": "远宦碧云外，此行佳兴牵。\n湖山入闾井，鸥鸟傍神仙。\n斜日背乡树，春潮迎客船。\n江楼新咏发，应与政声传。",
        "dynasty": "唐",
        "collection_info": null
    },
    {
        "title": "送虞说擢第东游",
        "author": "钱起",
        "content": "湖山不可厌，东望有余情。\n片玉登科后，孤舟任兴行。\n月中严子濑，花际楚王城。\n岁暮云皋鹤，闻天更一鸣。",
        "dynasty": "唐",
        "collection_info": null
    },
    {
        "title": "送少微师西行",
        "author": "钱起",
        "content": "随缘忽西去，何日返东林。\n世路宁磋别，空门久息心。\n人烟一饭少，山雪独行深。\n天外猨啼处，谁闻清梵音。",
        "dynasty": "唐",
        "collection_info": null
    },
    {
        "title": "送昆山孙少府",
        "author": "钱起",
        "content": "徇禄近沧海，乘流看碧霄。\n谁知仙吏去，宛与世尘遥。\n远帆背归鸟，孤舟抵上潮。\n悬知讼庭静，窗竹日萧萧。",
        "dynasty": "唐",
        "collection_info": null
    },
    {
        "title": "送屈突司马充安西书记",
        "author": "钱起",
        "content": "制胜三军劲，澄清万里余。\n星飞庞统骥，箭发鲁连书。\n海月低云斾，江霞入锦车。\n遥知太阿剑，计日斩鲸鱼。",
        "dynasty": "唐",
        "collection_info": null
    },
    {
        "title": "送时暹避难适荆南",
        "author": "钱起",
        "content": "三叹把离袂，七哀深我情。\n云天愁远别，豺虎拥前程。\n驻马恋携手，隔河闻哭声。\n相思昏若梦，泪眼几时明。",
        "dynasty": "唐",
        "collection_info": null
    },
    {
        "title": "送边补阙东归省觐",
        "author": "钱起",
        "content": "东去有余意，春风生赐衣。\n凤凰衔诏下，才子采兰归。\n斗酒百花裏，情人一笑稀。\n别离须计日，相望在彤闱。",
        "dynasty": "唐",
        "collection_info": null
    },
    {
        "title": "送弹琴李长史往洪州",
        "author": "钱起",
        "content": "抱琴为傲吏，孤棹復南行。\n几度秋江水，皆添白雪声。\n佳期来客梦，幽思缓王程。\n佐牧无劳问，心和政自平。",
        "dynasty": "唐",
        "collection_info": null
    },
    {
        "title": "送宋征君让官还山",
        "author": "钱起",
        "content": "至人无滞迹，谒帝復思玄。\n魏阙辞花绶，春山有杏田。\n紫霞开别酒，黄鹤舞离弦。\n今夜思君梦，遥遥入洞天。",
        "dynasty": "唐",
        "collection_info": null
    },
    {
        "title": "送陈供奉恩勅放归觐省",
        "author": "钱起",
        "content": "得意今如此，清光不可攀。\n臣心尧日下，乡思楚云间。\n杨柳依归棹，芙蓉栖旧山。\n采兰兼衣锦，何似买臣还。",
        "dynasty": "唐",
        "collection_info": null
    },
    {
        "title": "送外甥范勉赴任常州长史兼觐省",
        "author": "钱起",
        "content": "怜君展骥去，能解倚门愁。\n就养仍荣禄，还乡即昼游。\n橘花低客舍，莼菜绕归舟。\n与报垂纶叟，知吾世网留。",
        "dynasty": "唐",
        "collection_info": null
    },
    {
        "title": "陇右送韦三还京",
        "author": "钱起",
        "content": "春风起东道，握手望京关。\n柳色从乡至，莺声送客还。\n嘶骖顾近驿，归路出他山。\n举目情难尽，羁离失志间。",
        "dynasty": "唐",
        "collection_info": null
    },
    {
        "title": "送元评事归山居",
        "author": "钱起",
        "content": "忆家望云路，东去独依依。\n水宿随渔火，山行到竹扉。\n寒花催酒熟，山犬喜人归。\n遥羡书窗下，千峰出翠微。",
        "dynasty": "唐",
        "collection_info": null
    },
    {
        "title": "送武进韦明府",
        "author": "钱起",
        "content": "理邑想无事，鸣琴不下堂。\n井田通楚越，津市半渔商。\n卢橘垂残雨，红莲拆早霜。\n送君催白首，临水独思乡。",
        "dynasty": "唐",
        "collection_info": null
    },
    {
        "title": "送上官侍御",
        "author": "钱起",
        "content": "执简朝方下，乘轺去不赊。\n感恩轻远道，入幕比还家。\n碣石春云色，邯郸古树花。\n飞书报明主，烽火静天涯。",
        "dynasty": "唐",
        "collection_info": null
    },
    {
        "title": "送郭秀才制举下第南游",
        "author": "钱起",
        "content": "失志思浪迹，知君晦近名。\n出关尘渐远，过郢兴弥清。\n山尽溪初广，人闲舟自行。\n探幽无旅思，莫畏楚猨鸣。",
        "dynasty": "唐",
        "collection_info": null
    },
    {
        "title": "送夏侯审校书东归",
        "author": "钱起",
        "content": "楚乡飞鸟没，独与碧云还。\n破镜催归客，残阳见旧山。\n诗成流水上，梦尽落花间。\n傥寄相思字，愁人定解颜。",
        "dynasty": "唐",
        "collection_info": null
    },
    {
        "title": "送卫功曹赴荆南",
        "author": "钱起",
        "content": "汉家仍用武，才子晚成名。\n惆怅江陵去，谁知魏阙情。\n碧云愁楚水，春酒醉宜城。\n定想褰帷政，还闻坐啸声。",
        "dynasty": "唐",
        "collection_info": null
    },
    {
        "title": "送马使君赴郑州",
        "author": "钱起",
        "content": "东土忽无事，专城復任贤。\n喜观班瑞礼，还在偃兵年。\n膏雨带荥水，归人耕圃田。\n遥知下车日，万井起新烟。",
        "dynasty": "唐",
        "collection_info": null
    },
    {
        "title": "送郎四补阙东归",
        "author": "钱起",
        "content": "无事共干世，多时废隐沦。\n相看恋簪组，不觉老风尘。\n劝酒怜今别，伤心倍去春。",
        "dynasty": "唐",
        "collection_info": null
    },
    {
        "title": "送陆三出尉",
        "author": "钱起",
        "content": "春草晚来色，东门愁送君。\n盛才仍下位，明代负奇文。\n且乐神仙道，终随鸳鹭羣。\n梅生寄黄绶，不日在青云。",
        "dynasty": "唐",
        "collection_info": null
    },
    {
        "title": "送安都秀才北还",
        "author": "钱起",
        "content": "年少工文客，言离却解颜。\n不嗟荆宝退，能喜綵衣还。\n新月来前馆，高阳出故关。\n相思东北望，燕赵隔青山。",
        "dynasty": "唐",
        "collection_info": null
    },
    {
        "title": "送褚十一澡擢第归吴觐省",
        "author": "钱起",
        "content": "林表吴山色，诗人思不忘。\n向家流水便，怀橘綵衣香。\n满酌留归骑，前程未夕阳。\n怆兹江海去，谁惜杜蘅芳。",
        "dynasty": "唐",
        "collection_info": null
    },
    {
        "title": "送费秀才归衡州",
        "author": "钱起",
        "content": "南望潇湘渚，词人远忆家。\n客心随楚水，归棹宿江花。\n不畏心期阻，惟愁面会赊。\n云天有飞翼，方寸伫瑶华。",
        "dynasty": "唐",
        "collection_info": null
    },
    {
        "title": "送陆郎中",
        "author": "钱起",
        "content": "事边仍恋主，举酒復悲歌。\n粉署含香别，辕门载笔过。\n莺声出汉苑，柳色过漳河。\n相忆情难尽，离居春草多。",
        "dynasty": "唐",
        "collection_info": null
    },
    {
        "title": "送僧归日本",
        "author": "钱起",
        "content": "上国随缘住，来途若梦行。\n浮天沧海远，去世法舟轻。\n水月通禅观，鱼龙听梵声。\n惟怜一灯影，万里眼中明。",
        "dynasty": "唐",
        "collection_info": null
    },
    {
        "title": "送杨皞擢第游江南",
        "author": "钱起",
        "content": "行人临水去，新咏復新悲。\n万里高秋月，孤山远别时。\n挂帆严子濑，酹酒敬亭祠。",
        "dynasty": "唐",
        "collection_info": null
    },
    {
        "title": "送田仓曹归觐",
        "author": "钱起",
        "content": "青丝络骢马，去府望梁城。\n节下趋庭处，秋来怀橘情。\n别筵寒日晚，归路碧云生。\n千里相思夜，愁看新月明。",
        "dynasty": "唐",
        "collection_info": null
    },
    {
        "title": "送张管书记",
        "author": "钱起",
        "content": "边事多劳役，儒衣逐鼓鼙。\n日寒关树外，峰尽塞云西。\n河广篷难度，天遥鴈渐低。\n班超封定远，之子去思齐。",
        "dynasty": "唐",
        "collection_info": null
    },
    {
        "title": "送萧常侍北使",
        "author": "钱起",
        "content": "绛节引雕戈，鸣驺动玉珂。\n戎城去日远，汉使隔年多。\n鴈宿常连雪，沙飞半渡河。\n明光朝即迩，[杕]杜早成歌。",
        "dynasty": "唐",
        "collection_info": null
    },
    {
        "title": "送李栖桐道举擢第还乡省侍",
        "author": "钱起",
        "content": "几年深道要，一举过贤关。\n名与玄珠出，乡宜昼锦还。\n莲舟同宿浦，柳岸向家山。\n欲见宁亲孝，儒衣稚子斑。",
        "dynasty": "唐",
        "collection_info": null
    },
    {
        "title": "送柳道士",
        "author": "钱起",
        "content": "去世能成道，游仙不定家。\n归期千岁鹤，行迈五云车。\n海上春应尽，壶中日未斜。\n不知相忆处，琪树几枝花。",
        "dynasty": "唐",
        "collection_info": null
    },
    {
        "title": "送陆珽侍御使新罗",
        "author": "钱起",
        "content": "衣冠周柱史，才学我乡人。\n受命辞云陛，倾城送使臣。\n去程沧海月，归思上林春。\n始觉儒风远，殊方礼乐新。",
        "dynasty": "唐",
        "collection_info": null
    },
    {
        "title": "重送陆侍御使日本",
        "author": "钱起",
        "content": "万里三韩国，行人满目愁。\n辞天使星远，临水涧霜秋。\n云佩迎仙岛，虹旌过蜃楼。\n定知怀魏阙，迴首海西头。",
        "dynasty": "唐",
        "collection_info": null
    },
    {
        "title": "送陆贽擢第还苏州",
        "author": "钱起",
        "content": "乡路归何早，云间喜擅名。\n思亲卢橘熟，带雨客帆轻。\n夜火临津驿，晨钟隔浦城。\n华亭养仙羽，计日再飞鸣。",
        "dynasty": "唐",
        "collection_info": null
    },
    {
        "title": "送虞说擢第南归觐省",
        "author": "钱起",
        "content": "南风起别袂，心到衡湘间。\n归客楚山远，孤舟云水闲。\n爱君采莲处，花岛连家山。\n得意且宁省，人生难此还。",
        "dynasty": "唐",
        "collection_info": null
    },
    {
        "title": "送原公南游",
        "author": "钱起",
        "content": "有意兼程去，飘然二翼轻。\n故乡多久别，春草不伤情。\n洗钵泉初暖，焚香晓更清。",
        "dynasty": "唐",
        "collection_info": null
    },
    {
        "title": "送万兵曹赴广陵",
        "author": "钱起",
        "content": "秋日思还客，临流语别难。\n楚城将坐啸，郢曲有余悲。\n山晚桂花老，江寒苹叶衰。\n应须杨得意，更诵长卿辞。",
        "dynasty": "唐",
        "collection_info": null
    },
    {
        "title": "送李判官赴桂州幕",
        "author": "钱起",
        "content": "欲知儒道贵，缝掖见诸侯。\n且感千金诺，宁辞万里游。\n鴈峰侵瘴远，桂水出云流。\n坐惜离居晚，相思绿蕙秋。",
        "dynasty": "唐",
        "collection_info": null
    },
    {
        "title": "题苏公林亭",
        "author": "钱起",
        "content": "平津东阁在，别是竹林期。\n万叶秋声裏，千家落照时。\n门随深巷静，窗过远钟迟。\n客位苔生处，依然又赋诗。",
        "dynasty": "唐",
        "collection_info": null
    },
    {
        "title": "赋得寒云轻重色送子恂入京",
        "author": "钱起",
        "content": "无限寒云色，苍茫浅更深。\n从龙如有瑞，捧日不成阴。\n积翠全低岭，虚明半出林。\n帝乡遥在目，铁马又骎骎。",
        "dynasty": "唐",
        "collection_info": null
    },
    {
        "title": "赋得丛兰曙后色送梁侍御人京",
        "author": "钱起",
        "content": "曙色传芳意，分明锦绣丛。\n兰生齐后日，花发夜来风。\n不向三峰裏，全胜一县中。\n遥知大苑内，应待五花骢。",
        "dynasty": "唐",
        "collection_info": null
    },
    {
        "title": "赋得余冰",
        "author": "钱起",
        "content": "晓日余冰上，春池一镜明。\n多从履处薄，偏向饮时清。\n比雪光仍在，因风片不成。\n更随舟楫去，犹可助坚贞。",
        "dynasty": "唐",
        "collection_info": null
    },
    {
        "title": "赋得浦口望斜月送皇甫判官",
        "author": "钱起",
        "content": "起见西楼月，依依向浦斜。\n动摇生浅浪，明灭照寒沙。\n水渚犹疑雪，梅林不辨花。\n送君无可赠，持此代瑶华。",
        "dynasty": "唐",
        "collection_info": null
    },
    {
        "title": "赋得绵绵思远道送岑判官入岭",
        "author": "钱起",
        "content": "极目烟霞外，孤舟一使星。\n兴中寻白雪，梦裏过沧溟。\n夜月松江戍，秋风竹坞亭。\n不知行远近，芳草日青青。",
        "dynasty": "唐",
        "collection_info": null
    },
    {
        "title": "江宁春夜裴使君席送萧员外",
        "author": "钱起",
        "content": "花院日扶疎，江云自卷舒。\n主人熊轼任，归客稚门车。\n曙月稀星裏，春烟紫禁余。\n行看石头戍，记得是南徐。",
        "dynasty": "唐",
        "collection_info": null
    },
    {
        "title": "送薛八谪居",
        "author": "钱起",
        "content": "东水将孤客，南行路几千。\n虹翻潮上雨，鸟落瘴中天。\n谪去宁留恨，思归岂待年。\n衔杯且一醉，别泪莫潸然。",
        "dynasty": "唐",
        "collection_info": null
    },
    {
        "title": "送衡阳归客",
        "author": "钱起",
        "content": "归客爱鸣榔，南征忆旧乡。\n江山追宋玉，云雨忆荆王。\n醉裏宜城近，歌中郢路长。\n怜君从此去，日夕望三湘。",
        "dynasty": "唐",
        "collection_info": null
    },
    {
        "title": "送员外侍御入朝",
        "author": "钱起",
        "content": "别思乱无绪，妖氛犹未清。\n含香五夜客，持赋十年兄。\n霜拂金波树，星迴玉斗城。\n自怜江上鹤，垂翅羡飞鸣。",
        "dynasty": "唐",
        "collection_info": null
    },
    {
        "title": "送李谏议归荆州",
        "author": "钱起",
        "content": "归舟同不繫，纤草剩忘忧。\n禁掖曾通籍，江城旧列侯。\n暮帆依夏口，春雨梦荆州。\n何日朝云陛，随君拜冕旒。",
        "dynasty": "唐",
        "collection_info": null
    },
    {
        "title": "送元中丞江淮转运",
        "author": "钱起",
        "content": "薄税归天府，轻徭赖使臣。\n欢霑赐帛老，恩及卷绡人。\n去问殊官俗，来经几劫春。\n东南御亭上，莫问有风尘。",
        "dynasty": "唐",
        "collection_info": null
    },
    {
        "title": "送唐别驾赴郢州",
        "author": "钱起",
        "content": "少年从事好，此去别愁轻。\n满座诗人兴，随君郢路行。\n蒹葭侵驿树，云水抱山城。\n遥爱下车日，江皋春草生。",
        "dynasty": "唐",
        "collection_info": null
    },
    {
        "title": "送郑巨及第后归觐",
        "author": "钱起",
        "content": "多才白华子，初擅桂枝名。\n嘉庆送归客，新秋带雨行。\n离人背水去，喜鹊近家迎。\n别赠难为此，衰年畏后生。",
        "dynasty": "唐",
        "collection_info": null
    },
    {
        "title": "宿远上人兰若",
        "author": "钱起",
        "content": "香花闭一林，真士此看心。\n行道白云近，然灯翠壁深。\n梵筵清水月，禅坐冷山阴。\n更说东溪好，明朝乘兴寻。",
        "dynasty": "唐",
        "collection_info": null
    },
    {
        "title": "酬元秘书晚出蓝溪见寄",
        "author": "钱起",
        "content": "野兴引才子，独行幽径迟。\n云留下山处，鸟静出溪时。\n拙宦不忘隐，归休常在兹。\n知音倘相访，炊黍扫茅茨。",
        "dynasty": "唐",
        "collection_info": null
    },
    {
        "title": "别张起居",
        "author": "钱起",
        "content": "有别时留恨，销魂况在今。\n风涛初振海，鹓鹭各辞林。\n旧国关河绝，新秋草露深。\n陆机婴世网，应负故山心。",
        "dynasty": "唐",
        "collection_info": null
    },
    {
        "title": "郭司徒厅夜宴",
        "author": "钱起",
        "content": "秋堂復夜阑，举目尽悲端。\n霜堞鸟声苦，更楼月色寒。\n美人深别意，斗酒少留欢。\n明发将何赠，平生双玉盘。",
        "dynasty": "唐",
        "collection_info": null
    },
    {
        "title": "初至京口示诸弟",
        "author": "钱起",
        "content": "还家百战后，访故几人存。\n兄弟得相见，荣枯何处论。\n新诗添卷轴，旧业见儿孙。\n点检平生事，焉能出荜门。",
        "dynasty": "唐",
        "collection_info": null
    },
    {
        "title": "月下洗药",
        "author": "钱起",
        "content": "汲井向新月，分流入众芳。\n湿花低桂影，翻叶静泉光。\n露下添余润，蜂惊引暗香。\n寄言养生客，来此共提筐。",
        "dynasty": "唐",
        "collection_info": null
    },
    {
        "title": "晚春永宁墅小园独坐寄上王相公",
        "author": "钱起",
        "content": "东阁一何静，莺声落日愁。\n夔龙暂为别，昏旦思兼秋。\n蕙草出篱外，花枝寄竹幽。\n上方传雅颂，七夕让风流。",
        "dynasty": "唐",
        "collection_info": null
    },
    {
        "title": "岁暇题茅茨",
        "author": "钱起",
        "content": "谷口逃名客，归来遂野心。\n薄田供岁酒，乔木待新禽。\n溪路春云重，山厨夜火深。\n桃源应渐好，仙客许相寻。",
        "dynasty": "唐",
        "collection_info": null
    },
    {
        "title": "九日登玉山",
        "author": "钱起",
        "content": "霞景青山上，谁知此胜游。\n龙沙传往事，菊酒对今秋。\n步石随云起，题诗向水流。\n忘归更有处，松下片云幽。",
        "dynasty": "唐",
        "collection_info": null
    },
    {
        "title": "宴崔驸马玉山别业",
        "author": "钱起",
        "content": "金榜开青琐，骄奢半隐沦。\n玉箫惟送酒，罗袖爱留宾。\n竹馆烟催瞑，梅园雪误春。\n满朝辞赋客，尽是入林人。",
        "dynasty": "唐",
        "collection_info": null
    },
    {
        "title": "春谷幽居",
        "author": "钱起",
        "content": "黄鸟鸣园柳，新阳改旧阴。\n春来此幽兴，宛是谢公心。\n扫径兰芽出，添池山影深。\n虚名随振鹭，安得久栖林。",
        "dynasty": "唐",
        "collection_info": null
    },
    {
        "title": "赋得池上双丁香树",
        "author": "钱起",
        "content": "得地移根远，交柯遶指柔。\n露香浓结桂，池影鬬蟠虬。\n黛叶轻筠绿，金花笑菊秋。\n何如南海外，雨露隔炎洲。",
        "dynasty": "唐",
        "collection_info": null
    },
    {
        "title": "题樊川杜相公别业",
        "author": "钱起",
        "content": "数亩园林好，人知贤相家。\n结茅书阁俭，带水槿篱斜。\n古树生春藓，新荷卷落花。\n圣恩加玉铉，安得卧青霞。",
        "dynasty": "唐",
        "collection_info": null
    },
    {
        "title": "酬卢十一过宿",
        "author": "钱起",
        "content": "乞还方未遂，日夕望云林。\n况復逢青草，何妨问此心。\n闭门公务散，枉策故情深。\n遥夜他乡宿，同君梁甫吟。",
        "dynasty": "唐",
        "collection_info": null
    },
    {
        "title": "崔十四宅问候",
        "author": "钱起",
        "content": "晓日早莺啼，江城旅思迷。\n微官同寄傲，移疾阻招携。\n远水闾阎内，青山稚堞西。\n王孙莫久卧，春草欲萋萋。",
        "dynasty": "唐",
        "collection_info": null
    },
    {
        "title": "山路见梅感而有作",
        "author": "钱起",
        "content": "莫言山路僻，还被好风催。\n行客凄凉过，村篱冷落开。\n晚溪寒水照，晴日数蜂来。\n重忆江南酒，何因把一杯。",
        "dynasty": "唐",
        "collection_info": null
    },
    {
        "title": "咏门上画松上元王杜三相公",
        "author": "钱起",
        "content": "昔闻生涧底，今见起毫端。\n众草此时没，何人知岁寒。\n岂能裨栋宇，且欲出门阑。\n只在丹青笔，凌云也不难。",
        "dynasty": "唐",
        "collection_info": null
    },
    {
        "title": "早发东阳",
        "author": "钱起",
        "content": "信风催过客，早发梅花桥。\n数鴈起前渚，千艘争便潮。\n将随浮云去，日惜故山遥。\n惆怅烟波末，佳期在碧霄。",
        "dynasty": "唐",
        "collection_info": null
    },
    {
        "title": "舟中寄李起居",
        "author": "钱起",
        "content": "南行风景好，昏旦水皋闲。\n春色郢中树，晴霞湖上山。\n去家旅帆远，回首暮潮还。\n蕙草知何赠，故人云汉间。",
        "dynasty": "唐",
        "collection_info": null
    },
    {
        "title": "夜雨寄寇校书",
        "author": "钱起",
        "content": "秋馆烟雨合，重城钟漏深。\n佳期阻清夜，孤兴发离心。\n烛影出绡幕，虫声连素琴。\n此时蓬阁友，应念昔同衾。",
        "dynasty": "唐",
        "collection_info": null
    },
    {
        "title": "喜李侍御拜郎官入省",
        "author": "钱起",
        "content": "粉署花骢入，丹霄紫诰垂。\n直庐惊漏近，赐被觉霜移。\n汉主前瑶席，穰侯许凤池。\n应怜后行鴈，空羡上林枝。",
        "dynasty": "唐",
        "collection_info": null
    },
    {
        "title": "苏端林亭对酒喜雨",
        "author": "钱起",
        "content": "小雨飞林顶，浮凉入晚多。\n能知留客处，偏与好风过。\n濯锦飜红蕊，跳珠乱碧荷。\n芳尊深几许，此兴可酣歌。",
        "dynasty": "唐",
        "collection_info": null
    },
    {
        "title": "见上林春鴈翔青云寄杨起居李员外",
        "author": "钱起",
        "content": "上林春更好，宾鴈不知归。\n顾影怜青籞，传声入紫微。\n夜陪池鹭宿，朝出苑花飞。\n宁忆寒乡侣，鸾凰一见稀。",
        "dynasty": "唐",
        "collection_info": null
    },
    {
        "title": "偶成",
        "author": "钱起",
        "content": "含毫意不浅，微月上帘栊。\n门静吏人息，心闲囹圄空。\n繁星入疎树，惊鹊倦秋风。\n始觉牵卑剧，宵眠亦在公。",
        "dynasty": "唐",
        "collection_info": null
    },
    {
        "title": "渔潭值雨",
        "author": "钱起",
        "content": "日入林岛异，鹤鸣风草间。\n孤帆泊枉渚，飞雨来前山。\n客意念留滞，川途忽阻艰。\n赤亭仍数里，夜待安流还。",
        "dynasty": "唐",
        "collection_info": null
    },
    {
        "title": "题萧丞小池",
        "author": "钱起",
        "content": "莺鸣蕙草绿，朝兴情人期。\n林沼忘言处，鸳鸿养翮时。\n春泉滋药暖，晴日度花迟。\n此会无辞醉，良辰难再追。",
        "dynasty": "唐",
        "collection_info": null
    },
    {
        "title": "送集贤崔八叔承恩括图书",
        "author": "钱起",
        "content": "雨露满儒服，天心知子虚。\n还劳五经笥，更访百家书。\n赠别倾文苑，光华比使车。\n晚云随客散，寒树出关疎。\n相见应朝夕，归期在玉除。",
        "dynasty": "唐",
        "collection_info": null
    },
    {
        "title": "送张五员外东归楚州",
        "author": "钱起",
        "content": "缨佩不为美，人羣宁免辞。\n杳然黄鹄去，未负白云期。\n此别清兴尽，高秋临水时。\n好山枉帆僻，浪迹到家迟。\n他日诏书下，梁鸿安可追。",
        "dynasty": "唐",
        "collection_info": null
    },
    {
        "title": "闲居寄包何",
        "author": "钱起",
        "content": "去名即栖遁，何必归沧浪。\n种药幽不浅，杜门喧自忘。\n林眠多晓梦，鸦散惊初阳。\n片雪幽云至，迴风邻果香。\n佳期碧天末，惆怅紫兰芳。",
        "dynasty": "唐",
        "collection_info": null
    },
    {
        "title": "津梁寺寻李侍御",
        "author": "钱起",
        "content": "禅林绝过客，柱史正焚香。\n驯鸽不猜隼，慈云能护霜。\n骢声隔暗竹，吏事散空廊。\n霄汉期鸳鹭，狐狸避宪章。\n遶阶春色至，屈草待君芳。",
        "dynasty": "唐",
        "collection_info": null
    },
    {
        "title": "山园秋晚寄杜黄裳少府",
        "author": "钱起",
        "content": "惆怅佳期阻，园林秋景闲。\n终朝碧云外，唯见暮禽还。\n泉石思携手，烟霞不闭关。\n杖藜仍把菊，对卷也看山。\n望望离心起，非君谁解颜。",
        "dynasty": "唐",
        "collection_info": null
    },
    {
        "title": "东溪杜野人致酒",
        "author": "钱起",
        "content": "万重云树下，数亩子平居。\n野院罗泉石，荆扉背里闾。\n早冬耕凿暇，弋雁復烹鱼。\n静扫寒花径，唯邀傲吏车。\n晚来留客好，小雪下山初。",
        "dynasty": "唐",
        "collection_info": null
    },
    {
        "title": "忆山中寄旧友",
        "author": "钱起",
        "content": "数岁白云裏，与君同采薇。\n树深烟不散，溪静鹭忘飞。\n更忆东岩趣，残阳破翠微。\n脱巾花下醉，洗药月前归。\n风景今还好，如何与世违。",
        "dynasty": "唐",
        "collection_info": null
    },
    {
        "title": "东皋早春寄郎四校书",
        "author": "钱起",
        "content": "禄微赖学稼，岁起归衡茅。\n穷达恋明主，耕桑亦近郊。\n夜来霁山雪，阳气动林梢。\n兰蕙暖初吐，春鸠鸣欲巢。\n蓬莱时入梦，知子忆贫交。",
        "dynasty": "唐",
        "collection_info": null
    },
    {
        "title": "玉山东溪题李叟屋壁",
        "author": "钱起",
        "content": "霞景已斜照，烟溪方暝投。\n山家归路僻，辙迹乱泉流。\n野老采薇暇，蜗庐招客幽。\n麏麚突荒院，鸬鹊步闲畴。\n偶此惬真性，令人轻宦游。",
        "dynasty": "唐",
        "collection_info": null
    },
    {
        "title": "温泉宫礼见",
        "author": "钱起",
        "content": "新丰佳气满，圣主在温泉。\n云暧龙行处，山明日驭前。\n顺风求至道，侧席问遗贤。\n灵雪瑶墀降，晨霞綵仗悬。\n沧溟不让水，疵贱也朝天。",
        "dynasty": "唐",
        "collection_info": null
    },
    {
        "title": "游襄阳泉石晚归",
        "author": "钱起",
        "content": "游目随山胜，迴桡爱浦长。\n往来幽不浅，昏旦兴难忘。\n木末看归翼，莲西失夕阳。\n人声指闾井，野趣惜林塘。\n稍近垂杨路，菱舟拥岸香。",
        "dynasty": "唐",
        "collection_info": null
    },
    {
        "title": "夏日陪史郎中宴杜郎中果园",
        "author": "钱起",
        "content": "何事重逢迎，春醪晚更清。\n林端花自老，池上月初明。\n路入仙郎次，乌连柱史名。\n竹阴疎柰院，山翠傍芜城。\n引满不辞醉，风来待曙更。",
        "dynasty": "唐",
        "collection_info": null
    },
    {
        "title": "南溪春耕",
        "author": "钱起",
        "content": "荷蓑趣南径，戴胜鸣条枚。\n溪雨有余润，土膏宁厌开。\n沟塍落花尽，耒耜度云迴。\n谁道耦耕倦，仍兼胜赏催。\n日长农有暇，悔不带经来。",
        "dynasty": "唐",
        "collection_info": null
    },
    {
        "title": "省试湘灵鼓瑟",
        "author": "钱起",
        "content": "善鼓云和瑟，常闻帝子灵。\n冯夷空自舞，楚客不堪听。\n苦调凄金石，清音入杳冥。\n苍梧来怨慕，白芷动芳馨。\n流水传潇浦，悲风过洞庭。\n曲终人不见，江上数峰青。",
        "dynasty": "唐",
        "collection_info": null
    },
    {
        "title": "观法驾自凤翔迴",
        "author": "钱起",
        "content": "欃枪一扫灭，阊阖九重开。\n海晏鲸鲵尽，天旋日月来。\n圣情苏品物，龙御闢云雷。\n晓漏移仙仗，朝阳出帝台。\n周惭散马出，禹让浚川迴。\n欲识封人愿，南山举酒杯。",
        "dynasty": "唐",
        "collection_info": null
    },
    {
        "title": "题玉山村叟屋壁",
        "author": "钱起",
        "content": "谷口好泉石，居人能陆沈。\n牛羊下山小，烟火隔云深。\n一径入溪色，数家连竹阴。\n藏虹辞晚雨，惊隼落残禽。\n涉趣皆流目，将归羡在林。\n却思黄绶事，辜负紫芝心。",
        "dynasty": "唐",
        "collection_info": null
    },
    {
        "title": "县中池竹言怀",
        "author": "钱起",
        "content": "官小志已足，时清免负薪。\n卑栖且得地，荣耀不关身。\n自爱赏心处，丛篁流水滨。\n荷香度高枕，山色满南邻。\n道在即为乐，机忘宁厌贫。\n却愁丹凤诏，来访漆园人。",
        "dynasty": "唐",
        "collection_info": null
    },
    {
        "title": "山园栖隐",
        "author": "钱起",
        "content": "守静信推分，灌园乐在兹。\n且忘尧舜力，宁顾尚书期。\n晚景采兰暇，空林散帙时。\n卷荷藏露滴，黄口触虫丝。\n三径与嚣远，一瓢常自怡。\n情人半云外，风月讵相思。",
        "dynasty": "唐",
        "collection_info": null
    },
    {
        "title": "送王谏议任东都居守",
        "author": "钱起",
        "content": "车徒凤掖东，去去洛阳宫。\n暂以青蒲隔，还看紫禁同。\n经过乘雨露，潇洒出鸳鸿。\n官署名台下，云山旧苑中。\n暮天双阙静，秋月九重空。\n且喜成周地，诗人播国风。",
        "dynasty": "唐",
        "collection_info": null
    },
    {
        "title": "送郑书记",
        "author": "钱起",
        "content": "决胜无遗策，辞天便起缨。\n出身唯殉死，报国且能兵。\n受命麒膦殿，参谋骠骑营。\n短箫催别酒，斜日驻前旌。\n义勇千夫敌，风沙万里行。\n几年丹阙下，侯印锡书生。",
        "dynasty": "唐",
        "collection_info": null
    },
    {
        "title": "送族侄赴任",
        "author": "钱起",
        "content": "林下不成兴，仲容微禄牵。\n客程千里远，别念一帆悬。\n欲欢卑栖去，其如胜趣偏。\n云山深郡郭，花木净潮田。\n坐啸帷应下，离居月復圆。\n此时知小阮，相忆绿尊前。",
        "dynasty": "唐",
        "collection_info": null
    },
    {
        "title": "长安落第作",
        "author": "钱起",
        "content": "始愿今如此，前途復若何。\n无媒献词赋，生事日蹉跎。\n不遇张华识，空悲宁戚歌。\n故山归梦远，新岁客愁多。\n刷羽思乔木，登龙恨失波。\n散才非世用，回音谢云萝。",
        "dynasty": "唐",
        "collection_info": null
    },
    {
        "title": "酬长孙绎蓝溪寄杏",
        "author": "钱起",
        "content": "爱君蓝水上，种杏近成田。\n拂径清阴合，临流彩实悬。\n清香和宿雨，佳色出晴烟。\n懿此倾筐赠，想知怀橘年。\n芳馨来满袖，琼玖愿詶篇。\n把玩情何极，云林若眼前。",
        "dynasty": "唐",
        "collection_info": null
    },
    {
        "title": "药堂秋暮",
        "author": "钱起",
        "content": "隐来未得道，岁去媿云松。\n茅屋空山暮，荷衣白露浓。\n唯怜石苔色，不染世人踪。\n潭静宜孤鹤，山深绝远钟。\n有时丹竈上，数点綵霞重。\n勉事壶公术，仙期待赤龙。",
        "dynasty": "唐",
        "collection_info": null
    },
    {
        "title": "哭常徴君",
        "author": "钱起",
        "content": "万化一朝尽，穷泉悲此君。\n如何丹竈术，能误紫芝焚。\n不遂苍生望，空留封禅文。\n远年随逝水，真气尽浮云。\n山闭龙蛇蛰，林寒麋鹿羣。\n伤心载酒地，仙菊为谁熏。",
        "dynasty": "唐",
        "collection_info": null
    },
    {
        "title": "送鲍中丞赴太原军营",
        "author": "钱起",
        "content": "年壮才仍美，时来道易行。\n宠兼三独任，威肃贰师营。\n将略过南仲，天心寄北京。\n云旗临塞色，龙笛出关声。\n汉月随霜去，边尘计日清。\n渐知王事好，文武用书生。",
        "dynasty": "唐",
        "collection_info": null
    },
    {
        "title": "奉送刘相公江淮催转运",
        "author": "钱起",
        "content": "国用资戎事，臣劳为主忧。\n将徴任土贡，更发济川舟。\n拥传星还去，过池凤不留。\n唯高饮水节，稍浅别家愁。\n落叶淮边雨，孤山海上秋。\n遥知谢公兴，微月上江楼。",
        "dynasty": "唐",
        "collection_info": null
    },
    {
        "title": "送李秀才落第游荆楚",
        "author": "钱起",
        "content": "翠羽虽成梦，迁莺尚后羣。\n名逃郄诜策，兴发谢玄文。\n昏旦扁舟去，江山几路分。\n上潮吞海日，归雁出湖云。\n诗思应须苦，猨声莫厌闻。\n离居见新月，那得不思君。",
        "dynasty": "唐",
        "collection_info": null
    },
    {
        "title": "奉陪郭常侍宴浐川山池",
        "author": "钱起",
        "content": "掖垣携爱客，胜地赏年光。\n向竹过宾馆，寻山到妓堂。\n歌声掩金谷，舞态出平阳。\n地满簪裾影，花添兰麝香。\n莺啼春未老，酒冷日犹长。\n安石风流事，须归问省郎。",
        "dynasty": "唐",
        "collection_info": null
    },
    {
        "title": "寇中送张司马归洛",
        "author": "钱起",
        "content": "戎狄寇周日，衣冠适洛年。\n客亭新驿骑，归路旧人烟。\n吾道将东矣，秋风更飒然。\n云愁百战地，树隔两乡天。\n旅思蓬飘陌，惊魂雁怯弦。\n今朝一尊酒，莫惜醉离筵。",
        "dynasty": "唐",
        "collection_info": null
    },
    {
        "title": "奉和宣城张太守南亭秋夕怀友",
        "author": "钱起",
        "content": "池馆蟪蛄声，梧桐秋露晴。\n月临朱戟静，河近画楼明。\n捲幔浮凉入，闻钟永夜清。\n片云悬曙斗，数雁过秋城。\n羽扇扬风暇，瑶琴怅别情。\n江山飞丽藻，谢朓让前名。",
        "dynasty": "唐",
        "collection_info": null
    },
    {
        "title": "过山人所居因寄诸遗补",
        "author": "钱起",
        "content": "空谷春云满，愚公晦迹深。\n一随玄豹隐，几换绿萝阴。\n绝径人稀道，芳荪我独寻。\n厨烟住峭壁，酒气出重林。\n蝴蝶晴还舞，黄鹂晚暂吟。\n所思青琐客，瑶草寄幽心。",
        "dynasty": "唐",
        "collection_info": null
    },
    {
        "title": "过鸣皋隐者",
        "author": "钱起",
        "content": "磻石老红鲜，徴君卧几年。\n飞泉出林下，一径过崖巅。\n鸡犬逐人静，云霞宜地偏。\n终朝数峰胜，不远一壶前。\n仲月霁春雨，香风生药田。\n丹溪不可别，琼草色芊芊。",
        "dynasty": "唐",
        "collection_info": null
    },
    {
        "title": "送杨錥归隐",
        "author": "钱起",
        "content": "悔作扫门事，还吟招隐诗。\n今年芳草色，不失故山期。\n遥想白云裏，采苓春日迟。\n溪花藏石径，岩翠带茅茨。\n九转莫飞去，三迴良在兹。\n还嗤茂陵客，贫病老明时。",
        "dynasty": "唐",
        "collection_info": null
    },
    {
        "title": "酬刘起居卧病见寄",
        "author": "钱起",
        "content": "承颜看彩服，不觉别丹墀。\n味道能忘病，过庭更学诗。\n缭垣多画戟，远岫入书帷。\n竹静携琴处，林香让果时。\n声同叨眷早，交澹在年衰。\n更枉兼金赠，难为继组词。",
        "dynasty": "唐",
        "collection_info": null
    },
    {
        "title": "陪南省诸公宴殿中李监宅",
        "author": "钱起",
        "content": "将门高胜霍，相子宠过韦。\n宦贵攀龙后，心倾待士时。\n壶觞开雅宴，鸳鹭眷相随。\n舞退燕姬曲，歌徴谢朓诗。\n晚钟过竹静，醉客出花迟。\n莫惜留余兴，良辰不可追。",
        "dynasty": "唐",
        "collection_info": null
    },
    {
        "title": "山斋读书寄时校书杜叟",
        "author": "钱起",
        "content": "日爱蘅茅下，闲观山海图。\n幽人自守朴，穷谷也名愚。\n倒岭和溪雨，新泉到户枢。\n丛兰齐稚子，蟠木老潜夫。\n忆戴差过剡，游仙惯入壶。\n濠梁时一访，庄叟亦吾徒。",
        "dynasty": "唐",
        "collection_info": null
    },
    {
        "title": "晚归蓝田旧居",
        "author": "钱起",
        "content": "云卷东皋下，归来省故蹊。\n泉移怜石在，林长觉原低。\n旧里情难尽，前山赏未迷。\n引藤看古木，尝酒咒春鸡。\n兴与时髦背，年将野老齐。\n才微甘引退，应得遂霞栖。",
        "dynasty": "唐",
        "collection_info": null
    },
    {
        "title": "寄袁州李嘉佑员外",
        "author": "钱起",
        "content": "谁谓江山阻，心亲梦想偏。\n容辉常在目，离别任经年。\n郡国通流水，云霞共远天。\n行春莺几啭，迟客月频圆。\n雁有归乡羽，人无访戴船。\n愿徴黄霸入，相见玉阶前。",
        "dynasty": "唐",
        "collection_info": null
    },
    {
        "title": "禁闱玩雪寄薛左丞",
        "author": "钱起",
        "content": "玄云低禁苑，飞雪满神州。\n虚白生台榭，寒光入冕旒。\n粉凝宫壁静，乳结洞门幽。\n细绕迴风转，轻随落羽浮。\n怒涛堆砌石，新月孕帘钩。\n为报诗人道，丰年颂圣猷。",
        "dynasty": "唐",
        "collection_info": null
    },
    {
        "title": "春暮过石龟谷题温处士林园",
        "author": "钱起",
        "content": "隐几无名老，何年此陆沈。\n丘园自得性，婚嫁不婴心。\n岁计因山薄，霞栖在谷深。\n设罝连草色，晒药背松阴。\n触兴云生岫，随耕鸟下林。\n搘颐笑来客，头上有朝簪。",
        "dynasty": "唐",
        "collection_info": null
    },
    {
        "title": "宿毕侍御宅",
        "author": "钱起",
        "content": "交情频更好，子有古人风。\n晤语清霜裏，平生苦节同。\n心惟二仲合，室乃一瓢空。\n落叶寄秋菊，愁云低夜鸿。\n薄寒灯影外，残漏雨声中。\n明发南昌去，迴看御史骢。",
        "dynasty": "唐",
        "collection_info": null
    },
    {
        "title": "中书遇雨",
        "author": "钱起",
        "content": "济旱惟宸虑，为霖即上台。\n云衔七曜起，雨拂九门来。\n纶阁飞丝度，龙渠激溜迴。\n色翻池上藻，香裛鼎前杯。\n湘燕皆舒翼，沙鳞岂曝腮。\n尺波应万假，虞海载沿洄。",
        "dynasty": "唐",
        "collection_info": null
    },
    {
        "title": "适楚次徐城",
        "author": "钱起",
        "content": "去家随旅雁，几日到南荆。\n行迈改乡邑，苦辛淹晦明。\n畏途在淫雨，未暮息趋程。\n穷木对秋馆，寒鵶愁古城。\n迷津坐为客，对酒默含情。\n感激念知己，匣中孤劒鸣。",
        "dynasty": "唐",
        "collection_info": null
    },
    {
        "title": "经李蒙颍阳旧居",
        "author": "钱起",
        "content": "同心而早世，天道亦何论。\n独有山阳宅，平生永不谖。\n青溪引白鸟，流涕弔芳荪。\n蔓草入空室，丛篁深毁垣。\n旧游还在眼，神理更忘言。\n唯见东山月，人亡不去门。",
        "dynasty": "唐",
        "collection_info": null
    },
    {
        "title": "赠汉阳隐者",
        "author": "钱起",
        "content": "当年不出世，知子餐霞人。\n乐道復安土，遗荣长隐身。\n蘅茅古林曲，秔稻清江滨。\n桂棹为渔暇，荷衣御暑新。\n欵颜行在役，幽兴惜今晨。\n分手天涯去，再来芳杜春。",
        "dynasty": "唐",
        "collection_info": null
    },
    {
        "title": "巨鱼纵大壑",
        "author": "钱起",
        "content": "巨鱼纵大壑，遂性似乘时。\n奋跃风生鬣，腾凌浪鼓鳍。\n龙摅回地轴，鲲化想天池。\n方快吞舟意，尤殊在藻嬉。\n倾危嗟幕燕，隐晦诮泥龟。\n喻士逢明主，才猷得所施。",
        "dynasty": "唐",
        "collection_info": null
    },
    {
        "title": "送李九归河北",
        "author": "钱起",
        "content": "文武资人望，谋猷简圣情。\n南州初卧鼓，东土復维城。\n寄重分符去，威仍出阃行。\n斗牛移八座，日月送双旌。\n别恋瞻天起，仁风应物生。\n伫闻收组练，锵玉会承明。",
        "dynasty": "唐",
        "collection_info": null
    },
    {
        "title": "送丁着作佐台郡",
        "author": "钱起",
        "content": "多年金马客，名遂动归轮。\n佐郡紫书下，过门朱绶新。\n扬舲望海岳，入境背风尘。\n水驿偏乘月，梅园别受春。\n带经临府吏，鲙鲤待乡人。\n始见美高士，逍遥在搢绅。",
        "dynasty": "唐",
        "collection_info": null
    },
    {
        "title": "送王使君赴太原行营",
        "author": "钱起",
        "content": "太白明无象，皇威未戢戈。\n诸侯持节钺，千里控山河。\n汉驿双旌度，胡沙七骑过。\n惊蓬连雁起，牧马入云多。\n不卖卢龙塞，能消瀚海波。\n须传出师颂，莫奏式微歌。",
        "dynasty": "唐",
        "collection_info": null
    },
    {
        "title": "送王使君移镇淮南",
        "author": "钱起",
        "content": "共许徐方牧，能临河内人。\n郡移棠转茂，车至鹿还驯。\n吏事嘉师旅，鸳行惜搢绅。\n别心倾祖席，愁望尽征轮。\n紫诰徴黄晚，苍生借寇频。\n愿言青琐拜，早及上林春。",
        "dynasty": "唐",
        "collection_info": null
    },
    {
        "title": "李四劝为尉氏尉李七勉为开封尉",
        "author": "钱起",
        "content": "美政惟兄弟，时人数俊贤。\n皇枝双玉树，吏道二梅仙。\n自理尧唐俗，唯将礼让传。\n采兰花萼聚，就日雁行联。\n黄绶俄三载，青云未九迁。\n庙堂为宰制，几日试龙泉。",
        "dynasty": "唐",
        "collection_info": null
    },
    {
        "title": "春夜宴任六昆季宅",
        "author": "钱起",
        "content": "际晚绿烟起，入门芳树深。\n不才叨下客，喜宴齿诸簪。\n夜月仍携妓，清风更在林。\n彩毫挥露色，银烛动花阴。\n自接通家好，应知待士心。\n向隅逢故识，兹夕愿披襟。",
        "dynasty": "唐",
        "collection_info": null
    },
    {
        "title": "闲居酬张起居见赠",
        "author": "钱起",
        "content": "在林非避世，守拙自离羣。\n弱羽谢风水，穷愁依典坟。\n良知不遐弃，新咏独相闻。\n能使幽兴苦，坐忘清景曛。\n前山带乔木，暮鸟联归云。\n向夕野人思，难忘骑省文。",
        "dynasty": "唐",
        "collection_info": null
    },
    {
        "title": "奉和王相公秋日戏赠元校书",
        "author": "钱起",
        "content": "才妙心仍远，名疎迹可追。\n清秋闻礼暇，新雨到山时。\n胜事唯愁尽，幽寻不厌迟。\n弄云怜鹤去，隔水许僧期。\n贤相敦高躅，雕龙忆所思。\n芙蓉洗清露，愿比谢公诗。",
        "dynasty": "唐",
        "collection_info": null
    },
    {
        "title": "过杨驸马亭子",
        "author": "钱起",
        "content": "衣冠在汉庭，台榭接天成。\n彩凤翻箫曲，祥鳣入馆名。\n歌钟芳月曙，林嶂碧云生。\n乱水归潭净，高花映竹明。\n退朝追宴乐，开閤醉簪缨。\n长袖留嘉客，栖乌下禁城。",
        "dynasty": "唐",
        "collection_info": null
    },
    {
        "title": "山下别杜少府",
        "author": "钱起",
        "content": "把手意难尽，前山日渐低。\n情人那忍别，宿鸟尚同栖。\n寸晷恋言笑，佳期欲阻暌。\n离云愁出岫，去水咽分溪。\n庄叟几虚说，杨朱空自迷。\n伤心独归路，秋草更萋萋。",
        "dynasty": "唐",
        "collection_info": null
    },
    {
        "title": "晚出青门望终南别业",
        "author": "钱起",
        "content": "能清谢朓思，暂下承明庐。\n远山新水下，寒皋微雨余。\n更怜归鸟去，宛到卧龙居。\n笑指丛林上，闲云自卷舒。\n宁心鸣凤日，却意钓璜初。\n处贵有余兴，伊周位不如。",
        "dynasty": "唐",
        "collection_info": null
    },
    {
        "title": "送严士良侍奉詹事南游",
        "author": "钱起",
        "content": "疏傅独知止，曾参善爱亲。\n江山侍行迈，长幼出嚣尘。\n握手想千古，此心能几人。\n风光满长陌，草色傍征轮。\n日夕望荆楚，莺鸣芳杜新。\n渔烟月下浅，花屿水中春。\n点翰遥相忆，含情向白苹。",
        "dynasty": "唐",
        "collection_info": null
    },
    {
        "title": "题秘书王迪城北池亭",
        "author": "钱起",
        "content": "子乔来魏阙，明主赐衣簪。\n从宦辞人事，同尘即道心。\n还追大隐迹，寄此凤城阴。\n昨夜新烟雨，池台清且深。\n伏泉通粉壁，迸笋出花林。\n晚沐常多暇，春醪时独斟。\n西南汉宫月，復对绿窗琴。",
        "dynasty": "唐",
        "collection_info": null
    },
    {
        "title": "过王舍人宅",
        "author": "钱起",
        "content": "入门花柳暗，知是近臣居。\n大隐心何远，高风物自疎。\n翛然静者事，宛得上皇余。\n鸡犬偷仙药，儿童授道书。\n清吟送客后，微月上城初。\n彩笔有新咏，文星垂太虚。\n承恩金殿宿，应荐马相如。",
        "dynasty": "唐",
        "collection_info": null
    },
    {
        "title": "过瑞龙观道士",
        "author": "钱起",
        "content": "不知谁氏子，炼魄家洞天。\n鹤待成丹日，人寻种杏田。\n灵山含道气，物性皆自然。\n白鹿顾瑞草，骊龙蟠玉泉。\n得兹象外趣，便割区中缘。\n石窦采云母，霞堂陪列仙。\n主人善止客，柯烂忘归年。",
        "dynasty": "唐",
        "collection_info": null
    },
    {
        "title": "送沈仲",
        "author": "钱起",
        "content": "天朴非外假，至人常晏如。\n心期邈霄汉，词律响琼琚。\n举酒常叹息，无人达子虚。\n夜光失隋掌，骥騄伏盐车。\n考室晋山下，归田秦岁初。\n寒云随路合，落照下城余。\n千里还同术，无劳怨索居。",
        "dynasty": "唐",
        "collection_info": null
    },
    {
        "title": "和韦侍御寓直对雨",
        "author": "钱起",
        "content": "名贯四科首，班宜二妙齐。\n如何厌白简，未得步金闺。\n寓直晦秋雨，吟余闻远鸡。\n漏声过旦冷，云色向窗低。\n谁谓霄汉近，翻嗟心事暌。\n兰滋人未握，霜晓鹗还栖。\n伫见田郎字，亲劳御笔题。",
        "dynasty": "唐",
        "collection_info": null
    },
    {
        "title": "奉和圣制登朝元阁",
        "author": "钱起",
        "content": "六合纡玄览，重轩启上清。\n石林飞栋出，霞顶泰阶平。\n拂曙銮舆上，晞阳瑞雪晴。\n翠微回日驭，丹巘驻天行。\n御气升银汉，垂衣俯锦城。\n山通玉苑迥，河抱紫关明。\n感物干文动，凝神道化成。\n周王陟乔岳，列辟让英声。",
        "dynasty": "唐",
        "collection_info": null
    },
    {
        "title": "奉和杜相公移长兴宅奉呈元相公",
        "author": "钱起",
        "content": "守贵常思俭，平津此意深。\n能卑丞相宅，何谢故人心。\n种蕙初抽带，移篁不改阴。\n院梅朝助鼎，池凤夕归林。\n觉路经中得，沧州梦裏寻。\n道高仍济代，恩重岂投簪。\n报国谁知己，推贤共作霖。\n兴来文雅振，清韵掷双金。",
        "dynasty": "唐",
        "collection_info": null
    },
    {
        "title": "送任先生任唐山丞",
        "author": "钱起",
        "content": "再命果良愿，几年勤说诗。\n上公频握髮，才子共垂帷。\n琢玉成良器，出门偏怆离。\n腰章佐墨绶，耀锦到茅茨。\n树老见家日，潮平归县时。\n衣催莲女织，颂听海人词。\n鸿鹄志应在，荃兰香未衰。\n金门定回音，云路有佳期。",
        "dynasty": "唐",
        "collection_info": null
    },
    {
        "title": "送外甥怀素上人归乡侍奉",
        "author": "钱起",
        "content": "释子吾家宝，神清慧有余。\n能翻梵王字，妙尽伯英书。\n远鹤无前侣，孤云寄太虚。\n狂来轻世界，醉裏得真如。\n飞锡离乡久，宁亲喜腊初。\n故池残雪满，寒柳霁烟疎。\n寿酒还尝药，晨餐不荐鱼。\n遥知禅诵外，健笔赋闲居。",
        "dynasty": "唐",
        "collection_info": null
    },
    {
        "title": "送张中丞赴桂州",
        "author": "钱起",
        "content": "出守求人瘼，推贤动圣情。\n紫台初下诏，皁盖始专城。\n宠借飞霜简，威加却月营。\n云衢降五马，林木引双旌。\n夙仰敦诗礼，尝闻偃甲兵。\n戍楼云外静，讼阁竹间清。\n化伫还珠美，心将片玉贞。\n寇恂朝望重，计日谒承明。",
        "dynasty": "唐",
        "collection_info": null
    },
    {
        "title": "送王相公赴范阳",
        "author": "钱起",
        "content": "翊圣衔恩重，频年按节行。\n安危皆报国，文武不缘名。\n受脤乃调鼎，为霖更洗兵。\n幕开丞相阁，旗总贰师营。\n料敌知无战，安边示有征。\n代云横马首，燕雁拂笳声。\n去镇关河静，归看日月明。\n欲知瞻恋切，迟暮一书生。",
        "dynasty": "唐",
        "collection_info": null
    },
    {
        "title": "送蒋尚书居守东都",
        "author": "钱起",
        "content": "凤辇幸秦久，周人徯帝情。\n若非君敏德，谁镇洛阳城。\n前席命才彦，举朝推令名。\n纶言动北斗，职事守东京。\n郑履下天去，蘧轮满路声。\n出关秋树直，对阙远山明。\n肃肃保釐处，水流宫苑清。\n长安日西笑，朝夕衮衣迎。",
        "dynasty": "唐",
        "collection_info": null
    },
    {
        "title": "送李兵曹赴河中",
        "author": "钱起",
        "content": "能荷钟鼎业，不矜纨绮荣。\n侯门三事后，儒服一书生。\n昔志学文史，立身为士英。\n骊珠难隐耀，皋鹤会长鸣。\n休命且随牒，候时常振缨。\n寒蝉思关柳，匹马向蒲城。\n秋日黯将暮，黄河如欲清。\n黎人思坐啸，知子树佳声。",
        "dynasty": "唐",
        "collection_info": null
    },
    {
        "title": "罢官后酬元校书见赠",
        "author": "钱起",
        "content": "心期怅已阻，交道復何如。\n自我辞丹阙，惟君到故庐。\n忘机贫负米，忆戴出无车。\n邻犬吠初服，家人愁斗储。\n秋堂入闲夜，云月思离居。\n穷巷闻砧冷，荒枝应鹊疎。\n宦名随落叶，生事感枯鱼。\n临水仍挥手，知音未弃余。",
        "dynasty": "唐",
        "collection_info": null
    },
    {
        "title": "同邬戴关中旅寓",
        "author": "钱起",
        "content": "文士皆求遇，今人谁至公。\n灵台一寄宿，杨柳再春风。\n更惜忘形友，频年失志同。\n羽毛齐燕雀，心事阻鸳鸿。\n留滞惭归养，飞鸣恨触笼。\n橘怀乡梦裏，书去客愁中。\n残雪迷归雁，韶光弃断蓬。\n吞悲问唐举，何路出屯蒙。",
        "dynasty": "唐",
        "collection_info": null
    },
    {
        "title": "新丰主人",
        "author": "钱起",
        "content": "明代少知己，夜光频暗投。\n迍邅终薄命，动息尽穷愁。\n自欲归飞鹢，当为不繫舟。\n双垂素丝泪，几弊皁貂裘。\n暮鸟栖幽树，孤云出旧丘。\n蛩悲衣褐夕，雨暗转蓬秋。\n客裏冯谖劒，歌中宁戚牛。\n主人能纵酒，一醉且忘忧。",
        "dynasty": "唐",
        "collection_info": null
    },
    {
        "title": "夕游覆釜山道士观因登玄元庙",
        "author": "钱起",
        "content": "冥搜过物表，洞府次溪傍。\n已入瀛洲远，谁言仙路长。\n孤烟出深竹，道侣正焚香。\n鸣磬爱山静，步虚宜夜凉。\n仍同象帝庙，更上紫霞冈。\n霁月悬琪树，明星映碧堂。\n倾思丹竈术，愿采玉芝芳。\n傥把浮丘袂，乘云别旧乡。",
        "dynasty": "唐",
        "collection_info": null
    },
    {
        "title": "陪郭常侍令公东亭宴集",
        "author": "钱起",
        "content": "盛业山河列，重名劒履荣。\n珥貂为相子，开閤引时英。\n美景池台色，佳期宴赏情。\n词人载笔至，仙妓出花迎。\n暗竹朱轮转，迴塘玉佩鸣。\n舞衫招戏蝶，歌扇隔啼莺。\n饮德心皆醉，披云兴转清。\n不愁懽乐尽，积庆在和羹。",
        "dynasty": "唐",
        "collection_info": null
    },
    {
        "title": "太子李舍人城东别业与二三文友逃暑",
        "author": "钱起",
        "content": "下马失炎暑，重门深绿篁。\n宫臣礼嘉客，林表开兰堂。\n兹夕兴难尽，澄罍照墨塲。\n鲜风吹印绶，密坐皆馨香。\n美景惜文会，清吟迟羽觞。\n东林晚来好，目极趣何长。\n鸟道挂疎雨，人家残夕阳。\n城隅拥归骑，留醉恋琼芳。",
        "dynasty": "唐",
        "collection_info": null
    },
    {
        "title": "柏崖老人号无名先生男削髮女黄冠自以云泉独乐命予赋诗",
        "author": "钱起",
        "content": "古也忧婚嫁，君能乐性肠。\n长男栖月宇，少女炫霓裳。\n问尔餐霞处，春山芝桂旁。\n鹤前飞九转，壶裏驻三光。\n与我开龙峤，披云静药堂。\n胡麻兼藻绿，石髓隔花香。\n帝力言何有，椿年喜渐长。\n窅然高象外，宁不傲羲皇。",
        "dynasty": "唐",
        "collection_info": null
    },
    {
        "title": "赠李十六",
        "author": "钱起",
        "content": "半面喜投分，数年钦盛名。\n常思梦颜色，谁忆访柴荆。\n忽听欵扉响，欣然倒屣迎。\n蓬蒿驻驺驭，鸡犬傍簪缨。\n酌水即嘉宴，新知甚故情。\n仆夫视日色，栖鸟催车声。\n自尔宴言后，至今门馆清。\n何当更乘兴，林下已苔生。",
        "dynasty": "唐",
        "collection_info": null
    },
    {
        "title": "裴仆射东亭",
        "author": "钱起",
        "content": "凤扆任匡济，云溪难退还。\n致君超列辟，得道在荣班。\n朱戟缭垣下，高斋芳树间。\n隔花开远水，废卷爱晴山。\n晚沐值清兴，知音同解颜。\n藉兰开赐酒，留客下重关。\n仙犬逐人静，朝车映竹闲。\n则知真隐逸，未必谢区寰。",
        "dynasty": "唐",
        "collection_info": null
    },
    {
        "title": "中书王舍人辋川旧居",
        "author": "钱起",
        "content": "几年家绝壑，满径种芳兰。\n带石买松贵，通溪涨水宽。\n诵经连谷响，吹律减云寒。\n谁谓桃源裏，天书问考槃。\n一从解蕙带，三入偶蝉冠。\n今夕復何夕，归休寻旧欢。\n片云隔苍翠，春雨半林湍。\n藤长穿松盖，花繁压药栏。\n景深青眼下，兴绝綵毫端。\n笑向同来客，登龙此地难。",
        "dynasty": "唐",
        "collection_info": null
    },
    {
        "title": "送襄阳卢判官奏开河事",
        "author": "钱起",
        "content": "千里趋魏阙，一言简圣聪。\n河流引关外，国用赡秦中。\n有诏许其策，随山兴此功。\n连云积石阻，计日安波通。\n飞棹转年谷，利人胜岁丰。\n言归汉阳路，拜手蓬莱宫。\n紫殿赐衣出，青门酣酌同。\n晚阳过微雨，秋水见新鸿。\n坐惜去车远，愁看离馆空。\n因思郢川守，南楚满清风。",
        "dynasty": "唐",
        "collection_info": null
    },
    {
        "title": "奉送户部李郎中充晋国副节度出塞",
        "author": "钱起",
        "content": "德佐调梅用，忠输击虏年。\n子房推庙略，汉主託兵权。\n受命荣中禁，分麾镇左贤。\n风生黑山道，星下紫微天。\n始愿文经国，俄看武定边。\n鬼方尧日远，幕府代云连。\n汗马将行矣，卢龙已肃然。\n关防驱使节，花月眷离筵。\n自忝知音遇，而今感义偏。\n泪闻横吹落，心逐去旌悬。\n帝念夔能政，时须说济川。\n劳还应即尔，朝暮玉墀前。",
        "dynasty": "唐",
        "collection_info": null
    },
    {
        "title": "奉和中书常舍人晚秋集贤院即事寄徐薛二侍御",
        "author": "钱起",
        "content": "文星垂太虚，辞伯综羣书。\n彩笔下鸳掖，褒衣来石渠。\n典坟探奥旨，造化覩权舆。\n述圣鲁宣父，通经汉仲舒。\n窗明宜缥带，地肃近丹除。\n清昼删诗暇，高秋作赋初。\n露盘侵汉耸，宫柳度鵶疎。\n静对连云阁，晴闻过阙车。\n旧僚云出矣，晚岁復何如。\n海峤瞻归路，江城梦直庐。\n含毫思两凤，望远寄双鱼。\n定笑巴歌拙，还参丽曲余。",
        "dynasty": "唐",
        "collection_info": null
    },
    {
        "title": "和范郎中宿直中书晓翫清池赠南省同僚两垣遗补",
        "author": "钱起",
        "content": "青琐留才子，春池静禁林。\n自矜仙岛胜，宛在掖垣深。\n引派彤庭裏，含虚玉砌阴。\n涨来知圣泽，清处见天心。\n兰气飘红岸，文星动碧浔。\n凤栖长近日，虬卧欲为霖。\n席宠虽高位，流谦乃素襟。\n焚香春漏尽，假寐晓莺吟。\n丹地宜清泚，朝阳復照临。\n司言兼逸趣，鼓兴接知音。\n六义惊摛藻，三台响掷金。\n为怜风水外，落羽此漂沈。",
        "dynasty": "唐",
        "collection_info": null
    },
    {
        "title": "同程九早入中书",
        "author": "钱起",
        "content": "汉家贤相重英奇，蟠木何材也见知。\n不意云霄能自致，空惊鹓鹭忽相随。\n腊雪初明柏子殿，春光欲上万年枝。\n独惭皇鉴明如日，未厌春光向玉墀。",
        "dynasty": "唐",
        "collection_info": null
    },
    {
        "title": "仲春宴王补阙城东小池",
        "author": "钱起",
        "content": "王孙兴至幽寻好，芳草春深景气和。\n药院爱随流水入，山斋喜与白云过。\n犹嫌巢鹤窥人远，不厌丛花对客多。\n醉来倚玉无余事，目送归鸿笑復歌。",
        "dynasty": "唐",
        "collection_info": null
    },
    {
        "title": "夜宿灵台寺寄郎士元",
        "author": "钱起",
        "content": "西日横山含碧空，东方吐月满禅宫。\n朝瞻双顶青冥上，夜宿诸天色界中。\n石潭倒献莲花水，塔院空闻松柏风。\n万里故人能尚尔，知君视听我心同。",
        "dynasty": "唐",
        "collection_info": null
    },
    {
        "title": "题郎士元半日吴村别业兼呈李长官",
        "author": "钱起",
        "content": "半日吴村带晚霞，闲门高柳乱飞鵶。\n横云岭外千重树，流水声中一两家。\n愁人昨夜相思苦，闰月今年春意赊。\n自叹梅生头似雪，却怜潘令县如花。",
        "dynasty": "唐",
        "collection_info": null
    },
    {
        "title": "猷川雪后送僧粲临还京时避世卧疾",
        "author": "钱起",
        "content": "连步青溪几万重，有时共立在孤峯。\n斋到盂空餐雪麦，经传金字坐云松。\n呻吟独卧猷川水，振锡先闻长乐钟。\n回望羣山携手处，离心一一涕无从。",
        "dynasty": "唐",
        "collection_info": null
    },
    {
        "title": "和李员外扈驾幸温泉宫",
        "author": "钱起",
        "content": "未央月晓度疎钟，凤辇时巡出九重。\n雪霁山门迎瑞日，云开水殿候飞龙。\n经寒不入宫中树，佳气常熏仗外峯。\n遥羡枚皋扈仙跸，偏承霄汉渥恩浓。",
        "dynasty": "唐",
        "collection_info": null
    },
    {
        "title": "长信怨",
        "author": "钱起",
        "content": "长信萤来一叶秋，蛾眉泪尽九重幽。\n鳷鹊观前明月度，芙蓉阙下绛河流。\n鸳衾久别难为梦，凤管遥闻更起愁。\n谁分昭阳夜歌舞，君王玉辇正淹留。",
        "dynasty": "唐",
        "collection_info": null
    },
    {
        "title": "送河南陆少府",
        "author": "钱起",
        "content": "云间陆生美且奇，银章朱绶暎金羁。\n自料抱材将致远，宁嗟趋府暂牵卑。\n东城社日催巢燕，上苑秋声散御梨。\n朝夕诏书还柏署，行看飞隼集高枝。",
        "dynasty": "唐",
        "collection_info": null
    },
    {
        "title": "送李评事赴潭州使幕",
        "author": "钱起",
        "content": "湖南远去有余情，苹叶初齐白芷生。\n谩说简书催物役，遥知心赏缓王程。\n兴过山寺先云到，啸引江帆带月行。\n幕下由来贵无事，伫闻谈笑静黎甿。",
        "dynasty": "唐",
        "collection_info": null
    },
    {
        "title": "送李九贬南阳",
        "author": "钱起",
        "content": "玉柱金罍醉不欢，云山驿道向东看。\n鸿声断续暮天远，柳影萧疎秋日寒。\n霜降幽林霑蕙若，弦惊翰苑失鸳鸾。\n秋来回首君门阻，马上应歌行路难。",
        "dynasty": "唐",
        "collection_info": null
    },
    {
        "title": "送裴頔侍御使蜀",
        "author": "钱起",
        "content": "柱史纔年四十强，鬚髯玄髮美清扬。\n朝天绣服乘恩贵，出使星轺满路光。\n锦水繁花添丽藻，峨嵋明月引飞觞。\n多才自有云霄望，计日应追鸳鹭行。",
        "dynasty": "唐",
        "collection_info": null
    },
    {
        "title": "送韦信爱子归觐",
        "author": "钱起",
        "content": "离舟解缆到斜晖，春水东流燕北飞。\n才子学诗趋露冕，棠花含笑待斑衣。\n稍闻江树啼猨近，转觉山林过客稀。\n借问还珠盈合浦，何如鲤也入庭闱。",
        "dynasty": "唐",
        "collection_info": null
    },
    {
        "title": "送兴平王少府游梁",
        "author": "钱起",
        "content": "旧识相逢情更亲，攀欢甚少怆离频。\n黄绶罢来多远客，青山何处不愁人。\n日斜官树闻蝉满，雨过关城见月新。\n梁国遗风重词赋，诸侯应念马卿贫。",
        "dynasty": "唐",
        "collection_info": null
    },
    {
        "title": "送张员外出牧岳州",
        "author": "钱起",
        "content": "凤凰衔诏与何人，善政多才宠寇恂。\n台上鸳鸾争送远，岳阳云树待行春。\n自怜黄阁知音在，不厌彤幨出守频。\n应笑冯唐衰且拙，世情相见白头新。",
        "dynasty": "唐",
        "collection_info": null
    },
    {
        "title": "送孙十尉温县",
        "author": "钱起",
        "content": "飞花落絮满河桥，千里伤心送客遥。\n不惜芸香染黄绶，惟怜鸿羽下青霄。\n云衢有志终骧首，吏道无媒且折腰。\n急管繁弦催一醉，颓阳不驻引征镳。",
        "dynasty": "唐",
        "collection_info": null
    },
    {
        "title": "送钟评事应宏词下第东归",
        "author": "钱起",
        "content": "芳岁归人嗟转蓬，含情回首灞陵东。\n蛾眉不入秦台镜，鹢羽还惊宋国风。\n世事悠扬春梦裏，年光寂寞旅愁中。\n劝君稍尽离筵酒，千里佳期难再同。",
        "dynasty": "唐",
        "collection_info": null
    },
    {
        "title": "送严维尉河南",
        "author": "钱起",
        "content": "蕙叶青青花乱开，少年趋府下蓬莱。\n甘泉未献扬雄赋，吏道何劳贾谊才。\n征陌独愁飞盖远，离筵只惜暝钟催。\n欲知别后相思处，愿植琼枝向柏台。",
        "dynasty": "唐",
        "collection_info": null
    },
    {
        "title": "送马员外拜官觐省",
        "author": "钱起",
        "content": "二十为郎事汉文，鸳雏骥子自为羣。\n笔精已许台中妙，劒术还令世上闻。\n归觐屡经槐里月，出师常笑棘门军。\n莫言来往朝天远，看取鸣鞘入断云。",
        "dynasty": "唐",
        "collection_info": null
    },
    {
        "title": "送冷朝阳擢第后归金陵觐省",
        "author": "钱起",
        "content": "莱子昼归今始好，潘园景色夏偏浓。\n夕阳流水吟诗去，明月青山出竹逢。\n兄弟相欢初让果，乡人争贺旧登龙。\n佳期少别俄千里，云树愁看过几重。",
        "dynasty": "唐",
        "collection_info": null
    },
    {
        "title": "九日宴浙江西亭",
        "author": "钱起",
        "content": "诗人九日怜芳菊，筵客高斋宴浙江。\n渔浦浪花摇素壁，西陵树色入秋窗。\n木奴向熟悬金实，桑落新开泻玉缸。\n四子醉时争讲习，笑论黄霸旧为邦。",
        "dynasty": "唐",
        "collection_info": null
    },
    {
        "title": "和王员外雪晴早朝",
        "author": "钱起",
        "content": "紫微晴雪带恩光，绕仗偏随鸳鹭行。\n长信月留宁避晓，宜春花满不飞香。\n独看积素凝清禁，已觉轻寒让太阳。\n题柱盛名兼绝唱，风流谁继汉田郎。",
        "dynasty": "唐",
        "collection_info": null
    },
    {
        "title": "避暑纳凉",
        "author": "钱起",
        "content": "木槿花开畏日长，时摇轻扇倚绳床。\n初晴草蔓缘新笋，频雨苔衣染旧墙。\n十旬河朔应虚醉，八柱天台好纳凉。\n无事始然知静胜，深垂纱帐咏沧浪。",
        "dynasty": "唐",
        "collection_info": null
    },
    {
        "title": "早夏",
        "author": "钱起",
        "content": "楚狂身世恨情多，似病如忧正是魔。\n花萼败春多寂寞，叶阴迎夏已清和。\n鹂黄好鸟摇深树，细白佳人着紫罗。\n军旅阅诗裁不得，可怜风景遣如何。",
        "dynasty": "唐",
        "collection_info": null
    },
    {
        "title": "题嵩阳焦道士石壁",
        "author": "钱起",
        "content": "三峯花畔碧堂悬，锦里真人此得仙。\n玉体纔飞西蜀雨，霓裳欲向大罗天。\n彩云不散烧丹竈，白鹿时藏种玉田。\n幸入桃源因去世，方期丹诀一延年。",
        "dynasty": "唐",
        "collection_info": null
    },
    {
        "title": "题延州圣僧穴",
        "author": "钱起",
        "content": "定力无涯不可称，未知何代坐禅僧。\n默默山门宵闭月，荧荧石壁昼然灯。\n四时树长书经叶，万岁岩悬拄杖藤。\n昔日舍身缘救鸽，今时出见有飞鹰。",
        "dynasty": "唐",
        "collection_info": null
    },
    {
        "title": "乐游原晴望上中书李侍郎",
        "author": "钱起",
        "content": "爽气朝来万里清，凭高一望九秋轻。\n不知凤沼霖初霁，但觉尧天日转明。\n四野山河通远色，千家砧杵共秋声。\n遥想青云丞相府，何时开閤引书生。",
        "dynasty": "唐",
        "collection_info": null
    },
    {
        "title": "幽居春暮书怀",
        "author": "钱起",
        "content": "自哂鄙夫多野性，贫居数亩半临湍。\n溪云杂雨来茅屋，山雀将雏到药栏。\n仙箓满床闲不厌，阴符在箧老羞看。\n更怜童子宜春服，花裏寻师指杏坛。",
        "dynasty": "唐",
        "collection_info": null
    },
    {
        "title": "谒许由庙",
        "author": "钱起",
        "content": "故向箕山访许由，林泉物外自清幽。\n松上挂瓢枝几变，石间洗耳水空流。\n绿苔唯见遮三径，青史空传谢九州。\n缅想古人增叹惜，飒然云树满岩秋。",
        "dynasty": "唐",
        "collection_info": null
    },
    {
        "title": "过张成侍御宅",
        "author": "钱起",
        "content": "丞相幕中题凤人，文章心事每相亲。\n从军谁谓仲宣乐，入室方知颜子贫。\n杯裏紫茶香代酒，琴中绿水静留宾。\n欲知别后相思意，唯愿琼枝入梦频。",
        "dynasty": "唐",
        "collection_info": null
    },
    {
        "title": "酬考功杨员外见赠佳句",
        "author": "钱起",
        "content": "上林谏猎知才薄，尺组承恩愧命牵。\n潢潦难滋沧海润，萤光空尽太阳前。\n虚名滥接登龙士，野性宁忘种黍田。\n相国无私人守朴，何辞老去上皇年。",
        "dynasty": "唐",
        "collection_info": null
    },
    {
        "title": "寄永嘉王十二",
        "author": "钱起",
        "content": "永嘉风景入新年，才子诗成定可怜。\n梦裏还乡不相见，天涯忆戴復谁传。\n花倾晓露垂如泪，莺拂游丝断若弦。\n愿得回风吹海雁，飞书一宿到君边。",
        "dynasty": "唐",
        "collection_info": null
    },
    {
        "title": "七盘岭阻寇闻李端公先到南楚",
        "author": "钱起",
        "content": "日暮穷途泪满襟，云天南望羡飞禽。\n阮肠暗与孤鸿断，江水遥连别恨深。\n明月既能通忆梦，青山何用隔同心。\n秦楚眼看成绝国，相思一寄白头吟。",
        "dynasty": "唐",
        "collection_info": null
    },
    {
        "title": "酬赵给事相寻不遇留赠",
        "author": "钱起",
        "content": "谁忆颜生穷巷裏，能劳马迹破春苔。\n忽看童子扫花处，始愧夕郎题凤来。\n斜景适随诗兴尽，好风纔送佩声回。\n岂无鸡黍期他日，惜此残春阻绿杯。",
        "dynasty": "唐",
        "collection_info": null
    },
    {
        "title": "山中酬杨补阙见过",
        "author": "钱起",
        "content": "日暖风恬种药时，红泉翠壁薜萝垂。\n幽溪鹿过苔还静，深树云来鸟不知。\n青琐同心多逸兴，春山载酒远相随。\n却惭身外牵缨冕，未胜杯前倒接䍦。",
        "dynasty": "唐",
        "collection_info": null
    },
    {
        "title": "同王錥起居程浩郎中韩翃舍人题安国寺用上人院",
        "author": "钱起",
        "content": "慧眼沙门真远公，经行宴坐有儒风。\n香缘不绝簪裾会，禅想宁妨藻思通。\n曙后鑪烟生不灭，晴来阶色并归空。\n狂夫入室无余事，唯与天花一笑同。",
        "dynasty": "唐",
        "collection_info": null
    },
    {
        "title": "寻司勋李郎中不遇",
        "author": "钱起",
        "content": "知己知音同舍郎，如何咫尺阻清扬。\n每恨蒹葭傍芳树，多惭新燕入华堂。\n重花不隔陈蕃榻，修竹能深夫子墙。\n唯有早朝趋凤閤，朝时怜羽接鸳行。",
        "dynasty": "唐",
        "collection_info": null
    },
    {
        "title": "赠张南史",
        "author": "钱起",
        "content": "紫泥何日到沧州，笑向东阳沈隐侯。\n黛色晴峯云外出，縠文江水县前流。\n使臣自欲论公道，才子非关厌薄游。\n溪畔秋兰虽可佩，知君不得少停舟。",
        "dynasty": "唐",
        "collection_info": null
    },
    {
        "title": "暇日览旧诗因以题咏",
        "author": "钱起",
        "content": "逍遥心地得关关，偶被功名涴我闲。\n有寿亦将归象外，无诗兼不恋人间。\n何穷默识轻洪范，未丧斯文胜大还。\n筐箧静开难似此，蕊珠春色海中山。",
        "dynasty": "唐",
        "collection_info": null
    },
    {
        "title": "汉武出猎",
        "author": "钱起",
        "content": "汉家无事乐时雍，羽猎年年出九重。\n玉帛不朝金阙路，旌旗长绕綵霞峰。\n且贪原兽轻黄屋，宁畏渔人犯白龙。\n薄暮方归长乐观，垂杨几处绿烟浓。",
        "dynasty": "唐",
        "collection_info": null
    },
    {
        "title": "宴曹王宅",
        "author": "钱起",
        "content": "贤王驷马退朝初，小苑三春带雨余。\n林沼葱茏多贵气，楼台隐暎接天居。\n仙鸡引敌穿红药，宫燕衔泥落绮疏。\n自叹平生相识愿，何如今日厕应徐。",
        "dynasty": "唐",
        "collection_info": null
    },
    {
        "title": "重赠赵给事",
        "author": "钱起",
        "content": "久飞鸳掖出时髦，耻负平生稽古劳。\n玉树满庭家转贵，云衢独步位初高。\n能迂驺驭寻蜗舍，不惜瑶华报木桃。\n应念潜郎守贫病，常悲休沐对蓬蒿。",
        "dynasty": "唐",
        "collection_info": null
    },
    {
        "title": "赠阙下裴舍人",
        "author": "钱起",
        "content": "二月黄莺飞上林，春城紫禁晓阴阴。\n长乐钟声花外尽，龙池柳色雨中深。\n阳和不散穷途恨，霄汉长怀捧日新。\n献赋十年犹未遇，羞将白髮对华簪。",
        "dynasty": "唐",
        "collection_info": null
    },
    {
        "title": "登刘宾客高斋",
        "author": "钱起",
        "content": "能以功成疎宠位，不将心赏负云霞。\n林间客散孙弘阁，城上山宜绮季家。\n蝴蝶晴连池岸草，黄鹂晚出柳园花。\n日陪鲤也趋文苑，谁道门生隔绛纱。",
        "dynasty": "唐",
        "collection_info": null
    },
    {
        "title": "哭辛霁",
        "author": "钱起",
        "content": "流水辞山花别枝，随风一去绝还期。\n昨夜故人泉下宿，今朝白髮镜中垂。\n音徽寂寂空成梦，容范朝朝无见时。\n旦暮余生几息在，不应存没未尝悲。",
        "dynasty": "唐",
        "collection_info": null
    },
    {
        "title": "和慕容法曹寻渔者寄城中故人",
        "author": "钱起",
        "content": "孤烟一点绿溪湄，渔父幽居即旧基。\n饥鹭不惊收钓处，闲麛应乳负暄时。\n茅斋对雪开尊好，穉子焚枯饭客迟。\n胜事宛然怀抱裏，顷来新得谢公诗。",
        "dynasty": "唐",
        "collection_info": null
    },
    {
        "title": "山花",
        "author": "钱起",
        "content": "山花照坞復烧溪，树树枝枝尽可迷。\n野客未来枝畔立，流莺已向树边啼。\n从容只是愁风起，眷恋常须向日西。\n别有妖妍胜桃李，攀来折去亦成蹊。",
        "dynasty": "唐",
        "collection_info": null
    },
    {
        "title": "送杨着作归东海",
        "author": "钱起",
        "content": "杨柳出关色，东行千里期。\n酒酣暂轻别，路远始相思。\n欲识离心尽，斜阳到海时。",
        "dynasty": "唐",
        "collection_info": null
    },
    {
        "title": "送李协律还东京",
        "author": "钱起",
        "content": "芳草忽无色，王孙復入关。\n长河侵驿道，匹马傍云山。\n愁见离居久，萤飞秋月闲。",
        "dynasty": "唐",
        "collection_info": null
    },
    {
        "title": "秋馆言怀",
        "author": "钱起",
        "content": "蟋蟀已秋思，蕙兰仍碧滋。\n蹉跎献赋客，叹息此良时。\n日夕云台下，商歌空自悲。",
        "dynasty": "唐",
        "collection_info": null
    },
    {
        "title": "和刘明府宴县前山亭",
        "author": "钱起",
        "content": "城隅劳心处，雪后岁芳开。\n山暎千花出，泉经万井来。\n翔鸾欲下舞，上客且留杯。",
        "dynasty": "唐",
        "collection_info": null
    },
    {
        "title": "新雨喜得王卿书问",
        "author": "钱起",
        "content": "苦雨暗秋径，寒花垂紫苔。\n愁中绿尊尽，梦裏故人来。\n果有相思字，银钩新月开。",
        "dynasty": "唐",
        "collection_info": null
    },
    {
        "title": "赋得巢燕送客",
        "author": "钱起",
        "content": "能栖杏梁际，不与黄雀羣。\n夜影寄红烛，朝飞高碧云。\n含情别故侣，花月惜春分。",
        "dynasty": "唐",
        "collection_info": null
    },
    {
        "title": "题张蓝田讼堂",
        "author": "钱起",
        "content": "角巾高枕向晴山，讼简庭空不用关。\n秋风窗下琴书静，夜景门前人吏闲。\n稍觉渊明归思远，东皋月出片云还。",
        "dynasty": "唐",
        "collection_info": null
    },
    {
        "title": "江行无题一百首 一",
        "author": "钱起",
        "content": "倾酒向涟漪，乘流东去时。\n寸心同尺璧，投此报冯夷。",
        "dynasty": "唐",
        "collection_info": null
    },
    {
        "title": "江行无题一百首 二",
        "author": "钱起",
        "content": "江曲全萦楚，雪飞半自秦。\n岘山回首望，如别故关人。",
        "dynasty": "唐",
        "collection_info": null
    },
    {
        "title": "江行无题一百首 三",
        "author": "钱起",
        "content": "浦烟函夜色，冷日转秋旻。\n自有沈碑石，清光不照人。",
        "dynasty": "唐",
        "collection_info": null
    },
    {
        "title": "江行无题一百首 四",
        "author": "钱起",
        "content": "楚岸云空合，楚城人不来。\n只今谁善舞，莫恨发阳台。",
        "dynasty": "唐",
        "collection_info": null
    },
    {
        "title": "江行无题一百首 五",
        "author": "钱起",
        "content": "行背青山郭，吟当白露秋。\n风流无屈宋，空咏古荆州。",
        "dynasty": "唐",
        "collection_info": null
    },
    {
        "title": "江行无题一百首 六",
        "author": "钱起",
        "content": "晚来渔父喜，罾重欲收迟。\n恐有长江使，金钱愿赎龟。",
        "dynasty": "唐",
        "collection_info": null
    },
    {
        "title": "江行无题一百首 七",
        "author": "钱起",
        "content": "去指龙沙路，徒悬象阙心。\n夜凉无远梦，不为偶闻砧。",
        "dynasty": "唐",
        "collection_info": null
    },
    {
        "title": "江行无题一百首 八",
        "author": "钱起",
        "content": "霁云疎有叶，雨浪细无花。\n稳放扁舟去，江天自有涯。",
        "dynasty": "唐",
        "collection_info": null
    },
    {
        "title": "江行无题一百首 九",
        "author": "钱起",
        "content": "好日当秋半，层波动旅肠。\n已行千里外，谁与共秋光。",
        "dynasty": "唐",
        "collection_info": null
    },
    {
        "title": "江行无题一百首 十",
        "author": "钱起",
        "content": "润色非东里，官曹更建章。\n宦游难自定，来唤棹船郎。",
        "dynasty": "唐",
        "collection_info": null
    },
    {
        "title": "江行无题一百首 十一",
        "author": "钱起",
        "content": "夜江清未晓，徒惜月光沈。\n不是因行乐，堪伤老大心。",
        "dynasty": "唐",
        "collection_info": null
    },
    {
        "title": "江行无题一百首 十二",
        "author": "钱起",
        "content": "翳日多乔木，维舟取束薪。\n静听江叟语，俱是厌兵人。",
        "dynasty": "唐",
        "collection_info": null
    },
    {
        "title": "江行无题一百首 十三",
        "author": "钱起",
        "content": "箭漏日初短，汀烟草未衰。\n雨余虽更绿，不是采苹时。",
        "dynasty": "唐",
        "collection_info": null
    },
    {
        "title": "江行无题一百首 十四",
        "author": "钱起",
        "content": "山雨夜来涨，喜鱼跳满江。\n岸沙平欲尽，垂蓼入船窗。",
        "dynasty": "唐",
        "collection_info": null
    },
    {
        "title": "江行无题一百首 十五",
        "author": "钱起",
        "content": "渚边新雁下，舟上独凄凉。\n俱是南来客，怜君缀一行。",
        "dynasty": "唐",
        "collection_info": null
    },
    {
        "title": "江行无题一百首 十六",
        "author": "钱起",
        "content": "牵路沿江狭，沙崩岸不平。\n尽知行处险，谁肯载时轻。",
        "dynasty": "唐",
        "collection_info": null
    },
    {
        "title": "江行无题一百首 十七",
        "author": "钱起",
        "content": "云密连江暗，风斜着物鸣。\n一杯真战将，笑尔作愁兵。",
        "dynasty": "唐",
        "collection_info": null
    },
    {
        "title": "江行无题一百首 十八",
        "author": "钱起",
        "content": "柳拂斜开路，篱边数户村。\n可能还有意，不掩向江门。",
        "dynasty": "唐",
        "collection_info": null
    },
    {
        "title": "江行无题一百首 十九",
        "author": "钱起",
        "content": "不识桓公渴，徒吟子美诗。\n江清唯独看，心外更谁知。",
        "dynasty": "唐",
        "collection_info": null
    },
    {
        "title": "江行无题一百首 二十",
        "author": "钱起",
        "content": "憔悴异灵均，非谗作逐臣。\n如逢渔父问，未是独醒人。",
        "dynasty": "唐",
        "collection_info": null
    },
    {
        "title": "江行无题一百首 二十一",
        "author": "钱起",
        "content": "水涵秋色静，云带夕阳高。\n诗癖非吾病，何妨吮短毫。",
        "dynasty": "唐",
        "collection_info": null
    },
    {
        "title": "江行无题一百首 二十二",
        "author": "钱起",
        "content": "登舟非古岸，还似阻西陵。\n箕伯无多少，回头讵不能。",
        "dynasty": "唐",
        "collection_info": null
    },
    {
        "title": "江行无题一百首 二十三",
        "author": "钱起",
        "content": "帆翅初张处，云鹏怒翼同。\n莫愁千里路，自有到来风。",
        "dynasty": "唐",
        "collection_info": null
    },
    {
        "title": "江行无题一百首 二十四",
        "author": "钱起",
        "content": "秋云久无雨，江燕社犹飞。\n却笑舟中客，今年未得归。",
        "dynasty": "唐",
        "collection_info": null
    },
    {
        "title": "江行无题一百首 二十五",
        "author": "钱起",
        "content": "佳节虽逢菊，浮生正似萍。\n故山何处望，荒岸小长亭。",
        "dynasty": "唐",
        "collection_info": null
    },
    {
        "title": "江行无题一百首 二十六",
        "author": "钱起",
        "content": "行到楚江岸，苍茫人正迷。\n秖知秦塞远，格磔鹧鸪啼。",
        "dynasty": "唐",
        "collection_info": null
    },
    {
        "title": "江行无题一百首 二十七",
        "author": "钱起",
        "content": "月下江流静，村荒人语稀。\n鹭鸶虽有伴，仍共影双飞。",
        "dynasty": "唐",
        "collection_info": null
    },
    {
        "title": "江行无题一百首 二十八",
        "author": "钱起",
        "content": "斗转月未落，舟行夜已深。\n有村知不远，风便数声砧。",
        "dynasty": "唐",
        "collection_info": null
    },
    {
        "title": "江行无题一百首 二十九",
        "author": "钱起",
        "content": "棹惊沙鸟迅，飞溅夕阳波。\n不顾鱼多处，应防一目罗。",
        "dynasty": "唐",
        "collection_info": null
    },
    {
        "title": "江行无题一百首 三十",
        "author": "钱起",
        "content": "渐觉江天远，难逢故国书。\n可能无往事，空食鼎中鱼。",
        "dynasty": "唐",
        "collection_info": null
    },
    {
        "title": "江行无题一百首 三十一",
        "author": "钱起",
        "content": "岸草连荒色，村声乐稔年。\n晚晴初穫稻，闲却采莲船。",
        "dynasty": "唐",
        "collection_info": null
    },
    {
        "title": "江行无题一百首 三十二",
        "author": "钱起",
        "content": "滩浅争游鹭，江清易见鱼。\n怪来吟未足，秋物欠红蕖。",
        "dynasty": "唐",
        "collection_info": null
    },
    {
        "title": "江行无题一百首 三十三",
        "author": "钱起",
        "content": "蛩响依莎草，萤飞透水烟。\n夜凉谁咏史，空泊运租船。",
        "dynasty": "唐",
        "collection_info": null
    },
    {
        "title": "江行无题一百首 三十四",
        "author": "钱起",
        "content": "睡稳叶舟轻，风微浪不惊。\n任君芦苇岸，终夜动秋声。",
        "dynasty": "唐",
        "collection_info": null
    },
    {
        "title": "江行无题一百首 三十五",
        "author": "钱起",
        "content": "自念平生意，曾期一郡符。\n岂知因谪宦，斑鬓入江湖。",
        "dynasty": "唐",
        "collection_info": null
    },
    {
        "title": "江行无题一百首 三十六",
        "author": "钱起",
        "content": "烟渚復烟渚，画屏休画屏。\n引愁天末去，数点暮山青。",
        "dynasty": "唐",
        "collection_info": null
    },
    {
        "title": "江行无题一百首 三十七",
        "author": "钱起",
        "content": "水天凉夜月，不是惜清光。\n好物随人秘，秦淮忆建康。",
        "dynasty": "唐",
        "collection_info": null
    },
    {
        "title": "江行无题一百首 三十八",
        "author": "钱起",
        "content": "古来多思客，摇落恨江潭。\n今日秋风至，萧疎独沔南。",
        "dynasty": "唐",
        "collection_info": null
    },
    {
        "title": "江行无题一百首 三十九",
        "author": "钱起",
        "content": "暎竹疑村好，穿芦觉渚幽。\n渐安无旷土，姜芋当农收。",
        "dynasty": "唐",
        "collection_info": null
    },
    {
        "title": "江行无题一百首 四十",
        "author": "钱起",
        "content": "秋风动客心，寂寂不成吟。\n飞上危樯立，啼乌报好音。",
        "dynasty": "唐",
        "collection_info": null
    },
    {
        "title": "江行无题一百首 四十一",
        "author": "钱起",
        "content": "见底高秋水，开怀万里天。\n旅吟还有伴，沙柳数枝蝉。",
        "dynasty": "唐",
        "collection_info": null
    },
    {
        "title": "江行无题一百首 四十二",
        "author": "钱起",
        "content": "九日自佳节，扁舟无一杯。\n曹园旧尊酒，戏马忆高台。",
        "dynasty": "唐",
        "collection_info": null
    },
    {
        "title": "江行无题一百首 四十三",
        "author": "钱起",
        "content": "兵火有余烬，贫村纔数家。\n无人争晓渡，残月下寒沙。",
        "dynasty": "唐",
        "collection_info": null
    },
    {
        "title": "江行无题一百首 四十四",
        "author": "钱起",
        "content": "渚禽菱芡足，不向稻粱争。\n静宿凉湾月，应无失侣声。",
        "dynasty": "唐",
        "collection_info": null
    },
    {
        "title": "江行无题一百首 四十五",
        "author": "钱起",
        "content": "轻云未护霜，树杪橘初黄。\n信是知名物，微风过水香。",
        "dynasty": "唐",
        "collection_info": null
    },
    {
        "title": "江行无题一百首 四十六",
        "author": "钱起",
        "content": "渺渺望天涯，清涟浸赤霞。\n难逢星汉使，乌鹊日乘槎。",
        "dynasty": "唐",
        "collection_info": null
    },
    {
        "title": "江行无题一百首 四十七",
        "author": "钱起",
        "content": "土旷深耕少，江平远钓多。\n生平皆弃本，金革竟如何。",
        "dynasty": "唐",
        "collection_info": null
    },
    {
        "title": "江行无题一百首 四十八",
        "author": "钱起",
        "content": "海月非常物，等闲不可寻。\n披沙应有地，浅处定无金。",
        "dynasty": "唐",
        "collection_info": null
    },
    {
        "title": "江行无题一百首 四十九",
        "author": "钱起",
        "content": "风晚冷飕飕，芦花已白头。\n旧来红叶寺，堪忆玉京秋。",
        "dynasty": "唐",
        "collection_info": null
    },
    {
        "title": "江行无题一百首 五十",
        "author": "钱起",
        "content": "风好来无阵，云闲去有踪。\n钓歌无远近，应喜罢艨艟。",
        "dynasty": "唐",
        "collection_info": null
    },
    {
        "title": "江行无题一百首 五十一",
        "author": "钱起",
        "content": "吴疆连楚甸，楚俗异吴乡。\n漫把尊中物，无人啄蟹筐。",
        "dynasty": "唐",
        "collection_info": null
    },
    {
        "title": "江行无题一百首 五十二",
        "author": "钱起",
        "content": "岸绿野烟远，江红斜照微。\n撑开小渔艇，应到月明归。",
        "dynasty": "唐",
        "collection_info": null
    },
    {
        "title": "江行无题一百首 五十三",
        "author": "钱起",
        "content": "雨余江始涨，漾漾见流薪。\n曾叹河中木，斯言忆古人。",
        "dynasty": "唐",
        "collection_info": null
    },
    {
        "title": "江行无题一百首 五十四",
        "author": "钱起",
        "content": "叶舟维夏口，烟野独行时。\n不见头陀寺，空怀幼妇碑。",
        "dynasty": "唐",
        "collection_info": null
    },
    {
        "title": "江行无题一百首 五十五",
        "author": "钱起",
        "content": "晚泊武昌岸，津亭疎柳风。\n数株曾手植，好事忆陶公。",
        "dynasty": "唐",
        "collection_info": null
    },
    {
        "title": "江行无题一百首 五十六",
        "author": "钱起",
        "content": "坠露晓犹浓，秋花不易逢。\n涉江虽已晚，高树搴芙蓉。",
        "dynasty": "唐",
        "collection_info": null
    },
    {
        "title": "江行无题一百首 五十七",
        "author": "钱起",
        "content": "舟航依浦定，星斗满江寒。\n若比阴霾日，何妨夜未阑。",
        "dynasty": "唐",
        "collection_info": null
    },
    {
        "title": "江行无题一百首 五十八",
        "author": "钱起",
        "content": "近戍离金落，孤岑望火门。\n唯将知命意，潇洒向干坤。",
        "dynasty": "唐",
        "collection_info": null
    },
    {
        "title": "江行无题一百首 五十九",
        "author": "钱起",
        "content": "丛菊生堤上，此花长后时。\n有人还采掇，何必在春期。",
        "dynasty": "唐",
        "collection_info": null
    },
    {
        "title": "江行无题一百首 六十",
        "author": "钱起",
        "content": "夕景残霞落，秋寒细雨晴。\n短缨何用濯，舟在月中行。",
        "dynasty": "唐",
        "collection_info": null
    },
    {
        "title": "江行无题一百首 六十一",
        "author": "钱起",
        "content": "堤坏漏江水，地坳成野塘。\n晚荷人不折，留取作秋香。",
        "dynasty": "唐",
        "collection_info": null
    },
    {
        "title": "江行无题一百首 六十二",
        "author": "钱起",
        "content": "左宦终何路，摅怀亦自宽。\n襞笺嘲白鹭，无意喻枭鸾。",
        "dynasty": "唐",
        "collection_info": null
    },
    {
        "title": "江行无题一百首 六十三",
        "author": "钱起",
        "content": "楼空人不归，云似去时衣。\n黄鹤无心下，长应笑令威。",
        "dynasty": "唐",
        "collection_info": null
    },
    {
        "title": "江行无题一百首 六十四",
        "author": "钱起",
        "content": "白帝朝惊浪，浔阳暮暎云。\n等闲生险易，世路秖如君。",
        "dynasty": "唐",
        "collection_info": null
    },
    {
        "title": "江行无题一百首 六十五",
        "author": "钱起",
        "content": "橹慢开轻浪，帆虚带白云。\n客船虽狭小，容得庾将军。",
        "dynasty": "唐",
        "collection_info": null
    },
    {
        "title": "江行无题一百首 六十六",
        "author": "钱起",
        "content": "风雨正甘寝，云霓忽晚晴。\n放歌虽自遣，一岁又峥嵘。",
        "dynasty": "唐",
        "collection_info": null
    },
    {
        "title": "江行无题一百首 六十七",
        "author": "钱起",
        "content": "静看秋江水，风微浪渐平。\n人间驰竞处，尘土自波成。",
        "dynasty": "唐",
        "collection_info": null
    },
    {
        "title": "江行无题一百首 六十八",
        "author": "钱起",
        "content": "风劲帆方疾，风回棹却迟。\n较量人世事，不校一毫釐。",
        "dynasty": "唐",
        "collection_info": null
    },
    {
        "title": "江行无题一百首 六十九",
        "author": "钱起",
        "content": "咫尺愁风雨，匡庐不可登。\n秖疑云雾窟，犹有六朝僧。",
        "dynasty": "唐",
        "collection_info": null
    },
    {
        "title": "江行无题一百首 七十",
        "author": "钱起",
        "content": "幽思正迟迟，沙边濯弄时。\n自怜非博物，犹未识凫葵。",
        "dynasty": "唐",
        "collection_info": null
    },
    {
        "title": "江行无题一百首 七十一",
        "author": "钱起",
        "content": "曾有烟波客，能歌西塞山。\n落帆唯待月，一钓紫菱湾。",
        "dynasty": "唐",
        "collection_info": null
    },
    {
        "title": "江行无题一百首 七十二",
        "author": "钱起",
        "content": "千顷水纹细，一拳岚影孤。\n君山寒树绿，曾过洞庭湖。",
        "dynasty": "唐",
        "collection_info": null
    },
    {
        "title": "江行无题一百首 七十三",
        "author": "钱起",
        "content": "光阔重湖水，低斜远雁行。\n未曾无兴咏，多谢沈东阳。",
        "dynasty": "唐",
        "collection_info": null
    },
    {
        "title": "江行无题一百首 七十四",
        "author": "钱起",
        "content": "晚菊绕江垒，忽如开古屏。\n莫言时节过，白日有余馨。",
        "dynasty": "唐",
        "collection_info": null
    },
    {
        "title": "江行无题一百首 七十五",
        "author": "钱起",
        "content": "秋寒鹰隼健，逐雀下云空。\n知是江湖阔，无心击塞鸿。",
        "dynasty": "唐",
        "collection_info": null
    },
    {
        "title": "江行无题一百首 七十六",
        "author": "钱起",
        "content": "日落长亭晚，山门步障青。\n可怜无酒分，处处有旗亭。",
        "dynasty": "唐",
        "collection_info": null
    },
    {
        "title": "江行无题一百首 七十七",
        "author": "钱起",
        "content": "江草何多思，冬青尚满洲。\n谁能惊鵩鸟，作赋为沙鸥。",
        "dynasty": "唐",
        "collection_info": null
    },
    {
        "title": "江行无题一百首 七十八",
        "author": "钱起",
        "content": "远岸无行树，经霜有半红。\n停船搜好句，题叶赠江枫。",
        "dynasty": "唐",
        "collection_info": null
    },
    {
        "title": "江行无题一百首 七十九",
        "author": "钱起",
        "content": "身世比行舟，无风亦暂休。\n敢言终破浪，唯愿稳乘流。",
        "dynasty": "唐",
        "collection_info": null
    },
    {
        "title": "江行无题一百首 八十",
        "author": "钱起",
        "content": "数亩苍苔石，烟蒙鹤卵洲。\n定因词客遇，名字始风流。",
        "dynasty": "唐",
        "collection_info": null
    },
    {
        "title": "江行无题一百首 八十一",
        "author": "钱起",
        "content": "兴闲停桂楫，路好过松门。\n不负佳山水，还开酒一尊。",
        "dynasty": "唐",
        "collection_info": null
    },
    {
        "title": "江行无题一百首 八十二",
        "author": "钱起",
        "content": "幽怀念烟水，长恨隔龙沙。\n今日膝王阁，分明见落霞。",
        "dynasty": "唐",
        "collection_info": null
    },
    {
        "title": "江行无题一百首 八十三",
        "author": "钱起",
        "content": "短楫休敲桂，孤根自驻萍。\n自怜非劒气，空向斗牛星。",
        "dynasty": "唐",
        "collection_info": null
    },
    {
        "title": "江行无题一百首 八十四",
        "author": "钱起",
        "content": "江流何渺渺，怀古独依依。\n渔父非贤者，芦中但有矶。",
        "dynasty": "唐",
        "collection_info": null
    },
    {
        "title": "江行无题一百首 八十五",
        "author": "钱起",
        "content": "高浪如银屋，江风一发时。\n笔端降太白，才大语终奇。",
        "dynasty": "唐",
        "collection_info": null
    },
    {
        "title": "江行无题一百首 八十六",
        "author": "钱起",
        "content": "细竹渔家路，晴阳看结缯。\n喜来邀客坐，分与折腰菱。",
        "dynasty": "唐",
        "collection_info": null
    },
    {
        "title": "江行无题一百首 八十七",
        "author": "钱起",
        "content": "幸有烟波兴，宁辞笔砚劳。\n缘情无怨刺，却似反离骚。",
        "dynasty": "唐",
        "collection_info": null
    },
    {
        "title": "江行无题一百首 八十八",
        "author": "钱起",
        "content": "平湖五百里，江水想通波。\n不奈扁舟去，其如决计何。",
        "dynasty": "唐",
        "collection_info": null
    },
    {
        "title": "江行无题一百首 八十九",
        "author": "钱起",
        "content": "数峯云断处，去岸暎高山。\n身到韦江日，犹应未得闲。",
        "dynasty": "唐",
        "collection_info": null
    },
    {
        "title": "江行无题一百首 九十",
        "author": "钱起",
        "content": "一湾斜照水，三版顺风船。\n未敢相邀约，劳生秖自怜。",
        "dynasty": "唐",
        "collection_info": null
    },
    {
        "title": "江行无题一百首 九十一",
        "author": "钱起",
        "content": "江雨正霏微，江村晚渡稀。\n何曾妨钓艇，更待得鱼归。",
        "dynasty": "唐",
        "collection_info": null
    },
    {
        "title": "江行无题一百首 九十二",
        "author": "钱起",
        "content": "沙上独行时，高吟到楚词。\n难将垂岸蓼，盈把当江蓠。",
        "dynasty": "唐",
        "collection_info": null
    },
    {
        "title": "江行无题一百首 九十三",
        "author": "钱起",
        "content": "新野旧楼名，浔阳胜赏情。\n照人长一色，江月共凄清。",
        "dynasty": "唐",
        "collection_info": null
    },
    {
        "title": "江行无题一百首 九十四",
        "author": "钱起",
        "content": "愿饮西江水，那吟北渚愁。\n莫敎留滞迹，远比蔡昭侯。",
        "dynasty": "唐",
        "collection_info": null
    },
    {
        "title": "江行无题一百首 九十五",
        "author": "钱起",
        "content": "湖口分江水，东流独有情。\n当时好风物，谁伴谢宣城。",
        "dynasty": "唐",
        "collection_info": null
    },
    {
        "title": "江行无题一百首 九十六",
        "author": "钱起",
        "content": "浔阳江畔菊，应似古来秋。\n为问幽栖客，吟时得酒不。",
        "dynasty": "唐",
        "collection_info": null
    },
    {
        "title": "江行无题一百首 九十七",
        "author": "钱起",
        "content": "高峯有佳号，千尺倚寒松。\n若使鑪烟在，犹应为上公。",
        "dynasty": "唐",
        "collection_info": null
    },
    {
        "title": "江行无题一百首 九十八",
        "author": "钱起",
        "content": "万木已清霜，江边村事忙。\n故溪黄稻熟，一夜梦中香。",
        "dynasty": "唐",
        "collection_info": null
    },
    {
        "title": "江行无题一百首 九十九",
        "author": "钱起",
        "content": "楚水苦萦迴，征帆落又开。\n可缘非直路，却有好风来。",
        "dynasty": "唐",
        "collection_info": null
    },
    {
        "title": "江行无题一百首 一百",
        "author": "钱起",
        "content": "远谪岁时晏，暮江风雨寒。\n仍愁繫舟处，惊梦近长滩。",
        "dynasty": "唐",
        "collection_info": null
    },
    {
        "title": "言怀",
        "author": "钱起",
        "content": "夜月霁未好，云泉堪梦归。\n如何建章漏，催着早朝衣。",
        "dynasty": "唐",
        "collection_info": null
    },
    {
        "title": "和张仆射塞下曲",
        "author": "钱起",
        "content": "月黑雁飞高，单于夜遁逃。\n欲将轻骑逐，大雪满弓刀。",
        "dynasty": "唐",
        "collection_info": null
    },
    {
        "title": "送李明府去官",
        "author": "钱起",
        "content": "谤言三至后，直道叹何如。\n今日蓝溪水，无人不夜鱼。",
        "dynasty": "唐",
        "collection_info": null
    },
    {
        "title": "赴章陵詶李卿赠别",
        "author": "钱起",
        "content": "一官叨下秩，九棘谢知音。\n芳草文园路，春愁满别心。",
        "dynasty": "唐",
        "collection_info": null
    },
    {
        "title": "逢侠者",
        "author": "钱起",
        "content": "燕赵悲歌士，相逢剧孟家。\n寸心言不尽，前路日将斜。",
        "dynasty": "唐",
        "collection_info": null
    },
    {
        "title": "郎员外见寻不遇",
        "author": "钱起",
        "content": "轩骑来相访，渔樵悔晚归。\n更怜垂露迹，花裏点墙衣。",
        "dynasty": "唐",
        "collection_info": null
    },
    {
        "title": "过李侍御宅",
        "author": "钱起",
        "content": "不见承明客，愁闻长乐钟。\n马卿何早世，汉主欲登封。",
        "dynasty": "唐",
        "collection_info": null
    },
    {
        "title": "宿洞口馆",
        "author": "钱起",
        "content": "野竹通溪冷，秋泉入户鸣。\n乱来人不到，芳草上阶生。",
        "dynasty": "唐",
        "collection_info": null
    },
    {
        "title": "九日寄侄箊箕等",
        "author": "钱起",
        "content": "采菊偏相忆，传香寄便风。\n今朝竹林下，莫使桂尊空。",
        "dynasty": "唐",
        "collection_info": null
    },
    {
        "title": "梨花",
        "author": "钱起",
        "content": "艳静如笼月，香寒未逐风。\n桃花徒照地，终被笑妖红。",
        "dynasty": "唐",
        "collection_info": null
    },
    {
        "title": "题崔逸人山亭",
        "author": "钱起",
        "content": "药径深红藓，山窗满翠微。\n羡君花下酒，蝴蝶梦中飞。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 登台",
        "author": "钱起",
        "content": "望山登春台，目尽趣难极。\n晚景下平阡，花际霞峯色。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 板桥",
        "author": "钱起",
        "content": "静宜樵隐度，远与车马隔。\n有时行药来，喜遇归山客。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 石井",
        "author": "钱起",
        "content": "片霞照仙井，泉底桃花红。\n那知幽石下，不与武陵通。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 古藤",
        "author": "钱起",
        "content": "引蔓出云树，垂纶覆巢鹤。\n幽人对酒时，苔上闲花落。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 晚归鹭",
        "author": "钱起",
        "content": "池上静难厌，云间欲去晚。\n忽背夕阳飞，乘兴清风远。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 洞仙谣",
        "author": "钱起",
        "content": "几转到青山，数重度流水。\n秦人入云去，知向桃源裏。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 药圃",
        "author": "钱起",
        "content": "春畦生百药，花叶香初霁。\n好容似风光，偏来入丛蕙。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 石上苔",
        "author": "钱起",
        "content": "净与溪色连，幽宜松雨滴。\n谁知古石上，不染世人迹。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 窗裏山",
        "author": "钱起",
        "content": "远岫见如近，千里一窗裏。\n坐来石上云，乍谓壶中起。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 竹间路",
        "author": "钱起",
        "content": "暗归草堂静，半入花园去。\n有时载酒来，不与清风遇。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 竹屿",
        "author": "钱起",
        "content": "幽鸟清涟上，兴来看不足。\n新篁压水低，昨夜鸳鸯宿。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 砌下泉",
        "author": "钱起",
        "content": "穿云来自远，激砌流偏驶。\n能资庭户幽，更引海禽至。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 戏鸥",
        "author": "钱起",
        "content": "乍依菱蔓聚，尽向芦花灭。\n更喜好风来，数片翻晴雪。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 远山钟",
        "author": "钱起",
        "content": "风送出山钟，云霞度水浅。\n欲知声尽处，鸟灭寥天远。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 东陂",
        "author": "钱起",
        "content": "永日兴难忘，掇芳春陂曲。\n新晴花枝下，爱此苔水绿。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 池上亭",
        "author": "钱起",
        "content": "临池构杏梁，待客归烟塘。\n水上褰帘好，莲开杜若香。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 衔鱼翠鸟",
        "author": "钱起",
        "content": "有意莲叶间，瞥然下高树。\n擘波得潜鱼，一点翠光去。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 石莲花",
        "author": "钱起",
        "content": "幽石生芙蓉，百花惭美色。\n远笑越溪女，闻芳不可识。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 潺湲声",
        "author": "钱起",
        "content": "乱石跳素波，寒声闻几处。\n飕飕暝风引，散出空林去。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 松下雪",
        "author": "钱起",
        "content": "虽因朔风至，不向瑶台侧。\n唯助苦寒松，偏明后雕色。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 田鹤",
        "author": "钱起",
        "content": "田鹤望碧霄，无风亦自举。\n单飞后片云，早晚及前侣。",
        "dynasty": "唐",
        "collection_info": null
    },
    {
        "title": "蓝田溪杂咏二十二首 题南陂",
        "author": "钱起",
        "content": "家住凤城南，门临古陂曲。\n时怜上林雁，半入池塘宿。",
        "dynasty": "唐",
        "collection_info": null
    },
    {
        "title": "伤秋",
        "author": "钱起",
        "content": "岁去人头白，秋来树叶黄。\n搔头向黄叶，与尔共悲伤。",
        "dynasty": "唐",
        "collection_info": null
    },
    {
        "title": "送崔山人归山",
        "author": "钱起",
        "content": "东山残雨挂斜晖，野客巢由指翠微。\n别酒稍酣乘兴去，知君不羡白云归。",
        "dynasty": "唐",
        "collection_info": null
    },
    {
        "title": "题礼上人壁画山水",
        "author": "钱起",
        "content": "连山画出暎禅扉，粉壁香筵满翠微。\n坐来鑪气萦空散，共指晴云向岭归。",
        "dynasty": "唐",
        "collection_info": null
    },
    {
        "title": "送欧阳子还江华郡",
        "author": "钱起",
        "content": "江华胜事接湘滨，千里湖山入兴新。\n才子思归催去棹，汀花且为驻残春。",
        "dynasty": "唐",
        "collection_info": null
    },
    {
        "title": "暮春归故山草堂",
        "author": "钱起",
        "content": "谷口春残黄鸟稀，辛夷花尽杏花飞。\n始怜幽竹山窗下，不改清阴待我归。",
        "dynasty": "唐",
        "collection_info": null
    },
    {
        "title": "访李卿不遇",
        "author": "钱起",
        "content": "画戟朱楼暎晚霞，高梧寒柳度飞鸦。\n门前不见归轩至，城上愁看落日斜。",
        "dynasty": "唐",
        "collection_info": null
    },
    {
        "title": "与赵莒茶讌",
        "author": "钱起",
        "content": "竹下忘言对紫茶，全胜羽客醉流霞。\n尘心洗尽兴难尽，一树蝉声片影斜。",
        "dynasty": "唐",
        "collection_info": null
    },
    {
        "title": "故王维右丞堂前芍药花开悽然感怀",
        "author": "钱起",
        "content": "芍药花开出旧栏，春衫掩泪再来看。\n主人不在花长在，更胜青松守岁寒。",
        "dynasty": "唐",
        "collection_info": null
    },
    {
        "title": "送张参及第还家",
        "author": "钱起",
        "content": "大学三年闻琢玉，东堂一举早成名。\n借问还家何处好，玉人含笑下机迎。",
        "dynasty": "唐",
        "collection_info": null
    },
    {
        "title": "夜泊鹦鹉洲",
        "author": "钱起",
        "content": "月照溪边一罩蓬，夜闻清唱有微风。\n小楼深巷敲方响，水国人家在处同。",
        "dynasty": "唐",
        "collection_info": null
    },
    {
        "title": "归雁",
        "author": "钱起",
        "content": "潇湘何事等闲回，水碧沙明两岸苔。\n二十五弦弹夜月，不胜清怨却飞来。",
        "dynasty": "唐",
        "collection_info": null
    },
    {
        "title": "春郊",
        "author": "钱起",
        "content": "水遶冰渠渐有声，气融烟坞晚来明。\n东风好作阳和使，逢草逢花报发生。",
        "dynasty": "唐",
        "collection_info": null
    },
    {
        "title": "晚归严明府题门",
        "author": "钱起",
        "content": "降士林霑蕙草寒，弦惊翰苑失鸳鸾。\n秋中回首君门阻，马上应歌行路难。",
        "dynasty": "唐",
        "collection_info": null
    },
    {
        "title": "秋夜送赵冽归襄阳",
        "author": "钱起",
        "content": "斗酒忘言良夜深，红萱露滴鹊惊林。\n欲知别后思今夕，汉水东流是寸心。",
        "dynasty": "唐",
        "collection_info": null
    },
    {
        "title": "送符别驾还郡",
        "author": "钱起",
        "content": "骥足骎骎吴越关，屏星復与紫书还。\n已知从事元无事，城上愁看海上山。",
        "dynasty": "唐",
        "collection_info": null
    },
    {
        "title": "同王员外陇城绝句",
        "author": "钱起",
        "content": "三军版筑脱金刀，黎庶翻惭将士劳。\n不忆新城连嶂起，唯惊画角入云高。",
        "dynasty": "唐",
        "collection_info": null
    },
    {
        "title": "过故洛城",
        "author": "钱起",
        "content": "故城门外春日斜，故城门裏无人家。\n市朝欲认不知处，漠漠野田空草花。",
        "dynasty": "唐",
        "collection_info": null
    },
    {
        "title": "校猎曲",
        "author": "钱起",
        "content": "长杨杀气连云飞，汉主秋畋正掩围。\n重门日晏红尘出，数骑胡人猎兽归。",
        "dynasty": "唐",
        "collection_info": null
    },
    {
        "title": "晚过横灞寄张蓝田",
        "author": "钱起",
        "content": "乱水东流落照时，黄花满径客行迟。\n林端忽见南山色，马上还吟陶令诗。",
        "dynasty": "唐",
        "collection_info": null
    },
    {
        "title": "九日田舍",
        "author": "钱起",
        "content": "今日陶家野兴偏，东篱黄菊映秋田。\n浮云暝鸟飞将尽，始达青山新月前。",
        "dynasty": "唐",
        "collection_info": null
    },
    {
        "title": "长安落第",
        "author": "钱起",
        "content": "花繁柳暗九门深，对饮悲歌泪满襟。\n数日莺花皆落羽，一回春至一伤心。",
        "dynasty": "唐",
        "collection_info": null
    },
    {
        "title": "二风诗   一",
        "author": "元结",
        "content": "猗皇至圣兮，至惠至仁。\n德施蕴蕴，蕴蕴如何。\n不全不缺，莫知所贶。",
        "dynasty": "唐",
        "collection_info": null
    },
    {
        "title": "二风诗   二",
        "author": "元结",
        "content": "猗皇至圣兮，至俭至明。\n化流瀛瀛，瀛瀛如何。\n不虢不赩，莫知其极。",
        "dynasty": "唐",
        "collection_info": null
    },
    {
        "title": "二风诗   一",
        "author": "元结",
        "content": "至化之深兮，猗猗娭娭。\n如煦如吹，如负如持。\n而不知其慈，故莫周莫止，静和而止。",
        "dynasty": "唐",
        "collection_info": null
    },
    {
        "title": "二风诗   二",
        "author": "元结",
        "content": "至化之极兮，瀛瀛溶溶。\n如涵如封，如随如从。\n而不知其功，故莫由莫己，顺时而理。",
        "dynasty": "唐",
        "collection_info": null
    },
    {
        "title": "二风诗   一",
        "author": "元结",
        "content": "至哉勤绩，不盈不延。\n谁能颂之，我请颂焉。\n于戏劳王，勤亦何极。\n济尔九土，山川沟洫。",
        "dynasty": "唐",
        "collection_info": null
    },
    {
        "title": "二风诗   二",
        "author": "元结",
        "content": "至哉俭德，不丰不敷。\n谁能颂之，我请颂夫。\n于戏劳王，俭亦何深。\n戒尔万代，奢侈荒淫。",
        "dynasty": "唐",
        "collection_info": null
    },
    {
        "title": "二风诗   三",
        "author": "元结",
        "content": "至哉茂功，不升不圯。\n谁能颂之，我请颂矣。\n于戏劳王，功亦何大。\n去尔兆庶，洪湮灾害。",
        "dynasty": "唐",
        "collection_info": null
    },
    {
        "title": "二风诗",
        "author": "元结",
        "content": "为君之道，何以为明。\n功不滥赏，罪不滥刑。\n谠言则听，谄言不听。\n王至是然，可为明焉。",
        "dynasty": "唐",
        "collection_info": null
    },
    {
        "title": "二风诗",
        "author": "元结",
        "content": "理何为兮，系修文德。\n加之清一，莫不顺则。\n意彼刑法，设以化人。\n致使无之，而化益纯。\n所谓代刑，以道去杀。\n呜呼呜呼，人不斯察。",
        "dynasty": "唐",
        "collection_info": null
    },
    {
        "title": "二风诗",
        "author": "元结",
        "content": "国有世谟，仁信勤欤。\n王实惛荒，终亡此乎。\n焉有力恣谄惑，而不亡其国。\n呜呼亡王，忍为此心。\n敢正亡王，永为世箴。",
        "dynasty": "唐",
        "collection_info": null
    },
    {
        "title": "二风诗   一",
        "author": "元结",
        "content": "嘻乎王家，曾有凶王。\n中世失国，岂非骄荒。\n復復之难，令则可忘。",
        "dynasty": "唐",
        "collection_info": null
    },
    {
        "title": "二风诗   二",
        "author": "元结",
        "content": "嘻乎乱王，王心何思。\n暴淫虐惑，无思不为。\n生人冤怨，言何极之。",
        "dynasty": "唐",
        "collection_info": null
    },
    {
        "title": "二风诗   一",
        "author": "元结",
        "content": "夫为君上兮，慈顺明恕。\n可以化人，忍行昏恣。\n独乐其身，一徇所欲。",
        "dynasty": "唐",
        "collection_info": null
    },
    {
        "title": "二风诗   二",
        "author": "元结",
        "content": "夫为君上兮，兢慎俭约。\n可以保身，忍行荒惑。\n虐暴于人，前世失国。",
        "dynasty": "唐",
        "collection_info": null
    },
    {
        "title": "二风诗   一",
        "author": "元结",
        "content": "贤圣为上兮，必俭约戒身。\n鉴察化人，所以保福也。\n如何不思，荒恣是为。\n上下隔塞，人神怨奰。\n敖恶无厌，不畏颠坠。",
        "dynasty": "唐",
        "collection_info": null
    },
    {
        "title": "二风诗   二",
        "author": "元结",
        "content": "圣贤为上兮，必用贤正。\n黜姦佞之臣，所以长久也。\n如何反是，以为乱矣。\n宠邪信惑，近佞好谀。\n废嫡立庶，忍为祸谟。",
        "dynasty": "唐",
        "collection_info": null
    },
    {
        "title": "二风诗",
        "author": "元结",
        "content": "夫何伤兮，伤王乎。\n欲何为乎，将蠹枯矣。\n无人救乎，蠹枯及矣。\n不可救乎，嗟伤王。\n自为人君，变为人奴。\n为人君者，忘戒乎。",
        "dynasty": "唐",
        "collection_info": null
    },
    {
        "title": "补乐歌十首  一",
        "author": "元结",
        "content": "吾人苦兮，水深深。\n网罟设兮，水不深。",
        "dynasty": "唐",
        "collection_info": null
    },
    {
        "title": "补乐歌十首  二",
        "author": "元结",
        "content": "吾人苦兮，山幽幽。\n网罟设兮，山不幽。",
        "dynasty": "唐",
        "collection_info": null
    },
    {
        "title": "补乐歌十首  一",
        "author": "元结",
        "content": "猗太帝兮，其智如神。\n分草实兮，济我生人。",
        "dynasty": "唐",
        "collection_info": null
    },
    {
        "title": "补乐歌十首  二",
        "author": "元结",
        "content": "猗太帝兮，其功如天。\n均四时兮，成我丰年。",
        "dynasty": "唐",
        "collection_info": null
    },
    {
        "title": "补乐歌十首  一",
        "author": "元结",
        "content": "玄云溶溶兮，垂雨蒙蒙。\n类我圣泽兮，涵濡不穷。",
        "dynasty": "唐",
        "collection_info": null
    },
    {
        "title": "补乐歌十首  二",
        "author": "元结",
        "content": "玄云漠漠兮，含暎逾光。\n类我圣德兮，溥被无方。",
        "dynasty": "唐",
        "collection_info": null
    },
    {
        "title": "补乐歌十首",
        "author": "元结",
        "content": "圣德至深兮，奫奫如渊。\n生类娭娭兮，孰知其然。",
        "dynasty": "唐",
        "collection_info": null
    },
    {
        "title": "补乐歌十首",
        "author": "元结",
        "content": "植植万物兮，滔滔根茎。\n五德涵柔兮，沨沨而生。\n其生如何兮秞秞，天下皆自我君兮化成。",
        "dynasty": "唐",
        "collection_info": null
    },
    {
        "title": "补乐歌十首  一",
        "author": "元结",
        "content": "我有金石兮，击考崇崇。\n与汝歌舞兮，上帝之风。\n由六合兮，英华沨沨。",
        "dynasty": "唐",
        "collection_info": null
    },
    {
        "title": "补乐歌十首  二",
        "author": "元结",
        "content": "我有丝竹兮，韵和泠泠。\n与汝歌舞兮，上帝之声。\n由六合兮，根底嬴嬴。",
        "dynasty": "唐",
        "collection_info": null
    },
    {
        "title": "补乐歌十首  一",
        "author": "元结",
        "content": "元化油油兮，孰知其然。\n至德汨汨兮，顺之以先。",
        "dynasty": "唐",
        "collection_info": null
    },
    {
        "title": "补乐歌十首  二",
        "author": "元结",
        "content": "元化浘浘兮，孰知其然。\n至道泱泱兮，由之以全。",
        "dynasty": "唐",
        "collection_info": null
    },
    {
        "title": "补乐歌十首  一",
        "author": "元结",
        "content": "森森羣象兮，日见生成。\n欲闻朕初兮，玄封冥冥。",
        "dynasty": "唐",
        "collection_info": null
    },
    {
        "title": "补乐歌十首  二",
        "author": "元结",
        "content": "洋洋至化兮，日见深柔。\n欲闻大濩兮，大渊油油。",
        "dynasty": "唐",
        "collection_info": null
    },
    {
        "title": "补乐歌十首  一",
        "author": "元结",
        "content": "茫茫下土兮，乃生九州。\n山有长岑兮，川有深流。",
        "dynasty": "唐",
        "collection_info": null
    },
    {
        "title": "补乐歌十首  二",
        "author": "元结",
        "content": "茫茫下土兮，乃均四方。\n国有安乂兮，野有封疆。",
        "dynasty": "唐",
        "collection_info": null
    },
    {
        "title": "补乐歌十首  三",
        "author": "元结",
        "content": "茫茫下土兮，乃歌万年。\n上有茂功兮，下戴仁天。",
        "dynasty": "唐",
        "collection_info": null
    },
    {
        "title": "补乐歌十首  一",
        "author": "元结",
        "content": "万姓苦兮，怨且哭。\n不有圣人兮，谁护育。",
        "dynasty": "唐",
        "collection_info": null
    },
    {
        "title": "补乐歌十首  二",
        "author": "元结",
        "content": "圣人生兮，天下和。\n万姓熙熙兮，舞且歌。",
        "dynasty": "唐",
        "collection_info": null
    },
    {
        "title": "系乐府十二首 思太古",
        "author": "元结",
        "content": "东南三千里，沅湘为太湖。\n湖上山谷深，有人多似愚。\n婴孩寄树颠，就水捕鷠鲈。\n所欢同鸟兽，身意復何拘。\n吾行遍九州，此风皆已无。\n吁嗟圣贤敎，不觉久踌蹰。",
        "dynasty": "唐",
        "collection_info": null
    },
    {
        "title": "系乐府十二首 陇上叹",
        "author": "元结",
        "content": "援车登陇坂，穷高遂停驾。\n延望戎狄乡，巡迴復悲咤。\n滋移有情敎，草木犹可化。\n圣贤礼让风，何不遍西夏。\n父子忍猜害，君臣敢欺诈。\n所适今若斯，悠悠欲安舍。",
        "dynasty": "唐",
        "collection_info": null
    },
    {
        "title": "系乐府十二首 颂东夷",
        "author": "元结",
        "content": "尝闻古天子，朝会张新乐。\n金石无全声，宫商乱清浊。\n东惊且悲叹，节变何烦数。\n始知中国人，耽此亡纯朴。\n尔为外方客，何为独能觉。\n其音若或在，蹈海吾将学。",
        "dynasty": "唐",
        "collection_info": null
    },
    {
        "title": "系乐府十二首 贱士吟",
        "author": "元结",
        "content": "南风发天和，和气天下流。\n能使万物荣，不能变羁愁。\n为愁亦何尔，自请说此由。\n谄竞实多路，苟邪皆共求。\n尝闻古君子，指以为深羞。\n正方终莫可，江海有沧洲。",
        "dynasty": "唐",
        "collection_info": null
    },
    {
        "title": "系乐府十二首 欸乃曲",
        "author": "元结",
        "content": "谁能听欸乃，欸乃感人情。\n不恨湘波深，不怨湘水清。\n所嗟岂敢道，空羡江月明。\n昔闻扣断舟，引钓歌此声。\n始歌悲风起，歌竟愁云生。\n遗曲今何在，逸为渔父行。",
        "dynasty": "唐",
        "collection_info": null
    },
    {
        "title": "系乐府十二首 贫妇词",
        "author": "元结",
        "content": "谁知苦贫夫，家有愁怨妻。\n请君听其词，能不为酸悽。\n所怜抱中儿，不如山下麑。\n空念庭前地，化为人吏蹊。\n出门望山泽，回头心復迷。\n何时见府主，长跪向之啼。",
        "dynasty": "唐",
        "collection_info": null
    },
    {
        "title": "系乐府十二首 去乡悲",
        "author": "元结",
        "content": "踌蹰古塞关，悲歌为谁长。\n日行见孤老，羸弱相提将。\n闻其呼怨声，闻声问其方。\n方言无患苦，岂弃父母乡。\n非不见其心，仁惠诚所望。\n念之何可说，独立为悽伤。",
        "dynasty": "唐",
        "collection_info": null
    },
    {
        "title": "系乐府十二首 寿翁兴",
        "author": "元结",
        "content": "借问多寿翁，何方自修育。\n惟云顺所然，忘情学草木。\n始知世上术，劳苦化金玉。\n不见充所求，空闻肆耽欲。\n清和存王母，潜濩无乱黩。\n谁正好长生，此言堪佩服。",
        "dynasty": "唐",
        "collection_info": null
    },
    {
        "title": "系乐府十二首 农臣怨",
        "author": "元结",
        "content": "农臣何所怨，乃欲干人主。\n不识天地心，徒然怨风雨。\n将论草木患，欲说昆虫苦。\n巡迴宫阙傍，其意无由吐。\n一朝哭都市，泪尽归田亩。\n谣颂若采之，此言当可取。",
        "dynasty": "唐",
        "collection_info": null
    },
    {
        "title": "系乐府十二首 谢大龟",
        "author": "元结",
        "content": "客来自江汉，云得双大龟。\n且言龟甚灵，问我君何疑。\n自昔保方正，顾尝无妄私。\n顺和固鄙分，全守真常规。\n行之恐不及，此外将何为。\n惠恩如可谢，占问敢终辞。",
        "dynasty": "唐",
        "collection_info": null
    },
    {
        "title": "系乐府十二首 古遗叹",
        "author": "元结",
        "content": "古昔有遗叹，所叹何所为。\n有国遗贤臣，万事为冤悲。\n所遗非遗望，所遗非可遗。\n所遗非遗用，所遗在遗之。\n嗟嗟山海客，全独竟何辞。\n心非膏濡类，安得无不遗。",
        "dynasty": "唐",
        "collection_info": null
    },
    {
        "title": "系乐府十二首 下客谣",
        "author": "元结",
        "content": "下客无黄金，岂思主人怜。\n客言胜黄金，主人然不然。\n珠玉成彩翠，绮罗如婵娟。\n终恐见斯好，有时去君前。\n岂知保忠信，长使令德全。\n风声与时茂，歌颂万千年。",
        "dynasty": "唐",
        "collection_info": null
    },
    {
        "title": "漫歌八曲 故城东",
        "author": "元结",
        "content": "漫惜故城东，良田野草生。\n说向县大夫，大夫劝我耕。\n耕者我为先，耕者相次焉。\n谁爱故城东，今为近郭田。",
        "dynasty": "唐",
        "collection_info": null
    },
    {
        "title": "漫歌八曲 西阳城",
        "author": "元结",
        "content": "江北有大洲，洲上堪力耕。\n此中宜五谷，不及西阳城。\n城畔多野桑，城中多古荒。\n衣食可力求，此外何所望。",
        "dynasty": "唐",
        "collection_info": null
    },
    {
        "title": "漫歌八曲 大回中",
        "author": "元结",
        "content": "樊水欲东流，大江又北来。\n樊山当其南，此中为大回。\n回中鱼好游，回中多钓舟。\n漫欲作渔人，终焉无所求。",
        "dynasty": "唐",
        "collection_info": null
    },
    {
        "title": "漫歌八曲 小回中",
        "author": "元结",
        "content": "丛石横大江，人言是钓台。\n水石相衝激，此中为小回。\n回中浪不恶，復在武昌郭。\n来客去客船，皆向此中泊。",
        "dynasty": "唐",
        "collection_info": null
    },
    {
        "title": "漫歌八曲 将牛何处去二首 一",
        "author": "元结",
        "content": "将牛何处去，耕彼故城东。\n相伴有田父，相欢惟牧童。",
        "dynasty": "唐",
        "collection_info": null
    },
    {
        "title": "漫歌八曲 将牛何处去二首 二",
        "author": "元结",
        "content": "将牛何处去，耕彼西阳城。\n叔闲修农具，直者伴我耕。",
        "dynasty": "唐",
        "collection_info": null
    },
    {
        "title": "漫歌八曲 将船何处去二首 一",
        "author": "元结",
        "content": "将船何处去，钓彼大回中。\n叔静能鼓桡，正者随弱翁。",
        "dynasty": "唐",
        "collection_info": null
    },
    {
        "title": "漫歌八曲 将船何处去二首 二",
        "author": "元结",
        "content": "将船何处去，送客小回南。\n有时逢恶客，还家亦少酣。",
        "dynasty": "唐",
        "collection_info": null
    },
    {
        "title": "引极三首 思元极",
        "author": "元结",
        "content": "天旷莽兮杳泱茫，气浩浩兮色苍苍。\n上何有兮人不测，积清寥兮成元极。\n彼元极兮灵且异，思一见兮藐难至。\n思不从兮空自伤，心慅𢜱兮意惶懹。\n思假翼兮鸾凤，乘长风兮上羾。\n揖元气兮本深实，餐至和兮永终日。",
        "dynasty": "唐",
        "collection_info": null
    },
    {
        "title": "引极三首 望仙府",
        "author": "元结",
        "content": "山凿落兮眇嵚岑，云溶溶兮木棽棽。\n中何有兮人不覩，远欹差兮閟仙府。\n彼仙府兮深且幽，望一至兮藐无由。\n望不从兮知如何，心混混兮意浑和。\n思假足兮虎豹，超阻绝兮凌趠。\n诣仙府兮从羽人，饵五灵兮保清真。",
        "dynasty": "唐",
        "collection_info": null
    },
    {
        "title": "引极三首 怀潜君",
        "author": "元结",
        "content": "海浩淼兮汩洪溶，流蕴蕴兮涛汹汹。\n下何有兮人不闻，深溢漭兮居潜君。\n彼潜君兮圣且神，思一见兮藐无因。\n思不从兮空踟蹰，心回迷兮意萦纡。\n思假鳞兮鲲龙，激沆浪兮奔从。\n拜潜君兮索玄宝，佩元符兮轨皇道。",
        "dynasty": "唐",
        "collection_info": null
    },
    {
        "title": "演兴四首 招太灵",
        "author": "元结",
        "content": "招太灵兮山之巅，山屹𡵉兮水沦涟。\n祠之櫴兮眇何年，木修修兮草鲜鲜。\n嗟魑魅兮淫厉，自古昔兮崇祭。\n禧太灵兮端清，予愿致夫精诚。\n久愵兮㤝㤝，招捃𢹝兮呼风。\n风之声兮起飔飔，吹玄云兮散而浮。\n望太灵兮俨而安，澹油溶兮都清闲。",
        "dynasty": "唐",
        "collection_info": null
    },
    {
        "title": "演兴四首 初祀",
        "author": "元结",
        "content": "山之乳兮葺太祠，木孙为桷兮木母榱。\n云缨为𣓍兮愚木栭，洞渊禅兮揭巍巍。\n涂木兰兮莳糅蔫，被弱草兮禘礿联。\n仡浑洪兮馥阗阗，管化石兮洞刳天。\n翘修钐兮掉芜殳，灵巫𧮢兮舞颙干。\n荐天𩷨兮酒阳泉，献水芸兮饭霜籼，与太灵兮千万年。",
        "dynasty": "唐",
        "collection_info": null
    },
    {
        "title": "演兴四首 讼木魅",
        "author": "元结",
        "content": "登高峰兮俯幽谷，心悴悴兮念羣木。\n见樗栲兮相阴覆，怜梫榕兮不丰茂。\n见榛梗之森梢，闵枞橎兮合蠹。\n槢桡桡兮未坚，椲桹桹兮可屈。\n櫁林樽兮不香，拔丰茸兮已实。\n岂元化之不均兮，非雨露之偏殊。\n谅理性之不等于顺时兮，不如瘗吾心以冥想。\n终念此兮不怡，佁予莫识天地之意兮。\n愿截恶木之根，倾枭獍之古巢。\n取囗童以为薪，割大木使飞焰。\n徯枯腐之烧焚，实非吾心之不仁惠也。\n岂耻夫善恶之相纷，且欲畚三河之膏壤。\n裨济水之清涟，将封灌乎善木。\n令橚橚以梴梴，尚畏乎众善之未茂兮。\n为众恶之所挑凌，思聚义以为曹。\n令敷扶以相胜，取方所以柯如兮。\n吾将出于南荒，求寿藤与蟠木。\n吾将出于东方，祈有德而来归。\n辅神柽与坚香，且忧颙之翩翩。\n又愁㺠奔驰，及阴阳兮不和。\n恶此土之失时，今神柽兮不茂。\n使坚香兮不滋，重嗟惋兮何补。\n每齐心以精意，切援祝于神明。\n冀感通于天地，犹恐众妖兮木魅。\n魍魉兮山精，山误惑于灵心。\n经绐于言兮不听，敢引佩以指水，誓吾心兮自明。",
        "dynasty": "唐",
        "collection_info": null
    },
    {
        "title": "演兴四首 闵岭中",
        "author": "元结",
        "content": "囗羣山以延想，吾独闵乎岭中。\n彼岭中兮何有，有天含之玉峰。\n殊閟绝之极颠，上闻产乎翠茸。\n欲采之以将寿，眇不知夫所从。\n大渊蕴蕴兮绝嶘岌岌，非梯梁以通险。\n当无路兮可入，彼猛毒兮曹聚。\n必凭託乎阻修，常儗儗兮伺人。\n又如何兮不愁，彼妖精兮变怪。\n必假见于风雨，常闪闪而伺人。\n又如何兮不苦，欲仗仁兮託信。\n将径往兮不难，久懹懹以㥄惋。\n却迟迴而永叹，惧大灵兮不知。\n以予心为永惟，若不可乎遂已。\n吾终保夫直方，则必蒙皮篥以为矢。\n弦毋筱以为弧，化毒铜以为戟。\n刺棘竹以为殳，得猛烈之材。\n获与之而并驱，且舂刺乎恶毒。\n又引射夫妖怪，尽羣类兮使无。\n令善仁兮不害，然后采梫榕以驾深。\n收枞橞兮梯险，跻予身之飘飘。\n承予步之𨁹𨁹，入岭中而登玉峰。\n极閟绝而求翠茸，将吾寿兮随所从。\n思未得兮马如龙，独翳蔽于山颠。\n久低迴而愠瘀，空仰讼于上玄。\n彼至精兮必应，宁古有而今无。\n将与身而皆亡，岂言之而已乎。",
        "dynasty": "唐",
        "collection_info": null
    },
    {
        "title": "闵荒诗一首",
        "author": "元结",
        "content": "炀皇嗣君位，隋德滋昏幽。\n日作及身祸，以为长世谋。\n居常耻前王，不思天子游。\n意欲出明堂，便登浮海舟。\n令行山川改，功与玄造侔。\n河淮可支合，峰𡻮生回沟。\n封陨下泽中，作山防逸流。\n船𦫃状龙鹢，若负宫阙浮。\n荒娱未央极，始到沧海头。\n忽见海门山，思作望海楼。\n不知新都城，已为征战丘。\n当时有遗歌，歌曲太冤愁。\n四海非天狱，何为非天囚。\n天囚正凶忍，为我万姓讐。\n人将引天钐，人将持天锼。\n所欲充其心，相与绝悲忧。\n自得隋人歌，每为隋君羞。\n欲歌当阳春，似觉天下秋。\n更歌曲未终，如有怨气浮。\n奈何昏王心，不觉此怨尤。\n遂令一夫唱，四海欣提矛。\n吾闻古贤君，其道常静柔。\n慈惠恐不足，端和忘所求。\n嗟嗟有隋氏，惛惛谁与俦。",
        "dynasty": "唐",
        "collection_info": null
    },
    {
        "title": "忝官引",
        "author": "元结",
        "content": "天下昔无事，僻居养愚钝。\n山野性所安，熙然自全顺。\n忽逢暴兵起，闾巷见军阵。\n将家瀛海滨，自弃同刍粪。\n往在干元初，圣人启休运。\n公车诣魏阙，天子垂清问。\n敢诵王者箴，亦献当时论。\n朝廷爱方直，明主嘉忠信。\n屡授不次官，曾与专征印。\n兵家未曾学，荣利非所徇。\n偶得凶丑降，功劳媿方寸。\n尔来将四岁，惭耻言可尽。\n请取冤者辞，为吾忝官引。\n冤辞何者苦，万邑余灰烬。\n冤辞何者悲，生人尽锋刃。\n冤辞何者甚，力役遇劳困。\n冤辞何者深，孤弱亦哀恨。\n无谋救冤者，禄位安可近。\n而可爱轩裳，其心又干进。\n此言非所戒，此言敢贻训。\n实欲辞无能，归耕守吾分。",
        "dynasty": "唐",
        "collection_info": null
    },
    {
        "title": "舂陵行",
        "author": "元结",
        "content": "军国多所需，切责在有司。\n有司临郡县，刑法竞欲施。\n供给岂不忧，徴敛又可悲。\n州小经乱亡，遗人实困疲。\n大乡无十家，大族命单羸。\n朝餐是草根，暮食仍木皮。\n出言气欲绝，意速行步迟。\n追呼尚不忍，况乃鞭扑之。\n邮亭传急符，来往迹相追。\n更无宽大恩，但有迫促期。\n欲令鬻儿女，言发恐乱随。\n悉使索其家，而又无生资。\n听彼道路言，怨伤谁復知。\n去冬山贼来，杀夺几无遗。\n所愿见王官，抚养以惠慈。\n奈何重驱逐，不使存活为。\n安人天子命，符节我所持。\n州县忽乱亡，得罪復是谁。\n逋缓违诏令，蒙责固其宜。\n前贤重守分，恶以祸福移。\n亦云贵守官，不爱能适时。\n顾惟孱弱者，正直当不亏。\n何人采国风，吾欲献此辞。",
        "dynasty": "唐",
        "collection_info": null
    },
    {
        "title": "贼退示官吏",
        "author": "元结",
        "content": "昔岁逢太平，山林二十年。\n泉源在庭户，洞壑当门前。\n井税有常期，日[晏]犹得眠。\n忽然遭世变，数岁亲戎旃。\n今来典斯郡，山夷又纷然。\n城小贼不屠，人贫伤可怜。\n是以陷隣境，此州独见全。\n使臣将王命，岂不如贼焉。\n今彼徴敛者，迫之如火煎。\n谁能绝人命，以作时世贤。\n思欲委符节，引竿自刺船。\n将家就鱼麦，归老江湖边。",
        "dynasty": "唐",
        "collection_info": null
    },
    {
        "title": "寄源休",
        "author": "元结",
        "content": "天下未偃兵，儒生预戎事。\n功劳安可问，且有忝官累。\n昔常以荒浪，不敢学为吏。\n况当在兵家，言之岂容易。\n忽然向三岭，境外为偏帅。\n时多尚矫诈，进退多欺贰。\n纵有一直方，则上似姦智。\n谁为明信者，能辨此劳畏。",
        "dynasty": "唐",
        "collection_info": null
    },
    {
        "title": "雪中怀孟武昌",
        "author": "元结",
        "content": "冬来三度雪，农者欢岁稔。\n我麦根已濡，各得在仓廪。\n天寒未能起，孺子惊人寝。\n云有山客来，篮中见冬簟。\n烧柴为温酒，煮鳜为作渖。\n客亦爱桮尊，思君共桮饮。\n所嗟山路闲，时节寒又甚。\n不能苦相邀，兴尽还就枕。",
        "dynasty": "唐",
        "collection_info": null
    },
    {
        "title": "与党评事",
        "author": "元结",
        "content": "自顾无功劳，一岁官再迁。\n跼身班次中，常窃媿耻焉。\n加以久荒浪，惛愚性颇全。\n未知在冠冕，不合无拘牵。\n勤强所不及，于人或未然。\n岂忘惠君子，恕之识见偏。\n且欲因我心，顺为理化先。\n彼云万物情，有愿随所便。\n爱君得自遂，令我空渊禅。",
        "dynasty": "唐",
        "collection_info": null
    },
    {
        "title": "与党侍御",
        "author": "元结",
        "content": "众坐吾独欢，或问欢为谁。\n高人党茂宗，復来官宪司。\n昔吾顺元和，与世行自遗。\n茂宗正作吏，日有趋走疲。\n及吾污冠冕，茂宗方矫时。\n诮吾顺让者，乃是干进资。\n今将问茂宗，茂宗欲何辞。\n若云吾无心，此来復何为。\n若云吾有羞，于此还见嗤。\n谁言万类心，闲之不可窥。\n吾欲喻茂宗，茂宗宜听之。\n长辕有修辙，驭者令尔驰。\n山谷安可怨，筋力当自悲。\n嗟嗟党茂宗，可为识者规。",
        "dynasty": "唐",
        "collection_info": null
    },
    {
        "title": "与瀼溪邻里",
        "author": "元结",
        "content": "昔年苦逆乱，举族来南奔。\n日行几十里，爱君此山村。\n峰谷呀回映，谁家无泉源。\n修竹多夹路，扁舟皆到门。\n瀼溪中曲滨，其阳有闲园。\n邻里昔赠我，许之及子孙。\n我尝有匮乏，邻里能相分。\n我尝有不安，邻里能相存。\n斯人转贫弱，力役非无冤。\n终以瀼滨讼，无令天下论。",
        "dynasty": "唐",
        "collection_info": null
    },
    {
        "title": "招孟武昌",
        "author": "元结",
        "content": "风霜枯万物，退谷如春时。\n穷冬涸江海，桮湖澄清漪。\n湖尽到谷口，单船近阶墀。\n湖中更何好，坐见大江水。\n欹石为水涯，半山在湖裏。\n谷口更何好，绝壑流寒泉。\n松桂荫茅舍，白云生坐边。\n武昌不干进，武昌人不厌。\n退谷正可游，桮湖任来泛。\n湖上有水鸟，见人不飞鸣。\n谷口有山兽，往往随人行。\n莫将车马来，令我鸟兽惊。",
        "dynasty": "唐",
        "collection_info": null
    },
    {
        "title": "招陶别驾家阳华作",
        "author": "元结",
        "content": "海内厌兵革，骚骚十二年。\n阳华洞中人，似不知乱焉。\n谁能家此地，终老可自全。\n草堂背岩洞，几峰轩户前。\n清渠匝庭堂，出门仍灌田。\n半崖盘石径，高亭临极巅。\n引望见何处，迤逶陇北川。\n杉松几万株，苍苍满前山。\n岩高瞹华阳，飞溜何潺潺。\n洞深迷远近，但觉多洄渊。\n昼游兴未尽，日暮不欲眠。\n探烛饮洞中，醉昏漱寒泉。\n始知天下心，耽爱各有偏。\n陶家世高逸，公忍不独然。\n无或毕婚嫁，竟为俗务牵。",
        "dynasty": "唐",
        "collection_info": null
    },
    {
        "title": "游石溪示学者",
        "author": "元结",
        "content": "小溪在城下，形胜堪赏爱。\n尤宜春水满，水石更殊怪。\n长山势迴合，井邑相萦带。\n石林绕舜祠，西南正相对。\n阶庭无争讼，郊境罢守卫。\n时时溪上来，劝引辞学辈。\n今谁不务武，儒雅道将废。\n岂忘二三子，旦夕相勉励。",
        "dynasty": "唐",
        "collection_info": null
    },
    {
        "title": "游潓泉示泉上学者",
        "author": "元结",
        "content": "顾吾漫浪久，不欲有所拘。\n每到潓泉上，情性可安舒。\n草堂在山曲，澄澜涵阶除。\n松竹阴幽径，清源涌坐隅。\n筑塘列圃畦，引流灌时蔬。\n復在郊郭外，正堪静者居。\n惬心则自适，喜尚人或殊。\n此中若可安，不服铜虎符。",
        "dynasty": "唐",
        "collection_info": null
    },
    {
        "title": "喻瀼溪乡旧游",
        "author": "元结",
        "content": "往年在瀼滨，瀼人皆忘情。\n今来游瀼乡，瀼人见我惊。\n我心与瀼人，岂有辱与荣。\n瀼人异其心，应为我冠缨。\n昔贤恶如此，所以辞公卿。\n贫穷老乡里，自休还力耕。\n况曾经逆乱，日厌闻战争。\n尤爱一溪水，而能存让名。\n终当来其滨，饮啄全此生。",
        "dynasty": "唐",
        "collection_info": null
    },
    {
        "title": "喻旧部曲",
        "author": "元结",
        "content": "漫游樊水阴，忽见旧部曲。\n尚言军中好，犹望有所属。\n故令争者心，至死终不足。\n与之一桮酒，喻使烧戎服。\n兵兴向十年，所见堪叹哭。\n相逢是遗人，当合识荣辱。\n劝汝学全生，随我畬退谷。",
        "dynasty": "唐",
        "collection_info": null
    },
    {
        "title": "喻常吾直",
        "author": "元结",
        "content": "山泽多饥人，闾里多坏屋。\n战争且未息，徴敛何时足。\n不能救人患，不合食天粟。\n何况假一官，而苟求其禄。\n近年更长吏，数月未为速。\n来者罢而官，岂得不为辱。\n劝为辞府主，从我游退谷。\n谷中有寒泉，为尔洗尘服。",
        "dynasty": "唐",
        "collection_info": null
    },
    {
        "title": "漫问相里黄州",
        "author": "元结",
        "content": "东邻有渔父，西邻有山僧。\n各问其性情，变之俱不能。\n公为二千石，我为山海客。\n志业岂不同，今已殊名迹。\n相里不相类，相友且相异。\n何况天下人，而欲同其意。\n人意苟不同，分寸不相容。\n漫问轩裳客，何如耕钓翁。",
        "dynasty": "唐",
        "collection_info": null
    },
    {
        "title": "詶裴云客",
        "author": "元结",
        "content": "自厌久荒浪，于时无所任。\n耕钓以为事，来家樊水阴。\n甚醉或漫歌，甚闲亦漫吟。\n不知愚僻意，称得云客心。\n云客方持斧，与人正相临。\n符印随坐起，守位常森森。\n纵能有相招，岂暇来山林。",
        "dynasty": "唐",
        "collection_info": null
    },
    {
        "title": "酬孟武昌苦雪",
        "author": "元结",
        "content": "积[雪]闲山路，有人到庭前。\n云是孟武昌，令献苦雪篇。\n长吟未及终，不觉为凄然。\n古之贤达者，与世竟何异。\n不能救时患，讽谕以全意。\n知公惜春物，岂非爱时和。\n知公苦阴雪，伤彼灾患多。\n姦凶正驱驰，不合问君子。\n林莺与野兽，无乃怨于此。\n兵兴向九岁，稼穑谁能忧。\n何时不发卒，何日不杀牛。\n耕者日已少，耕牛日已希。\n皇天復何忍，更又恐毙之。\n自经危乱来，触物堪伤叹。\n见君问我意，只益胸中乱。\n山禽饥不飞，山木冻皆折。\n悬泉化为冰，寒水近不热。\n出门望天地，天地皆昏昏。\n时见双峰下，雪中生白云。",
        "dynasty": "唐",
        "collection_info": null
    },
    {
        "title": "漫酬贾沔州",
        "author": "元结",
        "content": "往年壮心在，尝欲济时难。\n奉诏举州兵，令得诛暴叛。\n上将屡颠覆，偏师尝救乱。\n未曾弛戈甲，终日领簿案。\n出入四五年，忧劳忘昏旦。\n无谋静凶丑，自觉愚且愞。\n岂欲皁枥中，争食麧与藖。\n去年辞职事，所惧贻忧患。\n天子许安亲，官又得闲散。\n自家樊水上，性情尤荒慢。\n云山与水木，似不憎吾漫。\n以兹忘时世，日益无畏惮。\n漫醉人不嗔，漫眠人不唤。\n漫游无远近，漫乐无早晏。\n漫中漫亦忘，名利谁能算。\n闻君劝我意，为君一长叹。\n人谁年八十，我已过其半。\n家中孤弱子，长子未及冠。\n且为儿童主，种药老溪涧。",
        "dynasty": "唐",
        "collection_info": null
    },
    {
        "title": "送孟校书往南海",
        "author": "元结",
        "content": "吾闻近南海，乃是魑魅乡。\n忽见孟夫子，欢然游此方。\n忽喜海风来，海帆又欲张。\n漂漂随所去，不念归路长。\n君有失母儿，爱之似阿阳。\n始解随人行，不欲离君傍。\n相劝早旋归，此言慎勿忘。",
        "dynasty": "唐",
        "collection_info": null
    },
    {
        "title": "别何员外",
        "author": "元结",
        "content": "谁能守清躅，谁能嗣世儒。\n吾见何君饶，为人有是夫。\n黜官二十年，未曾暂崎岖。\n终不病贫贱，寥寥无所拘。\n忽然逢知己，数月领官符。\n犹是尚书郎，收赋来江湖。\n人皆悉苍生，随意极所须。\n比盗无兵甲，似偷又不如。\n公能独宽大，使之力自输。\n吾欲探时谣，为公伏奏书。\n但恐抵忌讳，未知肯听无。\n不然且相送，醉欢于坐隅。",
        "dynasty": "唐",
        "collection_info": null
    },
    {
        "title": "宴湖上亭作",
        "author": "元结",
        "content": "广亭盖小湖，湖亭实清旷。\n轩窗幽水石，怪异尤难状。\n石尊能寒酒，寒水宜初涨。\n岸曲坐客稀，桮浮上摇漾。\n远水入帘幕，淅[沥]吹酒舫。\n欲去未回时，飘飘正堪望。\n酣兴思共醉，促酒更相向。\n舫去若惊凫，溶瀛满湖浪。\n朝来暮忘返，暮归独惆怅。\n谁肯爱林泉，从吾老湖上。",
        "dynasty": "唐",
        "collection_info": null
    },
    {
        "title": "夜宴石鱼湖作",
        "author": "元结",
        "content": "风霜虽惨然，出游熙天正。\n登临日暮归，置酒湖上亭。\n高烛照泉深，光华溢轩楹。\n如见海底日，曈曈始欲生。\n夜寒闭窗户，石溜何清泠。\n若在深洞中，半崖闻水声。\n醉人疑舫影，呼指递相惊。\n何故有双鱼，随吾酒舫行。\n醉昏能诞语，劝醉能忘情。\n坐无拘忌人，勿限醉与醒。",
        "dynasty": "唐",
        "collection_info": null
    },
    {
        "title": "刘侍御月夜讌会",
        "author": "元结",
        "content": "我从苍梧来，将耕旧山田。\n踟蹰为故人，且復停归船。\n日夕得相从，转觉和乐全。\n愚爱凉风来，明月正满天。\n河汉望不见，几星犹粲然。\n中夜兴欲酣，改坐临清川。\n未醉恐天旦，更歌促繁弦。\n欢娱不可逢，请君莫言旋。",
        "dynasty": "唐",
        "collection_info": null
    },
    {
        "title": "樊上漫作",
        "author": "元结",
        "content": "漫家郎亭下，復在樊水边。\n去郭五六里，扁舟到门前。\n山竹绕茅舍，庭中有寒泉。\n西边双石峰，引望堪忘年。\n四邻皆渔父，近渚多闲田。\n且欲学耕钓，于斯求老焉。",
        "dynasty": "唐",
        "collection_info": null
    },
    {
        "title": "登殊亭作",
        "author": "元结",
        "content": "时节方大暑，试来登殊亭。\n凭轩未及息，忽若秋气生。\n主人既多闲，有酒共我倾。\n坐中不相异，岂恨醉与醒。\n漫歌无人听，浪语无人惊。\n时復一回望，心目出四溟。\n谁能守缨佩，日与灾患幷。\n请君诵此意，令彼惑者听。",
        "dynasty": "唐",
        "collection_info": null
    },
    {
        "title": "石鱼湖上作",
        "author": "元结",
        "content": "吾爱石鱼湖，石鱼在湖裏。\n鱼背有酒樽，绕鱼是湖水。\n儿童坐小舫，载酒胜一桮。\n座中令酒舫，空去復满来。\n湖岸多欹石，石下流寒泉。\n醉中一盥漱，快意无比焉。\n金玉吾不须，轩冕吾不爱。\n且欲坐湖畔，石鱼长相对。",
        "dynasty": "唐",
        "collection_info": null
    },
    {
        "title": "引东泉作",
        "author": "元结",
        "content": "东泉人未知，在我左山东。\n引之傍山来，垂流落庭中。\n宿雾含朝光，掩映如残虹。\n有时散成雨，飘洒随清风。\n众源发渊窦，殊怪皆不同。\n此流又高悬，{汸番}{汸番}在长空。\n山林何处无，兹地不可逢。\n吾欲解缨佩，便为泉上翁。",
        "dynasty": "唐",
        "collection_info": null
    },
    {
        "title": "登白云亭",
        "author": "元结",
        "content": "出门见南山，喜逐松径行。\n穷高欲极远，始到白云亭。\n长山绕井邑，登望宜新晴。\n州渚曲湘水，萦迴随郡城。\n九疑千万峰，嵺嵺天外青。\n烟云无远近，皆傍林岭生。\n俯视松竹间，石水何幽清。\n涵映满轩户，娟娟如镜明。\n何人病惛浓，积醉且未醒。\n与我一登临，为君安性情。",
        "dynasty": "唐",
        "collection_info": null
    },
    {
        "title": "潓阳亭作",
        "author": "元结",
        "content": "问吾常讌息，泉上何处好。\n独有潓阳亭，令人可终老。\n前轩临潓泉，凭几漱清流。\n外物自相扰，渊渊还復休。\n有时出东户，更欲檐下坐。\n非我意不行，石渠能留我。\n峰石若鳞次，欹垂復旋迴。\n为我引潓泉，泠泠檐下来。\n天寒宜泉温，泉寒宜天暑。\n谁到潓阳亭，其心肯思去。",
        "dynasty": "唐",
        "collection_info": null
    },
    {
        "title": "登九疑第二峰",
        "author": "元结",
        "content": "九疑第二峰，其上有仙坛。\n杉松映飞泉，苍苍在云端。\n何人居此处，云是鲁女冠。\n不知几百岁，燕坐饵金丹。\n相传羽化时，云鹤满峰峦。\n妇中有高人，相望空长叹。",
        "dynasty": "唐",
        "collection_info": null
    },
    {
        "title": "题孟中丞茅阁",
        "author": "元结",
        "content": "小山为郡城，随水能萦纡。\n亭亭最高处，今是西南隅。\n杉大老犹在，苍苍数十株。\n垂阴满城上，枝叶何扶疎。\n乃知四海中，遗事谁谓无。\n及观茅阁成，始觉形胜殊。\n凭轩望熊湘，云榭连苍梧。\n天下正炎热，此然冰雪俱。\n客有在中坐，颂歌復何如。\n公欲举遗材，如此佳木欤。\n公方庇苍生，又如斯阁乎。\n请达谣颂声，愿公且踟蹰。",
        "dynasty": "唐",
        "collection_info": null
    },
    {
        "title": "窊尊诗",
        "author": "元结",
        "content": "巉巉小山石，数峰对窊亭。\n窊石堪为樽，状类不可名。\n巡迴数尺间，如见小蓬瀛。\n尊中酒初涨，始有岛屿生。\n岂无日观峰，直下临沧溟。\n爱之不觉醉，醉卧还自醒。\n醒醉在尊畔，始为吾性情。\n若以形胜论，坐隅临郡城。\n平湖近阶砌，近山復青青。\n异木几十株，林条冒檐楹。\n盘根满石上，皆作龙蛇形。\n酒堂贮酿器，户牖皆罂缾。\n此尊可常满，谁是陶渊明。",
        "dynasty": "唐",
        "collection_info": null
    },
    {
        "title": "朝阳岩下歌",
        "author": "元结",
        "content": "朝阳岩下湘水深，朝阳洞口寒泉清。\n零陵城郭夹湘岸，岩洞幽奇带郡城。\n荒芜自古人不见，零陵徒有先贤传。\n水石为娱安可羡，长歌一曲留相劝。",
        "dynasty": "唐",
        "collection_info": null
    },
    {
        "title": "无为洞口作",
        "author": "元结",
        "content": "无为洞口春水满，无为洞傍春云白。\n爱此踟蹰不能去，令人悔作衣冠客。\n洞傍山僧皆学禅，无求无欲亦忘年。\n欲问其心不能问，我到山中得无闷。",
        "dynasty": "唐",
        "collection_info": null
    },
    {
        "title": "宿无为观",
        "author": "元结",
        "content": "九疑山深几千里，峰谷崎岖人不到。\n山中旧有仙姥家，十里飞泉遶丹竈。\n如今道士三四人，茹芝炼玉学轻身。\n霓裳羽盖傍临壑，飘飖似欲来云鹤。",
        "dynasty": "唐",
        "collection_info": null
    },
    {
        "title": "宿洄溪翁宅",
        "author": "元结",
        "content": "长松万株遶茅舍，怪石寒泉近岩下。\n老翁八十犹能行，将领儿孙行拾稼。\n吾羡老翁居处幽，吾爱老翁无所求。\n时俗是非何足道，得似老翁吾即休。",
        "dynasty": "唐",
        "collection_info": null
    },
    {
        "title": "说洄溪招退者",
        "author": "元结",
        "content": "长松亭亭满四山，山间乳窦流清泉。\n洄溪正在此山裏，乳水松膏常灌田。\n松膏乳水田肥良，稻苗如蒲米粒长。\n糜色如珈玉液酒，酒熟犹闻松节香。\n溪边老翁年几许，长男头白孙嫁女。\n问言只食松田米，无药无方向人语。\n浯溪石下多泉源，盛暑大寒冬大温。\n屠苏宜在水中石，洄溪一曲自当门。\n吾今欲作洄溪翁，谁能住我舍西东。\n勿惮山深与地僻，罗浮尚有葛仙翁。",
        "dynasty": "唐",
        "collection_info": null
    },
    {
        "title": "宿丹崖翁宅",
        "author": "元结",
        "content": "扁舟欲到泷口湍，春水湍泷上水难。\n投竿来泊丹崖下，得与崖翁尽一欢。\n丹崖之亭当石颠，破竹半山引寒泉。\n泉流掩映在木杪，有若白鸟飞林间。\n往往随风作雾雨，湿人巾履满庭前。\n丹崖翁，爱丹崖，弃官几年崖下家。\n儿孙棹船抱酒瓮，醉裏长歌挥钓车。\n吾将求退与翁游，学翁歌醉在鱼舟。\n官吏随人往未得，却望丹崖惭復羞。",
        "dynasty": "唐",
        "collection_info": null
    },
    {
        "title": "石鱼湖上醉歌",
        "author": "元结",
        "content": "石鱼湖，似洞庭，夏水欲满君山青。\n山为樽，水为沼，酒徒历历坐洲岛。\n长风连日作大浪，不能废人运酒舫。\n我持长瓢坐巴丘，酌饮四坐以散愁。",
        "dynasty": "唐",
        "collection_info": null
    },
    {
        "title": "橘井",
        "author": "元结",
        "content": "灵橘无根井有泉，世间如梦又千年。\n乡园不见重归鹤，姓字今为第几仙。\n风[泠]露坛人悄悄，地闲荒径草绵绵。\n如何蹑得苏君迹，白日霓旌拥上天。",
        "dynasty": "唐",
        "collection_info": null
    },
    {
        "title": "石宫四咏 一",
        "author": "元结",
        "content": "石宫春云白，白云宜苍苔。\n拂云践石径，俗士谁能来。",
        "dynasty": "唐",
        "collection_info": null
    },
    {
        "title": "石宫四咏 二",
        "author": "元结",
        "content": "石宫夏水寒，寒水宜高林。\n远风吹萝蔓，野客熙清阴。",
        "dynasty": "唐",
        "collection_info": null
    },
    {
        "title": "石宫四咏 三",
        "author": "元结",
        "content": "石宫秋气清，清气宜山谷。\n落叶逐霜风，幽人爱松竹。",
        "dynasty": "唐",
        "collection_info": null
    },
    {
        "title": "石宫四咏 四",
        "author": "元结",
        "content": "石宫冬日暖，暖日宜温泉。\n晨光静水雾，逸者犹安眠。",
        "dynasty": "唐",
        "collection_info": null
    },
    {
        "title": "欸乃曲五首 一",
        "author": "元结",
        "content": "偶存名迹在人间，顺俗与时未安闲。\n来谒大官兼问政，扁舟却入九疑山。",
        "dynasty": "唐",
        "collection_info": null
    },
    {
        "title": "欸乃曲五首 二",
        "author": "元结",
        "content": "湘江二月春水平，满月和风宜夜行。\n唱桡欲过平阳戍，守吏相呼问姓名。",
        "dynasty": "唐",
        "collection_info": null
    },
    {
        "title": "欸乃曲五首 三",
        "author": "元结",
        "content": "千里枫林烟雨深，无朝无暮有猨吟。\n停桡静听曲中意，好是云山韶濩音。",
        "dynasty": "唐",
        "collection_info": null
    },
    {
        "title": "欸乃曲五首 四",
        "author": "元结",
        "content": "零陵郡北湘水东，浯溪形胜满湘中。\n溪口石颠堪自逸，谁能相伴作渔翁。",
        "dynasty": "唐",
        "collection_info": null
    },
    {
        "title": "欸乃曲五首 五",
        "author": "元结",
        "content": "下泷船似入深渊，上泷船似欲昇天。\n泷南始到九疑郡，应绝高人乘兴船。",
        "dynasty": "唐",
        "collection_info": null
    },
    {
        "title": "郢城西楼吟",
        "author": "张继",
        "content": "连山尽塞水萦迴，山上戍门临水开。\n珠帘直下一百丈，日暖游鳞自相向。\n昔人爱险闭层城，今人復爱闲江清。\n沙洲枫岸无来客，草绿花开山鸟鸣。",
        "dynasty": "唐",
        "collection_info": null
    },
    {
        "title": "登丹阳楼",
        "author": "张继",
        "content": "寒皋那可望，旅客又初还。\n迢遰高楼上，萧疎凉野间。\n暮晴依远水，秋兴属连山。\n浮客时相见，霜雕朱翠颜。",
        "dynasty": "唐",
        "collection_info": null
    },
    {
        "title": "春夜皇甫冉宅欢宴",
        "author": "张继",
        "content": "流落时相见，悲欢共此情。\n兴因尊酒洽，愁为故人轻。\n暗滴花茎露，斜晖月过城。\n那知横吹笛，江外作边声。",
        "dynasty": "唐",
        "collection_info": null
    },
    {
        "title": "会稽秋晚奉呈于太守",
        "author": "张继",
        "content": "寂寂讼庭幽，森森戟户秋。\n山光隐危堞，湖色上高楼。\n禹穴探书罢，天台作赋游。\n云浮将越客，岁晚共淹留。",
        "dynasty": "唐",
        "collection_info": null
    },
    {
        "title": "题严陵钓台",
        "author": "张继",
        "content": "旧隐人如在，清风亦似秋。\n客星沈夜壑，钓石俯春流。\n鸟向乔枝聚，鱼依浅濑游。\n古来芳饵下，谁是不吞钩。",
        "dynasty": "唐",
        "collection_info": null
    },
    {
        "title": "清明日自西午桥至瓜岩村有怀",
        "author": "张继",
        "content": "晚霁龙门雨，春生汝穴风。\n鸟啼官路静，花发毁垣空。\n鸣玉惭时辈，垂丝学老翁。\n旧游人不见，惆怅洛城东。",
        "dynasty": "唐",
        "collection_info": null
    },
    {
        "title": "洛阳作",
        "author": "张继",
        "content": "洛阳天子县，金谷石崇乡。\n草色侵官道，花枝出苑墙。\n书成休逐客，赋罢遂为郎。\n贫贱非吾事，西游思自强。",
        "dynasty": "唐",
        "collection_info": null
    },
    {
        "title": "晚次淮阳",
        "author": "张继",
        "content": "微凉风叶下，楚俗转清闲。\n候馆临秋水，郊扉掩暮山。\n月明潮渐近，露湿雁初还。\n浮客了无定，萍流淮海间。",
        "dynasty": "唐",
        "collection_info": null
    },
    {
        "title": "送窦十九判官使江南",
        "author": "张继",
        "content": "游客淹星纪，裁诗炼土风。\n今看乘传去，那与问津同。\n南郡迎徐子，临川谒谢公。\n思归一惆怅，于越古亭中。",
        "dynasty": "唐",
        "collection_info": null
    },
    {
        "title": "江上送客游庐山",
        "author": "张继",
        "content": "楚客自相送，霑裳春水边。\n晚来风信好，併发上江船。\n花映新林岸，云开瀑布泉。\n惬心应在此，佳句向谁传。",
        "dynasty": "唐",
        "collection_info": null
    },
    {
        "title": "酬张二十员外前国子博士窦叔向",
        "author": "张继",
        "content": "故交日零落，心赏寄何人。\n幸与冯唐遇，心同迹復亲。\n语言未终夕，离别又伤春。\n结念湓城下，闻猨诗兴新。",
        "dynasty": "唐",
        "collection_info": null
    },
    {
        "title": "会稽郡楼雪霁",
        "author": "张继",
        "content": "江城昨夜雪如花，郢客登楼齐望华。\n夏禹坛前仍聚玉，西施浦上更飞沙。\n帘栊向晚寒风度，睥睨初晴落景斜。\n数处微明销不尽，湖山清映越人家。",
        "dynasty": "唐",
        "collection_info": null
    },
    {
        "title": "冯翊西楼",
        "author": "张继",
        "content": "城上西楼倚暮天，楼中归望正凄然。\n近郭乱山横古渡，野庄乔木带新烟。\n北风吹雁声能苦，远客辞家月再圆。\n陶令好文常对酒，相招那惜醉为眠。",
        "dynasty": "唐",
        "collection_info": null
    },
    {
        "title": "送邹判官往陈留",
        "author": "张继",
        "content": "齐宋伤心地，频年此用兵。\n女停襄邑杼，农废汶阳耕。\n国使乘轺去，诸侯拥节迎。\n深仁荷君子，薄赋恤黎甿。\n火燎原犹热，波摇海未平。\n应将否泰理，一问鲁诸生。",
        "dynasty": "唐",
        "collection_info": null
    },
    {
        "title": "酬李书记校书越城秋夜见赠",
        "author": "张继",
        "content": "东越秋城夜，西人白髮年。\n寒城警刁斗，孤愤抱龙泉。\n凤辇栖岐下，鲸波鬬洛川。\n量空海陵粟，赐乏水衡钱。\n投阁嗤扬子，飞书代鲁连。\n苍苍不可问，余亦赋思玄。",
        "dynasty": "唐",
        "collection_info": null
    },
    {
        "title": "感怀",
        "author": "张继",
        "content": "调与时人背，心将静者论。\n终年帝城裏，不识五侯门。",
        "dynasty": "唐",
        "collection_info": null
    },
    {
        "title": "长相思",
        "author": "张继",
        "content": "辽阳望河县，白首无由见。\n海上珊瑚枝，年年寄春燕。",
        "dynasty": "唐",
        "collection_info": null
    },
    {
        "title": "奉寄皇甫补阙",
        "author": "张继",
        "content": "京口情人别久，扬州估客来疎。\n潮至浔阳回去，相思无处通书。",
        "dynasty": "唐",
        "collection_info": null
    },
    {
        "title": "枫桥夜泊",
        "author": "张继",
        "content": "月落乌啼霜满天，江枫渔父对愁眠。\n姑苏城外寒山寺，夜半钟声到客船。",
        "dynasty": "唐",
        "collection_info": null
    },
    {
        "title": "阊门即事",
        "author": "张继",
        "content": "耕夫召募逐楼船，春草青青万顷田。\n试上吴门窥郡郭，清明几处有新烟。",
        "dynasty": "唐",
        "collection_info": null
    },
    {
        "title": "安公房问法",
        "author": "张继",
        "content": "流年一日復一日，世事何时是了时。\n试向东林问禅伯，遣将心地学琉璃。",
        "dynasty": "唐",
        "collection_info": null
    },
    {
        "title": "上清词",
        "author": "张继",
        "content": "紫阳宫女捧丹砂，王母令过汉帝家。\n春风不肯停仙驭，却向蓬莱看杏花。",
        "dynasty": "唐",
        "collection_info": null
    },
    {
        "title": "送顾况泗上觐叔父",
        "author": "张继",
        "content": "吴乡岁贡足嘉宾，后进之中见此人。\n别业更临洙泗上，拟将书卷对残春。",
        "dynasty": "唐",
        "collection_info": null
    },
    {
        "title": "留别",
        "author": "张继",
        "content": "何事千年遇圣君，坐令双鬓老江云。\n南行更入山深浅，岐路悠悠水自分。",
        "dynasty": "唐",
        "collection_info": null
    },
    {
        "title": "送张中丞归使幕",
        "author": "张继",
        "content": "独受主恩归，当朝似者稀。\n玉壶分御酒，金殿赐春衣。\n拂席流莺醉，鸣鞭骏马肥。\n满台簪白笔，捧手恋清辉。",
        "dynasty": "唐",
        "collection_info": null
    },
    {
        "title": "华州夜宴庾侍御宅",
        "author": "张继",
        "content": "世故他年别，心期此夜同。\n千峰孤烛外，片雨一更中。\n酒客逢山简，诗人得谢公。\n自怜驱匹马，拂曙向关东。",
        "dynasty": "唐",
        "collection_info": null
    },
    {
        "title": "赠章八元",
        "author": "张继",
        "content": "相见谈经史，江楼坐夜阑。\n风声吹户响，灯影照人寒。\n俗薄交游尽，时危出处难。\n衰年逢二妙，亦得闷怀宽。",
        "dynasty": "唐",
        "collection_info": null
    },
    {
        "title": "城西虎跑寺",
        "author": "张继",
        "content": "石势虎蹲伏，山形龙屈盘。\n寺开梁殿阁，坟掩晋衣冠。\n出涧泉声细，斜阳塔影寒。\n近城多囗囗，栖息此中安。",
        "dynasty": "唐",
        "collection_info": null
    },
    {
        "title": "禇主簿宅会毕庶子钱员外郎使君",
        "author": "张继",
        "content": "开瓮腊酒熟，主人心赏同。\n斜阳疎竹上，残雪乱山中。\n更喜宣城印，朝廷与谢公。",
        "dynasty": "唐",
        "collection_info": null
    },
    {
        "title": "奉送王相公赴幽州",
        "author": "张继",
        "content": "黄阁开帏幄，丹墀拜冕旒。\n位高汤左相，权总汉诸侯。\n不改周南化，仍分赵北忧。\n双旌过易水，千骑入幽州。\n塞草连天幕，边风动地愁。\n无因随远道，结束佩吴钩。",
        "dynasty": "唐",
        "collection_info": null
    },
    {
        "title": "重经巴丘",
        "author": "张继",
        "content": "昔年高接李膺欢，日泛仙舟醉碧澜。\n诗句乱随青草落，酒肠俱逐洞庭宽。\n浮生聚散云相似，往事冥微梦一般。\n今日片帆城下去，秋风回首泪阑干。",
        "dynasty": "唐",
        "collection_info": null
    },
    {
        "title": "九日巴丘杨公台上宴集",
        "author": "张继",
        "content": "凄凄霜日上高台，水国秋凉客思哀。\n万迭银山寒浪起，一行斜字早鸿来。\n谁家捣练孤城暮，何处题衣远信回。\n江汉路长身不定，菊花三笑旅怀开。",
        "dynasty": "唐",
        "collection_info": null
    },
    {
        "title": "游灵岩",
        "author": "张继",
        "content": "灵岩有路入烟霞，台殿高低释子家。\n风满迴廊飘坠叶，水流绝涧泛秋花。\n青松阅世风霜古，翠竹题诗岁月赊。\n谁谓无生真可学，山中亦自有年华。",
        "dynasty": "唐",
        "collection_info": null
    },
    {
        "title": "河间献王墓",
        "author": "张继",
        "content": "汉家宗室独称贤，遗事闲中见旧编。\n偶过河间寻往迹，却怜荒冢带寒烟。\n频求千古书连帙，独对三雍策几篇。\n雅乐未兴人已逝，雄歌依旧大风传。",
        "dynasty": "唐",
        "collection_info": null
    },
    {
        "title": "秋日道中",
        "author": "张继",
        "content": "齐鲁西风草树秋，川原高下过东州。\n道边白鹤来华表，陌上苍麟卧古丘。\n九曲半应非禹迹，三山何处是仙洲。\n径行俯仰成今古，却忆当年赋远游。",
        "dynasty": "唐",
        "collection_info": null
    },
    {
        "title": "华清宫",
        "author": "张继",
        "content": "天宝承平奈乐何，华清宫殿郁嵯峩。\n朝元阁峻临秦岭，羯鼓楼高俯渭河。\n玉树长飘云外曲，霓裳闲舞月中歌。\n只今惟有温泉水，呜咽声中感慨多。",
        "dynasty": "唐",
        "collection_info": null
    },
    {
        "title": "春申君祠",
        "author": "张继",
        "content": "春申祠宇空山裏，古柏阴阴石泉水。\n日暮江南无主人，弥令过客思公子。\n萧条寒景傍山村，寂寞谁知楚相尊。\n当时珠履三千客，赵使怀惭不敢言。",
        "dynasty": "唐",
        "collection_info": null
    },
    {
        "title": "人日代客子是日立春",
        "author": "张继",
        "content": "人日兼春日，长怀復短怀。\n遥知双彩胜，併在一金钗。",
        "dynasty": "唐",
        "collection_info": null
    },
    {
        "title": "寄郑员外",
        "author": "张继",
        "content": "经月愁闻雨，新年苦忆君。\n何时共登眺，整屐待晴云。",
        "dynasty": "唐",
        "collection_info": null
    },
    {
        "title": "饮李十二宅",
        "author": "张继",
        "content": "重门敞春夕，灯烛霭余辉。\n醉我百尊酒，留连夜未归。",
        "dynasty": "唐",
        "collection_info": null
    },
    {
        "title": "山家",
        "author": "张继",
        "content": "板桥人渡泉声，茅檐日午鸡鸣。\n莫嗔焙茶烟暗，却喜晒谷天晴。",
        "dynasty": "唐",
        "collection_info": null
    },
    {
        "title": "归山",
        "author": "张继",
        "content": "心事数茎白髮，生涯一片青山。\n空林有雪相待，古道无人独还。",
        "dynasty": "唐",
        "collection_info": null
    },
    {
        "title": "金谷园",
        "author": "张继",
        "content": "綵楼歌馆正融融，一骑星飞锦帐空。\n老尽名花春不管，年年啼鸟怨东风。",
        "dynasty": "唐",
        "collection_info": null
    },
    {
        "title": "邮亭",
        "author": "张继",
        "content": "云淡山横日欲斜，邮亭下马对残花。\n自从身逐征西府，每到开时不在家。",
        "dynasty": "唐",
        "collection_info": null
    },
    {
        "title": "宿白马寺",
        "author": "张继",
        "content": "白马驮经事已空，断碑残剎见遗踪。\n萧萧茅屋秋风起，一夜雨声羁思浓。",
        "dynasty": "唐",
        "collection_info": null
    },
    {
        "title": "明德宫",
        "author": "张继",
        "content": "碧瓦朱楹白昼闲，金衣宝扇晓风寒。\n摩云观阁高如许，长对河流出断山。",
        "dynasty": "唐",
        "collection_info": null
    },
    {
        "title": "读峄山碑",
        "author": "张继",
        "content": "六国平来四海家，相君当代擅才华。\n谁知颂德山头石，却与他人戒后车。",
        "dynasty": "唐",
        "collection_info": null
    },
    {
        "title": "句",
        "author": "张继",
        "content": "汉月经时掩，胡尘与岁深。",
        "dynasty": "唐",
        "collection_info": null
    },
    {
        "title": "令狐员外宅宴寄中丞",
        "author": "韩翃",
        "content": "寒色凝罗幕，同人清夜期。\n玉杯留醉处，银烛送归时。\n独坐隔千里，空吟对雪诗。",
        "dynasty": "唐",
        "collection_info": null
    },
    {
        "title": "禇主簿宅会毕庶子钱员外郎使君",
        "author": "韩翃",
        "content": "开瓮腊酒熟，主人心赏同。\n斜阳疎竹上，残雪乱天中。\n更喜宣城印，朝廷与谢公。",
        "dynasty": "唐",
        "collection_info": null
    },
    {
        "title": "送李明府赴滑州",
        "author": "韩翃",
        "content": "渭城寒食罢，送客归远道。\n乌帽背斜晖，青骊踏春草。\n酒醒孤烛夜，衣冷千山早。\n去事沈尚书，应怜词赋好。",
        "dynasty": "唐",
        "collection_info": null
    },
    {
        "title": "送李司直赴江西使幕",
        "author": "韩翃",
        "content": "敛版辞汉廷，进帆归楚幕。\n三江城上转，九里人家泊。\n好酒近宜城，能诗谢康乐。\n雨晴西山树，日出南昌郭。\n竹露点衣巾，湖烟湿扃钥。\n主人苍玉佩，后骑黄金络。\n高视领八州，相期同一鹗。\n行当报知己，从此飞寥廓。",
        "dynasty": "唐",
        "collection_info": null
    },
    {
        "title": "祭岳回重赠孟都督",
        "author": "韩翃",
        "content": "封作天齐王，清祠太山下。\n鲁公秋赛毕，晓日回高驾。\n从骑尽幽幷，同人皆沈谢。\n自矜文武足，一醉寒溪夜。",
        "dynasty": "唐",
        "collection_info": null
    },
    {
        "title": "送南少府归寿春",
        "author": "韩翃",
        "content": "人言寿春远，此去先秋到。\n孤客小翼舟，诸生高翅帽。\n淮风生竹簟，楚雨移茶竈。\n若在八公山，题诗一相报。",
        "dynasty": "唐",
        "collection_info": null
    },
    {
        "title": "赠别崔司直赴江东兼简常州独孤使君",
        "author": "韩翃",
        "content": "爱君青袍色，芳草能相似。\n官重法家流，名高墨曹吏。\n春衣淮上宿，美酒江边醉。\n楚酪沃雕胡，湘羹糁香饵。\n前朝山水国，旧日风流地。\n苏山逐青骢，江家驱白鼻。\n右军尚少年，三领东方骑。\n亦过小丹阳，应知百城贵。",
        "dynasty": "唐",
        "collection_info": null
    },
    {
        "title": "经月岩山",
        "author": "韩翃",
        "content": "驱车过闽越，路出饶阳西。\n仙山翠如画，簇簇生虹蜺。\n羣峯若侍从，众阜如婴提。\n岩峦互吞吐，岭岫相追携。\n中有月轮满，皎洁如圆珪。\n玉皇恣游览，到此神应迷。\n嫦娥曳霞帔，引我同攀跻。\n腾腾上天半，玉镜悬飞梯。\n瑶池何悄悄，鸾鹤烟中栖。\n回头望尘事，露下寒凄凄。",
        "dynasty": "唐",
        "collection_info": null
    },
    {
        "title": "送客之江宁",
        "author": "韩翃",
        "content": "春流送客不应赊，南入徐州见柳花。\n朱雀桥边看淮水，乌衣巷裏问王家。\n千闾万井无多事，闢户开门向山翠。\n楚云朝下石头城，江燕双飞瓦棺寺。\n吴士风流甚可亲，相逢嘉赏日应新。\n从来此地夸羊酪，自有莼羹定却人。",
        "dynasty": "唐",
        "collection_info": null
    },
    {
        "title": "送山阴姚丞携妓之任兼寄山阴苏少府",
        "author": "韩翃",
        "content": "东风香草路，南客心容与。\n白皙吴王孙，青蛾柳家女。\n都门数骑出，河口片帆举。\n夜簟眠橘洲，春衫傍枫屿。\n山阴政简甚从容，到罢唯求物外踪。\n落日花边剡溪水，晴烟竹裏会稽峯。\n才子风流苏伯玉，同官晓暮应相逐。\n加餐共爱鲈鱼肥，醒酒仍怜甘蔗熟。\n知君炼思本清新，季子如今德有邻。\n他日如寻始宁墅，题诗早晚寄西人。",
        "dynasty": "唐",
        "collection_info": null
    },
    {
        "title": "和高平朱参军思归作",
        "author": "韩翃",
        "content": "髯参军，髯参军。\n身为北州吏，心寄东山云。\n坐见凄凄芳草绿，遥思往日晴江曲。\n刺船频向剡中回，捧被曾过越人宿。\n花裏莺啼白日高，春楼把酒送车螯。\n狂歌好爱陶彭泽，佳句唯称谢法曹。\n平生乐事多如此，忍为浮名隔千里。\n一雁南飞动客心，思归何待秋风起。",
        "dynasty": "唐",
        "collection_info": null
    },
    {
        "title": "赠别成明府赴劒南",
        "author": "韩翃",
        "content": "朝为三室印，晚为三蜀人。\n遥知下车日，正及巴山春。\n县道橘花裏，驿流江水滨。\n公门輙无事，赏地能相亲。\n解衣初醉绿芳夕，应采蹲鸱荐佳客。\n霁水远暎西川时，闲望碧鸡飞古祠。\n爱君乐事佳兴发，天外铜梁多梦思。",
        "dynasty": "唐",
        "collection_info": null
    },
    {
        "title": "送孙泼赴云中",
        "author": "韩翃",
        "content": "黄骢少年舞双戟，目视旁人皆辟易。\n百战能夸陇上儿，一身復作云中客。\n寒风动地气苍茫，横吹先悲出塞长。\n敲石军中传夜火，斧冰河畔汲朝浆。\n前锋直指阴山外，虏骑纷纷胆应碎。\n匈奴破尽人看归，金印酬功如斗大。",
        "dynasty": "唐",
        "collection_info": null
    },
    {
        "title": "送客还江东",
        "author": "韩翃",
        "content": "还家不落春风后，数日应沽越人酒。\n池畔花深鬬鸭栏，桥边雨洗藏鸦柳。\n遥怜内舍着新衣，復向邻家醉落晖。\n把手闲歌香橘下，空山一望鹧鸪飞。",
        "dynasty": "唐",
        "collection_info": null
    },
    {
        "title": "送夏侯侍郎",
        "author": "韩翃",
        "content": "元戎车右早飞声，御史府中新正名。\n翰墨已齐钟大理，风流好继谢宣城。\n从军晓别龙骧幕，六骑先驱嘶近郭。\n前路应留白玉台，行人輙美黄金络。\n使君下马爱瀛洲，简贵将求物外游。\n听讼不闻乌布帐，迎宾暂着紫绨裘。\n公庭日夕罗山翠，功遂心闲无一事。\n移书或问岛边人，立仗时呼铃下吏。\n事业初传小夏侯，中年劒笏在西州。\n浮云飞鸟两相忘，他日依依城上楼。",
        "dynasty": "唐",
        "collection_info": null
    },
    {
        "title": "送李湜下第归卫州便游河北",
        "author": "韩翃",
        "content": "莫嗟太常屈，便入苏门啸。\n裏在应未迟，勿作我身料。\n轻云日下不成阴，出对流芳搅别心。\n万雉城东春水阔，千人乡北晚花深。\n旧竹青青常绕宅，到时疎旷应自适。\n佳期纵得上宫游，旅食还为北邙客。\n路出司州胜景长，西山翠色带清漳。\n仙人矶近茱萸涧，铜雀台临野马冈。\n屡道主人多爱士，何辞策马千余里。\n高谭魏国访先生，修刺平原过内史。\n一举青云在早秋，恐君从此便淹留。\n有钱莫向河间用，载笔须来阙下游。",
        "dynasty": "唐",
        "collection_info": null
    },
    {
        "title": "张山人草堂会王方士",
        "author": "韩翃",
        "content": "屿花晚，山日长，蕙带麻襦食草堂。\n一片水光飞入户，千竿竹影乱登墙。\n园梅熟，家酝香。\n新湿头巾不復篸，相看醉倒卧藜床。",
        "dynasty": "唐",
        "collection_info": null
    },
    {
        "title": "送蓨县刘主簿楚",
        "author": "韩翃",
        "content": "起家得事平原侯，晚出都门辞旧游。\n草色连绵几千里，青骊躞蹀路旁子。\n花深近县宿河阳，竹暎春舟渡淇水。\n邺下淹留佳赏新，羣公旧日心相亲。\n金盘晓鲙朱衣鲋，玉簟霄迎翠羽人。\n王程书使前期促，他日应知举鞭速。\n寒水浮瓜五月时，把君衣袖长河曲。",
        "dynasty": "唐",
        "collection_info": null
    },
    {
        "title": "题玉山观禅师兰若",
        "author": "韩翃",
        "content": "玉山宴坐移年月，锡杖承恩诣丹阙。\n先朝亲与会龙华，紫禁鸣钟白日斜。\n宫女焚香把经卷，天人就席礼袈裟。\n禅床久卧虎溪水，兰若初开凤城裏。\n不出嚣尘见远公，道成何必青莲宫。\n朝持药钵千家近，暮倚绳床一室空。\n掖垣挥翰君称美，远客陪游问真理。\n薄宦深知误此心，回心愿学雷居士。",
        "dynasty": "唐",
        "collection_info": null
    },
    {
        "title": "赠别上元主簿张着",
        "author": "韩翃",
        "content": "上书一见平津侯，劒笏斜齐秣陵尉。\n朝垂绶带迎远客，暮锁印囊飞上吏。\n长乐花深万井时，同官无事有归期。\n回船对酒三生渚，繫马焚香五愿祠。\n日日澄江带山翠，绿芳都在经过地。\n行人看射领军堂，游女题诗光宅寺。\n风流才调爱君偏，此别相逢定几年。\n惆怅浮云迷远道，张侯楼上月娟娟。",
        "dynasty": "唐",
        "collection_info": null
    },
    {
        "title": "别氾水县尉",
        "author": "韩翃",
        "content": "未央宫殿金开钥，诏引贤良卷珠箔。\n花间赐食近丹墀，烟裏挥毫对青阁。\n万年枝影转斜光，三道先成君激昂。\n谷水直言身不顾，郄诜高第转名香。\n绿槐阴阴出关道，上有蝉声下秋草。\n奴子平头骏马肥，少年白皙登王畿。\n五侯客舍偏留宿，一县人家争看归。\n南向千峯北临水，佳期赏地应穷此。\n赋诗或送郑行人，举酒常陪魏公子。\n自怜寂寞会君稀，犹着前时博士衣。\n我欲低眉问知己，若将无用废东归。",
        "dynasty": "唐",
        "collection_info": null
    },
    {
        "title": "别李明府",
        "author": "韩翃",
        "content": "宠光五世要青组，出入珠宫引箫鼓。\n醉舞雄王玳瑁床，娇嘶骏马珊瑚柱。\n胡儿夹鼓越婢随，行捧玉盘尝荔枝。\n罗山道士请人送，林邑使臣调象骑。\n爱君一身游上国，阙下名公如旧识。\n万里初怀印绶归，湘江过尽岭花飞。\n五侯焦石烹江笋，千户沈香染客衣。\n别后想君难可见，苍梧云裏空山县。\n汗苑芳菲入夏阑，待君障日蒲葵扇。",
        "dynasty": "唐",
        "collection_info": null
    },
    {
        "title": "送中兄典邵州",
        "author": "韩翃",
        "content": "官骑连西向楚云，朱轩出饯昼纷纷。\n百城兼领安南国，双笔遥挥王左君。\n一路诸侯争馆谷，洪池高会荆台曲。\n玉颜送酒铜[鞮]歌，金管留人石头宿。\n北雁初回江燕飞，南湖春暖着春衣。\n湘君祠对空山掩，渔父焚香日暮归。\n百事无留到官后，重门寂寂垂高柳。\n零陵过赠石香溪，洞口人来饮醇酒。\n登楼暮结邵阳情，万里苍波烟霭生。\n他日新诗应见报，还如宣远在安城。",
        "dynasty": "唐",
        "collection_info": null
    },
    {
        "title": "送万巨",
        "author": "韩翃",
        "content": "汉相见王陵，扬州事张禹。\n风帆木兰檝，水国莲花府。\n百丈清江十月天，寒城鼓角晓钟前。\n金炉促膝诸曹吏，玉管繁华美少年。\n有时过向长干地，远对湖光近山翠。\n好逢南苑看人归，也向西池留客醉。\n高柳垂烟橘带霜，朝游石渚暮横塘。\n红笺色夺风流座，白苎词倾翰墨场。\n夫子前年入朝后，高名籍籍时贤口。\n共怜诗兴转清新，继远家声在此身。\n屈指待为青琐客，回头莫羡白亭人。",
        "dynasty": "唐",
        "collection_info": null
    },
    {
        "title": "送巴州杨使君",
        "author": "韩翃",
        "content": "白云县北千山口，青岁欲开残雪后。\n前驱锦带鱼皮鞮，侧佩金璋虎头绶。\n南郑侯家醉落晖，东关陌上着鞭归。\n愁看野马随官骑，笑取秦人带客旗。\n使者下车忧疾苦，豪吏销声出公府。\n万里歌钟相庆时，巴童声节渝儿舞。",
        "dynasty": "唐",
        "collection_info": null
    },
    {
        "title": "送王侍御赴江西兼寄李袁州",
        "author": "韩翃",
        "content": "中朝理章服，南国随旌旆。\n腊酒湘城隅，春衣楚江外。\n垂帘白角簟，下筯鲈鱼鲙。\n雄笔佐名公，虚舟应时辈。\n按俗承流几路清，平明山霭春江云。\n湓城诗赠鱼司马，汝水人逢王右军。\n绿苹白芷遥相引，孤兴幽寻知不近。\n井上铜人行见无，湖中石燕飞应尽。\n礼门前直事仙郎，腰垂青绶领咸阳。\n花间五马迎君日，雨霁烟开玉女冈。",
        "dynasty": "唐",
        "collection_info": null
    },
    {
        "title": "寄雍丘窦明府",
        "author": "韩翃",
        "content": "少年结绶骋金羁，许下如看琼树枝。\n入里亲过朗陵伯，出门高视颍川儿。\n西游太府东乘传，泗上诸侯谁不羡。\n时辈宁将白笔期，高流竚向丹霄见。\n何事飜飞不及羣，虎班突骑来纷纷。\n吴江垂钓楚山醉，身寄沧波心白云。\n中岁胡尘静如扫，一官又罢行将老。\n薛公荐士得君初，囗领黄金千室余。\n机尽独亲沙上鸟，家贫唯向釜中鱼。\n囗囗囗囗囗囗囗，囗出重门烟树裏。\n感物吟诗对暮天，怀人倚杖临秋水。\n别离几日问前期，鸣雁亭边人去时。\n独坐不堪朝与夕，高风萧索乱蝉悲。",
        "dynasty": "唐",
        "collection_info": null
    },
    {
        "title": "赠衮州孟都督",
        "author": "韩翃",
        "content": "少年亲事冠军侯，中岁仍迁北衮州。\n露冕宁夸汉车服，下帷常讨鲁春秋。\n后斋草色连高阁，车简人稀独行乐。\n闲心近掩陶使君，诗兴遥齐谢康乐。\n远山重迭水逶迤，落日东城闲望时。\n不见双亲办丰膳，能留五马尽佳期。\n北场争转黄金勒，爱客华亭赏秋色。\n卷帘满地铺氍毹，吹角鸣弦开玉壶。\n愿学平原十日饮，此时不忍歌骊驹。",
        "dynasty": "唐",
        "collection_info": null
    },
    {
        "title": "别孟都督",
        "author": "韩翃",
        "content": "平芜霁色寒城下，美酒百壶争劝把。\n连呼宝劒锐头儿，少驻金羁大头马。\n一饮留欢分有余，寸心怀思復何如。\n他时相忆若相问，青琐门前开素书。",
        "dynasty": "唐",
        "collection_info": null
    },
    {
        "title": "送别郑明府",
        "author": "韩翃",
        "content": "长头大鼻鬓如雪，早岁连兵劒锋折。\n千金尽去无斗储，双袖破来空百结。\n独恋郊扉已十春，高阳酒徒连此身。\n路傍谁识郑公子，谷口应知汉逸人。\n儿女相悲探井臼，前功岂在他人后。\n劝君不得学渊明，且策驴车辞五柳。",
        "dynasty": "唐",
        "collection_info": null
    },
    {
        "title": "赠别王侍御赴上都",
        "author": "韩翃",
        "content": "翩翩马上郎，执简佩银章。\n西向洛阳归鄠杜，回头结念莲花府。\n朝辞芳草万岁街，暮宿春山一泉坞。\n青青树色傍行衣，乳燕流莺相间飞。\n远过三峯临八水，幽寻佳赏偏如此。\n残花片片细柳风，落日疎钟小槐雨。\n相思掩泣復何如，公子门前人渐疎。\n幸有心期当小暑，葛衣纱帽望回车。",
        "dynasty": "唐",
        "collection_info": null
    },
    {
        "title": "赠别太常李博士兼寄两省旧游",
        "author": "韩翃",
        "content": "两年戴武弁，趋侍明光殿。\n一朝簪惠文，客事信陵君。\n简异当朝执，香非寓直熏。\n差肩何记室，携手李将军。\n玉镫初回酸枣馆，金钿正舞石榴裙。\n忽惊万事随流水，不见双旌逐塞云。\n感旧抚心多寂寂，与君相遇头初白。\n暂夸五首军中诗，还忆万年枝下客。\n昨日留欢今送归，空披秋水暎斜晖。\n闲吟佳句对孤鹤，惆怅寒霜落叶稀。",
        "dynasty": "唐",
        "collection_info": null
    },
    {
        "title": "寄哥舒仆射",
        "author": "韩翃",
        "content": "万里长城家，一生唯报国。\n腰垂紫文绶，手控黄金勒。\n高视黑头翁，遥吞白骑贼。\n先麾牙门将，转鬬黄河北。\n帐下亲兵皆少年，锦衣承日绣行缠。\n辘轳宝劒初出鞘，宛转角弓初上弦。\n步人抽箭大如笛，前把两矛后双戟。\n左盘右射红尘中，鹘入鸦羣有谁敌。\n杀将破军白日余，回旃舞旆北风初。\n郡公楯鼻好磨墨，走马为君飞羽书。",
        "dynasty": "唐",
        "collection_info": null
    },
    {
        "title": "赠别华阴道士",
        "author": "韩翃",
        "content": "紫府先生旧同学，腰垂彤管贮灵药。\n耻论方士小还丹，好饮仙人太玄酪。\n芙蓉山顶玉池西，一室平临万仞溪。\n昼洒瑶台五云湿，夜行金烛七星齐。\n回身暂下青冥裏，方外相寻有知己。\n卖鲊市中何许人，钓鱼坐上谁家子。\n青青百草云台春，烟驾霓衣白角巾。\n露叶独归仙掌去，迴风片雨谢时人。",
        "dynasty": "唐",
        "collection_info": null
    },
    {
        "title": "送崔秀才赴上元兼省叔父",
        "author": "韩翃",
        "content": "寒塘敛暮雪，腊鼓迎春早。\n匹马五城人，重裘千里道。\n淮山轻露湿，江树狂风扫。\n楚县久酝醲，扬州百花好。\n练湖东望接云阳，女市西游入建康。\n行乐远夸红布旆，风流近赌紫香囊。\n诗家行辈如君少，极目苦心怀谢朓。\n烟开日上板桥南，吴岫青青出林表。",
        "dynasty": "唐",
        "collection_info": null
    },
    {
        "title": "赠别韦兵曹归池州",
        "author": "韩翃",
        "content": "南陵八月天，暮色远峰前。\n楚竹青阳路，吴江赤马船。\n籝金诸客贵，佩玉主人贤。\n终日应相逐，归期定几年。",
        "dynasty": "唐",
        "collection_info": null
    },
    {
        "title": "寄武陵李少府",
        "author": "韩翃",
        "content": "小县春山口，公孙吏隐时。\n楚歌催晚醉，蛮语入新诗。\n桂水遥相忆，花源暗有期。\n郢门千里外，莫怪尺书迟。",
        "dynasty": "唐",
        "collection_info": null
    },
    {
        "title": "赠张建",
        "author": "韩翃",
        "content": "结客平陵下，当年倚侠游。\n传看辘轳剑，醉脱骦骕裘。\n翠羽双鬟妾，珠帘百尺楼。\n春风坐相待，晚日莫淹留。",
        "dynasty": "唐",
        "collection_info": null
    },
    {
        "title": "送监军李判官",
        "author": "韩翃",
        "content": "上客佩双剑，东城喜再游。\n旧从张博望，新事郑长秋。\n踏水回金勒，看风试锦裘。\n知君不久住，汉将扫旄头。",
        "dynasty": "唐",
        "collection_info": null
    },
    {
        "title": "送客归广平",
        "author": "韩翃",
        "content": "家在赵邯郸，归心輙自欢。\n晚杯狐腋暖，春雪马毛寒。\n孟月途中破，轻冰水上残。\n到时杨柳色，奈向故园看。",
        "dynasty": "唐",
        "collection_info": null
    },
    {
        "title": "送张儋水路归北海",
        "author": "韩翃",
        "content": "千里东归客，孤心忆旧游。\n片帆依白水，高枕卧青州。\n柏寝寒芜变，梧台宿雨收。\n知君心兴远，每上海边楼。",
        "dynasty": "唐",
        "collection_info": null
    },
    {
        "title": "送故人归鲁",
        "author": "韩翃",
        "content": "鲁客多归兴，居人怅别情。\n雨余衫袖冷，风急马蹄轻。\n秋草灵光殿，寒云曲阜城。\n知君拜亲后，少妇下机迎。",
        "dynasty": "唐",
        "collection_info": null
    },
    {
        "title": "送故人归蜀",
        "author": "韩翃",
        "content": "一骑西南远，翩翩入剑门。\n客衣筒布润，山舍荔枝繁。\n古庙祠金马，春江带白鼋。\n自应成旅逸，爱客有王孙。",
        "dynasty": "唐",
        "collection_info": null
    },
    {
        "title": "酬程延秋夜即事见赠",
        "author": "韩翃",
        "content": "长簟迎风早，空城澹月华。\n星河秋一雁，砧杵夜千家。\n节候看应晚，心期卧亦赊。\n向来吟秀句，不觉已鸣鸦。",
        "dynasty": "唐",
        "collection_info": null
    },
    {
        "title": "送郭赞府归淮南",
        "author": "韩翃",
        "content": "骏马淮南客，归时引望新。\n江声六合暮，楚色万家春。\n白苎歌西曲，黄苞寄北人。\n不知心赏后，早晚见行尘。",
        "dynasty": "唐",
        "collection_info": null
    },
    {
        "title": "题龙兴寺澹师房",
        "author": "韩翃",
        "content": "双林彼上人，诗兴转相亲。\n竹裏经声晚，门前山色春。\n卷帘苔点净，下筯药苗新。\n记取无生理，归来问此身。",
        "dynasty": "唐",
        "collection_info": null
    },
    {
        "title": "送客游江南",
        "author": "韩翃",
        "content": "南使孤帆远，东风任意吹。\n楚云殊不断，江鸟暂相随。\n月净鸳鸯水，春生豆蔻枝。\n赏称佳丽地，君去莫应知。",
        "dynasty": "唐",
        "collection_info": null
    },
    {
        "title": "送高员外赴淄青使幕",
        "author": "韩翃",
        "content": "远水流春色，回风送落晖。\n人趋双节近，马递百花归。\n山驿尝官酒，关城度客衣。\n从来赤管笔，提向幕中稀。",
        "dynasty": "唐",
        "collection_info": null
    },
    {
        "title": "寻胡处士不遇",
        "author": "韩翃",
        "content": "到来心自足，不见亦相亲。\n说法思居士，忘机忆丈人。\n微风吹药案，晴日照茶巾。\n幽兴殊未尽，东城飞暮尘。",
        "dynasty": "唐",
        "collection_info": null
    },
    {
        "title": "赠张道者",
        "author": "韩翃",
        "content": "采药三山罢，乘风五日归。\n翦荷成旧屋，剉蘗染新衣。\n玉粒指应久，丹砂验不微。\n坐看青节引，要与白云飞。",
        "dynasty": "唐",
        "collection_info": null
    },
    {
        "title": "题苏许公林亭",
        "author": "韩翃",
        "content": "平津东阁在，别是竹林期。\n万叶秋声裏，千家落照时。\n门随深巷静，窗过远钟迟。\n客舍苔生处，依依又赋诗。",
        "dynasty": "唐",
        "collection_info": null
    },
    {
        "title": "送元诜还江东",
        "author": "韩翃",
        "content": "过江秋色在，诗兴与归心。\n客路随枫岸，人家扫橘林。\n潮声当昼起，山翠近南深。\n几日华阳洞，寒花引独寻。",
        "dynasty": "唐",
        "collection_info": null
    },
    {
        "title": "送客游江南",
        "author": "韩翃",
        "content": "桂水随去远，赏心知有余。\n衣香楚山橘，手鲙湘波鱼。\n芳芷不共把，浮云怅离居。\n遥想汩罗上，弔屈秋风初。",
        "dynasty": "唐",
        "collection_info": null
    },
    {
        "title": "送海州姚别驾",
        "author": "韩翃",
        "content": "少年为长史，东去事诸侯。\n坐觉千闾静，闲随五马游。\n行人楚国道，暮雪郁林州。\n他日知相忆，春风海上楼。",
        "dynasty": "唐",
        "collection_info": null
    },
    {
        "title": "送夏侯审",
        "author": "韩翃",
        "content": "谢公邻里在，日夕问佳期。\n春水人归后，东田花尽时。\n下楼闲待月，行乐笑题诗。\n他日吴中路，千山入梦思。",
        "dynasty": "唐",
        "collection_info": null
    },
    {
        "title": "送赵评事赴洪州使幕",
        "author": "韩翃",
        "content": "孤舟行远近，一路过湘东。\n官属张廷尉，身随杜幼公。\n山河映湘竹，水驿带青枫。\n万里思君处，秋江夜雨中。",
        "dynasty": "唐",
        "collection_info": null
    },
    {
        "title": "送李侍御赴徐州行营",
        "author": "韩翃",
        "content": "少年兼柱史，东至旧徐州。\n远属平津阁，前驱博望侯。\n向营淮水满，吹角楚天秋。\n客梦依依处，寒山对白楼。",
        "dynasty": "唐",
        "collection_info": null
    },
    {
        "title": "送李秀才归江南",
        "author": "韩翃",
        "content": "过淮芳草歇，千里又东归。\n野水吴山出，家林越鸟飞。\n荷香随去棹，梅雨点行衣。\n无数沧江客，如君达者稀。",
        "dynasty": "唐",
        "collection_info": null
    },
    {
        "title": "题僧房",
        "author": "韩翃",
        "content": "披衣闻客至，关锁此时开。\n鸣罄夕阳尽，捲帘秋色来。\n名香连竹径，清梵出花台。\n身在心无住，他方到几回。",
        "dynasty": "唐",
        "collection_info": null
    },
    {
        "title": "送寿州陈录事",
        "author": "韩翃",
        "content": "寿阳南渡口，敛笏见诸侯。\n五两楚云暮，千家淮水秋。\n开帘对芳草，送客上春洲。\n请问山中桂，王孙几度游。",
        "dynasty": "唐",
        "collection_info": null
    },
    {
        "title": "送赵陆司兵归使幕",
        "author": "韩翃",
        "content": "客路青芜遍，关城白日低。\n身趋双节近，名共五云齐。\n远水公田上，春山郡舍西。\n无因得携手，东望转悽悽。",
        "dynasty": "唐",
        "collection_info": null
    },
    {
        "title": "送蒋员外端公归淮南",
        "author": "韩翃",
        "content": "淮南芳草色，日夕引归船。\n御史王元贶，郎官顾彦先。\n光风千日暖，寒食百花燃。\n惆怅佳期近，澄江与暮天。",
        "dynasty": "唐",
        "collection_info": null
    },
    {
        "title": "题慈仁寺竹院",
        "author": "韩翃",
        "content": "千峰对古寺，何异到西林。\n幽罄蝉声下，闲窗竹翠阴。\n诗人谢客兴，法侣远公心。\n寂寂炉烟裏，香花欲暮深。",
        "dynasty": "唐",
        "collection_info": null
    },
    {
        "title": "赠郓州马使君",
        "author": "韩翃",
        "content": "东方千马骑，出望使君时。\n暮雪行看尽，春城到莫迟。\n路人趋墨帻，官柳度青丝。\n他日铃斋内，知君亦赋诗。",
        "dynasty": "唐",
        "collection_info": null
    },
    {
        "title": "送张丞归使幕",
        "author": "韩翃",
        "content": "独受主恩归，当朝似者稀。\n玉壶分御酒，金殿赐春衣。\n拂席流莺醉，鸣鞭骏马肥。\n满台簪白笔，捧手恋清晖。",
        "dynasty": "唐",
        "collection_info": null
    },
    {
        "title": "赠长洲何主簿",
        "author": "韩翃",
        "content": "挂席逐归流，依依望虎丘。\n残春过楚县，夜雨宿吴洲。\n野寺吟诗入，溪桥折笋游。\n到官无一事，清静有诸侯。",
        "dynasty": "唐",
        "collection_info": null
    },
    {
        "title": "送崔过归淄青幕府",
        "author": "韩翃",
        "content": "平陵车马客，海上见旌旗。\n旧驿千山下，残花一路时。\n春衣过水冷，暮雨出关迟。\n莫道青州客，迢迢在梦思。",
        "dynasty": "唐",
        "collection_info": null
    },
    {
        "title": "田仓曹东亭夏夜饮得春字",
        "author": "韩翃",
        "content": "薛公门下人，公子又相亲。\n玉佩迎初夜，金壶醉老春。\n葛衣香有露，罗幕静无尘。\n更羡风流外，文章是一秦。",
        "dynasty": "唐",
        "collection_info": null
    },
    {
        "title": "赠王逖",
        "author": "韩翃",
        "content": "端笏事龙楼，思闲輙告休。\n新调赭白马，暂试黑貂裘。\n珠履迎佳客，金钱与莫愁。\n座中豪贵满，谁道不风流。",
        "dynasty": "唐",
        "collection_info": null
    },
    {
        "title": "送深州吴司马归使幕",
        "author": "韩翃",
        "content": "东门送远客，车马正纷纷。\n旧识张京兆，新随刘领军。\n行骢看暮雨，归雁踏青云。\n一去藂台北，佳声几日闻。",
        "dynasty": "唐",
        "collection_info": null
    },
    {
        "title": "华亭夜宴庾侍御宅",
        "author": "韩翃",
        "content": "世故他年别，心期此夜同。\n千峰孤烛外，片雨一更中。\n酒客逢山简，诗人得谢公。\n自怜驱匹马，拂曙向关东。",
        "dynasty": "唐",
        "collection_info": null
    },
    {
        "title": "送客之上谷",
        "author": "韩翃",
        "content": "北客悲秋色，田园忆去来。\n披衣朝易水，匹马夕燕台。\n风翦荷花碎，霜迎栗罅开。\n赏心知不浅，累月故人杯。",
        "dynasty": "唐",
        "collection_info": null
    },
    {
        "title": "同中书刘舍人题青龙上房",
        "author": "韩翃",
        "content": "西掖归来后，东林静者期。\n远峰春雪裏，寒竹暮天时。\n笑说金人偈，闲听宝月诗。\n更怜茶兴在，好出下方迟。",
        "dynasty": "唐",
        "collection_info": null
    },
    {
        "title": "宴吴王宅",
        "author": "韩翃",
        "content": "玉管箫声合，金杯酒色殷。\n听歌吴季札，纵饮汉中山。\n称寿争离席，留欢輙上关。\n莫言辞客醉，犹得曳裾还。",
        "dynasty": "唐",
        "collection_info": null
    },
    {
        "title": "题荐福寺衡岳暕师房",
        "author": "韩翃",
        "content": "春城乞食还，高论此中闲。\n僧腊阶前树，禅心江上山。\n疎帘看雪卷，深户映花关。\n晚送门人出，钟声杳霭间。",
        "dynasty": "唐",
        "collection_info": null
    },
    {
        "title": "送戴廸赴凤翔幕府",
        "author": "韩翃",
        "content": "青春带文绶，去事魏征西。\n上路金羇出，中人玉筯齐。\n当歌酒万斛，看猎马千蹄。\n自有从军乐，何须怨解携。",
        "dynasty": "唐",
        "collection_info": null
    },
    {
        "title": "送郢州郎使君",
        "author": "韩翃",
        "content": "千人插羽迎，知是范宣城。\n暮雪楚山冷，春江汉水清。\n红鲜供客饭，翠竹引舟行。\n一别何时见，相思芳草生。",
        "dynasty": "唐",
        "collection_info": null
    },
    {
        "title": "送李中丞赴辰州",
        "author": "韩翃",
        "content": "白羽逐青丝，翩翩南下时。\n巴人迎道路，蛮帅引旌旗。\n暮雨山开少，秋江叶落迟。\n功成益地日，应见竹郎祠。",
        "dynasty": "唐",
        "collection_info": null
    },
    {
        "title": "送刘侍御赴陕州",
        "author": "韩翃",
        "content": "金羁映骕骦，后骑佩干将。\n把酒春城晚，鸣鞭晓路长。\n带冰新溜涩，间雪早梅香。\n明日怀贤处，依依御史床。",
        "dynasty": "唐",
        "collection_info": null
    },
    {
        "title": "李中丞宅夜宴送丘侍御赴江东便往辰州",
        "author": "韩翃",
        "content": "积雪临阶夜，重裘对酒时。\n中丞违沈约，才子送丘迟。\n一路三江上，孤舟万里期。\n辰州佳兴在，他日寄新诗。",
        "dynasty": "唐",
        "collection_info": null
    },
    {
        "title": "送李侍御归宣州使幕",
        "author": "韩翃",
        "content": "春草东江外，翩翩北路归。\n官齐魏公子，身逐谢玄晖。\n山色随行骑，莺声傍客衣。\n主人池上酌，携手暮花飞。",
        "dynasty": "唐",
        "collection_info": null
    },
    {
        "title": "东城水亭宴李侍御副使",
        "author": "韩翃",
        "content": "东门留客处，沽酒用钱刀。\n秋水床下急，斜晖林外高。\n金羇络騕褭，玉匣闭豪曹。\n去日随戎幕，东风见伯劳。",
        "dynasty": "唐",
        "collection_info": null
    },
    {
        "title": "送秘书谢监赴江西使幕",
        "author": "韩翃",
        "content": "谢监忆山程，辞家万里行。\n寒衣傍楚色，孤枕宿潮声。\n小寇不足问，新诗应渐清。\n府公相待日，引斾出江城。",
        "dynasty": "唐",
        "collection_info": null
    },
    {
        "title": "送江陵元司录",
        "author": "韩翃",
        "content": "新领州从事，曾为朝大夫。\n江城竹使待，山路橘官扶。\n片雨三江道，残秋五叶湖。\n能令诗思好，楚色与寒芜。",
        "dynasty": "唐",
        "collection_info": null
    },
    {
        "title": "送李舍人携家归江东觐省",
        "author": "韩翃",
        "content": "二十青宫吏，成名似者稀。\n承颜陆郎去，携手谢娘归。\n夜月回孤烛，秋风试夹衣。\n扁舟楚水上，来往速如飞。",
        "dynasty": "唐",
        "collection_info": null
    },
    {
        "title": "送刘侍御赴令公行营",
        "author": "韩翃",
        "content": "东城跃紫骝，西路大刀头。\n上客刘公干，元戎郭细侯。\n一军偏许国，百战又防秋。\n请问萧关道，胡尘早晚收。",
        "dynasty": "唐",
        "collection_info": null
    },
    {
        "title": "送苏州姚长史",
        "author": "韩翃",
        "content": "江城驿路长，烟树过云阳。\n舟领青丝缆，人歌白玉郎。\n葛衣行柳翠，花簟宿荷香。\n别有心期处，湖光满讼堂。",
        "dynasty": "唐",
        "collection_info": null
    },
    {
        "title": "送金华王明府",
        "author": "韩翃",
        "content": "县舍江云裏，心闲境又偏。\n家贫陶令酒，月俸沈郎钱。\n黄蘗香山路，青枫暮雨天。\n时闻引车骑，竹外到铜泉。",
        "dynasty": "唐",
        "collection_info": null
    },
    {
        "title": "送田仓曹汴州觐省",
        "author": "韩翃",
        "content": "拜庆承天宠，朝来辞汉宫。\n玉杯分湛露，金勒借追风。\n古驿秋山下，平芜暮雨中。\n翩翩魏公子，人看渡关东。",
        "dynasty": "唐",
        "collection_info": null
    },
    {
        "title": "送张渚赴越州",
        "author": "韩翃",
        "content": "白面谁家郎，青骊照地光。\n桃花开绶色，苏合借衣香。\n暮雪连峰近，春江海市长。\n风流似张绪，别后见垂杨。",
        "dynasty": "唐",
        "collection_info": null
    },
    {
        "title": "奉和元相公家园即事寄王相公",
        "author": "韩翃",
        "content": "共列中台贵，能齐物外心。\n回车青阁晚，解带碧茸深。\n寒水分畦入，晴花度竹寻。\n题诗更相忆，一字重千金。",
        "dynasty": "唐",
        "collection_info": null
    },
    {
        "title": "送道士侄归池阳",
        "author": "韩翃",
        "content": "银角桃枝杖，东门赠别初。\n幽州寻马客，灞岸送驴车。\n野饭秋山静，行衣落照余。\n燕南羣从少，此去意何如。",
        "dynasty": "唐",
        "collection_info": null
    },
    {
        "title": "送刘长上归城南别业",
        "author": "韩翃",
        "content": "数刻是归程，花间落照明。\n春衣香不散，骏马汗犹轻。\n南渡春流浅，西风片雨晴。\n朝还会相就，饭尔五侯鲭。",
        "dynasty": "唐",
        "collection_info": null
    },
    {
        "title": "赠张五諲归濠州别业",
        "author": "韩翃",
        "content": "常知罢官意，果与世人疎。\n復此凉风起，仍闻濠上居。\n故山期采菊，秋水忆观鱼。\n一去蓬蒿径，羡君闲有余。",
        "dynasty": "唐",
        "collection_info": null
    },
    {
        "title": "送营城李少府",
        "author": "韩翃",
        "content": "怀录兼就养，更怀趋府心。\n晴山东里近，春水北门深。\n新绶映芳草，旧家依远林。\n还乘郑小驷，躞蹀县城阴。",
        "dynasty": "唐",
        "collection_info": null
    },
    {
        "title": "鲁中送鲁使君归郑州",
        "author": "韩翃",
        "content": "城中金络骑，出饯沈东阳。\n九月寒露白，六关秋草黄。\n齐讴听处妙，鲁酒把来香。\n醉后着鞭去，梅山道路长。",
        "dynasty": "唐",
        "collection_info": null
    },
    {
        "title": "送夏侯校书归上都",
        "author": "韩翃",
        "content": "后辈传佳句，高流爱美名。\n青春事贺监，黄卷问张生。\n暮雪重裘醉，寒山匹马行。\n此回将诣阙，几日谏书成。",
        "dynasty": "唐",
        "collection_info": null
    },
    {
        "title": "送李明府赴连州",
        "author": "韩翃",
        "content": "万里向南湘，孤舟入桂阳。\n诸侯迎上客，小吏拜官郎。\n春服橦花细，初筵木槿芳。\n看承雨露速，不待荔枝香。",
        "dynasty": "唐",
        "collection_info": null
    },
    {
        "title": "送卢大理赵侍御祭东岳兼寄孟衮州",
        "author": "韩翃",
        "content": "东岳昔有事，两臣朝望归。\n驿亭开岁酒，斋舍着新衣。\n上客钟大理，主人陶武威。\n仍随御史马，山路满光辉。",
        "dynasty": "唐",
        "collection_info": null
    },
    {
        "title": "送皇甫大夫赴浙东",
        "author": "韩翃",
        "content": "舟师分水国，汉将领秦官。\n麾下同心吏，军中囗囗端。\n吴门秋露湿，楚驿暮天寒。\n豪贵东山去，风流胜谢安。",
        "dynasty": "唐",
        "collection_info": null
    },
    {
        "title": "送韦秀才",
        "author": "韩翃",
        "content": "东人相见罢，秋草独归时。\n几日孙弘阁，当年谢朓诗。\n寒山叶落早，多雨路行迟。\n好忆金门步，功名自有期。",
        "dynasty": "唐",
        "collection_info": null
    },
    {
        "title": "送客一归襄阳二归浔阳",
        "author": "韩翃",
        "content": "南驱匹马会心期，东望扁舟惬梦思。\n熨斗山前春色早，香炉峰顶暮烟时。\n空林欲访庞居士，古寺应怀远法师。\n两地由来堪取兴，三贤他日幸留诗。",
        "dynasty": "唐",
        "collection_info": null
    },
    {
        "title": "送故人赴江陵寻庾牧",
        "author": "韩翃",
        "content": "主人持节拜荆州，走马应从一路游。\n斑竹冈连山雨暗，枇杷门向楚天秋。\n佳期笑把斋中酒，远意闲登城上楼。\n文体此时看又别，吾知小庾甚风流。",
        "dynasty": "唐",
        "collection_info": null
    },
    {
        "title": "送客水路归陕",
        "author": "韩翃",
        "content": "相风竿影晓来斜，渭水东流去不赊。\n枕上未醒秦地酒，舟前已见陕人家。\n春桥杨柳应齐叶，古县棠棃也作花。\n好是吾贤佳赏地，行逢三月会连沙。",
        "dynasty": "唐",
        "collection_info": null
    },
    {
        "title": "送丹阳刘太真",
        "author": "韩翃",
        "content": "长干道上落花朝，羡尔当年赏事饶。\n下筯已怜鹅炙美，开笼不奈鸭媒娇。\n春衣晚入青杨巷，细马初过皂荚桥。\n相访不辞千里远，西风好借木兰桡。",
        "dynasty": "唐",
        "collection_info": null
    },
    {
        "title": "送客归江州",
        "author": "韩翃",
        "content": "东归復得采真游，江水迎君日夜流。\n客舍不离青雀舫，人家旧在白鸥洲。\n风吹山带遥知雨，露湿荷裳已报秋。\n闻道泉明居止近，篮舆相访为淹留。",
        "dynasty": "唐",
        "collection_info": null
    },
    {
        "title": "题张逸人园林",
        "author": "韩翃",
        "content": "花源一曲映茅堂，清论闲阶坐夕阳。\n麈尾手中毛已脱，蟹螯尊上味初香。\n春深黄口传窥树，雨后青苔散点墙。\n更道小山宜助赏，呼儿舒簟醉岩芳。",
        "dynasty": "唐",
        "collection_info": null
    },
    {
        "title": "又题张逸人园林",
        "author": "韩翃",
        "content": "藏头不復见时人，爱此云山奉养真。\n露色点衣孤屿晓，花枝妨帽小园春。\n时携幼稚诸峰上，闲濯眉须一水滨。\n兴罢归来还对酌，茅檐挂着紫荷巾。",
        "dynasty": "唐",
        "collection_info": null
    },
    {
        "title": "送刘将军",
        "author": "韩翃",
        "content": "明光细甲照铔锻，昨日承恩拜虎牙。\n胆大欲期姜伯约，功多不让李轻车。\n青巾校尉遥相许，墨矟将军莫大夸。\n阙下来时亲伏奏，胡尘未尽不为家。",
        "dynasty": "唐",
        "collection_info": null
    },
    {
        "title": "送郑员外",
        "author": "韩翃",
        "content": "风流不减杜陵时，五十为郎未是迟。\n孺子亦知名下士，乐人争唱卷中诗。\n身齐吏部还多醉，心顾尚书自有期。\n要路眼青知己在，不应穷巷久低眉。",
        "dynasty": "唐",
        "collection_info": null
    },
    {
        "title": "寄徐州郑使君",
        "author": "韩翃",
        "content": "江城五马楚云边，不羡雍容画省年。\n才子旧称何水部，使君还继谢临川。\n射堂草遍收残雨，官路人稀对夕天。\n虽卧郡斋千里隔，与君同见月初圆。",
        "dynasty": "唐",
        "collection_info": null
    },
    {
        "title": "送襄垣王君归南阳别墅",
        "author": "韩翃",
        "content": "都门霁后不飞尘，草色萋萋满路春。\n双兔坡东千室吏，三鸦水上一归人。\n愁眠客舍衣香满，走渡河桥马汗新。\n少妇比来多远望，应知蟢子上罗巾。",
        "dynasty": "唐",
        "collection_info": null
    },
    {
        "title": "送王诞渤海使赴李太守行营",
        "author": "韩翃",
        "content": "少年结客散黄金，中岁连兵扫绿林。\n渤海名王曾折首，汉家诸将尽倾心。\n行人去指徐州近，饮马回看泗水深。\n喜见明时钟太尉，功名一似旧淮阴。",
        "dynasty": "唐",
        "collection_info": null
    },
    {
        "title": "送王少府归杭州",
        "author": "韩翃",
        "content": "归舟一路转青苹，更欲随潮向富春。\n吴郡陆机称地主，钱塘苏小是乡亲。\n葛花满把能消酒，栀子同心好赠人。\n早晚重过鱼浦宿，遥怜佳句箧中新。",
        "dynasty": "唐",
        "collection_info": null
    },
    {
        "title": "赠王随",
        "author": "韩翃",
        "content": "青云自致晚应遥，朱邸新婚乐事饶。\n饮罢更怜双袖舞，试来偏爱五花骄。\n帐裏炉香春梦晓，堂前烛影早更朝。\n更说毬场新雨歇，王孙今日定相邀。",
        "dynasty": "唐",
        "collection_info": null
    },
    {
        "title": "同题仙游观",
        "author": "韩翃",
        "content": "仙台下见五城楼，风物凄凄宿雨收。\n山色遥连秦树晚，砧声近报汉宫秋。\n疎松影落空坛静，细草香闲小洞幽。\n何用别寻方外去，人间亦自有丹丘。",
        "dynasty": "唐",
        "collection_info": null
    },
    {
        "title": "访王起居不遇留赠",
        "author": "韩翃",
        "content": "双龙阙下拜恩初，天子令君注起居。\n载笔已齐周右史，论诗更事谢中书。\n行闻漏滴随金仗，入对炉烟侍玉除。\n贺客自知来独晚，青骊不见意何如。",
        "dynasty": "唐",
        "collection_info": null
    },
    {
        "title": "送刘评事赴广州使幕",
        "author": "韩翃",
        "content": "征南官属似君稀，才子当今刘孝威。\n蛮府参军趋传舍，交州刺史拜行衣。\n前临瘴海无人过，却望衡阳少雁飞。\n为报苍梧云影道，明年早送客帆归。",
        "dynasty": "唐",
        "collection_info": null
    },
    {
        "title": "送冷朝阳还上元",
        "author": "韩翃",
        "content": "青丝䋏引木兰船，名遂身归拜庆年。\n落日澄江乌榜外，秋风疎柳白门前。\n桥通小市家林近，山带平湖野寺连。\n别后依依寒食裏，共君携手在东田。",
        "dynasty": "唐",
        "collection_info": null
    },
    {
        "title": "送高别驾归汴州",
        "author": "韩翃",
        "content": "信陵门下识君偏，骏马轻裘正少年。\n寒雨送归千里外，东风沈醉百花前。\n身随玉帐心应惬，官佐龙符势又全。\n久客未知何计是，参差去借汶阳田。",
        "dynasty": "唐",
        "collection_info": null
    },
    {
        "title": "送康洗马归滑州",
        "author": "韩翃",
        "content": "腰佩雕弓汉射声，东归衔命见双旌。\n青丝玉勒康侯马，孟水金堤滑伯城。\n腊雪夜看宜纵饮，寒芜昼猎不妨行。\n怀君又隔千山远，别后春风百草生。",
        "dynasty": "唐",
        "collection_info": null
    },
    {
        "title": "寄上田仆射",
        "author": "韩翃",
        "content": "家封薛县异诸田，报主荣亲义两全。\n仆射临戎谢安石，大夫持宪杜延年。\n金装昼出罗千骑，玉案晨飡直万钱。\n应念一身留阙下，阖门遥寄鲁西偏。",
        "dynasty": "唐",
        "collection_info": null
    },
    {
        "title": "送王光辅归青州兼寄储侍郎",
        "author": "韩翃",
        "content": "几回奏事建章宫，圣主偏知汉将功。\n身着紫衣趋阙下，口衔丹诏出关东。\n蝉声驿路秋山裏，草色河桥落照中。\n远忆故人沧海别，当年好跃五花骢。",
        "dynasty": "唐",
        "collection_info": null
    },
    {
        "title": "宴杨驸马山池",
        "author": "韩翃",
        "content": "垂杨拂岸草茸茸，绣户帘前花影重。\n鲙下玉盘红缕细，酒开金瓮绿醅浓。\n中朝驸马何平叔，南国词人陆士龙。\n落日泛舟同醉处，回潭百丈映千峰。",
        "dynasty": "唐",
        "collection_info": null
    },
    {
        "title": "送长史李少府入蜀",
        "author": "韩翃",
        "content": "行行独出故关迟，南望千山无尽期。\n见舞巴童应暂笑，闻歌蜀道又堪悲。\n孤城晚闭清江上，匹马寒嘶白露时。\n别后此心君自见，山中何事不相思。",
        "dynasty": "唐",
        "collection_info": null
    },
    {
        "title": "送客还江东",
        "author": "韩翃",
        "content": "不妨高卧顺流归，五两行看扫翠微。\n鼯鼠夜喧孤枕近，鵁鶄晓避客船飞。\n一壶先醉桃枝簟，百和初熏苎布衣。\n君到新林江口泊，吟诗应赏谢玄晖。",
        "dynasty": "唐",
        "collection_info": null
    },
    {
        "title": "寄令狐尚书",
        "author": "韩翃",
        "content": "立身荣贵復何如，龙节红旗从板舆。\n妙略多推霍骠骑，能文独见沈尚书。\n临风高会千门帐，映水连营百乘车。\n他日感恩惭未报，举家犹似涸池鱼。",
        "dynasty": "唐",
        "collection_info": null
    },
    {
        "title": "扈从郊庙因呈两省诸公",
        "author": "韩翃",
        "content": "丹墀列士主恩同，厩马翩翩出汉宫。\n奉引乘舆金仗裏，亲尝赐食玉盘中。\n昼趋行殿旌门北，夜宿斋房刻漏东。\n明日驾迴承雨露，齐将万岁及春风。",
        "dynasty": "唐",
        "collection_info": null
    },
    {
        "title": "送端州冯使君",
        "author": "韩翃",
        "content": "白皙风流似有鬚，一门豪贵领苍梧。\n三峰亭暗橘边宿，八桂林香节下趋。\n玉树羣儿争翠羽，金盘少妾拣明珠。\n怀君乐事不可见，騣马翩翩新虎符。",
        "dynasty": "唐",
        "collection_info": null
    },
    {
        "title": "送王府张参军附学及第东归",
        "author": "韩翃",
        "content": "邻家不识鬬鸡翁，闭户能齐隐者风。\n顾步曾为小山客，成名因事大江公。\n一身千里寒芜上，单马重裘腊月中。\n寂寂故园行见在，暮天残雪洛城东。",
        "dynasty": "唐",
        "collection_info": null
    },
    {
        "title": "送齐明府赴东阳",
        "author": "韩翃",
        "content": "绿丝帆繂桂为樯，过尽淮山楚水长。\n万里移家背春谷，一官行府向东阳。\n风流好爱杯中物，豪荡仍欺陌上郎。\n别后心期如在眼，猨声烟色树苍苍。",
        "dynasty": "唐",
        "collection_info": null
    },
    {
        "title": "鲁中送从事归荥阳",
        "author": "韩翃",
        "content": "故园衰草带荥波，岁晚知如君思何。\n轻橐归时鲁缟薄，寒衣缝处郑绵多。\n万人都督鸣骝送，百里邦君枉骑过。\n累路尽逢知己在，曾无对酒不高歌。",
        "dynasty": "唐",
        "collection_info": null
    },
    {
        "title": "衮州送李明府使苏州便赴告期",
        "author": "韩翃",
        "content": "莫言水国去迢迢，白马吴门见不遥。\n枫树林中经楚雨，木兰舟上蹋江潮。\n空山古寺千年石，草色寒堤百尺桥。\n早晚卢家兰室在，珊瑚玉佩彻青霄。",
        "dynasty": "唐",
        "collection_info": null
    },
    {
        "title": "送田明府归终南别业",
        "author": "韩翃",
        "content": "故园此日多心赏，窗下泉流竹外云。\n近馆应逢沈道士，比邻自识卞田君。\n离宫树影登山见，上苑钟声过雪闻。\n相劝早移丹凤阙，不须常恋白鸥羣。",
        "dynasty": "唐",
        "collection_info": null
    },
    {
        "title": "家兄自山南罢归献诗叙事",
        "author": "韩翃",
        "content": "时辈已争先，吾兄未着鞭。\n空嗟镊鬚日，犹是屈腰年。\n不以殊方远，仍论水地偏。\n襄橙随客路，汉竹引归船。\n云木巴东峡，林泉岘北川。\n池余骑马处，宅似卧龙边。\n夜簟千峰月，朝窗万井烟。\n朱荷江女院，青稻楚人田。\n县舍多潇洒，城楼入醉眠。\n黄苞柑正熟，红缕鲙仍鲜。\n坐厌牵丝倦，因从解绶旋。\n初辞五斗米，唯奉一囊钱。\n室好生虚白，书耽守太玄。\n枥中嘶欵段，阶下引潺湲。\n落照渊明柳，春风叔夜弦。\n绛纱儒客帐，丹诀羽人篇。\n雅论承安石，新诗与惠连。\n兴清湖见底，襟豁雾开天。\n魏阙心犹繫，周才道岂捐。\n一丘无自逸，三府会招贤。",
        "dynasty": "唐",
        "collection_info": null
    },
    {
        "title": "奉送王相公缙赴幽州巡边",
        "author": "韩翃",
        "content": "黄阁开帷幄，丹墀侍冕旒。\n位高汤左相，权总汉诸侯。\n不改周南化，仍分赵北忧。\n双旌过易水，千骑入幽州。\n塞草连天暮，边风动地秋。\n无因随远道，结束佩吴钩。",
        "dynasty": "唐",
        "collection_info": null
    },
    {
        "title": "寄赠虢州张参军",
        "author": "韩翃",
        "content": "三十事诸侯，贤豪冠北州。\n桃花迎骏马，苏合染轻裘。\n观妓将军第，题诗关尹楼。\n青林朝送客，绿屿晚回舟。\n好栗分通子，名香赠莫愁。\n洗杯新酒熟，把烛故人留。\n百雉归云过，千峰宿雨收。\n蒹葭露下晚，菡萏水中秋。\n忆昨陪行乐，常时接献酬。\n佳期虽雾散，惠问亦川流。\n开卷酲堪解，含毫思苦抽。\n无因达情意，西望日悠悠。",
        "dynasty": "唐",
        "collection_info": null
    },
    {
        "title": "送李中丞赴商州",
        "author": "韩翃",
        "content": "五马渭桥东，连嘶逐晓风。\n当年紫髯将，他日黑头公。\n不异金吾宠，兼齐玉帐雄。\n闭营春雪下，吹角暮山空。\n香麝松阴裏，寒猨黛色中。\n郡斋多赏事，好与故人同。",
        "dynasty": "唐",
        "collection_info": null
    },
    {
        "title": "汉宫曲二首 一",
        "author": "韩翃",
        "content": "骏马绣障泥，红尘扑四蹄。\n归时何太晚，日照杏花西。",
        "dynasty": "唐",
        "collection_info": null
    },
    {
        "title": "汉宫曲二首 二",
        "author": "韩翃",
        "content": "绣幕珊瑚钩，春开翡翠楼。\n深情不肯道，娇倚钿箜篌。",
        "dynasty": "唐",
        "collection_info": null
    },
    {
        "title": "陪孟都督祭岳途中有赠",
        "author": "韩翃",
        "content": "封疆七百里，禄秩二千石。\n拥节祠太山，寒天霜草白。",
        "dynasty": "唐",
        "collection_info": null
    },
    {
        "title": "宿甑山",
        "author": "韩翃",
        "content": "山中今夜何人，阙下当年近臣。\n青琐应须早去，白云何用相亲。",
        "dynasty": "唐",
        "collection_info": null
    },
    {
        "title": "别甑山",
        "author": "韩翃",
        "content": "一身趋侍丹墀，西路翩翩去时。\n惆怅青山绿水，何年更是来期。",
        "dynasty": "唐",
        "collection_info": null
    },
    {
        "title": "送陈明府赴淮南",
        "author": "韩翃",
        "content": "年华近逼清明，落日微风送行。\n黄鸟绵蛮芳树，紫骝躞蹀东城。\n花间一杯促膝，烟外千里含情。\n应渡淮南信宿，诸侯拥斾相迎。",
        "dynasty": "唐",
        "collection_info": null
    },
    {
        "title": "送客知鄂州",
        "author": "韩翃",
        "content": "江口千家带楚云，江花乱点雪纷纷。\n春风落日谁相见，青翰舟中有鄂君。",
        "dynasty": "唐",
        "collection_info": null
    },
    {
        "title": "寒食",
        "author": "韩翃",
        "content": "春城无处不飞花，寒食东风御柳斜。\n日暮汉宫传蜡烛，轻烟散入五侯家。",
        "dynasty": "唐",
        "collection_info": null
    },
    {
        "title": "羽林骑",
        "author": "韩翃",
        "content": "骏马牵来御柳中，鸣鞭欲向渭桥东。\n红蹄乱蹋春城雪，花颔骄嘶上苑风。",
        "dynasty": "唐",
        "collection_info": null
    },
    {
        "title": "看调马",
        "author": "韩翃",
        "content": "鸳鸯赭白齿新齐，晚日花中散碧蹄。\n玉勒斗回初喷沫，金鞭欲下不成嘶。",
        "dynasty": "唐",
        "collection_info": null
    },
    {
        "title": "寄赠衡州杨使君",
        "author": "韩翃",
        "content": "湘竹斑斑湘水春，衡阳太守虎符新。\n朝来笑向归鸿道，早晚南飞见主人。",
        "dynasty": "唐",
        "collection_info": null
    },
    {
        "title": "宿石邑山中",
        "author": "韩翃",
        "content": "浮云不共此山齐，山霭苍苍望转迷。\n晓月暂飞高树裏，秋河隔在数峰西。",
        "dynasty": "唐",
        "collection_info": null
    },
    {
        "title": "江南曲",
        "author": "韩翃",
        "content": "长乐花枝雨点销，江城日暮好相邀。\n春楼不闭葳蕤锁，绿水回通宛转桥。",
        "dynasty": "唐",
        "collection_info": null
    },
    {
        "title": "赠张千牛",
        "author": "韩翃",
        "content": "蓬莱阙下是天家，上路新回白鼻騧。\n急管昼催平乐酒，春衣夜宿杜陵花。",
        "dynasty": "唐",
        "collection_info": null
    },
    {
        "title": "汉宫曲二首 一",
        "author": "韩翃",
        "content": "五柞宫中过腊看，万年枝上雪花残。\n绮窗夜闭玉堂静，素绠朝穿金井寒。",
        "dynasty": "唐",
        "collection_info": null
    },
    {
        "title": "汉宫曲二首 二",
        "author": "韩翃",
        "content": "家在长陵小市中，珠帘绣户对春风。\n君王昨日移仙仗，玉辇迎将入汉宫。",
        "dynasty": "唐",
        "collection_info": null
    },
    {
        "title": "赠李翼",
        "author": "韩翃",
        "content": "王孙别舍拥朱轮，不羡空名乐此身。\n门外碧潭春洗马，楼前红烛夜迎人。",
        "dynasty": "唐",
        "collection_info": null
    },
    {
        "title": "少年行",
        "author": "韩翃",
        "content": "千点斓斒玉勒骢，青丝结尾绣缠騣。\n鸣鞭晓出章台路，叶叶春衣杨柳风。",
        "dynasty": "唐",
        "collection_info": null
    },
    {
        "title": "题玉真观李秘书院",
        "author": "韩翃",
        "content": "白云斜日影深松，玉宇瑶坛知几重。\n把酒题诗人散后，华阳洞裏有疎钟。",
        "dynasty": "唐",
        "collection_info": null
    },
    {
        "title": "送客之潞府",
        "author": "韩翃",
        "content": "官柳青青匹马嘶，迴风暮雨入铜鞮。\n佳期别在春山裏，应是人参五叶齐。",
        "dynasty": "唐",
        "collection_info": null
    },
    {
        "title": "送客贬五溪",
        "author": "韩翃",
        "content": "南过猨声一逐臣，回看秋草泪霑巾。\n寒天暮雪空山裏，几处蛮家是主人。",
        "dynasty": "唐",
        "collection_info": null
    },
    {
        "title": "送齐山人归长白山",
        "author": "韩翃",
        "content": "旧事仙人白兔公，掉头归去又乘风。\n柴门流水依然在，一路寒山万木中。",
        "dynasty": "唐",
        "collection_info": null
    },
    {
        "title": "寄裴郓州",
        "author": "韩翃",
        "content": "乌纱灵寿对秋风，怅望浮云济水东。\n官树阴阴铃阁暮，州人转忆白头翁。",
        "dynasty": "唐",
        "collection_info": null
    },
    {
        "title": "梁城赠一二同幕",
        "author": "韩翃",
        "content": "五营河畔列旌旗，吹角鸣鼙日暮时。\n曾是信陵门下客，两迴相弔不胜悲。",
        "dynasty": "唐",
        "collection_info": null
    },
    {
        "title": "河上寄故人",
        "author": "韩翃",
        "content": "河流晓天，濮水清烟。\n日暖昆吾台上，春深颛顼城边。\n莺声乱啁鹄囗，花片细点龙泉。\n西望情人早至，犹应得醉芳年。",
        "dynasty": "唐",
        "collection_info": null
    },
    {
        "title": "留题宁川香盖寺壁",
        "author": "韩翃",
        "content": "爱远登高尘眼开。\n为怜萧寺上经台，山川谁识龙蛇蛰。\n天地自迎风雨来，柳放寒条秋已老。\n雁摇孤翼暮空迴，何人会得其中事。\n又被残花落日催。",
        "dynasty": "唐",
        "collection_info": null
    },
    {
        "title": "寄柳氏",
        "author": "韩翃",
        "content": "章台柳，章台柳，颜色青青今在否？纵使长条似旧垂，也应攀折他人手。",
        "dynasty": "唐",
        "collection_info": null
    },
    {
        "title": "海上寄萧立",
        "author": "独孤及",
        "content": "朔风剪塞草，寒露日夜结。\n行行到瀛壖，归思生暮节。\n驿楼见万里，延首望辽碣。\n远海入大荒，平芜际穷髮。\n旧国在梦想，故人胡且越。\n契阔阻风期，荏苒成雨别。\n海西望京口，两地各天末。\n索居动经秋，再笑知曷月。\n日南望中尽，唯见飞鸟灭。\n音尘未易得，何由慰饥渴。",
        "dynasty": "唐",
        "collection_info": null
    },
    {
        "title": "三月三日自京到华阴于水亭独酌寄裴六薛八",
        "author": "独孤及",
        "content": "祗役匪遑息，经时客三秦。\n还家问节候，知到上巳辰。\n山县何所有，高城闭青春。\n和风不吾欺，桃杏满四邻。\n旧友适远别，谁当接欢欣。\n呼儿命长瓢，独酌湘吴醇。\n一酌一朗咏，既酣意亦申。\n言筌暂两忘，霞月祗相新。\n裴子尘表物，薛侯席上珍。\n寄书二傲吏，何日同车茵。\n讵肯使空名，终然羁此身。\n他年解桎梏，长作海上人。",
        "dynasty": "唐",
        "collection_info": null
    },
    {
        "title": "代书寄上裴六冀刘二颍",
        "author": "独孤及",
        "content": "昔余马首东，君在海北汭。\n尽屏簿领书，相与议岩穴。\n载来诣佳境，每山有车辙。\n长啸林木动，高歌唾壶缺。\n此辞月未周，虏马嘶绛阙。\n猛虎踞大道，九州当中裂。\n闻君弃孤城，犹自握汉节。\n耻栖恶木影，忍与故山别。\n脱舄挂岭云，冏然若鸟逝。\n唯留潺湲水，分付练溪月。\n尔来大谷梨，白花再成雪。\n关梁限天险，欢乐竟两绝。\n大盗近削平，三川今底宁。\n句芒布春令，屏翳收雷霆。\n伊洛日夜涨，鸣皋兰杜青。\n骞骞两黄鹄，何处游青冥。\n畴昔切玉刃，应如新发硎。\n及时当树勋，高悬景钟铭。\n莫抱白云意，径往丹丘庭。\n功成傥长揖，然后谋沧溟。",
        "dynasty": "唐",
        "collection_info": null
    },
    {
        "title": "客舍月下对酒醉后寄毕四耀",
        "author": "独孤及",
        "content": "乡路风雪深，生事忧患迫。\n天长波澜广，高举无六翮。\n独立寒夜移，幽境思弥积。\n霜月照胆净，银河入檐白。\n沽酒聊自劳，开樽坐檐隙。\n主人奏丝桐，能使高兴剧。\n清机暂无累，献酢更络绎。\n慷慨葛天歌，愔愔广陵陌。\n既醉万事遗，耳热心亦适。\n视身兀如泥，瞪目傲今昔。\n故人间城阙，音信两脉脉。\n别时前盟在，寸景莫自掷。\n心与白日鬬，十无一满百。\n寓形薪火内，甘作天地客。\n与物无亲疎，斗酒胜竹帛。\n何必用自苦，将贻古贤责。",
        "dynasty": "唐",
        "collection_info": null
    },
    {
        "title": "下弋阳江舟中代书寄裴侍御",
        "author": "独孤及",
        "content": "故乡隔西日，水去连长天。\n前路知几许，但指天南边。\n怆恨极浦外，隐映青山连。\n东风满帆来，五两如弓弦。\n遥羡绣衣客，冏然马首先。\n得餐武昌鱼，不顾浔阳田。\n屈指数别日，忽乎成两年。\n百花已满眼，春草渐碧鲜。\n岂是离居时，奈何于役牵。\n洞庭有深涉，曷日期归旋。\n且作异乡料，讵知携手缘。\n离忧未易销，莫道樽酒贤。",
        "dynasty": "唐",
        "collection_info": null
    },
    {
        "title": "癸卯岁赴南丰道中闻京师失守寄权士繇韩幼深",
        "author": "独孤及",
        "content": "种田不遇岁，策名不遭时。\n胡尘晦落日，西望泣路岐。\n猛虎啸北风，麕麚皆载驰。\n深泥驾疲牛，踸踔余何之。\n诘屈白道转，缭绕清溪随。\n荒谷啸山鬼，深林啼子规。\n长叹指故山，三奏归来词。\n不逢眼中人，调苦车逶迟。\n士繇松筠操，幼深琼树姿。\n别来平安否，何阶一申眉。\n白云失帝乡，远水恨天涯。\n昂藏双威凤，曷月还西枝。\n努力爱华髮，盛年振羽仪。\n但令迍难康，不负沧洲期。\n莫作新亭泣，徒使夷吾嗤。",
        "dynasty": "唐",
        "collection_info": null
    },
    {
        "title": "贾员外处见中书贾舍人巴陵诗集覧之怀旧代书寄赠",
        "author": "独孤及",
        "content": "海岸望青琐，云长天漫漫。\n十年不一展，知有关山难。\n适逢阮始平，立马问长安。\n取公咏怀诗，示我江海澜。\n暂若窥武库，森然矛戟寒。\n眼明遗头风，心悦忘朝餐。\n大驾今返正，熊罴扈鸣銮。\n公游凤凰沼，献可在笔端。\n繫越有长缨，封关祗一丸。\n冏然翔寥廓，仰望惭羽翰。\n嘉会不我与，相思岁云殚。\n唯当袖佳句，持比青琅玕。",
        "dynasty": "唐",
        "collection_info": null
    },
    {
        "title": "代书寄上李广州",
        "author": "独孤及",
        "content": "皖水望番禺，迢迢青天末。\n鸿鴈飞不到，音尘何由达。\n独有舆人歌，隔云声諠聒。\n皆称府君仁，百越赖全活。\n推诚鱼鳖信，持正魑魅怛。\n疲民保中和，性足无夭阏。\n天子咨四岳，伫公济方割。\n几时復旋归，入践青琐闼。\n贱子託明德，缭若松上葛。\n别离鄙恡生，结念思所豁。\n门栏关山阻，岐路天地阔。\n唯凭万里书，持用慰饥渴。",
        "dynasty": "唐",
        "collection_info": null
    },
    {
        "title": "夏中詶于逖毕耀问病见赠",
        "author": "独孤及",
        "content": "救物智所昧，学仙愿未从。\n行藏两乖角，蹭蹬风波中。\n薄宦耻降志，卧痾非养蒙。\n闭关涉两旬，羇思浩无穷。\n鸑鷟何处来，双舞下碧空。\n离别隔云雨，惠然此相逢。\n把手贺疾间，举杯欣酒浓。\n新诗见久要，清论激深衷。\n高馆舒夜簟，开门延微风。\n火云赫嵯峨，日暮千万峯。\n遥指故山笑，相看抚号钟。\n声和由心清，事感知气同。\n出处未易料，且歌缓愁容。\n愿君崇明德，岁暮如青松。",
        "dynasty": "唐",
        "collection_info": null
    },
    {
        "title": "詶梁二十宋中所赠兼留别梁少府",
        "author": "独孤及",
        "content": "少读黄帝书，肯不笑机事。\n意犹负深衷，未免名迹累。\n厌贫学干禄，欲徇宾王利。\n甘为风波人，岂復江海意。\n担簦平台下，是日饮羇思。\n逢君道寸心，暂喜一交臂。\n绪言未及竟，离念已復至。\n宁[陵]望南丘，云雨成两地。\n途殊迹方间，河广流且驶。\n暮帆望不及，览赠心欲醉。\n爱君如金锡，昆弟皆茂异。\n奕赫连丝衣，荣养能锡类。\n君子道未长，深藏青云器。\n巨鳞有纵时，今日不足议。\n唯当加餐饭，好我袖中字。\n别离动经年，莫道分首易。",
        "dynasty": "唐",
        "collection_info": null
    },
    {
        "title": "庚子岁避地至玉山詶韩司马所赠",
        "author": "独孤及",
        "content": "沧海疾风起，洪波骇恬鳞。\n已无济川分，甘作乘桴人。\n挥手谢秣陵，举帆指瓯闽。\n安和风尘表，偶与琼瑶亲。\n共悲行路难，况逢江南春。\n故园忽如梦，返復知何辰。\n旷野豺虎满，深山兰蕙新。\n枉君灞陵什，回首徒酸辛。",
        "dynasty": "唐",
        "collection_info": null
    },
    {
        "title": "奉和李大夫同吕评事太行苦热行兼寄院中诸公",
        "author": "独孤及",
        "content": "驷马上太行，修途亘辽碣。\n王程无留驾，日昃未遑歇。\n请问此何时，恢台朱明月。\n长蛇稽天讨，上将方北伐。\n明主命使臣，皇华得时杰。\n已忘羊肠险，岂惮湿风热。\n摇策汗滂沧，登岸思纡结。\n炎云如烟火，溪谷将恐竭。\n昼景赩可畏，凉飙何由发。\n山长飞鸟堕，目极行车绝。\n赵魏方俶扰，安危俟明哲。\n归路岂不怀，饮冰有苦节。\n会同传檄至，疑议立谈决。\n况有阮元瑜，翩翩秉书札。\n起予歌赤坂，永好踰白雪。\n谁念剖竹人，无因执羁绁。",
        "dynasty": "唐",
        "collection_info": null
    },
    {
        "title": "詶皇甫侍御望天灊山见示之作",
        "author": "独孤及",
        "content": "早岁慕五岳，尝为尘机碍。\n孰知天柱峯，今与郡斋对。\n隐嶙抱元气，氤氲含青霭。\n云崖媚远空，石壁寒古塞。\n汉皇南游日，望秩此昭配。\n法驾到谷口，礼容振荒外。\n焚柴百神趋，执玉万方会。\n天旋物顺动，德布泽霶霈。\n讲武威已耀，学仙功未艾。\n黄金竟何成，洪业遽沦昧。\n度世若一瞬，昨朝已千载。\n如今封禅坛，唯见云雨晦。\n长望哀往古，劳生惭大块。\n清晖幸相娱，幽独知所赖。\n寒城春方正，初日明可爱。\n万殊喜阳和，余亦荷时泰。\n山色日夜绿，下有清浅濑。\n愧作拳偻人，沈迷簿书内。\n登临叹拘限，出处悲老大。\n况听郢中曲，復识湘南态。\n思免物累牵，敢令道机退。\n瞒然诵佳句，持此秋兰佩。",
        "dynasty": "唐",
        "collection_info": null
    },
    {
        "title": "送陈兼应辟兼寄高适贾至",
        "author": "独孤及",
        "content": "结绿处燕石，卞和不必知。\n所以王佐才，未能忘茅茨。\n罢官梁山外，穫稻楚水湄。\n适会傅岩人，虚舟济川时。\n天网忽摇顿，公才难弃遗。\n凤凰翔千仞，今始一鸣岐。\n上马指国门，举鞭射书帷。\n预知大人赋，掩却归来词。\n天子方在宥，朝廷张四维。\n料君能献可，努力副畴咨。\n旧友满皇州，高冠飞翠蕤。\n相逢绛阙下，应道轩车迟。\n高侯秉戎翰，策马观西夷。\n方从幕中事，参谋王者师。\n贾生去洛阳，焜耀琳琅姿。\n芳名动北步，逸韵陵南皮。\n肃肃举鸿毛，冷然顺风吹。\n波流有同异，由是限别离。\n汉塞隔陇底，秦川连镐池。\n白云日夜满，道里安可思。\n梦想浩盈积，物华愁变衰。\n因君附错刀，送远益凄其。\n四海各横绝，九霄应易期。\n不知故巢燕，决起栖何枝。",
        "dynasty": "唐",
        "collection_info": null
    },
    {
        "title": "送相里郎中赴江西",
        "author": "独孤及",
        "content": "君把一尺诏，南游济沧浪。\n受恩忘险艰，不道歧路长。\n戎狄方构患，休牛殊未遑。\n三秦千仓空，战卒如饿狼。\n委输资外府，诹谋寄贤良。\n有才当陈力，安得遂翱翔。\n岂不慎井赋，赋均人亦康。\n遥知轩车到，万室安耕桑。\n火伏金气腾，昊天欲苍茫。\n寒蝉惨巴邓，秋色愁沅湘。\n昨日携手西，于今芸再黄。\n欢娱讵几许，復向天一方。\n蹢躅话世故，惆怅举离觞。\n共求数刻欢，戏谑君此堂。\n今日把手笑，少时各他乡。\n身名同风波，聚散未易量。\n曷月还朝天，及时开智囊。\n前期傥犹阔，加饭勉自强。",
        "dynasty": "唐",
        "collection_info": null
    },
    {
        "title": "观海",
        "author": "独孤及",
        "content": "北登渤澥岛，回首秦东门。\n谁尸造物功，凿此天池源。\n澒洞吞百谷，周流无四垠。\n廓然混茫际，望见天地根。\n白日自中吐，扶桑如可扪。\n超遥蓬莱峰，想像金台存。\n秦帝昔经此，登临冀飞翻。\n扬旌百神会，望日羣山奔。\n徐福竟何成，羡门徒空言。\n唯见石桥足，千年潮水痕。",
        "dynasty": "唐",
        "collection_info": null
    },
    {
        "title": "初晴抱琴登马退山对酒望远醉后作",
        "author": "独孤及",
        "content": "年长心易感，况为忧患缠。\n壮图迫世故，行止两茫然。\n王旅方伐叛，虎臣皆被坚。\n鲁人着儒服，甘就南山田。\n挈榼上高磴，超遥望平川。\n沧江大如綖，隐映入远天。\n荒服何所有，山花雪中然。\n寒泉得日景，吐溜鸣湔湔。\n举酒劝白云，唱歌慰颓年。\n微风度竹来，韵我号钟弦。\n一弹一引满，耳热知心宣。\n曲终余亦酣，起舞山水前。\n人生几何时，太半百忧煎。\n今日羇愁破，始知浊酒贤。",
        "dynasty": "唐",
        "collection_info": null
    },
    {
        "title": "同徐侍郎五云溪新庭重阳宴集作",
        "author": "独孤及",
        "content": "万峰苍翠色，双溪清浅流。\n已符东山趣，况值江南秋。\n白露天地肃，黄花门馆幽。\n山公惜美景，肯为芳樽留。\n五马照池塘，繁弦催献酬。\n临风孟嘉帽，乘兴李膺舟。\n骋望傲千古，当歌遗四愁。\n岂令永和人，独擅山阴游。",
        "dynasty": "唐",
        "collection_info": null
    },
    {
        "title": "雨晴后陪王员外泛后湖得溪字",
        "author": "独孤及",
        "content": "远山媚平楚，宿雨涨清溪。\n沿泝任舟檝，欢言无町畦。\n酒酣相视笑，心与白鸥齐。",
        "dynasty": "唐",
        "collection_info": null
    },
    {
        "title": "题思禅寺上方",
        "author": "独孤及",
        "content": "溪口闻法鼓，停桡登翠屏。\n攀云到金界，合掌开禅扃。\n郁律众山抱，空蒙花雨零。\n老僧指香楼，云是不死庭。\n眇眇于越路，茫茫春草青。\n远山喷百谷，缭绕驰东溟。\n目极道何在，境照心亦冥。\n騞然诸根空，破结如破瓶。\n下视三界狭，但闻五浊腥。\n山中有良药，吾欲隳天形。",
        "dynasty": "唐",
        "collection_info": null
    },
    {
        "title": "季冬自嵩山赴洛道中作",
        "author": "独孤及",
        "content": "皇运偶中变，长蛇食中土。\n天盖西北倾，众星陨如雨。\n胡尘动地起，千里闻战鼓。\n死人成为阜，流血涂草莽。\n策马何纷纷，捐躯抗豺虎。\n甘心赴国难，谁谓荼叶苦。\n天子初受命，省方造区宇。\n斩鲸安溟波，截鳌作天柱。\n三微復正统，五玉归文祖。\n不图汉官仪，今日忽再覩。\n升高望京邑，佳气连海浦。\n宝鼎歊景云，明堂舞干羽。\n虎臣囗激昂，囗囗囗御侮。\n腐儒着缝掖，何处议邹鲁。\n西上轘辕山，丘陵横今古。\n和气蒸万物，腊月春霭吐。\n得为太平人，穷达不足数。\n他日遇封禅，着书继三五。",
        "dynasty": "唐",
        "collection_info": null
    },
    {
        "title": "早发若岘驿望庐山",
        "author": "独孤及",
        "content": "雨罢山翠鲜，泠泠东风好。\n断崖云生处，是向峯顶道。\n谁谓峯顶远，跂予可瞻讨。\n忘缘祛天机，脱屐恨不早。\n祗恐岁云暮，遂与空名老。\n心往迹未幷，惭愧山上草。",
        "dynasty": "唐",
        "collection_info": null
    },
    {
        "title": "寒夜溪行舟中作",
        "author": "独孤及",
        "content": "日沈诸山昏，寂历羣动宿。\n孤舟独不繫，风水夜相逐。\n云归恆星白，霜下天地肃。\n月轮大如盘，金波入空谷。\n魏阙万里道，羇念千虑束。\n倦飞思故巢，敢望桐与竹。\n沈吟登楼赋，中夜起三復。\n忧来无良方，归候春酒熟。",
        "dynasty": "唐",
        "collection_info": null
    },
    {
        "title": "壬辰岁过旧居",
        "author": "独孤及",
        "content": "少年事远游，出入燕与秦。\n离居岁周天，犹作劳歌人。\n负劒渡颍水，归马自知津。\n缘源到旧庐，揽涕寻荒榛。\n邻里喜相劳，壶觞展殷勤。\n酒兰击筑语，及此离会因。\n丈夫随世波，岂料百年身。\n今日负鄙愿，多惭故山春。",
        "dynasty": "唐",
        "collection_info": null
    },
    {
        "title": "丙戌岁正月出洛阳书怀",
        "author": "独孤及",
        "content": "往岁衣褐见，受服金马门。\n拟将忠与贞，来酬主人恩。\n天地暂雷雨，洪波生平原。\n穷鳞遂蹭蹬，夙昔事罕存。\n幸逢帝出震，授钺清东藩。\n白日忽再中，万方咸骏奔。\n王风从西来，春光满干坤。\n蛰虫竞飞动，余亦辞笼樊。\n遭遇思自强，宠辱安足言。\n唯将四方志，回首谢故园。",
        "dynasty": "唐",
        "collection_info": null
    },
    {
        "title": "伤春怀归",
        "author": "独孤及",
        "content": "谁谓乡可望，望在天地涯。\n但有时命同，万里共岁华。\n昨夜南山雨，殷雷坼萌芽。\n源桃不余欺，先发秦人家。\n寂寂户外掩，迟迟春日斜。\n源桃默无言，秦人独长嗟。\n不惜中肠苦，但言会合赊。\n思归吾谁诉，笑向南枝花。",
        "dynasty": "唐",
        "collection_info": null
    },
    {
        "title": "杂诗",
        "author": "独孤及",
        "content": "百花结成子，春物舍我去。\n流年惜不得，独坐空闺暮。\n心自有所待，甘为物华悞。\n未必千黄金，买得一人顾。",
        "dynasty": "唐",
        "collection_info": null
    },
    {
        "title": "山中春思",
        "author": "独孤及",
        "content": "獭祭川水大，人家春日长。\n独谣昼不暮，搔首惭年芳。\n靡草知节换，含葩向新阳。\n不嫌三径深，为我生池塘。\n亭午井竈闲，雀声响空仓。\n花落没屐齿，风动羣木香。\n归路云水外，天涯杳茫茫。\n独卷万里心，深入山鸟行。\n芳景勿相迫，春愁未遽忘。",
        "dynasty": "唐",
        "collection_info": null
    },
    {
        "title": "雨后公超谷北原眺望寄高拾遗",
        "author": "独孤及",
        "content": "崖口雨足收，清光洗高天。\n虹蜺敛残霭，山水含碧鲜。\n远空霞破露月轮，薄云片片成鱼鳞。\n五陵如荠渭如带，目极千里关山春。\n朝来爽气未易说，画取花峯赠远人。",
        "dynasty": "唐",
        "collection_info": null
    },
    {
        "title": "自东都还濠州奉詶王八谏议见赠",
        "author": "独孤及",
        "content": "关西仕时俱稚容，彪彪之鬓始相逢。\n天地变化县城改，独有故人交态在。\n不言会合迹未幷，犹以岁寒心相待。\n洛阳居守寄酇侯，君着貂冠参运筹。\n高阁连云骑省夜，新文会友凉风秋。\n青袍白面昔携手，冉冉府趋君记否。\n云分雨散十五年，始得一笑樽酒前。\n未遑少留骤远别，况值旅鴈鸣秋天。\n二华旧游如梦想，他时再会何由缘。\n赖君赠我郢中曲，别后相思被管弦。",
        "dynasty": "唐",
        "collection_info": null
    },
    {
        "title": "官渡柳歌送李员外承恩往扬州觐省",
        "author": "独孤及",
        "content": "君不见官渡河两岸，三月杨柳枝。\n千条万条色，一一胜绿丝。\n花作铅粉絮，叶成翠羽帐。\n此时送远人，怅望春水上。\n远客折杨柳，依依两含情。\n夹郎木兰舟，送郎千里行。\n郎把紫泥书，东征觐庭闱。\n脱却貂襜褕，新着五綵衣。\n双凤幷两翅，将雏东南飞。\n五两得便风，几日到扬州。\n莫贪扬州好，客行剩淹留。\n郎到官渡头，春阑已应久。\n殷勤道远别，为谢大堤柳。\n攀条傥相忆，五里一回首。\n明年柳枝黄，问郎还家否。",
        "dynasty": "唐",
        "collection_info": null
    },
    {
        "title": "东平蓬莱驿夜宴平卢杨判官醉后赠别姚太守置酒留宴",
        "author": "独孤及",
        "content": "驿楼涨海壖，秋月寒城边。\n相见自不足，况逢主人贤。\n夜清酒浓人如玉，一斗何啻直十千。\n木兰为樽金为杯，江南急管卢女弦。\n齐童如花解郢曲，起舞激楚歌采莲。\n固知别多相逢少，乐极哀至心婵娟。\n少留莫辞醉，前路方悠然。\n明日分飞傥相忆，祗应遥望西南天。",
        "dynasty": "唐",
        "collection_info": null
    },
    {
        "title": "同岑郎中屯田韦员外花树歌",
        "author": "独孤及",
        "content": "东风动地吹花发，渭城桃李千树雪。\n芳菲可爱不可留，武陵归客心欲绝。\n金华省郎惜佳辰，秪持棣蕚照青春。\n君家自是成蹊处，况有庭花作主人。",
        "dynasty": "唐",
        "collection_info": null
    },
    {
        "title": "和李尚书画射虎图歌",
        "author": "独孤及",
        "content": "饥虎呀呀立当路，万夫震恐百兽怒。\n彤弓金镞当者谁，鸣鞭飞控流星驰。\n居然画中见真态，若务除恶不顾私。\n时和年丰五兵已，白额未诛壮士耻。\n分铢远迩悬彀中，不中不发思全功。\n舍矢如破石可裂，应弦尽敌山为空。\n杀气满堂观者骇，飒若崖谷生长风。\n精微入神在毫末，作缋造物可同功。\n方叔秉钺受命新，丹青起予气益振。\n底绥静难巧可拟，嗟叹不足声成文。\n他时代天育万物，亦以此道安斯民。",
        "dynasty": "唐",
        "collection_info": null
    },
    {
        "title": "和赠远",
        "author": "独孤及",
        "content": "忆得去年春风至，中庭桃李映琐窗。\n美人挟瑟对芳树，玉颜亭亭与花双。\n今年新花如旧时，去年美人不在兹。\n借问离居恨深浅，祗应独有庭花知。",
        "dynasty": "唐",
        "collection_info": null
    },
    {
        "title": "和题藤架",
        "author": "独孤及",
        "content": "䔿䔿叶成幄，璀璀花落架。\n花前离心苦，愁至无日夜。\n人去藤花千里强，藤花无主为谁芳。\n相思历乱何由尽，春日迢迢如线长。",
        "dynasty": "唐",
        "collection_info": null
    },
    {
        "title": "江上代书寄裴使君",
        "author": "独孤及",
        "content": "何地离念剧，江皋风雪时。\n艰难伤远道，老大怯前期。\n畴昔行藏计，祗将力命推。\n能令书信数，犹足缓相思。",
        "dynasty": "唐",
        "collection_info": null
    },
    {
        "title": "诣开悟禅师问心法次第寄韩郎中",
        "author": "独孤及",
        "content": "障深闻道晚，根钝出尘难。\n浊劫相从惯，迷途自谓安。\n得知身垢妄，始喜额珠完。\n欲识真如理，君尝法味看。",
        "dynasty": "唐",
        "collection_info": null
    },
    {
        "title": "登后湖伤春怀京师故旧",
        "author": "独孤及",
        "content": "昨日看摇落，惊秋方怨咨。\n几经开口笑，復及看花时。\n世事空名束，生涯素髮知。\n山山春草满，何处不相思。",
        "dynasty": "唐",
        "collection_info": null
    },
    {
        "title": "暮春于山谷寺上方遇恩命加官赐服詶皇甫侍御见贺之作",
        "author": "独孤及",
        "content": "天书到法堂，朽质被荣光。\n自笑无功德，殊恩谬激扬。\n还登建礼署，犹忝会稽章。\n佳句惭相及，称仁岂易当。",
        "dynasty": "唐",
        "collection_info": null
    },
    {
        "title": "荅李滁州题庭前石竹花见寄",
        "author": "独孤及",
        "content": "殷疑曙霞染，巧类匣刀裁。\n不怕南风热，能迎小暑开。\n游蜂怜色好，思妇感年催。\n览赠添离恨，愁肠日几回。",
        "dynasty": "唐",
        "collection_info": null
    },
    {
        "title": "得李滁州书以玉潭庄见託因书春思以诗代荅",
        "author": "独孤及",
        "content": "春物行将老，怀君意讵堪。\n朱颜因酒强，白髮对花惭。\n日日思琼树，书书话玉潭。\n知同百口累，曷日办抽簪。",
        "dynasty": "唐",
        "collection_info": null
    },
    {
        "title": "荅李滁州忆玉潭新居见寄",
        "author": "独孤及",
        "content": "从来招隐地，未有剖符人。\n山水能成癖，巢夷拟独亲。\n猪肝无足累，马首敢辞勤。\n扫洒潭中月，他时望德邻。",
        "dynasty": "唐",
        "collection_info": null
    },
    {
        "title": "将赴京答李纾赠别",
        "author": "独孤及",
        "content": "胶漆常投分，荆蛮各倦游。\n帝乡今独往，沟水便分流。\n甘作远行客，深惭不繫舟。\n思君带将缓，岂直日三秋。",
        "dynasty": "唐",
        "collection_info": null
    },
    {
        "title": "和张大夫秋日有怀呈院中诸公",
        "author": "独孤及",
        "content": "至公无暇日，高阁闭秋天。\n肘印拘王事，篱花思长年。\n绩成心不有，虑澹物犹牵。\n窃效泉鱼跃，因闻郢曲妍。",
        "dynasty": "唐",
        "collection_info": null
    },
    {
        "title": "和大夫秋夜书情即事",
        "author": "独孤及",
        "content": "上略当分阃，高情善闭关。\n忘机羣动息，无战五兵闲。\n铃阁风传漏，书窗月满山。\n方知秋兴作，非惜二毛斑。",
        "dynasty": "唐",
        "collection_info": null
    },
    {
        "title": "送虢州王录事之任",
        "author": "独孤及",
        "content": "谓子文章达，当年羽翼高。\n一经俄白首，三命尚青袍。\n未遇须藏器，安卑莫告劳。\n盘根傥相值，试用发硎刀。",
        "dynasty": "唐",
        "collection_info": null
    },
    {
        "title": "送长孙将军拜歙州之任",
        "author": "独孤及",
        "content": "临难敢横行，遭时取盛名。\n五兵常典校，四十又专城。\n浪逐楼船破，风从虎竹生。\n岛夷今可料，繫颈有长缨。",
        "dynasty": "唐",
        "collection_info": null
    },
    {
        "title": "送何员外使湖南",
        "author": "独孤及",
        "content": "夙昔皆黄绶，差池復琐闱。\n上田无晚熟，逸翮果先飞。\n前路舟休繫，故山云不归。\n王程傥未復，莫遣鲤书稀。",
        "dynasty": "唐",
        "collection_info": null
    },
    {
        "title": "送江陵全少卿赴府任",
        "author": "独孤及",
        "content": "冢司方眘选，剧县得英髦。\n固是攀云渐，何嗟趋府劳。\n楚山迎驿路，汉水涨秋涛。\n骞翥方兹始，看君六翮高。",
        "dynasty": "唐",
        "collection_info": null
    },
    {
        "title": "送虞秀才擢第归长沙",
        "author": "独孤及",
        "content": "充赋名今遂，安亲事不违。\n甲科文比玉，归路锦为衣。\n海运同鵾化，风帆若鸟飞。\n知君到三径，松菊有光辉。",
        "dynasty": "唐",
        "collection_info": null
    },
    {
        "title": "送阳翟张主簿之任",
        "author": "独孤及",
        "content": "旧闻阳翟县，西接凤高山。\n作吏同山隐，知君处剧闲。\n少年当効用，远道岂辞艰。\n迟子扬名后，方期綵服还。",
        "dynasty": "唐",
        "collection_info": null
    },
    {
        "title": "送游员外赴淮西",
        "author": "独孤及",
        "content": "多君有奇略，投笔佐元戎。\n已佩郎官印，兼乘御史骢。\n使星随驿骑，归路有秋风。\n莫道无书札，他年怀袖空。",
        "dynasty": "唐",
        "collection_info": null
    },
    {
        "title": "送马郑州",
        "author": "独孤及",
        "content": "使君朱两轓，春日整东辕。\n芳草成皋路，青山凉水源。\n勉修循吏迹，以谢主人恩。\n当使仁风动，遥听舆颂諠。",
        "dynasty": "唐",
        "collection_info": null
    },
    {
        "title": "送义乌韦明府",
        "author": "独孤及",
        "content": "妙年能致身，陈力復安亲。\n不惮关山远，宁辞簿领勤。\n过江云满路，到县海为邻。\n每叹违心赏，吴门正早春。",
        "dynasty": "唐",
        "collection_info": null
    },
    {
        "title": "送陈王府张长史还京",
        "author": "独孤及",
        "content": "论齿弟兄列，为邦前后差。\n十年方一见，此别復何嗟。\n极目故关道，伤心南浦花。\n少时相忆处，招手望行车。",
        "dynasty": "唐",
        "collection_info": null
    },
    {
        "title": "水西馆泛舟送王员外",
        "author": "独孤及",
        "content": "单醪敢献酢，曲沼荷经过。\n泛览亲鱼鸟，夤缘涉芰荷。\n剧谈增惠爱，美景借清和。\n明日汀洲草，依依奈别何。",
        "dynasty": "唐",
        "collection_info": null
    },
    {
        "title": "李卿东池夜宴得池字",
        "author": "独孤及",
        "content": "政成机不扰，心惬宴忘疲。\n去烛延高月，倾罍就小池。\n舞盘回雪动，弦奏跃鱼随。\n自是山公兴，谁令下士知。",
        "dynasty": "唐",
        "collection_info": null
    },
    {
        "title": "九月九日李苏州东楼宴",
        "author": "独孤及",
        "content": "是菊花开日，当君乘兴秋。\n风前孟嘉帽，月下庾公楼。\n酒解留征客，歌能破别愁。\n醉归无以赠，祗奉万年酬。",
        "dynasty": "唐",
        "collection_info": null
    },
    {
        "title": "萧文学山池宴集",
        "author": "独孤及",
        "content": "檀栾千亩绿，知是辟疆园。\n远岫当庭户，诸花覆水源。\n主人邀尽醉，林鸟助狂言。\n莫问愁多少，今皆付酒樽。",
        "dynasty": "唐",
        "collection_info": null
    },
    {
        "title": "与韩侍御同寻李七舍人不遇题壁留赠",
        "author": "独孤及",
        "content": "三径何寂寂，主人山上山。\n亭空檐月在，水落钓矶闲。\n药院鸡犬静，酒垆苔藓班。\n知君少机事，当待暮云还。",
        "dynasty": "唐",
        "collection_info": null
    },
    {
        "title": "喜辱韩十四郎中书兼封近诗示代书题赠",
        "author": "独孤及",
        "content": "各牵于役间游遨，独坐相思正郁陶。\n长跪读书心蹔缓，短章投我曲何高。\n宦情缘木知非愿，王事敦人敢告劳。\n所叹在官成远别，徒言岏水纔容舠。",
        "dynasty": "唐",
        "collection_info": null
    },
    {
        "title": "早发龙沮馆舟中寄东海徐司仓郑司户",
        "author": "独孤及",
        "content": "沙禽相呼曙色分，渔浦鸣桹十里闻。\n正当秋风渡楚水，况值远道伤离羣。\n津头却望后湖岸，别处已隔东山云。\n停舻目送北归翼，惜无瑶华持寄君。",
        "dynasty": "唐",
        "collection_info": null
    },
    {
        "title": "詶常郿县见赠",
        "author": "独孤及",
        "content": "爱君修政若修身，鳏寡来归乳雉驯。\n堂上五弦销暇日，邑中千室有阳春。\n谓乘凫舄朝天子，却愧猪肝累主人。\n辞后读君怀县作，定知三岁字犹新。",
        "dynasty": "唐",
        "collection_info": null
    },
    {
        "title": "登山谷寺上方答皇甫侍御卧疾阙陪车骑之后",
        "author": "独孤及",
        "content": "梵宫香阁攀霞上，天柱孤峯指掌看。\n汉主马踪成蔓草，法王身相示空棺。\n云扶踊塔青霄庳，松荫禅庭白日寒。\n不见戴逵心莫展，赖将新赠比琅玕。",
        "dynasty": "唐",
        "collection_info": null
    },
    {
        "title": "答皇甫十六侍御北归留别作",
        "author": "独孤及",
        "content": "正当楚客伤春地，岂是骚人道别时。\n俱徇空名嗟欲老，况将行役料前期。\n劳生多故应同病，羸马单车莫自悲。\n明日相望隔云水，解颜唯有袖中诗。",
        "dynasty": "唐",
        "collection_info": null
    },
    {
        "title": "答李滁州见寄",
        "author": "独孤及",
        "content": "相逢遽叹别离牵，三见江皋惠草鲜。\n白髮俱生欢未再，沧州独往意何坚。\n愁看郡内花将歇，忍过山中月屡圆。\n终日望君休汝骑，愧无堪报起予篇。",
        "dynasty": "唐",
        "collection_info": null
    },
    {
        "title": "得柳员外书封寄近诗书中兼报新主行营兵马因代书戏答",
        "author": "独孤及",
        "content": "郎官作掾心非好，儒服临戎政已闻。\n说劒尝宗漆园吏，戒严应笑棘门军。\n遥知抵掌论皇道，时復吟诗向白云。\n百越待君言即叙，相思不敢怆离羣。",
        "dynasty": "唐",
        "collection_info": null
    },
    {
        "title": "同皇甫侍御斋中春望见示之作",
        "author": "独孤及",
        "content": "望远思归心易伤，况将衰鬓偶年光。\n时攀芳树愁花尽，昼掩高斋厌日长。\n甘比流波辞旧浦，忍看新草遍横塘。\n因君赠我江枫咏，春思如今未易量。",
        "dynasty": "唐",
        "collection_info": null
    },
    {
        "title": "伤春赠远",
        "author": "独孤及",
        "content": "去水流年日并驰，年光客思两相随。\n咨嗟斑鬓今承弁，惭愧新荷又发池。\n杨柳逶迤愁远道，鹧鸪啁哳怨南枝。\n忆君何啻同琼树，但向春风送别离。",
        "dynasty": "唐",
        "collection_info": null
    },
    {
        "title": "奉和中书常舍人晚秋集贤院即事寄赠徐薛二侍御",
        "author": "独孤及",
        "content": "汉家金马署，帝座紫微郎。\n图籍凌羣玉，歌诗冠柏梁。\n阴阴万年树，肃肃五经堂。\n挥翰忘朝食，研精待夕阳。\n晴空露盘迥，秋月琐窗凉。\n远兴生斑鬓，高情寄缥囊。\n葳蕤双鸑鷟，夙昔并翱翔。\n汲冢同刊谬，蓬山共补亡。\n差池摧羽翮，流落限江湘。\n禁省一分袂，昊天三雨霜。\n石渠遗迹满，水国暮云长。\n早晚朝宣室，归时道路光。",
        "dynasty": "唐",
        "collection_info": null
    },
    {
        "title": "江宁詶郑县刘少府兄赠别作",
        "author": "独孤及",
        "content": "往年脱缝掖，接武仕关西。\n结绶腰章并，趋阶手板齐。\n仙山不用买，朋酒日相携。\n抵掌夸潭壑，忘情向组珪。\n事迁时既往，年长迹逾暌。\n何为青云器，犹嗟浊水泥。\n役牵方远别，道在或先迷。\n莫见良田晚，遭时亦杖藜。",
        "dynasty": "唐",
        "collection_info": null
    },
    {
        "title": "送李宾客荆南迎亲",
        "author": "独孤及",
        "content": "宗室刘中垒，文场谢客儿。\n当为天北斗，曾使海西陲。\n毛节精诚着，铜楼羽翼施。\n还申供帐别，言赴倚门期。\n恩渥霑行李，晨昏在路岐。\n君亲两报遂，不敢议伤离。",
        "dynasty": "唐",
        "collection_info": null
    },
    {
        "title": "题玉潭",
        "author": "独孤及",
        "content": "碧玉徒强名，冰壶难比德。\n唯当寂照心，可并奫沦色。",
        "dynasty": "唐",
        "collection_info": null
    },
    {
        "title": "海上怀华中旧游寄郑县刘少府造渭南王少府崟",
        "author": "独孤及",
        "content": "凉风台上三峯月，不夜城边万里沙。\n离别莫言关塞远，梦魂长在子真家。",
        "dynasty": "唐",
        "collection_info": null
    },
    {
        "title": "和虞部韦郎中寻杨驸马不遇",
        "author": "独孤及",
        "content": "金屋琼台萧史家，暮春三月渭州花。\n到君仙洞不相见，谓已吹箫乘早霞。",
        "dynasty": "唐",
        "collection_info": null
    },
    {
        "title": "李张皇甫阎权等数公并有送别之作见寄因答",
        "author": "独孤及",
        "content": "洞庭正波苹叶衰，岂是秦吴远别时。\n谢君箧中绮端赠，何以报之长相思。",
        "dynasty": "唐",
        "collection_info": null
    },
    {
        "title": "将还越留别豫章诸公",
        "author": "独孤及",
        "content": "客鸟倦飞思旧林，裴徊犹恋众花阴。\n他时相忆双航苇，莫问吴江深不深。",
        "dynasty": "唐",
        "collection_info": null
    },
    {
        "title": "送别荆南张判官",
        "author": "独孤及",
        "content": "輶车骆马往从谁，梦浦兰台日更迟。\n欲识桃花最多处，前程问取武陵儿。",
        "dynasty": "唐",
        "collection_info": null
    },
    {
        "title": "陪王员外北楼宴待月",
        "author": "独孤及",
        "content": "劝酒论心夜不疲，含情有待问谁思。\n伫看晴月澄澄影，来照江楼酩酊时。",
        "dynasty": "唐",
        "collection_info": null
    },
    {
        "title": "垂花坞醉后戏题",
        "author": "独孤及",
        "content": "紫蔓青条拂酒壶，落花时与竹风俱。\n归时自负花前醉，笑向鯈鱼问乐无。",
        "dynasty": "唐",
        "collection_info": null
    },
    {
        "title": "题刘相公三湘图",
        "author": "郎士元",
        "content": "昔别醉衡霍，迩来忆南州。\n今朝平津邸，兼得潇湘游。\n稍辨郢门树，依然芳杜洲。\n微明三巴峡，咫尺万里流。\n飞鸟不知倦，远帆生暮愁。\n涔阳指天末，北渚空悠悠。\n枕上见渔父，坐中常狎鸥。\n谁言魏阙下，自有东山幽。",
        "dynasty": "唐",
        "collection_info": null
    },
    {
        "title": "长安逢故人",
        "author": "郎士元",
        "content": "数年音信断，不意在长安。\n马上相逢久，人中欲认难。\n一官今懒道，双鬓竟羞看。\n莫问生涯事，只应持钓竿。",
        "dynasty": "唐",
        "collection_info": null
    },
    {
        "title": "送韦湛判官",
        "author": "郎士元",
        "content": "高阁晴江上，重阳古戍闲。\n聊因送归客，更此望乡山。\n惜别心能醉，经秋鬓自斑。\n临流兴不尽，惆怅水云间。",
        "dynasty": "唐",
        "collection_info": null
    },
    {
        "title": "送长沙韦明府",
        "author": "郎士元",
        "content": "秋入长沙县，萧条旅宦心。\n烟波连桂水，官舍映枫林。\n云日楚天暮，沙汀白露深。\n遥知讼堂裏，佳政在鸣琴。",
        "dynasty": "唐",
        "collection_info": null
    },
    {
        "title": "送孙愿",
        "author": "郎士元",
        "content": "悠然富春客，忆与暮潮归。\n擢第人多羡，如君独步稀。\n乱流江渡浅，远色海山微。\n若访新安路，严陵有钓矶。",
        "dynasty": "唐",
        "collection_info": null
    },
    {
        "title": "送林宗配雷州",
        "author": "郎士元",
        "content": "昨日三峰尉，今朝万里人。\n平生任孤直，岂是不防身。\n海雾多为瘴，山雷乍作隣。\n遥怜北户月，与子独相亲。",
        "dynasty": "唐",
        "collection_info": null
    },
    {
        "title": "送洪州李别驾之任",
        "author": "郎士元",
        "content": "南去秋江远，孤舟兴自多。\n能将流水引，更入洞庭波。\n夏口帆初上，浔阳鴈正过。\n知音在霄汉，佐郡岂蹉跎。",
        "dynasty": "唐",
        "collection_info": null
    },
    {
        "title": "送杨中丞和蕃",
        "author": "郎士元",
        "content": "锦车登陇日，边草正萋萋。\n旧好寻君长，新愁听鼓鼙。\n河源飞鸟外，雪岭大荒西。\n汉垒今犹在，遥知路不迷。",
        "dynasty": "唐",
        "collection_info": null
    },
    {
        "title": "送李将军赴定州",
        "author": "郎士元",
        "content": "双旌汉飞将，万里授横戈。\n春色临边尽，黄云出塞多。\n鼓鼙悲绝漠，烽戍隔长河。\n莫断阴山路，天骄已请和。",
        "dynasty": "唐",
        "collection_info": null
    },
    {
        "title": "关羽祠送高员外还荆州",
        "author": "郎士元",
        "content": "将军禀天姿，义勇冠今昔。\n走马百战场，一剑万人敌。\n虽为感恩者，竟是思归客。\n流落荆巫间，裴回故乡隔。\n离筵对祠宇，洒酒暮天碧。\n去去勿復言，衔悲向陈迹。",
        "dynasty": "唐",
        "collection_info": null
    },
    {
        "title": "送张南史",
        "author": "郎士元",
        "content": "雨余深巷静，独酌送残春。\n车马虽嫌僻，莺花不弃贫。\n虫丝黏户网，鼠迹印床尘。\n借问山阳会，如今有几人。",
        "dynasty": "唐",
        "collection_info": null
    },
    {
        "title": "送奚贾归吴",
        "author": "郎士元",
        "content": "东南富春渚，曾是谢公游。\n今日奚生去，新安江正秋。\n水清迎过客，霜叶落行舟。\n遥想赤亭下，闻猨应夜愁。",
        "dynasty": "唐",
        "collection_info": null
    },
    {
        "title": "送陆员外赴潮州",
        "author": "郎士元",
        "content": "含香台上客，剖竹海边州。\n楚地多归信，闽溪足乱流。\n今朝永嘉兴，重见谢公游。",
        "dynasty": "唐",
        "collection_info": null
    },
    {
        "title": "送裴补阙入河南幕",
        "author": "郎士元",
        "content": "皎然青琐客，何事动行轩。\n苦节酬知己，清吟去掖垣。\n秋城临海树，寒月上营门。\n邹鲁诗书国，应无鼙鼓喧。",
        "dynasty": "唐",
        "collection_info": null
    },
    {
        "title": "送韩司直路出延陵",
        "author": "郎士元",
        "content": "游吴还适越，来往任风波。\n復送王孙去，其如春草何。\n岸明残雪在，潮满夕阳多。\n季子留遗庙，停舟试一过。",
        "dynasty": "唐",
        "collection_info": null
    },
    {
        "title": "盩厔县郑礒宅送钱大",
        "author": "郎士元",
        "content": "暮蝉不可听，落叶岂堪闻。\n共是悲秋客，那知此路分。\n荒城背流水，远鴈入寒云。\n陶令门前菊，余花可赠君。",
        "dynasty": "唐",
        "collection_info": null
    },
    {
        "title": "送元诜还丹阳别业",
        "author": "郎士元",
        "content": "已知成傲吏，復见解朝衣。\n应向丹阳郭，秋山独掩扉。\n草堂连古寺，江日动晴晖。\n一别沧州远，兰桡几岁归。",
        "dynasty": "唐",
        "collection_info": null
    },
    {
        "title": "送崔侍御往容州宣慰",
        "author": "郎士元",
        "content": "秦原独立望湘川，击隼南飞向楚天。\n奉诏不言空问俗，清时因得访遗贤。\n荆门晓色兼梅雨，桂水春风过客船。\n畴昔常闻陆贾说，故人今日岂徒然。",
        "dynasty": "唐",
        "collection_info": null
    },
    {
        "title": "朱方南郭留别皇甫冉",
        "author": "郎士元",
        "content": "萦迴枫叶岸，留滞木兰桡。\n吴岫新经雨，江天正落潮。\n故人劳见爱，行客自无憀。\n若问前程事，孤云入剡遥。",
        "dynasty": "唐",
        "collection_info": null
    },
    {
        "title": "赠张五諲归濠州别业",
        "author": "郎士元",
        "content": "常知罢官意，果与世人疎。\n復此凉风起，仍闻濠上居。\n故山期采菊，秋水忆观鱼。\n一去蓬蒿径，羡君闲有余。",
        "dynasty": "唐",
        "collection_info": null
    },
    {
        "title": "送王司马赴润州",
        "author": "郎士元",
        "content": "暂屈文为吏，聊将禄代耕。\n金陵且不远，山水復多名。\n楚塞因高出，寒潮入夜生。\n离心逐春草，直到建康城。",
        "dynasty": "唐",
        "collection_info": null
    },
    {
        "title": "留卢秦卿",
        "author": "郎士元",
        "content": "知有前期在，欢如此夜中。\n无将故人酒，不及古淳风。",
        "dynasty": "唐",
        "collection_info": null
    },
    {
        "title": "赠强山人",
        "author": "郎士元",
        "content": "或掉轻舟或杖藜。\n寻常适意钓前溪，草堂竹径在何处。\n落日孤烟寒渚西。",
        "dynasty": "唐",
        "collection_info": null
    },
    {
        "title": "赠韦司直",
        "author": "郎士元",
        "content": "闻君感叹二毛初，旧友相依万里余。\n烽火有时惊暂定，甲兵无处可安居。\n客来吴地星霜久，家在平陵音信疎。\n昨日风光还入户，登山临水意何如。",
        "dynasty": "唐",
        "collection_info": null
    },
    {
        "title": "石城馆酬王将军",
        "author": "郎士元",
        "content": "谁能绣衣客，肯驻木兰舟。\n连雁沙边至，孤城江上秋。\n归帆背南浦，楚塞入西楼。\n何处看离思，沧波日夜流。",
        "dynasty": "唐",
        "collection_info": null
    },
    {
        "title": "酬王季友题半日村别业兼呈李明府",
        "author": "郎士元",
        "content": "村映寒原日已斜，烟生密竹早归鸦。\n长溪南路当羣岫，半景东隣照数家。\n门通小径连芳草，马饮春泉踏浅沙。\n欲待主人林上月，还思潘岳县中花。",
        "dynasty": "唐",
        "collection_info": null
    },
    {
        "title": "酬二十八秀才见寄",
        "author": "郎士元",
        "content": "昨夜山月好，故人果相思。\n清光到枕上，袅袅凉风时。\n永意能在我，惜无携手期。",
        "dynasty": "唐",
        "collection_info": null
    },
    {
        "title": "冬夕寄青龙寺源公",
        "author": "郎士元",
        "content": "敛屦入寒竹，安禅过漏声。\n高松残子落，深井冻痕生。\n罢磬风枝动，悬灯雪屋明。\n何当招我宿，乘月上方行。",
        "dynasty": "唐",
        "collection_info": null
    },
    {
        "title": "塞下曲",
        "author": "郎士元",
        "content": "宝刀塞下儿，身经百战曾百胜。\n壮心竟未嫖姚知，白草山头日初没。\n黄沙戍下悲歌发，萧条夜静边风吹，独倚营门望秋月。",
        "dynasty": "唐",
        "collection_info": null
    },
    {
        "title": "柏林寺南望",
        "author": "郎士元",
        "content": "溪上遥闻精舍钟，泊舟微径度深松。\n青山霁后云犹在，画出东南四五峰。",
        "dynasty": "唐",
        "collection_info": null
    },
    {
        "title": "宿杜判官江楼",
        "author": "郎士元",
        "content": "适楚岂吾愿，思归秋向深。\n故人江楼月，永夜千里心。\n叶落觉乡梦，鸟啼惊越吟。\n寥寥更何有，断续空城砧。",
        "dynasty": "唐",
        "collection_info": null
    },
    {
        "title": "春宴王补阙城东别业",
        "author": "郎士元",
        "content": "柳陌乍随州势转，花源忽傍竹阴开。\n能将瀑水清人境，直取流莺送酒杯。\n山下古松当绮席，檐前片雨滴春苔。\n地主同声復同舍，留欢不畏夕阳催。",
        "dynasty": "唐",
        "collection_info": null
    },
    {
        "title": "郢城西楼吟",
        "author": "郎士元",
        "content": "连山尽处水萦迴，山上戍门临水开。\n朱栏直下一百丈，日暖游鳞自相向。\n昔人爱险闭层城，今日爱闲江復清。\n沙洲枫岸无来客，草绿花红山鸟鸣。",
        "dynasty": "唐",
        "collection_info": null
    },
    {
        "title": "听邻家吹笙",
        "author": "郎士元",
        "content": "凤吹声如隔綵霞，不知墙外是谁家。\n重门深锁无寻处，疑有碧桃千树花。",
        "dynasty": "唐",
        "collection_info": null
    },
    {
        "title": "登丹阳北楼",
        "author": "郎士元",
        "content": "寒皋那可望，旅望又初还。\n迢遰高楼上，萧条旷野闲。\n暮晴依远水，秋兴属连山。\n浮客时相见，霜凋动翠颜。",
        "dynasty": "唐",
        "collection_info": null
    },
    {
        "title": "题精舍寺",
        "author": "郎士元",
        "content": "石林精舍武溪东，夜扣禅关谒远公。\n月在上方诸品静，僧持半偈万缘空。\n秋山竟日闻猨啸，落木寒泉听不穷。\n惟有双峰最高顶，此心期与故人同。",
        "dynasty": "唐",
        "collection_info": null
    },
    {
        "title": "双林寺谒傅大士",
        "author": "郎士元",
        "content": "草露经前代，津梁及后人。\n此方今示灭，何国更分身。\n月色空知夜，松阴不记春。\n犹怜下生日，应在一微尘。",
        "dynasty": "唐",
        "collection_info": null
    },
    {
        "title": "题尹真人祠",
        "author": "郎士元",
        "content": "窅窅云旗去不还，阴阴祠宇闭空山。\n我来始悟丹青妙，稽首如逢冰雪颜。",
        "dynasty": "唐",
        "collection_info": null
    },
    {
        "title": "山中即事",
        "author": "郎士元",
        "content": "入谷多春兴，乘舟棹碧浔。\n山云昨夜雨，溪水晓来深。",
        "dynasty": "唐",
        "collection_info": null
    },
    {
        "title": "湘夫人二首 一",
        "author": "郎士元",
        "content": "蛾眉对湘水，遥哭苍梧山。\n万乘既已殁，孤舟谁忍还。\n至今楚竹上，犹有泪痕斑。",
        "dynasty": "唐",
        "collection_info": null
    },
    {
        "title": "湘夫人二首 二",
        "author": "郎士元",
        "content": "南有涔阳路，渺渺多新愁。\n桂酒神降时，迴风江上秋。\n彩云忽无处，碧水空安流。",
        "dynasty": "唐",
        "collection_info": null
    },
    {
        "title": "盖少府新除江南尉问风俗",
        "author": "郎士元",
        "content": "闻君作尉向江潭，吴越风烟到自谙。\n客路寻常随竹影，人家大底傍山岚。\n缘溪花木偏宜远，避地衣冠尽向南。\n惟有夜猨啼海树，思乡望国意难堪。",
        "dynasty": "唐",
        "collection_info": null
    },
    {
        "title": "春宴张舍人宅",
        "author": "郎士元",
        "content": "懒寻芳草径，来接侍臣筵。\n山色知残雨，墙阴觉暮天。\n莺啼汉宫柳，花隔杜陵烟。\n地与东城接，春光醉目前。",
        "dynasty": "唐",
        "collection_info": null
    },
    {
        "title": "寄李袁州桑落酒",
        "author": "郎士元",
        "content": "色比琼浆犹嫩，香同甘露仍春。\n十千提携一斗，远送潇湘故人。",
        "dynasty": "唐",
        "collection_info": null
    },
    {
        "title": "赠万生下第还吴",
        "author": "郎士元",
        "content": "直道多不偶，美才应息机。\n灞陵春欲暮，云海独言归。\n为客成白首，入门嗟布衣。\n莼羹若可忆，惭出掩柴扉。",
        "dynasty": "唐",
        "collection_info": null
    },
    {
        "title": "送大德讲时河东徐明府招",
        "author": "郎士元",
        "content": "远近作人天，王城指日边。\n宰君迎说法，童子伴随缘。\n到处花为雨，行时杖出泉。\n今宵松月下，开阁想安禅。",
        "dynasty": "唐",
        "collection_info": null
    },
    {
        "title": "赴无锡别灵一上人",
        "author": "郎士元",
        "content": "高僧本姓竺，开士旧名林。\n一入春山裏，千峰不可寻。\n新年芳草徧，度日白云深。\n欲问微官去，悬知讶此心。",
        "dynasty": "唐",
        "collection_info": null
    },
    {
        "title": "送粲上人兼寄梁镇员外",
        "author": "郎士元",
        "content": "季月还乡独未能，林行溪宿厌层冰。\n尺素欲传三署客，雪山愁送五天僧。\n连空朔气横秦苑，满目寒云隔灞陵。\n借问从来香积寺，何时携手更同登。",
        "dynasty": "唐",
        "collection_info": null
    },
    {
        "title": "送韦逸人归钟山",
        "author": "郎士元",
        "content": "逸人归路远，弟子出山迎。\n服药颜犹驻，耽书癖已成。\n柴扉多岁月，藜杖见公卿。\n更作儒林传，应须载姓名。",
        "dynasty": "唐",
        "collection_info": null
    },
    {
        "title": "登无锡北楼",
        "author": "郎士元",
        "content": "秋兴因危堞，归心过远山。\n风霜征鴈早，江海旅人还。\n驿树寒仍密，渔舟晚更闲。\n仲宣何所赋，秪欲滞柴关。",
        "dynasty": "唐",
        "collection_info": null
    },
    {
        "title": "和王相公题中书丛竹寄上元相公",
        "author": "郎士元",
        "content": "多时仙掖裏，色并翠琅玕。\n幽意含烟月，清阴庇蕙兰。\n枝繁宜露重，叶老爱天寒。\n竟日双鸾止，孤吟为一看。",
        "dynasty": "唐",
        "collection_info": null
    },
    {
        "title": "酬萧二十七侍御初秋言怀",
        "author": "郎士元",
        "content": "楚客秋多兴，江林月渐生。\n细枝凉叶动，极浦早鸿声。\n胜赏睽前夕，新诗报远情。\n曲高惭和者，惆怅闭寒城。",
        "dynasty": "唐",
        "collection_info": null
    },
    {
        "title": "奉和杜相公益昌路作",
        "author": "郎士元",
        "content": "春半梁山正落花，台衡受律向天涯。\n南去猨声傍双节，西来江色遶千家。\n风吹画角孤城晓，林映蛾眉片月斜。\n已见庙谟能喻蜀，新文更喜报金华。",
        "dynasty": "唐",
        "collection_info": null
    },
    {
        "title": "赋得长洲苑送李惠",
        "author": "郎士元",
        "content": "草深那可访，地久阻相传。\n散漫三秋雨，疎芜万里烟。\n都迷采兰处，强记馆娃年。\n客有游吴者，临风思眇然。",
        "dynasty": "唐",
        "collection_info": null
    },
    {
        "title": "别房士清",
        "author": "郎士元",
        "content": "世路还相见，偏堪泪满衣。\n那能郢门别，独向邺城归。\n平楚看蓬转，连山望鸟飞。\n苍苍岁阴暮，况復惜驰晖。",
        "dynasty": "唐",
        "collection_info": null
    },
    {
        "title": "送彭偃房由赴朝因寄钱大郎中李十七舍人",
        "author": "郎士元",
        "content": "衰病已经年，西峰望楚天。\n风光欺鬓髮，秋色换山川。\n寂寞浮云外，支离汉水边。\n平生故人远，君去话潸然。",
        "dynasty": "唐",
        "collection_info": null
    },
    {
        "title": "送李遂之越",
        "author": "郎士元",
        "content": "未习风波事，初为东越游。\n露霑湖草晚，月照海山秋。\n梅市门何处，兰亭水向流。\n西兴待潮信，落日满孤舟。",
        "dynasty": "唐",
        "collection_info": null
    },
    {
        "title": "送郑正则徐州行营",
        "author": "郎士元",
        "content": "从军非陇头，师在古徐州。\n气劲三河卒，功全万户侯。\n元戎阃外略，才子握中筹。\n莫听关山曲，还生塞上愁。",
        "dynasty": "唐",
        "collection_info": null
    },
    {
        "title": "送钱拾遗归兼寄刘校书",
        "author": "郎士元",
        "content": "墟落岁阴暮，桑榆烟景昏。\n蝉声静空馆，雨色隔秋原。\n归客不可望，悠然林外村。\n终当报芸阁，携手醉柴门。",
        "dynasty": "唐",
        "collection_info": null
    },
    {
        "title": "送郴县裴明府之任兼充宣慰",
        "author": "郎士元",
        "content": "白苹楚水三湘远，芳草秦城二月初。\n连鴈北飞看欲尽，孤舟南去意何如。\n渡江野老思求瘼，候馆郴人忆下车。\n别后天涯何所寄，故交惟有袖中书。",
        "dynasty": "唐",
        "collection_info": null
    },
    {
        "title": "送李敖湖南书记",
        "author": "郎士元",
        "content": "怜君才与阮家同，掌记能资亚相雄。\n入楚岂忘看泪竹，泊舟应自爱江枫。\n诚知客梦烟波裏，肯厌猨鸣夜雨中。\n莫信衡湘书不到，年年秋鴈过巴东。",
        "dynasty": "唐",
        "collection_info": null
    },
    {
        "title": "送曲司直",
        "author": "郎士元",
        "content": "曙雪苍苍兼曙云，朔风烟鴈不堪闻。\n贫交此别无他赠，唯有青山远送君。",
        "dynasty": "唐",
        "collection_info": null
    },
    {
        "title": "送别",
        "author": "郎士元",
        "content": "穆陵关上秋云起，安陆城边远行子。\n薄暮寒蝉三两声，迴头故乡千万里。",
        "dynasty": "唐",
        "collection_info": null
    },
    {
        "title": "咸阳西楼别窦审",
        "author": "郎士元",
        "content": "西楼迴起寒原上，霁日遥分万井间。\n小苑城隅连渭水，离宫曙色近京关。\n亭皋寂寞伤孤客，云雪萧条满众山。\n时命如今犹未偶，辞君拟欲拂衣还。",
        "dynasty": "唐",
        "collection_info": null
    },
    {
        "title": "闻蝉寄友人",
        "author": "郎士元",
        "content": "昨日始闻莺，今朝蝉又鸣。\n朱颜向华髮，定是几年程。\n故国白云远，闲居青草生。\n因垂数行泪，书寄十年兄。",
        "dynasty": "唐",
        "collection_info": null
    },
    {
        "title": "送李骑曹之灵武宁侍",
        "author": "郎士元",
        "content": "一岁一归宁，凉天数骑行。\n河来当塞曲，山远与沙平。\n纵猎旗风卷，听笳帐月生。\n新鸿引寒色，迴日满京城。",
        "dynasty": "唐",
        "collection_info": null
    },
    {
        "title": "冯翊西楼",
        "author": "郎士元",
        "content": "城上西楼倚暮天，楼中归望正凄然。\n近郭乱山横古渡，野庄乔木带新烟。\n北风吹鴈声能苦，远客辞家月再圆。\n陶令好文常对酒，相招一和白云篇。",
        "dynasty": "唐",
        "collection_info": null
    },
    {
        "title": "郢城秋望",
        "author": "郎士元",
        "content": "白首思归归不得，空山闻鴈鴈声哀。\n高城落日望西北，又见秋风逐水来。",
        "dynasty": "唐",
        "collection_info": null
    },
    {
        "title": "夜泊湘江",
        "author": "郎士元",
        "content": "湘山木落洞庭波，湘水连云秋鴈多。\n寂寞舟中谁借问，月明只自听渔歌。",
        "dynasty": "唐",
        "collection_info": null
    },
    {
        "title": "留别常着",
        "author": "郎士元",
        "content": "岁晏苍郊蓬转时，游人相见说归期。\n宓君堂上能留客，明日还家应未迟。",
        "dynasty": "唐",
        "collection_info": null
    },
    {
        "title": "送张光归吴",
        "author": "郎士元",
        "content": "看取庭芜白露新，劝君不用久风尘。\n秋来多见长安客，解爱鲈鱼能几人。",
        "dynasty": "唐",
        "collection_info": null
    },
    {
        "title": "闻吹杨叶者二首 一",
        "author": "郎士元",
        "content": "妙吹杨叶动悲笳，胡马迎风起恨赊。\n若是鴈门寒月夜，此时应卷尽惊沙。",
        "dynasty": "唐",
        "collection_info": null
    },
    {
        "title": "闻吹杨叶者二首 二",
        "author": "郎士元",
        "content": "天生一艺更无伦，寥亮幽音妙入神。\n吹向别离攀折处，当应合有断肠人。",
        "dynasty": "唐",
        "collection_info": null
    },
    {
        "title": "润州南郭留别",
        "author": "皇甫冉",
        "content": "萦迴枫叶岸，留滞木兰桡。\n吴岫新经雨，江天正落潮。\n故人劳见爱，行客自无聊。\n君问前程事，孤云入剡遥。",
        "dynasty": "唐",
        "collection_info": null
    },
    {
        "title": "祭张公洞二首 一",
        "author": "皇甫冉",
        "content": "尧心知稼穑，精意遶山川。\n风雨神祇应，笙镛诏命传。\n沐兰秪扫地，酌桂伫灵仙。\n拂雾陈金策，焚香拜玉筵。",
        "dynasty": "唐",
        "collection_info": null
    },
    {
        "title": "祭张公洞二首 二",
        "author": "皇甫冉",
        "content": "云开小有洞，日出大罗天。\n三鸟随王母，双童翊子先。\n何时种核桃，几度看桑田。\n倏忽烟霞散，空岩骑吏旋。",
        "dynasty": "唐",
        "collection_info": null
    },
    {
        "title": "临平道赠同舟人",
        "author": "皇甫冉",
        "content": "远山谁辨江南北，长路空随树浅深。\n流荡飘飖此何极，唯应行客共知心。",
        "dynasty": "唐",
        "collection_info": null
    },
    {
        "title": "巫山峡",
        "author": "皇甫冉",
        "content": "巫峡见巴东，迢迢出半空。\n云藏神女馆，雨到楚王宫。\n朝暮泉声落，寒暄树色同。\n清猿不可听，偏在九秋中。",
        "dynasty": "唐",
        "collection_info": null
    },
    {
        "title": "长安路",
        "author": "皇甫冉",
        "content": "长安九城路，戚里五侯家。\n结束趋平乐，联翩抵狭斜。\n高楼临远水，复道出繁花。\n唯见相如宅，蓬门度岁华。",
        "dynasty": "唐",
        "collection_info": null
    },
    {
        "title": "送朱逸人",
        "author": "皇甫冉",
        "content": "时人多不见，出入五湖间。\n寄酒全吾道，移家爱远山。\n更看秋草暮，欲共白云还。\n虽在风尘裹，陶潜身自闲。",
        "dynasty": "唐",
        "collection_info": null
    },
    {
        "title": "西陵寄灵一上人",
        "author": "皇甫冉",
        "content": "西陵遇风处，自古是通津。\n终日空江上，云山若待人。\n汀洲寒事早，鱼鸟兴情新。\n迴望山阴路，心中有所亲。",
        "dynasty": "唐",
        "collection_info": null
    },
    {
        "title": "赴无锡寄别灵一净虚二上人云门所居",
        "author": "皇甫冉",
        "content": "高僧本姓竺，开士旧名林。\n一入春山裏，千峰不可寻。\n新年芳草徧，终日白云深。\n欲徇微官去，悬知讶此心。",
        "dynasty": "唐",
        "collection_info": null
    },
    {
        "title": "舟中送李八",
        "author": "皇甫冉",
        "content": "词客金门未有媒，游吴适越任舟迴。\n远水迢迢分手去，天边山色待人来。",
        "dynasty": "唐",
        "collection_info": null
    },
    {
        "title": "与张补阙王炼师自徐方清路同舟南下于台头寺留别赵员外裴补阙同赋杂题一首",
        "author": "皇甫冉",
        "content": "朝朝春事晚，泛泛行舟远。\n淮海思无穷，悠扬烟景中。\n幸将仙子去，復与故人同。\n高枕随流水，轻帆任远风。\n钟声野寺逈，草色故城空。\n送别高台上，裴回共惆怅。\n悬知白日斜，定是犹相望。",
        "dynasty": "唐",
        "collection_info": null
    },
    {
        "title": "酬张二仲彝",
        "author": "皇甫冉",
        "content": "吴洲见芳草，楚客动归心。\n屈宋乡山古，荆衡烟雨深。\n艰难十载别，羁旅四愁侵。\n澧月通沅水，湘云入桂林。\n已看生白髮，当为乏黄金。\n江海时相见，唯闻梁甫吟。",
        "dynasty": "唐",
        "collection_info": null
    },
    {
        "title": "三月三日义兴李明府后亭泛舟",
        "author": "皇甫冉",
        "content": "江南烟景復如何，闻道新亭更可过。\n处处蓻兰春浦绿，萋萋藉草远山多。\n壶觞须就陶彭泽，时俗犹传晋永和。\n更使轻桡徐转去，微风落日水增波。",
        "dynasty": "唐",
        "collection_info": null
    },
    {
        "title": "少室山韦炼师昇仙歌",
        "author": "皇甫冉",
        "content": "红霞紫气昼氲氲，绛节青幢迎少君。\n忽从林下昇天去，空使时人礼白云。",
        "dynasty": "唐",
        "collection_info": null
    },
    {
        "title": "独孤中丞筵陪饯韦君赴昇州",
        "author": "皇甫冉",
        "content": "中司龙节贵，上客虎符新。\n地控吴襟带，才高汉缙绅。\n泛舟应度腊，入境便行春。\n处处歌来暮，长江建业人。",
        "dynasty": "唐",
        "collection_info": null
    },
    {
        "title": "送王绪剡中",
        "author": "皇甫冉",
        "content": "不见关山去，何时到郯中。\n已闻成竹木，更道长儿童。\n篱落云常聚，村墟水自通。\n朝朝忆玄度，非是对清风。",
        "dynasty": "唐",
        "collection_info": null
    },
    {
        "title": "詶李郎中侍御秋夜登福州城楼见寄",
        "author": "皇甫冉",
        "content": "辛勤万里道，箫索九秋残。\n月照闽中夜，天凝海上寒。\n王程无地远，主意在人安。\n遥寄登楼作，空知行路难。",
        "dynasty": "唐",
        "collection_info": null
    },
    {
        "title": "同李司直诸公暑夜南余馆",
        "author": "皇甫冉",
        "content": "何处多明月，津亭暑夜深。\n烟霞不可望，云树更沈沈。\n好是吴中隐，仍为洛下吟。\n微官朝復夕，牵强亦何心。",
        "dynasty": "唐",
        "collection_info": null
    },
    {
        "title": "赠普门上人",
        "author": "皇甫冉",
        "content": "支公身欲老，长在沃州多。\n慧力堪传敎，禅功久伏魔。\n山云随坐夏，江草伴头陀。\n借问迴心后，贤愚去几何。",
        "dynasty": "唐",
        "collection_info": null
    },
    {
        "title": "与诸公同登无锡北楼",
        "author": "皇甫冉",
        "content": "秋兴因危堞，归心过远山。\n风霜征雁早，江海旅人闲。\n驿树寒仍密，渔舟晚自还。\n仲宣何所赋，秪叹在荆蛮。",
        "dynasty": "唐",
        "collection_info": null
    },
    {
        "title": "同李苏州伤美人",
        "author": "皇甫冉",
        "content": "玉佩石榴裙，当年嫁使君。\n专房犹见宠，倾国众皆闻。\n歌舞常无对，幽明忽此分。\n阳台千万里，何处作朝云。",
        "dynasty": "唐",
        "collection_info": null
    },
    {
        "title": "送李录事赴饶州",
        "author": "皇甫冉",
        "content": "北人南去雪纷纷，雁叫汀沙不可闻。\n积水长天随远客，荒城极浦足寒云。\n山从建业千峰出，江至浔阳九派分。\n借问督邮纔弱冠，府中年少不如君。",
        "dynasty": "唐",
        "collection_info": null
    },
    {
        "title": "同诸公有怀绝句",
        "author": "皇甫冉",
        "content": "旧国迷江树，他乡近海门。\n移家南渡久，童稚解方言。",
        "dynasty": "唐",
        "collection_info": null
    },
    {
        "title": "题魏仲光淮山所居",
        "author": "皇甫冉",
        "content": "人群不相见，乃在白云间。\n问我将何适，羡君今独闲。\n朝朝汲淮水，暮暮上龟山。\n幸已安贫定，当从鬓髮斑。",
        "dynasty": "唐",
        "collection_info": null
    },
    {
        "title": "送郑判官赴徐州",
        "author": "皇甫冉",
        "content": "从军非陇头，师在古徐州。\n气劲三河卒，功多万里侯。\n元戎阃外令，才子幄中筹。\n莫听关山曲，还生出塞愁。",
        "dynasty": "唐",
        "collection_info": null
    },
    {
        "title": "送顾苌往新安",
        "author": "皇甫冉",
        "content": "由来山水客，復道向新安。\n半是乘潮便，全非行路难。\n晨装林月在，野饭浦沙寒。\n严子千年后，何人钓旧滩。",
        "dynasty": "唐",
        "collection_info": null
    },
    {
        "title": "秋夜有怀高三十五兼呈空和尚",
        "author": "皇甫冉",
        "content": "晚节闻君趋道深，结茅栽树近东林。\n大师几度曾摩顶，高士何年遂发心。\n北渚三更闻过雁，西城万里动寒砧。\n不见支公与玄度，相思拥膝坐长吟。",
        "dynasty": "唐",
        "collection_info": null
    },
    {
        "title": "途中送权三兄弟",
        "author": "皇甫冉",
        "content": "淮海风涛起，江关忧思长。\n同悲鹊遶树，独作雁随阳。\n山晚云初雪，汀寒月照霜。\n由来濯缨处，渔父爱沧浪。",
        "dynasty": "唐",
        "collection_info": null
    },
    {
        "title": "送裴阐",
        "author": "皇甫冉",
        "content": "道向毗陵岂是归，客中谁与换春衣。\n今夜孤舟行近远，子荆零雨正霏霏。",
        "dynasty": "唐",
        "collection_info": null
    },
    {
        "title": "杂言湖山歌送许鸣谦",
        "author": "皇甫冉",
        "content": "湖中之山兮波上青，桂飒飒兮雨冥冥。\n君归兮春早，满山兮碧草。\n晨舂暮汲兮心何求，涧户岩扉兮身自老。\n东岭西峰兮同白云，鸡鸣犬吠兮时相闻。\n幽芳媚景兮当嘉月，践石扪萝兮恣超忽。\n空山寂寂兮颍阳人，旦夕孤云随一身。",
        "dynasty": "唐",
        "collection_info": null
    },
    {
        "title": "杂言迎神词二首 迎神",
        "author": "皇甫冉",
        "content": "启庭户，列芳鲜，目眇眇，心绵绵，因风託雨降琼筵。\n纷下拜，屡加笾，人心望岁祈丰年。",
        "dynasty": "唐",
        "collection_info": null
    },
    {
        "title": "杂言迎神词二首 送神",
        "author": "皇甫冉",
        "content": "露霑衣，月隐壁，气凄凄，人寂寂，风迴雨度虚瑶席。\n来无声，去无迹，神心降和福远客。",
        "dynasty": "唐",
        "collection_info": null
    },
    {
        "title": "屏风上各赋一物得携琴客",
        "author": "皇甫冉",
        "content": "不是向空林，应当就盘石。\n白云知隐处，芳草迷行迹。\n如何秪役心，见尔携琴客。",
        "dynasty": "唐",
        "collection_info": null
    },
    {
        "title": "江草歌送卢判官",
        "author": "皇甫冉",
        "content": "江皋兮春早，江上兮芳草。\n杂蘼芜兮杜蘅，作丛秀兮欲罗生。\n被遥隰兮经长衍，雨中深兮烟中浅。\n目眇眇兮增愁，步迟迟兮堪搴。\n澧之浦兮湘之滨，思夫君兮送美人。\n吴洲曲兮楚乡路，远孤城兮依独戎。\n新月能分裛露时，夕阳照见连天处。\n问君行迈将何之，淹泊沿洄风日迟。\n处处汀洲有芳草，王孙讵肯念归期。",
        "dynasty": "唐",
        "collection_info": null
    },
    {
        "title": "题画帐二首 山水",
        "author": "皇甫冉",
        "content": "桂水饶枫杉，荆南足烟雨。\n犹疑黛色中，復是雒阳岨。",
        "dynasty": "唐",
        "collection_info": null
    },
    {
        "title": "题画帐二首 远帆",
        "author": "皇甫冉",
        "content": "朝见巴江客，暮见巴江客。\n云帆傥暂停，中路阳台夕。",
        "dynasty": "唐",
        "collection_info": null
    },
    {
        "title": "落第后东游留别",
        "author": "皇甫冉",
        "content": "功成方自得，何事学干求。\n果以浮名误，深贻达士羞。\n九江连涨海，万里任虚舟。\n岁晚同怀客，相思波上鸥。",
        "dynasty": "唐",
        "collection_info": null
    },
    {
        "title": "杂言月洲歌送赵冽还襄阳",
        "author": "皇甫冉",
        "content": "汉之广矣中有洲，洲如月兮水环流。\n流聒聒兮湍与濑，草青青兮春更秋。\n苦竹林，香枫树，樵子罛师几家住。\n万山飞雨一川来，巴客归船傍洲去。\n归人不可迟，芳杜满洲时。\n无限风烟皆自悲，莫辞贫贱阻心期。\n家住洲头定近远，朝泛轻桡暮当返。\n不能随尔卧芳洲，自念天机一何浅。",
        "dynasty": "唐",
        "collection_info": null
    },
    {
        "title": "寄刘八山中",
        "author": "皇甫冉",
        "content": "东皋若近远，苦雨隔还期。\n闺岁风霜晚，山田收穫迟。\n茅檐燕去后，樵路菊黄时。\n平子游都久，知君坐见嗤。",
        "dynasty": "唐",
        "collection_info": null
    },
    {
        "title": "答张諲刘方平兼呈贺兰广",
        "author": "皇甫冉",
        "content": "野性难驯狎，荒郊自闭门。\n心闲同海鸟，日夕恋山村。\n屡枉琼瑶赠，如今道术存。\n远峯时振策，春雨耐香源。\n復有故人在，宁闻庐鹊喧。\n青青草色绿，终是待王孙。",
        "dynasty": "唐",
        "collection_info": null
    },
    {
        "title": "沣水送郑鄠县读书",
        "author": "皇甫冉",
        "content": "麦秋中夏凉风起，送君西郊及沣水。\n孤烟远树动离心，隔岸江流若千里。\n早年江海谢浮名，此路云山惬尔情。\n上古全经皆在口，秦人如见济南生。",
        "dynasty": "唐",
        "collection_info": null
    },
    {
        "title": "九日寄郑丰",
        "author": "皇甫冉",
        "content": "重阳秋已晚，千里信仍稀。\n何处登高望，知君正忆归。\n还当采时菊，定未授寒衣。\n欲识离居恨，郊园正掩扉。",
        "dynasty": "唐",
        "collection_info": null
    },
    {
        "title": "酬包评事壁画山水见寄",
        "author": "皇甫冉",
        "content": "一官知所傲，本意在云泉。\n濡翰生新兴，群峰忽眼前。\n黛中分远近，笔下起风烟。\n岩翠深樵路，湖光出钓船。\n寒侵赤城顶，日照武陵川。\n若览名山志，仍闻招隐篇。\n遂令江海客，惆怅忆闲田。",
        "dynasty": "唐",
        "collection_info": null
    },
    {
        "title": "渡汝水向太和山",
        "author": "皇甫冉",
        "content": "落日事搴陟，西南投一峯。\n诚知秋水浅，但怯无人踪。",
        "dynasty": "唐",
        "collection_info": null
    },
    {
        "title": "秋怨",
        "author": "皇甫冉",
        "content": "长信多秋气，昭阳借月华。\n那堪闭永巷，闻道选良家。",
        "dynasty": "唐",
        "collection_info": null
    },
    {
        "title": "赠郑山人",
        "author": "皇甫冉",
        "content": "白首沧洲客，陶然得此生。\n庞公采药去，莱氏与妻行。\n乍见还州里，全非隐姓名。\n枉帆临海峤，贳酒秣陵城。\n伐木吴山晓，持竿越水清。\n家人恣贫贱，物外任衰荣。\n忽尔辞林壑，高歌至上京。\n避喧心已惯，念远梦频成。\n石路寒花发，江田腊雪明。\n玄纁倘有命，何以遂躬耕。",
        "dynasty": "唐",
        "collection_info": null
    },
    {
        "title": "刘方平西斋对雪",
        "author": "皇甫冉",
        "content": "对酒闲斋晚，开轩腊雪时。\n花飘疑节候，色净润帘帷。\n委树寒枝弱，萦空去雁迟。\n自然堪访戴，无復四愁诗。",
        "dynasty": "唐",
        "collection_info": null
    },
    {
        "title": "福先寺寻湛然寺主不见",
        "author": "皇甫冉",
        "content": "寂然空伫立，往往报疎钟。\n高馆谁留客，东南二室峰。\n川原通霁色，田野变春容。\n惆怅层城暮，犹言归路逢。",
        "dynasty": "唐",
        "collection_info": null
    },
    {
        "title": "河南郑少尹城南亭送郑判官还河东",
        "author": "皇甫冉",
        "content": "使臣怀饯席，亚尹有前溪。\n客是仙舟裏，途从御苑西。\n泉声喧暗竹，草色引长堤。\n故绛青山在，新田绿树齐。\n天秋闻别鹄，关晓待鸣鸡。\n应叹沈冥者，年年津路迷。",
        "dynasty": "唐",
        "collection_info": null
    },
    {
        "title": "登玄元庙",
        "author": "皇甫冉",
        "content": "古庙川原迥，重门禁籞连。\n海童纷翠盖，羽客事琼筵。\n御路分疎柳，离宫出苑田。\n兴新无向背，望久辨山川。\n物外将遗老，区中誓绝缘。\n函关若远近，紫气独依然。",
        "dynasty": "唐",
        "collection_info": null
    },
    {
        "title": "冬夜集赋得寒漏",
        "author": "皇甫冉",
        "content": "清冬洛阳客，寒漏建章台。\n出禁因风彻，萦窗共月来。\n偏将残濑杂，乍与远鸿哀。\n遥夜重城警，流年滴水催。\n闲斋堪坐听，况有故人杯。",
        "dynasty": "唐",
        "collection_info": null
    },
    {
        "title": "玄元观送李源李风还奉先华阴",
        "author": "皇甫冉",
        "content": "此去那知道路遥，寒原紫府上迢迢。\n莫辞别酒和琼液，乍唱离歌和凤箫。\n远水东流浮落景，缭垣西转失行镳。\n华山秦塞长相忆，无使音尘顿寂寥。",
        "dynasty": "唐",
        "collection_info": null
    },
    {
        "title": "刘方平壁画山",
        "author": "皇甫冉",
        "content": "墨妙无前，性生笔先。\n迴溪已失，远嶂犹连。\n侧径樵客，长林野烟。\n青峰之外，何处云天。",
        "dynasty": "唐",
        "collection_info": null
    },
    {
        "title": "登山歌",
        "author": "皇甫冉",
        "content": "青山前，青山后，登高望两处。\n两处今何有？\n烟景满川原，离人堪白首。",
        "dynasty": "唐",
        "collection_info": null
    },
    {
        "title": "和郑少尹祭中岳寺北访萧居士越上方",
        "author": "皇甫冉",
        "content": "肃寺祠灵境，寻真到隐居。\n夤缘幽谷远，萧散白云余。\n晚节持僧律，他年着道书。\n海边曾狎鸟，濠上正观鱼。\n寂静求无相，淳和覩太初。\n一峰绵岁月，万性任盈虚。\n篱隔溪钟度，窗临涧木疎。\n谢公怀旧壑，迴驾復何如。",
        "dynasty": "唐",
        "collection_info": null
    },
    {
        "title": "秋夜寄所思",
        "author": "皇甫冉",
        "content": "寂寞坐遥夜，清风何处来？\n天高散骑省，月冷建章台。\n邻笛哀声急，城砧朔气催。\n芙蓉已委绝，谁復可为媒。",
        "dynasty": "唐",
        "collection_info": null
    },
    {
        "title": "赋得郢路悲猨",
        "author": "皇甫冉",
        "content": "悲猨何处发？郢路第三声。\n远客知秋暮，空山益夜清。\n啾啾深众木，嗷嗷入孤城。\n坐觉盈心耳，翛然适楚情。",
        "dynasty": "唐",
        "collection_info": null
    },
    {
        "title": "杂言无锡惠山寺流泉歌",
        "author": "皇甫冉",
        "content": "寺有泉兮泉在山，锵金鸣玉兮长潺潺。\n作潭镜兮澄寺内，泛岩花兮到人间。\n土膏脉动知春早，隈隩阴深长苔草。\n处处萦迴石磴喧，朝朝盥漱山僧老。\n僧自老，松自新，流活活，无冬春。\n任疏凿兮与汲引，若有意兮山中人。\n偏依佛界通仙境，明灭玲珑媚林岭。\n宛如太室临九潭，讵减天台望三井。\n我来结绶未经秋，已厌微官忆旧游。\n且復迟迴犹未去，此心秪为灵泉留。",
        "dynasty": "唐",
        "collection_info": null
    },
    {
        "title": "清明日青龙寺上方赋得多字",
        "author": "皇甫冉",
        "content": "上方偏可适。\n季月况堪过，远近水声至。\n东西山色多，夕阳留径草。\n新叶变庭柯，已度清明节。\n春秋如客何。",
        "dynasty": "唐",
        "collection_info": null
    },
    {
        "title": "与张諲宿刘八城东庄",
        "author": "皇甫冉",
        "content": "人闲当岁暮，田野尚逢迎。\n莱子多嘉庆，陶公得此生。\n寒芜连古渡，云树近严城。\n鸡黍无辞薄，贫交但贵情。",
        "dynasty": "唐",
        "collection_info": null
    },
    {
        "title": "寄刘方平",
        "author": "皇甫冉",
        "content": "坐忆山中人，穷栖事南亩。\n烟霞相亲外，墟落今何有。\n潘郎作赋年，陶令辞官后。\n达生遗自适，良愿固无负。\n田取颍水流，树入阳城口。\n岁暮忧思盈，离居不堪久。",
        "dynasty": "唐",
        "collection_info": null
    },
    {
        "title": "曾东游以诗寄之",
        "author": "皇甫冉",
        "content": "出郭离言多，迴车始知远。\n寂然层城暮，更念前山转。\n总辔越成皋，浮舟背梁苑。\n朝朝劳延首，往住若在眼。\n落日孤云还，边愁迷楚关。\n如何溆花发，復对游子颜。\n古寺杉栝裏，连樯洲渚间。\n烟生海西岸，云见吴南山。\n惊风扫芦荻，翻浪连天白。\n正是扬帆时，偏逢江上客。\n由来许佳句，况乃惬所适。\n嵯峨天姥峰，翠色春更碧。\n气凄湖上雨，月净剡中夕。\n钓艇或相逢，江蓠又堪摘。\n迢迢始宁墅，芜没谢公宅。\n朱槿列摧墉，苍苔徧幽石。\n顾予任疎懒，期尔振羽翮。\n沧洲未可行，须售金门策。",
        "dynasty": "唐",
        "collection_info": null
    },
    {
        "title": "适荆州途次南阳赠何明府",
        "author": "皇甫冉",
        "content": "千里独游日，有怀谁与同。\n言过细阳令，一遇郎陵公。\n清节迈多士，斯文传古风。\n闾阎知俗变，原野识年丰。\n吾道方在此，前程殊未穷。\n江天经岘北，客思满巴东。\n梦渚夕愁远，山丘晴望通。\n应嗟出处异，流荡楚云中。",
        "dynasty": "唐",
        "collection_info": null
    },
    {
        "title": "秋夜戏题刘方平壁",
        "author": "皇甫冉",
        "content": "鸿悲月白时将谢，正可招寻惜遥夜。\n翠帐兰房曲且深，宁知户外清霜下。",
        "dynasty": "唐",
        "collection_info": null
    },
    {
        "title": "问正上人疾",
        "author": "皇甫冉",
        "content": "医王犹有疾，妙理竞难穷。\n饵药应随病，观身转悟空。\n地闲花欲雨，窗冷竹生风。\n几日东林去，门人待远公。",
        "dynasty": "唐",
        "collection_info": null
    },
    {
        "title": "山中五咏 门柳",
        "author": "皇甫冉",
        "content": "接影武昌城，分行汉南道。\n何事闲门外，空对青山老。",
        "dynasty": "唐",
        "collection_info": null
    },
    {
        "title": "山中五咏 远山",
        "author": "皇甫冉",
        "content": "少室尽西峯，鸣皋隐南面。\n柴门纵復关，终日窗中见。",
        "dynasty": "唐",
        "collection_info": null
    },
    {
        "title": "山中五咏 南涧",
        "author": "皇甫冉",
        "content": "上路各乘轩，高明尽鸣玉。\n宁知涧下人，自爱轻波渌。",
        "dynasty": "唐",
        "collection_info": null
    },
    {
        "title": "山中五咏 春早",
        "author": "皇甫冉",
        "content": "草徧颍阳山，花开武陵水。\n春色既已同，人心亦相似。",
        "dynasty": "唐",
        "collection_info": null
    },
    {
        "title": "山中五咏 山馆",
        "author": "皇甫冉",
        "content": "山馆长寂寂，闲云朝夕来。\n空庭復何有，落日照青苔。",
        "dynasty": "唐",
        "collection_info": null
    },
    {
        "title": "送窦十九叔向赴京",
        "author": "皇甫冉",
        "content": "冰结杨柳津，从吴去入秦。\n徒云还上国，谁为作中人。\n驿树同霜霰，渔舟伴苦辛。\n相如求一谒，词赋远随身。",
        "dynasty": "唐",
        "collection_info": null
    },
    {
        "title": "登石城戍望海寄诸暨严少府",
        "author": "皇甫冉",
        "content": "平明登古戍，徙倚待寒潮。\n江海方回合，云林自寂寥。\n讵能知远近，徒见荡烟霄。\n即此沧洲路，嗟君久折腰。",
        "dynasty": "唐",
        "collection_info": null
    },
    {
        "title": "和樊润州秋日登城楼",
        "author": "皇甫冉",
        "content": "露冕临平楚，寒城带早霜。\n时同借河内，人是卧淮阳。\n积水澄天堑，连山入帝乡。\n因高欲见下，非是爱秋光。",
        "dynasty": "唐",
        "collection_info": null
    },
    {
        "title": "寄江东李判官",
        "author": "皇甫冉",
        "content": "远怀不可道，历稔倦离忧。\n洛下闻新雁，江南想暮秋。\n澄清佐八使，纲纪案诸侯。\n地识吴平久，才当晋用求。\n时贤几殂谢，摛藻继风流。\n更有西陵作，还成北固游。\n归途限尺牍，王事在扁舟。\n山色临湖尽，猿声入梦愁。",
        "dynasty": "唐",
        "collection_info": null
    },
    {
        "title": "送蒋评事往福州",
        "author": "皇甫冉",
        "content": "江上春常早，闽中客去稀。\n登山怨迢递，临水惜芳菲。\n烟树何时尽，风帆几日归。\n还看復命处，盛府有光辉。",
        "dynasty": "唐",
        "collection_info": null
    },
    {
        "title": "送从弟豫贬远州",
        "author": "皇甫冉",
        "content": "何事成迁客，思归不见乡。\n游吴经万里，弔屈过三湘。\n水与荆巫接，山通鄢郢长。\n名嗟黄绶繫，才是白眉良。\n独结南枝恨，应思北雁行。\n忧来沽楚酒，玄鬓莫凝霜。",
        "dynasty": "唐",
        "collection_info": null
    },
    {
        "title": "送钱唐路少府赴制举",
        "author": "皇甫冉",
        "content": "公车待诏赴长安，客裏新正阻旧欢。\n迟日未能销野雪，晴花偏自犯江寒。\n东溟道路通秦塞，北阙威仪识汉官。\n共许郄诜工射策，恩荣请向一枝看。",
        "dynasty": "唐",
        "collection_info": null
    },
    {
        "title": "赋得荆溪夜湍送蒋逸人归义兴山",
        "author": "皇甫冉",
        "content": "惊湍流不极，夜度识云岑。\n长带溪沙浅，时因山雨深。\n方同七里路，更遂五湖心。\n揭厉朝将夕，潺湲古至今。\n花源君若许，虽远亦相寻。",
        "dynasty": "唐",
        "collection_info": null
    },
    {
        "title": "送孔党赴举",
        "author": "皇甫冉",
        "content": "入贡列诸生，诗书业早成。\n家承孔圣后，身有鲁儒名。\n楚水通荥浦，春山拥汉京。\n爱君方弱冠，为赋少年行。",
        "dynasty": "唐",
        "collection_info": null
    },
    {
        "title": "齐郎中筵赋得的的帆向浦留别",
        "author": "皇甫冉",
        "content": "一帆何处去，正在望中微。\n浦迥摇空色，汀迴见落晖。\n每争高鸟度，能送远人归。\n偏似南浮客，悠扬无所依。",
        "dynasty": "唐",
        "collection_info": null
    },
    {
        "title": "送陆鸿渐栖霞寺采茶",
        "author": "皇甫冉",
        "content": "采茶非采菉，远远上层崖。\n布叶春风暖，盈筐白日斜。\n旧知山寺路，时宿野人家。\n借问王孙草，何时泛椀花。",
        "dynasty": "唐",
        "collection_info": null
    },
    {
        "title": "泊丹阳与诸人同舟至马林溪遇雨",
        "author": "皇甫冉",
        "content": "云林不可望，溪水更悠悠。\n共载人皆客，离家春是秋。\n远山方对枕，细雨莫迴舟。\n来往南徐路，多为芳草留。",
        "dynasty": "唐",
        "collection_info": null
    },
    {
        "title": "太常魏博士远出贼庭江外相逢因叙其事",
        "author": "皇甫冉",
        "content": "烽火惊戎塞，豺狼犯帝畿。\n川原无稼穑，日月翳光辉。\n里社枌榆毁，宫城骑吏非。\n羣生被惨毒，杂虏耀轻肥。\n多士从芳饵，唯君识祸机。\n心同合浦叶，命寄首阳薇。\n耻作纤鳞喣，方随高鸟飞。\n山经商岭出，水泛汉池归。\n离别霜凝鬓，逢迎泪迸衣。\n京华长路绝，江海故人稀。\n秉节身常苦，求仁志不违。\n秪应穷野外，耕种且相依。",
        "dynasty": "唐",
        "collection_info": null
    },
    {
        "title": "送包佶赋得天津桥",
        "author": "皇甫冉",
        "content": "洛阳岁暮作征客，囗囗囗囗囗囗囗。\n相望依然一水间，相思已如千年隔。\n晴烟霁景满天津，凤阁龙楼暎水滨。\n岂无朝夕轩车度，其奈相逢非所亲。\n巩树甘陵愁远道，他乡一望人堪老。\n君报还期在早春，桥边日日看芳草。",
        "dynasty": "唐",
        "collection_info": null
    },
    {
        "title": "上礼部杨侍郎",
        "author": "皇甫冉",
        "content": "郢匠抡材日，辕轮必尽呈。\n敢言当一干，徒欲隶诸生。\n末学惭邹鲁，深仁录弟兄。\n余波知可挹，弱植更求荣。\n绩媿他年败，功期此日成。\n方因旧桃李，犹冀载飞鸣。\n道浅犹怀分，时移但自惊。\n关门惊暮节，林壑废春畊。\n十里嵩峯近，千秋颍水清。\n烟花迷戍谷，墟落接阳城。\n渺默思乡梦，迟迴知己情。\n劳歌终此曲，还是苦辛行。",
        "dynasty": "唐",
        "collection_info": null
    },
    {
        "title": "宿严维宅送包七",
        "author": "皇甫冉",
        "content": "江湖同避地，分手自依依。\n尽室今为客，经秋空念归。\n岁储无别墅，寒服羡邻机。\n草色村桥晚，蝉声江树稀。\n夜凉宜共醉，时难惜相违。\n何事随阳侣，汀洲忽背飞。",
        "dynasty": "唐",
        "collection_info": null
    },
    {
        "title": "同张侍御咏兴宁寺经藏院海石榴花",
        "author": "皇甫冉",
        "content": "嫩叶生初茂，残花少更鲜。\n结根龙藏侧，故欲并青莲。",
        "dynasty": "唐",
        "collection_info": null
    },
    {
        "title": "崔十四宅各赋一物得檐柳",
        "author": "皇甫冉",
        "content": "官渡老风烟，浔阳媚云日。\n汉将营前见，胡笳曲中出。\n復在此檐端，垂阴仲长室。",
        "dynasty": "唐",
        "collection_info": null
    },
    {
        "title": "送段明府",
        "author": "皇甫冉",
        "content": "遥夜此何其，霜空残杳霭。\n方嗟异乡别，蹔是同公会。\n海林秋更疎，野水寒犹大。\n离人转吴岫，旅雁从燕塞。\n日夕望前期，劳心白云外。",
        "dynasty": "唐",
        "collection_info": null
    },
    {
        "title": "送王司直",
        "author": "皇甫冉",
        "content": "西塞云山远，东风道路长。\n人心胜潮水，相送过浔阳。",
        "dynasty": "唐",
        "collection_info": null
    },
    {
        "title": "婕妤春怨",
        "author": "皇甫冉",
        "content": "花枝出建章，凤管发昭阳。\n借问承恩者，双蛾几许长。",
        "dynasty": "唐",
        "collection_info": null
    },
    {
        "title": "送魏十六还苏州",
        "author": "皇甫冉",
        "content": "秋夜深深北送君，阴虫切切不堪闻。\n归舟明日毗陵道，迴首姑苏是白云。",
        "dynasty": "唐",
        "collection_info": null
    },
    {
        "title": "婕妤怨",
        "author": "皇甫冉",
        "content": "由来咏团扇，今已值秋风。\n事逐时皆徃，恩无日再中。\n早鸿闻上苑，寒露下深宫。\n颜色年年谢，相如赋岂工。",
        "dynasty": "唐",
        "collection_info": null
    },
    {
        "title": "送客",
        "author": "皇甫冉",
        "content": "旗鼓军威重，关山客路赊。\n待封甘度陇，回首不思家。\n城下春山路，营中瀚海沙。\n河源虽万里，音信寄来查。",
        "dynasty": "唐",
        "collection_info": null
    },
    {
        "title": "秋日东郊作",
        "author": "皇甫冉",
        "content": "闲看秋水心无事，卧对寒松手自栽。\n庐岳高僧留偈别，茅山道士寄书来。\n燕知社日辞巢去，菊为重阳冒雨开。\n浅薄将何称献纳，临岐终日自迟迴。",
        "dynasty": "唐",
        "collection_info": null
    },
    {
        "title": "秋夜宿严维宅",
        "author": "皇甫冉",
        "content": "昔闻玄度宅，门向会稽峯。\n君住东湖下，清风继旧踪。\n秋深临水月，夜半隔山钟。\n世故多离别，良宵讵可逢。",
        "dynasty": "唐",
        "collection_info": null
    },
    {
        "title": "见诸姬学玉台体",
        "author": "皇甫冉",
        "content": "艳唱召燕姬，清弦待卢女。\n由来道姓秦，谁不知家楚。\n传杯见目成，结带明心许。\n宁辞玉辇迎，自堪金屋贮。\n朝朝作行云，襄王迷处所。",
        "dynasty": "唐",
        "collection_info": null
    },
    {
        "title": "酬张二仓曹扬子所居见寄兼呈韩郎中",
        "author": "皇甫冉",
        "content": "孤云独鹤自悠悠，别后经年尚泊舟。\n渔父置词相借问，郎官能赋许依投。\n折芳远寄三春草，乘兴闲看万里流。\n莫怪杜门频乞假，不堪扶病拜龙楼。",
        "dynasty": "唐",
        "collection_info": null
    },
    {
        "title": "送安律师",
        "author": "皇甫冉",
        "content": "出家童子岁，爱此雪山人。\n长路经千里，孤云伴一身。\n水中应见月，草上岂伤春。\n永日空林下，心将何物亲。",
        "dynasty": "唐",
        "collection_info": null
    },
    {
        "title": "题卢十一所居",
        "author": "皇甫冉",
        "content": "春风来几日，先入辟疆园。\n身外无余事，闲吟昼闭门。",
        "dynasty": "唐",
        "collection_info": null
    },
    {
        "title": "送陆[澧]郭郧",
        "author": "皇甫冉",
        "content": "纔见吴洲百草春，已闻燕雁一声新。\n秋风何处催年急，偏逐山行水宿人。",
        "dynasty": "唐",
        "collection_info": null
    },
    {
        "title": "山中横云",
        "author": "皇甫冉",
        "content": "湘水风日满，楚山朝夕空。\n连峰虽已见，犹念长云中。",
        "dynasty": "唐",
        "collection_info": null
    },
    {
        "title": "题裴二十一新园",
        "author": "皇甫冉",
        "content": "东郭访先生，西郊寻隐路。\n久为江南客，自有云阳树。\n已得闲园心，不知公府步。\n开门白日晚，倚杖青山暮。\n果熟任霜封，篱疎从水度。\n穷年无牵缀，往事惜沦悞。\n唯见耦耕人，朝朝自来去。",
        "dynasty": "唐",
        "collection_info": null
    },
    {
        "title": "寄高云",
        "author": "皇甫冉",
        "content": "南徐风日好，怅望毘陵道。\n毘陵有故人，一见恨无因。\n独恋青山久，唯令白髮新。\n每嫌持手板，时见着头巾。\n烟景临寒食，农桑接仲春。\n家贫仍嗜酒，生事今何有。\n芳草遍江南，劳心忆携手。",
        "dynasty": "唐",
        "collection_info": null
    },
    {
        "title": "温泉即事",
        "author": "皇甫冉",
        "content": "天仗星辰转，霜冬景气和。\n树含温液润，山入缭垣多。\n丞相金钱赐，平阳玉辇过。\n鲁儒求一谒，无路独如何。",
        "dynasty": "唐",
        "collection_info": null
    },
    {
        "title": "送张南史",
        "author": "皇甫冉",
        "content": "马卿工词赋，位下年将暮。\n谢客爱云山，家贫身不闲。\n风波杳未极，几处逢相识。\n富贵人皆变，谁能念贫贱。\n岸有经霜草，林有故年枝。\n俱应待春色，独使客心悲。",
        "dynasty": "唐",
        "collection_info": null
    },
    {
        "title": "庐山歌送至弘法师兼呈薛江州",
        "author": "皇甫冉",
        "content": "释子去兮访名山，禅舟容与兮住仍前。\n猿啾啾兮怨月，江渺渺兮多烟。\n东林西林兮入何处，上方下方兮通石路。\n连湘接楚饶桂花，事久年深无杏树。\n使君爱人兼爱山，时引双旌万木间。\n政成人野皆不扰，遂令法侣性安闲。",
        "dynasty": "唐",
        "collection_info": null
    },
    {
        "title": "送薛秀才",
        "author": "皇甫冉",
        "content": "虽是寻山客，还同慢世人。\n读书惟务静，无褐不忧贫。\n野色春冬树，鸡声远近邻。\n郄公即吾友，合与尔相亲。",
        "dynasty": "唐",
        "collection_info": null
    },
    {
        "title": "使往寿州淮路寄刘长卿",
        "author": "皇甫冉",
        "content": "榛草荒凉村落空，驱驰卒岁亦何功。\n蒹葭曙色苍苍远，蟋蟀秋声处处同。\n乡路遥知淮浦外，故人多在楚云东。\n日夕烟霜那可道，寿阳西去水无穷。",
        "dynasty": "唐",
        "collection_info": null
    },
    {
        "title": "酬李司兵直夜见寄",
        "author": "皇甫冉",
        "content": "江城闻鼓角，旅宿復何如。\n寒月此宵半，春风旧岁余。\n徒云资薄禄，未必胜闲居。\n见欲扁舟去，谁能畏简书。",
        "dynasty": "唐",
        "collection_info": null
    },
    {
        "title": "送薛判官之越",
        "author": "皇甫冉",
        "content": "时难自多务，职小亦求贤。\n道路无辞远，云山併在前。\n樟亭待潮处，已是越人烟。",
        "dynasty": "唐",
        "collection_info": null
    },
    {
        "title": "同温丹徒登万岁楼",
        "author": "皇甫冉",
        "content": "高楼独立思依依，极浦遥山合翠微。\n江客不堪频北顾，塞鸿何事復南飞。\n丹阳古渡寒烟积，瓜步空洲远树稀。\n闻道王师犹转战，谁能谈笑解重围。",
        "dynasty": "唐",
        "collection_info": null
    },
    {
        "title": "赋得檐燕",
        "author": "皇甫冉",
        "content": "拂水竞何忙，傍檐如有意。\n翻风去每远，带雨归偏驶。\n令君裁杏梁，更欲年年去。",
        "dynasty": "唐",
        "collection_info": null
    },
    {
        "title": "送李万州赴饶州觐省",
        "author": "皇甫冉",
        "content": "前程观拜庆，旧馆惜招携。\n荀氏风流远，胡家清白齐。\n川迴吴岫失，塞阔楚云低。\n举目亲鱼鸟，惊心怯鼓鼙。\n人稀渔浦外，滩浅定山西。\n无限青青草，王孙去不迷。",
        "dynasty": "唐",
        "collection_info": null
    },
    {
        "title": "送邹判官赴河南",
        "author": "皇甫冉",
        "content": "看君发原隰，四牡去皇皇。\n始罢沧江吏，还随粉署郎。\n海沂军未息，河畔岁仍荒。\n征税人全少，榛芜虏近亡。\n所行知宋远，相隔叹淮长。\n早晚裁书寄，银钩伫八行。",
        "dynasty": "唐",
        "collection_info": null
    },
    {
        "title": "宿淮阴南楼酬常伯能",
        "author": "皇甫冉",
        "content": "淮阴日落上南楼，乔木荒城古渡头。\n浦外野风初入户，窗中海月早知秋。\n沧波一望通千里，画角三声起百忧。\n伫立分宵绝来客，烦君步屐忽相求。",
        "dynasty": "唐",
        "collection_info": null
    },
    {
        "title": "送归中丞使新罗",
        "author": "皇甫冉",
        "content": "诏使殊方远，朝仪旧典行。\n浮天无尽处，望日计前程。\n暂喜孤山出，长愁积水平。\n野风飘迭鼓，海雨湿危旌。\n异俗知文敎，通儒有令名。\n还将大戴礼，方外授诸生。",
        "dynasty": "唐",
        "collection_info": null
    },
    {
        "title": "小江怀灵一上人",
        "author": "皇甫冉",
        "content": "江上年年春早，津头日日人行。\n借问山阴远近，犹闻薄暮钟声。",
        "dynasty": "唐",
        "collection_info": null
    },
    {
        "title": "送唐别驾赴郢州",
        "author": "皇甫冉",
        "content": "莫叹辞家远，方看佐郡荣。\n长林通楚塞，高岭见秦城。\n雪向峣关下，人从郢路迎。\n翩翩骏马去，自是少年行。",
        "dynasty": "唐",
        "collection_info": null
    },
    {
        "title": "送魏中丞还河北",
        "author": "皇甫冉",
        "content": "宁知贵公子，本是鲁诸生。\n上国风尘旧，中司印绶荣。\n辛勤戎旅事，雪下护羗营。",
        "dynasty": "唐",
        "collection_info": null
    },
    {
        "title": "送李使君赴邵州",
        "author": "皇甫冉",
        "content": "出送东方骑，行安南楚人。\n城池春足雨，风俗夜迎神。\n郢路逢归客，湘川问去津。\n争看使君度，皂盖雪中新。",
        "dynasty": "唐",
        "collection_info": null
    },
    {
        "title": "寄振上人无碍寺所居",
        "author": "皇甫冉",
        "content": "恋亲时见在人羣，多在东山就白云。\n独坐焚香诵经处，深山古寺雪纷纷。",
        "dynasty": "唐",
        "collection_info": null
    },
    {
        "title": "酬李补阙",
        "author": "皇甫冉",
        "content": "十年归客但心伤，三径无人已自荒。\n夕宿灵台伴烟月，晨趋建礼逐衣裳。\n偶因麋鹿随丰草，谬荷鸳鸾借末行。\n纵有谏书犹未献，春风拂地日空长。",
        "dynasty": "唐",
        "collection_info": null
    },
    {
        "title": "故齐王赠承天皇帝挽歌",
        "author": "皇甫冉",
        "content": "礼盛追崇日，人知友悌恩。\n旧居从代邸，新陇入文园。\n鸿宝仙书秘，龙旗帝服尊。\n苍苍松裏月，万古此高原。",
        "dynasty": "唐",
        "collection_info": null
    },
    {
        "title": "赠恭顺皇后挽歌",
        "author": "皇甫冉",
        "content": "徂谢年方久，哀荣事独稀。\n虽殊百两迓，同是九泉归。\n诏使归金策，神人送玉衣。\n空山竟不从，宁肯学湘妃。",
        "dynasty": "唐",
        "collection_info": null
    },
    {
        "title": "病中对石竹花",
        "author": "皇甫冉",
        "content": "散点空阶下，闲凝细雨中。\n那能久相伴，嗟尔殢秋风。",
        "dynasty": "唐",
        "collection_info": null
    },
    {
        "title": "寄郑二侍御归新郑无碍寺所居",
        "author": "皇甫冉",
        "content": "何事休官早，归来作郑人。\n云山随伴侣，伏腊见乡亲。\n南亩无三径，东林寄一身。\n谁当便静者，莫使甑生尘。",
        "dynasty": "唐",
        "collection_info": null
    },
    {
        "title": "送庐山人归林虑山",
        "author": "皇甫冉",
        "content": "无论行远近，归向旧烟林。\n寥落人家少，青冥鸟道深。\n白云长满目，芳草自知心。",
        "dynasty": "唐",
        "collection_info": null
    },
    {
        "title": "送荣别驾赴华州",
        "author": "皇甫冉",
        "content": "直到羣峯下，应无累日程。\n高车入郡舍，流水出关城。\n草色田家迥，槐阴府吏迎。\n还将海沂咏，籍甚汉公卿。",
        "dynasty": "唐",
        "collection_info": null
    },
    {
        "title": "送常大夫加散骑常侍赴朔方",
        "author": "皇甫冉",
        "content": "故垒烟尘后，新军河塞间。\n金貂宠汉将，玉节度萧关。\n澶漫沙中雪，依稀汉口山。\n人知窦车骑，计日勒铭还。",
        "dynasty": "唐",
        "collection_info": null
    },
    {
        "title": "送王翁信还剡中旧居",
        "author": "皇甫冉",
        "content": "海岸耕残雪，溪沙钓夕阳。\n客中何所有，春草渐看长。",
        "dynasty": "唐",
        "collection_info": null
    },
    {
        "title": "酬张继",
        "author": "皇甫冉",
        "content": "怅望南徐登北固，迢遥西塞恨东关。\n落日临川问音信，寒潮唯带夕阳还。",
        "dynasty": "唐",
        "collection_info": null
    },
    {
        "title": "送柳八员外赴江西",
        "author": "皇甫冉",
        "content": "岐路穷无极，长江九派分。\n行人随旅雁，楚树入湘云。\n久在征南役，何殊蓟北勋。\n离心不可问，岁暮雪纷纷。",
        "dynasty": "唐",
        "collection_info": null
    },
    {
        "title": "赋长道一绝送陆邃潜夫",
        "author": "皇甫冉",
        "content": "高山迥欲登，远水深难渡。\n杳杳復漫漫，行人别家去。",
        "dynasty": "唐",
        "collection_info": null
    },
    {
        "title": "又得云字",
        "author": "皇甫冉",
        "content": "何事千年遇圣君，坐令双鬓老如云。\n南行更入深山浅，岐路悠悠水自分。",
        "dynasty": "唐",
        "collection_info": null
    },
    {
        "title": "送陆潜夫往茅山赋得华阳洞",
        "author": "皇甫冉",
        "content": "游仙洞兮访真官，奠瑶席兮礼石坛。\n忽髣髴兮云扰，杳阴深兮夏寒。\n欲迴头兮挥手，便辞家兮可否。\n有婚嫁兮婴缠，绵归来兮已久。",
        "dynasty": "唐",
        "collection_info": null
    },
    {
        "title": "又送陆潜夫茅山寻友",
        "author": "皇甫冉",
        "content": "登山自补屐，访友不赍粮。\n坐啸青枫晚，行吟白日长。\n人烟隔水见，草气入林香。\n谁作招寻侣，清斋宿紫阳。",
        "dynasty": "唐",
        "collection_info": null
    },
    {
        "title": "赋得越山三韵",
        "author": "皇甫冉",
        "content": "西陵犹隔水，北岸已春山。\n独鸟连天去，孤云伴客还。\n秪应结茅宇，出入石林间。",
        "dynasty": "唐",
        "collection_info": null
    },
    {
        "title": "送卢郎中使君赴京",
        "author": "皇甫冉",
        "content": "三年期上国，万里自东溟。\n曲盖遵长道，油幢憩短亭。\n楚云山隐隐，淮雨草青青。\n康乐多新兴，题诗纪所经。",
        "dynasty": "唐",
        "collection_info": null
    },
    {
        "title": "杨氏林亭探得古槎",
        "author": "皇甫冉",
        "content": "千年古貌多，八月秋涛晚。\n偶被主人留，那知来近远。",
        "dynasty": "唐",
        "collection_info": null
    },
    {
        "title": "送郑二之茅山",
        "author": "皇甫冉",
        "content": "水流绝涧终日，草长深山暮春。\n犬吠鸡鸣几处，条桑种杏何人。",
        "dynasty": "唐",
        "collection_info": null
    },
    {
        "title": "和王给事禁省梨花咏",
        "author": "皇甫冉",
        "content": "巧解逢人笑，还能乱蝶飞。\n春时风入户，几片落朝衣。",
        "dynasty": "唐",
        "collection_info": null
    },
    {
        "title": "送郑员外入茅山居",
        "author": "皇甫冉",
        "content": "但见全家去，宁知几日还。\n白云迎谷口，流水出人间。\n冠冕情遗世，神仙事满山。\n其中应有物，岂贵一身闲。",
        "dynasty": "唐",
        "collection_info": null
    },
    {
        "title": "送志弥师往淮南",
        "author": "皇甫冉",
        "content": "已能持律藏，復去礼禅亭。\n长老偏摩顶，时流尚诵经。\n独行寒野旷，旅宿远山青。\n眷属空相望，鸿飞已杳冥。",
        "dynasty": "唐",
        "collection_info": null
    },
    {
        "title": "谢韦大夫柳栽",
        "author": "皇甫冉",
        "content": "本在胡笳曲，今从汉将营。\n浓阴方待庇，弱植岂无情。\n比雪花应吐，藏乌叶未成。\n五株蒙远赐，应使号先生。",
        "dynasty": "唐",
        "collection_info": null
    },
    {
        "title": "问李二司直所居云山",
        "author": "皇甫冉",
        "content": "门外水流何处，天边树遶谁家。\n山色东西多少，朝朝几度云遮。",
        "dynasty": "唐",
        "collection_info": null
    },
    {
        "title": "刘侍御朝命许停官归侍",
        "author": "皇甫冉",
        "content": "孟孙唯问孝，莱子復辞官。\n幸遂温凊愿，其甘稼穑难。\n采芝供上药，拾槿奉晨餐。\n栋裏云藏雨，山中暑带寒。\n非时应有笋，闲地尽生兰。\n赐告承优诏，长筵永日欢。",
        "dynasty": "唐",
        "collection_info": null
    },
    {
        "title": "送陆鸿渐赴越",
        "author": "皇甫冉",
        "content": "行随新树深，梦隔重江远。\n迢递风日间，苍茫洲渚晚。",
        "dynasty": "唐",
        "collection_info": null
    },
    {
        "title": "送窦叔向",
        "author": "皇甫冉",
        "content": "楚客怨逢秋，闲吟兴非一。\n弃官守贫病，作赋推文律。\n樵径未经霜，茅檐初负日。\n今看泛月去，偶见乘潮出。\n卜地会为隣，还依仲长室。",
        "dynasty": "唐",
        "collection_info": null
    },
    {
        "title": "题蒋道士房",
        "author": "皇甫冉",
        "content": "轩窗缥缈起烟霞，诵诀存思白日斜。\n闻道昆崙有仙籍，何时青鸟送丹砂。",
        "dynasty": "唐",
        "collection_info": null
    },
    {
        "title": "夜集张諲所居",
        "author": "皇甫冉",
        "content": "江南成久客，门馆日萧条。\n惟有图书在，多伤鬓髮凋。\n诸生陪讲诵，稚子给渔樵。\n虚室寒灯静，空阶落叶飘。\n沧洲自有趣，谁道隐须招。",
        "dynasty": "唐",
        "collection_info": null
    },
    {
        "title": "酬权器",
        "author": "皇甫冉",
        "content": "南望江南满山雪，此情惆怅将谁说。\n徒随羣吏不曾闲，顾与诸生为久别。\n闻君静坐转耽书，种树葺茅还旧居。\n终日白云应自足，明年芳草又何如。\n人生有怀若不展，出入公门犹未免。\n迴舟朝夕待春风，先报华阳洞深浅。",
        "dynasty": "唐",
        "collection_info": null
    },
    {
        "title": "寄刘方平大谷田家",
        "author": "皇甫冉",
        "content": "故山闻独往，樵路忆相从。\n冰结泉声绝，霜清野翠浓。\n篱边颍阳道，竹外少姨峯。\n日夕田家务，寒烟隔几重。",
        "dynasty": "唐",
        "collection_info": null
    },
    {
        "title": "送云阳少府",
        "author": "皇甫冉",
        "content": "渭曲春光无远近，池阳谷口倍芳菲。\n官舍村桥来几日，残花寥落待君归。",
        "dynasty": "唐",
        "collection_info": null
    },
    {
        "title": "鲁山送别",
        "author": "皇甫冉",
        "content": "凄凄游子若飘蓬，明月清罇秪暂同。\n南望千山如黛色，愁君客路在其中。",
        "dynasty": "唐",
        "collection_info": null
    },
    {
        "title": "题高云客舍",
        "author": "皇甫冉",
        "content": "孤兴日自深，浮云非所仰。\n窗中西城峻，树外东川广。\n晏起簪葛巾，闲吟倚藜杖。\n阮公道在醉，庄子生常养。\n五柳转扶疎，千峰恣来往。\n清秋香秔穫，白露寒菜长。\n吴国滞风烟，平陵延梦想。\n时人趋缨弁，高鸟违罗网。\n世事徒乱纷，吾心方浩荡。\n唯将山与水，处处谐真赏。",
        "dynasty": "唐",
        "collection_info": null
    },
    {
        "title": "台头寺愿上人院古松下有小松裁毫末新生与纤草不辨重其有凌云干霄之志与赵八员外裴十补阙同赋之",
        "author": "皇甫冉",
        "content": "细草亦全高，秋毫乍堪比。\n及至干霄日，何人復居此。",
        "dynasty": "唐",
        "collection_info": null
    },
    {
        "title": "渔子沟寄赵员外裴补阙",
        "author": "皇甫冉",
        "content": "欲逐淮潮上，暂停渔子沟。\n相望知不见，终是屡迴头。",
        "dynasty": "唐",
        "collection_info": null
    },
    {
        "title": "送崔使君赴寿州",
        "author": "皇甫冉",
        "content": "列郡专城分国忧，彤幨皂盖古诸侯。\n仲华遇主年犹少，公瑾论兵位已酬。\n草色青青宜建隼，蝉声处处杂鸣驺。\n千里相思如可见，淮南木落早惊秋。",
        "dynasty": "唐",
        "collection_info": null
    },
    {
        "title": "送谢十二判官",
        "author": "皇甫冉",
        "content": "四牡驱驰千里余，越山稠迭海林疎。\n不辞终日离家远，应为刘公一纸书。",
        "dynasty": "唐",
        "collection_info": null
    },
    {
        "title": "送处州裴使君赴京",
        "author": "皇甫冉",
        "content": "使君朝北阙，车骑发东方。\n别喜天书召，宁忧地脉长。\n山行朝復夕，水宿露为霜。\n秋草连秦塞，孤帆落汉阳。\n新衔趋建礼，旧位识文昌。\n唯有东归客，应随南雁翔。",
        "dynasty": "唐",
        "collection_info": null
    },
    {
        "title": "送田济之扬州赴选",
        "author": "皇甫冉",
        "content": "家贫不自给，求禄为荒年。\n调补无高位，卑栖屈此贤。\n江山欲霜雪，吴楚接风烟。\n相去诚非远，离心亦渺然。",
        "dynasty": "唐",
        "collection_info": null
    },
    {
        "title": "送袁郎中破贼北归",
        "author": "皇甫冉",
        "content": "优诏亲贤时独稀，中途紫绂（一作「绶」）换征衣。\n黄香省闼登朝去，杨仆楼船振旅归。\n万里长闻随战角，十年不得掩（一作「偃」）郊扉。\n囗囗囗囗囗囗囗，但将词赋奉恩辉。",
        "dynasty": "唐",
        "collection_info": null
    },
    {
        "title": "同李万晚望南岳寺怀普门上人",
        "author": "皇甫冉",
        "content": "释子身心无垢纷，独将衣钵去人羣。\n相思晚望松林寺，唯有钟声出白云。",
        "dynasty": "唐",
        "collection_info": null
    },
    {
        "title": "奉和独孤中丞游法华寺",
        "author": "皇甫冉",
        "content": "谢君临郡府，越国旧山川。\n访道三千界，当仁五百年。\n岩空驺驭响，树密斾旌连。\n阁影凌空壁，松声助乱泉。\n开门得初地，伏槛接诸天。\n向背春光满，楼台古制全。\n羣峰争彩翠，百谷会风烟。\n香象随僧久，祥乌报客先。\n清心乘暇日，稽首慕良缘。\n法证无生偈，诗成大雅篇。\n苍生望已久，迴驾独依然。",
        "dynasty": "唐",
        "collection_info": null
    },
    {
        "title": "之京留别刘方平",
        "author": "皇甫冉",
        "content": "客子慕俦侣，含悽整晨装。\n邀欢日不足，况乃前期长。\n离袂惜嘉月，远还劳折芳。\n迟迴越二陵，迴首但苍茫。\n乔木清宿雨，故关愁夕阳。\n人言长安乐，其奈缅相望。",
        "dynasty": "唐",
        "collection_info": null
    },
    {
        "title": "出塞",
        "author": "皇甫冉",
        "content": "吹角出塞门，前瞻即胡地。\n三军尽迴首，皆洒望乡泪。\n转念关山长，行看风景异。\n由来征戍客，负得轻生义。",
        "dynasty": "唐",
        "collection_info": null
    },
    {
        "title": "赴李少府庄失路",
        "author": "皇甫冉",
        "content": "君家南郭白云连，正待情人弄石泉。\n月照烟花迷客路，苍苍何处是伊川。",
        "dynasty": "唐",
        "collection_info": null
    },
    {
        "title": "雨雪",
        "author": "皇甫冉",
        "content": "风沙悲久戍，雨雪更劳师。\n绝漠无人境，将军苦战时。\n山川迷向背，氛雾失旌旗。\n徒念天涯隔，中人芳草期。",
        "dynasty": "唐",
        "collection_info": null
    },
    {
        "title": "馆陶李丞旧居",
        "author": "皇甫冉",
        "content": "盛名天下挹余芳，弃置终身不拜郎。\n词藻世传平子赋，园林人比郑公乡。\n门前坠叶浮秋水，篱外寒皋带夕阳。\n日日青松成古木，秪应来者为心伤。",
        "dynasty": "唐",
        "collection_info": null
    },
    {
        "title": "送刘兵曹还陇山居",
        "author": "皇甫冉",
        "content": "离堂徒讌语，行子但悲辛。\n虽是还家路，终为陇上人。\n先秋雪已满，近夏草初新。\n唯有闻羌笛，梅花曲裏春。",
        "dynasty": "唐",
        "collection_info": null
    },
    {
        "title": "同李三月夜作",
        "author": "皇甫冉",
        "content": "霜风惊度雁，月露皓疎林。\n处处砧声发，星河秋夜深。",
        "dynasty": "唐",
        "collection_info": null
    },
    {
        "title": "同裴少府安居寺对雨",
        "author": "皇甫冉",
        "content": "共结寻真会，还当退食初。\n炉烟云气合，林叶雨声余。\n溽暑销珍簟，浮凉入绮疏。\n归心从念远，怀此復何如。",
        "dynasty": "唐",
        "collection_info": null
    },
    {
        "title": "送元晟归潜山所居",
        "author": "皇甫冉",
        "content": "深山秋事早，君去復何如。\n裛露收新稼，迎寒葺旧庐。\n题诗即招隐，作赋是闲居。\n别后空相忆，嵇康懒寄书。",
        "dynasty": "唐",
        "collection_info": null
    },
    {
        "title": "送康判官徃新安赋得江路西南永",
        "author": "皇甫冉",
        "content": "不向新安去，那知江路长。\n猿声比庐霍，水色胜潇湘。\n驿树收残雨，渔家带夕阳。\n何须愁旅泊，使者有辉光。",
        "dynasty": "唐",
        "collection_info": null
    },
    {
        "title": "宿洞灵观",
        "author": "皇甫冉",
        "content": "孤烟灵洞远，积雪满山寒。\n松柏凌高殿，莓苔封古坛。\n客来清夜久，仙去白云残。\n明日开金箓，焚香更沐兰。",
        "dynasty": "唐",
        "collection_info": null
    },
    {
        "title": "酬卢十一过宿",
        "author": "皇甫冉",
        "content": "乞还方未遂，日夕望云林。\n况復逢春草，何劳问此心。\n闭门公务散，枉策故情深。\n遥夜他乡酒，同君梁甫吟。",
        "dynasty": "唐",
        "collection_info": null
    },
    {
        "title": "酬裴十四",
        "author": "皇甫冉",
        "content": "淮海各联翩，三年方一见。\n素心终不易，玄髮何须变。\n旧国想平陵，春山满阳羡。\n隣鸡莫遽唱，共惜良夜晏。",
        "dynasty": "唐",
        "collection_info": null
    },
    {
        "title": "彭祖井",
        "author": "皇甫冉",
        "content": "上公旌节在徐方，旧井莓苔近寝堂。\n访古因知彭祖宅，得仙何必葛洪乡。\n清虚不共春池竟，盥漱偏宜夏日长。\n闻道延年如玉液，欲将调鼎献明光。",
        "dynasty": "唐",
        "collection_info": null
    },
    {
        "title": "奉和对雪",
        "author": "皇甫冉",
        "content": "春雪偏当夜，暄风却变寒。\n庭深不復扫，城晓更宜看。\n命酒闲令酌，披蓑晚未冠。\n连营鼓角动，忽似战桑干。",
        "dynasty": "唐",
        "collection_info": null
    },
    {
        "title": "送萧献士",
        "author": "皇甫冉",
        "content": "惆怅烟郊晚，依然此送君。\n长河隔旅梦，浮客伴孤云。\n淇上春山直，黎阳大道分。\n西陵倘一弔，应有士衡文。",
        "dynasty": "唐",
        "collection_info": null
    },
    {
        "title": "卖药人处得南阳朱山人书",
        "author": "皇甫冉",
        "content": "卖药何为者，逃名市井居。\n唯通远山信，因致逸人书。\n已报还丹効，全将世事疎。\n秋风景溪裏，萧散寄樵渔。",
        "dynasty": "唐",
        "collection_info": null
    },
    {
        "title": "初出沅江夜入湖",
        "author": "皇甫冉",
        "content": "放溜出江口，迴瞻松栝深。\n不知舟中月，更引湖间心。",
        "dynasty": "唐",
        "collection_info": null
    },
    {
        "title": "送裴员外往江南",
        "author": "皇甫冉",
        "content": "分务江南远，留欢幕下荣。\n枫林萦楚塞，水驿到湓城。\n岸草知春晚，沙禽好夜惊。\n风帆几泊处，处处暮潮清。",
        "dynasty": "唐",
        "collection_info": null
    },
    {
        "title": "奉和王相公早春登徐州城",
        "author": "皇甫冉",
        "content": "落日凭危堞，春风似故乡。\n川流通楚塞，山色遶徐方。\n壁垒依寒草，旌旗动夕阳。\n元戎资上策，南亩起耕桑。",
        "dynasty": "唐",
        "collection_info": null
    },
    {
        "title": "奉和对山僧",
        "author": "皇甫冉",
        "content": "吏散重门掩，僧来闭阁闲。\n远心驰北阙，春兴寄东山。\n草长风光裏，莺喧静默间。\n芳辰不可住，惆怅暮禽还。",
        "dynasty": "唐",
        "collection_info": null
    },
    {
        "title": "奉和待勤照上人不至",
        "author": "皇甫冉",
        "content": "东洛居贤相，南方待本师。\n旌麾俨欲动，杯锡杳仍迟。\n积雪迷何处，惊风泊几时。\n大臣能护法，况有故山期。",
        "dynasty": "唐",
        "collection_info": null
    },
    {
        "title": "奉和汉祖庙下之作",
        "author": "皇甫冉",
        "content": "古庙风烟积，春城车骑过。\n方修汉祖祀，更使沛童歌。\n寝帐巢禽出，香烟水雾和。\n神心降福处，应在故乡多。",
        "dynasty": "唐",
        "collection_info": null
    },
    {
        "title": "和朝郎中扬子翫雪寄山阴严维",
        "author": "皇甫冉",
        "content": "凝阴晦长箔，积雪满通川。\n征客寒犹去，愁人昼更眠。\n谢家兴咏日，汉将出师年。\n闻有招寻兴，随君访戴船。",
        "dynasty": "唐",
        "collection_info": null
    },
    {
        "title": "闲居作",
        "author": "皇甫冉",
        "content": "多病辞官罢，闲居作赋成。\n图书唯药箓，饮食止藜羹。\n学谢淹中术，诗无邺下名。\n不堪趋建礼，讵是厌承明。\n已辍金门步，方从石路行。\n远山期道士，高柳觅先生。\n性懒尤因疾，家贫自省营。\n种苗虽尚短，谷价幸全轻。\n篇咏投康乐，壶觞就步兵。\n何人肯相访，开户一逢迎。",
        "dynasty": "唐",
        "collection_info": null
    },
    {
        "title": "归渡洛水",
        "author": "皇甫冉",
        "content": "暝色赴春愁，归人南渡头。\n渚烟空翠合，滩月碎光流。\n澧浦饶芳草，沧浪有钓舟。\n谁知放歌客，此意正悠悠。",
        "dynasty": "唐",
        "collection_info": null
    },
    {
        "title": "送郑二员外",
        "author": "皇甫冉",
        "content": "置酒竟长宵，送君登远道。\n羇心看旅雁，晚泊依秋草。\n秋草尚芊芊，离忧亦渺然。\n元戎辟才彦，行子犯风烟。\n风烟积惆怅，淮海殊飘荡。\n明日是重阳，登高远相望。",
        "dynasty": "唐",
        "collection_info": null
    },
    {
        "title": "酬崔侍御期籍道士不至兼寄",
        "author": "皇甫冉",
        "content": "一心求妙道，几岁候真师。\n丹竈今何在，白云无定期。\n昆崙烟景绝，汗漫徃还迟。\n君但焚香待，人间到有时。",
        "dynasty": "唐",
        "collection_info": null
    },
    {
        "title": "送裴陟归常州",
        "author": "皇甫冉",
        "content": "夜雨须停棹，秋风暗入衣。\n见君尝北望，何事却南归。",
        "dynasty": "唐",
        "collection_info": null
    },
    {
        "title": "赠别",
        "author": "皇甫冉",
        "content": "南桥春日暮，杨柳带青渠。\n不得同携手，空成意有余。",
        "dynasty": "唐",
        "collection_info": null
    },
    {
        "title": "和袁郎中破贼后经剡中山水",
        "author": "皇甫冉",
        "content": "武库分帷幄，儒衣事鼓鼙。\n兵连越徼外，寇尽海门西。\n节比全疎勒，功当雪会稽。\n旌旗迴剡岭，士马濯耶溪。\n受律梅初发，班师草未齐。\n行看佩金印，岂得访丹梯。",
        "dynasty": "唐",
        "collection_info": null
    },
    {
        "title": "徐州送丘侍御之越",
        "author": "皇甫冉",
        "content": "时鸟催春色，离人惜岁华。\n远山随拥传，芳草引还家。\n北固潮当阔，西陵路稍斜。\n纵令寒食过，犹有镜中花。",
        "dynasty": "唐",
        "collection_info": null
    },
    {
        "title": "闲居",
        "author": "皇甫冉",
        "content": "桃红復含宿雨，柳绿更带春烟。\n花落家童未扫，莺啼山客犹眠。",
        "dynasty": "唐",
        "collection_info": null
    },
    {
        "title": "送延陵陈法师赴上元",
        "author": "皇甫冉",
        "content": "延陵初罢讲，建业去随缘。\n翻译推多学，坛场最少年。\n浣衣逢野水，乞食向人烟。\n遍礼南朝寺，焚香古像前。",
        "dynasty": "唐",
        "collection_info": null
    },
    {
        "title": "赋得海边树",
        "author": "皇甫冉",
        "content": "历历缘荒岸，溟溟入远天。\n每同沙草发，长共水云连。\n摇落潮风早，离披海雨偏。\n故伤游子意，多在客舟前。",
        "dynasty": "唐",
        "collection_info": null
    },
    {
        "title": "题昭上人房",
        "author": "皇甫冉",
        "content": "沃州传敎后，百衲老空林。\n虑尽朝昏磬，禅随坐卧心。\n鹤飞湖草迥，门闭野云深。\n地与天台接，中峯早晚寻。",
        "dynasty": "唐",
        "collection_info": null
    },
    {
        "title": "送李使君赴抚州",
        "author": "皇甫冉",
        "content": "远送临川守，还同康乐侯。\n岁时徒改易，今古接风流。\n五马嘶长道，双旌向本州。\n乡心寄西北，应上郡城楼。",
        "dynasty": "唐",
        "collection_info": null
    },
    {
        "title": "同樊润州游郡东山",
        "author": "皇甫冉",
        "content": "北固多陈迹，东山復盛游。\n铙声发大道，草色引行驺。\n此地何时有，长江自古流。\n频随公府步，南客寄徐州。",
        "dynasty": "唐",
        "collection_info": null
    },
    {
        "title": "酬杨侍御寺中见招",
        "author": "皇甫冉",
        "content": "贫居依柳市，闲步在莲宫。\n高阁宜春雨，长廊好啸风。\n诚如双树下，岂比一丘中。",
        "dynasty": "唐",
        "collection_info": null
    },
    {
        "title": "重阳日酬李观",
        "author": "皇甫冉",
        "content": "不见白衣来送酒，但令黄菊自开花。\n愁看日晚良辰过，步步行寻陶令家。",
        "dynasty": "唐",
        "collection_info": null
    },
    {
        "title": "寄权器",
        "author": "皇甫冉",
        "content": "露湿青芜时欲晚，水流黄叶意无穷。\n节近重阳念归否，眼前篱菊带秋风。",
        "dynasty": "唐",
        "collection_info": null
    },
    {
        "title": "酬李判官度梨岭见寄",
        "author": "皇甫冉",
        "content": "陇首怨西征，岭南雁北顾。\n行人与流水，共向闽中去。",
        "dynasty": "唐",
        "collection_info": null
    },
    {
        "title": "送魏六侍御葬",
        "author": "皇甫冉",
        "content": "哭葬寒郊外，行将何所从。\n盛曹徒列柏，新墓已栽松。\n海月同千古，江云覆几重。\n旧书曾谏猎，遗草议登封。\n畴昔轻三事，尝期老一峯。\n门临商岭道，窗引洛城钟。\n应积泉中恨，无因世上逢。\n招寻偏见厚，疎慢亦相容。\n张范唯通梦，求羊永绝踪。\n谁知长卿疾，歌赋不还邛。",
        "dynasty": "唐",
        "collection_info": null
    },
    {
        "title": "送张道士归茅山谒李尊师",
        "author": "皇甫冉",
        "content": "向山独有一人行，近洞应逢双鹤迎。\n尝以素书传弟子，还因白石号先生。\n无穷杏树行时种，几许芝田向月耕。\n师事少君年岁久，欲随旄节徃层城。",
        "dynasty": "唐",
        "collection_info": null
    },
    {
        "title": "詶裴补阙吴寺见寻",
        "author": "皇甫冉",
        "content": "东林初结构，已有晚钟声。\n窻户背流水，房廊半架城。\n远山重迭见，芳草浅深生。\n每与君携手，多烦长老迎。",
        "dynasty": "唐",
        "collection_info": null
    },
    {
        "title": "送王相公之幽州",
        "author": "皇甫冉",
        "content": "自昔萧曹任，难兼卫霍功。\n勤劳无远近，旌节屡西东。\n不选三河卒，还令万里通。\n雁行缘古塞，马鬣起长风。\n遮虏关山静，防秋鼓角雄。\n徒思一攀送，羸老荜门中。",
        "dynasty": "唐",
        "collection_info": null
    },
    {
        "title": "题竹扇赠别",
        "author": "皇甫冉",
        "content": "湘竹殊堪制，齐纨且未工。\n幸亲芳袖日，尤带旧林风。\n掩笑歌筵裏，传书卧阁中。\n竟将为别赠，宁与合欢同。",
        "dynasty": "唐",
        "collection_info": null
    },
    {
        "title": "归阳羡兼送刘八长卿",
        "author": "皇甫冉",
        "content": "湖上孤帆别，江南谪宦归。\n前程愁更远，临水泪沾衣。\n云梦春山徧，潇湘过客稀。\n武陵招我隐，岁晚闭柴扉。",
        "dynasty": "唐",
        "collection_info": null
    },
    {
        "title": "东郊迎春",
        "author": "皇甫冉",
        "content": "晓见苍龙驾，东郊春已迎。\n綵云天仗合，玄象太阶平。\n佳气山川秀，和风政令行。\n句陈霜骑肃，御道雨师清。\n律向韶阳变，人随草木荣。\n遥观上林树，今日遇迁莺。",
        "dynasty": "唐",
        "collection_info": null
    },
    {
        "title": "招隐寺送阎判官还江州",
        "author": "皇甫冉",
        "content": "离别那逢秋气悲，东林更作上方期。\n共知客路浮云外，暂爱僧房坠叶时。\n长江九派人归少，寒岭千重雁度迟。\n借问浔阳在何处，每看潮落一相思。",
        "dynasty": "唐",
        "collection_info": null
    },
    {
        "title": "送李山人还",
        "author": "皇甫冉",
        "content": "从来无检束，只欲老烟霞。\n鸡犬声相应，深山有几家。",
        "dynasty": "唐",
        "collection_info": null
    },
    {
        "title": "韦中丞西厅海榴",
        "author": "皇甫冉",
        "content": "海花争让候榴花，犯雪先开内史家。\n末客朝朝铃阁下，从公步履玩年华。",
        "dynasty": "唐",
        "collection_info": null
    },
    {
        "title": "洪泽馆壁见故礼部尚书题诗",
        "author": "皇甫冉",
        "content": "底事洪泽壁，空留黄绢词。\n年年淮水上，行客不胜悲。",
        "dynasty": "唐",
        "collection_info": null
    },
    {
        "title": "望南山雪怀山寺普上人",
        "author": "皇甫冉",
        "content": "夜夜梦莲宫，无由见远公。\n朝来出门望，知在雪山中。",
        "dynasty": "唐",
        "collection_info": null
    },
    {
        "title": "送夔州班使君",
        "author": "皇甫冉",
        "content": "晚日照楼边，三军拜峡前。\n白云随浪散，青壁与山连。\n万岭岷峨雪，千家橘柚川。\n还如赴河内，天上去经年。",
        "dynasty": "唐",
        "collection_info": null
    },
    {
        "title": "寻戴处士",
        "author": "皇甫冉",
        "content": "车马长安道，谁知大隐心。\n蛮僧留古镜，蜀客寄新琴。\n晒药竹斋暖，捣茶松院深。\n思君一相访，残雪似山阴。",
        "dynasty": "唐",
        "collection_info": null
    },
    {
        "title": "早发中严寺别契上人",
        "author": "皇甫冉",
        "content": "苍苍松桂阴，残月半西岑。\n素壁寒灯暗，红炉夜火深。\n厨开山鼠散，钟尽岭猿吟。\n行役方如此，逢师懒话心。",
        "dynasty": "唐",
        "collection_info": null
    },
    {
        "title": "华清宫",
        "author": "皇甫冉",
        "content": "骊岫接新丰，岧峣驾翠空。\n凿山开秘殿，隐雾闭仙宫。\n绛阙犹栖凤，雕梁尚带虹。\n温泉曾浴日，华馆旧迎风。\n肃穆瞻云辇，沈深闭绮栊。\n东郊倚望处，瑞气霭蒙蒙。",
        "dynasty": "唐",
        "collection_info": null
    },
    {
        "title": "送孔巢父赴河南军",
        "author": "皇甫冉",
        "content": "江城相送阻烟波，况復新秋一雁过。\n闻道全师征北虏，更言诸将会南河。\n边心杳杳乡人绝，塞草青青战马多。\n共许陈琳工奏记，知君名宦未蹉跎。",
        "dynasty": "唐",
        "collection_info": null
    },
    {
        "title": "李二侍御丹阳东去新亭",
        "author": "皇甫冉",
        "content": "姑苏东望海陵间，几度裁书信未还。\n长在府中持白简，岂知天畔有青山。\n人归极浦寒流广，雁下平芜秋野闲。\n旧日新亭更携手，他乡风景亦相关。",
        "dynasty": "唐",
        "collection_info": null
    },
    {
        "title": "夜发沅江寄李颍川刘侍郎",
        "author": "皇甫冉",
        "content": "半夜回舟入楚乡，月明山水共苍苍。\n孤猨更发秋风裏，不是愁人亦断肠。",
        "dynasty": "唐",
        "collection_info": null
    },
    {
        "title": "浪淘沙二首 一",
        "author": "皇甫冉",
        "content": "蛮歌荳蔻北人愁，松雨蒲风野艇秋。\n浪起鵁鶄眠不得，寒沙细细入江流。",
        "dynasty": "唐",
        "collection_info": null
    },
    {
        "title": "浪淘沙二首 二",
        "author": "皇甫冉",
        "content": "濑头细草接疎林，恶浪罾船半欲沈。\n宿鹭眠洲非旧浦，去年沙觜是江心。",
        "dynasty": "唐",
        "collection_info": null
    },
    {
        "title": "春思",
        "author": "皇甫冉",
        "content": "莺啼燕语报新年，马邑龙堆路几千。\n家住秦城邻汉苑，心随明月到胡天。\n机中锦字论长恨，楼上花枝笑独眠。\n为问元戎窦车骑，何时反斾勒燕然。",
        "dynasty": "唐",
        "collection_info": null
    },
    {
        "title": "逢庄纳因赠",
        "author": "皇甫冉",
        "content": "世故还相见，天涯共向东。\n春归江海上，人老别离中。\n郡吏名何晚，沙鸥道自同。\n甘泉须早献，且莫叹飘蓬。",
        "dynasty": "唐",
        "collection_info": null
    },
    {
        "title": "送韦山人归钟山所居",
        "author": "皇甫冉",
        "content": "逸人归路远，弟子出山迎。\n服药颜虽驻，耽书癖已成。\n柴扉度岁月，藜杖见公聊。\n更作儒林传，还应有姓名。",
        "dynasty": "唐",
        "collection_info": null
    },
    {
        "title": "送普门上人",
        "author": "皇甫冉",
        "content": "花宫难久别，道者忆千灯。\n残雪入林路，深山归寺僧。\n日光依嫩草，泉响滴春冰。\n何用求方便，看心是一乘。",
        "dynasty": "唐",
        "collection_info": null
    },
    {
        "title": "怨回纥歌二首 一",
        "author": "皇甫冉",
        "content": "白首南朝女，愁听异域歌。\n收兵颉利国，饮马胡芦河。\n毳布腥羶久，穹庐岁月多。\n雕巢城上宿，吹笛泪滂沱。",
        "dynasty": "唐",
        "collection_info": null
    },
    {
        "title": "怨回纥歌二首 二",
        "author": "皇甫冉",
        "content": "祖席驻征棹，开帆信候潮。\n隔烟桃叶泣，吹管杏花飘。\n船去鸥飞阁，人归尘上桥。\n别离惆怅泪，江路湿红蕉。",
        "dynasty": "唐",
        "collection_info": null
    },
    {
        "title": "句",
        "author": "皇甫冉",
        "content": "微官同侍苍龙阙，直谏偏推白马生。",
        "dynasty": "唐",
        "collection_info": null
    },
    {
        "title": "代宛转歌二首 一",
        "author": "刘方平",
        "content": "星参差，明月二八灯五枝。\n黄鹤瑶琴将别去，芙蓉羽帐惜空垂。\n歌宛转，宛转恨无穷。\n愿为潮与浪，俱起碧流中。",
        "dynasty": "唐",
        "collection_info": null
    },
    {
        "title": "代宛转歌二首 二",
        "author": "刘方平",
        "content": "晓将近，黄姑织女银河尽。\n九华锦衾无復情，千金宝镜谁能引。\n歌宛转，宛转伤别离。\n愿作杨与柳，同向玉窗垂。",
        "dynasty": "唐",
        "collection_info": null
    },
    {
        "title": "乌栖曲二首 一",
        "author": "刘方平",
        "content": "蛾眉曼脸倾城国，鸣环动佩新相识。\n银汉斜临白玉堂，芙蓉行障掩灯光。",
        "dynasty": "唐",
        "collection_info": null
    },
    {
        "title": "乌栖曲二首 二",
        "author": "刘方平",
        "content": "画舸双艚锦为缆，芙蓉花发莲叶暗。\n门前月色映横塘，感郎中夜度潇湘。",
        "dynasty": "唐",
        "collection_info": null
    },
    {
        "title": "巫山高",
        "author": "刘方平",
        "content": "楚国巫山秀，清猨日夜啼。\n万重春树合，十二碧峰齐。\n峡出朝云下，江来暮雨西。\n阳台归路直，不畏向家迷。",
        "dynasty": "唐",
        "collection_info": null
    },
    {
        "title": "巫山神女",
        "author": "刘方平",
        "content": "神女藏难识，巫山秀莫羣。\n今宵为大雨，昨日作孤云。\n散漫愁巴峡，徘徊恋楚君。\n先王为立庙，春树几氛氲。",
        "dynasty": "唐",
        "collection_info": null
    },
    {
        "title": "梅花落",
        "author": "刘方平",
        "content": "新岁芳梅树，繁花四面同。\n春风吹渐落，一夜几枝空。\n少妇今如此，长城恨不穷。\n莫将辽海雪，来比后庭中。",
        "dynasty": "唐",
        "collection_info": null
    },
    {
        "title": "铜雀妓",
        "author": "刘方平",
        "content": "遗令奉君王，嚬蛾强一妆。\n岁移陵树色，恩在舞衣香。\n玉座生秋气，铜台下夕阳。\n泪痕霑井榦，舞袖为谁长。",
        "dynasty": "唐",
        "collection_info": null
    },
    {
        "title": "秋夜思",
        "author": "刘方平",
        "content": "旅梦何时尽，征途望每赊。\n晚秋淮上水，新月楚人家。\n猨啸空山近，鸿飞极浦斜。\n明朝南岸去，言折桂枝花。",
        "dynasty": "唐",
        "collection_info": null
    },
    {
        "title": "秋夜泛舟",
        "author": "刘方平",
        "content": "林塘夜发舟，虫响荻飕飕。\n万影皆因月，千声各为秋。\n岁华空復晚，乡思不堪愁。\n西北浮云外，伊川何处流。",
        "dynasty": "唐",
        "collection_info": null
    },
    {
        "title": "折杨枝",
        "author": "刘方平",
        "content": "官渡初杨柳，风来亦动摇。\n武昌行路好，应为最长条。\n叶映黄鹂夕，花繁白雪朝。\n年年攀折意，流恨入纤腰。",
        "dynasty": "唐",
        "collection_info": null
    },
    {
        "title": "班婕妤",
        "author": "刘方平",
        "content": "夕殿别君王，宫深月似霜。\n人幽在长信，萤出向昭阳。\n露浥红兰湿，秋凋碧树伤。\n惟当合欢扇，从此箧中藏。",
        "dynasty": "唐",
        "collection_info": null
    },
    {
        "title": "新春",
        "author": "刘方平",
        "content": "南陌春风早，东隣曙色斜。\n一花开楚国，双燕入卢家。\n眠罢梳雪髻，妆成上锦车。\n谁知如昔日，更浣越溪纱。",
        "dynasty": "唐",
        "collection_info": null
    },
    {
        "title": "寄严八判官",
        "author": "刘方平",
        "content": "洛阳新月动秋砧，瀚海沙场天半阴。\n出塞能全仲叔策，安亲更切老莱心。\n汉家宫裏风云晓，羌笛声中雨雪深。\n怀袖未传三岁字，相思空作陇头吟。",
        "dynasty": "唐",
        "collection_info": null
    },
    {
        "title": "秋夜寄皇甫冉郑丰",
        "author": "刘方平",
        "content": "洛阳清夜白云归，城裏长河列宿稀。\n秋后见飞千里鴈，月中闻捣万家衣。\n长怜西雍青门道，久别东吴黄鹄矶。\n借问客书何所寄，用心不啻两乡违。",
        "dynasty": "唐",
        "collection_info": null
    },
    {
        "title": "寄陇右严判官",
        "author": "刘方平",
        "content": "副相西征重，苍生属望晨。\n还同周薄伐，不取汉和亲。\n虏阵摧枯易，王师决胜频。\n高旗临鼓角，太白静风尘。\n赤狄争归化，青羌已请臣。\n遥传阃外美，盛选幕中宾。\n玉劒光初发，冰壶色自真。\n忠贞期报主，章服岂荣身。\n边草含风绿，征鸿过月新。\n胡笳长出塞，陇水半归秦。\n绝漠多来往，连年厌苦辛。\n路经西汉雪，家掷后园春。\n谁念烟云裏，深居汝颍滨。\n一丛黄菊地，九日白衣人。\n松叶疎开岭，桃花密映津。\n缣书若有寄，为访许由邻。",
        "dynasty": "唐",
        "collection_info": null
    },
    {
        "title": "拟娼楼节怨",
        "author": "刘方平",
        "content": "上苑离离莺度，昆明幂幂蒲生。\n时光春华可惜，何须对镜含情。",
        "dynasty": "唐",
        "collection_info": null
    },
    {
        "title": "采莲曲",
        "author": "刘方平",
        "content": "落日晴江裏，荆歌艳楚腰。\n采莲从小惯，十五即乘潮。",
        "dynasty": "唐",
        "collection_info": null
    },
    {
        "title": "长信宫",
        "author": "刘方平",
        "content": "梦裏君王近，宫中河汉高。\n秋风能再热，团扇不辞劳。",
        "dynasty": "唐",
        "collection_info": null
    },
    {
        "title": "京兆眉",
        "author": "刘方平",
        "content": "新作蛾眉样，谁将月裏同。\n有来凡几日，相效满城中。",
        "dynasty": "唐",
        "collection_info": null
    },
    {
        "title": "春雪",
        "author": "刘方平",
        "content": "飞雪带春风，裴回乱绕空。\n君看似花处，偏在洛阳东。",
        "dynasty": "唐",
        "collection_info": null
    },
    {
        "title": "望夫石",
        "author": "刘方平",
        "content": "佳人成古石，藓驳覆花黄。\n犹有春山杏，枝枝似薄妆。",
        "dynasty": "唐",
        "collection_info": null
    },
    {
        "title": "送别",
        "author": "刘方平",
        "content": "华亭霁色满今朝，云裏樯竿去转遥。\n莫怪山前深復浅，清淮一日两迴潮。",
        "dynasty": "唐",
        "collection_info": null
    },
    {
        "title": "夜月",
        "author": "刘方平",
        "content": "更深月色半人家，北斗阑干南斗斜。\n今夜偏知春气暖，虫声新透绿窗纱。",
        "dynasty": "唐",
        "collection_info": null
    },
    {
        "title": "春怨",
        "author": "刘方平",
        "content": "纱窗日落渐黄昏，金屋无人见泪痕。\n寂寞空庭春欲晚，梨花满地不开门。",
        "dynasty": "唐",
        "collection_info": null
    },
    {
        "title": "代春怨",
        "author": "刘方平",
        "content": "朝日残莺伴妾啼，开帘只见草萋萋。\n庭前时有东风入，杨柳千条尽向西。",
        "dynasty": "唐",
        "collection_info": null
    },
    {
        "title": "宣州东峰亭各赋一物得古壁苔",
        "author": "刘太真",
        "content": "苒苒温寒泉，绵绵古危壁。\n光含孤翠动，色与暮云寂。\n深浅松月间，幽人自登历。",
        "dynasty": "唐",
        "collection_info": null
    },
    {
        "title": "顾十二况左迁过韦苏州房杭州韦睦州三使君皆有郡中燕集诗辞章高丽鄙夫之所仰慕顾生既至留连笑语因亦成篇以继三君子之风焉",
        "author": "刘太真",
        "content": "宠至乃不惊，罪及非无由。\n奔迸历畏途，缅貌赴偏陬。\n牧此雕弊甿，属当赋敛秋。\n凤兴谅无补，旬暇焉敢休。\n前日怀友生，独登城上楼。\n迢迢西北望，远思不可收。\n今曰车骑来，旷然销人忧。\n晨迎东斋饭，晚度南溪游。\n以我碧流水，泊君青翰舟。\n莫将迁客程，不为胜境留。\n飞札谢三守，斯篇希见酬。",
        "dynasty": "唐",
        "collection_info": null
    },
    {
        "title": "贡院寄前主司萧尚书听",
        "author": "刘太真",
        "content": "独坐贡闱裏，愁心芳草生。\n山公昨夜事，应见此时情。",
        "dynasty": "唐",
        "collection_info": null
    },
    {
        "title": "东峰亭同刘太真各赋一物得垂涧藤",
        "author": "袁傪",
        "content": "寒涧留不息，古藤终日垂。\n迎风仍未定，拂水更相宜。\n新花与旧叶，惟有幽人知。",
        "dynasty": "唐",
        "collection_info": null
    },
    {
        "title": "喜陆侍御破石埭草寇东峰亭赋诗",
        "author": "袁傪",
        "content": "古诗东峰上，登临兴有余。\n同观白简使，新报赤囊书。\n几处闲烽堠，千方庆里闾。\n欣欣夏木长，寂寂晚烟徐。\n战罢言归马，远师赋出车。\n因知越范蠡，湖海意[何如]。",
        "dynasty": "唐",
        "collection_info": null
    },
    {
        "title": "东峰亭各赋一物得岭上云",
        "author": "崔何",
        "content": "伫立增远意，中峰见孤云。\n溶溶傍危石，片片宜夕曛。\n渐向羣木尽，残飞更氤氲。",
        "dynasty": "唐",
        "collection_info": null
    },
    {
        "title": "喜陆侍御破石埭草寇东峰亭赋诗",
        "author": "崔何",
        "content": "绝景西溪寺，连延近郭山。\n高深清扃外，行止翠微间。\n江澈烟尘静，川源草树闲。\n中丞健步到，柱史捷书还。\n一战清戎越，三吴变险艰。\n功名麟阁上，得咏入秦关。",
        "dynasty": "唐",
        "collection_info": null
    },
    {
        "title": "东峰亭各赋一物得幽径石",
        "author": "王纬",
        "content": "片石东溪上，阴崖剩阻修。\n雨余青石霭，岁晚绿苔幽。\n从来不可转，今日为人留。",
        "dynasty": "唐",
        "collection_info": null
    },
    {
        "title": "喜陆侍御破石埭草寇东峰亭赋诗",
        "author": "王纬",
        "content": "蜂虿聚吴州，推贤奉圣忧。\n忠诚资上策，仁勇佐前筹。\n草木成鹅鹳，戈鋋復斗牛。\n戎车一战后，残垒五兵收。\n野静山戎险，江平水面流。\n更怜羁旅客，从此罢葵丘。",
        "dynasty": "唐",
        "collection_info": null
    },
    {
        "title": "东峰亭各赋一物得临轩桂",
        "author": "郭澹",
        "content": "青青芳桂树，幽阴在庭轩。\n向日阴还合，从风叶乍翻。\n共看霜雪后，终不变凉暄。",
        "dynasty": "唐",
        "collection_info": null
    },
    {
        "title": "喜陆侍御破石埭草寇东峰亭赋诗",
        "author": "郭澹",
        "content": "介胄鹰扬出，山林蚁聚空。\n忽闻飞简报，曾是坐筹功。\n逈夜昏氛灭，危亭眺望雄。\n茂勋推世上，余兴寄杯中。\n喜色烟霞改，欢忻里巷同。\n幸兹尊俎末，饮至又从公。",
        "dynasty": "唐",
        "collection_info": null
    },
    {
        "title": "东峰亭各赋一物得林中翠",
        "author": "高傪",
        "content": "杳霭无定状，霏微常满林。\n清风光不散，过雨色偏深。\n幽意赏难尽，终朝再招寻。",
        "dynasty": "唐",
        "collection_info": null
    },
    {
        "title": "东峰亭各赋一物得栖烟鸟",
        "author": "李岑",
        "content": "从来养毛羽，昔日曾飞迁。\n变转对朝阳，差池栖夕烟。\n遇此枝叶覆，夙举冀冲天。",
        "dynasty": "唐",
        "collection_info": null
    },
    {
        "title": "东峰亭各赋一物得寒溪草",
        "author": "苏寓",
        "content": "幂䍥溪边草，游人不厌看。\n余芳幽处老，深色望中寒。\n幸得陪情兴，青青赏未阑。",
        "dynasty": "唐",
        "collection_info": null
    },
    {
        "title": "东峰亭各赋一物得阴崖竹",
        "author": "袁邕",
        "content": "终岁寒苔色，寂寥幽思深。\n朝歌犹夕岚，日永流清阴。\n龙钟负烟雪，自有凌云心。",
        "dynasty": "唐",
        "collection_info": null
    },
    {
        "title": "唐德明兴圣庙乐章 迎神",
        "author": "李纾",
        "content": "元尊九德，佐尧光宅。\n烈祖太宗，方周作伯。\n响怀霜露，乐变金石。\n白云青风，髣髴来格。",
        "dynasty": "唐",
        "collection_info": null
    },
    {
        "title": "唐德明兴圣庙乐章 登歌奠币",
        "author": "李纾",
        "content": "四时有典，百事来祭。\n尊祖奉宗，严禋大帝。\n礼先苍璧，奠备黝制。\n于万斯年，熙成帝系。",
        "dynasty": "唐",
        "collection_info": null
    },
    {
        "title": "唐德明兴圣庙乐章 迎俎",
        "author": "李纾",
        "content": "盛牲实俎，涓选休成。\n鼎煁阳燧，玉盥阴精。\n有飶嘉豆，既和大羹。\n侑以清乐，细齐人情。",
        "dynasty": "唐",
        "collection_info": null
    },
    {
        "title": "唐德明兴圣庙乐章 德明酌献",
        "author": "李纾",
        "content": "清庙弈弈，和乐雍雍。\n器尊牺象，礼属宗公。\n白水方[祼]，黄流在中。\n谟明之德，万古清风。",
        "dynasty": "唐",
        "collection_info": null
    },
    {
        "title": "唐德明兴圣庙乐章 兴圣酌献",
        "author": "李纾",
        "content": "閟宫静谧，合乐周张。\n泰尊始献，百末重觞。\n震澹存诚，庶几迪尝。\n遥源之祚，天汉灵长。",
        "dynasty": "唐",
        "collection_info": null
    },
    {
        "title": "唐德明兴圣庙乐章 亚献终献",
        "author": "李纾",
        "content": "惟清惟肃，靡闻靡见。\n举备九成，俛终三献。\n庆彰曼寿，胙撤嘉荐。\n瘗玉埋牲，礼神斯徧。",
        "dynasty": "唐",
        "collection_info": null
    },
    {
        "title": "唐德明兴圣庙乐章 送神",
        "author": "李纾",
        "content": "元精回復，灵贶繁滋。\n风洒兰路，云摇桂旗。\n高丘缅邈，凉部逶迟。\n瞻望靡及，缠绵永思。",
        "dynasty": "唐",
        "collection_info": null
    },
    {
        "title": "让皇帝庙乐章 迎神",
        "author": "李纾",
        "content": "皇矣天宗，德先王季。\n因心则友，克让以位。\n爰命有司，式尊前志。\n神其降灵，昭飨祀事。",
        "dynasty": "唐",
        "collection_info": null
    },
    {
        "title": "让皇帝庙乐章 奠币",
        "author": "李纾",
        "content": "惟帝时若，去而上仙。\n祀用商武，乐备宫悬。\n白壁加荐，玄纁告虔。\n子孙拜后，承兹吉蠲。",
        "dynasty": "唐",
        "collection_info": null
    },
    {
        "title": "让皇帝庙乐章 迎俎",
        "author": "李纾",
        "content": "祀盛体荐，礼协粢盛。\n方周假庙，用鲁纯牲。\n捧撤祗敬，击拊和鸣。\n受釐归胙，既戒而平。",
        "dynasty": "唐",
        "collection_info": null
    },
    {
        "title": "让皇帝庙乐章 酌献",
        "author": "李纾",
        "content": "八音具举，三寿既盥。\n洁兹宗彝，瑟彼圭瓒。\n兰肴重错，椒醑飘散。\n降祚维城，永为藩翰。",
        "dynasty": "唐",
        "collection_info": null
    },
    {
        "title": "让皇帝庙乐章 亚献终献",
        "author": "李纾",
        "content": "秩礼有序，和音既同。\n九仪不忒，三揖将终。\n孝感藩后，相维辟公。\n四时之典，永永无穷。",
        "dynasty": "唐",
        "collection_info": null
    },
    {
        "title": "让皇帝庙乐章 送神",
        "author": "李纾",
        "content": "奠献已事，昏昕载分。\n风摇雨散，灵卫絪缊。\n龙驾帝服，已腾五云。\n泮宫復閟，寂寞无闻。",
        "dynasty": "唐",
        "collection_info": null
    },
    {
        "title": "释奠武成王乐章 迎神",
        "author": "于邵",
        "content": "卜畋不从，兆发非熊。\n乃倾荒政，爰佐一戎。\n盛烈载垂，命祀维崇。\n日练上戊，宿严閟宫。\n迎奏嘉至，感而遂通。",
        "dynasty": "唐",
        "collection_info": null
    },
    {
        "title": "释奠武成王乐章 奠币登歌",
        "author": "于邵",
        "content": "管罄升，坛芗集。\n上公进，嘉币执。\n信以通，僾如及。\n恢帝功，锡后邑。\n四维张，百度立。\n绵亿载，邈难挹。",
        "dynasty": "唐",
        "collection_info": null
    },
    {
        "title": "释奠武成王乐章 迎俎酌献",
        "author": "于邵",
        "content": "五齐絜，九牢硕。\n梡橛循，罍斝涤。\n进具物，扬鸿绩。\n和奏发，高灵寂。\n虔告终，繁祉锡。\n昭秩祀，永无易。",
        "dynasty": "唐",
        "collection_info": null
    },
    {
        "title": "释奠武成王乐章 亚献终献",
        "author": "于邵",
        "content": "贰觞以献，三变其终。\n顾此非馨，尚达斯衷。\n茅缩可致，神歆载融。\n始神翊周，拯溺除凶。\n时维降佑，永绝兴戎。",
        "dynasty": "唐",
        "collection_info": null
    },
    {
        "title": "释奠武成王乐章 送神",
        "author": "于邵",
        "content": "明祀方终，备乐斯阕。\n黝纁就瘗，豆笾告撤。\n肸蠁尚余，光景云灭。\n返归虚极，神心则悦。",
        "dynasty": "唐",
        "collection_info": null
    },
    {
        "title": "登鹳雀楼",
        "author": "王之涣",
        "content": "白日依山尽，黄河入海流。\n欲穷千里目，更上一层楼。",
        "dynasty": "唐",
        "collection_info": null
    },
    {
        "title": "送别",
        "author": "王之涣",
        "content": "杨柳东风树，青青夹御河。\n近来攀折苦，应为别离多。",
        "dynasty": "唐",
        "collection_info": null
    },
    {
        "title": "凉州词二首” 一",
        "author": "王之涣",
        "content": "黄河远上白云间，一片孤城万仞山。\n羌笛何须怨杨柳，春光不度玉门关。",
        "dynasty": "唐",
        "collection_info": null
    },
    {
        "title": "凉州词二首” 二",
        "author": "王之涣",
        "content": "单于北望拂云堆，杀马登坛祭几迴。\n汉家天子今神武，不肯和亲归去来。",
        "dynasty": "唐",
        "collection_info": null
    },
    {
        "title": "宴词",
        "author": "王之涣",
        "content": "长堤春水绿悠悠，畎入漳河一道流。\n莫听声声催去棹，桃溪浅处不胜舟。",
        "dynasty": "唐",
        "collection_info": null
    },
    {
        "title": "九日送别",
        "author": "王之涣",
        "content": "蓟庭萧瑟故人稀，何处登高且送归。\n今日暂同芳菊酒，明朝应作断蓬飞。",
        "dynasty": "唐",
        "collection_info": null
    },
    {
        "title": "晚秋石门礼拜",
        "author": "阎防",
        "content": "轻策临绝壁，招提谒金仙。\n舟车无由径，岩峤乃属天。\n踯躅淹昃景，夷犹望新弦。\n石门变暝色，谷口生人烟。\n阳鴈叫平楚，秋风急寒川。\n驰晖苦代谢，浮脆惭贞坚。\n永欲卧丘壑，息心依梵筵。\n誓将历劫愿，无以外物牵。",
        "dynasty": "唐",
        "collection_info": null
    },
    {
        "title": "百丈溪新理茅茨读书",
        "author": "阎防",
        "content": "浪迹弃人世，远山自幽独。\n始傍巢由踪，吾其获心曲。\n荒庭何所有，老树半空腹。\n秋蜩鸣北林，暮鸟穿我屋。\n栖迟乐遵渚，恬旷寡所欲。\n开卦推盈虚，散帙攻节目。\n养闲度人事，达命知止足。\n不学东周儒，俟时劳伐辐。",
        "dynasty": "唐",
        "collection_info": null
    },
    {
        "title": "宿岸道人精舍",
        "author": "阎防",
        "content": "早岁参道风，放情入寥廓。\n重因息心侣，遂果岩下诺。\n敛迹辞人间，杜门守寂寞。\n秋风翦兰蕙，霜气冷淙壑。\n山牖见然灯，竹房闻捣药。\n愿言舍尘事，所趣非龙蠖。",
        "dynasty": "唐",
        "collection_info": null
    },
    {
        "title": "夕次鹿门山作",
        "author": "阎防",
        "content": "庞公嘉遯所，浪迹难追攀。\n浮舟暝始至，抱杖聊自闲。\n双岩开鹿门，百谷集珠湾。\n喷薄湍上水，舂容漂裏山。\n焦原不足险，梁壑未成艰。\n我行自春仲，夏鸟忽绵蛮。\n蕙草色已晚，客心殊倦还。\n远游非避地，访道爱童颜。\n安能徇机巧争夺锥刀间。",
        "dynasty": "唐",
        "collection_info": null
    },
    {
        "title": "与永乐诸公夜泛黄河作",
        "author": "阎防",
        "content": "烟深载酒入，但觉暮川虚。\n映水见山火，鸣榔闻夜渔。\n爱兹山水趣，忽与人世疎。\n无暇然官烛，中流有望舒。",
        "dynasty": "唐",
        "collection_info": null
    },
    {
        "title": "句",
        "author": "阎防",
        "content": "熊踞庭中树，龙蒸栋裏云。",
        "dynasty": "唐",
        "collection_info": null
    },
    {
        "title": "怀哉行",
        "author": "薛据",
        "content": "明时无废人，广厦无弃材。\n良工不我顾，有用宁自媒。\n怀策望君门，岁晏空迟迴。\n秦城多车马，日夕飞尘埃。\n伐鼓千门启，鸣珂双阙来。\n我闻雷雨施，天泽罔不该。\n何意斯人徒，弃之如死灰。\n主好臣必効，时禁权不开。\n俗流实骄矜，得志轻草莱。\n文王赖多士，汉帝资羣才。\n一言并拜相，片善咸居台。\n夫君何不遇，为泣黄金台。",
        "dynasty": "唐",
        "collection_info": null
    },
    {
        "title": "古兴",
        "author": "薛据",
        "content": "日中望双阙，轩盖扬飞尘。\n鸣佩初罢朝，自言皆近臣。\n光华满道路，意气安可亲。\n归来宴高堂，广筵罗八珍。\n仆妾尽绮纨，歌舞夜达晨。\n四时固相代，谁能久要津。\n已看覆前车，未见易后轮。\n丈夫须兼济，岂能乐一身。\n君今皆得志，肯顾憔悴人。",
        "dynasty": "唐",
        "collection_info": null
    },
    {
        "title": "冬夜寓居寄储太祝",
        "author": "薛据",
        "content": "自为洛阳客，夫子吾知音。\n爱义能下士，时人无此心。\n奈何离居夜，巢鸟飞空林。\n愁坐至月上，復闻南邻砧。",
        "dynasty": "唐",
        "collection_info": null
    },
    {
        "title": "登秦望山",
        "author": "薛据",
        "content": "南登秦望山，目极大海空。\n朝阳半荡漾，晃朗天水红。\n溪壑争喷薄，江湖遰交通。\n而多渔商客，不悟岁月穷。\n振缗迎早潮，弭棹候长风。\n予本萍泛者，乘流任西东。\n茫茫天际帆，栖泊何时同。\n将寻会稽迹，从此访任公。",
        "dynasty": "唐",
        "collection_info": null
    },
    {
        "title": "西陵口观海",
        "author": "薛据",
        "content": "长江漫汤汤，近海势弥广。\n在昔胚浑凝，融为百川泱。\n地形失端倪，天色灒滉漾。\n东南际万里，极目远无象。\n山影乍浮沈，潮波忽来往。\n孤帆或不见，棹歌犹想像。\n日暮长风起，客心空振荡。\n浦口霞未收，潭心月初上。\n林屿几邅迴，亭皋时偃仰。\n岁晏访蓬瀛，真游非外奖。",
        "dynasty": "唐",
        "collection_info": null
    },
    {
        "title": "题鹤林寺",
        "author": "薛据",
        "content": "道门隐形胜，向背临法桥。\n松覆山殿冷，花藏溪路遥。\n珊珊宝幡挂，燄燄明灯烧。\n迟日半空谷，春风连上潮。\n少凭水木兴，暂忝身心调。\n愿谢携手客，兹山禅侣饶。",
        "dynasty": "唐",
        "collection_info": null
    },
    {
        "title": "初去郡斋书怀",
        "author": "薛据",
        "content": "肃徒辞汝颕，怀古独悽然。\n尚想文王化，犹思巢父贤。\n时移多谗巧，大道竟谁传。\n况是疾风起，悠悠旌斾悬。\n征鸟无返翼，归流不停川。\n已经霜雪下，乃验松柏坚。\n回首望城邑，迢迢间云烟。\n志士不伤物，小人皆自妍。\n感时惟责己，在道非怨天。\n从此适乐土，东归知几年。",
        "dynasty": "唐",
        "collection_info": null
    },
    {
        "title": "出青门往南山下别业",
        "author": "薛据",
        "content": "旧居在南山，夙驾自城阙。\n榛莽相蔽亏，去尔渐超忽。\n散漫余雪晴，苍茫季冬月。\n寒风吹长林，白日原上没。\n怀抱旷莫伸，相知阻胡越。\n弱年好栖隐，炼药在岩窟。\n及此离垢氛，兴来亦因物。\n末路期赤松，斯言庶不伐。",
        "dynasty": "唐",
        "collection_info": null
    },
    {
        "title": "泊震泽口",
        "author": "薛据",
        "content": "日落草木阴，舟徒泊江汜。\n苍茫万象开，合沓闻风水。\n洄沿值渔翁，䆗窱逢樵子。\n云开天宇静，月明照万里。\n早鴈湖上飞，晨钟海边起。\n独坐嗟远游，登岸望孤洲。\n零落星欲尽，朣胧气渐收。\n行藏空自秉，智识仍未周。\n伍胥既仗劒，范蠡亦乘流。\n歌竟鼓楫去，三江多客愁。",
        "dynasty": "唐",
        "collection_info": null
    },
    {
        "title": "题丹阳陶司马厅壁",
        "author": "薛据",
        "content": "高鉴清洞彻，儒风入进难。\n诏书增宠命，才子益能官。\n门带山光晚，城临江水寒。\n唯余好文客，时得咏幽兰。",
        "dynasty": "唐",
        "collection_info": null
    },
    {
        "title": "古兴",
        "author": "薛据",
        "content": "投珠恐见疑，抱玉但垂泣。\n道在君不举，功成嘆何及。",
        "dynasty": "唐",
        "collection_info": null
    },
    {
        "title": "早发上东门",
        "author": "薛据",
        "content": "十五能文西入秦，三十无家作路人。\n时命不将明主合，布衣空惹洛阳尘。",
        "dynasty": "唐",
        "collection_info": null
    },
    {
        "title": "句",
        "author": "薛据",
        "content": "省署开文苑，沧浪学钓翁。\n穷冬时短晷，日尽西南天。",
        "dynasty": "唐",
        "collection_info": null
    },
    {
        "title": "秋夕会友",
        "author": "姚系",
        "content": "倦客易相失，懽游无良辰。\n忽然一夕间，稍慰阖家贫。\n白露下庭梧，孤琴始悲辛。\n迴风入幽草，虫响满四邻。\n会遇更何时，持桮重殷勤。",
        "dynasty": "唐",
        "collection_info": null
    },
    {
        "title": "荆山独往",
        "author": "姚系",
        "content": "宿昔山水上，抱琴独踯躅。\n山远去难穷，琴悲多断续。\n岩重丹阳树，泉咽闻阴谷。\n时下白云中，淹留秋水曲。\n秋水石栏深，潺湲如喷玉。\n杂芳被阴岸，坠露方消绿。\n恣此平生怀，独游还自足。",
        "dynasty": "唐",
        "collection_info": null
    },
    {
        "title": "五老峰大明观赠隐者",
        "author": "姚系",
        "content": "云观此山北，与君携手稀。\n林端涉横水，洞口入斜晖。\n颇觉鸾鹤迩，忽为烟雾飞。\n故人清和客，默会琴心微。\n丹术幸可授，青龙当未归。\n悠悠平生意，此日復相违。",
        "dynasty": "唐",
        "collection_info": null
    },
    {
        "title": "送周愿判官归岭南",
        "author": "姚系",
        "content": "早蝉望秋鸣，夜琴怨离声。\n眇然多异感，值子江山行。\n由来重义人，感激事纵横。\n往復念遐阻，淹留慕平生。\n晨奔九衢饯，暮始万里程。\n山驿风月榭，海门烟霞城。\n易绡泉源近，拾翠沙溆明。\n兰蕙一为赠，贫交空復情。",
        "dynasty": "唐",
        "collection_info": null
    },
    {
        "title": "送陆浑主簿赵宗儒之任",
        "author": "姚系",
        "content": "山中眇然意，此意乃平生。\n常日望鸣皋，遥对洛阳城。\n故人吏为隐，怀此若蓬瀛。\n夕气冒岩上，晨流泻岸明。\n存亡区中事，影响羽人情。\n溪寂值猨下，云归闻鹤声。\n及兹春始暮，花葛正明荣。\n会有携手日，悠悠去无程。",
        "dynasty": "唐",
        "collection_info": null
    },
    {
        "title": "杨参军庄送宇文邈",
        "author": "姚系",
        "content": "秋云冒原隰，野鸟满林声。\n爱此田舍事，稽君车马程。\n离堂惨不喧，脉脉復盈盈。\n兰叶一经霜，香销为赠轻。\n灯光耿方寂，虫思隐余清。\n相望忽无际，如含江海情。",
        "dynasty": "唐",
        "collection_info": null
    },
    {
        "title": "京西遇旧识兼送往陇西",
        "author": "姚系",
        "content": "蝉鸣一何急，日暮秋风树。\n即此不胜愁，陇阴人更去。\n相逢与相失，共是亡羊路。",
        "dynasty": "唐",
        "collection_info": null
    },
    {
        "title": "古别离",
        "author": "姚系",
        "content": "凉风已袅袅，露重木兰枝。\n独上高楼望，行人远不知。\n轻寒入洞户，明月满秋池。\n燕去鸿方至，年年是别离。",
        "dynasty": "唐",
        "collection_info": null
    },
    {
        "title": "野居池上看月",
        "author": "姚系",
        "content": "悠然云间月，復此照池塘。\n泫露苍茫湿，沈波澹滟光。\n应门当未曙，歌吹满昭阳。\n远近徒伤目，清辉霭自长。",
        "dynasty": "唐",
        "collection_info": null
    },
    {
        "title": "庭柳",
        "author": "姚系",
        "content": "褭褭柳杨枝，当轩杂佩垂。\n交阴总共密，分条各自宜。\n因依似永久，揽结更伤离。\n爱此阳春色，秋风莫遽吹。",
        "dynasty": "唐",
        "collection_info": null
    },
    {
        "title": "硖州旅舍奉怀苏州韦郎中",
        "author": "令狐峘",
        "content": "儒服学从政，遂为尘事婴。\n衔命东復西，孰堪异乡情。\n怀禄且怀恩，策名敢逃名。\n羡彼农亩人，白首亲友幷。\n江山入秋气，草木雕晚荣。\n方塘寒露凝，旅管凉飙生。\n懿交守东吴，梦想闻颂声。\n云水方浩浩，离忧何平时。",
        "dynasty": "唐",
        "collection_info": null
    },
    {
        "title": "释奠日国学观礼闻雅颂",
        "author": "令狐峘",
        "content": "肃肃先师庙，依依胄子羣。\n满庭陈旧礼，开户拜清芬。\n万舞当华烛，箫韶入翠云。\n颂歌清晓听，雅吹度风闻。\n澹泊调元气，中和美圣君。\n唯余东鲁客，蹈舞向南熏。",
        "dynasty": "唐",
        "collection_info": null
    },
    {
        "title": "释奠日国学观礼闻雅颂",
        "author": "滕珦",
        "content": "太学时观礼，东方晓色分。\n威仪何棣棣，环佩又纷纷。\n古乐从空尽，清歌几处闻。\n六和成远吹，九奏动行云。\n圣上尊儒学，春秋奠茂勋。\n幸因陪齿列，聊以颂斯文。",
        "dynasty": "唐",
        "collection_info": null
    },
    {
        "title": "奉和圣制麟德殿燕百僚应制",
        "author": "常衮",
        "content": "云闢御筵张，山呼圣寿长。\n玉阑丰瑞草，金陛立神羊。\n台鼎资庖膳，天星奉酒浆。\n蛮夷陪作位，犀象舞成行。\n网已袪三面，歌因守四方。\n千秋不可极，花发满宫香。",
        "dynasty": "唐",
        "collection_info": null
    },
    {
        "title": "晚秋集贤院即事寄徐薛二侍郎",
        "author": "常衮",
        "content": "穆穆上清居，沈沈中秘书。\n金铺深内殿，石甃净寒渠。\n花树台斜倚，空烟阁半虚。\n缥囊披锦绣，翠轴卷琼琚。\n墨润冰文茧，香销蠹字鱼。\n翻黄桐叶老，吐白桂花初。\n旧德双游处，聊芳十载余。\n北朝荣庾薛，西汉盛严徐。\n侍讲亲华扆，徴吟步绮疏。\n缀帘金翡翠，赐砚玉蟾蜍。\n序秩东南远，离忧岁月除。\n承明期重入，江海意何如。",
        "dynasty": "唐",
        "collection_info": null
    },
    {
        "title": "早秋望华清宫树因以成咏",
        "author": "常衮",
        "content": "可怜云木丛，满禁碧蒙蒙。\n色润灵泉近，险清辇路通。\n玉坛标八桂，金井识双桐。\n交映凝寒露，相和起夜风。\n数枝盘石上，几叶落云中。\n燕拂宜秋霁，蝉鸣觉昼空。\n翠屏更隐见，珠缀共玲珑。\n雷雨生成早，樵苏禁令雄。\n野藤高助绿，仙果迥呈红。\n惆怅缭垣暮，兹山闻暗虫。",
        "dynasty": "唐",
        "collection_info": null
    },
    {
        "title": "和考功员外杪秋忆终南旧宅之作",
        "author": "常衮",
        "content": "静忆溪边宅，知君许谢公。\n晓霜凝耒耜，初日照梧桐。\n涧鼠喧藤蔓，山禽窜石丛。\n白云当岭雨，黄叶绕阶风。\n野菓垂桥上，高泉落水中。\n欢荣来自间，羸贱赏曾通。\n月满珠藏海，天晴鹤在笼。\n余阴如可寄，愿得隐墙东。",
        "dynasty": "唐",
        "collection_info": null
    },
    {
        "title": "题金吾郭将军石洑茅堂",
        "author": "常衮",
        "content": "云戟曙沈沈，轩墀清且深。\n家传成栋美，尧宠结茅心。\n玉佩多依石，油幢亦在林。\n炉香诸洞暖，殿影众山阴。\n草奏风生笔，筵开雪满琴。\n客从龙阙至，僧自虎溪寻。\n潇洒延清赏，周流会素襟。\n终朝惜尘步，一醉见华簪。",
        "dynasty": "唐",
        "collection_info": null
    },
    {
        "title": "登栖霞寺",
        "author": "常衮",
        "content": "林香雨气新，山寺绿无尘。\n遂结云外侣，共游天上春。\n鹤鸣金阁丽，僧语竹房邻。\n待月水流急，惜花风起频。\n何方非坏境，此地有归人。\n迴首空门外，皤然一幻身。",
        "dynasty": "唐",
        "collection_info": null
    },
    {
        "title": "逢南中使寄岭外故人",
        "author": "常衮",
        "content": "见说南来处，苍梧指桂林。\n过秋天更暖，边海日长阴。\n巴路缘云出，蛮乡入洞深。\n信回人自老，梦到月应沈。\n碧水通春色，青山寄远心。\n炎方难久客，为尔一霑襟。",
        "dynasty": "唐",
        "collection_info": null
    },
    {
        "title": "代员将军罢战后归故里",
        "author": "常衮",
        "content": "结髮事疆场，全生到海乡。\n连云防铁岭，同日破渔阳。\n牧马胡天晚，移军碛路长。\n枕戈眠古戍，吹角立繁霜。\n归老勋仍在，酬恩虏未忘。\n独行过邑里，多病对农桑。\n雄劒依尘橐，兵符寄药囊。\n空余麾下将，犹逐羽林郎。",
        "dynasty": "唐",
        "collection_info": null
    },
    {
        "title": "咏冬瑰花",
        "author": "常衮",
        "content": "独鹤寄烟霜，双鸾思晚芳。\n旧阴依谢宅，新艳出萧墙。\n蝶散摇轻露，莺衔入夕阳。\n雨朝胜濯锦，风夜剧焚香。\n丽日千层艳，孤霞一片光。\n密来惊叶少，动处觉枝长。\n布影期高赏，留春为远方。\n尝闻赠琼玖，叨和愧升堂。",
        "dynasty": "唐",
        "collection_info": null
    },
    {
        "title": "句",
        "author": "常衮",
        "content": "风候已应同岭北，云山仍喜似终南。",
        "dynasty": "唐",
        "collection_info": null
    },
    {
        "title": "登圣善寺阁",
        "author": "褚朝阳",
        "content": "飞阁青霞裏，先秋独早凉。\n天花映窗近，月桂拂檐香。\n华岳三峰小，黄河一带长。\n空间指归路，烟际有垂杨。",
        "dynasty": "唐",
        "collection_info": null
    },
    {
        "title": "五丝",
        "author": "褚朝阳",
        "content": "越人传楚俗，截竹竞萦丝。\n水底深休也，日中远贺之。\n章施文胜质，列匹美于姬。\n锦绣侔新段，羔羊寝旧诗。\n但夸端午节，谁荐屈原祠。\n把酒时伸奠，汨罗空远而。",
        "dynasty": "唐",
        "collection_info": null
    },
    {
        "title": "奉上徐中书",
        "author": "褚朝阳",
        "content": "中禁仙池越凤凰，池边词客紫薇郎。\n既能作颂雄风起，何不时吹兰蕙香。",
        "dynasty": "唐",
        "collection_info": null
    },
    {
        "title": "小洞庭洄源亭讌四郡太守诗",
        "author": "苏源明",
        "content": "小洞庭兮牵方舟，风袅袅兮离平流。\n牵方舟兮小洞庭，云微微兮连绝𡷨。\n层澜壮兮缅以没，重岩转兮超以忽。\n冯夷逝兮护轻桡，蛟龙行兮落增潮。\n泊中湖兮澹而闲，并曲溆兮怅而还。\n适予手兮非予期，将解袂兮藂予思。\n尚君子兮寿厥身，承明主兮忧斯人。",
        "dynasty": "唐",
        "collection_info": null
    },
    {
        "title": "秋夜小洞庭离讌诗",
        "author": "苏源明",
        "content": "浮涨湖兮莽迢遥，川后礼兮扈予桡。\n横增沃兮蓬仙延，川后福兮易予舷。\n月澄凝兮明空波，星磊落兮耿秋河。\n夜既良兮酒且多，乐方作兮奈别何。",
        "dynasty": "唐",
        "collection_info": null
    },
    {
        "title": "闺情",
        "author": "郑虔",
        "content": "银钥开香阁，金台照夜灯。\n长征君自惯，独卧妾何曾。",
        "dynasty": "唐",
        "collection_info": null
    },
    {
        "title": "古意",
        "author": "毕耀",
        "content": "璇闺绣户斜光入，千金女儿倚门立。\n横波美目虽往来，罗袂遥遥不相及。\n闻道今年初避人，珊珊挂镜长随身。\n愿得侍儿为道意，后堂罗帐一相亲。",
        "dynasty": "唐",
        "collection_info": null
    },
    {
        "title": "情人玉清歌",
        "author": "毕耀",
        "content": "洛阳有人名玉清，可怜玉清如其名。\n善踏斜柯能独立，婵娟花艳无人及。\n珠为帬，玉为缨，临春风，吹玉笙。\n悠悠满天星，黄金阁上晚妆成。\n云和曲中为曼声，玉梯不得蹈。\n摇袂两盈盈，城头之日復何情。",
        "dynasty": "唐",
        "collection_info": null
    },
    {
        "title": "赠独孤常州",
        "author": "毕耀",
        "content": "洪炉无久停，日月速若飞。\n忽然衝人身，饮酒不须疑。",
        "dynasty": "唐",
        "collection_info": null
    },
    {
        "title": "奉和圣制次琼岳应制",
        "author": "韦济",
        "content": "陆海披晴雪，千旗猎早阳。\n岳临秦路险，河遶汉垣长。\n行漏通鳷鹊，离宫接建章。\n都门信宿近，歌舞从周王。",
        "dynasty": "唐",
        "collection_info": null
    },
    {
        "title": "成都为客作",
        "author": "田澄",
        "content": "蜀郡将之远，城南万里桥。\n衣缘乡泪湿，貌以客愁销。\n地富鱼为米，山芳桂是樵。\n旅游唯得酒，今日过明朝。",
        "dynasty": "唐",
        "collection_info": null
    },
    {
        "title": "奉和苑舍人宿直晓翫新池寄南省友",
        "author": "沈东美",
        "content": "传闻阊阖裏，寓直有神仙。\n史为三坟博，郎因五字迁。\n晨临翔凤沼，春注跃龙泉。\n去似登天上，来如看镜前。\n影摇宸翰发，波净列星悬。\n既济仍怀友，流谦欲进贤。\n弹冠声实贵，覆被渥恩偏。\n温室言虽阻，文场契独全。\n玉珂光赫奕，朱绂气蝉联。\n兴逸潘仁赋，名高谢朓篇。\n青云仰不逮，白云和难牵。\n苒苒胡为此，甘心老岁年。",
        "dynasty": "唐",
        "collection_info": null
    },
    {
        "title": "变律 一",
        "author": "苏涣",
        "content": "日月东西行，寒暑冬夏易。\n阴阳无停机，造化渺莫测。\n开目为晨光，闭目为夜色。\n一开復一闭，明晦无休息。\n居然六合外，旷哉天地德。\n天地且不言，世人浪喧喧。",
        "dynasty": "唐",
        "collection_info": null
    },
    {
        "title": "变律 二",
        "author": "苏涣",
        "content": "毒蜂成一窠，高挂恶木枝。\n行人百步外，目断魂亦飞。\n长安大道边，挟弹谁家儿。\n右手持金丸，引满无所疑。\n一中纷下来，势若风雨随。\n身如万箭攒，宛转迷所之。\n徒有疾恶心，奈何不知几。",
        "dynasty": "唐",
        "collection_info": null
    },
    {
        "title": "变律 三",
        "author": "苏涣",
        "content": "养蚕为素丝，叶尽蚕不老。\n倾筐对空林，此意向谁道。\n一女不得织，万夫受其寒。\n一夫不得意，四海行路难。\n祸亦不在大，福亦不在先。\n世路险孟门，吾徒当勉旃。",
        "dynasty": "唐",
        "collection_info": null
    },
    {
        "title": "赠零陵僧",
        "author": "苏涣",
        "content": "张颠没在二十年，谓言草圣无人传。\n零陵沙门继其后，新书大字大如斗。\n兴来走笔如旋风，醉后耳热心更凶。\n忽如裴旻舞双劒，七星错落缠蛟龙。\n又如吴生画[鬼神]，魑魅魍魉惊本身。\n钩锁相连势不绝，倔强毒蛇争屈铁。\n西河舞劒气凌云，孤蓬自振唯有君。\n今日华堂看洒落，四座喧呼叹佳作。\n迴首邀余赋一章，欲令羡价齐钟张。\n琅诵囗句三百字，何似醉僧颠復狂。\n忽然告我游南溟，言祈亚相求大名。\n亚相书翰凌献之，见君绝意必深知。\n南中纸价当日贵，只恐贪泉成墨池。",
        "dynasty": "唐",
        "collection_info": null
    },
    {
        "title": "江南曲",
        "author": "刘眘虚",
        "content": "美人何荡漾，湖上风日长。\n玉手欲有赠，裴回双明珰。\n歌声随绿水，怨色起青阳。\n日暮还家望，云波横洞房。",
        "dynasty": "唐",
        "collection_info": null
    },
    {
        "title": "九日送人",
        "author": "刘眘虚",
        "content": "海上正摇落，客中还别离。\n同舟去未已，远送新相知。\n流水意何极，满尊徒尔为。\n从来菊花节，早已醉东篱。",
        "dynasty": "唐",
        "collection_info": null
    },
    {
        "title": "暮秋扬子江寄孟浩然",
        "author": "刘眘虚",
        "content": "木叶纷纷下，东南日烟霜。\n林山相晚暮，天海空青苍。\n暝色况復久，秋声亦何长。\n孤舟兼微月，独夜仍越乡。\n寒笛对京口，故人在襄阳。\n咏思劳今夕，江汉遥相望。",
        "dynasty": "唐",
        "collection_info": null
    },
    {
        "title": "浔阳陶氏别业",
        "author": "刘眘虚",
        "content": "陶家习先隐，种柳长江边。\n朝夕浔阳郭，白衣来几年。\n霁云明孤岭，秋水澄寒天。\n物象自清旷，野情何绵联。\n萧萧丘中赏，明宰非徒然。\n愿守黍稷税，归耕东山田。",
        "dynasty": "唐",
        "collection_info": null
    },
    {
        "title": "登庐山峰顶寺",
        "author": "刘眘虚",
        "content": "孤峰临万象，秋气何高清。\n天际南郡出，林端西江明。\n山门二缁叟，振锡闻幽声。\n心照有无界，业悬前后生。\n虽知真机静，尚与爱网幷。\n方首金门路，未遑参道情。",
        "dynasty": "唐",
        "collection_info": null
    },
    {
        "title": "寻东溪还湖中作",
        "author": "刘眘虚",
        "content": "出山更回首，日暮清溪深。\n东岭新别处，数猨叫空林。\n昔游有初迹，此路还独寻。\n幽兴方在往，归怀復为今。\n云峰劳前意，湖水成远心。\n望望已超越，坐鸣舟中琴。",
        "dynasty": "唐",
        "collection_info": null
    },
    {
        "title": "送韩平兼寄郭微",
        "author": "刘眘虚",
        "content": "上客夜相过，小童能酤酒。\n即为临水处，正值归鴈后。\n前路望乡山，近家见门柳。\n到时春未暮，风景自应有。\n余忆东州人，经年别来久。\n殷勤为传语，日夕念携手。\n兼问前寄书，书中復达否。",
        "dynasty": "唐",
        "collection_info": null
    },
    {
        "title": "寄阎防",
        "author": "刘眘虚",
        "content": "青冥南山口，君与缁锡邻。\n深路入古寺，乱花随暮春。\n纷纷对寂莫，往往落衣巾。\n松色空照水，经声时有人。\n晚心復南望，山远情独亲。\n应以修往业，亦惟立此身。\n深林度空夜，烟月资清真。\n莫叹文明日，弥年徒隐沦。",
        "dynasty": "唐",
        "collection_info": null
    },
    {
        "title": "海上诗送薛文学归海东",
        "author": "刘眘虚",
        "content": "何处归且远，送君东悠悠。\n沧溟千万里，日夜一孤舟。\n旷望绝国所，微茫天际愁。\n有时近仙境，不定若梦游。\n或见青色古，孤山百里秋。\n前心方杳眇，后路劳夷犹。\n离别惜吾道，风波敬皇休。\n春浮花气远，思逐海水流。\n日暮骊歌后，永怀空沧洲。",
        "dynasty": "唐",
        "collection_info": null
    },
    {
        "title": "越中问海客",
        "author": "刘眘虚",
        "content": "风雨沧洲暮，一帆今始归。\n自云发南海，万里速如飞。\n初谓落何处，永将无所依。\n冥茫渐西见，山色越中微。\n谁念去时远，人经此路稀。\n泊舟悲且泣，使我亦霑衣。\n浮海焉用说，忆乡难久违。\n纵为鲁连子，山路有柴扉。",
        "dynasty": "唐",
        "collection_info": null
    },
    {
        "title": "阙题",
        "author": "刘眘虚",
        "content": "道由白云尽，春与青溪长。\n时有落花至，远随流水香。\n闲门向山路，深柳读书堂。\n幽映每白日，清辉照衣裳。",
        "dynasty": "唐",
        "collection_info": null
    },
    {
        "title": "寄江滔求孟六遗文",
        "author": "刘眘虚",
        "content": "南望襄阳路，思君情转亲。\n偏知汉水广，应与孟家邻。\n在日贪为善，昨来闻更贫。\n相如有遗草，一为问家人。",
        "dynasty": "唐",
        "collection_info": null
    },
    {
        "title": "积雪为小山",
        "author": "刘眘虚",
        "content": "飞雪伴春还，春庭晓自闲。\n虚心应任道，遇赏遂成山。\n峰小形全秀，岩虚势莫攀。\n以幽能皎洁，谓近可循环。\n孤影临冰境，寒光对玉颜。\n不随迟日尽，留顾岁华间。",
        "dynasty": "唐",
        "collection_info": null
    },
    {
        "title": "赠乔琳",
        "author": "刘眘虚",
        "content": "去年上策不见收，今年寄食仍淹留。\n羡君有酒能共醉，羡君无钱能不忧。\n如今五侯不待客，羡君不问五侯宅。\n如今七贵方自尊，羡君不过七贵门。\n丈夫会应有知己，世上悠悠何足论。",
        "dynasty": "唐",
        "collection_info": null
    },
    {
        "title": "茙葵花歌",
        "author": "刘眘虚",
        "content": "昨日一花开，今日一花开。\n今日花正好，昨日花已老。\n人生不得长少年，莫惜床头酤酒钱。\n请君有钱向酒家，君不见茙葵花。",
        "dynasty": "唐",
        "collection_info": null
    },
    {
        "title": "句",
        "author": "刘眘虚",
        "content": "归梦如春水，悠悠遶故乡。\n驻马渡江处，望乡待归舟。",
        "dynasty": "唐",
        "collection_info": null
    },
    {
        "title": "冬夜宴萧十丈因饯殷郭二子西上",
        "author": "息夫牧",
        "content": "有琴斯鸣，于宰之庭。\n君子莅止，其心孔平。\n政既告成，德以永贞。\n鸣琴有衎，于颍之畔。\n彼之才髦，其年未冠。\n闻诗闻礼，斐兮璨璨。\n鸣琴其怡，于颍之湄。\n二子翰飞，言戾京师。\n有郁者桂，爰攀其枝。\n琴既鸣矣，宵既清矣。\n烘煁有炜，酒醴惟旨。\n喟我寤叹，吁其别矣。",
        "dynasty": "唐",
        "collection_info": null
    },
    {
        "title": "蝉鸣一篇五章 一",
        "author": "宋华",
        "content": "蝉其鸣矣，于彼疎桐。\n庇影容迹，何所不容。\n嘒嘒其长，永託于风。\n未见君子，我心仲仲。\n既见君子，乐且有融。",
        "dynasty": "唐",
        "collection_info": null
    },
    {
        "title": "蝉鸣一篇五章 二",
        "author": "宋华",
        "content": "彼蝉鸣矣，于林之表。\n含风饮露，以乐吾道。\n有怀载迁，伊谁云保。\n未见君子，我心悄悄。\n既见君子，披豁予抱。",
        "dynasty": "唐",
        "collection_info": null
    },
    {
        "title": "蝉鸣一篇五章 三",
        "author": "宋华",
        "content": "蝉鸣蝉鸣，幽畅乎而。\n肃肃尔庭，远近凉飔。\n言赴高柳，丛篁间之。\n思而不见，如渴如饥。\n亦既觏止，我心则夷。",
        "dynasty": "唐",
        "collection_info": null
    },
    {
        "title": "蝉鸣一篇五章 四",
        "author": "宋华",
        "content": "蝉鸣伊何，时运未与。\n匪叹秋徂，怨斯路阻。\n愿言莫从，郁悒谁语。\n君子至止，慰我延伫。\n何斯违斯，倏尔遐举。",
        "dynasty": "唐",
        "collection_info": null
    },
    {
        "title": "蝉鸣一篇五章 五",
        "author": "宋华",
        "content": "岁之秋深，蝉其夕吟。\n披衣轩除，萧萧风林。\n我友来斯，言告离衿。\n何以叙怀，临水鸣琴。\n何以赠言，委顺浮沈。",
        "dynasty": "唐",
        "collection_info": null
    },
    {
        "title": "寄萧颕士补正字",
        "author": "邹象先",
        "content": "六月度开云，三峯翫山翠。\n尔时黄绶屈，别后青云致。",
        "dynasty": "唐",
        "collection_info": null
    },
    {
        "title": "河中晚霁",
        "author": "韦建",
        "content": "湖广舟自轻，江天欲澄霁。\n是时清楚望，气色犹霾曀。\n踯蹰金霞白，波上日初丽。\n烟红落镜中，树木生天际。\n杳杳涯欲斑，蒙蒙云復闭。\n言垂星汉明，又覩寰瀛势。\n微兴从此惬，悠然不知岁。\n试歌沧浪清，遂觉干坤细。\n肯念客衣薄，将期永投袂。\n迟迴渔父间，一雁声嘹唳。",
        "dynasty": "唐",
        "collection_info": null
    },
    {
        "title": "泊舟盱眙",
        "author": "韦建",
        "content": "泊舟淮水次，霜降夕流清。\n夜久潮浸岸，天寒月近城。\n平沙依鴈宿，候馆听鸡鸣。\n乡国云霄外，谁堪羁旅情。",
        "dynasty": "唐",
        "collection_info": null
    },
    {
        "title": "铨试后徴山别业寄源侍御",
        "author": "殷寅",
        "content": "别业在徴山，登高望畿甸。\n严令天地肃，城阙如何见。\n蔼蔼王侯门，华轩日游衒。\n幸逢休明代，山虏尚交战。\n投策去园林，率名皆拜选。\n圣君性则哲，济济多英彦。\n裴楷能清通，山涛急推荐。\n謏才甘自屏，薄伎忝余眷。\n虽承国士恩，尚乏中人援。\n畴昔相知者，今兹秉天宪。\n朱绂何赫赫，绣衣復葱蒨。",
        "dynasty": "唐",
        "collection_info": null
    },
    {
        "title": "玄元皇帝应角贺圣祚无疆",
        "author": "殷寅",
        "content": "应历生周日，修祠表汉年。\n復兹秦岭上，更似霍山前。\n昔赞神功启，今符圣祚延。\n已题金简字，仍访玉堂仙。\n睿祖光元始，曾孙体又玄。\n言因六梦接，庆叶九龄传。\n北阙心超矣，南山寿固然。\n无由同拜庆，窃抃贺陶甄。",
        "dynasty": "唐",
        "collection_info": null
    },
    {
        "title": "秋怨",
        "author": "柳中庸",
        "content": "玉树起凉烟，凝情一叶前。\n别离伤晓镜，摇落思秋弦。\n汉垒关山月，胡笳塞北天。\n不知肠断梦，空遶几山川。",
        "dynasty": "唐",
        "collection_info": null
    },
    {
        "title": "春思赠人",
        "author": "柳中庸",
        "content": "红粉当三五，青娥艳一双。\n绮罗迴锦陌，弦管入花江。\n落雁惊金弹，抛杯泻玉缸。\n谁知褐衣客，顦顇在书窗。",
        "dynasty": "唐",
        "collection_info": null
    },
    {
        "title": "幽院早春",
        "author": "柳中庸",
        "content": "草短花初拆，苔青柳半黄。\n隔帘春雨细，高枕晓莺长。\n无事含闲梦，多情识异香。",
        "dynasty": "唐",
        "collection_info": null
    },
    {
        "title": "寒食戏赠",
        "author": "柳中庸",
        "content": "春暮越江边，春阴寒食天。\n杏花香麦粥，柳絮伴秋韆。\n酒是芳菲节，人当桃李年。\n不知何处恨，已解入筝弦。",
        "dynasty": "唐",
        "collection_info": null
    },
    {
        "title": "听筝",
        "author": "柳中庸",
        "content": "抽弦促柱听秦筝，无限秦人悲怨声。\n似逐春风知柳态，如随啼鸟识花情。\n谁家独夜愁灯影，何处空楼思月明。\n更入几重离别恨，江南歧路洛阳城。",
        "dynasty": "唐",
        "collection_info": null
    },
    {
        "title": "河阳桥送别",
        "author": "柳中庸",
        "content": "黄河流出有浮桥，晋国归人此路遥。\n若傍阑干千里望，北风驱马雨萧萧。",
        "dynasty": "唐",
        "collection_info": null
    },
    {
        "title": "征怨",
        "author": "柳中庸",
        "content": "岁岁金河復玉关，朝朝马策与刀环。\n三春白雪归青冢，万里黄河遶黑山。",
        "dynasty": "唐",
        "collection_info": null
    },
    {
        "title": "凉州曲二首 一",
        "author": "柳中庸",
        "content": "关山万里远征人，一望关山泪满巾。\n青海戍头空有月，黄沙碛裏本无春。",
        "dynasty": "唐",
        "collection_info": null
    },
    {
        "title": "凉州曲二首 二",
        "author": "柳中庸",
        "content": "高槛连天望武威，穷阴拂地戍金微。\n九城弦管声遥发，一夜关山雪满飞。",
        "dynasty": "唐",
        "collection_info": null
    },
    {
        "title": "江行",
        "author": "柳中庸",
        "content": "繁阴乍隐洲，落叶初飞浦。\n萧萧楚客帆，暮入寒江雨。",
        "dynasty": "唐",
        "collection_info": null
    },
    {
        "title": "丁评事宅秋夜宴集",
        "author": "柳中庸",
        "content": "翠幕卷回廊，银灯开后堂。\n风惊拥砌叶，月冷满庭霜。\n绮席人将醉，繁弦夜未央。\n共怜今促席，谁道客愁长。",
        "dynasty": "唐",
        "collection_info": null
    },
    {
        "title": "夜渡江",
        "author": "柳中庸",
        "content": "夜渚带浮烟，苍茫晦远天。\n舟轻不觉动，缆急始知牵。\n听笛遥寻岸，闻香暗识莲。\n唯看去帆影，常恐客心悬。",
        "dynasty": "唐",
        "collection_info": null
    },
    {
        "title": "扬子途中",
        "author": "柳中庸",
        "content": "楚塞望苍然，寒林古戍边。\n秋风人渡水，落日雁飞天。",
        "dynasty": "唐",
        "collection_info": null
    },
    {
        "title": "宴城东庄",
        "author": "崔惠童",
        "content": "一月主人笑几回，相逢相识且衔杯。\n眼看春色如流水，今日残花昨日开。",
        "dynasty": "唐",
        "collection_info": null
    },
    {
        "title": "宴城东庄",
        "author": "崔敏童",
        "content": "一年始有一年春，百岁曾无百岁人。\n能向花前几回醉，十千沽酒莫辞贫。",
        "dynasty": "唐",
        "collection_info": null
    },
    {
        "title": "奉和圣制早登太行山中言志",
        "author": "苗晋卿",
        "content": "金吾戒道清，羽骑动天声。\n砥路方南绝，重岩始北征。\n关楼前望远，河邑下观平。\n喜气迴舆合，祥风入斾轻。\n祝尧三老至，会禹百神迎。\n月令农先急，春蒐礼復行。\n仍亲后土祭，更理晋阳兵。\n不似劳车辙，空留八骏名。",
        "dynasty": "唐",
        "collection_info": null
    },
    {
        "title": "赋虞书歌",
        "author": "贾躭",
        "content": "众书之中虞书巧，体法自然归大道。\n不同怀素只攻颠，岂类张芝惟创草。\n形势素，筋骨老，父子君臣相揖抱。\n孤青似竹更飕飔，阔白如波长浩渺。\n能方正，不隳倒，功夫未至难寻奥。\n须知孔子庙堂碑，便是青箱中至宝。",
        "dynasty": "唐",
        "collection_info": null
    },
    {
        "title": "云门山投龙诗",
        "author": "赵居贞",
        "content": "晓登云门山，直上一千尺。\n绝顶弥孤耸，盘途几倾窄。\n前对竖裂峯，下临削成壁。\n阳巘灵芝秀，阴崖半天赤。\n大壑静不波，渺溟无际极。\n是时雪初霁，冱寒水更积。\n披展送龙仪，宁安服狐白。\n沛恩惟圣主，祈福在方伯。\n三元章醮昇，五域囗囗觌。\n帟幕翠微亘，机茵丹洞闢。\n祝起鸣天鼓，拜传端素册。\n霞间朱绂萦，岚际黄裳襞。\n玉策奉诚信，仙佩俟奔驿。\n香气入岫门，瑞云出岩石。\n至诚必招感，大福旋来格。\n空中忽神言，帝寿万千百。",
        "dynasty": "唐",
        "collection_info": null
    },
    {
        "title": "扈从迴銮应制",
        "author": "萧华",
        "content": "粤在秦京日，议乎封禅难。\n岂知陶唐主，道济苍生安。\n惟彼烈祖事，增修实荣观。\n声名朝万国，玉帛礼三坛。\n纂圣德重光，建元功载刊。\n仍开旧驰道，不记昔迴銮。\n羽卫摇晴日，弓戈生早寒。\n犹思检玉处，却望白云端。",
        "dynasty": "唐",
        "collection_info": null
    },
    {
        "title": "西河郡太原守张夫人輓歌",
        "author": "李岑",
        "content": "鹊印庆仍传，鱼轩宠莫先。\n从夫元凯贵，训子孟轲贤。\n龙是双归日，鸾非独舞年。\n哀荣今共尽，悽怆杜陵田。",
        "dynasty": "唐",
        "collection_info": null
    },
    {
        "title": "玄元皇帝应见贺圣祚无疆",
        "author": "李岑",
        "content": "皇纲归有道，帝系祖玄元。\n运表南山祚，神通北极尊。\n大同齐日月，兴废应干坤。\n圣后趋庭礼，宗臣稽首言。\n千官欣肆观，万国贺深恩。\n锡宴云天接，飞声雷地喧。\n祥光浮紫阁，喜气绕皇轩。\n未预承天命，空勤望帝门。",
        "dynasty": "唐",
        "collection_info": null
    },
    {
        "title": "復游浯溪",
        "author": "元友让",
        "content": "昔到纔三岁，今来鬓已苍。\n剥苔看篆字，薙草觅书堂。\n引客登台上，呼童扫树旁。\n石渠疏拥水，门径斸藂篁。\n田地潜更主，林园尽废荒。\n悲凉问耆耋，疆界指垂杨。",
        "dynasty": "唐",
        "collection_info": null
    },
    {
        "title": "南溪别业",
        "author": "蒋冽",
        "content": "结宇依青嶂，开轩对绿畴。\n树交花两色，溪合水同流。\n竹径春来扫，兰尊夜不收。\n逍遥自得意，鼓腹醉中游。",
        "dynasty": "唐",
        "collection_info": null
    },
    {
        "title": "古意",
        "author": "蒋冽",
        "content": "冉冉红罗帐，开君玉楼上。\n画作同心鸟，衔花两相向。\n春风正可怜，吹暎绿窗前。\n妾意空相感，君心何处边。",
        "dynasty": "唐",
        "collection_info": null
    },
    {
        "title": "台中书怀",
        "author": "蒋冽",
        "content": "持宪当休明，饬躬免颠沛。\n直绳备豪右，正色清冠盖。\n寄切才恨薄，职雄班匪大。\n坐居三独中，立在百僚外。\n简牍时休暇，依然秋兴多。\n披书唯骨鲠，循迹少闲和。\n庭树凌霜柏，池倾萎露荷。\n岁寒应可见，感此遂成歌。",
        "dynasty": "唐",
        "collection_info": null
    },
    {
        "title": "经埋轮地",
        "author": "蒋冽",
        "content": "汉家张御史，晋国绿珠楼。\n时代邈已远，共谢洛阳秋。\n洛阳大道边，旧地尚依然。\n下马独太息，扰扰城市喧。\n时人欣绿珠，诗满金谷圆。\n千载埋轮地，无人兴一言。\n正直死犹忌，况乃未死前。\n汨罗有飜浪，恐是嫌屈原。\n我闻太古水，上与天相连。\n如何一落地，又作九曲泉。\n万古惟高步，可以旌我贤。",
        "dynasty": "唐",
        "collection_info": null
    },
    {
        "title": "山行见鹊巢",
        "author": "蒋冽",
        "content": "鹊巢性本高，更在西山木。\n朝下清泉戏，夜近明月宿。\n非直避网罗，兼能免倾覆。\n岂忧五陵子，挟弹来相逐。",
        "dynasty": "唐",
        "collection_info": null
    },
    {
        "title": "巫山之阳香溪之阴明妃神女旧迹存焉",
        "author": "蒋冽",
        "content": "神女归巫峡，明妃入汉宫。\n捣衣余石在，荐枕旧室空。\n行雨有时度，溪流何日穷。\n至今词赋裏，凄怆写遗风。",
        "dynasty": "唐",
        "collection_info": null
    },
    {
        "title": "夜飞鹊",
        "author": "蒋冽",
        "content": "北林夜方久，南月影频移。\n何啻飞三匝，犹言未得枝。",
        "dynasty": "唐",
        "collection_info": null
    },
    {
        "title": "途次维扬望京口寄白下诸公",
        "author": "蒋涣",
        "content": "北望情何限，南行路转深。\n晚帆低荻叶，寒日下枫林。\n云白兰陵渚，烟青建业岑。\n江天秋向尽，无处不伤心。",
        "dynasty": "唐",
        "collection_info": null
    },
    {
        "title": "登栖霞寺塔",
        "author": "蒋涣",
        "content": "三休寻磴道，九折步云霓。\n瀍涧临江北，郊原极海西。\n沙平瓜步出，树远绿杨低。\n南指晴天外，青峯是会稽。",
        "dynasty": "唐",
        "collection_info": null
    },
    {
        "title": "和徐侍郎书丛篠韵",
        "author": "蒋涣",
        "content": "中禁夕沈沈，幽篁别作林。\n色连鸡树近，影落凤池深。\n为重凌霜节，能虚应物心。\n年年承雨露，长对紫庭阴。",
        "dynasty": "唐",
        "collection_info": null
    },
    {
        "title": "故太常卿赠礼部尚书李公及夫人輓歌二首 一",
        "author": "蒋涣",
        "content": "白简尝持宪，黄图復尹京。\n能标百郡则，威肃一朝清。\n典秩崇三礼，临戍振五兵。\n更闻传世业，才子有高名。",
        "dynasty": "唐",
        "collection_info": null
    },
    {
        "title": "故太常卿赠礼部尚书李公及夫人輓歌二首 二",
        "author": "蒋涣",
        "content": "封树遵同穴，生平此共归。\n镜埋鸾已去，泉掩凤何飞。\n薤輓疑笳曲，松风思翟衣。\n扬名将宠赠，泉路满光辉。",
        "dynasty": "唐",
        "collection_info": null
    },
    {
        "title": "挽涌泉寺僧怀玉",
        "author": "段怀然",
        "content": "我师一念登初地，佛国笙歌两度来。\n唯有门前古槐树，枝低只为挂银台。",
        "dynasty": "唐",
        "collection_info": null
    },
    {
        "title": "辞房相公",
        "author": "张偁",
        "content": "秋风飒飒雨霏霏，愁杀恓遑一布衣。\n辞君且作随阳鸟，海内无家何处归。",
        "dynasty": "唐",
        "collection_info": null
    },
    {
        "title": "移耶溪旧居呈陈元初校书",
        "author": "陈孙",
        "content": "鸡犬渔舟裏，长谣任兴行。\n即令邀客醉，已被远山迎。\n书笈将非重，荷衣着甚轻。\n谢安无个事，忽起为苍生。",
        "dynasty": "唐",
        "collection_info": null
    },
    {
        "title": "西河郡太原守张夫人挽歌",
        "author": "李峯",
        "content": "鹊印庆仍传，鱼轩宠莫先。\n从夫元凯贵，训子孟轲贤。\n龙是双归日，鸾非独舞年。\n哀荣今共尽，悽怆杜陵田。",
        "dynasty": "唐",
        "collection_info": null
    },
    {
        "title": "感怀弟妹",
        "author": "沈千运",
        "content": "今日春气暖，东风杏花拆。\n筋力久不如，却羡涧中石。\n神仙杳难准，中寿稀满百。\n近世多夭伤，喜见鬓髮白。\n杖藜竹树间，宛宛旧行迹。\n岂知林园主，却是林园客。\n兄弟可存半，空为亡者惜。\n冥冥无再期，哀哀望松柏。\n骨肉能几人，年大自疎隔。\n性情谁免此，与我不相易。\n唯念得尔辈，时看慰朝夕。\n平生兹已矣，此外尽非适。",
        "dynasty": "唐",
        "collection_info": null
    },
    {
        "title": "赠史修文",
        "author": "沈千运",
        "content": "故人阻千里，会面非别期。\n握手于此地，当欢反成悲。\n念离宛犹昨，俄已经数期。\n畴昔皆少年，别来鬓如丝。\n不道旧姓名，相逢知是谁。\n曩游尽骞翥，与君仍布衣。\n岂曰无其才，命理应有时。\n别路渐欲少，不觉生涕洟。",
        "dynasty": "唐",
        "collection_info": null
    },
    {
        "title": "濮中言怀",
        "author": "沈千运",
        "content": "圣朝优贤良，草泽无遗匿。\n人生各有命，在余胡不淑。\n一生但区区，五十无寸禄。\n衰退当弃捐，贫贱招毁讟。\n栖栖去人世，屯踬日穷迫。\n不如守田园，岁晏望丰熟。\n壮年失宜尽，老大无筋力。\n始觉前计非，将贻后生福。\n童儿新学稼，少女未能织。\n顾此烦知己，终日求衣食。",
        "dynasty": "唐",
        "collection_info": null
    },
    {
        "title": "山中作",
        "author": "沈千运",
        "content": "栖隐非别事，所愿离风尘。\n不辞城邑游，礼乐拘束人。\n迩来归山林，庶事皆吾身。\n何者为形骸，谁是智与仁。\n寂寞了闲事，而后知天真。\n咳唾矜崇华，迂俯相屈伸。\n如何巢与由，天子不知臣。",
        "dynasty": "唐",
        "collection_info": null
    },
    {
        "title": "古歌",
        "author": "沈千运",
        "content": "北邙不种田，但种松与柏。\n松柏未生处，留待市朝客。",
        "dynasty": "唐",
        "collection_info": null
    },
    {
        "title": "别李季友",
        "author": "王季友",
        "content": "栖鸟不恋枝，喈喈在同声。\n行子驰出户，依依主人情。\n昔时霜台镜，丑妇羞尔形。\n闭匣二十年，皎洁常独明。\n今日照离别，前途白髮生。",
        "dynasty": "唐",
        "collection_info": null
    },
    {
        "title": "寄韦子春",
        "author": "王季友",
        "content": "出山秋云曙，山木已再春。\n食我山中药，不忆山中人。\n山中谁余密，白髮日相亲。\n雀鼠画夜无，知我厨廪贫。\n依依北舍松，不厌吾南隣。\n有情尽弃捐，土石为同身。\n夫子质千寻，天泽枝叶新。\n余以不材寿，非智免斧斤。",
        "dynasty": "唐",
        "collection_info": null
    },
    {
        "title": "杂诗",
        "author": "王季友",
        "content": "采山仍采隐，在山不在深。\n持斧事远游，固非匠者心。\n翳翳青桐枝，樵爨日所侵。\n斧声出岩壑，四听无知音。\n岂为鼎下薪，当復堂上琴。\n凤鸟久不栖，且与枳棘林。",
        "dynasty": "唐",
        "collection_info": null
    },
    {
        "title": "滑中赠崔高士瑾",
        "author": "王季友",
        "content": "夫子保药命，外身得无咎。\n日月不能老，化肠为筯否。\n十年前见君，甲子过我寿。\n于何今相逢，华髮在我后。\n近而知其远，少见今白首。\n遥信蓬莱宫，不死世世有。\n玄石采盈担，神方秘其肘。\n问家惟指云，爱气常言酒。\n摄生固如此，履道当不朽。\n未能太玄同，愿亦天地久。\n实腹以芝朮，贱形乃刍狗。\n自勉将勉余，良药在苦口。",
        "dynasty": "唐",
        "collection_info": null
    },
    {
        "title": "还山留别长安知己",
        "author": "王季友",
        "content": "出山不见家，还山见家在。\n山门是门前，此去长樵采。\n青溪谁招隐，白髮自相待。\n惟余涧底松，依依色不改。",
        "dynasty": "唐",
        "collection_info": null
    },
    {
        "title": "代贺若令誉赠沈千运",
        "author": "王季友",
        "content": "相逢问姓名亦存，别时无子今有孙。\n山上双松长不改，百家唯有三家村。\n村南村西车马道，一宿通舟水浩浩。\n涧中磊磊十里石，河上淤泥种桑麦。\n平坡冢墓皆我亲，满田主人是旧客。\n举声酸鼻问同年，十人六七归下泉。\n分手如何更此地，回头不语泪潸然。",
        "dynasty": "唐",
        "collection_info": null
    },
    {
        "title": "酬李十六岐",
        "author": "王季友",
        "content": "炼丹文武火未成，卖药贩履俱逃名。\n出谷迷行洛阳道，乘流醉卧滑台城。\n城下故人久离怨，一欢适我两家愿。\n朝饮杖悬沽酒钱，暮餐囊有松花饭。\n于何车马日憧憧，李膺门馆争登龙。\n千宾揖对若流水，五经发难如叩钟。\n下笔新诗行满壁，立谈古人坐在席。\n问我草堂有卧云，知我山储无儋石。\n自耕自刈食为天，如鹿如麋饮野泉。\n亦知世上公卿贵，且养丘中草木年。",
        "dynasty": "唐",
        "collection_info": null
    },
    {
        "title": "宿东溪李十五山亭",
        "author": "王季友",
        "content": "上山下山入山谷，溪中落日留我宿。\n松石依依当主人，主人不在意亦足。\n名花出地两重阶，绝顶平天一小斋。\n本意由来是山水，何用相逢语旧怀。",
        "dynasty": "唐",
        "collection_info": null
    },
    {
        "title": "观于舍人壁画山水",
        "author": "王季友",
        "content": "野人宿在人家少，朝见此山谓山晓。\n半壁仍栖岭上云，开帘欲放湖中鸟。\n独坐长松是阿谁，再三招手起来迟。\n于公大笑向予说，小弟丹青能尔为。",
        "dynasty": "唐",
        "collection_info": null
    },
    {
        "title": "玉壶冰",
        "author": "王季友",
        "content": "玉壶知素结，止水復中澄。\n坚白能虚受，清寒得自凝。\n分形同晓镜，照物掩宵灯。\n壁映圆光入，人惊爽气凌。\n金罍何足贵，瑶席几回升。\n正值求珪瓒，提携共饮冰。",
        "dynasty": "唐",
        "collection_info": null
    },
    {
        "title": "古塞曲",
        "author": "王季友",
        "content": "进军飞狐北，穷寇势将变。\n日落沙尘昏，背河更一战。\n骍马黄金勒，雕弓白羽箭。\n射杀左贤王，归奏未央殿。\n欲言塞下事，天子不召见。\n东出咸阳门，哀哀泪如霰。",
        "dynasty": "唐",
        "collection_info": null
    },
    {
        "title": "野外行",
        "author": "于逖",
        "content": "老病无乐事，岁秋悲更长。\n穷郊日萧索，生意已苍黄。\n小弟髮亦白，两男俱不强。\n有才且未达，况我非贤良。\n幸以朽钝姿，野外老风霜。\n寒鸦噪晚景，乔木思故乡。\n魏人宅蓬池，结网伫鳣鲂。\n水清鱼不来，岁暮空彷徨。",
        "dynasty": "唐",
        "collection_info": null
    },
    {
        "title": "忆舍弟",
        "author": "于逖",
        "content": "衰门少兄弟，兄弟唯两人。\n饥寒各流浪，感念伤我神。\n夏期秋未来，安知无他因。\n不怨别天长，但愿见尔身。\n茫茫天地间，万类各有亲。\n安知汝与我，乖隔同胡秦。\n何时对形影，愤懑当共陈。",
        "dynasty": "唐",
        "collection_info": null
    },
    {
        "title": "杂诗",
        "author": "张彪",
        "content": "富贵多胜事，贪贱无良图。\n上德兼济心，中才不如愚。\n商者多巧智，农者争膏腴。\n儒生未遇时，衣食不自如。\n久与故交别，他荣我穷居。\n到门懒入门，何况千里余。\n君子有褊性，矧乃寻常徒。\n行行任天地，无为强亲疎。",
        "dynasty": "唐",
        "collection_info": null
    },
    {
        "title": "神仙",
        "author": "张彪",
        "content": "神仙可学无，百岁名大约。\n天地何苍茫，人间半哀乐。\n浮生亮多惑，善事翻为恶。\n争先等驰驱，中路苦瘦弱。\n长老思养寿，后生笑寂寞。\n五谷非长年，四气乃灵药。\n列子何必待，吾心满寥廓。",
        "dynasty": "唐",
        "collection_info": null
    },
    {
        "title": "北游还酬孟云卿",
        "author": "张彪",
        "content": "忽忽忘前事，志愿能相乖。\n衣马久羸弊，谁信文与才。\n善道居贫贱，洁服蒙尘埃。\n行行无定心，壈坎难归来。\n慈母忧疾疹，至家念栖哀。\n与君宿姻亲，深见中外怀。\n俟余惜时节，伥望临高台。",
        "dynasty": "唐",
        "collection_info": null
    },
    {
        "title": "古别离",
        "author": "张彪",
        "content": "别离无远近，事欢情亦悲。\n不闻车轮声，后会将何时。\n去日忘寄书，来日乖前期。\n纵知明当返，一息千万思。",
        "dynasty": "唐",
        "collection_info": null
    },
    {
        "title": "回军跛者",
        "author": "赵征明",
        "content": "既老又不全，始得离边城。\n一枝假枯木，步步向南行。\n去时日一百，来时月一程。\n常恐道路旁，掩弃狐兔茔。\n所愿死乡里，到日不愿生。\n闻此哀怨词，念念不忍听。\n惜无异人术，倏忽具尔形。",
        "dynasty": "唐",
        "collection_info": null
    },
    {
        "title": "挽歌词",
        "author": "赵征明",
        "content": "寒日蒿上明，凄凄郭东路。\n素车谁家子，丹旐引将去。\n原下荆棘丛，丛边有新墓。\n人间痛伤别，此是长别处。\n旷野多萧条，青松白杨树。",
        "dynasty": "唐",
        "collection_info": null
    },
    {
        "title": "思归",
        "author": "赵征明",
        "content": "为别未几日，去日如三秋。\n犹疑望可见，日日上高楼。\n惟见分手处，白苹满芳洲。\n寸心宁死别，不忍生离忧。",
        "dynasty": "唐",
        "collection_info": null
    },
    {
        "title": "泉上雨后作",
        "author": "元季川",
        "content": "风雨荡繁暑，雷息佳霁初。\n众峰带云雨，清气入我庐。\n飒飒凉飙来，临窥惬所图。\n绿萝长新蔓，褭褭垂坐隅。\n流水復檐下，丹砂发清渠。\n养葛为我衣，种芋为我蔬。\n谁是畹与畦，瀰漫连野芜。",
        "dynasty": "唐",
        "collection_info": null
    },
    {
        "title": "登云中",
        "author": "元季川",
        "content": "灌田东山下，取乐在尔休。\n清兴相引行，日日三四周。\n白鸥与我心，不厌此中游。\n穷览颇有适，不极趣无幽。\n憀然歌采薇，曲尽心悠悠。",
        "dynasty": "唐",
        "collection_info": null
    },
    {
        "title": "山中晓兴",
        "author": "元季川",
        "content": "河汉降玄霜，昨来节物殊。\n媿无神仙姿，岂有阴阳俱。\n灵鸟望不见，慨然悲高梧。\n华叶随风扬，珍条杂榛芜。\n为君寒谷吟，叹息知何如。",
        "dynasty": "唐",
        "collection_info": null
    },
    {
        "title": "古远行",
        "author": "元季川",
        "content": "悠悠远行者，羁独当时思。\n道与日月长，人无茅舍期。\n出门万里心，谁不伤别离。\n纵远当白髮，岁月悲今时。\n何况异形容，安须与尔悲。",
        "dynasty": "唐",
        "collection_info": null
    },
    {
        "title": "晚秋拾遗朱放访山居",
        "author": "秦系",
        "content": "不逐时人后，终年独闭关。\n家中贫自乐，石上卧常闲。\n坠栗添新味，寒花带老颜。\n侍臣当献纳，那得到空山。",
        "dynasty": "唐",
        "collection_info": null
    },
    {
        "title": "题女道士居",
        "author": "秦系",
        "content": "不饵住云溪，休丹罢药畦。\n杏花虚结子，石髓任成泥。\n扫地青牛卧，栽松白鹤栖。\n共知仙女丽，莫是阮郎妻。",
        "dynasty": "唐",
        "collection_info": null
    },
    {
        "title": "山中枉张宙员外书期访衡门",
        "author": "秦系",
        "content": "常恨相知晚，朝来枉数行。\n卧云惊圣代，拂石候仙郎。\n时果连枝熟，春醪满瓮香。\n贫家仍有趣，山色满湖光。",
        "dynasty": "唐",
        "collection_info": null
    },
    {
        "title": "山中赠张正则评事",
        "author": "秦系",
        "content": "终年常避喧，师事五千言。\n流水闲过院，春风与闭门。\n山茶邀上客，桂实落前轩。\n莫强敎余起，微官不足论。",
        "dynasty": "唐",
        "collection_info": null
    },
    {
        "title": "题镜湖野老所居",
        "author": "秦系",
        "content": "湖裏寻君去，樵风往返吹。\n树喧巢鸟出，路细葑田移。\n沤苎成鱼网，枯根是酒巵。\n老年唯自适，生事任羣儿。",
        "dynasty": "唐",
        "collection_info": null
    },
    {
        "title": "早秋宿崔业居处",
        "author": "秦系",
        "content": "从来席不暖，为尔便淹流。\n鸡黍今相会，云山昔共游。\n上帘宜晚景，卧簟觉新秋。\n身事何须问，余心正四愁。",
        "dynasty": "唐",
        "collection_info": null
    },
    {
        "title": "赠乌程杨苹明府",
        "author": "秦系",
        "content": "策杖政成时，清溪弄钓丝。\n当年潘子貌，避病沈侯诗。\n漉酒迎宾急，看花署字迟。\n杨梅今熟未，与我两三枝。",
        "dynasty": "唐",
        "collection_info": null
    },
    {
        "title": "徐侍郎素未相识时携酒命馔兼命诸诗客同访会稽山居",
        "author": "秦系",
        "content": "忽道仙翁至，幽人学拜迎。\n华簪窥瓮牖，珍味代藜羹。\n洗砚鱼仍戏，移樽鸟不惊。\n兰亭攀叙却，会此越中营。",
        "dynasty": "唐",
        "collection_info": null
    },
    {
        "title": "春日闲居三首 一",
        "author": "秦系",
        "content": "一似桃源隐，将令过客迷。\n碍冠门柳长，惊梦院莺啼。\n浇药泉流细，围碁日影低。\n举家无外事，共爱草萋萋。",
        "dynasty": "唐",
        "collection_info": null
    },
    {
        "title": "春日闲居三首 二",
        "author": "秦系",
        "content": "长谣朝復暝，幽独几人知。\n老鹤兼雏弄，丛篁带笋移。\n白云将袖拂，青镜出檐窥。\n邀取渔家叟，花间把酒巵。",
        "dynasty": "唐",
        "collection_info": null
    },
    {
        "title": "春日闲居三首 三",
        "author": "秦系",
        "content": "寂寂池亭裏，轩窗间绿苔。\n游鱼牵荇没，戏鸟踏花摧。\n小径僧寻去，高峯鹿下来。\n中年曾屡辟，多病復迟迴。",
        "dynasty": "唐",
        "collection_info": null
    },
    {
        "title": "题石室山王宁所居",
        "author": "秦系",
        "content": "白云知所好，柏叶幸加餐。\n石镜妻将照，仙书我借看。\n鸟来翻药椀，猿饮怕鱼竿。\n借问檐前树，何枝曾挂冠。",
        "dynasty": "唐",
        "collection_info": null
    },
    {
        "title": "送王道士",
        "author": "秦系",
        "content": "真人俄整舃，双鹤屡飞翔。\n恐入壶中住，须传肘后方。\n霓裳云气润，石径朮苗香。\n一去何时见，仙家日月长。",
        "dynasty": "唐",
        "collection_info": null
    },
    {
        "title": "将移耶溪旧居留赠严维秘书",
        "author": "秦系",
        "content": "鸡犬渔舟裏，长谣任兴行。\n那邀落日醉，已被远山迎。\n书箧将非重，荷衣着甚轻。\n谢安无箇事，忽起为苍生。",
        "dynasty": "唐",
        "collection_info": null
    },
    {
        "title": "秋日过僧惟则故院",
        "author": "秦系",
        "content": "衰草经行处，微灯旧道场。\n门人失谭柄，野鸟上禅床。\n科斗书空古，栴檀钵自香。\n今朝数行泪，却洒约公房。",
        "dynasty": "唐",
        "collection_info": null
    },
    {
        "title": "山中奉寄钱起员外兼简苗发员外",
        "author": "秦系",
        "content": "空山岁计是胡麻，穷海无梁泛一槎。\n稚子唯能觅梨栗，逸妻相共老烟霞。\n高吟丽句惊巢鹤，闲闭春风看落花。\n借问省中何水部，今人几箇属诗家。",
        "dynasty": "唐",
        "collection_info": null
    },
    {
        "title": "献薛仆射",
        "author": "秦系",
        "content": "由来那敢议轻肥，散髮行歌自采薇。\n逋客未能忘野兴，辟书翻遣脱荷衣。\n家中匹妇空相笑，池上羣鸥尽欲飞。\n更乞大贤容小隐，益看愚谷有光辉。",
        "dynasty": "唐",
        "collection_info": null
    },
    {
        "title": "鲍防员外见寻因书情呈赠",
        "author": "秦系",
        "content": "少小为儒不自强，如今懒復见侯王。\n览镜已知身渐老，买山将作计偏长。\n荒凉鸟兽同三径，撩乱琴书共一床。\n犹有郎官来问疾，时人莫道我佯狂。",
        "dynasty": "唐",
        "collection_info": null
    },
    {
        "title": "寄浙东皇甫中丞",
        "author": "秦系",
        "content": "闲闲麋鹿或相随，一两年来鬓欲衰。\n琴砚共依春酒瓮，云霞覆着破柴篱。\n注书不向时流说，种药空令道者知。\n久带纱巾仍藉草，山中那得见朝仪。",
        "dynasty": "唐",
        "collection_info": null
    },
    {
        "title": "题章野人山居",
        "author": "秦系",
        "content": "带郭茅亭诗兴饶，回看一曲倚危桥。\n门前山色能深浅，壁上湖光自动摇。\n闲花散落填书帙，戏鸟低飞碍柳条。\n向此隐来经几载，如今已是汉家朝。",
        "dynasty": "唐",
        "collection_info": null
    },
    {
        "title": "山中枉皇甫温大夫见招书",
        "author": "秦系",
        "content": "十年木屐步苔痕，石上松间水自喧。\n三辟草堂仍被褐，数行书札忽临门。\n卧多共息嵇康病，才劣虚同郭隗尊。\n亚相已能怜潦倒，山花笑处莫啼猿。",
        "dynasty": "唐",
        "collection_info": null
    },
    {
        "title": "题茅山李尊师山居",
        "author": "秦系",
        "content": "天师百岁少如童，不到山中竟不逢。\n洗药每临新瀑水，步虚时上最高峰。\n篱间五月留残雪，座右千年荫老松。\n此去人寰今远近，回看云壑一重重。",
        "dynasty": "唐",
        "collection_info": null
    },
    {
        "title": "耶溪书怀寄刘长卿员外",
        "author": "秦系",
        "content": "时人多笑乐幽栖，晚起闲行独杖藜。\n云色卷舒前后岭，药苗新旧两三畦。\n偶逢野果将呼子，屡折荆钗亦为妻。\n拟共钓竿长往復，岩陵滩上胜耶溪。",
        "dynasty": "唐",
        "collection_info": null
    },
    {
        "title": "山中崔大夫有书相问",
        "author": "秦系",
        "content": "客在烟霞裏，闲闲逐狎鸥。\n终年常裸足，连日半蓬头。\n带月乘渔艇，迎寒绽鹿裘。\n已于人事少，多被挂冠留。\n素业堆千卷，清风至一丘。\n苍黄倒藜杖，伛偻覩银钩。\n迹愧巢由隐，才非管乐俦。\n从来自多病，不是傲王侯。",
        "dynasty": "唐",
        "collection_info": null
    },
    {
        "title": "张建封大夫奏系为校书郎因寄此作",
        "author": "秦系",
        "content": "久是烟霞客，潭深钓得鱼。\n不知芸阁上，遗校几多书。",
        "dynasty": "唐",
        "collection_info": null
    },
    {
        "title": "会稽山居寄薛播侍郎袁高给事高参舍人",
        "author": "秦系",
        "content": "稷卨今为相，明君復是尧。\n宁知买臣困，犹负会稽樵。",
        "dynasty": "唐",
        "collection_info": null
    },
    {
        "title": "闲居览史",
        "author": "秦系",
        "content": "长策胸中不復论，荷衣蓝缕闭柴门。\n当时汉祖无三杰，争得咸阳与子孙。",
        "dynasty": "唐",
        "collection_info": null
    },
    {
        "title": "山中赠耿拾遗湋兼两省故人",
        "author": "秦系",
        "content": "数片荷衣不蔽身，青山白鸟岂知贫。\n如今非是秦时世，更隐桃花亦笑人。",
        "dynasty": "唐",
        "collection_info": null
    },
    {
        "title": "秋日送僧志幽归山寺",
        "author": "秦系",
        "content": "禅室绳床在翠微，松间荷笠一僧归。\n磬声寂历宜秋夜，手冷灯前自衲衣。",
        "dynasty": "唐",
        "collection_info": null
    },
    {
        "title": "题僧明惠房",
        "author": "秦系",
        "content": "檐前朝暮雨添花，八十真僧饭一麻。\n入定几时将出定，不知巢燕污袈裟。",
        "dynasty": "唐",
        "collection_info": null
    },
    {
        "title": "答泉州薛播使君重阳日赠酒",
        "author": "秦系",
        "content": "欲强登高无力也，篱边黄菊为谁开。\n共知不是浔阳郡，那得王弘送酒来。",
        "dynasty": "唐",
        "collection_info": null
    },
    {
        "title": "题洪道士山院",
        "author": "秦系",
        "content": "霞外主人门不扃，数株桃树药囊青。\n闲行池畔随孤鹤，若问多应道姓丁。",
        "dynasty": "唐",
        "collection_info": null
    },
    {
        "title": "期王炼师不至",
        "author": "秦系",
        "content": "黄精蒸罢洗琼杯，林下从留石上苔。\n昨日围棋未终局，多乘白鹤下山来。",
        "dynasty": "唐",
        "collection_info": null
    },
    {
        "title": "题赠张道士山居",
        "author": "秦系",
        "content": "盘石垂萝即是家，回头犹看五枝花。\n松间寂寂无烟火，应服朝来一片霞。",
        "dynasty": "唐",
        "collection_info": null
    },
    {
        "title": "山中书怀寄张建封大夫",
        "author": "秦系",
        "content": "昨日年催白髮新，身如麋鹿不知贫。\n时时亦被羣儿笑，赖有南山四老人。",
        "dynasty": "唐",
        "collection_info": null
    },
    {
        "title": "山中赠诸暨丹丘明府",
        "author": "秦系",
        "content": "荷衣半破带莓苔，笑向陶潜酒瓮开。\n纵醉远须上山去，白云那肯下山来。",
        "dynasty": "唐",
        "collection_info": null
    },
    {
        "title": "奉寄昼公",
        "author": "秦系",
        "content": "蓑笠双童傍酒船，湖山相引到房前。\n团蕉何事敎人见，暂借空床守坐禅。",
        "dynasty": "唐",
        "collection_info": null
    },
    {
        "title": "宿云门上方",
        "author": "秦系",
        "content": "禅室遥看峰顶头，白云东去水长流。\n松间傥许幽人住，不更将钱买沃州。",
        "dynasty": "唐",
        "collection_info": null
    },
    {
        "title": "即事奉呈郎中韦使君",
        "author": "秦系",
        "content": "久卧云间已息机，青袍忽着狎鸥飞。\n诗兴到来无一事，郡中今有谢玄晖。",
        "dynasty": "唐",
        "collection_info": null
    },
    {
        "title": "晓鸡",
        "author": "秦系",
        "content": "黯黯严城罢鼓鼙，数声相续出寒栖。\n不嫌惊破纱窗梦，却恐为妖半夜啼。",
        "dynasty": "唐",
        "collection_info": null
    },
    {
        "title": "寄李白",
        "author": "任华",
        "content": "古来文章有能奔逸气，耸高格。\n清人心神，惊人魂魄。\n我闻当今有李白，大猎赋，鸿猷文，嗤长卿，笑子云。\n班张所作琐细不入耳，未知卿云得在嗤笑限。\n登庐山，观瀑布，海风吹不断，江月照还空。\n余爱此两句：登天台，望渤海云垂大鹏飞，山压巨鰲背，斯言亦好在。\n至于他作多不拘常律，振摆超腾，既俊且逸。\n或醉中操纸，或兴来走笔。\n手下忽然片云飞，眼前划见孤峰出。\n而我有时白日忽欲睡，睡觉歘然起攘臂。\n任生知有君，君也知有任生未。\n中间闻道在长安，及余戾止。\n君已江东访元丹，邂逅不得见君面。\n每常把酒，向东望良久。\n见说往年在翰林，胸中矛戟何森森。\n新诗传在宫人口，佳句不离明主心。\n身骑天马多意气，目送飞鸿对豪贵。\n承恩召入凡几迴，待诏归来仍半醉。\n权臣妬盛名，羣犬多吠声。\n有勅放君却归隐沦处，高歌大笑出关去。\n且向东山为外臣，诸侯交迓驰朱轮。\n白璧一双买交者，黄金百镒相知人。\n平生傲岸其志不可测，数十年为客，未尝一日低颜色。\n八咏楼中坦腹眠，五侯门下无心忆。\n繁花越台上，细柳吴宫侧。\n绿水青山知有君，白云明月偏相识。\n养高兼养闲，可望不可攀。\n庄周万物外，范蠡五湖间。\n人传访道沧海上，丁令王乔每往还。\n蓬莱径是曾到来，方丈岂唯方一丈。\n伊余每欲乘兴往相寻，江湖拥隔劳寸心。\n今朝忽遇东飞翼，寄此一章表胸臆。\n傥能报我一片言，但访任华有人识。",
        "dynasty": "唐",
        "collection_info": null
    },
    {
        "title": "寄杜拾遗",
        "author": "任华",
        "content": "杜拾遗，名甫第二才甚奇。\n任生与君别，别来已多时，何尝一日不相思。\n杜拾遗，知不知，昨日有人诵得数篇黄绢词。\n吾怪异奇特借问，果然称是杜二之所为。\n势攫虎豹，气腾蛟螭。\n沧海无风似鼓荡，华岳平地欲奔驰。\n曹刘俯仰惭大敌，沈谢逡巡称小儿。\n昔在帝城中，盛名君一个。\n诸人见所作，无不心胆破。\n郎官丛裏作狂歌，丞相阁中常醉卧。\n前年皇帝归长安，承恩阔步青云端。\n积翠扈游花匼匝，披香寓直月团栾。\n英才特达承天睠，公卿无不相钦慕。\n只缘汲黯好直言，遂使安仁却为掾。\n如今避地锦城隅，幕下英僚每日相随提玉壶。\n半醉起舞捋髭鬚，乍低乍昂傍若无。\n古人制礼但为防俗士，岂得为君设之乎。\n而我不飞不鸣亦可以，只待朝廷有知己。\n已曾读却无限书，拙诗一句两句在人耳。\n如今看之总无益，又不能崎岖傍朝市。\n且当事耕稼，岂得便徒尔。\n南阳葛亮为友朋，东山谢安作邻里。\n闲常把琴弄，闷即携樽起。\n莺啼二月三月时，花发千山万山裏。\n此时幽旷无人知，火急将书凭驿使，为报杜拾遗。",
        "dynasty": "唐",
        "collection_info": null
    },
    {
        "title": "怀素上人草书歌",
        "author": "任华",
        "content": "吾尝好奇，古来草圣无不知，岂不知右军与献之。\n虽有壮丽之骨，恨无狂逸之姿。\n中间张长史，独放荡而不羁，以颠为名倾荡于当时。\n张老颠，殊不颠于怀素。\n怀素颠，乃是颠。\n人谓尔从江南来，我谓尔从天上来。\n负颠狂之墨妙，有墨狂之逸才。\n狂僧前日动京华，朝骑王公大人马，暮宿王公大人家。\n谁不造素屏，谁不涂粉壁。\n粉壁摇晴光，素屏凝晓霜，待君挥洒兮不可弥忘。\n骏马迎来坐堂中，金盆盛酒竹叶香。\n十桮五桮不解意，百桮已后始颠狂。\n一颠一狂多意气，大呌一声起攘臂。\n挥毫倏忽千万字，有时一字两字长丈二。\n翕若长鲸泼剌动海岛，歘若长蛇戌律透深草。\n回环缭绕相拘连，千变万化在眼前。\n飘风骤雨相击射，速禄飒拉动檐隙。\n掷华山巨石以为点，掣衡山阵云以为画。\n兴不尽，势转雄。\n恐天低而地窄，更有何处最可怜，褭褭枯藤万丈悬。\n万丈悬，拂秋水，映秋天。\n或如丝，或如髮，风吹欲绝又不绝，锋芒利如欧冶劒。\n劲直浑是幷州铁，时復枯燥何䙰褷。\n忽觉阴山突兀横翠微，中有枯松错落一万丈。\n倒挂绝壁蹙枯枝，千魑魅兮万魍魉，欲出不可何闪尸。\n又如翰海日暮愁阴浓，忽然跃出千黑龙。\n夭矫偃蹇，入乎苍穹。\n飞沙走石满穷塞，万里飕飕西北风。\n狂僧有绝艺，非数仞高墙不足以逞其笔势。\n或逢花笺与绢素，凝神执笔守恆度。\n别来筋骨多情趣，霏霏微微点长露。\n三秋月照丹凤楼，二月花开上林树。\n终恐绊骐骥之足，不得展千里之步。\n狂僧狂僧，尔虽有绝艺。\n犹当假良媒，不因礼部张公将尔来，如何得声名一旦諠九垓。",
        "dynasty": "唐",
        "collection_info": null
    },
    {
        "title": "金陵酬李翰林谪仙子",
        "author": "魏万",
        "content": "君抱碧海珠，我怀蓝田玉。\n各称希代宝，万里遥相烛。\n长卿慕蔺久，子猷意已深。\n平生风云人，暗合江海心。\n去秋忽乘兴，命驾来东土。\n谪仙游梁园，爱子在邹鲁。\n二处一不见，拂衣向江东。\n五两挂海月，扁舟随长风。\n南游吴越徧，高揖二千石。\n雪上天台山，春逢翰林伯。\n宣父敬项橐，林宗重黄生。\n一长復一少，相看如弟兄。\n惕然意不尽，更逐西南去。\n同舟入秦淮，建业龙盘处。\n楚歌对吴酒，借问承恩初。\n宫买长门赋，天迎驷马车。\n才高世难容，道废可推命。\n安石重携妓，子房空谢病。\n金陵百万户，六代帝王都。\n虎石据西江，钟山临北湖。\n二山信为美，王屋人相待。\n应为岐路多，不知岁寒在。\n君游早晚还，勿久风尘间。\n此别未远别，秋期到仙山。",
        "dynasty": "唐",
        "collection_info": null
    },
    {
        "title": "赠李十二白",
        "author": "崔宗之",
        "content": "凉风八九月，白露满空庭。\n耿耿意不畅，捎捎风叶声。\n思见雄俊士，共话今古情。\n李侯忽来仪，把袂苦不早。\n清论既抵掌，玄谈又绝倒。\n分明楚汉事，历历王霸道。\n担囊无俗物，访古千里余。\n袖有匕首劒，怀中茂陵书。\n双眸光照人，词赋凌子虚。\n酌酒弦素秦，霜气正凝洁。\n平生心中事，今日为君说。\n我家有别业，寄在嵩之阳。\n明月出高岑，清溪澄素光。\n云散窗户静，风吹松桂香。\n子若同斯游千载不相忘。",
        "dynasty": "唐",
        "collection_info": null
    },
    {
        "title": "赠李十二白",
        "author": "崔成甫",
        "content": "我是潇湘放逐臣，君辞明主汉江滨。\n天外常求太白老，金陵捉得酒仙人。",
        "dynasty": "唐",
        "collection_info": null
    },
    {
        "title": "寄题杜拾遗锦江野亭",
        "author": "严武",
        "content": "漫向江头把钓竿，懒眠沙草爱风湍。\n莫倚善题鹦鹉赋，何须不着鵕鸃冠。\n腹中书籍幽时晒，肘后医方静处看。\n兴发会能驰骏马，应须直到使君滩。",
        "dynasty": "唐",
        "collection_info": null
    },
    {
        "title": "酬别杜二",
        "author": "严武",
        "content": "独逢尧典日，再覩汉官时。\n未効风霜劲，空惭雨露私。\n夜钟清万户，曙漏拂千旗。\n并向殊庭谒，俱承别馆追。\n斗城怜旧路，涡水惜归期。\n峰树还相伴，江云更对垂。\n试迴沧海棹，莫妬敬亭诗。\n秪是书应寄，无忘酒共持。\n但令心事在，未肯鬓毛衰。\n最怅巴山裏，清猨醒梦思。",
        "dynasty": "唐",
        "collection_info": null
    },
    {
        "title": "题巴州光福寺楠木",
        "author": "严武",
        "content": "楚江长流对楚寺，楠木幽生赤崖背。\n临溪插石盘老根，苔色青苍山雨痕。\n高枝闹叶鸟不度，半掩白云朝与暮。\n香殿萧条转密阴，花龛滴沥垂清露。\n闻道偏多越水头，烟生霁敛使人愁。\n月明忽忆湘川夜，猨呌还思鄂渚秋。\n看君幽霭几千丈，寂寞穷山今遇赏。\n亦知钟梵报黄昏，犹卧禅床恋奇响。",
        "dynasty": "唐",
        "collection_info": null
    },
    {
        "title": "班婕妤",
        "author": "严武",
        "content": "贱妾如桃李，君王若岁时。\n秋风一已劲，摇落不胜悲。\n寂寂苍苔满，沈沈绿草滋。\n繁华非此日，指辇竞何辞。",
        "dynasty": "唐",
        "collection_info": null
    },
    {
        "title": "巴岭荅杜二见忆",
        "author": "严武",
        "content": "卧向巴山落月时，两乡千里梦相思。\n可但步兵偏爱酒，也知光禄最能诗。\n江头赤叶枫愁客，篱外黄花菊对谁。\n跂马望君非一度，冷猨秋鴈不胜悲。",
        "dynasty": "唐",
        "collection_info": null
    },
    {
        "title": "军城早秋",
        "author": "严武",
        "content": "昨夜秋风入汉关，朔云边月满西山。\n更催飞将追骄虏，莫遣沙场匹马远。",
        "dynasty": "唐",
        "collection_info": null
    },
    {
        "title": "潭州留别杜员外院长",
        "author": "韦迢",
        "content": "江畔长沙驿，相逢缆客船。\n大名诗独步，小郡海西偏。\n地湿愁飞鵩，天炎畏跕鸢。\n去留俱失意，把臂共潸然。",
        "dynasty": "唐",
        "collection_info": null
    },
    {
        "title": "早发湘潭寄杜员外院长",
        "author": "韦迢",
        "content": "北风昨夜雨，江上早来凉。\n楚岫千峰翠，湘潭一叶黄。\n故人湖外客，白首尚为郎。\n相忆无南鴈，何时有报章。",
        "dynasty": "唐",
        "collection_info": null
    },
    {
        "title": "寄杜员外",
        "author": "郭受",
        "content": "新诗海内流传久，旧德朝中属望劳。\n郡邑地卑饶雾雨，江湖天阔足风涛。\n松花酒熟傍看醉，莲叶舟轻自学操。\n春兴不知凡几首，衡阳纸价顿能高。",
        "dynasty": "唐",
        "collection_info": null
    },
    {
        "title": "晦日呈诸判官",
        "author": "韩滉",
        "content": "晦日新晴春色娇，万家攀折渡长桥。\n年年老向江城寺，不觉春风换柳条。",
        "dynasty": "唐",
        "collection_info": null
    },
    {
        "title": "听乐怅然自述",
        "author": "韩滉",
        "content": "万事伤心对管弦，一身含泪向春烟。\n黄金用尽敎歌舞，留与他人乐少年。",
        "dynasty": "唐",
        "collection_info": null
    },
    {
        "title": "题弟臮述书赋后",
        "author": "窦蒙",
        "content": "受命别家乡，思归每断肠。\n季江留被在，子敬与琴亡。\n吾弟当平昔，才名荷宠光。\n作诗通小雅，献赋掩长杨。\n流转三千里，悲啼百万行。\n庭前紫荆树，何日再芬芳。",
        "dynasty": "唐",
        "collection_info": null
    },
    {
        "title": "迎春东郊",
        "author": "张濯",
        "content": "颛顼时初谢，句芒令復陈。\n飞灰将应节，宾日已知春。\n考历明三统，迎祥受万人。\n衣冠宵执玉，坛墠晓清尘。\n肃穆来东道，回环拱北辰。\n仗前花待发，旗处柳疑新。\n云敛黄山际，冰开素浐滨。\n圣朝多庆赏，希为荐沈沦。",
        "dynasty": "唐",
        "collection_info": null
    },
    {
        "title": "题舜庙",
        "author": "张濯",
        "content": "古都遗庙出河濆，万代千秋仰圣君。\n蒲坂城边长逝水，苍梧野外不归云。\n寥寥象设魂应在，寂寂虞篇德已闻。\n向晚风吹庭下栢，犹疑琴曲韵南熏。",
        "dynasty": "唐",
        "collection_info": null
    },
    {
        "title": "迎春东郊",
        "author": "王绰",
        "content": "玉管潜移律，东郊始报春。\n銮舆应宝运，天仗出佳辰。\n睿泽光时辈，恩辉及物新。\n虬螭动旌斾，烟景入城闉。\n御柳初含色，龙池渐启津。\n谁怜在阴者，得与蛰虫伸。",
        "dynasty": "唐",
        "collection_info": null
    },
    {
        "title": "邯郸少年行",
        "author": "郑锡",
        "content": "霞鞍金口骝，豹袖紫貂裘。\n家住丛台近，门前漳水流。\n唤人呈楚舞，借客试吴钩。\n见说秦兵至，甘心赴国讐。",
        "dynasty": "唐",
        "collection_info": null
    },
    {
        "title": "陇头别",
        "author": "郑锡",
        "content": "秋尽初移幕，霑裳一送君。\n据鞍窥古堠，开竈爇寒云。\n登陇人迴首，临关马顾羣。\n从来断肠处，皆向此中分。",
        "dynasty": "唐",
        "collection_info": null
    },
    {
        "title": "度关山",
        "author": "郑锡",
        "content": "象弭插文犀，鱼肠莹鸊鹈。\n水声分陇咽，马色度关迷。\n晓幕胡沙惨，危烽汉月低。\n仍闻数骑将，更欲出辽西。",
        "dynasty": "唐",
        "collection_info": null
    },
    {
        "title": "出塞",
        "author": "郑锡",
        "content": "关山落叶秋，掩泪望营州。\n辽海云沙暮，幽燕旌斾愁。\n战余能送阵，身老未封侯。\n去国三千里，归心红粉楼。",
        "dynasty": "唐",
        "collection_info": null
    },
    {
        "title": "玉阶怨",
        "author": "郑锡",
        "content": "长门寒水流，高殿晓风秋。\n昨夜鸳鸯梦，还陪豹尾游。\n前鱼不解泣，共辇岂关羞。\n那及轻身燕，双飞上玉楼。",
        "dynasty": "唐",
        "collection_info": null
    },
    {
        "title": "千里思",
        "author": "郑锡",
        "content": "渭水通胡苑，轮台望汉关。\n帛书秋海断，锦字夜机闲。\n旅梦虫催晓，边心雁带还。\n惟余两乡思，一夕度关山。",
        "dynasty": "唐",
        "collection_info": null
    },
    {
        "title": "襄阳乐",
        "author": "郑锡",
        "content": "春生岘首东，先暖习池风。\n拂水初含绿，惊林未吐红。\n渚边游汉女，桑下问庞公。\n磨灭怀中刺，曾将示孔融。",
        "dynasty": "唐",
        "collection_info": null
    },
    {
        "title": "送客之江西",
        "author": "郑锡",
        "content": "乘轺奉紫泥，泽国渺天涯。\n九派春潮满，孤帆暮雨低。\n草深莺断续，花落水东西。\n更有高唐处，知君路不迷。",
        "dynasty": "唐",
        "collection_info": null
    },
    {
        "title": "望月",
        "author": "郑锡",
        "content": "高堂新月明，虚殿夕风清。\n素影纱窗霁，浮凉羽扇轻。\n稍随微露滴，渐逐晓参横。\n遥忆云中咏，萧条空復情。",
        "dynasty": "唐",
        "collection_info": null
    },
    {
        "title": "出塞曲",
        "author": "郑锡",
        "content": "校尉征兵出塞西，别营分骑过龙溪。\n沙平虏迹风吹尽，雾失烽烟道易迷。\n玉靶半开鸿已落，金河欲渡马连嘶。\n会当繫取天骄入，不使军书夜刺闺。",
        "dynasty": "唐",
        "collection_info": null
    },
    {
        "title": "秦人谣",
        "author": "古之奇",
        "content": "微生祖龙代，却思尧舜道。\n何人仕帝庭，拔杀指佞草。\n姦臣弄民柄，天子恣衷抱。\n上下一相蒙，马鹿遂颠倒。\n中国既板荡，骨肉安可保。\n人生贵年寿，吾恨死不早。",
        "dynasty": "唐",
        "collection_info": null
    },
    {
        "title": "阮客旧居",
        "author": "李阳冰",
        "content": "阮客身何在，仙云洞口横。\n人间不到处，今日此中行。",
        "dynasty": "唐",
        "collection_info": null
    },
    {
        "title": "酬耿拾遗题赠",
        "author": "严维",
        "content": "掩扉常自静，驿吏忽传呼。\n水巷惊驯鸟，藜床起病躯。\n顾身悲欲老，戒子力为儒。\n明日公西去，烟霞復作徒。",
        "dynasty": "唐",
        "collection_info": null
    },
    {
        "title": "酬王侍御西陵渡见寄",
        "author": "严维",
        "content": "前年万里别，昨日一封书。\n郢曲西陵渡，秦官使者车。\n柳塘熏昼日，花水溢春渠。\n若不嫌鸡黍，先令扫弊庐。",
        "dynasty": "唐",
        "collection_info": null
    },
    {
        "title": "酬刘员外见寄",
        "author": "严维",
        "content": "苏耽佐郡时，近出白云司。\n药补清羸疾，窗吟绝妙词。\n柳塘春水慢，花坞夕阳迟。\n欲识怀君意，明朝访檝师。",
        "dynasty": "唐",
        "collection_info": null
    },
    {
        "title": "同韩员外宿云门寺",
        "author": "严维",
        "content": "小岭路难近，仙郎此夕过。\n潭空观月定，涧静见云多。\n竹翠烟深锁，松声雨点和。\n万缘俱不有，对境自垂萝。",
        "dynasty": "唐",
        "collection_info": null
    },
    {
        "title": "酬诸公宿镜水宅",
        "author": "严维",
        "content": "幸免低头向府中，贵将藜藿与君同。\n阳雁呌霜来枕上，寒山映月在湖中。\n诗书何德名夫子，草木推年长数公。\n闻道汉家偏尚少，此身那此访芝翁。",
        "dynasty": "唐",
        "collection_info": null
    },
    {
        "title": "送薛尚书入蜀",
        "author": "严维",
        "content": "卑情不敢论，拜首入辕门。\n列郡诸侯长，登朝八座尊。\n凝笳临水发，行斾向风飜。\n几许遗黎泣，同怀父母恩。",
        "dynasty": "唐",
        "collection_info": null
    },
    {
        "title": "送李秘书往儋州",
        "author": "严维",
        "content": "魑魅曾为伍，蓬莱近拜郎。\n臣心瞻北阙，家事在南荒。\n莎草山城小，毛洲海驿长。\n玄成知必大，宁是泛沧浪。",
        "dynasty": "唐",
        "collection_info": null
    },
    {
        "title": "送人入金华",
        "author": "严维",
        "content": "明月双溪水，清风八咏楼。\n昔年为客处，今日送君游。",
        "dynasty": "唐",
        "collection_info": null
    },
    {
        "title": "送崔峒使往睦州兼寄薛司户",
        "author": "严维",
        "content": "如今相府用英髦，独往南州肯告劳。\n冰水近开渔浦出，雪云初卷定山高。\n木奴花映桐庐县，青雀舟随白露涛。\n使者应须访廉吏，府中惟有范功曹。",
        "dynasty": "唐",
        "collection_info": null
    },
    {
        "title": "送房元直赴北京",
        "author": "严维",
        "content": "犹道楼兰十万师，书生匹马去何之。\n临歧未断归家目，望月空吟出塞诗。\n常欲激昂论上策，不应憔悴老明时。\n遥知到日逢寒食，彩笔长裾会晋祠。",
        "dynasty": "唐",
        "collection_info": null
    },
    {
        "title": "荆溪馆呈丘义兴",
        "author": "严维",
        "content": "失路荆溪上，依人忽暝投。\n长桥今夜月，阳羡古时州。\n野烧明山郭，寒更出县楼。\n先生能馆我，无事五湖游。",
        "dynasty": "唐",
        "collection_info": null
    },
    {
        "title": "一公新泉",
        "author": "严维",
        "content": "山下新泉出，泠泠北去源。\n落池纔有响，喷石未成痕。\n独映孤松色，殊分众鸟喧。\n唯当清夜月，观此启禅门。",
        "dynasty": "唐",
        "collection_info": null
    },
    {
        "title": "奉试水精环",
        "author": "严维",
        "content": "王室符长庆，环中得水精。\n任圆循不极，见素质仍贞。\n信是天然瑞，非因朴斲成。\n无瑕胜玉美，至洁过冰清。\n未肯齐珉价，宁同杂佩声。\n能衔任黄雀，亦欲应时明。",
        "dynasty": "唐",
        "collection_info": null
    },
    {
        "title": "自云阳归晚泊陆澧宅",
        "author": "严维",
        "content": "天阴行易晚，前路故人居。\n孤棹所思久，寒林相见初。\n闲灯忘夜水，清漏任更疎。\n明发还须去，离家几岁除。",
        "dynasty": "唐",
        "collection_info": null
    },
    {
        "title": "九日陪崔郎中北山讌",
        "author": "严维",
        "content": "上客南台至，重阳此会文。\n菊芳寒露洗，杯翠夕阳曛。\n务简人同醉，溪闲鸟自羣。\n府中官最小，唯有孟参军。",
        "dynasty": "唐",
        "collection_info": null
    },
    {
        "title": "留别邹绍刘长卿",
        "author": "严维",
        "content": "中年从一尉，自笑此身非。\n道在甘微禄，时难耻息机。\n晨趋本郡府，书掩故山扉。\n待见干戈毕，何妨更采薇。",
        "dynasty": "唐",
        "collection_info": null
    },
    {
        "title": "书情献相公",
        "author": "严维",
        "content": "年来白髮欲星星，误却生涯是一经。\n魏阙望中何日见，商歌奏罢復谁听。\n孤根独弃惭山木，弱质无成状水萍。\n今日更须询哲匠，不应休去老岩扃。",
        "dynasty": "唐",
        "collection_info": null
    },
    {
        "title": "赠送朱放",
        "author": "严维",
        "content": "昔年居汉水，日醉习家池。\n道胜迹常在，名高身不知。\n欲依天目住，新自始宁移。\n生事曾无长，惟将白接䍦。",
        "dynasty": "唐",
        "collection_info": null
    },
    {
        "title": "剡中赠张卿侍御",
        "author": "严维",
        "content": "辟疆年正少，公子贵初还。\n早列月卿位，新参柱史班。\n千夫驰驿道，驷马入家山。\n深巷乌衣盛，高门画戟闲。\n逶迤天乐下，照耀剡溪间。\n自贱游章句，空为衰草颜。",
        "dynasty": "唐",
        "collection_info": null
    },
    {
        "title": "赠万经",
        "author": "严维",
        "content": "万公长慢世，昨日又隳官。\n纵酒真彭泽，论诗得建安。\n家山伯禹穴，别墅小长干。\n輙有时人至，窗前白眼看。",
        "dynasty": "唐",
        "collection_info": null
    },
    {
        "title": "书情上李苏州",
        "author": "严维",
        "content": "东土苗人尚有残，皇皇亚相出朝端。\n手持国宪羣僚畏，口喻天慈百姓安。\n礼数自怜今日绝，风流空计往年欢。\n误着青袍将十载，忍令渔浦却垂竿。",
        "dynasty": "唐",
        "collection_info": null
    },
    {
        "title": "余姚祗役奉简鲍参军",
        "author": "严维",
        "content": "童年献赋在皇州，方寸思量君与侯。\n万事无成新白首，两春虚掷对沧流。\n歌诗盛赋文星动，箫管新亭晦日游。\n知己欲依何水部，乡人今正贱东丘。",
        "dynasty": "唐",
        "collection_info": null
    },
    {
        "title": "奉和独孤中丞游云门寺",
        "author": "严维",
        "content": "绝壑开花界，耶溪极上源。\n光辉三独坐，登陟五云门。\n深木鸣驺驭，晴山曜武贲。\n乱泉观坐卧，疎磬发朝昏。\n苍翠新秋色，莓苔积雨痕。\n上方看度鸟，后夜听吟猿。\n异迹焚香对，新诗酌茗论。\n归来还抚俗，诸老莫攀辕。",
        "dynasty": "唐",
        "collection_info": null
    },
    {
        "title": "奉和皇甫大夫夏日游花严寺",
        "author": "严维",
        "content": "初第华严会，王家少长行。\n到宫龙节驻，礼塔雁行成。\n莲界千峰静，梅天一雨清。\n禅庭未可恋，圣主寄苍生。",
        "dynasty": "唐",
        "collection_info": null
    },
    {
        "title": "宿法华寺",
        "author": "严维",
        "content": "一夕雨沈沈，哀猨万木阴。\n天龙来护法，长老密看心。\n鱼梵空山静，纱灯古殿深。\n无生久已学，白髮浪相侵。",
        "dynasty": "唐",
        "collection_info": null
    },
    {
        "title": "题茅山李尊师所居",
        "author": "严维",
        "content": "天师百岁少如童，不到山中更不逢。\n洗药每临新瀑水，步虚时遶最高峰。\n篱根五月留残雪，座右千年荫古松。\n此去人寰知近远，迴看路隔一重重。",
        "dynasty": "唐",
        "collection_info": null
    },
    {
        "title": "送薛居士和州读书",
        "author": "严维",
        "content": "孤云独鹤共悠悠，万卷经书一叶舟。\n楚地巢城民舍少，烟村社树鹭湖秋。\n蒿莱织妾晨炊黍，隅落耕童夕放牛。\n年少不应辞苦节，诸生若遇亦封侯。",
        "dynasty": "唐",
        "collection_info": null
    },
    {
        "title": "送李端",
        "author": "严维",
        "content": "故关衰草遍，离别正堪悲。\n路出寒云外，人归暮雪时。\n少孤为客早，多难识君迟。\n揜泣空相向，风尘何所期。",
        "dynasty": "唐",
        "collection_info": null
    },
    {
        "title": "宿天竺寺",
        "author": "严维",
        "content": "方外主人名道林，怕将水月净身心。\n居然对我说无我，寂历山深将夜深。",
        "dynasty": "唐",
        "collection_info": null
    },
    {
        "title": "丹阳送韦参军",
        "author": "严维",
        "content": "丹阳郭裏送行舟，一别心知两地秋。\n日晚江南望江北，寒鸦飞尽水悠悠。",
        "dynasty": "唐",
        "collection_info": null
    },
    {
        "title": "入唐溪",
        "author": "严维",
        "content": "啸终万籁起，吹去当溪云。\n环屿或明昧，远峯尚氛氲。\n雨新翠叶发，夜早玄象分。\n金涧流不尽，入山深更闻。",
        "dynasty": "唐",
        "collection_info": null
    },
    {
        "title": "送桃岩成上人归本寺",
        "author": "严维",
        "content": "长老归缘起，桃花忆旧岩。\n清晨云抱石，深夜月笼杉。\n道具门人捧，斋粮谷鸟衔。\n余生愿依止，文字欲三缄。",
        "dynasty": "唐",
        "collection_info": null
    },
    {
        "title": "酬普选二上人期相会见寄",
        "author": "严维",
        "content": "本意宿东林，因听子贱琴。\n遥知大小朗，已断去来心。\n夜静溪声近，庭寒月色深。\n宁知尘外意，定后便成吟。",
        "dynasty": "唐",
        "collection_info": null
    },
    {
        "title": "相里使君宅听澄上人吹小管",
        "author": "严维",
        "content": "秦僧吹竹闭秋城，早在梨园称主情。\n今夕襄阳山太守，座中流泪听商声。",
        "dynasty": "唐",
        "collection_info": null
    },
    {
        "title": "赠别至弘上人",
        "author": "严维",
        "content": "最称弘偃少，早岁草茆居。\n年老从僧律，生知解佛书。\n衲衣求坏帛，野饭拾春蔬。\n章句无求断，时中学有余。",
        "dynasty": "唐",
        "collection_info": null
    },
    {
        "title": "奉和刘祭酒伤白马",
        "author": "严维",
        "content": "沛艾如龙马，来从上苑中。\n棣华恩见赐，伯舅礼仍崇。\n镜点黄金眼，花开白雪騣。\n性柔君子德，足逸大王风。\n色照鸣珂静，声连喷玉雄。\n食场恩未尽，过隟命旋终。\n练影依云没，银鞍向月空。\n仍闻乐府唱，犹念代劳功。",
        "dynasty": "唐",
        "collection_info": null
    },
    {
        "title": "哭灵一上人",
        "author": "严维",
        "content": "一公何不住，空有远公名。\n共说岑山路，今时不可行。\n旧房松更老，新塔草初生。\n经论传缁侣，文章遍墨卿。\n禅林枝干折，法宇栋梁倾。\n谁復修僧史，应知传已成。",
        "dynasty": "唐",
        "collection_info": null
    },
    {
        "title": "题鲍行军小阁",
        "author": "严维",
        "content": "宇下无留事，经营意独新。\n文房已得地，相阁是推轮。\n席上招贤急，山阴对雪频。\n虚明先旦暮，启闭异冬春。\n谈笑兵家法，逢迎幕府宾。\n还将负暄处，时借在阴人。",
        "dynasty": "唐",
        "collection_info": null
    },
    {
        "title": "陪皇甫大夫谒禹庙",
        "author": "严维",
        "content": "竹使羞殷荐，松龛拜夏祠。\n为鱼歌德后，舞羽降神时。\n文卫瞻如在，精灵信有期。\n夕阳陪醉止，塘上鸟咸迟。",
        "dynasty": "唐",
        "collection_info": null
    },
    {
        "title": "同王徴君湘中有怀",
        "author": "严维",
        "content": "八月洞庭秋，潇湘水北流。\n还家万里梦，为客五更愁。\n不用看书帙，偏宜上酒楼。\n故人京洛满，何日復同游。",
        "dynasty": "唐",
        "collection_info": null
    },
    {
        "title": "奉和皇甫大夫祈雨应时雨降",
        "author": "严维",
        "content": "致和知必感，岁旱未书灾。\n伯禹明灵降，元戎祷请来。\n九成陈夏乐，三献奉殷罍。\n掣曳旗交电，铿锵鼓应雷。\n行云依盖转，飞雨逐车回。\n欲识皇天意，为霖贶在哉。",
        "dynasty": "唐",
        "collection_info": null
    },
    {
        "title": "赠别刘长卿时赴河南严中丞幕府",
        "author": "严维",
        "content": "早见登郎署，同时迹下僚。\n几年江路永，今去国门遥。\n文变骚人体，官移汉帝朝。\n望山吟度日，接枕话通宵。\n万里趋公府，孤帆恨信潮。\n匡时知已老，圣代耻逃尧。",
        "dynasty": "唐",
        "collection_info": null
    },
    {
        "title": "晦日宴游",
        "author": "严维",
        "content": "晦日湔裾俗，春楼致酒时。\n出山还已醉，谢客旧能诗。\n溪柳熏晴浅，岩花待闰迟。\n为邦久无事，比屋自熙熙。",
        "dynasty": "唐",
        "collection_info": null
    },
    {
        "title": "夏日纳凉",
        "author": "严维",
        "content": "山阴过野客，镜裏接仙郎。\n盥漱临寒水，褰闱入夏堂。\n杉松交日影，枕簟上湖光。\n衮衮承嘉话，清风纳晚凉。",
        "dynasty": "唐",
        "collection_info": null
    },
    {
        "title": "僧房避暑",
        "author": "严维",
        "content": "支公好闲寂，庭宇爱林篁。\n幽旷无烦暑，恬和不可量。\n蕙风清水殿，荷气杂天香。\n明月谈空坐，怡然道术忘。",
        "dynasty": "唐",
        "collection_info": null
    },
    {
        "title": "九日登高",
        "author": "严维",
        "content": "诗家九日怜芳菊，迟客高斋瞰浙江。\n汉浦浪花摇素壁，西陵树色入秋窗。\n木奴向熟悬金实，桑落新开泻玉缸。\n四子醉时争讲德，笑论黄霸屈为邦。",
        "dynasty": "唐",
        "collection_info": null
    },
    {
        "title": "九月十日即事",
        "author": "严维",
        "content": "家贫惟种竹，时幸故人看。\n菊度重阳少，林经闰月寒。\n宿酲犹落帽，华髮强扶冠。\n美景良难得，今朝更尽欢。",
        "dynasty": "唐",
        "collection_info": null
    },
    {
        "title": "送丘为下第归苏州",
        "author": "严维",
        "content": "沧江一身客，献赋空十年。\n明主岂能好，今人谁举贤。\n国门税征驾，旅食谋归旋。\n皦日媚春水，绿苹香客船。\n无媒既不达，余亦思归田。",
        "dynasty": "唐",
        "collection_info": null
    },
    {
        "title": "送少微上人东南游",
        "author": "严维",
        "content": "旧游多不见，师在翟公门。\n瘴海空山热，雷州白日昏。\n片心应为法，万里独无言。\n人尽酬恩去，平生未感恩。",
        "dynasty": "唐",
        "collection_info": null
    },
    {
        "title": "赠送崔子向",
        "author": "严维",
        "content": "旅食来江上，求名赴洛阳。\n新诗踪谢守，内学似支郎。\n行怯秦为客，心依越是乡。\n何人作知己，送尔泪浪浪。",
        "dynasty": "唐",
        "collection_info": null
    },
    {
        "title": "答刘长卿七里濑重送",
        "author": "严维",
        "content": "新安非欲枉帆过，海内如君有几何。\n醉裏别时秋水色，老人南望一狂歌。",
        "dynasty": "唐",
        "collection_info": null
    },
    {
        "title": "岁初喜皇甫侍御至",
        "author": "严维",
        "content": "湖上新正逢故人，情深应不笑家贫。\n明朝别后门还掩，修竹千竿一老身。",
        "dynasty": "唐",
        "collection_info": null
    },
    {
        "title": "送舍弟",
        "author": "严维",
        "content": "疎懒吾成性，才华尔自彊。\n早称眉最白，何事绶仍黄。\n时暑嗟于迈，家贫念聚粮。\n秪应宵梦裏，诗兴属池塘。",
        "dynasty": "唐",
        "collection_info": null
    },
    {
        "title": "示外生",
        "author": "严维",
        "content": "牵役非吾好，宽情尔在傍。\n经过悲井邑，起坐倦舟航。\n相宅生应贵，逢时学可强。\n无轻吾未用，世事有行藏。",
        "dynasty": "唐",
        "collection_info": null
    },
    {
        "title": "咏孩子",
        "author": "严维",
        "content": "嘉客会初筵，宜时魄再圆。\n众皆含笑戏，谁不点颐怜。\n绣被花堪摘，罗绷色欲妍。\n将雏有旧曲，还入武城弦。",
        "dynasty": "唐",
        "collection_info": null
    },
    {
        "title": "酬谢侍御喜王宇及第见贺不遇之作",
        "author": "严维",
        "content": "寂寞柴门掩，经过柱史荣。\n老夫宁有力，半子自成名。\n柳映三桥发，花连上道明。\n缄书到别墅，郢曲果先成。",
        "dynasty": "唐",
        "collection_info": null
    },
    {
        "title": "秋日与诸公文会天寺",
        "author": "严维",
        "content": "相访从吾道，因缘会尔时。\n龙盘余帝宅，花界古人祠。\n明月虚空色，青林大小枝。\n还将经济学，来问道安师。",
        "dynasty": "唐",
        "collection_info": null
    },
    {
        "title": "荅刘长卿蛇浦桥月下重送",
        "author": "严维",
        "content": "月色今宵最明，庭闲夜久天清。\n寂寞多年老宦，殷懃远别深情。\n溪临修竹烟色，风落高梧雨声。\n耿耿相看不寐，遥闻晓柝山城。",
        "dynasty": "唐",
        "collection_info": null
    },
    {
        "title": "发桐庐寄刘员外",
        "author": "严维",
        "content": "处处云山无尽时，桐庐南望转参差。\n舟人莫道新安近，欲上潺湲行自迟。",
        "dynasty": "唐",
        "collection_info": null
    },
    {
        "title": "秋夜船行",
        "author": "严维",
        "content": "扁舟时属暝，月上有余辉。\n海燕秋还去，渔人夜不归。\n中流何寂寂，孤棹也依依。\n一点前村火，谁家未掩扉。",
        "dynasty": "唐",
        "collection_info": null
    },
    {
        "title": "游灞陵山",
        "author": "严维",
        "content": "入山未尽意，胜迹聊独寻。\n方士去在昔，药堂留至今。\n四隅白云闲，一路清溪深。\n芳秀惬春目，高闲宜远心。\n潭分化丹水，路遶昇仙林。\n此道人不悟，坐鸣松下琴。",
        "dynasty": "唐",
        "collection_info": null
    },
    {
        "title": "重送新安刘员外",
        "author": "严维",
        "content": "秋江渺渺水空波，越客孤舟欲榜歌。\n手折衰杨悲老大，故人零落已无多。",
        "dynasty": "唐",
        "collection_info": null
    },
    {
        "title": "忆长安 五月",
        "author": "严维",
        "content": "忆长安，五月时，君王避暑华池。\n进膳甘瓜朱李，续命芳兰綵丝。\n竞处高明台榭，槐阴柳色通逵。",
        "dynasty": "唐",
        "collection_info": null
    },
    {
        "title": "状江南 季春",
        "author": "严维",
        "content": "江南季春天，莼叶细如弦。\n池边草作径，湖上叶如船。",
        "dynasty": "唐",
        "collection_info": null
    },
    {
        "title": "句",
        "author": "严维",
        "content": "五色惊綵凤，千里象骢威。\n三伏轩车动，尧心急谏官。\n名通内籍贵，立近御床寒。\n波从少海息，云自大风开。",
        "dynasty": "唐",
        "collection_info": null
    },
    {
        "title": "琴歌",
        "author": "顾况",
        "content": "琴调秋些，胡风遶雪。\n峡泉声咽，佳人愁些。",
        "dynasty": "唐",
        "collection_info": null
    },
    {
        "title": "上古之什补亡训传十三章",
        "author": "顾况",
        "content": "遐哉上古，生弃与柱。\n句龙是生，乃有甫田。\n惟彼甫田，有万斯年。\n开利之源，无乃塞源。\n一廛亦官，百廛亦官。\n啬夫孔艰，浸兮暵兮，申有螽兮。\n惟馨祀是患，岂止馁与寒。\n啬夫咨咨，䅎盛苗衰。\n耕之耰之，袯襫锄犂。\n手胼足胝，水之蛭螾。\n吮喋我肌，我姑自思。\n胡不奋飞，东人利百。\n西人利百，有匪我心。\n胡为不易，河水活活。\n万人逐末，俾尔之愉悦兮。",
        "dynasty": "唐",
        "collection_info": null
    },
    {
        "title": "上古之什补亡训传十三章  一",
        "author": "顾况",
        "content": "左车有庆，万人犹病。\n曷可去之，于党孔盛。\n敏尔之生，胡为波迸。",
        "dynasty": "唐",
        "collection_info": null
    },
    {
        "title": "上古之什补亡训传十三章  二",
        "author": "顾况",
        "content": "左车有赫，万人毒螫。\n曷可去之，于党孔硕。\n敏尔之生，胡为草戚。",
        "dynasty": "唐",
        "collection_info": null
    },
    {
        "title": "上古之什补亡训传十三章  一",
        "author": "顾况",
        "content": "筑城登登，于以作固。\n咨尔寺兮，发郊外冢墓。\n死而无知，犹或不可。\n若其有知，惟上帝是愬。",
        "dynasty": "唐",
        "collection_info": null
    },
    {
        "title": "上古之什补亡训传十三章  二",
        "author": "顾况",
        "content": "筑城奕奕，于以固敌。\n咨尔寺兮，发郊外冢甓。\n死而无知，犹或不可。\n若其有知，惟上帝是谪。",
        "dynasty": "唐",
        "collection_info": null
    },
    {
        "title": "上古之什补亡训传十三章",
        "author": "顾况",
        "content": "持斧持斧，无翦我松柏兮。",
        "dynasty": "唐",
        "collection_info": null
    },
    {
        "title": "上古之什补亡训传十三章",
        "author": "顾况",
        "content": "十月之郊，羣木肇生。\n阳潜地中，舒达句萌。\n曀其蔚兮，不可以游息。\n乃熂蒺藜，乃夷荆棘。\n乃繇彼曲直，匠氏度思。\n登斧以时，泽梁蓁蓁。\n无或夭枝，有巨根蔕。\n生混茫际，呼吸羣籁。\n万人挥斤，坎坎有厉。\n陆迁水济，百力殚弊。\n审方面势，姑博其制。\n作为公室，公室既成。\n御燥湿风日，栋之斯厚。\n榱之斯密，如翼于飞。\n如鳞栉比，缭以周墉。\n墄以崇阶，俯而望之。\n矗与云齐，啸砆碔砆。\n藻井旋题，丹素之燝兮。\n椒挂之馥兮，高阁高阁。\n珠缀结络，金铺烂若。\n不集于鸟雀，绘事告毕。\n宾筵秩秩，乃命旨酒琴瑟。\n琴瑟在堂，莫不静谧。\n周环掩闢，仰不漏日。\n冬日严凝，言纳其阳。\n和风载昇，夏日郁蒸。\n言用于阴，凉封飒兴。\n有匪君子，自贤不已。\n乃梦乘舟，乃梦乘车。\n梦人占之，更爽其居。\n炎炎则移，皎皎则亏。\n木实之繁兮，明年息枝。\n爰处若思，胡宁不尔思。",
        "dynasty": "唐",
        "collection_info": null
    },
    {
        "title": "上古之什补亡训传十三章",
        "author": "顾况",
        "content": "燕燕于巢，缀葺维戊。\n甲兮乙兮，不宜有谬。\n飞龙在天，云掩于斗。\n曷日于雨，乃曰庚午。\n彼日之差，亦孔斯丑。\n昔在羲和，湎淫不修。\n我筮我龟，莫我告繇。\n胤乃征之，彝伦九畴。\n君子授律，是禡是禷。\n三五不备，罔克攸遂。\n惠此蒸人，毋废尔事。\n尔莫我从，维来者是冀。",
        "dynasty": "唐",
        "collection_info": null
    },
    {
        "title": "上古之什补亡训传十三章",
        "author": "顾况",
        "content": "苏方之赤，在胡之舶。\n其利乃博，我土旷兮。\n我居阗兮，我衣不白兮。\n朱紫烂兮，传瑞晔兮，相唐虞之维百兮。",
        "dynasty": "唐",
        "collection_info": null
    },
    {
        "title": "上古之什补亡训传十三章",
        "author": "顾况",
        "content": "陵霜之华，我心忧嗟。\n阴之胜矣，而阳不加。\n坱轧陶钧，乃帝乃神。\n乃舒乃屯，烈烈严秋。\n熙熙阳春，职生有伦。\n今华发非其辰，辰属东方之仁。\n遐想三五，黄帝登云。\n尧年百余，二仪分位。\n六气不渝，二景如璧，五星如珠。",
        "dynasty": "唐",
        "collection_info": null
    },
    {
        "title": "上古之什补亡训传十三章",
        "author": "顾况",
        "content": "囝生闽方，闽吏得之。\n乃绝其阳，为臧为获。\n致金满屋，为髠为钳。\n如视草木，天道无知。\n我罹其毒，神道无知。\n彼受其福，郎罢别囝。\n吾悔生汝，及汝既生。\n人劝不举，不从人言。\n果获是苦，囝别郎罢。\n心催血下，隔地绝天。\n及至黄泉，不得在郎罢前。",
        "dynasty": "唐",
        "collection_info": null
    },
    {
        "title": "上古之什补亡训传十三章",
        "author": "顾况",
        "content": "我行自东，山海其空。\n旅棘有丛，我行自西。\n垒与云齐，雨雪凄凄。\n我行自南，烈火满林。\n日中无禽，雾雨淫淫。\n我行自北，烛龙寡色。",
        "dynasty": "唐",
        "collection_info": null
    },
    {
        "title": "上古之什补亡训传十三章",
        "author": "顾况",
        "content": "采采者蜡，于泉谷兮。\n煌煌中堂，烈华烛兮。\n新歌善舞，弦柱促兮。\n荒岩之人，自取其毒兮。",
        "dynasty": "唐",
        "collection_info": null
    },
    {
        "title": "弃妇词",
        "author": "顾况",
        "content": "古人虽弃妇，弃妇有归处。\n今日妾辞君，辞君欲何去。\n本家零落尽，恸哭来时路。\n忆昔未嫁君，闻君甚周旋。\n及与同结髮，值君适幽燕。\n孤魂託飞鸟，两眼如流泉。\n流泉咽不燥，万里关山道。\n及至见君归，君归妾已老。\n物情弃衰歇，新宠方妍好。\n拭泪出故房，伤心剧秋草。\n妾以憔悴捐，羞将旧物远。\n余生欲有寄，谁肯相留连。\n空床对虚牖，不觉尘埃厚。\n寒水芙蓉花，秋风堕杨柳。\n记得初嫁君，小姑始扶床。\n今日君弃妾，小姑如妾长。\n回头语小姑，莫嫁如兄夫。",
        "dynasty": "唐",
        "collection_info": null
    },
    {
        "title": "游子吟",
        "author": "顾况",
        "content": "故枥思疲马，故窠思迷禽。\n浮云蔽我乡，踯躅游子吟。\n游子悲久滞，浮云郁东岑。\n客堂无丝桐，落叶如秋霖。\n艰哉远游子，所以悲滞淫。\n一为浮云词，愤塞谁能禁。\n驰归百年内，唯愿展所钦。\n胡为不归欤，坐使年病侵。\n未老霜遶鬓，非狂火烧心。\n太行何难哉，北斗不可斟。\n夜静星河出，耿耿辰与参。\n佳人敻青天，尺素重于金。\n泬寥羣动异，眇默诸境森。\n苔衣上闲阶，蟋蟋催寒碪。\n立身计几悞，道险无容针。\n三年不还家，万里遗锦衾。\n梦魂无重阻，离忧罔古今。\n胡为不归欤，辜负匣中琴。\n腰下是何物，牵缠旷登寻。\n朝与名山期，夕宿楚水阴。\n楚水殊演漾，名山窅岖嵚。\n客从洞庭来，婉娈潇湘深。\n橘柚在南国，鸿雁遗秋音。\n下有碧草洲，上有青橘林。\n引烛窥洞穴，凌波睥天琛。\n蒲荷影参差，凫鹤雏淋涔。\n浩歌惜芳杜，散髮轻华簪。\n胡为不归欤，泪下沾衣襟。\n鸢飞戾宵汉，蝼蚁制鳣鱏。\n赫赫大圣朝，日月光照临。\n圣主虽启迪，奇人分湮沈。\n层城登云韶，王府锵球琳。\n鹿鸣志丰草，况復虞人箴。",
        "dynasty": "唐",
        "collection_info": null
    },
    {
        "title": "拟古三首 一",
        "author": "顾况",
        "content": "龙剑昔藏影，送雄留其雌。\n人生阻欢会，神物亦别离。\n碧树感秋落，佳人无还期。\n夜琴为君咽，浮云为君滋。\n爱而伤不见，星汉徒参差。",
        "dynasty": "唐",
        "collection_info": null
    },
    {
        "title": "拟古三首 二",
        "author": "顾况",
        "content": "幽居盼天造，胡息运行机。\n春葩妍既荣，秋叶瘁以飞。\n滔滔川之逝，日没月光辉。\n所贵法干健，于道悟入微。\n任彼声势徒，得志方夸毗。",
        "dynasty": "唐",
        "collection_info": null
    },
    {
        "title": "拟古三首 三",
        "author": "顾况",
        "content": "浮生果何慕，老去羡介推。\n陶令何足录，彭泽归已迟。\n空负漉酒巾，乞食形诸诗。\n吾惟抱贞素，悠悠白云期。",
        "dynasty": "唐",
        "collection_info": null
    },
    {
        "title": "伤子",
        "author": "顾况",
        "content": "老夫哭爱子，日暮千行血。\n声逐断猿悲，迹随飞鸟灭。\n老夫已七十，不作多时别。",
        "dynasty": "唐",
        "collection_info": null
    },
    {
        "title": "春游曲 一",
        "author": "顾况",
        "content": "游童苏合带，倡女蒲葵扇。\n初日映城时，相思忽相见。\n褰裳踏露草，理鬓回花面。\n薄暮不同归，留情此芳甸。",
        "dynasty": "唐",
        "collection_info": null
    },
    {
        "title": "春游曲 二",
        "author": "顾况",
        "content": "柘弹连钱马，银钩妥堕鬟。\n采桑春陌上，踏草夕阳间。\n意合词先露，心诚貌却闲。\n明朝若相忆，云雨出巫山。",
        "dynasty": "唐",
        "collection_info": null
    },
    {
        "title": "从军行二首 一",
        "author": "顾况",
        "content": "弭节结徒侣，速征赴龙城。\n单于近突围，烽燧屡夜惊。\n长弓挽满月，剑华霜雪明。\n远道百草殒，峭觉寒风生。\n风寒欲砭肌，争奈裘袄轻。\n回首家不见，候雁空中鸣。\n笳奏沓以哀，肃肃趣严程。\n寄语塞外胡，拥骑休横行。",
        "dynasty": "唐",
        "collection_info": null
    },
    {
        "title": "从军行二首 二",
        "author": "顾况",
        "content": "少年胆气麁，好勇万人敌。\n仗剑出门去，三边正艰厄。\n怒目时一呼，万骑皆辟易。\n杀人蓬麻轻，走马汗血滴。\n丑虏何足清，天山坐宁谧。\n不有封侯相，徒负幽幷客。",
        "dynasty": "唐",
        "collection_info": null
    },
    {
        "title": "塞上曲",
        "author": "顾况",
        "content": "黠虏初南下，尘飞塞北境。\n汉将怀不平，讐扰当远屏。\n金革卧不暖，起舞霜月冷。\n点军三十千，部伍严以整。\n酣战祈成功，于焉罢边衅。",
        "dynasty": "唐",
        "collection_info": null
    },
    {
        "title": "弋阳溪中望仙人城",
        "author": "顾况",
        "content": "何草乏灵姿，无山不孤绝。\n我行虽云蹇，偶胜聊换节。\n上界浮中流，光响洞明灭。\n晚禽曝霜羽，寒鱼依石髮。\n自有无还心，隔波望松雪。",
        "dynasty": "唐",
        "collection_info": null
    },
    {
        "title": "严公钓台作",
        "author": "顾况",
        "content": "灵芝产遐方，威凤家重宵。\n严生何耿洁，託志肩夷巢。\n汉后虽则贵，子陵不知高。\n糠粃当世道，长揖夔龙朝。\n扫门彼何人，升降不同朝。\n舍舟遂长往，山谷多清飙。",
        "dynasty": "唐",
        "collection_info": null
    },
    {
        "title": "萧寺偃松",
        "author": "顾况",
        "content": "凄凄百卉病，亭亭双松逈。\n直上古寺深，横拂秋殿冷。\n轻响入龟目，片阴栖鹤顶。\n山中多好树，可怜无比并。",
        "dynasty": "唐",
        "collection_info": null
    },
    {
        "title": "独游青龙寺",
        "author": "顾况",
        "content": "春风入香剎，暇日独游衍。\n旷然莲花台，作礼月光面。\n乘兹第八识，出彼超二见。\n摆落区中缘，无边广弘愿。\n长廊朝雨毕，古木时禽啭。\n积翠暧遥原，杂英纷似霰。\n凤城腾日窟，龙首横天堰。\n蚁步避危阶，蝇飞响深殿。\n大通智胜佛，几刦道场现。",
        "dynasty": "唐",
        "collection_info": null
    },
    {
        "title": "初秋莲塘归",
        "author": "顾况",
        "content": "秋光净无迹，莲消锦云红。\n只有溪上山，还识扬舲翁。\n如何白苹花，幽渚笑凉风。",
        "dynasty": "唐",
        "collection_info": null
    },
    {
        "title": "从江西至彭蠡入浙西淮南界道中寄齐相公",
        "author": "顾况",
        "content": "大贤旧丞相，作镇江山雄。\n自镇江山来，何人得如公。\n处士待徐孺，仙人期葛洪。\n一身控上游，八郡趋下风。\n比屋除畏溺，林塘曳烟虹。\n生人罢虔刘，井税均且充。\n大府肃无事，欢然接悲翁。\n心清百丈泉，目送孤飞鸿。\n数年鄱阳掾，抱责栖微躬。\n首阳及汨罗，无乃褊其衷。\n杨朱幷阮籍，未免哀途穷。\n四贤虽得仁，此怨何怱怱。\n老氏齐宠辱，于陵一穷通。\n本师留度门，平等冤亲同。\n能依二谛法，了达三轮空。\n真境靡方所，出离内外中。\n无边尽未来，定惠双修功。\n蹇步惭寸进，餙装随转蓬。\n朝行楚水阴，夕宿吴洲东。\n吴洲復白云，楚水飘丹枫。\n晚霞烧回潮，千里光曈曈。\n蓂开海上影，桂吐淮南丛。\n何当翼明庭，草木生春融。",
        "dynasty": "唐",
        "collection_info": null
    },
    {
        "title": "寄上兵部韩侍郎奉呈李户部卢刑部杜三侍郎",
        "author": "顾况",
        "content": "道路五千里，门阑三十年。\n当时携手人，今日无半全。\n咏题官舍内，赋韵僧房前。\n公登略彴桥，况榜龙{舟卬}船。\n远寺吐朱阁，春潮浮绿烟。\n鹓鸿翔邓林，沙鸨飞吴田。\n诸子纷出祖，中宵久留连。\n坐客三千人，皆称主人贤。\n国士分如此，家臣亦依然。\n身在薜萝中，头刺文案边。\n故吏已重迭，门生从联翩。\n得罪为何名，无阶问皇天。\n出门多岐路，命驾无由缘。\n伏承诸侍郎，顾念犹迍邅。\n圣代逢三宥，营魂空九迁。",
        "dynasty": "唐",
        "collection_info": null
    },
    {
        "title": "长安窦明府后亭",
        "author": "顾况",
        "content": "君为长安令，我美长安政。\n五日一朝天，南山对明镜。\n鸟飞青苔院，水木相辉映。\n客至南云乡，丝桐展歌咏。\n吏人何萧萧，终岁无喧竞。\n欲识明府贤，邑中多百姓。",
        "dynasty": "唐",
        "collection_info": null
    },
    {
        "title": "谢王郎中见赠琴鹤",
        "author": "顾况",
        "content": "此琴等焦尾，此鹤方胎生。\n赴节何徘徊，理感物自幷。\n独立江海上，一弹天地清。\n朱弦动瑶华，白羽飘玉京。\n因想羡门辈，眇然四体轻。\n子乔翔邓林，王母游层城。\n忽如启灵署，鸾凤相和鸣。\n何由玉女床，去食琅玕英。",
        "dynasty": "唐",
        "collection_info": null
    },
    {
        "title": "和翰林吴舍人兄弟西斋",
        "author": "顾况",
        "content": "君家诚易知，易知復难同。\n新裁尺一诏，早入明光宫。\n西斋何其高，上与星汉通。\n永怀洞庭石，春色相玲珑。\n久怀巴峡泉，夜落君丝桐。\n信是怡神所，迢迢蔑华嵩。\n鸟飞晴云灭，迭嶂盘虚空。\n君家诚易知，易知意难穷。",
        "dynasty": "唐",
        "collection_info": null
    },
    {
        "title": "望初月简于吏部",
        "author": "顾况",
        "content": "泬寥中秋夜，坐见如钩月。\n始从西南升，又欲西南没。\n全移河上影，暂透林间缺。\n纵待三五时，终为千里别。",
        "dynasty": "唐",
        "collection_info": null
    },
    {
        "title": "上湖至破山赠文周萧元植",
        "author": "顾况",
        "content": "一别二十年，依依过故辙。\n湖上非往态，梦想频虚结。\n二子伴我行，我行感徂节。\n后人应不识，前事寒泉咽。\n一别二十年，人堪几回别。",
        "dynasty": "唐",
        "collection_info": null
    },
    {
        "title": "酬信州刘侍郎兄",
        "author": "顾况",
        "content": "刘兄本知命，屈伸不介怀。\n南州管灵山，可惜旷土栖。\n樵隐同一径，竹树薄西斋。\n鸟陵嶂合杳，月配波徘徊。\n薄宦修礼数，长景谢谭谐。\n愿为南州民，输税事鉏犁。\n胡为走不止，风雨惊邅迴。",
        "dynasty": "唐",
        "collection_info": null
    },
    {
        "title": "奉酬刘侍郎",
        "author": "顾况",
        "content": "几迴新秋影，壁满蟾又缺。\n镜破似倾台，轮斜同覆辙。\n虽分上林桂，还照沧洲雪。\n暂伴顦顇人，归华耿不灭。",
        "dynasty": "唐",
        "collection_info": null
    },
    {
        "title": "酬本部韦左司",
        "author": "顾况",
        "content": "好鸟依佳树，飞雨洒高城。\n况与二三子，列坐分两楹。\n文雅一何盛，林塘含余清。\n府君未归朝，游子不待晴。\n白云帝城远，沧江枫叶鸣。\n却略欲一言，零泪和酒倾。\n寸心久摧折，别离重骨惊。\n安得凌风翰，肃肃宾天京。",
        "dynasty": "唐",
        "collection_info": null
    },
    {
        "title": "酬房杭州",
        "author": "顾况",
        "content": "郡楼何其旷，亭亭广而深。\n故人牧余杭，留我披胸衿。\n满箧阅新作，璧玉诞清音。\n流水入洞天，窅豁欲凌临。\n闢险延北阜，薙道陟南岑。\n朝从山寺还，醒醉动笑吟。\n荷花十余里，月色攒湖林。\n父老惜使君，却欲速华簪。",
        "dynasty": "唐",
        "collection_info": null
    },
    {
        "title": "酬漳州张九使君",
        "author": "顾况",
        "content": "故人穷越徼，狂生起悲愁。\n山海万里别，草木十年秋。\n鞭马广陵桥，出祖张漳州。\n促膝堕簪珥，闢幌戛琳球。\n短题自兹简，华篇讵能酬。\n无阶承明庭，高步相追游。\n南方荣桂枝，凌冬舍温裘。\n猿唫郡斋中，龙静檀栾流。\n薜鹿莫徭洞，网鱼卢亭洲。\n心安处处安，处处思遐陬。",
        "dynasty": "唐",
        "collection_info": null
    },
    {
        "title": "在滁苦雨归桃花崦伤亲友略尽",
        "author": "顾况",
        "content": "废弃忝残生，后来亦先夭。\n诗人感风雨，长夜何时晓。\n去国宦情无，近乡归梦少。\n庇身绝中授，甘静忘外扰。\n丽景变重阴，洞山空木表。\n灵潮若可通，寄谢西飞鸟。",
        "dynasty": "唐",
        "collection_info": null
    },
    {
        "title": "苦雨",
        "author": "顾况",
        "content": "朝与佳人期，碧树生红蕚。\n暮与佳人期，飞雨洒清阁。\n佳人窅何许，中夜心寂寞。\n试忆花正开，復惊叶初落。\n行骑飞泉鹿，卧听双海鹤。\n嘉愿有所从，安得处其薄。",
        "dynasty": "唐",
        "collection_info": null
    },
    {
        "title": "赠别崔十三长官",
        "author": "顾况",
        "content": "真玉烧不热，宝剑拗不折。\n欲别崔侠心，崔侠心如铁。\n復如金刚锁，无有功不彻。\n仍于直道中，行事不诋讦。\n崔侠两兄弟，垂范继芳烈。\n相识三十年，致书字不灭。\n我来宣城郡，饮水仰清洁。\n蔼蔼北阜松，峩峩南山雪。\n顾生归山去，知作几年别。",
        "dynasty": "唐",
        "collection_info": null
    },
    {
        "title": "哭从兄苌",
        "author": "顾况",
        "content": "洞庭违鄂渚，袅袅秋风时。\n何人不客游，独与帝子期。\n黄鹄铩飞翅，青云叹沈姿。\n身终一骑曹，高盖者为谁。\n从驾至梁汉，金根復京师。\n皇恩溢九垠，不记屠沽儿。\n立身有高节，满卷多好诗。\n赫赫承明庭，羣公默无词。\n草木正摇落，哭兄鄱水湄。\n共居云阳里，轗轲多别离。\n人生倏忽间，旅衬飘若遗。\n稚子新学拜，枯杨生一枝。\n人生倏忽间，精爽无不之。\n旧国数千里，家人由未知。\n人生倏忽间，安用才士为。",
        "dynasty": "唐",
        "collection_info": null
    },
    {
        "title": "华山西冈游赠隐玄叟",
        "author": "顾况",
        "content": "羣峰郁初霁，泼黛若鬟沐。\n失风鼓唅呀，摇撼千灌木。\n木叶微堕黄，石泉净停绿。\n危磴萝薜牵，逈步入幽谷。\n我心寄青霞，世事惭苍鹿。\n遂令巢许辈，于焉谢尘俗。\n想是悠悠云，可契去留躅。",
        "dynasty": "唐",
        "collection_info": null
    },
    {
        "title": "归阳萧寺有丁行者能修无生忍担水施僧况归命稽首作诗",
        "author": "顾况",
        "content": "化佛示持帚，仲尼称执鞭。\n列生御风归，饲豕如人焉。\n曹溪第六祖，踏碓逾三年。\n伊人自何方，长绶趋遥泉。\n开士行何苦，双瓶胝两肩。\n萧寺百余僧，东厨正扬烟。\n露足沙石裂，外形巾褐穿。\n若其有此身，岂得安稳眠。\n独出违顺境，不为寒暑还。\n大圣于其中，领我心之虔。\n万法常空灭，无生因忍全。\n一国一释迦，一灯分百千。\n永愿遗世知，现身弥勒前。\n潜容偏虚空，灵响不可传。\n智慧舍利佛，神通自干连。\n阿若楚系简帛陈如，迦叶迦旜延。\n左右二菩萨，文殊幷普贤。\n身披六铢衣，亿刦为大僊。\n宝塔宝楼阁，重檐交梵天。\n譬如一明珠，共赞光白圆。\n天魔波[旬]等，降伏金刚坚。\n野叉罗剎鬼，亦赦尘垢缠。\n乃致金翅鸟，吞龙护洪渊。\n一十一众中，身意皆快然。\n八河注大海，中有楞伽船。\n佛法付国王，平等无颇偏。\n天子事端拱，大臣行其权。\n玉堂无蝇飞，五月冰凛筵。\n尽力答明主，犹自招罪愆。\n九族无白身，百花动婵娟。\n神圣恶如此，物华不能妍。\n禄山一微胡，驱马来自燕。\n宛彼宫阙丽，如何犬羊羶。\n苦哉千万人，流血成丹川。\n此辈之死后，镬汤所熬煎。\n业风吹其魂，猛火烧其烟。\n独有丁行者，无忧树枝边。\n市头盲老人，长者乞一钱。\n韬照多密用，为君吟此篇。",
        "dynasty": "唐",
        "collection_info": null
    },
    {
        "title": "大茅岭东新居忆亡子从真",
        "author": "顾况",
        "content": "谷鸟犹呼儿，山人夕霑襟。\n怀哉隔生死，怅矣徒登临。\n东门忧不入，西河遇亦深。\n古来失中道，偶向经中寻。\n大象无停轮，倏忽成古今。\n其夭非不幸，炼形由太阴。\n凡欲攀云阶，譬如火铸金。\n虚室留旧札，洞房掩闲琴。\n泉源登方诸，上有空青林。\n彷佛通寤寐，萧寥邈微音。\n软草被汀洲，鲜云略浮沈。\n赪景宣迭丽，绀波响飘淋。\n石窟含云巢，迢迢耿南岑。\n悲恨自兹断，情尘讵能侵。\n真静一时变，作起唯从心。",
        "dynasty": "唐",
        "collection_info": null
    },
    {
        "title": "乌啼曲二首 一",
        "author": "顾况",
        "content": "玉房掣锁声翻叶，银箭添泉遶霜堞。\n毕逋拨刺月衔城，八九雏飞其母惊。\n此是天上老鵶鸣，人间老鵶无此声。\n摇风杂佩耿华烛，夜听羽人弹此曲。\n东方曈曈赤日旭。",
        "dynasty": "唐",
        "collection_info": null
    },
    {
        "title": "乌啼曲二首 二",
        "author": "顾况",
        "content": "月出江林西，江林寂寂城鵶啼。\n昔人何处为此曲，今人何处听不足。\n城寒月晓驰思深，江上青草为谁绿。",
        "dynasty": "唐",
        "collection_info": null
    },
    {
        "title": "幽居弄",
        "author": "顾况",
        "content": "苔衣生，花露滴，月入西林荡东壁。\n扣商占角两三声，洞户溪窗一冥寂。\n独去沧洲无四邻，身婴世网此何身。\n关情命曲寄惆怅，久别山南山裏人。",
        "dynasty": "唐",
        "collection_info": null
    },
    {
        "title": "公子行",
        "author": "顾况",
        "content": "轻薄儿，面如玉，紫陌春风缠马足。\n双𩍐悬金缕鹘飞，长衫刺雪生犀束。\n绿槐夹道阴初成，珊瑚几节敌流星。\n红肌拂拂酒光狞，当街背拉金吾行。\n朝游冬冬鼓声发，暮游冬冬鼓声绝。\n入门不肯自升堂，美人扶踏金阶月。",
        "dynasty": "唐",
        "collection_info": null
    },
    {
        "title": "古离别",
        "author": "顾况",
        "content": "西江上，风动麻姑嫁时浪。\n西山为水水为尘，不是人间离别人。",
        "dynasty": "唐",
        "collection_info": null
    },
    {
        "title": "长安道",
        "author": "顾况",
        "content": "长安道，人无衣，马无草，何不归来山中老。",
        "dynasty": "唐",
        "collection_info": null
    },
    {
        "title": "龙宫操",
        "author": "顾况",
        "content": "龙宫月明光参差，精卫衔石东飞时。\n鲛人织绡采藕丝，翻江倒海倾吴蜀。\n汉女江妃杳相续，龙王宫中水不足。",
        "dynasty": "唐",
        "collection_info": null
    },
    {
        "title": "梁广画花歌",
        "author": "顾况",
        "content": "王母欲过刘彻家，飞琼夜入云軿车。\n紫书分付与青鸟，却向人间求好花。\n上元夫人最小女，头面端正能言语。\n手把梁生画花看，凝嚬掩笑心相许。\n心相许，为白阿孃从嫁与。",
        "dynasty": "唐",
        "collection_info": null
    },
    {
        "title": "送别日晚歌",
        "author": "顾况",
        "content": "日窅窅兮下山，望佳人兮不还。\n花落兮屋上，草生兮阶间。\n日日兮春风，芳菲兮欲歇。\n老不可兮更少，君何为兮轻别。",
        "dynasty": "唐",
        "collection_info": null
    },
    {
        "title": "行路难三首 一",
        "author": "顾况",
        "content": "君不见担雪塞井空用力，炊砂作饭岂堪食。\n一生肝胆向人尽，相识不如不相识。\n冬青树上挂凌霄，岁晏花凋树不凋。\n凡物各自有根本，种禾终不生荳苗。\n行路难，行路难，何处是平道。\n中心无事当富贵，今日看君颜色好。",
        "dynasty": "唐",
        "collection_info": null
    },
    {
        "title": "行路难三首 二",
        "author": "顾况",
        "content": "君不见少年头上如云髮，少壮如云老如雪。\n岂知灌顶有醍醐，能使清凉头不热。\n吕梁之水挂飞流，鼋鼍蛟蜃不敢游。\n少年恃险若平地，独倚长剑凌清秋。\n行路难，行路难，昔少年，今已老。\n前朝竹帛事皆空，日暮牛羊占城草。",
        "dynasty": "唐",
        "collection_info": null
    },
    {
        "title": "行路难三首 三",
        "author": "顾况",
        "content": "君不见古人烧水银，变作北邙山上尘。\n藕丝挂在虚空中，欲落不落愁杀人。\n睢水英雄多血刃，建章宫阙成煨烬。\n淮王身死桂树折，徐福一去音书绝。\n行路难，行路难，生死皆由天。\n秦皇汉武遭不脱，汝独何人学神仙。",
        "dynasty": "唐",
        "collection_info": null
    },
    {
        "title": "悲歌 一",
        "author": "顾况",
        "content": "边城路，今人犂田昔人墓。\n岸上沙，昔日江水今人家。\n今人昔人共长叹，四气相催节回换。\n明月皎皎入华池，白云离离渡霄汉。",
        "dynasty": "唐",
        "collection_info": null
    },
    {
        "title": "悲歌 二",
        "author": "顾况",
        "content": "我欲昇天天隔霄，我欲渡水水无桥。\n我欲上山山路险，我欲汲井井泉遥。\n越人翠被今何夕，独立沙边江草碧。\n紫燕西飞欲寄书，白云何处逢来客。",
        "dynasty": "唐",
        "collection_info": null
    },
    {
        "title": "悲歌 三",
        "author": "顾况",
        "content": "新繫青丝百尺绳，心在君家辘轳上。\n我心皎洁君不知，辘轳一转一惆怅。",
        "dynasty": "唐",
        "collection_info": null
    },
    {
        "title": "悲歌 四",
        "author": "顾况",
        "content": "何处春风吹晓幕，江南渌水通朱阁。\n美人二八面如花，泣向春风畏花落。",
        "dynasty": "唐",
        "collection_info": null
    },
    {
        "title": "悲歌 五",
        "author": "顾况",
        "content": "临春风，听春鸟，别时多，见时少。\n愁人夜永不得眠，瑶井玉绳相对晓。",
        "dynasty": "唐",
        "collection_info": null
    },
    {
        "title": "悲歌 六",
        "author": "顾况",
        "content": "轩辕黄帝初得仙，鼎湖一去三千年。\n周流三十六洞天，洞中日月星辰联。\n骑龙驾景游八极，轩辕弓剑无人识，东海青童寄消息。",
        "dynasty": "唐",
        "collection_info": null
    },
    {
        "title": "春草谣",
        "author": "顾况",
        "content": "春草不解行，随人上东城。\n正月二月色绵绵，千里万里伤人情。",
        "dynasty": "唐",
        "collection_info": null
    },
    {
        "title": "苔藓山歌",
        "author": "顾况",
        "content": "野人夜梦江南山，江南山深松桂闲。\n野人觉后长叹息，帖藓黏苔作山色。\n闭门无事任盈虚，终日欹眠观四如。\n一如白云飞出壁，二如飞雨岩前滴。\n三如腾虎欲咆哮，四如懒龙遭霹雳。\n崄峭嵌空潭洞寒，小儿两手扶栏干。",
        "dynasty": "唐",
        "collection_info": null
    },
    {
        "title": "同裴观察东湖望山歌",
        "author": "顾况",
        "content": "浴鲜积翠栖灵异，石洞花宫横半空。\n夜光潭上明星启，风雨坛边树如洗。\n水淹徐孺宅恆干，绳坠洪崖井无底。\n主人载酒东湖阴，遥望西山三四岑。",
        "dynasty": "唐",
        "collection_info": null
    },
    {
        "title": "八月五日歌",
        "author": "顾况",
        "content": "四月八日明星出，摩耶夫人降前佛。\n八月五日佳气新，昭成太后生圣人。\n开元九年燕公说，奉诏听置千秋节。\n丹青庙裏贮姚宋，花蕚楼中宴岐薛。\n清乐灵香几处闻，鸾歌凤吹动祥云。\n已于武库见灵鸟，仍向晋山逢老君。\n率土普天无不乐，河清海晏穷寥廓。\n梨园第子传法曲，张果先生进仙药。\n玉座凄凉游帝京，悲翁迴首望承明。\n云韶九奏杳然远，唯有五陵松柏声。",
        "dynasty": "唐",
        "collection_info": null
    },
    {
        "title": "露青竹杖歌",
        "author": "顾况",
        "content": "鲜于仲通正当年，章仇兼琼在蜀川。\n约束蜀儿采马鞭，蜀儿采鞭不敢眠。\n横截斜飞飞鸟边，绳桥夜上层崖颠。\n头插白云跨飞泉，采得马鞭长且坚。\n浮沤丁子珠联联，灰煮蜡楷光烂然。\n章仇兼琼持上天，上天雨露何其偏。\n飞龙闲厩马数千，朝饮吴江夕秣燕。\n红尘扑辔汗湿鞯，师子麒麟聊比肩。\n江面昆明洗刷牵，四蹄踏浪头枿天。\n蛟龙稽颡河伯虔，拓羯胡雏脚手鲜。\n陈闳韩干丹青妍，欲貌未貌眼欲穿。\n金鞍玉勒锦连干，骑入桃花杨柳烟。\n十二楼中奏管絃，楼中美人夺神仙。\n争爱大家把此鞭，禄山入关关破年。\n忽见扬州北邙前，秪有人还千一钱。\n亭亭笔直无皴节，磨捋形相一条铁。\n市头格是无人别，江海贱臣不拘绁。\n垂窗挂影西窗缺，稚子觅衣挑仰穴。\n家童拾薪几拗折，玉润犹沾玉垒雪。\n碧鲜似染苌弘血，蜀帝城边子规咽。\n相如桥上文君绝，往年策马降至尊。\n七盘九折横剑门，穆王八骏超昆崙。\n安用冉冉孤生根，圣人不贵难得货，金玉珊珊谁买恩。",
        "dynasty": "唐",
        "collection_info": null
    },
    {
        "title": "金珰玉佩歌",
        "author": "顾况",
        "content": "赠君金珰太霄之玉佩，金锁禹步之流珠。\n五岳真君之秘箓，九天丈人之宝书。\n东井沐浴辰已毕，先进洞房上奔日。\n借问君欲何处来，黄姑织女机边出。",
        "dynasty": "唐",
        "collection_info": null
    },
    {
        "title": "瑶草春",
        "author": "顾况",
        "content": "瑶草春，杳容与，江南艳歌京西舞。\n执心轻子都，信节冠秋胡。\n议以腰支嫁，时论自有夫。\n蝉鬓蛾眉明井底，燕裙赵袂萦辘轳。\n李生闻之泪如绠，不忍回头看此井。\n月中桂树落一枝，池上鵁鶄唳孤影。\n露桃秾李自成溪，流水终天不向西。\n翠帐绿窗寒寂寂，锦茵罗荐夜凄凄。\n瑶草春，丹井远，别后相思意深浅。",
        "dynasty": "唐",
        "collection_info": null
    },
    {
        "title": "萧郸草书歌",
        "author": "顾况",
        "content": "萧子草书人不及，洞庭叶落秋风急。\n上林花开春露湿，花枝蒙蒙向水垂。\n见君数行之洒落，石上之松松下鹤。\n若把君书比仲将，不知谁在凌云阁。",
        "dynasty": "唐",
        "collection_info": null
    },
    {
        "title": "范山人画山水歌",
        "author": "顾况",
        "content": "山峥嵘，水泓澄。\n漫漫汗汗一笔耕，一草一木栖神明。\n忽如空中有物，物中有声。\n復如远道望乡客，梦遶山川身不行。",
        "dynasty": "唐",
        "collection_info": null
    },
    {
        "title": "嵇山道芬上人画山水歌",
        "author": "顾况",
        "content": "镜中真僧白道芬，不服朱审李将军。\n渌汗平铺洞庭水，笔头点出苍梧云。\n且看八月十五夜，月下看山尽如画。",
        "dynasty": "唐",
        "collection_info": null
    },
    {
        "title": "杜秀才画立走水牛歌",
        "author": "顾况",
        "content": "昆崙儿，骑白象，时时锁着师子项。\n奚奴跨马不搭鞍，立走水牛惊汉官。\n江村小儿好夸骋，脚踏牛头上牛领。\n浅草平田攃过时，大虫着钝几落井。\n杜生知我恋沧州，画作一障张床头。\n八十老婆拍手笑，妬他织女嫁牵牛。",
        "dynasty": "唐",
        "collection_info": null
    },
    {
        "title": "梁司马画马歌",
        "author": "顾况",
        "content": "画精神，画筋骨，一团旋风瞥灭没。\n仰秣如上贺兰山，低头欲饮长城窟。\n此马昂然独此羣，阿爷是龙飞入云。\n黄沙枯碛无寸草，一日行过千里道。\n展处把笔欲描时，司马一騧赛倾倒。",
        "dynasty": "唐",
        "collection_info": null
    },
    {
        "title": "丘小府小鼓歌",
        "author": "顾况",
        "content": "地盘山鷄犹可像，坎坎砰砰随手长。\n夜半高楼沈醉时，万里踏桥乱山响。",
        "dynasty": "唐",
        "collection_info": null
    },
    {
        "title": "宜城放琴客歌",
        "author": "顾况",
        "content": "佳人玉立生此方，家住邯郸不是倡。\n头髻䰀鬌手爪长，善抚琴瑟有文章。\n新妍笼裙云母光，朱絃绿水喧洞房。\n忽闻斗酒初决绝，日暮浮云古离别。\n巴猿啾啾峡泉咽，泪落罗衣颜色暍。\n不知谁家更张设，丝履墙偏钗股折。\n南山阑干千丈雪，七十非人不暖热。\n人情厌薄古共然，相公心在持事坚。\n上善若水任方圆，忆昨好之今弃捐。\n服药不如独自眠，从他更嫁一少年。",
        "dynasty": "唐",
        "collection_info": null
    },
    {
        "title": "李供奉弹箜篌歌",
        "author": "顾况",
        "content": "国府乐手弹箜篌，赤黄条索金鎝头。\n早晨有敕鸳鸯殿，夜静遂歌明月楼。\n起坐可怜能抱撮，大指调絃中指拨。\n腕头花落舞制裂，手下鸟惊飞拨剌。\n珊瑚席，一声一声鸣锡锡。\n罗绮屏，一絃一絃如撼铃。\n急弹好，迟亦好，宜远听，宜近听。\n左手低，右手举，易调移音天赐与。\n大絃似秋雁，联联度陇关。\n小絃似春燕，喃喃向人语。\n手头疾，腕头软，来来去去如风卷。\n声清泠泠鸣索索，垂珠碎玉空中落。\n美女争窥玳瑁帘，圣人卷上真珠箔。\n大絃长，小絃短，小絃紧快大絃缓。\n初调锵锵似鸳鸯水上弄新声，入深似太清仙鹤游秘馆。\n李供奉，仪容质，身才稍稍六尺一。\n在外不曾輙敎人，内裏声声不遣出。\n指剥葱，腕削玉，饶盐饶酱五味足。\n弄调人间不识名，弹尽天下崛奇曲。\n胡曲汉曲声皆好，弹着曲髓曲肝脑。\n往往从空入户来，瞥瞥随风落春草。\n草头只觉风吹入，风来草即随风立。\n草亦不知风到来，风亦不知声缓急。\n爇玉烛，点银灯，光照手，实可憎。\n只照箜篌絃上手，不照箜篌声裏能。\n驰凤阙，拜鸾殿，天子一日一迴见。\n王侯将相立马迎，巧声一日一迴变。\n实可重，不惜千金买一弄。\n银器胡瓶马上驮，瑞锦轻罗满车送。\n此州好手非一国，一国东西尽南北。\n除却天上化下来，若向人间实难得。",
        "dynasty": "唐",
        "collection_info": null
    },
    {
        "title": "刘禅奴弹琵琶歌",
        "author": "顾况",
        "content": "乐府只传横吹好，琵琶写出关山道。\n羁雁出塞绕黄云，边马仰天嘶白草。\n明妃愁中汉使迴，蔡琰愁处胡笳哀。\n鬼神知妙欲收响，阴风切切四面来。\n李陵寄书别苏武，自有生人无此苦。\n当时若值霍骠姚，灭尽乌孙夺公主。",
        "dynasty": "唐",
        "collection_info": null
    },
    {
        "title": "李湖州孺人弹筝歌",
        "author": "顾况",
        "content": "武帝昇天留法曲，凄清掩仰絃柱促。\n上阳宫人怨青苔，此夜想夫怜碧玉。\n思妇高楼刺壁窥，愁猿呌月鹦呼儿。\n寸心十指有长短，妙入神处无人知。\n独把梁州凡几拍，风沙对面胡秦隔。\n听中忘却前溪碧，醉后犹疑边草白。",
        "dynasty": "唐",
        "collection_info": null
    },
    {
        "title": "郑女弹筝歌",
        "author": "顾况",
        "content": "郑女八岁能弹筝，春风吹落天上声。\n一声雍门泪承睫，两声赤鲤露鬐鬣。\n二声白猿臂拓颊，郑女出参丈人时。\n落花惹断游空丝，高楼不掩许声出，羞杀百舌黄莺儿。",
        "dynasty": "唐",
        "collection_info": null
    },
    {
        "title": "谅公洞庭孤橘歌",
        "author": "顾况",
        "content": "不种自生一株橘，谁敎渠向阶前出。\n不羡江陵千木奴，下生白蚁子，上生青雀雏。\n飞花檐卜旃檀香，结实如缀摩尼珠。\n洞庭橘树笼烟碧，洞庭波月连沙白。\n待取天公放恩赦，侬家定作湖中客。",
        "dynasty": "唐",
        "collection_info": null
    },
    {
        "title": "送行歌",
        "author": "顾况",
        "content": "送行人，歌一曲，何者为泥何者玉？年华已向秋草裏，春梦犹传故山绿。",
        "dynasty": "唐",
        "collection_info": null
    },
    {
        "title": "险竿歌",
        "author": "顾况",
        "content": "宛陵女儿擘飞手，长竿横空上下走。\n已能轻险若平地，岂肯身为一家妇。\n宛陵将士天下雄，一下定却长稍弓。\n翻身挂影恣腾蹋，反绾头髻盘旋风。\n盘旋风，撇飞鸟，惊猿遶，树枝褭。\n头上打鼓不闻时，手蹉脚跌蜘蛛丝。\n忽雷掣断流星尾，矐睒划破蚩尤旗。\n若不随仙作仙女，即应嫁贼生贼儿。\n中丞方略通变化，外户不扃从女嫁。",
        "dynasty": "唐",
        "collection_info": null
    },
    {
        "title": "洛阳行送洛阳韦七明府",
        "author": "顾况",
        "content": "始上龙门望洛川，洛阳桃李艳阳天。\n最好当年二三月，上阳宫树千花发。\n疏家父子错挂冠，梁鸿夫妻虚适越。",
        "dynasty": "唐",
        "collection_info": null
    },
    {
        "title": "黄鹄楼歌送独孤助",
        "author": "顾况",
        "content": "故人西去黄鹄楼，西江之水上天流，黄鹄杳杳江悠悠。\n黄鹄徘徊故人别，离壶酒尽清丝绝。\n绿屿没余烟，白沙连晓月。",
        "dynasty": "唐",
        "collection_info": null
    },
    {
        "title": "庐山瀑布歌送李顾",
        "author": "顾况",
        "content": "飘白霓，挂丹梯。\n应从织女机边落，不遣浔阳湖向西。\n火雷劈山珠喷日，五老峰前九江溢。\n九江悠悠万古情，古人行尽今人行。\n老人也欲上山去，上箇深山无姓名。",
        "dynasty": "唐",
        "collection_info": null
    },
    {
        "title": "朝上清歌",
        "author": "顾况",
        "content": "洁眼朝上清，绿景开紫霞。\n皇皇紫微君，左右皆灵娥。\n曼声流睇，和清歌些。\n至阳无谖，其乐多些。\n旌盖飒沓，箫鼓和些。\n金凤玉麟，郁骈罗些。\n反风名香，香气遐些。\n琼田瑶草，寿无涯些。\n君着玉衣，升玉车些。\n欲降琼宫，玉女家些。\n其桃千年，始着花些。\n萧寥天清而灭云，目琼琼兮情感。\n佩随香兮夜闻，肃肃兮愔愔。\n启天和兮洞灵心，和为丹兮云为马。\n君乘之觞于瑶池之上兮，三光罗列而在下。",
        "dynasty": "唐",
        "collection_info": null
    },
    {
        "title": "剡纸歌",
        "author": "顾况",
        "content": "云门路上山阴雪，中有玉人持玉节。\n宛委山裏禹余粮，石中黄子黄金屑。\n剡溪剡纸生剡藤，喷水捣后为蕉叶。\n欲写金人金口经，寄与山阴山裏僧。\n手把山中紫罗笔，思量点画龙蛇出。\n政是垂头蹋翼时，不免向君求此物。",
        "dynasty": "唐",
        "collection_info": null
    },
    {
        "title": "洛阳早春",
        "author": "顾况",
        "content": "何地避春愁，终年忆旧游。\n一家千里外，百舌五更头。\n客路偏逢雨，乡山不入楼。\n故园桃李月，伊水向东流。",
        "dynasty": "唐",
        "collection_info": null
    },
    {
        "title": "步虚词",
        "author": "顾况",
        "content": "逈步游三洞，清心礼七真。\n飞符超羽翼，焚火醮星辰。\n残药沾鸡犬，灵香出凤麟。\n壶中无窄处，愿得一容身。",
        "dynasty": "唐",
        "collection_info": null
    },
    {
        "title": "鄱阳大云寺一公房",
        "author": "顾况",
        "content": "尽日陪游处，斜阳竹院清。\n定中观有漏，言外证无生。\n色界聊传法，空门不用情。\n欲知相去近，钟鼓两闻声。",
        "dynasty": "唐",
        "collection_info": null
    },
    {
        "title": "送友失意南归",
        "author": "顾况",
        "content": "衣挥京洛尘，完璞伴归人。\n故国青山徧，沧江白髮新。\n邻荒收酒幔，屋古布苔茵。\n不用通名姓，渔樵共主宾。",
        "dynasty": "唐",
        "collection_info": null
    },
    {
        "title": "南归",
        "author": "顾况",
        "content": "老病力难任，犹多镜雪侵。\n鲈鱼消宦况，鸥鸟识归心。\n急雨江帆重，残更驿树深。\n乡关殊可望，渐渐入吴音。",
        "dynasty": "唐",
        "collection_info": null
    },
    {
        "title": "闲居自述",
        "author": "顾况",
        "content": "荣辱不关身，谁为疎与亲。\n有山堪结屋，无地可容尘。\n白髮偏添寿，黄花不笑贫。\n一樽朝暮醉，陶令果何人。",
        "dynasty": "唐",
        "collection_info": null
    },
    {
        "title": "题歙山栖霞寺",
        "author": "顾况",
        "content": "明征君旧宅，陈后主题诗。\n迹在人亡处，山空月满时。\n宝瓶无破响，道树有低枝。\n已是伤离客，仍逢靳尚祠。",
        "dynasty": "唐",
        "collection_info": null
    },
    {
        "title": "经废寺",
        "author": "顾况",
        "content": "不知何世界，有处似南朝。\n石路无人扫，松门被火烧。\n断幡犹挂剎，故板尚搘桥。\n数卷残经在，多年字欲销。",
        "dynasty": "唐",
        "collection_info": null
    },
    {
        "title": "送李道士",
        "author": "顾况",
        "content": "人境年虚掷，仙源日未斜。\n羡君乘竹杖，辞我隐桃花。\n鸟去宁知路，云飞似忆家。\n莫愁客鬓改，自有紫河车。",
        "dynasty": "唐",
        "collection_info": null
    },
    {
        "title": "酬唐起居前后见寄二首 一",
        "author": "顾况",
        "content": "愁人空望国，惊鸟不归林。\n莫话弹冠事，谁知结袜心。\n霜凋树吹断，土蚀剑痕深。\n欲作怀沙赋，明时耻自沈。",
        "dynasty": "唐",
        "collection_info": null
    },
    {
        "title": "酬唐起居前后见寄二首 二",
        "author": "顾况",
        "content": "何处弔灵均，江边一老人。\n汉仪君已接，楚奏我空频。\n直道其如命，平生不负神。\n自伤庚子日，[鵩]鸟上承尘。",
        "dynasty": "唐",
        "collection_info": null
    },
    {
        "title": "奉酬茅山赠赐幷简綦毋正字",
        "author": "顾况",
        "content": "玉帝居金阙，灵山几处朝。\n简书犹有畏，神理讵能超。\n鹤庙新家近，龙门旧国遥。\n离怀结不断，玉洞一吹箫。",
        "dynasty": "唐",
        "collection_info": null
    },
    {
        "title": "白苹洲送客",
        "author": "顾况",
        "content": "莫信梅花发，由来谩报春。\n不才充野客，扶病送朝臣。\n阙下摇青佩，洲边采白苹。\n临流不痛饮，鸥鸟也欺人。",
        "dynasty": "唐",
        "collection_info": null
    },
    {
        "title": "春鸟词送元秀才入京",
        "author": "顾况",
        "content": "春来绣羽齐，暮向竹林栖。\n禁苑衔花出，河桥隔树啼。\n寻声知去远，顾影念飞低。\n别有无巢燕，犹窥幕上泥。",
        "dynasty": "唐",
        "collection_info": null
    },
    {
        "title": "别江南",
        "author": "顾况",
        "content": "江城吹晓角，愁杀远行人。\n汉将犹防虏，吴官欲向秦。\n布帆轻白浪，锦带入红尘。\n将底求名宦，平生但任真。",
        "dynasty": "唐",
        "collection_info": null
    },
    {
        "title": "空梁落燕泥",
        "author": "顾况",
        "content": "卷幕参差燕，常衔浊水泥。\n为黏珠履迹，未等画梁齐。\n旧点痕犹浅，新巢缉尚低。\n不缘频上落，那得此飞栖。",
        "dynasty": "唐",
        "collection_info": null
    },
    {
        "title": "上元夜忆长安",
        "author": "顾况",
        "content": "沧州老一年，老去忆秦川。\n处处逢珠翠，家家听管絃。\n云车龙阙下，火树凤楼前。\n今夜沧州夜，沧州夜月圆。",
        "dynasty": "唐",
        "collection_info": null
    },
    {
        "title": "酬扬州白塔寺永上人",
        "author": "顾况",
        "content": "塔上是何缘，香灯续细烟。\n松枝当麈尾，柳絮替蚕绵。\n浮草经行徧，空花义趣圆。\n我来虽为法，暂借一床眠。",
        "dynasty": "唐",
        "collection_info": null
    },
    {
        "title": "送韦秀才赴举",
        "author": "顾况",
        "content": "鄱阳中酒地，楚老独醒年。\n芳桂君应折，沈灰我不然。\n洛桥浮逆水，关树接非烟。\n唯有残生梦，犹能到日边。",
        "dynasty": "唐",
        "collection_info": null
    },
    {
        "title": "送使君",
        "author": "顾况",
        "content": "天中洛阳道，海上使君归。\n拂雾趋金殿，焚香入璅闱。\n山亭倾别酒，野服间朝衣。\n他日思朱鹭，知从小苑飞。",
        "dynasty": "唐",
        "collection_info": null
    },
    {
        "title": "历阳苦雨",
        "author": "顾况",
        "content": "襄城秋雨晦，楚客不归心。\n亥市风烟接，隋宫草路深。\n离忧翻独笑，用事感浮阴。\n夜夜空阶响，唯余蚯蚓吟。",
        "dynasty": "唐",
        "collection_info": null
    },
    {
        "title": "伤大理谢少卿",
        "author": "顾况",
        "content": "旧馆绝逢迎，新诗何处呈。\n空留封禅草，已作岱宗行。\n柳蠹风吹析，阶崩雪遶平。\n无因重来此，剩哭两三声。",
        "dynasty": "唐",
        "collection_info": null
    },
    {
        "title": "经徐侍郎墓作",
        "author": "顾况",
        "content": "不知山吏部，墓作石桥东。\n宅兆乡关异，平生翰墨空。\n夜泉无晓日，枯树足悲风。\n更想幽冥事，唯应有梦同。",
        "dynasty": "唐",
        "collection_info": null
    },
    {
        "title": "酅公合祔挽歌",
        "author": "顾况",
        "content": "草露前朝事，荆茅圣主封。\n空传余竹帛，永绝旧歌钟。\n清镜无双影，穷泉有几重。\n笳箫最悲处，风入九原松。",
        "dynasty": "唐",
        "collection_info": null
    },
    {
        "title": "相国晋公挽歌二首 一",
        "author": "顾况",
        "content": "玉节朝天罢，洪炉造化新。\n中和方作圣，太素忽收神。\n盛德横千古，高标出四邻。\n欲知言不尽，处处有遗尘。",
        "dynasty": "唐",
        "collection_info": null
    },
    {
        "title": "相国晋公挽歌二首 二",
        "author": "顾况",
        "content": "凝笳催晓奠，丹旐向青山。\n夕照新茔近，秋风故吏还。\n本朝光汉代，从此扫胡关。\n今日天难问，浮云满世间。",
        "dynasty": "唐",
        "collection_info": null
    },
    {
        "title": "晋公魏国夫人柳氏挽歌",
        "author": "顾况",
        "content": "鱼轩海上遥，鸾影月中销。\n双剑来时合，孤桐去日凋。\n夕阳迷陇隧，秋雨咽笳箫。\n画翣无留影，铭旌已度桥。",
        "dynasty": "唐",
        "collection_info": null
    },
    {
        "title": "义川公主挽词",
        "author": "顾况",
        "content": "弄玉吹箫后，湘灵鼓瑟时。\n月边丹桂落，风底白杨悲。\n杂佩分泉户，余香出繐帷。\n夜台飞镜匣，偏共掩蛾眉。",
        "dynasty": "唐",
        "collection_info": null
    },
    {
        "title": "忆山中",
        "author": "顾况",
        "content": "春还不得还，家在最深山。\n蕙圃泉浇湿，松窗月映闲。\n薄田临谷口，小职向人间。\n去处但无事，重门深闭关。",
        "dynasty": "唐",
        "collection_info": null
    },
    {
        "title": "送大理张卿",
        "author": "顾况",
        "content": "春色依依惜解携，月卿今夜泊隋堤。\n白沙洲上江篱长，绿树村边谢豹啼。\n迁客比来无倚仗，故人相去隔云泥。\n越禽唯有南枝分，目送孤鸿飞向西。",
        "dynasty": "唐",
        "collection_info": null
    },
    {
        "title": "宿湖边山寺",
        "author": "顾况",
        "content": "羣峰过雨涧淙淙，松下扉扃白鹤双。\n香透经窗笼桧栢，云生梵宇湿旛幢。\n蒲团僧定风过席，苇岸渔歌月堕江。\n谁悟此生同寂灭，老禅慧力得心降。",
        "dynasty": "唐",
        "collection_info": null
    },
    {
        "title": "湖南客中春望",
        "author": "顾况",
        "content": "鸣雁嘹嘹北向频，渌波何处是通津。\n风尘海内怜双鬓，涕泪天涯惨一身。\n故里音书应望绝，异乡景物又更新。\n便抛印绶从归隐，吴渚香莼漫吐春。",
        "dynasty": "唐",
        "collection_info": null
    },
    {
        "title": "闲居怀旧",
        "author": "顾况",
        "content": "日长鼓腹爱吾庐，洗竹浇花兴有余。\n骚客空传成相赋，晋人已负绝交书。\n贫居谪所谁推毂，仕向侯门耻曳裾。\n今日思来总皆罔，汗青功业又何如。",
        "dynasty": "唐",
        "collection_info": null
    },
    {
        "title": "寄江南鹤林寺石冰上人",
        "author": "顾况",
        "content": "山川重復出，心地闇相逢。\n忽忆秋江月，如闻古寺钟。\n湖平南北岸，云抱两三峰。\n定力超香象，真言摄毒龙。\n风中何处鹤，石上几年松。\n为报烟霞道，人间共不容。",
        "dynasty": "唐",
        "collection_info": null
    },
    {
        "title": "乐府",
        "author": "顾况",
        "content": "暖谷春光至，宸游近甸荣。\n云随天仗转，风入御帘轻。\n翠盖浮佳气，朱楼倚太清。\n朝臣冠剑退，宫女管絃迎。\n细草承雕辇，繁花入幔城。\n文房开圣藻，武卫宿天营。\n玉醴随觞至，铜壶逐漏行。\n五星含土德，万姓彻中声。\n亲祀先崇典，躬推示劝耕。\n国风新正乐，农器近消兵。\n道德关河固，刑章日月明。\n野人同鸟兽，率舞感昇平。",
        "dynasty": "唐",
        "collection_info": null
    },
    {
        "title": "送从兄使新罗",
        "author": "顾况",
        "content": "六气铜浑转，三光玉律调。\n河宫清奉賮，海岳晏来朝。\n地绝提封入，天平赐贡饶。\n扬威轻破虏，柔服耻征辽。\n曙色黄金阙，寒声白鹭潮。\n楼船非习战，骢马是嘉招。\n帝女飞衔石，鲛人卖泪绡。\n管宁虽不偶，徐市傥相邀。\n独岛缘空翠，孤霞上泬寥。\n蟾蜍同汉月，螮蝀异秦桥。\n水豹横吹浪，花鹰逈拂霄。\n晨装凌莽渺，夜泊记招摇。\n几路通员峤，何山是沃焦。\n飓风晴汨起，阴火暝潜烧。\n鬓髮成新髻，人参长旧苗。\n扶桑衔日近，析木带津遥。\n梦向愁中积，魂当别处销。\n临川思结网，见弹欲求鸮。\n共散羲和历，谁差甲子朝。\n沧波伏忠信，译语辨讴谣。\n迭鼓鲸鳞隐，阴帆鹢首飘。\n南溟垂大翼，西海饮文鳐。\n指景寻灵草，排云听洞箫。\n封侯万里外，未肯后班超。",
        "dynasty": "唐",
        "collection_info": null
    },
    {
        "title": "山居即事",
        "author": "顾况",
        "content": "下泊降茅仙，萧闲隐洞天。\n杨君闲上法，司命驻流年。\n崦合桃花水，窗分柳谷烟。\n抱孙堪种树，倚杖问耘田。\n世事休相扰，浮名任一边。\n由来谢安石，不解饮灵泉。",
        "dynasty": "唐",
        "collection_info": null
    },
    {
        "title": "题卢道土房",
        "author": "顾况",
        "content": "秋砧响落木，共坐茅君家。\n唯见两童子，门外汲井花。\n空坛静白日，神鼎飞丹砂。\n麈尾拂霜草，金铃摇霁霞。\n上章尘世隔，看弈桐阴斜。\n稽首问仙要，黄精堪饵花。",
        "dynasty": "唐",
        "collection_info": null
    },
    {
        "title": "梦后吟",
        "author": "顾况",
        "content": "醉中还有梦，身外已无心。\n明镜唯知老，青山何处深。",
        "dynasty": "唐",
        "collection_info": null
    },
    {
        "title": "题灵山寺",
        "author": "顾况",
        "content": "觉地本随身，灵山重结因。\n如何战鸟佛，不化捕鱼人。",
        "dynasty": "唐",
        "collection_info": null
    },
    {
        "title": "题元阳观旧读书房赠李范",
        "author": "顾况",
        "content": "此观十年游，此房千里宿。\n还来旧窗下，更取君书读。",
        "dynasty": "唐",
        "collection_info": null
    },
    {
        "title": "永嘉",
        "author": "顾况",
        "content": "东瓯传旧俗，风日江边好。\n何处乐神声，夷歌出烟岛。",
        "dynasty": "唐",
        "collection_info": null
    },
    {
        "title": "青弋江",
        "author": "顾况",
        "content": "凄清回泊夜，沦波激石响。\n村边草市桥，月下罟师网。",
        "dynasty": "唐",
        "collection_info": null
    },
    {
        "title": "听山鹧鸪",
        "author": "顾况",
        "content": "谁家无春酒，何处无春鸟。\n夜宿桃花村，踏歌接天晓。",
        "dynasty": "唐",
        "collection_info": null
    },
    {
        "title": "山径柳",
        "author": "顾况",
        "content": "宛转若游丝，浅深栽绿崦。\n年年立春后，即被啼莺占。",
        "dynasty": "唐",
        "collection_info": null
    },
    {
        "title": "石上藤",
        "author": "顾况",
        "content": "空山无鸟迹，何物如人意。\n委曲结绳文，离披草书字。",
        "dynasty": "唐",
        "collection_info": null
    },
    {
        "title": "薜荔庵",
        "author": "顾况",
        "content": "薜荔作禅庵，重迭庵边树。\n空山径欲绝，也有人知处。",
        "dynasty": "唐",
        "collection_info": null
    },
    {
        "title": "芙蓉榭",
        "author": "顾况",
        "content": "风摆莲衣干，月背鸟巢寒。\n文鱼翻乱叶，翠羽上危栏。",
        "dynasty": "唐",
        "collection_info": null
    },
    {
        "title": "欹松漪",
        "author": "顾况",
        "content": "湛湛碧涟漪，老松欹侧卧。\n悠扬绿萝影，下拂波纹破。",
        "dynasty": "唐",
        "collection_info": null
    },
    {
        "title": "焙茶坞",
        "author": "顾况",
        "content": "新茶已上焙，旧架忧生醭。\n旋旋续新烟，呼儿劈寒木。",
        "dynasty": "唐",
        "collection_info": null
    },
    {
        "title": "弹琴谷",
        "author": "顾况",
        "content": "谷中谁弹琴，琴响谷冥寂。\n因君扣商调，草虫惊暗壁。",
        "dynasty": "唐",
        "collection_info": null
    },
    {
        "title": "白鹭汀",
        "author": "顾况",
        "content": "靃靡汀草碧，淋森鹭毛白。\n夜起沙月中，思量捕鱼策。",
        "dynasty": "唐",
        "collection_info": null
    },
    {
        "title": "千松岭",
        "author": "顾况",
        "content": "终日吟天风，有时天籁止。\n问渠何旨意，恐落凡人耳。",
        "dynasty": "唐",
        "collection_info": null
    },
    {
        "title": "黄菊湾",
        "author": "顾况",
        "content": "时菊凝晓露，露华滴秋湾。\n仙人酿酒熟，醉裏飞空山。",
        "dynasty": "唐",
        "collection_info": null
    },
    {
        "title": "临平湖",
        "author": "顾况",
        "content": "采藕平湖上，藕泥封藕节。\n船影入荷香，莫衝莲柄折。",
        "dynasty": "唐",
        "collection_info": null
    },
    {
        "title": "山春洞",
        "author": "顾况",
        "content": "引烛踏仙泥，时时乱乳燕。\n不知何道士，手把灵书卷。",
        "dynasty": "唐",
        "collection_info": null
    },
    {
        "title": "石窦泉",
        "author": "顾况",
        "content": "吹沙復喷石，曲折仍圆旋。\n野客漱流时，杯黏落花片。",
        "dynasty": "唐",
        "collection_info": null
    },
    {
        "title": "古仙坛",
        "author": "顾况",
        "content": "远山谁放烧，疑是坛边醮。\n仙人错下山，拍手坛边笑。",
        "dynasty": "唐",
        "collection_info": null
    },
    {
        "title": "题山顶寺",
        "author": "顾况",
        "content": "遥闻林下语，知是经行所。\n日暮香风时，诸天散花雨。",
        "dynasty": "唐",
        "collection_info": null
    },
    {
        "title": "天宝题壁",
        "author": "顾况",
        "content": "五十余年别，伶俜道不行。\n却来书处在，惆怅似前生。",
        "dynasty": "唐",
        "collection_info": null
    },
    {
        "title": "哭李别驾",
        "author": "顾况",
        "content": "故人行迹灭，秋草向南悲。\n不欲频回步，孀妻正哭时。",
        "dynasty": "唐",
        "collection_info": null
    },
    {
        "title": "春雨不闻百舌",
        "author": "顾况",
        "content": "百舌春来哑，愁人共待晴。\n不关秋水事，饮恨亦无声。",
        "dynasty": "唐",
        "collection_info": null
    },
    {
        "title": "忆鄱阳旧游",
        "author": "顾况",
        "content": "悠悠南国思，夜向江南泊。\n楚客断肠时，月明枫子落。",
        "dynasty": "唐",
        "collection_info": null
    },
    {
        "title": "春怀",
        "author": "顾况",
        "content": "园莺啼已倦，树树陨香红。\n不是春相背，当由己自翁。",
        "dynasty": "唐",
        "collection_info": null
    },
    {
        "title": "洛阳陌二首 一",
        "author": "顾况",
        "content": "莺声满御堤，堤柳拂丝齐。\n风送名花落，香红衬马蹄。",
        "dynasty": "唐",
        "collection_info": null
    },
    {
        "title": "洛阳陌二首 二",
        "author": "顾况",
        "content": "珂佩逐鸣驺，王孙结伴游。\n金丸落飞鸟，乘兴醉青楼。",
        "dynasty": "唐",
        "collection_info": null
    },
    {
        "title": "寄淮上柳十三",
        "author": "顾况",
        "content": "苇萧中闢户，相映绿淮流。\n莫讶春潮阔，鸥边可泊舟。",
        "dynasty": "唐",
        "collection_info": null
    },
    {
        "title": "送李泌",
        "author": "顾况",
        "content": "昔别吴堤雨，春帆去较迟。\n江波千里绿，囗囗囗囗囗。",
        "dynasty": "唐",
        "collection_info": null
    },
    {
        "title": "山中夜宿",
        "author": "顾况",
        "content": "凉月挂层峰，萝林落叶重。\n掩关深畏虎，风起撼长松。",
        "dynasty": "唐",
        "collection_info": null
    },
    {
        "title": "登楼",
        "author": "顾况",
        "content": "高阁成长望，江流雁呌哀。\n凄凉故吴事，麋鹿走荒台。",
        "dynasty": "唐",
        "collection_info": null
    },
    {
        "title": "江上",
        "author": "顾况",
        "content": "江清白鸟斜，荡桨罥苹花。\n听唱菱歌晚，迴塘月照沙。",
        "dynasty": "唐",
        "collection_info": null
    },
    {
        "title": "溪上",
        "author": "顾况",
        "content": "采莲溪上女，舟小怯摇风。\n惊起鸳鸯宿，水云撩乱红。",
        "dynasty": "唐",
        "collection_info": null
    },
    {
        "title": "田家",
        "author": "顾况",
        "content": "带水摘禾穗，夜捣具晨炊。\n县帖取社长，嗔怪见官迟。",
        "dynasty": "唐",
        "collection_info": null
    },
    {
        "title": "宿山中僧",
        "author": "顾况",
        "content": "不爇香炉烟，蒲团坐如铁。\n尝想同夜禅，风堕松顶雪。",
        "dynasty": "唐",
        "collection_info": null
    },
    {
        "title": "梅湾",
        "author": "顾况",
        "content": "白石盘盘磴，清香树树梅。\n山深不吟赏，[辜]负委苍苔。",
        "dynasty": "唐",
        "collection_info": null
    },
    {
        "title": "思归",
        "author": "顾况",
        "content": "不能经纶大经，甘作草莽闲臣。\n青[琐]应须长别，白云漫与相亲。",
        "dynasty": "唐",
        "collection_info": null
    },
    {
        "title": "归山作",
        "author": "顾况",
        "content": "心事数茎白髮，生涯一片青山。\n空林有雪相待，古道无人独还。",
        "dynasty": "唐",
        "collection_info": null
    },
    {
        "title": "过山农家",
        "author": "顾况",
        "content": "板桥人渡泉声，茆檐日午鸡鸣。\n莫嗔焙茶烟暗，却喜晒谷天晴。",
        "dynasty": "唐",
        "collection_info": null
    },
    {
        "title": "代佳人赠别",
        "author": "顾况",
        "content": "万里行人欲渡溪，千行珠泪滴为泥。\n已成残梦随君去，犹有惊乌半夜啼。",
        "dynasty": "唐",
        "collection_info": null
    },
    {
        "title": "忆故园",
        "author": "顾况",
        "content": "惆怅多山人復稀，杜鹃啼处泪霑衣。\n故园此去千余里，春梦犹能夜夜归。",
        "dynasty": "唐",
        "collection_info": null
    },
    {
        "title": "题叶道士山房",
        "author": "顾况",
        "content": "水边垂柳赤栏桥，洞裏仙人碧玉箫。\n近得麻姑音信否，浔阳江上不通潮。",
        "dynasty": "唐",
        "collection_info": null
    },
    {
        "title": "送李秀才入京",
        "author": "顾况",
        "content": "五湖秋叶满行船，八月灵槎欲上天。\n君向长安余适越，独登秦望望秦川。",
        "dynasty": "唐",
        "collection_info": null
    },
    {
        "title": "越中席上看弄老人",
        "author": "顾况",
        "content": "不到山阴十二春，镜中相见白头新。\n此生不復为年少，今日从他弄老人。",
        "dynasty": "唐",
        "collection_info": null
    },
    {
        "title": "听刘安唱歌",
        "author": "顾况",
        "content": "子夜新声何处传，悲翁更忆太平年。\n即今法曲无人唱，已逐霓裳飞上天。",
        "dynasty": "唐",
        "collection_info": null
    },
    {
        "title": "樱桃曲",
        "author": "顾况",
        "content": "百舌犹来上苑花，游人独自忆京华。\n遥知寝庙尝新后，敕赐樱桃向几家。",
        "dynasty": "唐",
        "collection_info": null
    },
    {
        "title": "山中",
        "author": "顾况",
        "content": "野人爱向山中宿，况在葛洪丹井西。\n庭前有箇长松树，夜半子规来上啼。",
        "dynasty": "唐",
        "collection_info": null
    },
    {
        "title": "赠朱放",
        "author": "顾况",
        "content": "野客归时无四邻，黔娄别久案常贫。\n渔樵旧路不堪入，何处空山犹有人。",
        "dynasty": "唐",
        "collection_info": null
    },
    {
        "title": "江村乱后",
        "author": "顾况",
        "content": "江村日暮寻遗老，江水东流横浩浩。\n竹裏闲窗不见人，门前旧路生青草。",
        "dynasty": "唐",
        "collection_info": null
    },
    {
        "title": "望简寂观",
        "author": "顾况",
        "content": "青嶂青溪直復斜，白鸡白犬到人家。\n仙人住在最高处，向晚春泉流白花。",
        "dynasty": "唐",
        "collection_info": null
    },
    {
        "title": "五两歌送张夏",
        "author": "顾况",
        "content": "竿头五两风褭褭，水上云帆逐飞鸟。\n送君初出扬州时，霭霭曈曈江溢晓。",
        "dynasty": "唐",
        "collection_info": null
    },
    {
        "title": "临海所居三首 一",
        "author": "顾况",
        "content": "此是昔年征战处，曾经永日绝人行。\n千家寂寂对流水，唯有汀洲春草生。",
        "dynasty": "唐",
        "collection_info": null
    },
    {
        "title": "临海所居三首 二",
        "author": "顾况",
        "content": "此去临溪不是遥，楼中望见赤城标。\n不知迭嶂重霞裏，更有何人度石桥。",
        "dynasty": "唐",
        "collection_info": null
    },
    {
        "title": "临海所居三首 三",
        "author": "顾况",
        "content": "家在双峰兰若边，一声秋磬发孤烟。\n山连极浦鸟飞尽，月上青林人未眠。",
        "dynasty": "唐",
        "collection_info": null
    },
    {
        "title": "听角思归",
        "author": "顾况",
        "content": "故园黄叶满青苔，梦后城头晓角哀。\n此夜断肠人不见，起行残日影徘徊。",
        "dynasty": "唐",
        "collection_info": null
    },
    {
        "title": "酬柳相公",
        "author": "顾况",
        "content": "天下如今已太平，相公何事唤狂生。\n箇身恰似笼中鹤，东望沧溟呌数声。",
        "dynasty": "唐",
        "collection_info": null
    },
    {
        "title": "题明霞台",
        "author": "顾况",
        "content": "野人本自不求名，欲向山中过一生。\n莫嫌憔悴无知己，别有烟霞似弟兄。",
        "dynasty": "唐",
        "collection_info": null
    },
    {
        "title": "哭绚法师",
        "author": "顾况",
        "content": "楚客停桡欲问谁，白沙江草曲尘丝。\n生公手种殿前树，唯有花开鶗鴂悲。",
        "dynasty": "唐",
        "collection_info": null
    },
    {
        "title": "送柳宜城葬",
        "author": "顾况",
        "content": "鸣笳已逐春风咽，匹马犹依旧路嘶。\n遥望柳家门外树，恐闻黄鸟向人啼。",
        "dynasty": "唐",
        "collection_info": null
    },
    {
        "title": "宫词五首 一",
        "author": "顾况",
        "content": "禁柳烟中闻晓乌，风吹玉漏尽铜壶。\n内官先向蓬莱殿，金合开香泻御鑪。",
        "dynasty": "唐",
        "collection_info": null
    },
    {
        "title": "宫词五首 二",
        "author": "顾况",
        "content": "玉楼天半起笙歌，风送宫嫔笑语和。\n月殿影开闻夜漏，水精帘卷近银河。",
        "dynasty": "唐",
        "collection_info": null
    },
    {
        "title": "宫词五首 三",
        "author": "顾况",
        "content": "玉阶容卫宿千官，风猎青旗晓仗寒。\n侍女先来荐琼蘂，露浆新下九霄盘。",
        "dynasty": "唐",
        "collection_info": null
    },
    {
        "title": "宫词五首 四",
        "author": "顾况",
        "content": "九重天乐降神仙，步舞分行踏锦筵。\n嘈囋一声钟鼓歇，万人楼下拾金钱。",
        "dynasty": "唐",
        "collection_info": null
    },
    {
        "title": "宫词五首 五",
        "author": "顾况",
        "content": "金吾持戟护新檐，天乐声传万姓瞻。\n楼上美人相倚看，红妆透出水精帘。",
        "dynasty": "唐",
        "collection_info": null
    },
    {
        "title": "寻桃花岭潘三姑台",
        "author": "顾况",
        "content": "桃花岭上觉天低，人上青山马隔溪。\n行到三姑学仙处，还有刘阮二郎迷。",
        "dynasty": "唐",
        "collection_info": null
    },
    {
        "title": "夜中望仙观",
        "author": "顾况",
        "content": "日暮衔花飞鸟还，月明溪上见青山。\n遥知玉女窗前树，不是仙人不得攀。",
        "dynasty": "唐",
        "collection_info": null
    },
    {
        "title": "送李侍御往吴兴",
        "author": "顾况",
        "content": "世间只有情难说，今夜应无不醉人。\n若向洞庭山下过，暗知浇沥圣姑神。",
        "dynasty": "唐",
        "collection_info": null
    },
    {
        "title": "奉和韩晋公晦日呈诸判官",
        "author": "顾况",
        "content": "江南无处不闻歌，晦日中军乐更多。\n不是风光催柳色，却缘威令动阳和。",
        "dynasty": "唐",
        "collection_info": null
    },
    {
        "title": "子规",
        "author": "顾况",
        "content": "杜宇冤亡积有时，年年啼血动人悲。\n若敎恨魄皆能化，何树何山着子规。",
        "dynasty": "唐",
        "collection_info": null
    },
    {
        "title": "海鸥咏",
        "author": "顾况",
        "content": "万里飞来为客鸟，曾蒙丹凤借枝柯。\n一朝凤去梧桐死，满目鸱鸢奈尔何。",
        "dynasty": "唐",
        "collection_info": null
    },
    {
        "title": "赠韦清将军",
        "author": "顾况",
        "content": "身执金吾主禁兵，腰间宝剑重横行。\n接舆亦是狂歌者，更就将军乞一声。",
        "dynasty": "唐",
        "collection_info": null
    },
    {
        "title": "赠僧二首 一",
        "author": "顾况",
        "content": "家住义兴东舍溪，溪边莎草雨无泥。\n上人一向心入定，春鸟年年空自啼。",
        "dynasty": "唐",
        "collection_info": null
    },
    {
        "title": "赠僧二首 二",
        "author": "顾况",
        "content": "出头皆是新年少，何处能容老病翁。\n更把浮荣喻生灭，世间无事不虚空。",
        "dynasty": "唐",
        "collection_info": null
    },
    {
        "title": "登楼望水",
        "author": "顾况",
        "content": "鸟啼花发柳含烟，掷却风光忆少年。\n更上高楼望江水，故乡何处一归船。",
        "dynasty": "唐",
        "collection_info": null
    },
    {
        "title": "湖中",
        "author": "顾况",
        "content": "青草湖边日色低，黄茅嶂裏鹧鸪啼。\n丈夫飘荡今如此，一曲长歌楚水西。",
        "dynasty": "唐",
        "collection_info": null
    },
    {
        "title": "岁日作",
        "author": "顾况",
        "content": "不觉老将春共至，更悲携手几人全。\n还丹寂寞羞明镜，手把屠苏让少年。",
        "dynasty": "唐",
        "collection_info": null
    },
    {
        "title": "山中赠客",
        "author": "顾况",
        "content": "山中好处无人别，涧梅僞作山中雪。\n野客相逢夜不眠，山中童子烧松节。",
        "dynasty": "唐",
        "collection_info": null
    },
    {
        "title": "王郎中妓席五咏 箜篌",
        "author": "顾况",
        "content": "玉作搔头金步摇，高张苦调响连宵。\n欲知写尽相思梦，度水寻云不用桥。",
        "dynasty": "唐",
        "collection_info": null
    },
    {
        "title": "王郎中妓席五咏 舞",
        "author": "顾况",
        "content": "汗浥新装画不成，丝催急节舞衣轻。\n落花遶树疑无影，回雪从风暗有情。",
        "dynasty": "唐",
        "collection_info": null
    },
    {
        "title": "王郎中妓席五咏 歌",
        "author": "顾况",
        "content": "柳拂青楼花满衣，能歌宛转世应稀。\n空中几处闻清响，欲遶行云不遣飞。",
        "dynasty": "唐",
        "collection_info": null
    },
    {
        "title": "王郎中妓席五咏 筝",
        "author": "顾况",
        "content": "秦声楚调怨无穷，陇水胡笳咽復通。\n莫遣黄莺花裏啭，参差撩乱妬春风。",
        "dynasty": "唐",
        "collection_info": null
    },
    {
        "title": "王郎中妓席五咏 笙",
        "author": "顾况",
        "content": "欲写人间离别心，须听鸣凤似龙吟。\n江南曲尽归何处，洞水山云知浅深。",
        "dynasty": "唐",
        "collection_info": null
    },
    {
        "title": "送李山人还玉溪",
        "author": "顾况",
        "content": "好鸟共鸣临水树，幽人独欠买山钱。\n若为种得千竿竹，引取君家一眼泉。",
        "dynasty": "唐",
        "collection_info": null
    },
    {
        "title": "送少微上人还鹿门",
        "author": "顾况",
        "content": "少微不向吴中隐，为箇生缘在鹿门。\n行入汉江秋月色，襄阳耆旧几人存。",
        "dynasty": "唐",
        "collection_info": null
    },
    {
        "title": "宿昭应",
        "author": "顾况",
        "content": "武帝祈灵太乙坛，新丰树色绕千官。\n那知今夜长生殿，独闭山门月影寒。",
        "dynasty": "唐",
        "collection_info": null
    },
    {
        "title": "题琅邪上方",
        "author": "顾况",
        "content": "东晋王家在此溪，南朝树色隔窗低。\n碑沈字灭昔人远，谷鸟犹向寒花啼。",
        "dynasty": "唐",
        "collection_info": null
    },
    {
        "title": "安仁港口望仙人城",
        "author": "顾况",
        "content": "楼台采翠远分明，闻说仙家在此城。\n欲上仙城无路上，水边花裏有人声。",
        "dynasty": "唐",
        "collection_info": null
    },
    {
        "title": "寄秘书包监",
        "author": "顾况",
        "content": "一别长安路几千，遥知旧日主人怜。\n贾生只是三年谪，独自无才已四年。",
        "dynasty": "唐",
        "collection_info": null
    },
    {
        "title": "小孤山",
        "author": "顾况",
        "content": "古庙枫林江水边，寒鸦接饭雁横天。\n大孤山远小孤出，月照洞庭归客船。",
        "dynasty": "唐",
        "collection_info": null
    },
    {
        "title": "送李秀才游嵩山",
        "author": "顾况",
        "content": "嵩山石壁挂飞流，无限神仙在上头。\n采得新诗题石壁，老人惆怅不同游。",
        "dynasty": "唐",
        "collection_info": null
    },
    {
        "title": "从剡溪至赤城",
        "author": "顾况",
        "content": "灵溪宿处接灵山，窈映高楼向月闲。\n夜半鹤声残梦裏，犹疑琴曲洞房閒。",
        "dynasty": "唐",
        "collection_info": null
    },
    {
        "title": "叶上题诗从苑中流出",
        "author": "顾况",
        "content": "花落深宫莺亦悲，上阳宫女断肠时。\n君恩不闭东流水，叶上题诗寄与谁。",
        "dynasty": "唐",
        "collection_info": null
    },
    {
        "title": "崦裏桃花",
        "author": "顾况",
        "content": "崦裏桃花逢女冠，林间杏叶落仙坛。\n老人方授上清箓，夜听步虚山月寒。",
        "dynasty": "唐",
        "collection_info": null
    },
    {
        "title": "听子规",
        "author": "顾况",
        "content": "栖霞山中子规鸟，口边血出啼不了。\n山僧后夜初出定，闻似不闻山月晓。",
        "dynasty": "唐",
        "collection_info": null
    },
    {
        "title": "竹枝曲",
        "author": "顾况",
        "content": "帝子苍梧不復归，洞庭叶下荆云飞。\n巴人夜唱竹枝后，肠断晓猿声渐稀。",
        "dynasty": "唐",
        "collection_info": null
    },
    {
        "title": "寻僧二首 一",
        "author": "顾况",
        "content": "方丈玲珑花竹闲，已将心印出人閒。\n家家门外长安道，何处相逢是宝山。",
        "dynasty": "唐",
        "collection_info": null
    },
    {
        "title": "寻僧二首 二",
        "author": "顾况",
        "content": "弥天释子本高情，往往山中独自行。\n莫怪狂人游楚国，莲花只在淤泥生。",
        "dynasty": "唐",
        "collection_info": null
    },
    {
        "title": "桃花曲",
        "author": "顾况",
        "content": "魏帝宫人舞凤楼，隋家天子泛龙舟。\n君王夜醉春眠晏，不觉桃花逐水流。",
        "dynasty": "唐",
        "collection_info": null
    },
    {
        "title": "赠远",
        "author": "顾况",
        "content": "暂出河边思远道，却来窗下听新莺。\n故人一别几时见，春草还从旧处生。",
        "dynasty": "唐",
        "collection_info": null
    },
    {
        "title": "早春思归有唱竹枝歌者坐中下泪",
        "author": "顾况",
        "content": "渺渺春生楚水波，楚人齐唱竹枝歌。\n与君皆是思归客，拭泪看花奈老何。",
        "dynasty": "唐",
        "collection_info": null
    },
    {
        "title": "送郭秀才",
        "author": "顾况",
        "content": "故人曾任丹徒令，买得青山拟独耕。\n不作草堂招远客，却将垂柳借啼莺。",
        "dynasty": "唐",
        "collection_info": null
    },
    {
        "title": "宫词",
        "author": "顾况",
        "content": "长乐宫连上苑春，玉楼金殿艳歌新。\n君门一入无由出，唯有宫莺得见人。",
        "dynasty": "唐",
        "collection_info": null
    },
    {
        "title": "悼稚",
        "author": "顾况",
        "content": "稚子比来骑竹马，犹疑只在屋东西。\n莫言道者无悲事，曾听巴猿向月啼。",
        "dynasty": "唐",
        "collection_info": null
    },
    {
        "title": "山僧兰若",
        "author": "顾况",
        "content": "绝顶茅庵老此生，寒云孤木伴经行。\n世人那得知幽径，遥向青峰礼磬声。",
        "dynasty": "唐",
        "collection_info": null
    },
    {
        "title": "句",
        "author": "顾况",
        "content": "崦合桃花水，窗鸣柳谷泉。\n颓垣化为陂，陆地堪乘舟。\n汀洲渺渺江篱短，疑是疑非两断肠。\n巫峡朝云暮不归，洞庭春水晴空满。\n龙吟四泽欲兴雨，凤引九雏警宿乌。\n新妇矶边月明，女儿浦口潮平。",
        "dynasty": "唐",
        "collection_info": null
    },
    {
        "title": "发南康夜泊灨石中",
        "author": "耿湋",
        "content": "倦客乘归舟，春溪杳将暮。\n羣林结暝色，孤泊有佳趣。\n夜山转长江，赤月吐深树。\n飒飒松上吹，泛泛花间露。\n险石俯潭涡，跳湍碍沿泝。\n岂唯垂堂戒，兼以临深惧。\n稍出回雁峰，明登斩蛟柱。\n连云向重山，杳未见钟路。",
        "dynasty": "唐",
        "collection_info": null
    },
    {
        "title": "过王山人旧居",
        "author": "耿湋",
        "content": "故宅春山中，来逢夕阳入。\n汲少井味变，开稀户枢涩。\n树朽鸟不栖，阶闲云自湿。\n先生何处去，惆怅空独立。",
        "dynasty": "唐",
        "collection_info": null
    },
    {
        "title": "晚次昭应",
        "author": "耿湋",
        "content": "落日向林路，东风吹麦陇。\n藤草蔓古渠，牛羊下荒冢。\n骊宫户久闭，温谷泉长涌。\n为问全盛时，何人最荣宠。",
        "dynasty": "唐",
        "collection_info": null
    },
    {
        "title": "听早蝉歌",
        "author": "耿湋",
        "content": "蝉鸣兮夕曛，声和兮夏云。\n白日兮将短，秋意兮已满。\n乍悲鸣兮欲长，犹嘶涩兮多断。\n风萧萧兮转清，韵嘒嘒兮初成。\n依婆娑之古树，思辽落之荒城。\n闲院支颐，深林倚策。\n犹惆怅而无语，鬓星星而已白。",
        "dynasty": "唐",
        "collection_info": null
    },
    {
        "title": "芦花动",
        "author": "耿湋",
        "content": "连素穗，翻秋气，细节疎茎任长吹。\n共作月中声，孤舟发乡思。",
        "dynasty": "唐",
        "collection_info": null
    },
    {
        "title": "赋得寒蛩",
        "author": "耿湋",
        "content": "尔谁造，鸣何早，趯趯连声徧阶草。\n復与夜雨和，游人听堪老。",
        "dynasty": "唐",
        "collection_info": null
    },
    {
        "title": "宣城逢张二南史",
        "author": "耿湋",
        "content": "全家宛陵客，文雅世难逢。\n寄食年将老，干时计未从。\n秋来句曲水，雨后敬亭峯。\n西北长安远，登临恨几重。",
        "dynasty": "唐",
        "collection_info": null
    },
    {
        "title": "题童子寺",
        "author": "耿湋",
        "content": "半偈留何处，全身弃此中。\n雨余沙塔坏，月满雪山空。\n耸剎临回磴，朱楼间碧丛。\n朝朝日将暮，长对晋阳宫。",
        "dynasty": "唐",
        "collection_info": null
    },
    {
        "title": "夏日寄东溪隐者",
        "author": "耿湋",
        "content": "日华浮野水，草色合遥空。\n处处山依旧，年年事不同。\n闲田孤垒外，暑雨片云中。\n惆怅多尘累，无由访钓翁。",
        "dynasty": "唐",
        "collection_info": null
    },
    {
        "title": "之江淮留别京亲故",
        "author": "耿湋",
        "content": "长云迷一雁，渐远向南声。\n已带千霜鬓，初为万里行。\n繁虫满夜草，连雨暗秋城。\n前路诸侯贵，何人重客卿。",
        "dynasty": "唐",
        "collection_info": null
    },
    {
        "title": "太原送许侍御出幕归东都",
        "author": "耿湋",
        "content": "昔随刘越石，今日独归时。\n汾水风烟冷，幷州花木迟。\n荒庭增别梦，野雨失行期。\n莫向山阳过，隣人夜笛悲。",
        "dynasty": "唐",
        "collection_info": null
    },
    {
        "title": "华州客舍奉和崔端公春城晓望",
        "author": "耿湋",
        "content": "不语看芳径，悲春懒独行。\n向人微月在，报雨早霞生。\n贫病催年齿，风尘掩姓名。\n赖逢骢马客，郢曲缓羇情。",
        "dynasty": "唐",
        "collection_info": null
    },
    {
        "title": "题清萝翁双泉",
        "author": "耿湋",
        "content": "侧弁向清漪，门中夕照移。\n异源生暗石，迭响落秋池。\n叶拥沙痕没，流回草蔓随。\n泠泠无限意，不独远公知。",
        "dynasty": "唐",
        "collection_info": null
    },
    {
        "title": "酬李文",
        "author": "耿湋",
        "content": "落照长杨苑，秋天渭水滨。\n初飞万木叶，又长一年人。\n贫病仍为客，艰虞更问津。\n多惭惠然意，今日肯相亲。",
        "dynasty": "唐",
        "collection_info": null
    },
    {
        "title": "赠严维",
        "author": "耿湋",
        "content": "许询清论重，寂寞住山阴。\n野路接寒寺，闲门当古林。\n海田秋熟早，湖水夜渔深。\n世上穷通理，谁人奈此心。",
        "dynasty": "唐",
        "collection_info": null
    },
    {
        "title": "春日题苗发竹亭",
        "author": "耿湋",
        "content": "春亭及策上，郎吏谢玄晖。\n闲咏疎篁近，高眠远岫微。\n偏宜留野客，暂得解朝衣。\n犹忆东溪裏，雷云掩故扉。",
        "dynasty": "唐",
        "collection_info": null
    },
    {
        "title": "题孝子陵",
        "author": "耿湋",
        "content": "荒坟秋陌上，霜露正霏霏。\n松柏自成拱，苫庐长不归。\n浮埃积蓬鬓，流血在麻衣。\n何必曾参传，千年至行稀。",
        "dynasty": "唐",
        "collection_info": null
    },
    {
        "title": "题庄上人房",
        "author": "耿湋",
        "content": "不语焚香坐，心知道已成。\n流年衰此世，定力见他生。\n暮雪余春冷，寒灯续昼明。\n寻常五侯至，敢望下阶迎。",
        "dynasty": "唐",
        "collection_info": null
    },
    {
        "title": "宋中",
        "author": "耿湋",
        "content": "日暮黄云合，年深白骨稀。\n旧村乔木在，秋草远人归。\n废井莓苔厚，荒田路径微。\n唯余近山色，相对似依依。",
        "dynasty": "唐",
        "collection_info": null
    },
    {
        "title": "秋夜思归",
        "author": "耿湋",
        "content": "来时犹暑服，今已露漫漫。\n多雨逢初霁，深秋生夜寒。\n投人心似切，为客事皆难。\n何处无留滞，谁能暂问看。",
        "dynasty": "唐",
        "collection_info": null
    },
    {
        "title": "送李端",
        "author": "耿湋",
        "content": "世上许刘桢，洋洋风雅声。\n客来空改岁，归去未成名。\n远近天初暮，关河雪半晴。\n空怀谏书在，回首恋承明。",
        "dynasty": "唐",
        "collection_info": null
    },
    {
        "title": "送崔明府赴青城",
        "author": "耿湋",
        "content": "清冬宾御出，蜀道翠微间。\n远雾开羣壑，初阳照近关。\n霜潭浮紫菜，雪栈绕青山。\n当似遗民去，柴桑政自闲。",
        "dynasty": "唐",
        "collection_info": null
    },
    {
        "title": "送王将军出塞",
        "author": "耿湋",
        "content": "汉家边事重，窦宪出临戎。\n绝漠秋山在，阳关旧路通。\n列营依茂草，吹角向高风。\n更就燕然石，行看奏虏功。",
        "dynasty": "唐",
        "collection_info": null
    },
    {
        "title": "雨中留别",
        "author": "耿湋",
        "content": "东西无定客，风雨未休时。\n悯默此中别，飘零何处期。\n青山违旧隐，白髮入新诗。\n岁岁迷津路，生涯渐可悲。",
        "dynasty": "唐",
        "collection_info": null
    },
    {
        "title": "送杨将军",
        "author": "耿湋",
        "content": "一身良将后，万里讨乌孙。\n落日边陲静，秋风鼓角喧。\n远山当碛路，茂草向营门。\n生死酬恩宠，功名岂敢论。",
        "dynasty": "唐",
        "collection_info": null
    },
    {
        "title": "送夏侯审游蜀",
        "author": "耿湋",
        "content": "暮峰和玉垒，回望不通秦。\n更问蜀城路，但逢巴语人。\n石林莺啭晓，板屋月明春。\n若访严夫子，无嫌卜肆贫。",
        "dynasty": "唐",
        "collection_info": null
    },
    {
        "title": "送张侍御赴郴州别驾",
        "author": "耿湋",
        "content": "佐郡人难料，分襟日復斜。\n一帆随远水，百口过长沙。\n明月江边夜，平陵梦裏家。\n王孙对芳草，愁思杳无涯。",
        "dynasty": "唐",
        "collection_info": null
    },
    {
        "title": "送苗赟赴阳翟丞",
        "author": "耿湋",
        "content": "夕阳秋草上，去马弟兄看。\n年少初辞阙，时危远效官。\n山行独夜雨，旅宿二陵寒。\n诗兴生何处，嵩阳羽客坛。",
        "dynasty": "唐",
        "collection_info": null
    },
    {
        "title": "送绛州郭参军",
        "author": "耿湋",
        "content": "远事诸侯出，青山古晋城。\n连行曲水阁，独入议中兵。\n夜雨新田湿，春风曙角鸣。\n人传府公政，记室有参卿。",
        "dynasty": "唐",
        "collection_info": null
    },
    {
        "title": "常州留别",
        "author": "耿湋",
        "content": "万里南天外，求书禹穴间。\n往来成白首，旦暮见青山。\n夜浦凉云过，秋塘好月闲。\n殷勤阳羡桂，别此几时攀。",
        "dynasty": "唐",
        "collection_info": null
    },
    {
        "title": "关山月",
        "author": "耿湋",
        "content": "月明边徼静，戍客望乡时。\n塞古柳衰尽，关寒榆发迟。\n苍苍万里道，戚戚十年北。\n今夜青楼上，还应照所思。",
        "dynasty": "唐",
        "collection_info": null
    },
    {
        "title": "代宋州将淮上乞师",
        "author": "耿湋",
        "content": "唇齿幸相依，危亡故远归。\n身轻百战出，家在数重围。\n上将坚深垒，残兵鬬落晖。\n常闻铁劒利，早晚借余威。",
        "dynasty": "唐",
        "collection_info": null
    },
    {
        "title": "秋晚卧疾寄司空拾遗曙卢少府纶",
        "author": "耿湋",
        "content": "寒几坐空堂，疎髯似积霜。\n老医迷旧疾，朽药误新方。\n晚果红低树，秋苔绿徧墙。\n惭非蒋生径，不敢望求羊。",
        "dynasty": "唐",
        "collection_info": null
    },
    {
        "title": "赠海明上人",
        "author": "耿湋",
        "content": "来自西天竺，持经奉紫微。\n年深梵语变，行苦俗流归。\n月上安禅久，苔生出院稀。\n梁间有驯鸽，不去復何依。",
        "dynasty": "唐",
        "collection_info": null
    },
    {
        "title": "津亭有怀",
        "author": "耿湋",
        "content": "津亭一望乡，淮海晚茫茫。\n草没栖洲鹭，天连暎浦樯。\n徃来通楚越，旦暮易渔商。\n惆怅缄书毕，何人向洛阳。",
        "dynasty": "唐",
        "collection_info": null
    },
    {
        "title": "晚投江泽浦即事呈柳兵曹泥",
        "author": "耿湋",
        "content": "落日过重霞，轻烟上远沙。\n移舟衝荇蔓，转浦入芦花。\n断岸迂来客，连波漾去槎。\n故乡何处在，更道向天涯。",
        "dynasty": "唐",
        "collection_info": null
    },
    {
        "title": "东郊别业",
        "author": "耿湋",
        "content": "东皋占薄田，耕种过余年。\n护药栽山刺，浇蔬引竹泉。\n晚雷期稔岁，重雾报晴天。\n若问幽人意，思齐沮溺贤。",
        "dynasty": "唐",
        "collection_info": null
    },
    {
        "title": "早朝",
        "author": "耿湋",
        "content": "钟鼓余声裏，千官向紫微。\n冒寒人语少，乘月烛来稀。\n清漏闻驰道，轻霞暎琐闱。\n犹看嘶马处，未启掖垣扉。",
        "dynasty": "唐",
        "collection_info": null
    },
    {
        "title": "屏居盩厔",
        "author": "耿湋",
        "content": "百年心不料，一卷日相知。\n乘兴偏难改，忧家是强为。\n县城寒寂寞，峰树远参差。\n自笑无谋者，秪应道在斯。",
        "dynasty": "唐",
        "collection_info": null
    },
    {
        "title": "进秋隼",
        "author": "耿湋",
        "content": "岂悟因罗者，迎霜献紫微。\n夕阳分素臆，秋色上花衣。\n举翅云天近，回眸燕雀稀。\n应随明主意，百中有光辉。",
        "dynasty": "唐",
        "collection_info": null
    },
    {
        "title": "咏宣州笔",
        "author": "耿湋",
        "content": "寒竹惭虚受，纤毫任几重。\n影端缘守直，心劲懒藏锋。\n落纸惊风起，摇空见露浓。\n丹青与文事，舍此復何从。",
        "dynasty": "唐",
        "collection_info": null
    },
    {
        "title": "春日洪州即事",
        "author": "耿湋",
        "content": "钟陵春日好，春水满南塘。\n竹宇分朱阁，桐花间绿杨。\n蹉跎看鬓色，留滞惜年芳。\n欲问羇愁发，秦关道路长。",
        "dynasty": "唐",
        "collection_info": null
    },
    {
        "title": "雪后宿王纯池州草堂",
        "author": "耿湋",
        "content": "宿君湖上宅，琴韵静参差。\n夜雪入秋浦，孤城连贵池。\n流年看共老，衔酒发中悲。\n良会应难再，晨鸡自有期。",
        "dynasty": "唐",
        "collection_info": null
    },
    {
        "title": "旅次汉故畤",
        "author": "耿湋",
        "content": "我行过汉畤，寥落见孤城。\n邑里经多难，儿童识五兵。\n广川桑遍绿，丛薄雉连鸣。\n惆怅萧关道，终军愿请缨。",
        "dynasty": "唐",
        "collection_info": null
    },
    {
        "title": "过三郊驿却寄杨评事时此子郭令公欲有表荐",
        "author": "耿湋",
        "content": "冉冉青衫客，悠悠白髮人。\n乱山孤驿暮，长路百花新。\n终岁行他县，全家望此身。\n更思君去就，早晚问平津。",
        "dynasty": "唐",
        "collection_info": null
    },
    {
        "title": "陇西行",
        "author": "耿湋",
        "content": "雪下阳关路，人稀陇戍头。\n封狐犹未翦，边将岂无羞。\n白草三冬色，黄云万里愁。\n因思李都尉，毕竟不封侯。",
        "dynasty": "唐",
        "collection_info": null
    },
    {
        "title": "巴陵逢洛阳邻舍",
        "author": "耿湋",
        "content": "因君知北事，流浪已忘机。\n客久多人识，年高众病归。\n连云湖色远，度雪雁声稀。\n又说家林尽，悽伤泪满衣。",
        "dynasty": "唐",
        "collection_info": null
    },
    {
        "title": "哭张融",
        "author": "耿湋",
        "content": "早岁能文客，中年与世违。\n有家孀妇少，无子弔人稀。\n繐帐尘空暗，铭旌雨不飞。\n依然旧乡路，寂寞几回归。",
        "dynasty": "唐",
        "collection_info": null
    },
    {
        "title": "送友贬岭南",
        "author": "耿湋",
        "content": "暮年从远谪，落日别交亲。\n湖上北飞雁，天涯南去人。\n梦成湘浦夜，泪尽桂阳春。\n岁月茫茫意，何时雨露新。",
        "dynasty": "唐",
        "collection_info": null
    },
    {
        "title": "春日即事二首 一",
        "author": "耿湋",
        "content": "诗书成志业，懒慢致蹉跎。\n圣代丹霄远，明时白髮多。\n浅谋堪自笑，穷巷忆谁过。\n寂寞前山暮，归人樵采歌。",
        "dynasty": "唐",
        "collection_info": null
    },
    {
        "title": "春日即事二首 二",
        "author": "耿湋",
        "content": "数亩东皋宅，青春独屏居。\n家贫僮仆慢，官罢友朋疎。\n强饮沽来酒，羞看读了书。\n闲花开满地，惆怅復何如。",
        "dynasty": "唐",
        "collection_info": null
    },
    {
        "title": "赠田家翁",
        "author": "耿湋",
        "content": "老人迎客处，篱落稻畦间。\n蚕屋朝寒闭，田家昼雨闲。\n门闾新薙草，蹊径旧谙山。\n自道谁相及，邀予试徃还。",
        "dynasty": "唐",
        "collection_info": null
    },
    {
        "title": "赠韦山人",
        "author": "耿湋",
        "content": "失意成逋客，终年独掩扉。\n无机狎鸥惯，多病见人稀。\n流水知行药，孤云伴采薇。\n空斋莫闲笑，心事与时违。",
        "dynasty": "唐",
        "collection_info": null
    },
    {
        "title": "浚公院怀旧",
        "author": "耿湋",
        "content": "远公传敎毕，身没向他方。\n弔客来何见，门人闭影堂。\n纱灯临古砌，尘札在空床。\n寂寞疎钟后，秋天有夕阳。",
        "dynasty": "唐",
        "collection_info": null
    },
    {
        "title": "雨中宿义兴寺",
        "author": "耿湋",
        "content": "遥夜宿东林，虫声阶草深。\n高风初落叶，多雨未归心。\n家国身犹负，星霜鬓已侵。\n沧洲纵不去，何处有知音。",
        "dynasty": "唐",
        "collection_info": null
    },
    {
        "title": "送王秘书归江东",
        "author": "耿湋",
        "content": "迴首望知音，逶迤桑柘林。\n人归海郡远，路入雨天深。\n万木经秋叶，孤舟向暮心。\n唯余江畔草，应见白头吟。",
        "dynasty": "唐",
        "collection_info": null
    },
    {
        "title": "渭上送李蔵器移家东都",
        "author": "耿湋",
        "content": "求名虽有据，学稼又无田。\n故国三千里，新春五十年。\n移家还作客，避地莫知贤。\n洛浦今何处，风帆去渺然。",
        "dynasty": "唐",
        "collection_info": null
    },
    {
        "title": "春寻柳先生",
        "author": "耿湋",
        "content": "言是商山老，尘心莫问年。\n白髯垂策短，乌帽据梧偏。\n酒熟飞巴雨，丹成见海田。\n疎云披远水，景动石床前。",
        "dynasty": "唐",
        "collection_info": null
    },
    {
        "title": "题藏公院",
        "author": "耿湋",
        "content": "古院林公住，疎篁近井桃。\n俗年人见少，禅地自知高。\n药草诚多喻，沧溟在一毫。\n仍悲次宗辈，尘事日为劳。",
        "dynasty": "唐",
        "collection_info": null
    },
    {
        "title": "夏夜西亭即事寄钱员外",
        "author": "耿湋",
        "content": "高亭宾客散，暑夜醉相和。\n细汗迎衣集，微凉待扇过。\n风还池色定，月晚树阴多。\n遥想随行者，珊珊动晓珂。",
        "dynasty": "唐",
        "collection_info": null
    },
    {
        "title": "与清江上人及诸公宿李八昆季宅",
        "author": "耿湋",
        "content": "汤公多外友，洛社自相依。\n远客还登会，秋怀欲忘归。\n惊风林果少，骤雨砌虫稀。\n更过三张价，东游愧陆机。",
        "dynasty": "唐",
        "collection_info": null
    },
    {
        "title": "春日即事",
        "author": "耿湋",
        "content": "邻里朝光徧，披衣夜醉醒。\n庖厨非旧火，林木发新青。\n接果移天性，疎泉逐地形。\n清明来几日，戴胜已堪听。",
        "dynasty": "唐",
        "collection_info": null
    },
    {
        "title": "秋夜会宿李永宅忆江南旧游",
        "author": "耿湋",
        "content": "偶宿俱南客，相看喜尽归。\n湖山话不极，岁月念空违。\n子夜高梧冷，秋阴远漏微。\n那无此良会，惜在谢家稀。",
        "dynasty": "唐",
        "collection_info": null
    },
    {
        "title": "冬夜寻李永因书事赠之",
        "author": "耿湋",
        "content": "栖遑偏降志，疵贱倍修身。\n近觉多衰鬓，深知独故人。\n天垂五夜月，霜覆九衢尘。\n不待逢沮溺，而今恶问津。",
        "dynasty": "唐",
        "collection_info": null
    },
    {
        "title": "立春日宴高陵任明府宅",
        "author": "耿湋",
        "content": "春灰今变候，密雪又霏霏。\n坐客同心满，流年此会稀。\n风成空处乱，素积夜来飞。\n且共衔杯酒，陶潜不得归。",
        "dynasty": "唐",
        "collection_info": null
    },
    {
        "title": "春日游慈恩寺寄畅当",
        "author": "耿湋",
        "content": "浮世今何事，空门此谛真。\n死生俱是梦，哀乐讵关身。\n远草光连水，春篁色离尘。\n当从庚中庶，诗客更何人。",
        "dynasty": "唐",
        "collection_info": null
    },
    {
        "title": "晚秋过苏少府",
        "author": "耿湋",
        "content": "九江迷去住，羣吏且因依。\n高木秋垂露，寒城暮掩扉。\n随云心自远，看草伴应稀。\n肯信同年友，相望青琐闱。",
        "dynasty": "唐",
        "collection_info": null
    },
    {
        "title": "登鹳雀楼",
        "author": "耿湋",
        "content": "久客心常醉，高楼日渐低。\n黄河经海内，华岳镇关西。\n去远千帆小，来迟独鸟迷。\n终年不得意，空觉负东溪。",
        "dynasty": "唐",
        "collection_info": null
    },
    {
        "title": "赋得沙上雁",
        "author": "耿湋",
        "content": "衡阳多道里，弱羽復哀音。\n还塞知何日，惊弦乱此心。\n夜阴前侣远，秋冷后湖深。\n独立汀洲意，宁知霜霰侵。",
        "dynasty": "唐",
        "collection_info": null
    },
    {
        "title": "夜寻卢处士",
        "author": "耿湋",
        "content": "月高鸡犬静，门掩向寒塘。\n夜竹深茅宇，秋庭冷石床。\n住山年已远，服药寿偏长。\n虚弃如吾者，逢君益自伤。",
        "dynasty": "唐",
        "collection_info": null
    },
    {
        "title": "邠州留别",
        "author": "耿湋",
        "content": "终岁山川路，生涯总几何。\n艰难为客惯，贫贱受恩多。\n暮角寒山色，秋风远水波。\n无人见惆怅，垂鞚入烟萝。",
        "dynasty": "唐",
        "collection_info": null
    },
    {
        "title": "赠张将军",
        "author": "耿湋",
        "content": "寥落军城暮，重门返照间。\n鼓鼙经雨暗，士马过秋闲。\n惯守临边郡，曾营近海山。\n关西旧业在，夜夜梦中还。",
        "dynasty": "唐",
        "collection_info": null
    },
    {
        "title": "赠隐公",
        "author": "耿湋",
        "content": "世间无近远，定裏徧曾过。\n东海经长在，南朝寺最多。\n暮年聊化俗，初地即摧魔。\n今日忘尘虑，看心义若何。",
        "dynasty": "唐",
        "collection_info": null
    },
    {
        "title": "赠别安邑韩少府",
        "author": "耿湋",
        "content": "子真能自在，江海意何如。\n门掩疎尘吏，心闲阅道书。\n古城寒欲雪，远客暮无车。\n杳杳思前路，谁堪千里余。",
        "dynasty": "唐",
        "collection_info": null
    },
    {
        "title": "送胡校书秩满归河中",
        "author": "耿湋",
        "content": "古树汾阴道，悠悠东去长。\n位卑仍解印，身老又还乡。\n河水平秋岸，关门向夕阳。\n音书须数附，莫学晋嵇康。",
        "dynasty": "唐",
        "collection_info": null
    },
    {
        "title": "送河中张胄曹往太原计会迴",
        "author": "耿湋",
        "content": "北风长至远，四牡向幽幷。\n衰木新田路，寒芜故绛城。\n遥听边上信，远计朔南程。\n料变当临事，遥知外国情。",
        "dynasty": "唐",
        "collection_info": null
    },
    {
        "title": "送郭正字归郢上",
        "author": "耿湋",
        "content": "济江篇已出，书府俸犹贫。\n积雪商山道，全家楚塞人。\n大堤逢落日，广汉望通津。\n却别渔潭下，惊鸥那可亲。",
        "dynasty": "唐",
        "collection_info": null
    },
    {
        "title": "题李孝廉书房",
        "author": "耿湋",
        "content": "野情专易外，一室向青山。\n业就三编绝，心通万事闲。\n莺稀春木上，草徧暮阶间。\n莫道归繻在，来时弃故关。",
        "dynasty": "唐",
        "collection_info": null
    },
    {
        "title": "酬畅当",
        "author": "耿湋",
        "content": "同游漆沮后，已是十年余。\n几度曾相梦，何时定得书。\n月高城影尽，霜重柳条疎。\n且对尊中酒，千般想未如。",
        "dynasty": "唐",
        "collection_info": null
    },
    {
        "title": "留别解县韩明府",
        "author": "耿湋",
        "content": "闲人州县厌，贱士友朋讥。\n朔雪逢初下，秦关独暮归。\n寒茅下原浅，残雪过风微。\n一路何相慰，唯君能政稀。",
        "dynasty": "唐",
        "collection_info": null
    },
    {
        "title": "游钟山紫芝观",
        "author": "耿湋",
        "content": "繫舟仙宅下，清磬落春风。\n雨数芝田长，云开石路重。\n古房清磴接，深殿紫烟浓。\n鹤驾何时去，游人自不逢。",
        "dynasty": "唐",
        "collection_info": null
    },
    {
        "title": "晚秋宿裴员外寺院",
        "author": "耿湋",
        "content": "仲言多丽藻，晚水独芙蓉。\n梁苑仍秋过，仁祠又夜逢。\n回林通暗竹，去雨带寒钟。\n愿向空门裏，修持比昼龙。",
        "dynasty": "唐",
        "collection_info": null
    },
    {
        "title": "秋夜喜卢司直严少府访宿",
        "author": "耿湋",
        "content": "寂寂闭层城，悠悠此夜情。\n早凉过鬓髮，秋思入柴荆。\n严子多高趣，卢公有盛名。\n还如杜陵下，暂拂蒋元卿。",
        "dynasty": "唐",
        "collection_info": null
    },
    {
        "title": "下邽客舍喜叔孙主簿郑少府见过",
        "author": "耿湋",
        "content": "良宵復杪秋，把酒说羇游。\n落木东西别，寒萍远近流。\n萧条旅馆月，寂历曙更筹。\n不是仇梅至，何人问百忧。",
        "dynasty": "唐",
        "collection_info": null
    },
    {
        "title": "盩厔客舍",
        "author": "耿湋",
        "content": "寥寂荒垒下，客舍雨微微。\n门见苔生满，心惭吏到稀。\n篱花看未发，海燕欲先归。\n无限堪惆怅，谁家復捣衣。",
        "dynasty": "唐",
        "collection_info": null
    },
    {
        "title": "宿韦员外宅",
        "author": "耿湋",
        "content": "传经韦相后，赐笔汉家郎。\n幽阁诸生会，寒宵几刻长。\n座中灯泛酒，檐外月如霜。\n人事多飘忽，邀欢讵可忘。",
        "dynasty": "唐",
        "collection_info": null
    },
    {
        "title": "登沃州山",
        "author": "耿湋",
        "content": "沃州初望海，携手尽时髦。\n小暑开鹏翼，新蓂长鹭涛。\n月如芳草远，身比夕阳高。\n羊祜伤风景，谁云异我曹。",
        "dynasty": "唐",
        "collection_info": null
    },
    {
        "title": "宿岐山姜明府厅",
        "author": "耿湋",
        "content": "暝色休羣动，秋斋远客情。\n细风和雨气，寒竹度帘声。\n日觉蹉跎近，天敎懒慢成。\n谁能谒卿相，朝夕筭浮荣。",
        "dynasty": "唐",
        "collection_info": null
    },
    {
        "title": "上巳日",
        "author": "耿湋",
        "content": "共来修禊事，内顾一悲翁。\n玉鬓风尘下，花林丝管中。\n故山离水石，旧侣失鹓鸿。\n不及游鱼乐，裴回莲叶东。",
        "dynasty": "唐",
        "collection_info": null
    },
    {
        "title": "登乐游原",
        "author": "耿湋",
        "content": "园庙何年废，登临有故丘。\n孤村连日静，多雨及霖休。\n常与秦山对，曾经汉主游。\n岂知千载后，万事水东流。",
        "dynasty": "唐",
        "collection_info": null
    },
    {
        "title": "题惟干上人房",
        "author": "耿湋",
        "content": "绳床茅屋下，独坐味闲安。\n苦行无童子，忘机避宰官。\n是非齐已久，夏腊比应难。\n更悟真如性，尘心稍自宽。",
        "dynasty": "唐",
        "collection_info": null
    },
    {
        "title": "会凤翔张少尹南亭",
        "author": "耿湋",
        "content": "远过张正见，诗兴自依依。\n西府军城暮，南庭吏事稀。\n草檐宜日过，花圃任烟归。\n更料重关外，羣僚候启扉。",
        "dynasty": "唐",
        "collection_info": null
    },
    {
        "title": "早春宴高陵滑少府",
        "author": "耿湋",
        "content": "且宽沈簿领，应赖酒如渑。\n春夜霜犹下，东城月未昇。\n清言饶醉客，乱舞避寒灯。\n名字书仙籍，诸生病未能。",
        "dynasty": "唐",
        "collection_info": null
    },
    {
        "title": "寒蜂采菊蕊",
        "author": "耿湋",
        "content": "游扬下晴空，寻芳到菊丛。\n带声来蕊上，连影在香中。\n去住霑余雾，高低顺过风。\n终惭异蝴蝶，不与梦魂通。",
        "dynasty": "唐",
        "collection_info": null
    },
    {
        "title": "题杨着别业",
        "author": "耿湋",
        "content": "柳巷向陂斜，回阳噪乱鵶。\n农桑子云业，书籍蔡邕家。\n暮叶初飜砌，寒池转露沙。\n如何守儒行，寂寞过年华。",
        "dynasty": "唐",
        "collection_info": null
    },
    {
        "title": "送太仆寺李丞赴都到桃林塞",
        "author": "耿湋",
        "content": "远过桃林塞，休年自昔闻。\n曲河随暮草，重阜接闲云。\n造父为周御，詹嘉守晋军。\n应多怀古思，落叶又纷纷。",
        "dynasty": "唐",
        "collection_info": null
    },
    {
        "title": "宋中",
        "author": "耿湋",
        "content": "百战无军食，孤城陷虏尘。\n为伤多易子，翻弔浅为臣。\n漫漫东流水，悠悠南陌人。\n空思前事往，向晓泪霑巾。",
        "dynasty": "唐",
        "collection_info": null
    },
    {
        "title": "陪讌湖州公堂",
        "author": "耿湋",
        "content": "谢公为楚郡，坐客是瑶林。\n文府重门奥，儒源积浪深。\n壶觞邀薄醉，笙磬发高音。\n末至才仍短，难随白雪吟。",
        "dynasty": "唐",
        "collection_info": null
    },
    {
        "title": "寻觉公因寄李二端司空十四曙",
        "author": "耿湋",
        "content": "少年尝昧道，无事日悠悠。\n及至悟生死，寻僧已白头。\n云迴庐瀑雨，树落给园秋。\n为我谢宗许，尘中难久留。",
        "dynasty": "唐",
        "collection_info": null
    },
    {
        "title": "送郭秀才赴举",
        "author": "耿湋",
        "content": "乡赋鹿鸣篇，君为贡士先。\n新经梦笔夜，纔比弃繻年。\n海雨沾隋柳，江潮赴楚船。\n相看南去雁，离恨倍潸然。",
        "dynasty": "唐",
        "collection_info": null
    },
    {
        "title": "送王闰",
        "author": "耿湋",
        "content": "相送临汉水，怆然望故关。\n江芜连梦泽，楚雪入商山。\n语我他年旧，看君此日还。\n因将自悲泪，一洒别离间。",
        "dynasty": "唐",
        "collection_info": null
    },
    {
        "title": "送蜀客还",
        "author": "耿湋",
        "content": "万峯深积翠，路向此中难。\n欲暮多羇思，因高莫远看。\n卓家人寂寞，扬子业荒残。\n唯见岷山水，悠悠带月寒。",
        "dynasty": "唐",
        "collection_info": null
    },
    {
        "title": "送海州卢录事",
        "author": "耿湋",
        "content": "之官逢计吏，风土问如何。\n海口朝阳近，青州春气多。\n郊原鹏影到，楼阁蜃云和。\n损益关从事，期听劳者歌。",
        "dynasty": "唐",
        "collection_info": null
    },
    {
        "title": "登钟山馆",
        "author": "耿湋",
        "content": "匹马宜春路，萧条背馆心。\n涧花寒夕雨，潭水黑朝林。\n野市鱼盐隘，江村竹苇深。\n子规何处发，青树满高岑。",
        "dynasty": "唐",
        "collection_info": null
    },
    {
        "title": "秋日",
        "author": "耿湋",
        "content": "照耀天山外，飞鵶几共过。\n微红拂秋汉，片白透长波。\n影促寒汀薄，光残古木多。\n金霞与云气，散漫復相和。",
        "dynasty": "唐",
        "collection_info": null
    },
    {
        "title": "赠苗员外",
        "author": "耿湋",
        "content": "为郎日赋诗，小谢少年时。\n业继儒门后，心多道者期。\n晚迴长乐殿，新出夜明祠。\n行乐西园暮，春风动柳丝。",
        "dynasty": "唐",
        "collection_info": null
    },
    {
        "title": "诣顺公问道",
        "author": "耿湋",
        "content": "此身知是妄，远远诣支公。\n何法住持后，能逃生死中。\n秋苔经古径，萚叶满疎丛。\n方便如开诱，南宗与北宗。",
        "dynasty": "唐",
        "collection_info": null
    },
    {
        "title": "废庆宝寺",
        "author": "耿湋",
        "content": "黄叶前朝寺，无僧寒殿开。\n池晴龟出暴，松暝鹤飞迴。\n古井碑横草，阴廊画杂苔。\n禅宫亦销歇，尘世转堪哀。",
        "dynasty": "唐",
        "collection_info": null
    },
    {
        "title": "赴许州留别洛中亲故",
        "author": "耿湋",
        "content": "淳风今变俗，末学误为文。\n幸免投湘浦，那辞近汝坟。\n山遮魏阙路，日隐洛阳云。\n谁念联翩翼，烟中独失羣。",
        "dynasty": "唐",
        "collection_info": null
    },
    {
        "title": "送叶尊师归处州",
        "author": "耿湋",
        "content": "风驭南行远，长山与夜江。\n羣祆离分野，五岳拜旌幢。\n石髓调金鼎，云浆实玉缸。\n㹞㹞吠声晓，洞府有仙厖。",
        "dynasty": "唐",
        "collection_info": null
    },
    {
        "title": "酬张少尹秋日凤翔西郊见寄",
        "author": "耿湋",
        "content": "鼎气孕河汾，英英济旧勋。\n刘生曾任侠，张率自能文。\n官佐征西府，名齐将上军。\n秋山遥出浦，野鹤暮离羣。\n远恨边笳起，劳歌骑吏闻。\n废关人不到，荒戍日空曛。\n草木凉初变，阴晴景半分。\n迭蝉临积水，乱燕入过云。\n丽藻终思我，衰髯亦为君。\n闲吟寡和曲，庭叶渐纷纷。",
        "dynasty": "唐",
        "collection_info": null
    },
    {
        "title": "春日书情寄元校书伯和相国元子",
        "author": "耿湋",
        "content": "数岁平津邸，诸生出门时。\n羇孤力行早，疎贱託身迟。\n芳草看无厌，青山到未期。\n贫居悲老大，春日上茅茨。\n卫玠琼瑶色，玄成鼎鼐姿。\n友朋汉相府，兄弟谢家诗。\n律合声虽应，劳歌调自悲。\n流年不可住，惆怅镜中丝。",
        "dynasty": "唐",
        "collection_info": null
    },
    {
        "title": "奉送崔侍御和蕃",
        "author": "耿湋",
        "content": "万里华戎隔，风沙道路秋。\n新恩明主启，旧好使臣修。\n旌节随边草，关山见戍楼。\n俗殊人左袵，地远水西流。\n日暮冰先合，春深雪未休。\n无论善长对，博望自封侯。",
        "dynasty": "唐",
        "collection_info": null
    },
    {
        "title": "春日即事",
        "author": "耿湋",
        "content": "芳菲那变易，年鬓自蹉跎。\n室与千峯对，门唯二仲过。\n宦情知己少，生事託人多。\n草色微风长，莺声细雨和。\n几时犹滞拙，终日望恩波。\n纵欲论相报，无如漂母何。",
        "dynasty": "唐",
        "collection_info": null
    },
    {
        "title": "仙山行",
        "author": "耿湋",
        "content": "深溪人不到，杖策独缘源。\n花落寻无径，鸡鸣觉近村。\n数翁皆藉草，对[弈]復倾尊。\n看毕初为局，归逢几世孙。\n云迷入洞处，水引出山门。\n惆怅归城郭，樵柯迹尚存。",
        "dynasty": "唐",
        "collection_info": null
    },
    {
        "title": "得替后书怀上第五相公",
        "author": "耿湋",
        "content": "谁语恓惶客，偏承顾盼私。\n应逾骨肉分，敢忘死生期。\n山县唯荒垒，云屯尽老师。\n庖人宁自代，食蘗谬相推。\n黄绶名空罢，青春鬓又衰。\n还来扫门处，犹未报恩时。\n独立花飞满，无言月下迟。\n不知丞相意，更欲遣何之。",
        "dynasty": "唐",
        "collection_info": null
    },
    {
        "title": "入塞曲",
        "author": "耿湋",
        "content": "将军带十围，重锦制戎衣。\n猿臂销弓力，虬鬚长劒威。\n首登平乐宴，新破大宛归。\n楼上诛姬笑，门前问客稀。\n暮烽玄兔急，秋草紫骝肥。\n未奉君王诏，高槐昼掩扉。",
        "dynasty": "唐",
        "collection_info": null
    },
    {
        "title": "送姚校书因归河中",
        "author": "耿湋",
        "content": "十年相见少，一岁又还乡。\n去住人惆怅，东西路渺茫。\n古陂无茂草，高树有残阳。\n委弃秋来稻，雕疎采后桑。\n月轮生舜庙，河水出关墙。\n明日过闾里，光辉芸阁郎。",
        "dynasty": "唐",
        "collection_info": null
    },
    {
        "title": "题清源寺",
        "author": "耿湋",
        "content": "儒墨兼宗道，云泉隐旧庐。\n盂城今寂寞，辋水自纡余。\n内学销多累，西林易故居。\n深房春竹老，细雨夜钟疎。\n陈迹留金地，遗文在石渠。\n不知登座客，谁得蔡邕书。",
        "dynasty": "唐",
        "collection_info": null
    },
    {
        "title": "奉送蒋尚书兼御史大夫东都留守",
        "author": "耿湋",
        "content": "副相威名重，春卿礼乐崇。\n锡珪仍拜下，分命遂居东。\n高斾翻秋日，清铙引细风。\n蝉稀金谷树，草徧德阳宫。\n敎用儒门俭，兵依武库雄。\n谁云千载后，周召独为公。",
        "dynasty": "唐",
        "collection_info": null
    },
    {
        "title": "喜侯十七校书见访",
        "author": "耿湋",
        "content": "东城独屏居，有客到吾庐。\n发廪因舂黍，开畦復翦蔬。\n许酣令乞酒，辞窭任无鱼。\n徧出新成句，更通未悟书。\n藤丝秋不长，竹粉雨仍余。\n谁为须张烛，凉空有望舒。",
        "dynasty": "唐",
        "collection_info": null
    },
    {
        "title": "晚春青门林亭燕集",
        "author": "耿湋",
        "content": "都门连骑出，东野柳如丝。\n秦苑看山处，王孙逐草时。\n欢游难再得，衰老是前期。\n林静莺啼远，春深日过迟。\n落花今夕思，秉烛古人诗。\n对酒当为乐，双杯未可辞。",
        "dynasty": "唐",
        "collection_info": null
    },
    {
        "title": "晚秋东游寄猗氏第五明府解县韩明府",
        "author": "耿湋",
        "content": "步出青门去，疎钟隔上林。\n四郊多难日，千里独归心。\n暮鸟声偏苦，秋云色易阴。\n乱坟松柏少，野径草茅深。\n灞涘袁安履，汾南宓贱琴。\n何由听白雪，秪益泪霑襟。",
        "dynasty": "唐",
        "collection_info": null
    },
    {
        "title": "奉和元承杪秋忆终南旧居",
        "author": "耿湋",
        "content": "白玉郎仍少，羊车上路平。\n秋风摇远草，旧业起高情。\n乱树通秦苑，重原接杜城。\n溪云随暮淡，野水带寒清。\n广树留峯翠，闲门响叶声。\n近樵应已烧，多稼又新成。\n解佩从休沐，承家岂退耕。\n恭侯有遗躅，何事学泉明。",
        "dynasty": "唐",
        "collection_info": null
    },
    {
        "title": "晚夏即事临南居",
        "author": "耿湋",
        "content": "何须学从宦，其奈本无机。\n蕙草芳菲歇，青山早晚归。\n广庭余落照，高枕对闲扉。\n树色迎秋老，蝉声过雨稀。\n艰难逢事异，去就与时违。\n遥忆衡门外，苍苍三径微。",
        "dynasty": "唐",
        "collection_info": null
    },
    {
        "title": "省试骊珠诗",
        "author": "耿湋",
        "content": "是日重泉下，言探径寸珠。\n龙鳞今不逆，鱼目也应殊。\n掌上星初满，盘中月正孤。\n酬恩光莫及，照乘色难踰。\n欲问投人否，先论按劒无。\n傥怜希代价，敢对此冰壶。",
        "dynasty": "唐",
        "collection_info": null
    },
    {
        "title": "元日早朝",
        "author": "耿湋",
        "content": "九陌朝臣满，三朝候鼓赊。\n远珂时接韵，攒炬偶成花。\n紫贝为高阙，黄龙建大牙。\n参差万戟合，左右八貂斜。\n羽扇纷朱槛，金鑪隔翠华。\n微风传曙漏，晓日上春霞。\n环佩声重迭，蛮夷服等差。\n乐和天易感，山固寿无涯。\n渥泽千年圣，车书四海家。\n盛明多在位，谁得守蓬麻。",
        "dynasty": "唐",
        "collection_info": null
    },
    {
        "title": "送归中丞使新罗",
        "author": "耿湋",
        "content": "远国通王化，儒林得使臣。\n六君成典册，万里奉丝纶。\n云水连孤棹，恩私在一身。\n悠悠龙节去，渺渺蜃楼新。\n望裏行还暮，波中岁又春。\n昏明看日御，灵怪问舟人。\n城邑分华夏，衣裳拟缙绅。\n他时礼命毕，归路勿迷津。",
        "dynasty": "唐",
        "collection_info": null
    },
    {
        "title": "赠兴平郑明府",
        "author": "耿湋",
        "content": "海内兵犹在，关西赋未均。\n仍劳持斧使，尚宰茂陵人。\n遥夜重城掩，清宵片月新。\n绿琴听古调，白屋被深仁。\n迹与儒生合，心惟静者亲。\n深情先结契，薄宦早趋尘。\n贫病休何日，艰难过此身。\n悠悠行远道，冉冉过良辰。\n明主知封事，长沮笑问津。\n栖遑忽相见，欲语泪霑巾。",
        "dynasty": "唐",
        "collection_info": null
    },
    {
        "title": "和王怀州观西营秋射",
        "author": "耿湋",
        "content": "谢公亲校武，草碧露漫漫。\n落叶停高驾，空林满从官。\n迎筹皆迭鼓，挥箭或移竿。\n名借三军勇，功推百中难。\n主皮山郡晚，饮筭柳营寒。\n明日开铃阁，新诗双玉盘。",
        "dynasty": "唐",
        "collection_info": null
    },
    {
        "title": "晚登虔州即事寄李侍御",
        "author": "耿湋",
        "content": "章溪与贡水，何事会波澜。\n万里归人少，孤舟行路难。\n春光浮曲浪，暮色隔连滩。\n花发从南早，江流向北宽。\n故交参盛府，新角耸危冠。\n楚劒期终割，隋珠惜未弹。\n酒醒愁转极，别远泪初干。\n愿保乔松质，青青过大寒。",
        "dynasty": "唐",
        "collection_info": null
    },
    {
        "title": "奉和第五相公登鄱阳郡城西楼",
        "author": "耿湋",
        "content": "茂德为邦久，丰貂旧相尊。\n发生传雨露，均养助干坤。\n晓肆登楼目，春销恋阙魂。\n女墙分吏事，远道启津门。\n湓浦潮声尽，钟陵暮色繁。\n夕阳移梦土，芳草接湘源。\n封内羣甿復，兵间百赋存。\n童牛耕废亩，壕木遶新村。\n野步渔声溢，荒祠鼓舞喧。\n高斋成五字，远岫发孤猨。\n一顾承英达，多荣及子孙。\n家贫仍受赐，身老未酬恩。\n属和瑶华曲，堪将繫组纶。",
        "dynasty": "唐",
        "collection_info": null
    },
    {
        "title": "甘泉诗",
        "author": "耿湋",
        "content": "异井甘如醴，深仁远未涯。\n气寒堪破暑，源净自蠲邪。\n修绠悬冰甃，新桐荫玉沙。\n带星凝晓露，拂雾涌秋华。\n绿溢涵千仞，清泠饮万家。\n何能葛洪宅，终日闭烟霞。",
        "dynasty": "唐",
        "collection_info": null
    },
    {
        "title": "发绵津驿",
        "author": "耿湋",
        "content": "孤舟北去暮心伤，细雨东风春草长。\n杳杳短亭分水陆，隆隆远鼓集渔商。\n千丛野竹连湘浦，一派寒江下吉阳。\n欲问长安今远近，初年塞雁有归行。",
        "dynasty": "唐",
        "collection_info": null
    },
    {
        "title": "塞上曲",
        "author": "耿湋",
        "content": "惯习干戈事鞍马，初从少小在边城。\n身微久属千夫长，家远多亲五郡兵。\n懒说疆场曾大获，且悲年鬓老长征。\n寒鸿过尽残阳裏，楼上悽悽暮角声。",
        "dynasty": "唐",
        "collection_info": null
    },
    {
        "title": "路旁老人",
        "author": "耿湋",
        "content": "老人独坐倚官树，欲语潸然泪便垂。\n陌上归心无产业，城边战骨有亲知。\n余生尚在艰难日，长路多逢轻薄儿。\n绿水青山虽似旧，如今贫后復何为。",
        "dynasty": "唐",
        "collection_info": null
    },
    {
        "title": "赠别刘员外长卿",
        "author": "耿湋",
        "content": "清如寒玉直如丝，世故多虞事莫期。\n建德津亭人别夜，新安江水月明时。\n为文易老皆知苦，谪宦无名倍足悲。\n不学朱云能折槛，空羞献纳在丹墀。",
        "dynasty": "唐",
        "collection_info": null
    },
    {
        "title": "宿万固寺因寄严补阙",
        "author": "耿湋",
        "content": "晓随樵客到青冥，因礼山僧宿化城。\n钟梵已休初入定，有无皆离本难名。\n云开半夜千林静，月上中峰万壑明。\n为报故人雷处士，尘心终日自劳生。",
        "dynasty": "唐",
        "collection_info": null
    },
    {
        "title": "岐阳客舍呈张明府",
        "author": "耿湋",
        "content": "逸妻稚子应沟壑，归路茫茫东去遥。\n凉叶下时心悄悄，空斋梦裏雨萧萧。\n星霜渐见侵华髮，生长虚闻在圣朝。\n知己只今何处在，故山无事别渔樵。",
        "dynasty": "唐",
        "collection_info": null
    },
    {
        "title": "奉和李观察登河中白楼",
        "author": "耿湋",
        "content": "城上高楼飞鸟齐，从公一遂蹑丹梯。\n黄河曲尽流天外，白日轮轻落海西。\n玉树九重长在梦，云衢一望杳如迷。\n何心更和阳春奏，况復秋风闻战鼙。",
        "dynasty": "唐",
        "collection_info": null
    },
    {
        "title": "朝下寄韩舍人",
        "author": "耿湋",
        "content": "侍臣鸣佩出西曹，鸾殿分阶翊綵旄。\n瑞气迴浮青玉案，日华遥上赤霜袍。\n花间焰焰云旗合，鸟外亭亭露掌高。\n肯念万年芳树裏，随风一叶在蓬蒿。",
        "dynasty": "唐",
        "collection_info": null
    },
    {
        "title": "贺李观察祷河神降雨",
        "author": "耿湋",
        "content": "质明斋祭北风微，驺驭千羣拥庙扉。\n玉帛纔敷云淡淡，笙镛未撤雨霏霏。\n路边五稼添膏长，河上双旌带湿归。\n若出敬亭山下作，何人敢和谢玄晖。",
        "dynasty": "唐",
        "collection_info": null
    },
    {
        "title": "上将行",
        "author": "耿湋",
        "content": "萧关扫定犬羊羣，闭阁层城白日曛。\n枥上骅骝嘶鼓角，门前老将识风云。\n旌旗四面寒山暎，丝管千家静夜闻。\n谁道古来多简册，功臣唯有卫将军。",
        "dynasty": "唐",
        "collection_info": null
    },
    {
        "title": "许下书情寄张韩二舍人",
        "author": "耿湋",
        "content": "谪宦军城老更悲，近来频夜梦丹墀。\n银杯乍灭心中火，金镊唯多鬓上丝。\n绕院绿苔闻雁处，满庭黄叶闭门时。\n故人高步云衢上，肯念前程杳未期。",
        "dynasty": "唐",
        "collection_info": null
    },
    {
        "title": "九日",
        "author": "耿湋",
        "content": "重阳寒寺满秋梧，客在南楼顾老夫。\n步蹇强登游藻井，髮稀那更插茱萸。\n横空过雨千峰出，大野新霜万叶枯。\n更望尊中菊花酒，殷勤能得几回沽。",
        "dynasty": "唐",
        "collection_info": null
    },
    {
        "title": "送大谷高少府",
        "author": "耿湋",
        "content": "县属幷州北近胡，悠悠此别宦仍孤。\n应知史笔思循吏，莫料辕门笑鲁儒。\n古塞草青宜牧马，春城月暗好啼乌。\n雕残贵有亲仁术，梅福何须去隐吴。",
        "dynasty": "唐",
        "collection_info": null
    },
    {
        "title": "同李端春望",
        "author": "耿湋",
        "content": "二毛羇旅尚迷津，万井莺花雨后春。\n宫阙参差当晚日，山河迤逦静纤尘。\n和风醉裏承恩客，芳草归时失意人。\n南北东西各自去，年年依旧物华新。",
        "dynasty": "唐",
        "collection_info": null
    },
    {
        "title": "岳祠送薛近贬官",
        "author": "耿湋",
        "content": "枯松老柏仙山下，白帝祠堂枕古逵。\n迁客无辜祝史告，神明有喜女巫知。\n遥思桂浦人空去，远过衡阳雁不随。\n度岭梅花翻向北，回看不见树南枝。",
        "dynasty": "唐",
        "collection_info": null
    },
    {
        "title": "送友人游江南",
        "author": "耿湋",
        "content": "远别悠悠白髮新，江潭何处是通津。\n潮声偏惧初来客，海味唯甘久住人。\n漠漠烟光前浦晚，青青草色定山春。\n汀洲更有南迴雁，乱起联翩北向秦。",
        "dynasty": "唐",
        "collection_info": null
    },
    {
        "title": "长门怨",
        "author": "耿湋",
        "content": "闻道昭阳宴，嚬蛾落叶中。\n清歌逐寒月，遥夜入深宫。",
        "dynasty": "唐",
        "collection_info": null
    },
    {
        "title": "秋日",
        "author": "耿湋",
        "content": "反照入闾巷，忧来与谁语。\n古道无人行，秋风动禾黍。",
        "dynasty": "唐",
        "collection_info": null
    },
    {
        "title": "秋夜",
        "author": "耿湋",
        "content": "高秋夜分后，远客雁来时。\n寂寞重门掩，无人问所思。",
        "dynasty": "唐",
        "collection_info": null
    },
    {
        "title": "慈恩寺残春",
        "author": "耿湋",
        "content": "双林花已尽，叶色占残芳。\n若问同游客，高年最断肠。",
        "dynasty": "唐",
        "collection_info": null
    },
    {
        "title": "早次眉县界",
        "author": "耿湋",
        "content": "匹马晓路归，悠悠渭川道。\n晴山向孤城，秋日满白草。",
        "dynasty": "唐",
        "collection_info": null
    },
    {
        "title": "路傍墓",
        "author": "耿湋",
        "content": "石马双双当古树，不知何代公侯墓。\n墓前靡靡春草深，唯有行人看碑路。",
        "dynasty": "唐",
        "collection_info": null
    },
    {
        "title": "代园中老人",
        "author": "耿湋",
        "content": "佣赁难堪一身老，皤皤力役在青春。\n林园手种唯吾事，桃李成阴归别人。",
        "dynasty": "唐",
        "collection_info": null
    },
    {
        "title": "古意",
        "author": "耿湋",
        "content": "虽言千骑上头居，一世生离恨有余。\n叶下绮窗银烛冷，含啼自草锦中书。",
        "dynasty": "唐",
        "collection_info": null
    },
    {
        "title": "凉州词",
        "author": "耿湋",
        "content": "国使翻翻随斾旌，陇西岐路足荒城。\n毡裘牧马胡雏小，日暮蕃歌三两声。",
        "dynasty": "唐",
        "collection_info": null
    },
    {
        "title": "安邑王校书居",
        "author": "耿湋",
        "content": "秋来池馆清，夜闻宫漏声。\n迢遰玉山迥，泛滟银河倾。\n琴上松风至，窗裏竹烟生。\n多君不家食，孰云事岩耕。",
        "dynasty": "唐",
        "collection_info": null
    },
    {
        "title": "登总持寺阁",
        "author": "耿湋",
        "content": "今日登高阁，三休忽自悲。\n因知筋力减，不及徃年时。\n草树还如旧，山河亦在兹。\n龙钟兼老病，更有重来期。",
        "dynasty": "唐",
        "collection_info": null
    },
    {
        "title": "寄钱起",
        "author": "耿湋",
        "content": "草长花落树，羸病强寻春。\n无復少年意，空余华髮新。\n青原高见水，白社静逢人。\n寄谢南宫客，轩车不见亲。",
        "dynasty": "唐",
        "collection_info": null
    },
    {
        "title": "宿青龙寺故昙上人院",
        "author": "耿湋",
        "content": "年深宫院在，閒客自相逢。\n闭户临寒竹，无人有夜钟。\n降龙今已去，巢鹤竟何从。\n坐见繁星晓，凄凉识旧峯。",
        "dynasty": "唐",
        "collection_info": null
    },
    {
        "title": "新蝉",
        "author": "耿湋",
        "content": "今朝蝉忽鸣，迁客若为情。\n便觉一年谢，能令万感生。\n微风方满树，落日稍沈城。\n为问同怀者，凄凉听几声。",
        "dynasty": "唐",
        "collection_info": null
    },
    {
        "title": "秋中雨田园即事",
        "author": "耿湋",
        "content": "漠漠重云暗，萧萧密雨垂。\n为霖淹古道，积日满荒陂。\n五稼何时穫，孤村几户炊。\n乱流发通圃，腐叶着秋枝。\n暮爨新樵湿，晨渔旧浦移。\n空余去年菊，花发在东篱。",
        "dynasty": "唐",
        "collection_info": null
    },
    {
        "title": "拜新月",
        "author": "耿湋",
        "content": "开帘见新月，便即下阶拜。\n细语人不闻，北风吹裙带。",
        "dynasty": "唐",
        "collection_info": null
    },
    {
        "title": "客行赠人",
        "author": "耿湋",
        "content": "旅行虽别路，日暮各思归。\n欲下今朝泪，知君亦湿衣。",
        "dynasty": "唐",
        "collection_info": null
    },
    {
        "title": "赠山老人",
        "author": "耿湋",
        "content": "白首独一身，青山为四隣。\n虽行故乡陌，不见故乡人。",
        "dynasty": "唐",
        "collection_info": null
    },
    {
        "title": "赠胡居士",
        "author": "耿湋",
        "content": "孔融过五十，海内故人稀。\n相府恩犹在，知君未拂衣。",
        "dynasty": "唐",
        "collection_info": null
    },
    {
        "title": "荐福寺送元伟",
        "author": "耿湋",
        "content": "送客攀花后，寻僧坐竹时。\n明朝莫回望，青草马行迟。",
        "dynasty": "唐",
        "collection_info": null
    },
    {
        "title": "观邻老栽松",
        "author": "耿湋",
        "content": "虽过老人宅，不解老人心。\n何事斜阳裏，栽松欲待阴。",
        "dynasty": "唐",
        "collection_info": null
    },
    {
        "title": "哭曲象",
        "author": "耿湋",
        "content": "忆昨秋风起，君曾叹逐臣。\n何言芳草日，自作九泉人。",
        "dynasty": "唐",
        "collection_info": null
    },
    {
        "title": "哭苗垂",
        "author": "耿湋",
        "content": "旧友无由见，孤坟草欲长。\n月斜邻笛尽，车马出山阳。",
        "dynasty": "唐",
        "collection_info": null
    },
    {
        "title": "题云际寺故僧院",
        "author": "耿湋",
        "content": "白髮悤悤色，青山草草心。\n远公仍下世，从此别东林。",
        "dynasty": "唐",
        "collection_info": null
    },
    {
        "title": "句",
        "author": "耿湋",
        "content": "高树多凉吹，疎蝉足断声。",
        "dynasty": "唐",
        "collection_info": null
    },
    {
        "title": "塞下曲 一",
        "author": "戎昱",
        "content": "惨惨寒日没，北风卷蓬根。\n将军领疲兵，却入古塞门。\n回头指阴山，杀气成黄云。",
        "dynasty": "唐",
        "collection_info": null
    },
    {
        "title": "塞下曲 二",
        "author": "戎昱",
        "content": "上山望胡兵，胡马驰骤速。\n黄河冰已合，意又向南牧。\n嫖姚夜出军，霜雪割人肉。",
        "dynasty": "唐",
        "collection_info": null
    },
    {
        "title": "塞下曲 三",
        "author": "戎昱",
        "content": "塞北无草木，乌鸢巢僵尸。\n泱渀沙漠空，终日胡风吹。\n战卒多苦辛，苦辛无四时。",
        "dynasty": "唐",
        "collection_info": null
    },
    {
        "title": "塞下曲 四",
        "author": "戎昱",
        "content": "晚渡西海西，向东看日没。\n傍岸砂砾堆，半和战兵骨。\n单于竟未灭，阴气常勃勃。",
        "dynasty": "唐",
        "collection_info": null
    },
    {
        "title": "塞下曲 五",
        "author": "戎昱",
        "content": "城上画角哀，即知兵心苦。\n试问左右人，无言泪如雨。\n何意休明时，终年事鼙鼓。",
        "dynasty": "唐",
        "collection_info": null
    },
    {
        "title": "塞下曲 六",
        "author": "戎昱",
        "content": "北风凋白草，胡马日骎骎。\n夜后戍楼月，秋来边将心。\n铁衣霜露重，战马岁年深。\n自有卢龙塞，烟尘飞至今。",
        "dynasty": "唐",
        "collection_info": null
    },
    {
        "title": "苦哉行五首 一",
        "author": "戎昱",
        "content": "彼鼠侵我厨，纵貍授粱肉。\n鼠虽为君却，貍食自须足。\n冀雪大国耻，翻是大国辱。\n羶腥逼绮罗，砖瓦杂珠玉。\n登楼非骋望，目笑是心哭。\n何意天乐中，至今奏胡曲。",
        "dynasty": "唐",
        "collection_info": null
    },
    {
        "title": "苦哉行五首 二",
        "author": "戎昱",
        "content": "官军收洛阳，家住洛阳里。\n夫壻与兄弟，目前见伤死。\n吞声不许哭，还遣衣罗绮。\n上马随匈奴，数秋黄尘裏。\n生为名家女，死作塞垣鬼。\n乡国无还期，天津哭流水。",
        "dynasty": "唐",
        "collection_info": null
    },
    {
        "title": "苦哉行五首 三",
        "author": "戎昱",
        "content": "登楼望天衢，目极泪盈睫。\n彊笑无笑容，须妆旧花靥。\n昔年买奴仆，奴仆来碎叶。\n岂意未死间，自为匈奴妾。\n一生忽至此，万事痛苦业。\n得出塞垣飞，不如彼蜂蝶。",
        "dynasty": "唐",
        "collection_info": null
    },
    {
        "title": "苦哉行五首 四",
        "author": "戎昱",
        "content": "妾家清河边，七叶承貂蝉。\n身为最小女，偏得浑家怜。\n亲戚不相识，幽闺十五年。\n有时最远出，秪到中门前。\n前年狂胡来，惧死翻生全。\n今秋官军至，岂意遭戈鋋。\n匈奴为先锋，长鼻黄髮拳。\n弯弓猎生人，百步牛羊羶。\n脱身落虎口，不及归黄泉。\n苦哉难重陈，暗哭苍苍天。",
        "dynasty": "唐",
        "collection_info": null
    },
    {
        "title": "苦哉行五首 五",
        "author": "戎昱",
        "content": "可汗奉亲诏，今月归燕山。\n忽如乱刀劒，搅妾心肠间。\n出户望北荒，迢迢玉门关。\n生人为死别，有去无时还。\n汉月割妾心，胡风凋妾颜。\n去去断绝魂，呌天天不闻。",
        "dynasty": "唐",
        "collection_info": null
    },
    {
        "title": "苦辛行",
        "author": "戎昱",
        "content": "且莫奏短歌，听余苦辛词。\n如今刀笔士，不及屠沽儿。\n少年无事学诗赋，岂意文章復相悞。\n东西南北少知音，终年竟岁悲行路。\n仰面诉天天不闻，低头告地地不言。\n天地生我尚如此，陌上他人何足论。\n谁谓西江深，涉之固无忧。\n谁谓南山高，可以登之游。\n险巇唯有世间路，一晌令人堪白头。\n贵人立意不可测，等闲桃李成荆棘。\n风尘之士深可亲，心如鸡犬能依人。\n悲来却忆汉天子，不弃相如家旧贫。\n劝君且饮酒，酒能散羇愁。\n谁家有酒判一醉，万事从他江水流。",
        "dynasty": "唐",
        "collection_info": null
    },
    {
        "title": "长安秋夕",
        "author": "戎昱",
        "content": "八月更漏长，愁人起常早。\n闭门寂无事，满院生秋草。\n昨宵西窗梦，梦入荆南道。\n远客归去来，在家贫亦好。",
        "dynasty": "唐",
        "collection_info": null
    },
    {
        "title": "罗江客舍",
        "author": "戎昱",
        "content": "山县秋云闇，茅亭暮雨寒。\n自伤庭叶下，谁问客衣单。\n有兴时添酒，无聊懒整冠。\n近来乡国梦，夜夜到长安。",
        "dynasty": "唐",
        "collection_info": null
    },
    {
        "title": "赠岑郎中",
        "author": "戎昱",
        "content": "童年未解读书时，诵得郎中数首诗。\n四海烟尘犹隔阔，十年魂梦每相随。\n虽披云雾逢迎疾，已恨趋风拜德迟。\n天下无人鉴诗句，不寻诗伯重寻谁。",
        "dynasty": "唐",
        "collection_info": null
    },
    {
        "title": "闻笛",
        "author": "戎昱",
        "content": "入夜思归切，笛声清更哀。\n愁人不愿听，自到枕前来。\n风起寒云断，夜深关月开。\n平明独惆怅，飞尽一庭梅。",
        "dynasty": "唐",
        "collection_info": null
    },
    {
        "title": "汉上题韦氏庄",
        "author": "戎昱",
        "content": "结茅同楚客，卜筑汉江边。\n日落数归鸟，夜深闻扣舷。\n水痕侵岸柳，山翠借厨烟。\n调笑提筐妇，春来蚕几眠。",
        "dynasty": "唐",
        "collection_info": null
    },
    {
        "title": "闺情",
        "author": "戎昱",
        "content": "侧听宫官说，知君宠尚存。\n未能开笑颊，先欲换愁魂。\n宝镜窥妆影，红衫裛泪痕。\n昭阳今再入，宁敢恨长门。",
        "dynasty": "唐",
        "collection_info": null
    },
    {
        "title": "衡阳春日游僧院",
        "author": "戎昱",
        "content": "曾共刘咨议，同时事道林。\n与君相掩泪，来客岂知心。\n阶雪凌春积，炉烟向暝深。\n依然旧童子，相送出花林。",
        "dynasty": "唐",
        "collection_info": null
    },
    {
        "title": "玉台体题湖上亭",
        "author": "戎昱",
        "content": "湖入县西边，湖头胜事偏。\n绿竿初长笋，红颗未开莲。\n蔽日高高树，迎人小小船。\n清风长入坐，夏月似秋天。",
        "dynasty": "唐",
        "collection_info": null
    },
    {
        "title": "早梅",
        "author": "戎昱",
        "content": "一树寒梅白玉条，迥临村路傍溪桥。\n应缘近水花先发，疑是经春雪未销。",
        "dynasty": "唐",
        "collection_info": null
    },
    {
        "title": "移家别湖上亭",
        "author": "戎昱",
        "content": "好是春风湖上亭，柳条藤蔓繫离情。\n黄莺久住浑相识，欲别频啼四五声。",
        "dynasty": "唐",
        "collection_info": null
    },
    {
        "title": "客堂秋夕",
        "author": "戎昱",
        "content": "隔窗萤影灭復流，北风微雨虚堂秋。\n虫声竟夜引乡泪，蟋蟀何自知人愁。\n四时不得一日乐，以此方悲客游恶。\n寂寂江城无所闻，梧桐叶上偏萧索。",
        "dynasty": "唐",
        "collection_info": null
    },
    {
        "title": "湖南雪中留别",
        "author": "戎昱",
        "content": "草草还草草，湖东别离早。\n何处愁杀人，归鞍雪中道。\n出门迷辙迹，云水白浩浩。\n明日武陵西，相思鬓堪老。",
        "dynasty": "唐",
        "collection_info": null
    },
    {
        "title": "赠别张驸马",
        "author": "戎昱",
        "content": "上元年中长安陌，见君朝下欲归宅。\n飞龙骑马三十匹，玉勒雕鞍照初日。\n数里衣香遥扑人，长衢雨歇无纤尘。\n从奴斜抱勑赐锦，双双蹙出金麒麟。\n天子爱壻皇后弟，独步明时负权势。\n一身扈跸承殊泽，甲第朱门耸高戟。\n凤凰楼上伴吹箫，鹦鹉杯中醉留客。\n泰去否来何足论，宫中晏驾人事翻。\n一朝负谴辞丹阙，五年待罪湘江源。\n冠冕凄凉几迁改，眼看桑田变成海。\n华堂金屋别赐人，细眼黄头总何在。\n渚宫相见寸心悲，懒欲今时问昔时。\n看君风骨殊未歇，不用愁来双泪垂。",
        "dynasty": "唐",
        "collection_info": null
    },
    {
        "title": "泾州观元戎出师",
        "author": "戎昱",
        "content": "寒日征西将，萧萧万马丛。\n吹笳覆楼雪，祝纛满旗风。\n遮虏黄云断，烧羌白草空。\n金铙肃天外，玉帐静霜中。\n朔野长城闭，河源旧路通。\n卫青师自老，魏绛赏何功。\n枪垒依沙迥，辕门压塞雄。\n燕然如可勒，万里愿从公。",
        "dynasty": "唐",
        "collection_info": null
    },
    {
        "title": "从军行",
        "author": "戎昱",
        "content": "昔从李都尉，双鞬照马蹄。\n擒生黑山北，杀敌黄云西。\n太白沈虏地，边草復萋萋。\n归来邯郸市，百尺青楼梯。\n感激然诺重，平生胆力齐。\n芳筵暮歌发，艳粉轻鬟低。\n半酣秋风起，铁骑门前嘶。\n远戍报烽火，孤城严鼓鼙。\n挥鞭望尘去，少妇莫含啼。",
        "dynasty": "唐",
        "collection_info": null
    },
    {
        "title": "古意",
        "author": "戎昱",
        "content": "女伴朝来说，知君欲弃捐。\n懒梳明镜下，羞到画堂前。\n有泪霑脂粉，无情理管弦。\n不知将巧笑，更遣向谁怜。",
        "dynasty": "唐",
        "collection_info": null
    },
    {
        "title": "听杜山人弹胡笳",
        "author": "戎昱",
        "content": "绿琴胡笳谁妙弹，山人杜陵名庭兰。\n杜君少与山人友，山人没来今已久。\n当时海内求知音，嘱付胡笳入君手。\n杜陵攻琴四十年，琴声在音不在弦。\n座中为我奏此曲，满堂萧飋如穷边。\n第一第二拍，泪尽蛾眉没蕃客。\n更闻出塞入塞声，穹庐毡帐难为情。\n胡天雨雪四时下，五月不曾芳草生。\n须臾促轸变宫征，一声悲兮一声喜。\n南看汉月双眼明，却顾胡儿寸心死。\n迴鹘数年收洛阳，洛阳士女皆驱将。\n岂无父母与兄弟，闻此哀情皆断肠。\n杜陵先生证此道，沈家祝家皆绝倒。\n如今世上雅风衰，若箇深知此声好。\n世上爱筝不爱琴，则明此调难知音。\n今朝促轸为君奏，不向俗流传此心。",
        "dynasty": "唐",
        "collection_info": null
    },
    {
        "title": "咏史",
        "author": "戎昱",
        "content": "汉家青史上，计拙是和亲。\n社稷依明主，安危託妇人。\n岂能将玉貌，便拟静胡尘。\n地下千年骨，谁为辅佐臣。",
        "dynasty": "唐",
        "collection_info": null
    },
    {
        "title": "桂州腊夜",
        "author": "戎昱",
        "content": "坐到三更尽，归仍万里赊。\n雪声偏傍竹，寒梦不离家。\n晓角分残漏，孤灯落碎花。\n二年随骠骑，辛苦向天涯。",
        "dynasty": "唐",
        "collection_info": null
    },
    {
        "title": "再赴桂州先寄李大夫",
        "author": "戎昱",
        "content": "玷玉甘长弃，朱门喜再游。\n过因纔后重，恩合死前酬。\n养骥须怜瘦，栽松莫厌秋。\n今朝两行泪，一半血和流。",
        "dynasty": "唐",
        "collection_info": null
    },
    {
        "title": "题招提寺",
        "author": "戎昱",
        "content": "招提精舍好，石壁向江开。\n山影水中尽，鸟声天上来。\n一灯传岁月，深院长莓苔。\n日暮双林磬，泠泠送客回。",
        "dynasty": "唐",
        "collection_info": null
    },
    {
        "title": "谪官辰州冬至日[有]怀",
        "author": "戎昱",
        "content": "去年长至在长安，策杖曾簪獬豸冠。\n此岁长安逢至日，下阶遥想雪霜寒。\n梦随行伍朝天去，身寄穷荒报国难。\n北望南郊消息断，江头唯有泪阑干。",
        "dynasty": "唐",
        "collection_info": null
    },
    {
        "title": "赠韦况徴君",
        "author": "戎昱",
        "content": "身欲逃名名自随，凤衔丹诏降茅茨。\n苦节难违天子命，贞心唯有老松知。\n回看药竈封题密，强入蒲轮引步迟。\n今日巢由旧冠带，圣朝风化胜尧时。",
        "dynasty": "唐",
        "collection_info": null
    },
    {
        "title": "送吉州阎使君入道二首 一",
        "author": "戎昱",
        "content": "闻道桃源去，尘心忽自悲。\n余当从宦日，君是弃官时。\n金汞封仙骨，灵津嚥玉池。\n受传三箓备，起坐五云随。\n洞裏花常发，人间鬓易衰。\n他年会相访，莫作烂柯棊。",
        "dynasty": "唐",
        "collection_info": null
    },
    {
        "title": "送吉州阎使君入道二首 二",
        "author": "戎昱",
        "content": "庐陵太守近隳官，霞帔初朝五帝坛。\n风过鬼神延受箓，夜深龙虎卫烧丹。\n冰容入镜纤埃静，玉液添缾漱齿寒。\n莫遣桃花迷客路，千山万水访君难。",
        "dynasty": "唐",
        "collection_info": null
    },
    {
        "title": "入劒门",
        "author": "戎昱",
        "content": "劒门兵革后，万事尽堪悲。\n鸟鼠无巢穴，儿童话别离。\n山川同昔日，荆棘是今时。\n征战何年定，家家有画旗。",
        "dynasty": "唐",
        "collection_info": null
    },
    {
        "title": "过商山",
        "author": "戎昱",
        "content": "雨暗商山过客稀，路傍孤店闭柴扉。\n卸鞍良久茅檐下，待得巴人樵采归。",
        "dynasty": "唐",
        "collection_info": null
    },
    {
        "title": "闰春宴花溪严侍御庄",
        "author": "戎昱",
        "content": "一团青翠色，云是子陵家。\n山带新晴雨，溪留闰月花。\n瓶开巾漉酒，地坼笋抽芽。\n綵缛承颜面，朝朝赋白华。",
        "dynasty": "唐",
        "collection_info": null
    },
    {
        "title": "岁暮客怀",
        "author": "戎昱",
        "content": "异乡三十口，亲老復家贫。\n无事干坤内，虚为翰墨人。\n岁华南去后，愁梦北来频。\n惆怅江边柳，依依又欲春。",
        "dynasty": "唐",
        "collection_info": null
    },
    {
        "title": "秋望兴庆宫",
        "author": "戎昱",
        "content": "先皇歌舞地，今日未游巡。\n幽咽龙池水，凄凉御榻尘。\n随风秋树弃，对月老宫人。\n万事如桑海，悲来欲恸神。",
        "dynasty": "唐",
        "collection_info": null
    },
    {
        "title": "送郑炼师贬辰州",
        "author": "戎昱",
        "content": "辰州万里外，想得逐臣心。\n谪去刑名枉，人间痛惜深。\n误将瑕指玉，遂使谩消金。\n计日西归在，休为泽畔吟。",
        "dynasty": "唐",
        "collection_info": null
    },
    {
        "title": "云梦故城秋望",
        "author": "戎昱",
        "content": "故国遗墟在，登临想旧游。\n一朝人事变，千载水空流。\n梦渚鸿声晚，荆门树色秋。\n片云凝不散，遥挂望乡愁。",
        "dynasty": "唐",
        "collection_info": null
    },
    {
        "title": "秋日感怀",
        "author": "戎昱",
        "content": "洛阳岐路信悠悠，无事辞家两度秋。\n日下未驰千里足，天涯徒泛五湖舟。\n菏衣半浸缘乡泪，玉貌潜销是客愁。\n说向长安亲与故，谁怜岁晚尚淹留。",
        "dynasty": "唐",
        "collection_info": null
    },
    {
        "title": "送王明府入道",
        "author": "戎昱",
        "content": "何事陶彭泽，明时又挂冠。\n为耽泉石趣，不惮薜萝寒。\n轻雪笼纱帽，孤猨傍醮坛。\n悬悬老松下，金竈夜烧丹。",
        "dynasty": "唐",
        "collection_info": null
    },
    {
        "title": "秋月",
        "author": "戎昱",
        "content": "江干入夜杵声秋，百尺疎桐挂斗牛。\n思苦自看明月苦，人愁不是月华愁。",
        "dynasty": "唐",
        "collection_info": null
    },
    {
        "title": "赋得铁马鞭",
        "author": "戎昱",
        "content": "成器虽因匠，怀刚本自天。\n为怜持寸节，长拟静三边。\n未入英髦用，空存铁石坚。\n希君剖腹取，还解抱龙泉。",
        "dynasty": "唐",
        "collection_info": null
    },
    {
        "title": "闻颜尚书陷贼中",
        "author": "戎昱",
        "content": "闻说征南没，那堪故吏闻。\n能持苏武节，不受马超勋。\n国破无家信，天秋有鴈羣。\n同荣不同辱，今日负将军。",
        "dynasty": "唐",
        "collection_info": null
    },
    {
        "title": "送苏参军",
        "author": "戎昱",
        "content": "忆昨青襟醉裏分，酒醒迴首怆离羣。\n舟移极浦城初掩，山束长江日早曛。\n客来有恨空思德，别后谁人更议文。\n常叹苏生官太屈，应缘才似鲍参军。",
        "dynasty": "唐",
        "collection_info": null
    },
    {
        "title": "成都元十八侍御",
        "author": "戎昱",
        "content": "不见元生已数朝，浣花溪路去菲遥。\n客舍早知浑寂寞，交情岂谓更萧条。\n空有寸心思会面，恨无单酌遣相邀。\n骅骢幸自能驰骤，何惜挥鞭过柞桥。",
        "dynasty": "唐",
        "collection_info": null
    },
    {
        "title": "观卫尚书九日对中使射破的",
        "author": "戎昱",
        "content": "盛宴倾黄菊，殊私降紫泥。\n月营开射圃，霜斾拂晴霓。\n出将三朝贵，弯弓五善齐。\n腕迴金镞满，的破绿弦低。\n勇气干牛斗，欢声震鼓鼙。\n忠臣思报国，更欲取关西。",
        "dynasty": "唐",
        "collection_info": null
    },
    {
        "title": "辰州闻大驾还宫",
        "author": "戎昱",
        "content": "闻道銮舆归魏阙，望云西拜喜成悲。\n宁知陇水烟销日，再有园林秋荐时。\n渭水战添亡虏血，秦人生覩旧朝仪。\n自惭出守辰州畔，不得亲随日月旗。",
        "dynasty": "唐",
        "collection_info": null
    },
    {
        "title": "辰州建中四年多怀",
        "author": "戎昱",
        "content": "荒徼辰阳远，穷秋瘴雨深。\n主恩堪洒血，边宦更何心。\n海上红旗满，生前白髮侵。\n竹寒宁改节，隼静早因禽。\n务退门多掩，愁来酒独斟。\n天涯忧国泪，无日不霑襟。",
        "dynasty": "唐",
        "collection_info": null
    },
    {
        "title": "上桂州李大夫",
        "author": "戎昱",
        "content": "今日辞门馆，情将众别殊。\n感深翻有泪，仁过曲怜愚。\n晚镜伤秋鬓，晴寒切病驱。\n烟霞万里阔，宇宙一身孤。\n倚马才宁有，登龙意岂无。\n唯于方寸内，暗贮报恩珠。",
        "dynasty": "唐",
        "collection_info": null
    },
    {
        "title": "江城秋霁",
        "author": "戎昱",
        "content": "霁后江城风景凉，岂堪登眺只堪伤。\n远天螮蝀收残雨，映水鸬鷀近夕阳。\n万事无成空过日，十年多难不还乡。\n不知何处销兹恨，转觉愁随夜夜长。",
        "dynasty": "唐",
        "collection_info": null
    },
    {
        "title": "上李常侍",
        "author": "戎昱",
        "content": "旌旗晓过大江西，七校前驱万队齐。\n千里政声人共喜，三军令肃马前嘶。\n恩霑境内风初变，春入城阴柳渐低。\n桃李不须令更种，早知门下旧成蹊。",
        "dynasty": "唐",
        "collection_info": null
    },
    {
        "title": "上湖南崔中丞",
        "author": "戎昱",
        "content": "山上青松陌上尘，云泥岂合得相亲。\n举世尽嫌良马瘦，唯君不弃卧龙贫。\n千金未必能移性，一诺从来许杀身。\n莫道书生无感激，寸心还是报恩人。",
        "dynasty": "唐",
        "collection_info": null
    },
    {
        "title": "早春雪中",
        "author": "戎昱",
        "content": "阴云万里昼漫漫，愁坐关心事几般。\n为报春风休下雪，柳条初放不禁寒。",
        "dynasty": "唐",
        "collection_info": null
    },
    {
        "title": "云安阻雨",
        "author": "戎昱",
        "content": "日长巴峡雨蒙蒙，又说归舟路未通。\n游人不及西江水，先得东流到渚宫。",
        "dynasty": "唐",
        "collection_info": null
    },
    {
        "title": "湖南春日二首 一",
        "author": "戎昱",
        "content": "自怜春日客长沙，江上无人转忆家。\n光景却添乡思苦，檐前数片落梅花。",
        "dynasty": "唐",
        "collection_info": null
    },
    {
        "title": "湖南春日二首 二",
        "author": "戎昱",
        "content": "三湘漂寓若流萍，万里湘乡隔洞庭。\n羇客春来心欲碎，东风莫遣柳条青。",
        "dynasty": "唐",
        "collection_info": null
    },
    {
        "title": "送陆秀才归觐省",
        "author": "戎昱",
        "content": "武陵何处在，南指楚云阴。\n花蕚连枝近，桃源去路深。\n啼莺徒寂寂，征马已骎骎。\n堤上千年柳，条条挂我心。",
        "dynasty": "唐",
        "collection_info": null
    },
    {
        "title": "戏题秋月",
        "author": "戎昱",
        "content": "秋宵月色胜春宵，万里天涯静寂寥。\n近来数夜飞霜重，只畏娑婆树叶凋。",
        "dynasty": "唐",
        "collection_info": null
    },
    {
        "title": "宿湘江",
        "author": "戎昱",
        "content": "九月湘江水漫流，沙边唯览月华秋。\n金风浦上吹黄叶，一夜纷纷满客舟。",
        "dynasty": "唐",
        "collection_info": null
    },
    {
        "title": "戏赠张使君",
        "author": "戎昱",
        "content": "数载蹉跎罢搢绅，五湖乘兴转迷津。\n如今野客无家第，醉处寻常是主人。",
        "dynasty": "唐",
        "collection_info": null
    },
    {
        "title": "别公安贾明府",
        "author": "戎昱",
        "content": "叶县门前江水深，浅于羇客报恩心。\n把君诗卷西归去，一度相思一度吟。",
        "dynasty": "唐",
        "collection_info": null
    },
    {
        "title": "霁雪",
        "author": "戎昱",
        "content": "风卷寒云暮雪晴，江烟洗尽柳条轻。\n檐前数片无人埽，又得书窗一夜明。",
        "dynasty": "唐",
        "collection_info": null
    },
    {
        "title": "汉阴弔崔员外坟",
        "author": "戎昱",
        "content": "远别望有归，叶落望春晖。\n所痛泉路人，一去无还期。\n荒坟遗汉阴，坟树啼子规。\n存没抱冤滞，孤魂意何依。\n岂无骨肉亲，岂无深相知。\n曝露不復问，高名亦何为。\n相携恸君罢，春日空迟迟。",
        "dynasty": "唐",
        "collection_info": null
    },
    {
        "title": "题槿花",
        "author": "戎昱",
        "content": "自用金钱买槿栽，二年方始得花开。\n鲜红未许佳人见，蝴蝶争知早到来。",
        "dynasty": "唐",
        "collection_info": null
    },
    {
        "title": "题宋玉亭",
        "author": "戎昱",
        "content": "宋玉亭前悲暮秋，阳台路上雨初收。\n应缘此处人多别，松竹萧萧也带愁。",
        "dynasty": "唐",
        "collection_info": null
    },
    {
        "title": "过东平军",
        "author": "戎昱",
        "content": "画角初鸣残照微，营营鞍马往来稀。\n相逢士卒皆垂泪，八座朝天何日归。",
        "dynasty": "唐",
        "collection_info": null
    },
    {
        "title": "送辰州郑使君",
        "author": "戎昱",
        "content": "谁人不谴谪，君去独堪伤。\n长子家无弟，慈亲老在堂。\n惊魂随驿吏，冒暑向炎方。\n未到猨啼处，参差已断肠。",
        "dynasty": "唐",
        "collection_info": null
    },
    {
        "title": "江上柳送人",
        "author": "戎昱",
        "content": "江柳断肠色，黄丝垂未齐。\n人看几重恨，鸟入一枝低。\n乡泪正堪落，与君又解携。\n相思万里道，春去夕阳西。",
        "dynasty": "唐",
        "collection_info": null
    },
    {
        "title": "湘南曲",
        "author": "戎昱",
        "content": "虞帝南游不復还，翠蛾幽怨水云间。\n昨夜月明湘浦宿，闺中珂佩度空山。",
        "dynasty": "唐",
        "collection_info": null
    },
    {
        "title": "桂州西山登高上陆大夫",
        "author": "戎昱",
        "content": "登高上山上，高处更堪愁。\n野菊他乡酒，芦花满眼秋。\n风烟连楚郡，兄弟客荆州。\n早晚朝天去，亲随定远侯。",
        "dynasty": "唐",
        "collection_info": null
    },
    {
        "title": "寄郑炼师",
        "author": "戎昱",
        "content": "平生金石友，沦落向辰州。\n已是二年客，那堪终日愁。\n尺书浑不寄，两鬓计应秋。\n今夜相思月，情人南海头。",
        "dynasty": "唐",
        "collection_info": null
    },
    {
        "title": "八月十五日",
        "author": "戎昱",
        "content": "忆昔千秋节，懽娱万国同。\n今来六亲远，此日一悲风。\n年少逢胡乱，时平似梦中。\n棃园几人在，应是涕无穷。",
        "dynasty": "唐",
        "collection_info": null
    },
    {
        "title": "征人归乡",
        "author": "戎昱",
        "content": "三月江城柳絮飞，五年游客送人归。\n故将别泪和乡泪，今日阑干湿汝衣。",
        "dynasty": "唐",
        "collection_info": null
    },
    {
        "title": "骆家亭子纳凉",
        "author": "戎昱",
        "content": "江湖思渺然，不离国门前。\n折苇鱼沈藻，攀藤鸟出烟。\n生衣宜水竹，小酒入诗篇。\n莫怪侵星坐，神清不欲眠。",
        "dynasty": "唐",
        "collection_info": null
    },
    {
        "title": "逢陇西故人忆关中舍弟",
        "author": "戎昱",
        "content": "莫话边庭事，心摧不欲闻。\n数年家陇地，舍弟殁胡军。\n每念支离苦，常嗟骨肉分。\n急难何日见，遥哭陇西云。",
        "dynasty": "唐",
        "collection_info": null
    },
    {
        "title": "秋夜梁十三厅事",
        "author": "戎昱",
        "content": "今来秋已暮，还恐未成归。\n梦裏家仍远，愁中叶又飞。\n竹声风度急，灯影月来微。\n得见梁夫子，心源有所依。",
        "dynasty": "唐",
        "collection_info": null
    },
    {
        "title": "成都暮雨秋",
        "author": "戎昱",
        "content": "九月龟城暮，愁人闭草堂。\n地卑多雨润，天暖少秋霜。\n纵欲倾新酒，其如忆故乡。\n不知更漏意，惟向客边长。",
        "dynasty": "唐",
        "collection_info": null
    },
    {
        "title": "酬梁二十",
        "author": "戎昱",
        "content": "渚宫无限客，相见独相亲。\n长路皆同病，无言似一身。\n岁寒唯爱竹，憔悴不堪春。\n细与知音说，攻文恐悞人。",
        "dynasty": "唐",
        "collection_info": null
    },
    {
        "title": "花下宴送郑炼师",
        "author": "戎昱",
        "content": "愁裏惜春深，闻幽即共寻。\n贵看花柳色，图放别离心。\n客醉花能笑，诗成花伴吟。\n为君调绿绮，先奏凤归林。",
        "dynasty": "唐",
        "collection_info": null
    },
    {
        "title": "秋馆雨后得弟兄书即事呈李明府",
        "author": "戎昱",
        "content": "弟兄书忽到，一夜喜兼愁。\n空馆復闻雨，贫家怯到秋。\n坐中孤烛暗，窗外数萤流。\n试以他乡事，明朝问子游。",
        "dynasty": "唐",
        "collection_info": null
    },
    {
        "title": "寄梁淑",
        "author": "戎昱",
        "content": "长忆江头执别时，论文未有不相思。\n鴈过经秋无尺素，人来终日见新诗。\n心思食檗何由展，家似流萍任所之。\n悔学秦人南避地，武陵原上又征师。",
        "dynasty": "唐",
        "collection_info": null
    },
    {
        "title": "送张秀才之长沙",
        "author": "戎昱",
        "content": "君向长沙去，长沙仆旧谙。\n虽之桂岭北，终是阙庭南。\n山霭生朝雨，江烟作夕岚。\n松醪能醉客，慎勿滞湘潭。",
        "dynasty": "唐",
        "collection_info": null
    },
    {
        "title": "塞下曲",
        "author": "戎昱",
        "content": "汉将归来虏塞空，旌旗初下玉关东。\n高蹄战马三千匹，落日平原秋草中。",
        "dynasty": "唐",
        "collection_info": null
    },
    {
        "title": "送僧法和",
        "author": "戎昱",
        "content": "达士心无滞，他乡总是家。\n问经翻贝叶，论法指莲花。\n欲契真空义，先开智慧芽。",
        "dynasty": "唐",
        "collection_info": null
    },
    {
        "title": "送严十五郎之长安",
        "author": "戎昱",
        "content": "送客身为客，思家怆别家。\n暂收双眼泪，遥想五陵花。\n路远征车迥，山迴剑阁斜。\n长安君到日，春色未应赊。",
        "dynasty": "唐",
        "collection_info": null
    },
    {
        "title": "冬夜宴梁十三厅",
        "author": "戎昱",
        "content": "故人能爱客，秉烛会吾曹。\n家为朋徒罄，心缘翰墨劳。\n夜寒销腊酒，霜冷重绨袍。\n醉卧西窗下，时闻鴈响高。",
        "dynasty": "唐",
        "collection_info": null
    },
    {
        "title": "收襄阳城二首 一",
        "author": "戎昱",
        "content": "悲风惨惨雨修修，岘北山低草木愁。\n暗发前军连夜战，平明旌斾入襄州。",
        "dynasty": "唐",
        "collection_info": null
    },
    {
        "title": "收襄阳城二首 二",
        "author": "戎昱",
        "content": "五营飞将拥霜戈，百里僵尸满浕河。\n日暮归来看剑血，将军却恨杀人多。",
        "dynasty": "唐",
        "collection_info": null
    },
    {
        "title": "出军",
        "author": "戎昱",
        "content": "龙绕旌竿兽满旗，飜营乍似雪中移。\n中军一队三千骑，尽是幷州游侠儿。",
        "dynasty": "唐",
        "collection_info": null
    },
    {
        "title": "和李尹种葛",
        "author": "戎昱",
        "content": "弱质人皆弃，唯君手自栽。\n藟含霜后竹，香惹腊前梅。\n拟託凌云势，须凭接引材。\n清阴如可惜，黄鸟定飞来。",
        "dynasty": "唐",
        "collection_info": null
    },
    {
        "title": "送零陵妓",
        "author": "戎昱",
        "content": "宝钿香蛾翡翠裙，装成掩泣欲行云。\n殷勤好取襄王意，莫向阳台梦使君。",
        "dynasty": "唐",
        "collection_info": null
    },
    {
        "title": "采莲曲二首 一",
        "author": "戎昱",
        "content": "虽听采莲曲，讵识采莲心。\n漾檝爱花远，回船愁浪深。\n烟生极浦色，日落半江阴。\n同侣怜波静，看妆堕玉簪。",
        "dynasty": "唐",
        "collection_info": null
    },
    {
        "title": "采莲曲二首 二",
        "author": "戎昱",
        "content": "涔阳女儿花满头，毵毵同泛木兰舟。\n秋风日暮南湖裏，争唱菱歌不肯休。",
        "dynasty": "唐",
        "collection_info": null
    },
    {
        "title": "塞上曲",
        "author": "戎昱",
        "content": "胡风略地烧连山，碎叶孤城未下关。\n山头烽子声声呌，知是将军夜猎还。",
        "dynasty": "唐",
        "collection_info": null
    },
    {
        "title": "寂上人禅房",
        "author": "戎昱",
        "content": "俗尘浮垢闭禅关，百岁身心几日闲。\n安得此生同草木，无营长在四时间。",
        "dynasty": "唐",
        "collection_info": null
    },
    {
        "title": "桂州口号",
        "author": "戎昱",
        "content": "画角三声动客愁，晓霜如雪覆江楼。\n谁道桂林风景暖，到来重着皁貂裘。",
        "dynasty": "唐",
        "collection_info": null
    },
    {
        "title": "红槿花",
        "author": "戎昱",
        "content": "花是深红叶曲尘，不将桃李共争春。\n今日惊秋自怜客，折来持赠少年人。",
        "dynasty": "唐",
        "collection_info": null
    },
    {
        "title": "哭黔中薛大夫",
        "author": "戎昱",
        "content": "亚相何年镇百蛮，生涯万事瘴云间。\n夜郎城外谁人哭，昨日空余旌节还。",
        "dynasty": "唐",
        "collection_info": null
    },
    {
        "title": "感春",
        "author": "戎昱",
        "content": "看花泪尽知春尽，魂断看花秪恨春。\n名位未霑身欲老，诗书宁救眼前贫。",
        "dynasty": "唐",
        "collection_info": null
    },
    {
        "title": "途中寄李二",
        "author": "戎昱",
        "content": "杨柳烟含灞岸春，年年攀折为行人。\n好风若借低枝便，莫遣青丝埽路尘。",
        "dynasty": "唐",
        "collection_info": null
    },
    {
        "title": "寄许炼师",
        "author": "戎昱",
        "content": "埽石焚香礼碧空，露华偏湿蘂珠宫。\n如何说得天坛上，万里无云月正中。",
        "dynasty": "唐",
        "collection_info": null
    },
    {
        "title": "下第留辞顾侍郎",
        "author": "戎昱",
        "content": "绮陌彤彤花照尘，王门侯邸尽朱轮。\n城南旧有山村路，欲向云霞觅主人。",
        "dynasty": "唐",
        "collection_info": null
    },
    {
        "title": "题云公山房",
        "author": "戎昱",
        "content": "云公兰若深山裏，月明松殿微风起。\n试问空门清净心，莲花不着秋潭水。",
        "dynasty": "唐",
        "collection_info": null
    },
    {
        "title": "别离作",
        "author": "戎昱",
        "content": "手把杏花枝，未曾经离别。\n黄昏掩门后，寂寞自心知。",
        "dynasty": "唐",
        "collection_info": null
    },
    {
        "title": "九日贾明府见访",
        "author": "戎昱",
        "content": "独掩衡门秋景闲，洛阳才子访柴关。\n莫嫌浊酒君须醉，虽是贫家菊也斑。\n同人愿得长携手，久客深思一破颜。\n却笑孟嘉吹帽落，登高何必上龙山。",
        "dynasty": "唐",
        "collection_info": null
    },
    {
        "title": "开元观陪杜大夫中元日观乐",
        "author": "戎昱",
        "content": "今朝欢称玉京天，况值关东俗理年。\n舞态疑迴紫阳女，歌声似遏綵云仙。\n盘空双鹤惊几剑，洒砌三花度管弦。\n落日香尘拥归骑，囗风油幕动高烟。",
        "dynasty": "唐",
        "collection_info": null
    },
    {
        "title": "中秋夜登楼望月寄人",
        "author": "戎昱",
        "content": "西楼见月似江城，脉脉悠悠倚槛情。\n万里此情同皎洁，一年今日最分明。\n初惊桂子从天落，稍误芦花带雪平。\n知称玉人临水见，可怜光彩有余清。",
        "dynasty": "唐",
        "collection_info": null
    },
    {
        "title": "赠宜阳张使君",
        "author": "戎昱",
        "content": "暂作宜阳客，深知太守贤。\n政移千里俗，人戴两重天。\n旧郭多新室，闲坡尽辟田。\n倘令黄霸在，今日耻同年。",
        "dynasty": "唐",
        "collection_info": null
    },
    {
        "title": "移家别树",
        "author": "戎昱",
        "content": "千种庭前树，人移树不移。\n看花愁作别，不及未栽时。",
        "dynasty": "唐",
        "collection_info": null
    },
    {
        "title": "成都送严十五之江东",
        "author": "戎昱",
        "content": "江东万里外，别后几悽悽。\n峡路花应发，津亭柳正齐。\n酒倾迟日暮，川阔远天低。\n心繫征帆上，随君到剡溪。",
        "dynasty": "唐",
        "collection_info": null
    },
    {
        "title": "送李参军",
        "author": "戎昱",
        "content": "好住好住王司户，珍重珍重李参军。\n一东一西如别鹤，一南一北似浮云。\n月照疎林千片影，风吹寒水万里纹。\n别易会难今古事，非是余今独与君。",
        "dynasty": "唐",
        "collection_info": null
    },
    {
        "title": "题严氏竹亭",
        "author": "戎昱",
        "content": "子陵栖遁处，堪繫野人心。\n溪水浸山影，岚烟向竹阴。\n忘机看白日，留客醉瑶琴。\n爱此多诗兴，归来步步吟。",
        "dynasty": "唐",
        "collection_info": null
    },
    {
        "title": "送王端公之太原归觐相公",
        "author": "戎昱",
        "content": "柱史今何适，西行咏陟冈。\n也知人惜别，终美鴈成行。\n春雨桃花静，离尊竹叶香。\n到时丞相阁，应喜棣华芳。",
        "dynasty": "唐",
        "collection_info": null
    },
    {
        "title": "旅次寄湖南张郎中",
        "author": "戎昱",
        "content": "寒江近户漫流声，竹影临窗乱月明。\n归梦不知湖水阔，夜来还到洛阳城。",
        "dynasty": "唐",
        "collection_info": null
    },
    {
        "title": "晚次荆江",
        "author": "戎昱",
        "content": "孤舟大江水，水涉无昏曙。\n雨暗迷津时，云生望乡处。\n渔翁闲自乐，樵客纷多虑。\n秋色湖上山，归心日边树。\n徒称竹箭美，未得枫林趣。\n向夕垂钓还，吾从落潮去。",
        "dynasty": "唐",
        "collection_info": null
    },
    {
        "title": "同辛衮州巢父虚副端岳相思献酬之作因纾归怀兼呈辛魏二院长杨长宁",
        "author": "戎昱",
        "content": "暮角发高城，情人坐中起。\n临觞不及醉，分散秋风裏。\n虽有明月期，离心若千里。\n前欢反惆怅，后会还如此。\n焉得夜淹留，一回终宴喜。\n羇游復牵役，馆至重湖水。\n早晚泛归舟，吾从数君子。",
        "dynasty": "唐",
        "collection_info": null
    },
    {
        "title": "抚州处士湖泛舟送北迴两指此南昌县查溪兰若别",
        "author": "戎昱",
        "content": "移樽铺山曲，祖帐查溪阴。\n铺山即远道，查溪非故林。\n悽然诵新诗，落泪霑素襟。\n郡政我何有，别情君独深。\n禅庭古树秋，宿雨清沈沈。\n挥袂故里远，悲伤去住心。",
        "dynasty": "唐",
        "collection_info": null
    },
    {
        "title": "耒阳溪夜行",
        "author": "戎昱",
        "content": "乘夕棹归舟，缘源二转幽。\n月明看岭树，风静听溪流。\n岚气船间入，霜华衣上浮。\n猨声虽此夜，不是别家愁。",
        "dynasty": "唐",
        "collection_info": null
    },
    {
        "title": "桂城早秋",
        "author": "戎昱",
        "content": "远客惊秋早，江天夜露新。\n满庭惟有月，空馆更何人。\n卜命知身贱，伤寒舞劒频。\n猨啼曾下泪，可是为忧贫。",
        "dynasty": "唐",
        "collection_info": null
    },
    {
        "title": "桂州岁暮",
        "author": "戎昱",
        "content": "岁暮天涯客，寒窗欲晓时。\n君恩空自感，乡思梦先知。\n重谊人愁别，惊栖鹊恋枝。\n不堪楼上角，南向海风吹。",
        "dynasty": "唐",
        "collection_info": null
    },
    {
        "title": "宿桂州江亭呈康端公",
        "author": "戎昱",
        "content": "独向东亭坐，三更待月开。\n萤光入竹去，水影过江来。\n露滴千家静，年流一叶催。\n龙钟万里客，正合故人哀。",
        "dynasty": "唐",
        "collection_info": null
    },
    {
        "title": "寒食日恩赐火",
        "author": "窦叔向",
        "content": "恩光及小臣，华烛忽惊春。\n电影随中使，星辉拂路人。\n幸因榆柳暖，一照草茅贫。",
        "dynasty": "唐",
        "collection_info": null
    },
    {
        "title": "端午日恩赐百索",
        "author": "窦叔向",
        "content": "仙宫长命缕，端午降殊私。\n事盛蛟龙见，恩深犬马知。\n余生傥可续，终冀荅明时。",
        "dynasty": "唐",
        "collection_info": null
    },
    {
        "title": "贞懿皇后挽歌三首 一",
        "author": "窦叔向",
        "content": "二陵恭妇道，六寝盛皇情。\n礼逊生前贵，恩追殁后荣。\n幼王亲捧土，爱女復连茔。\n东望长如在，谁云向玉京。",
        "dynasty": "唐",
        "collection_info": null
    },
    {
        "title": "贞懿皇后挽歌三首 二",
        "author": "窦叔向",
        "content": "后庭攀画柳，上陌咽清笳。\n命妇羞苹叶，都人插柰花。\n寿宫星月异，仙路往来赊。\n纵有迎仙术，终悲隔绛纱。",
        "dynasty": "唐",
        "collection_info": null
    },
    {
        "title": "秋砧送邑大夫",
        "author": "窦叔向",
        "content": "断续长门下，清泠逆旅秋。\n征夫应待信，寒女不胜愁。\n带月飞城上，因风散陌头。\n离居偏入听，况復送归舟。",
        "dynasty": "唐",
        "collection_info": null
    },
    {
        "title": "过担石湖",
        "author": "窦叔向",
        "content": "晓发渔门戍，晴看担石湖。\n日衔高浪出，天入四空无。\n尺寸分洲岛，纤毫指舳舻。\n渺然从此去，谁念客帆孤。",
        "dynasty": "唐",
        "collection_info": null
    },
    {
        "title": "春日早朝应制",
        "author": "窦叔向",
        "content": "紫殿俯千官，春松应合欢。\n御炉香焰暖，驰道玉声寒。\n乳燕翻珠缀，祥乌集露盘。\n宫花一万树，不敢举头看。",
        "dynasty": "唐",
        "collection_info": null
    },
    {
        "title": "酬李袁州嘉佑",
        "author": "窦叔向",
        "content": "少年轻会復轻离，老大开心总是悲。\n强说前程聊自慰，未知携手定何时。\n公才屈指登黄阁，匪服胡颜上赤墀。\n想到长安诵佳句，满朝谁不念琼枝。",
        "dynasty": "唐",
        "collection_info": null
    },
    {
        "title": "夏夜宿表兄话旧",
        "author": "窦叔向",
        "content": "夜合花开香满庭，夜深微雨醉初醒。\n远书珍重何曾达，旧事凄凉不可听。\n去日儿童皆长大，昔年亲友半凋零。\n明朝又是孤舟别，愁见河桥酒幔青。",
        "dynasty": "唐",
        "collection_info": null
    },
    {
        "title": "句",
        "author": "窦叔向",
        "content": "禁兵环素帟，宫女哭寒云。",
        "dynasty": "唐",
        "collection_info": null
    },
    {
        "title": "晚次方山精舍却寄张荐员外",
        "author": "窦常",
        "content": "楚腊还无雪，江春又足风。\n马羸三径外，人病四愁中。\n西塞波涛阔，南朝寺舍空。\n犹衔步兵酒，宿醉在除东。",
        "dynasty": "唐",
        "collection_info": null
    },
    {
        "title": "和裴端公枢芜城秋夕简远近亲知",
        "author": "窦常",
        "content": "岁积登朝恋，秋加陋巷贫。\n宿酲因夜歇，佳句得愁新。\n尽日凭幽几，何时上软轮。\n汉廷风宪在，应念匪躬人。",
        "dynasty": "唐",
        "collection_info": null
    },
    {
        "title": "项亭怀古",
        "author": "窦常",
        "content": "力取诚多难，天亡路亦穷。\n有心裁帐下，无面到江东。\n命厄留骓处，年销逐鹿中。\n汉家神器在，须废拔山功。",
        "dynasty": "唐",
        "collection_info": null
    },
    {
        "title": "奉使西还早发小磵馆寄卢滁州迈",
        "author": "窦常",
        "content": "野棠花覆地，山馆夜来阴。\n马蹟穿云去，鸡声出涧深。\n清风时偃草，久旱或为霖。\n试与惸嫠话，犹坚借寇心。",
        "dynasty": "唐",
        "collection_info": null
    },
    {
        "title": "早发金钩店寄奚十唐大二茂才",
        "author": "窦常",
        "content": "出门山未曙，风叶暗萧萧。\n月影临荒栅，泉声近废桥。\n岁经秋后役，程在洛中遥。\n寄谢金门侣，弓旌悞见招。",
        "dynasty": "唐",
        "collection_info": null
    },
    {
        "title": "途中立春寄杨郇伯",
        "author": "窦常",
        "content": "浪迹终年客，惊心此地春。\n风前独去马，泽畔耦耕人。\n老大交情重，悲凉外物亲。\n子云今在宅，应见柳条新。",
        "dynasty": "唐",
        "collection_info": null
    },
    {
        "title": "故秘监丹阳郡公延陵包公挽歌词",
        "author": "窦常",
        "content": "卓绝明时第，孤贞贵后贫。\n郄诜为胄子，季札是乡人。\n笔下调金石，花开领搢绅。\n那堪归葬日，哭渡柳杨津。",
        "dynasty": "唐",
        "collection_info": null
    },
    {
        "title": "凉国惠康公主挽歌",
        "author": "窦常",
        "content": "玉立分尧绪，笄年下相门。\n早加于氏对，偏占馆陶恩。\n泪有潜成血，香无却返魂。\n共知何驸马，垂白抱天孙。",
        "dynasty": "唐",
        "collection_info": null
    },
    {
        "title": "哭张仓曹南史",
        "author": "窦常",
        "content": "万事竟蹉跎，重泉恨若何。\n官临环卫小，身逐转蓬多。\n丽藻尝专席，闲情欲烂柯。\n春风宛陵路，丹旐在沧波。",
        "dynasty": "唐",
        "collection_info": null
    },
    {
        "title": "北固晚眺",
        "author": "窦常",
        "content": "水国芒种后，梅天风雨凉。\n露蚕开晚簇，江燕绕危樯。\n山趾北来固，潮头西去长。\n年年此登眺，人事几销亡。",
        "dynasty": "唐",
        "collection_info": null
    },
    {
        "title": "谒三闾庙",
        "author": "窦常",
        "content": "君非三谏寤，礼许一身逃。\n自树终天戚，何裨事主劳。\n众鱼应饵骨，多士尽餔糟。\n有客椒浆奠，文衰不继骚。",
        "dynasty": "唐",
        "collection_info": null
    },
    {
        "title": "茅山赠梁尊师",
        "author": "窦常",
        "content": "云屋何年客，青山白日长。\n种花春扫雪，看箓夜焚香。\n上象壶中阔，平生醉裏忙。\n幸承仙籍后，乞取大还方。",
        "dynasty": "唐",
        "collection_info": null
    },
    {
        "title": "谒诸葛武侯庙",
        "author": "窦常",
        "content": "永安宫外有祠堂，鱼水恩深祚不长。\n角立一方初退舍，拟称三汉更图王。\n人同过隟无留影，石在穷沙尚启行。\n归蜀降吴竟何事，为陵为谷共苍苍。",
        "dynasty": "唐",
        "collection_info": null
    },
    {
        "title": "奉贺太保岐公承恩致政",
        "author": "窦常",
        "content": "君为宫保及清时，冠盖初闲拜武迟。\n五色诏中宣九德，百僚班外置三师。\n山泉遂性休称疾，子弟能官各受词。\n不学铸金思范蠡，乞言犹许上丹墀。",
        "dynasty": "唐",
        "collection_info": null
    },
    {
        "title": "之任武陵寒食日途次松滋渡先寄刘员外禹锡",
        "author": "窦常",
        "content": "杏花榆荚晓风前，云际离离上峡船。\n江转数程淹驿骑，楚曾三户少人烟。\n看春又过清明节，算老重经癸巳年。\n幸得柱山当郡舍，在朝长咏卜居篇。",
        "dynasty": "唐",
        "collection_info": null
    },
    {
        "title": "奉寄辰州房使君郎中",
        "author": "窦常",
        "content": "汉代文明今盛明，犹将贾傅暂专城。\n何妨密旨先符竹，莫是除书误姓名。\n蜗舍喜时春梦去，隼旟行处瘴江清。\n新年只可三十二，却笑潘郎白髮生。",
        "dynasty": "唐",
        "collection_info": null
    },
    {
        "title": "立春后言怀招汴州李匡卫推",
        "author": "窦常",
        "content": "闲斋夜击唾壶歌，试望夷门奈远何。\n每听寒笳离梦断，时窥清鑑旅愁多。\n初惊宵漏丁丁促，已觉春风习习和。\n海内故人君最老，花开鞭马更相过。",
        "dynasty": "唐",
        "collection_info": null
    },
    {
        "title": "奉送职方崔员外摄中丞新罗册使",
        "author": "窦常",
        "content": "帝命海东使，人行天一涯。\n辨方知木德，开国有金家。\n册拜申恩重，留欢作限赊。\n顺风鲸浪热，初日锦帆斜。\n夜色潜然火，秋期独往槎。\n慰安皆喻旨，忠信自无瑕。\n髮美童年髻，簪香子月花。\n便随琛賮入，正朔在中华。",
        "dynasty": "唐",
        "collection_info": null
    },
    {
        "title": "酬舍弟牟秋日洛阳官舍寄怀十韵",
        "author": "窦常",
        "content": "幼为逃难者，纔省用兵初。\n去国三苗外，全生四纪余。\n老头亲帝里，归处失吾庐。\n逝水犹呜咽，祥云自卷舒。\n正郎曾首拜，亚尹未平除。\n几变陶家柳，空传魏阙书。\n思凌天际鹤，言甚辙中鱼。\n玉立知求己，金声乍起予。\n在朝鱼水分，多病雪霜居。\n忽报阳春曲，纵横恨不如。",
        "dynasty": "唐",
        "collection_info": null
    },
    {
        "title": "求自试",
        "author": "窦常",
        "content": "仙禁祥云合，高梧彩凤游。\n沈冥求自试，通鉴果蒙收。\n文墨悲无位，诗书误白头。\n陈王抗表日，毛遂请行秋。\n双剑曾埋狱，司空问斗牛。\n希垂拂拭惠，感激愿相投。",
        "dynasty": "唐",
        "collection_info": null
    },
    {
        "title": "花发上林",
        "author": "窦常",
        "content": "上苑晓沈沈，花枝乱缀阴。\n色浮双阙近，春入九门深。\n向暖风初扇，余寒雪尚侵。\n艳回秦女目，愁处越人心。\n绕绕时萦蝶，关关乍引禽。\n宁知幽谷羽，一举欲依林。",
        "dynasty": "唐",
        "collection_info": null
    },
    {
        "title": "过宋氏五女旧居",
        "author": "窦常",
        "content": "谢庭风韵婕妤才，天纵斯文去不迴。\n一宅柳花今似雪，乡人拟筑望仙台。",
        "dynasty": "唐",
        "collection_info": null
    },
    {
        "title": "还京乐歌词",
        "author": "窦常",
        "content": "百战初休十万师，国人西望翠华时。\n家家尽唱升平曲，帝幸梨园亲制词。",
        "dynasty": "唐",
        "collection_info": null
    },
    {
        "title": "商山祠堂即事",
        "author": "窦常",
        "content": "夺嫡心萌事可忧，四贤西笑暂安刘。\n后王不敢论珪组，土偶人前枳树秋。",
        "dynasty": "唐",
        "collection_info": null
    },
    {
        "title": "七夕",
        "author": "窦常",
        "content": "露盘花水望三星，髣髴虚无为降灵。\n斜汉没时人不寐，几条蛛网下风庭。",
        "dynasty": "唐",
        "collection_info": null
    },
    {
        "title": "杏山馆听子规",
        "author": "窦常",
        "content": "楚塞余春听渐稀，断猿今夕让霑衣。\n云埋老树空山裏，髣髴千声一度飞。",
        "dynasty": "唐",
        "collection_info": null
    },
    {
        "title": "史馆候别蒋拾遗不遇",
        "author": "窦牟",
        "content": "千门万户迷，伫立月华西。\n画戟晨光动，春松宿露低。\n主文亲玉扆，通籍入金闺。\n肯念从戎去，风沙事鼓鞞。",
        "dynasty": "唐",
        "collection_info": null
    },
    {
        "title": "早赴临台立马待漏口号寄弟羣",
        "author": "窦牟",
        "content": "上陌行初尽，严城立未开。\n人疑早朝去，客是远方来。\n伏奏徒将命，周行自引才。\n可怜霄汉曙，鸳鹭正徘徊。",
        "dynasty": "唐",
        "collection_info": null
    },
    {
        "title": "缑氏拜陵迴道中呈李舍人少尹",
        "author": "窦牟",
        "content": "忽忝诸卿位，仍陪长者车。\n礼容皆若旧，名籍自凭虚。\n上路花偏早，空山云甚余。\n却愁新咏发，酬和不相如。",
        "dynasty": "唐",
        "collection_info": null
    },
    {
        "title": "陪韩院长韦河南同寻刘师不遇",
        "author": "窦牟",
        "content": "仙客诚难访，吾人岂易同。\n独游应驻景，相顾且吟风。\n药畹琼枝秀，斋轩粉壁空。\n不题三五字，何以达壶公。",
        "dynasty": "唐",
        "collection_info": null
    },
    {
        "title": "送东光吕少府之官连帅奏授",
        "author": "窦牟",
        "content": "远爱东光县，平临若木津。\n一城见先日，百里早惊春。\n德礼邀才重，恩辉拜命新。\n几时裁尺素，沧海有枯鳞。",
        "dynasty": "唐",
        "collection_info": null
    },
    {
        "title": "送刘公达判官赴天德军幕",
        "author": "窦牟",
        "content": "特建青油幕，量分紫禁师。\n自然知召子，不用问从谁。\n文武轻车少，腥膻左袵衰。\n北风如有寄，画取受降时。",
        "dynasty": "唐",
        "collection_info": null
    },
    {
        "title": "故秘监丹阳郡公延陵包公挽歌",
        "author": "窦牟",
        "content": "台鼎尝虚位，夔龙莫致尧。\n德音冥秘府，风韵散清朝。\n天上文星落，林端玉树凋。\n有吴君子墓，返葬故山遥。",
        "dynasty": "唐",
        "collection_info": null
    },
    {
        "title": "望终南",
        "author": "窦牟",
        "content": "日爱南山好，时逢夏景残。\n白云兼似雪，清昼乍生寒。\n九陌峰如坠，千门翠可团。\n欲知形胜尽，都在紫宸看。",
        "dynasty": "唐",
        "collection_info": null
    },
    {
        "title": "秋夕闲居对雨赠别卢七侍御坦",
        "author": "窦牟",
        "content": "燕燕辞巢蝉蜕枝，穷居积雨坏藩篱。\n夜长檐溜寒无寝，日晏厨烟湿未炊。\n悟主一言那可学，从军五首竟徒为。\n故人骢马朝天使，洛下秋声恐要知。",
        "dynasty": "唐",
        "collection_info": null
    },
    {
        "title": "晚过敷水驿却寄华州使院张郑二侍御",
        "author": "窦牟",
        "content": "春雨如烟又若丝，晓来昏处晚晴时。\n仙人掌上芙蓉沼，柱史关西松柏祠。\n几许岁华销道路，无穷王事繫戎师。\n迴瞻二妙非吾侣，日对三峰自有期。",
        "dynasty": "唐",
        "collection_info": null
    },
    {
        "title": "洛下闲居夜晴观雪寄四远诸兄弟",
        "author": "窦牟",
        "content": "雪月相辉云四开，终风助冻不扬埃。\n万重琼树宫中接，一直银河天上来。\n荆楚岁时知染翰，湘吴醇酎忆衔桮。\n强题缣素无颜色，鸿雁南飞早晚迴。",
        "dynasty": "唐",
        "collection_info": null
    },
    {
        "title": "天津晓望因寄呈分司一二省郎",
        "author": "窦牟",
        "content": "万乘西都去，千门正位虚。\n凿龙横碧落，提象出华胥。\n望幸宫嫔老，迎春海燕初。\n保釐纔半仗，容卫尽空庐。\n要自词难拟，繇来画不如。\n散郎无所属，聊事穆清居。",
        "dynasty": "唐",
        "collection_info": null
    },
    {
        "title": "早入朝书事",
        "author": "窦牟",
        "content": "紫陌纷如画，彤庭郁未晨。\n列星沈骑火，残月暗车尘。\n隐轸排霄翰，差池跨海鳞。\n玉声繁似乐，香泽散成春。\n叹息驱羸马，分明识故人。\n一生三不遇，今作老郎身。",
        "dynasty": "唐",
        "collection_info": null
    },
    {
        "title": "元日喜闻大礼寄上翰林四学士中书六舍人二十韵",
        "author": "窦牟",
        "content": "有事郊坛毕，无私日月临。\n岁华春更早，天瑞雪犹深。\n玉辇迴时令，金门降德音。\n翰飞鸳别侣，藂植桂为林。\n粉泽资鸿笔，熏和本素琴。\n礼成戎器下，恩彻鬼方沈。\n麟爵来称纪，官师退绝箴。\n道风黄阁静，祥景紫垣阴。\n寿酒朝时献，农书夜直寻。\n国香煴翠幄，庭燎赩红衾。\n汉魏文章盛，尧汤雨露霃。\n密辞投水石，精义出沙金。\n宸扆亲唯敬，钧衡近匪侵。\n疾驱千里骏，清唳九霄禽。\n庆赐迎新服，斋庄弃旧簪。\n忽思班女怨，遥听越人吟。\n末路甘贫病，流年苦滞淫。\n梦中青琐闼，归处碧山岑。\n窃抃闻韶濩，观光想韎任。\n大哉环海晏，不笇子牟心。",
        "dynasty": "唐",
        "collection_info": null
    },
    {
        "title": "奉使至邢州赠李八使君",
        "author": "窦牟",
        "content": "独占龙冈部，深持虎节居。\n尽心敷吏术，含笑掩兵书。\n礼饰华缨重，才牵雅制余。\n茂阴延驿路，温液逗官渠。\n南亩行春罢，西楼待客初。\n瓮头开绿蚁，砧下落红鱼。\n牧伯风流足，輶轩若涩虚。\n今宵铃阁内，醉舞復何如。",
        "dynasty": "唐",
        "collection_info": null
    },
    {
        "title": "秋日洛阳官舍寄上水部家兄",
        "author": "窦牟",
        "content": "洛阳归老日，此县忽为君。\n白髮兄仍见，丹诚帝岂闻。\n九衢横逝水，二室散浮云。\n屈指豪家尽，伤心要地分。\n禁中周几鼎，源上汉诸坟。\n貔虎今无半，狐狸宿有羣。\n威声惭北部，仁化乐南熏。\n野檗饥来食，天香静处焚。\n壮年唯喜酒，幼学便诃文。\n及尔空衰暮，离忧讵可闻。",
        "dynasty": "唐",
        "collection_info": null
    },
    {
        "title": "李舍人少尹惠家醖一小榼立书绝句",
        "author": "窦牟",
        "content": "禁琐天浆嫩，虞行夜月寒。\n一瓢那可醉，应遣试尝看。",
        "dynasty": "唐",
        "collection_info": null
    },
    {
        "title": "酬舍弟庠罢举从州辟书",
        "author": "窦牟",
        "content": "之荆且愿依刘表，折桂终惭见郄诜。\n舍弟未应丝作鬓，园公不用印随身。",
        "dynasty": "唐",
        "collection_info": null
    },
    {
        "title": "奉酬杨侍郎十兄见赠之作",
        "author": "窦牟",
        "content": "翠羽雕虫日日新，翰林工部欲何神。\n自悲由瑟无弹处，今作关西门下人。",
        "dynasty": "唐",
        "collection_info": null
    },
    {
        "title": "杏园渡",
        "author": "窦牟",
        "content": "卫郊多垒少人家，南渡天寒日又斜。\n君子素风悲已矣，杏园无復一枝花。",
        "dynasty": "唐",
        "collection_info": null
    },
    {
        "title": "奉诚园闻笛",
        "author": "窦牟",
        "content": "曾绝朱缨吐锦茵，欲披荒草访遗尘。\n秋风忽洒西园泪，满目山阳笛裏人。",
        "dynasty": "唐",
        "collection_info": null
    },
    {
        "title": "雪中遇直",
        "author": "窦羣",
        "content": "寒光凝雪彩，限直居粉闱。\n怳疑白云上，乍觉金印非。\n树色霭虚空，琴声谐素徽。\n明晨阻通籍，独卧挂朝衣。",
        "dynasty": "唐",
        "collection_info": null
    },
    {
        "title": "东山月下怀友人",
        "author": "窦羣",
        "content": "东山多乔木，月午始苍苍。\n虽殊碧海状，爱此青苔光。\n高下灭华烛，参差启洞房。\n佳人梦余思，宝瑟愁应商。\n皎洁殊未已，沈吟限一方。\n宦情哂鸡口，世路倦羊肠。\n彼美金石分，眷言兰桂芳。\n清晖讵同夕，耿耿但相望。",
        "dynasty": "唐",
        "collection_info": null
    },
    {
        "title": "时兴",
        "author": "窦羣",
        "content": "夙心旷何许，日暮依林薄。\n流水不待人，孤云时映鹤。\n蒙蒙千万花，曷为神仙药。\n不遇烂柯叟，报非旧城郭。",
        "dynasty": "唐",
        "collection_info": null
    },
    {
        "title": "题剑",
        "author": "窦羣",
        "content": "丈夫得宝剑，束髮曾书绅。\n嗟吁一朝遇，愿言千载邻。\n心许留家树，辞直断佞臣。\n焉能为绕指，拂拭试时人。",
        "dynasty": "唐",
        "collection_info": null
    },
    {
        "title": "黔中书事",
        "author": "窦羣",
        "content": "万事非京国，千山拥丽谯。\n佩刀看日晒，赐马傍江调。\n言语多重译，壶觞每独谣。\n沿流如着翅，不敢问归桡。",
        "dynasty": "唐",
        "collection_info": null
    },
    {
        "title": "冬日晓思寄杨二十七炼师",
        "author": "窦羣",
        "content": "雨霜地如雪，松桂青参差。\n鹤警晨光上，步出南轩时。\n所遇各有适，我怀亦自怡。\n愿言缄素封，昨夜梦琼枝。",
        "dynasty": "唐",
        "collection_info": null
    },
    {
        "title": "贞元末东院尝接事今西川武相公于兹三周谬领中宪徘徊厅宇多获文篇夏日即事因寄四韵",
        "author": "窦羣",
        "content": "重轩深似谷，列柏镇含烟。\n境绝苍蝇到，风生白雪前。\n弹冠惊迹近，专席感恩偏。\n霄汉朝来下，油幢路几千。",
        "dynasty": "唐",
        "collection_info": null
    },
    {
        "title": "北地",
        "author": "窦羣",
        "content": "何事到容州，临池照白头。\n兴随年已往，愁与水长流。\n僶俯思逋客，辛勤悔饭牛。\n诗人亦何意，树草欲忘忧。",
        "dynasty": "唐",
        "collection_info": null
    },
    {
        "title": "雨后月下寄怀羊二十七资州",
        "author": "窦羣",
        "content": "夕霁凉飙至，翛然心赏谐。\n清光松上月，虚白郡中斋。\n置酒平生在，开衿愿见乖。\n殷勤寄双鲤，梦想入君怀。",
        "dynasty": "唐",
        "collection_info": null
    },
    {
        "title": "奉酬西川武相公晨兴赠友见示之作",
        "author": "窦羣",
        "content": "碧树分晓色，宿雨弄清光。\n犹闻子规啼，独念一声长。\n眷眷轸芳思，依依寄远方。\n情同如兰臭，惠比返魂香。\n新什惊变雅，古瑟代沈湘。\n殷勤见知己，掩抑绕中肠。\n隙驷不我待，路人易相忘。\n孤老空许国，幽报期苍苍。",
        "dynasty": "唐",
        "collection_info": null
    },
    {
        "title": "晨游昌师院",
        "author": "窦羣",
        "content": "深庭芳草浓，晓井山泉溢。\n林馥乱沈烟，石润侵经室。\n幽岩鸟飞静，晴岭云归密。\n壁藓凝苍华，竹阴满晴日。\n生期半宵梦，忧绪仍非一。\n若无高世心，安能此终毕。",
        "dynasty": "唐",
        "collection_info": null
    },
    {
        "title": "同王晦伯朱遐景宿慧山寺",
        "author": "窦羣",
        "content": "共访青山寺，曾隐南朝人。\n问古松桂老，开襟言笑新。\n步移月亦出，水映石磷磷。\n予洗肠中酒，君濯缨上尘。\n皓彩入幽抱，清气逼苍旻。\n信此澹忘归，淹留冰玉邻。",
        "dynasty": "唐",
        "collection_info": null
    },
    {
        "title": "草堂夜坐",
        "author": "窦羣",
        "content": "匣中三尺剑，天上少微星。\n勿谓相去远，壮心曾不停。",
        "dynasty": "唐",
        "collection_info": null
    },
    {
        "title": "经潼关赠宇文十",
        "author": "窦羣",
        "content": "古有弓旌礼，今徴草泽臣。\n方同白衣见，不是弃繻人。",
        "dynasty": "唐",
        "collection_info": null
    },
    {
        "title": "观画鹤",
        "author": "窦羣",
        "content": "华亭不相识，卫国復谁知。\n怅望冲天羽，甘心任画师。",
        "dynasty": "唐",
        "collection_info": null
    },
    {
        "title": "晚自台中归永宁里南望山色怅然有怀呈上右司十一兄",
        "author": "窦羣",
        "content": "白髮侵侵生有涯，青襟曾爱紫河车。\n自怜悟主难归去，马上看山恐到家。",
        "dynasty": "唐",
        "collection_info": null
    },
    {
        "title": "中牟县经鲁公庙",
        "author": "窦羣",
        "content": "青史编名在箧中，故林遗庙揖仁风。\n还将文字如颜色，暂下蒲车为鲁公。",
        "dynasty": "唐",
        "collection_info": null
    },
    {
        "title": "初入谏司喜家室至",
        "author": "窦羣",
        "content": "一旦悲欢见孟光，十年辛苦伴沧浪。\n不知笔砚缘封事，犹问佣书日几行。",
        "dynasty": "唐",
        "collection_info": null
    },
    {
        "title": "春雨",
        "author": "窦羣",
        "content": "昨日偷闲看花了，今朝多雨奈人何。\n人间尽似逢花雨，莫爱芳菲湿绮罗。",
        "dynasty": "唐",
        "collection_info": null
    },
    {
        "title": "送内弟袁德师",
        "author": "窦羣",
        "content": "南渡登州即水仙，西垣有客思悠然。\n因君相问为官意，不卖毗陵负郭田。",
        "dynasty": "唐",
        "collection_info": null
    },
    {
        "title": "赠刘大兄院长",
        "author": "窦羣",
        "content": "万年枝下昔同趋，三事行中半已无。\n路自长沙忽相见，共惊双鬓别来殊。",
        "dynasty": "唐",
        "collection_info": null
    },
    {
        "title": "假日寻花",
        "author": "窦羣",
        "content": "武陵缘源不可到，河阳带县讵堪夸。\n枝枝如雪南关外，一日休闲尽属花。",
        "dynasty": "唐",
        "collection_info": null
    },
    {
        "title": "自京将赴黔南",
        "author": "窦羣",
        "content": "风雨荆州二月天，问人初雇峡中船。\n西南一望云和水，犹道黔南有四千。",
        "dynasty": "唐",
        "collection_info": null
    },
    {
        "title": "留守府酬皇甫曙侍御弹琴之什",
        "author": "窦庠",
        "content": "青琐昼无尘，碧梧阴似水。\n高张朱弦琴，静举白玉指。\n洞箫又奏繁，寒磬一声起。\n鹤警风露中，泉飞雪云裏。\n泠泠分雅郑，析析谐宫征。\n座客无俗心，巢禽亦倾耳。\n卫国知有人，齐竽偶相齿。\n有时趋绛纱，尽日随朱履。\n那令杂繁手，出假求焦尾。\n几载遗正音，今朝自君始。",
        "dynasty": "唐",
        "collection_info": null
    },
    {
        "title": "金山行",
        "author": "窦庠",
        "content": "西江中𤃩波四截，涌出一峰青堞㙞。\n外如削成中缺裂，阳气发生阴气结。\n是时炎天五六月，上有火云下冰雪。\n夜色晨光相荡沃，积翠流霞满坑谷。\n龙泓彻底沙布金，鸟道插云梯甃玉。\n架险凌虚随指顾，榱桷玲珑皆固护。\n斡流倒景不可窥，万仞千崖生跬步。\n日华重重上金牓，丹楹碧砌真珠网。\n此时天海风浪清，吴楚万家皆在掌。\n琼楼菌阁纷明媚，曲槛迴轩深且邃。\n海鸟夜上珊瑚枝，江花晓落瑠璃地。\n有时倒影沈江底，万状分明光似洗。\n不知水上有楼台，却就波中看闭启。\n舟人忘却江水深，水神误到人间世。\n歘然风生波出没，瀖濩晶莹无定物。\n居人相顾非人间，如到日宫经月窟。\n信知灵景长有灵，住者不得无仙骨。\n三神山上蓬莱宫，徒有丹青人未逢。\n何如此处灵山宅，清凉不与嚣尘隔。\n曾到金山处处行，梦魂长羡金山客。",
        "dynasty": "唐",
        "collection_info": null
    },
    {
        "title": "于阗钟歌送灵彻上人归越",
        "author": "窦庠",
        "content": "海中有国倾神功，烹金化成九乳钟。\n精气激射声冲瀜，护持海底诸鱼龙。\n声有感，神无方，连天云水无津梁。\n不知飞在灵嘉寺，一国之人皆若狂。\n东南之美天下传，环文万象无雕镌。\n有灵飞动不敢悬，锁在危楼五百年。\n有时清秋日正中，繁霜满地天无风。\n一声洞彻八音尽，万籁悄然星汉空。\n徒言凡质千钧重，一夫之力能振动。\n大鸣小鸣须在君，不撃不考终不闻。\n高僧访古稽山曲，终日当之言不足。\n手提文锋百炼成，恐刜此钟无一声。",
        "dynasty": "唐",
        "collection_info": null
    },
    {
        "title": "太原送穆质南游",
        "author": "窦庠",
        "content": "今朝天景清，秋入晋阳城。\n露叶离披处，风蝉三数声。\n那言苦行役，值此远徂征。\n莫话心中事，相看气不平。",
        "dynasty": "唐",
        "collection_info": null
    },
    {
        "title": "四皓驿听琴送王师简归湖南使幕",
        "author": "窦庠",
        "content": "朱弦韵正调，清夜似闻韶。\n山馆月犹在，松枝雪未消。\n城笳三奏晓，别鹤一声遥。\n明日思君处，春泉翻寂寥。",
        "dynasty": "唐",
        "collection_info": null
    },
    {
        "title": "夜行古战场",
        "author": "窦庠",
        "content": "山断塞初平，人言古战庭。\n泉冰声更咽，阴火燄偏青。\n月落云沙黑，风迴草木腥。\n不知秦与汉，徒欲弔英灵。",
        "dynasty": "唐",
        "collection_info": null
    },
    {
        "title": "奉和王侍郎春日喜李侍郎崔给谏张舍人韦谏议见访因命觞观乐之什",
        "author": "窦庠",
        "content": "华馆迟嘉宾，逢迎淑景新。\n锦筵开绛帐，玉佩下朱轮。\n曲裏三仙会，风前百啭春。\n欲知忘味处，共仰在齐人。",
        "dynasty": "唐",
        "collection_info": null
    },
    {
        "title": "酬谢韦卿二十五兄俯赠輙敢书情",
        "author": "窦庠",
        "content": "大贤持赠一明珰，蓬荜初惊满室光。\n埋没剑中生紫气，尘埃瑟上动清商。\n荆山璞在终应识，楚国人知不是狂。\n莫恨伏辕身未老，会将筋力是王良。",
        "dynasty": "唐",
        "collection_info": null
    },
    {
        "title": "奉酬侍御家兄东洛闲居夜晴观雪之什",
        "author": "窦庠",
        "content": "洛阳宫观与天齐，雪净云消月未西。\n清浅乍分银汉近，辉光渐觉玉绳低。\n绿醽乍熟堪聊酌，黄竹篇成好命题。\n应念武关山断处，空愁簿领候晨鸡。",
        "dynasty": "唐",
        "collection_info": null
    },
    {
        "title": "勅目至家兄蒙淮南仆射杜公奏授秘校兼节度参谋同书寄上",
        "author": "窦庠",
        "content": "朝市三千里，园庐二十春。\n步兵终日饮，原宪四时贫。\n桂树留人久，蓬山入梦新。\n鹤书承处重，鹊语喜时频。\n草奏才偏委，嘉谋事最亲。\n榻因徐孺解，醴为穆生陈。\n卫国今多士，荆州好寄身。\n烟霄定从此，非假问陶钧。",
        "dynasty": "唐",
        "collection_info": null
    },
    {
        "title": "酬韩愈侍郎登岳阳楼见赠",
        "author": "窦庠",
        "content": "巨浸连空阔，危楼在杳冥。\n稍分巴子国，欲近老人星。\n昏旦呈新候，川原按旧经。\n地图封七泽，天限锁重扃。\n万象皆归掌，三光岂遁形。\n月车纔碾浪，日御已翻溟。\n落照金成柱，余霞翠拥屏。\n夜光疑汉曲，寒韵辨湘灵。\n山晚云常碧，湖春草徧青。\n轩黄曾举乐，范蠡几扬舲。\n有客初留鹢，贪程尚数蓂。\n自当徐孺榻，不是谢公亭。\n雅论冰生水，雄材刃发硎。\n座中琼玉润，名下茝兰馨。\n假手诚知拙，斋心匪蹔宁。\n每惭公府粟，却忆故山苓。\n苦调当三叹，知音愿一听。\n自悲由也瑟，敢坠孔悝铭。\n野杏初成雪，松醪正满瓶。\n莫辞今日醉，长恨古人醒。",
        "dynasty": "唐",
        "collection_info": null
    },
    {
        "title": "东都嘉量亭献留守韩仆射",
        "author": "窦庠",
        "content": "卜筑三川上，仪刑万井中。\n度材垂后俭，选胜揜前功。\n云构中央起，烟波四面通。\n乍疑游汗漫，稍似入崆垌。\n廛闬高低尽，山河表裏穷。\n峰恋从地碧，宫观倚天红。\n灵槛如朝蜃，飞桥状晚虹。\n曙霞晴错落，夕霭湿葱茏。\n庾亮楼何阨，陈蕃榻更崇。\n有时闲讲德，永日静观风。\n玉斝飞无算，金铙奏未终。\n重筵开玳瑁，上客集鹓鸿。\n接武空惭蹇，修文敢并雄。\n岂须登岘首，然后奉羊公。",
        "dynasty": "唐",
        "collection_info": null
    },
    {
        "title": "段都尉别业",
        "author": "窦庠",
        "content": "曾识将军段匹磾，几场花下醉如泥。\n春来欲问林园主，桃李无言鸟自啼。",
        "dynasty": "唐",
        "collection_info": null
    },
    {
        "title": "灵台镇赠丘岑中丞",
        "author": "窦庠",
        "content": "晓日天山雪半晴，红旗遥识汉家营。\n近来胡骑休南牧，羊马城边春草生。",
        "dynasty": "唐",
        "collection_info": null
    },
    {
        "title": "赠道芬上人",
        "author": "窦庠",
        "content": "云湿烟封不可闚，画时唯有鬼神知。\n几回逢着天台客，认得岩西最老枝。",
        "dynasty": "唐",
        "collection_info": null
    },
    {
        "title": "金山寺",
        "author": "窦庠",
        "content": "一点青螺白浪中，全依水府与天通。\n晴江万里云飞尽，鳌背参差日气红。",
        "dynasty": "唐",
        "collection_info": null
    },
    {
        "title": "冬夜寓怀寄王翰林",
        "author": "窦庠",
        "content": "满地霜芜叶下枝，几回吟断四愁诗。\n汉家若欲论封禅，须及相如未病时。",
        "dynasty": "唐",
        "collection_info": null
    },
    {
        "title": "醉中赠符载",
        "author": "窦庠",
        "content": "白社会中尝共醉，青云路上未相逢。\n时人莫小池中水，浅处无妨有卧龙。",
        "dynasty": "唐",
        "collection_info": null
    },
    {
        "title": "龙门看花",
        "author": "窦庠",
        "content": "无叶无枝不见空，连天扑地径纔通。\n山莺惊起酒醒处，火焰烧人雪喷风。",
        "dynasty": "唐",
        "collection_info": null
    },
    {
        "title": "陪留守韩仆射巡内至上阳宫感兴二首 一",
        "author": "窦庠",
        "content": "翠辇西归七十春，玉堂珠缀俨埃尘。\n武皇弓剑埋何处，泣问上阳宫裏人。",
        "dynasty": "唐",
        "collection_info": null
    },
    {
        "title": "陪留守韩仆射巡内至上阳宫感兴二首 二",
        "author": "窦庠",
        "content": "愁云漠漠草离离，太乙句陈处处疑。\n薄暮毁垣春雨裏，残花犹发万年枝。",
        "dynasty": "唐",
        "collection_info": null
    },
    {
        "title": "老将行",
        "author": "窦巩",
        "content": "烽烟犹未尽，年鬓暗相催。\n轻敌心空在，弯弓手不开。\n马依秋草病，柳傍故营摧。\n唯有酬恩客，时听说剑来。",
        "dynasty": "唐",
        "collection_info": null
    },
    {
        "title": "赠萧都官",
        "author": "窦巩",
        "content": "萧郎自小贤，爱客不言钱。\n有酒轻寒夜，无愁倚少年。\n闲寻织锦字，醉上看花船。\n好是关身事，从人道性偏。",
        "dynasty": "唐",
        "collection_info": null
    },
    {
        "title": "忝职武昌初至夏口书事献府主相公",
        "author": "窦巩",
        "content": "白髮放橐鞬，梁王爱旧全。\n竹篱江畔宅，梅雨病中天。\n时奉登楼讌，闲修上水船。\n邑人兴谤易，莫遣鹤支钱。",
        "dynasty": "唐",
        "collection_info": null
    },
    {
        "title": "早秋江行",
        "author": "窦巩",
        "content": "迴望湓城远，西风吹荻花。\n暮潮江势阔，秋雨鴈行斜。\n多醉浑无梦，频愁欲到家。\n渐惊云树转，数点是晨鵶。",
        "dynasty": "唐",
        "collection_info": null
    },
    {
        "title": "题任处士幽居",
        "author": "窦巩",
        "content": "红叶江邨夕，孤烟草舍贫。\n水清鱼识钓，林静犬随人。\n采掇山无主，扶持药有神。\n客来唯劝酒，蝴蝶是前身。",
        "dynasty": "唐",
        "collection_info": null
    },
    {
        "title": "汉阴驿与宇文十相遇旋归西川因以赠别",
        "author": "窦巩",
        "content": "吴蜀何年别，相逢汉水头。\n望乡心共醉，握手泪先流。\n宿雾千山晓，春霖一夜愁。\n离情方浩荡，莫说去刀州。",
        "dynasty": "唐",
        "collection_info": null
    },
    {
        "title": "早春松江野望",
        "author": "窦巩",
        "content": "江邨风雪霁，晓望忽惊春。\n畊地人来早，营巢鹊语频。\n带花移树小，插槿作篱新。\n何事胜无事，穷通任此身。",
        "dynasty": "唐",
        "collection_info": null
    },
    {
        "title": "少妇词",
        "author": "窦巩",
        "content": "坐惜年光变，辽阳信未通。\n燕迷新画屋，春识旧花丛。\n梦绕天山外，愁翻锦字中。\n昨来谁是伴，鹦鹉在帘栊。",
        "dynasty": "唐",
        "collection_info": null
    },
    {
        "title": "岁晚喜远兄弟至书情",
        "author": "窦巩",
        "content": "几年沧海别，相见竟多违。\n鬓髮缘愁白，音书为懒稀。\n新诗徒有赠，故国未同归。\n人事那堪问，无言是与非。",
        "dynasty": "唐",
        "collection_info": null
    },
    {
        "title": "登玉鈎亭奉献淮南李相公",
        "author": "窦巩",
        "content": "西南城上高高处，望月分明似玉鈎。\n朱槛人云看鸟灭，绿杨如荠遶江流。\n定知有客嫌陈榻，从此无人上庾楼。\n今日卷帘天气好，不劳骑马看扬州。",
        "dynasty": "唐",
        "collection_info": null
    },
    {
        "title": "南阳道中作",
        "author": "窦巩",
        "content": "东风雨洗顺阳川，蜀锦花开绿草田。\n彩雉鬬时频驻马，酒旗翻处亦留钱。\n新晴日照山头雪，薄暮人争渡口船。\n早晚到家春欲尽，今年寒食月初圆。",
        "dynasty": "唐",
        "collection_info": null
    },
    {
        "title": "哭吕衡州八郎中",
        "author": "窦巩",
        "content": "今朝血泪问苍苍，不分先悲旅馆丧。\n人送剑来归陇上，鴈飞书去呌衡阳。\n还家路远儿童小，埋玉泉深昼夜长。\n望尽素车秋草外，欲将身赎返魂香。",
        "dynasty": "唐",
        "collection_info": null
    },
    {
        "title": "江陵遇元九李六二侍御纪事书情呈十二韵",
        "author": "窦巩",
        "content": "自见人相爱，如君爱我稀。\n好闲容问道，攻短每言非。\n梦想何曾间，追欢未省违。\n看花怜后到，避酒许先归。\n柳寺春堤远，津桥曙月微。\n渔翁随去处，禅客共因依。\n蓬阁初疑义，霜台晚畏威。\n学深通古字，心直触危机。\n肯滞荆州掾，犹香柏署衣。\n山连巫峡秀，田傍渚宫肥。\n美玉方齐价，迁鸎尚怯飞。\n伫看霄汉上，连步侍彤闱。",
        "dynasty": "唐",
        "collection_info": null
    },
    {
        "title": "游仙词",
        "author": "窦巩",
        "content": "海上神山绿，溪边杏树红。\n不知何处去，月照玉楼空。",
        "dynasty": "唐",
        "collection_info": null
    },
    {
        "title": "赠阿史那都尉",
        "author": "窦巩",
        "content": "较猎燕山经几春，雕弓白羽不离身。\n年来马上浑无力，望见飞鸿指似人。",
        "dynasty": "唐",
        "collection_info": null
    },
    {
        "title": "陕府宾堂览房杜二公仁寿年中题纪手迹",
        "author": "窦巩",
        "content": "仁寿元和二百年，蒙笼水墨淡如烟。\n当时憔悴题名日，汉祖龙潜未上天。",
        "dynasty": "唐",
        "collection_info": null
    },
    {
        "title": "早春送宇文十归吴",
        "author": "窦巩",
        "content": "春迟不省似今年，二月无花雪满天。\n村店闭门何处宿，夜深遥唤渡江船。",
        "dynasty": "唐",
        "collection_info": null
    },
    {
        "title": "经窦车骑故城",
        "author": "窦巩",
        "content": "荒陂古堞欲千年，名振图书剑在泉。\n今日诸孙拜坟树，愧无文字续燕然。",
        "dynasty": "唐",
        "collection_info": null
    },
    {
        "title": "赠王氏小儿",
        "author": "窦巩",
        "content": "竹林会裏偏怜小，淮水清时最觉贤。\n莫倚儿童轻岁月，丈人曾共尔同年。",
        "dynasty": "唐",
        "collection_info": null
    },
    {
        "title": "唐州东途作",
        "author": "窦巩",
        "content": "绿林兵起结愁云，白羽飞书未解纷。\n天子欲开三面网，莫将弓箭射官军。",
        "dynasty": "唐",
        "collection_info": null
    },
    {
        "title": "新罗进白鹰",
        "author": "窦巩",
        "content": "御马新骑禁苑秋，白鹰来自东海头。\n汉皇无事须游猎，雪乱争飞锦臂鞴。",
        "dynasty": "唐",
        "collection_info": null
    },
    {
        "title": "秋夕",
        "author": "窦巩",
        "content": "护霜云映月朦胧，乌鹊争飞井上桐。\n半夜酒醒人不觉，满池荷叶动秋风。",
        "dynasty": "唐",
        "collection_info": null
    },
    {
        "title": "襄阳寒食寄宇文籍",
        "author": "窦巩",
        "content": "烟水初销见万家，东风吹柳万条斜。\n大堤欲上谁相伴，马踏春泥半是花。",
        "dynasty": "唐",
        "collection_info": null
    },
    {
        "title": "奉使蓟门",
        "author": "窦巩",
        "content": "自从身属富人侯，蝉噪槐花已四秋。\n今日一茎新白髮，懒骑官马到幽州。",
        "dynasty": "唐",
        "collection_info": null
    },
    {
        "title": "送刘禹锡",
        "author": "窦巩",
        "content": "十年憔悴武陵溪，鹤病深林玉在泥。\n今日太行平似砥，九霄初倚入云梯。",
        "dynasty": "唐",
        "collection_info": null
    },
    {
        "title": "送元稹西归",
        "author": "窦巩",
        "content": "南州风土滞龙媒，黄纸初飞勅字来。\n二月曲江连旧宅，阿婆情熟牡丹开。",
        "dynasty": "唐",
        "collection_info": null
    },
    {
        "title": "过骊山",
        "author": "窦巩",
        "content": "翠辇红旌去不回，苍苍宫树锁青苔。\n有人说得当时事，曾见长生玉殿开。",
        "dynasty": "唐",
        "collection_info": null
    },
    {
        "title": "洛中即事",
        "author": "窦巩",
        "content": "高梧叶尽鸟巢空，洛水潺湲夕照中。\n寂寂天桥车马绝，寒鸦飞入上阳宫。",
        "dynasty": "唐",
        "collection_info": null
    },
    {
        "title": "寻道者所隐不遇",
        "author": "窦巩",
        "content": "篱外涓涓涧水流，槿花半点夕阳收。\n欲题名字知相访，又恐芭蕉不奈秋。",
        "dynasty": "唐",
        "collection_info": null
    },
    {
        "title": "寄南游兄弟",
        "author": "窦巩",
        "content": "书来未报几时还，知在三湘五岭间。\n独立衡门秋水阔，寒鸦飞去日衔山。",
        "dynasty": "唐",
        "collection_info": null
    },
    {
        "title": "宫人斜",
        "author": "窦巩",
        "content": "离宫路远北原斜，生死恩深不到家。\n云雨今归何处去，黄鹂飞上野棠花。",
        "dynasty": "唐",
        "collection_info": null
    },
    {
        "title": "代邻叟",
        "author": "窦巩",
        "content": "年来七十罢耕桑，就暖支羸强下床。\n满眼儿孙身外事，闲梳白髮对残阳。",
        "dynasty": "唐",
        "collection_info": null
    },
    {
        "title": "新营别墅寄家兄",
        "author": "窦巩",
        "content": "懒性如今成野人，行藏由兴不由身。\n莫惊此度归来晚，买得西山正值春。",
        "dynasty": "唐",
        "collection_info": null
    },
    {
        "title": "南游感兴",
        "author": "窦巩",
        "content": "伤心欲问前朝事，惟见江流去不回。\n日暮东风春草绿，鹧鸪飞上越王台。",
        "dynasty": "唐",
        "collection_info": null
    },
    {
        "title": "题剑津",
        "author": "窦巩",
        "content": "风前推折千年剑，岩下澄空万古潭。\n双剑变成龙化去，两溪相并水归南。",
        "dynasty": "唐",
        "collection_info": null
    },
    {
        "title": "放鱼",
        "author": "窦巩",
        "content": "金钱赎得免刀痕，闻道禽鱼亦感恩。\n好去长江千万里，不须辛苦上龙门。",
        "dynasty": "唐",
        "collection_info": null
    },
    {
        "title": "永宁小园寄接近校书",
        "author": "窦巩",
        "content": "故里心期奈别何，手栽芳树忆庭柯。\n东皋黍熟君应醉，梨叶初红白露多。",
        "dynasty": "唐",
        "collection_info": null
    },
    {
        "title": "从军别家",
        "author": "窦巩",
        "content": "自笑儒生着战袍，书斋壁上挂弓刀。\n如今便是征人妇，好织迴文寄窦滔。",
        "dynasty": "唐",
        "collection_info": null
    },
    {
        "title": "悼妓东东",
        "author": "窦巩",
        "content": "芳菲美艳不禁风，未到春残已坠红。\n惟有侧轮车上铎，耳边长似呌东东。",
        "dynasty": "唐",
        "collection_info": null
    },
    {
        "title": "木兰歌",
        "author": "韦元甫",
        "content": "木兰抱杼嗟，借问復为谁。\n欲闻所戚戚，感激彊其颜。\n老父隶兵籍，气力日衰耗。\n岂足万里行，有子復尚少。\n胡沙没马足，朔风裂人肤。\n老父旧羸病，何以彊自扶。\n木兰代父去，秣马备戎行。\n易却纨绮裳，洗却铅粉妆。\n驰马赴军幕，慷慨携干将。\n朝屯雪山下，暮宿青海傍。\n夜袭燕支虏，更携于阗羌。\n将军得胜归，士卒还故乡。\n父母见木兰，喜极成悲伤。\n木兰能承父母颜，却卸巾鞴理丝簧。\n昔为烈士雄，今为娇子容。\n亲戚持酒贺父母，始知生女与男同。\n门前旧军都，十年共崎岖。\n本结弟兄交，死战誓不渝。\n今者见木兰，言声虽是颜貌殊。\n惊愕不敢前，叹息徒嘻吁。\n世有臣子心，能如木兰节。\n忠孝两不渝，千古之名焉可灭。",
        "dynasty": "唐",
        "collection_info": null
    },
    {
        "title": "登越王楼见乔公诗偶题",
        "author": "王铤",
        "content": "云架重楼出郡城，虹梁雅韵仲宣情。\n越王空置千年迹，丞相兼扬万古名。\n过鸟时时衝客会，闲风往往弄江声。\n谬将蹇步寻高躅，鱼目骊珠岂继明。",
        "dynasty": "唐",
        "collection_info": null
    },
    {
        "title": "清如玉壶冰",
        "author": "潘炎",
        "content": "琰玉性惟坚，成壶体更圆。\n虚心含景象，应物受寒泉。\n温润资天质，清贞禀自然。\n日融光乍散，雪照色逾鲜。\n至鉴功宁宰，无私照岂偏。\n明将冰镜对，白与粉花连。\n拂拭终为美，提携伫见传。\n勿令毫髪累，遗恨鲍公篇。",
        "dynasty": "唐",
        "collection_info": null
    },
    {
        "title": "长至日上公献寿",
        "author": "张叔良",
        "content": "凤阙晴钟动，鸡人晓漏长。\n九重初启钥，三事正称觞。\n日至龙颜近，天旋圣历昌。\n休光连雪净，瑞气杂炉香。\n化被君臣洽，恩霑士庶康。\n不因稽旧典，谁得纪朝章。",
        "dynasty": "唐",
        "collection_info": null
    },
    {
        "title": "泾渭扬清浊",
        "author": "吕牧",
        "content": "泾渭横秦野，逶迤近帝城。\n二渠通作润，万户映皆清。\n明晦看殊色，潺湲听一声。\n岸虚深草掩，波五晓烟轻。\n御猎思投钓，渔歌好濯缨。\n合流知禹力，同共到沧瀛。",
        "dynasty": "唐",
        "collection_info": null
    },
    {
        "title": "别张贾",
        "author": "韦夏卿",
        "content": "束简下高阁，买符驱短辕。\n故人惜分袂，结念醉芳罇。\n切切别思缠，萧萧征骑烦。\n临归无限意，相视却忘言。",
        "dynasty": "唐",
        "collection_info": null
    },
    {
        "title": "送顾况归茅山",
        "author": "韦夏卿",
        "content": "圣代为迁客，虚皇作近臣。\n法尊称大洞，学浅忝初真。\n鸾凤文章丽，烟霞翰墨新。\n羡君寻句曲，白鹄是三神。",
        "dynasty": "唐",
        "collection_info": null
    },
    {
        "title": "和丘员外题湛长史旧居",
        "author": "韦夏卿",
        "content": "道胜物能齐，累轻身易退。\n苟安一丘上，何必三山外。\n云霞长若绮，松石常如黛。\n徒有昔王过，竟遗青史载。\n诗因埜寺咏，酒向山椒酹。\n异时逢尔知，兹辰驻余斾。",
        "dynasty": "唐",
        "collection_info": null
    },
    {
        "title": "同韦夏卿送顾况归茅山",
        "author": "綦毋诚",
        "content": "谪宦闻尝赋，游仙便作诗。\n白银双阙恋，青竹一龙骑。\n先入茅君洞，旋过葛稚陂。\n无然列御寇，五日有还期。",
        "dynasty": "唐",
        "collection_info": null
    },
    {
        "title": "感秋",
        "author": "姚伦",
        "content": "试向疎林望，方知节候殊。\n乱声千叶下，寒影一巢孤。\n不蔽秋天雁，惊飞夜月乌。\n霜风与春日，几度遣荣枯。",
        "dynasty": "唐",
        "collection_info": null
    },
    {
        "title": "过章秀才洛阳客舍",
        "author": "姚伦",
        "content": "达人心自适，旅舍当闲居。\n不出来时径，重看读了书。\n晚山岚色近，斜日树阴疎。\n尽是忘言客，听君诵子虚。",
        "dynasty": "唐",
        "collection_info": null
    },
    {
        "title": "赋得生刍一束",
        "author": "于结",
        "content": "比玉人应重，为刍物自轻。\n向风倾弱叶，裛露示纤茎。\n蒨练宜春景，芊绵对雨情。\n每惭苹藻用，多谢𦶜兰荣。\n孺子才虽远，公孙策未行。\n咨询如不弃，终冀及微生。",
        "dynasty": "唐",
        "collection_info": null
    },
    {
        "title": "赋得生刍一束",
        "author": "郑孺华",
        "content": "孙弘期射策，长倩赠生刍。\n至洁心将比，忘忧道不孤。\n芝兰方入室，萧艾莫同途。\n馥馥香犹在，青青色更殊。\n芳宁九春歇，熏岂十年无。\n葑菲如堪采，山苗自可逾。",
        "dynasty": "唐",
        "collection_info": null
    },
    {
        "title": "空灵岸",
        "author": "张叔卿",
        "content": "寒尽鸿先去，江迴客未归。\n早知名是幻，不敢绣为衣。\n雾积川原暗，山多郡县稀。\n今朝下湘岸，更逐鹧鸪飞。",
        "dynasty": "唐",
        "collection_info": null
    },
    {
        "title": "流桂州",
        "author": "张叔卿",
        "content": "莫问苍梧远，而今世路难。\n胡尘不到处，即是小长安。",
        "dynasty": "唐",
        "collection_info": null
    },
    {
        "title": "酬窦大闲居见寄",
        "author": "房孺復",
        "content": "来自三湘到五溪，青枫无树不猨啼。\n名惭竹使宦情少，路隔桃源归思迷。\n鵩鸟赋成知性命，鲤鱼书至恨暌携。\n烦君强着潘年比，骑省风流讵可齐。",
        "dynasty": "唐",
        "collection_info": null
    },
    {
        "title": "送妓人出家",
        "author": "杨郇伯",
        "content": "尽出花钿与四隣，云鬟剪落厌残春。\n暂惊风烛难留世，便是莲花不染身。\n贝叶欲翻迷锦字，梵声初学悞梁尘。\n从今艳色归空后，湘浦应无解佩人。",
        "dynasty": "唐",
        "collection_info": null
    },
    {
        "title": "宿北乐馆",
        "author": "陈润",
        "content": "欲眠不眠夜深浅，越鸟一声空山远。\n庭木萧萧落叶时，溪声雨声听不辨。\n溪流潺潺雨习习，灯影山光满窗入。\n栋里不知浑是云，晓来但觉衣裳湿。",
        "dynasty": "唐",
        "collection_info": null
    },
    {
        "title": "东都所居寒食下作",
        "author": "陈润",
        "content": "江南寒食早，二月杜鹃鸣。\n日暖山初绿，春寒雨欲晴。\n浴蚕当社日，改火待清明。\n更喜瓜田好，令人忆邵平。",
        "dynasty": "唐",
        "collection_info": null
    },
    {
        "title": "登西灵塔",
        "author": "陈润",
        "content": "塔庙出招提，登临碧海西。\n不知人意远，渐觉鸟飞低。\n稍与云霞近，如将日月齐。\n迁乔未得意，徒欲蹑云梯。",
        "dynasty": "唐",
        "collection_info": null
    },
    {
        "title": "送骆征君",
        "author": "陈润",
        "content": "野人膺辟命，溪上掩柴扉。\n黄卷犹将去，青山岂更归。\n马留苔藓迹，人脱薜萝衣。\n他日相思处，天边望少微。",
        "dynasty": "唐",
        "collection_info": null
    },
    {
        "title": "赋得浦外虹送人",
        "author": "陈润",
        "content": "日影化为虹，弯弯出浦东。\n一条微雨后，五色片云中。\n轮势随天度，桥形跨海通。\n还将饮水处，持送使车雄。",
        "dynasty": "唐",
        "collection_info": null
    },
    {
        "title": "赋得秋河曙耿耿",
        "author": "陈润",
        "content": "晚望秋高夜，微明欲曙河。\n桥成鹊已去，机罢女应过。\n月上殊开练，云行类动波。\n寻源不可到，耿耿復如何。",
        "dynasty": "唐",
        "collection_info": null
    },
    {
        "title": "赋得池塘生春草",
        "author": "陈润",
        "content": "谢公遗咏处，池水夹通津。\n古往人何在，年来草自春。\n色宜波际绿，香爱雨中新。\n今日青青意，空悲行路人。",
        "dynasty": "唐",
        "collection_info": null
    },
    {
        "title": "阙题",
        "author": "陈润",
        "content": "丈夫不感恩，感恩宁有泪。\n心头感恩血，一滴染天地。",
        "dynasty": "唐",
        "collection_info": null
    },
    {
        "title": "哭长孙侍郎",
        "author": "杜诵",
        "content": "道为诗书重，名因赋颂雄。\n礼闱曾擢桂，宪府既乘骢。\n流水生涯尽，浮云世事空。\n唯余旧台柏，萧瑟九原中。",
        "dynasty": "唐",
        "collection_info": null
    },
    {
        "title": "明皇帝挽歌",
        "author": "郑丹",
        "content": "律历千年会，车书万里同。\n固期常戴日，岂意厌观风。\n地惨新[疆]理，城摧旧战功。\n山河万古壮，今夕尽归空。",
        "dynasty": "唐",
        "collection_info": null
    },
    {
        "title": "肃宗挽歌",
        "author": "郑丹",
        "content": "国以重明受，天从谅闇移。\n诸侯方北面，白日忽西驰。\n龙影当泉落，鸿名向庙垂。\n永言青史上，还见戴无为。",
        "dynasty": "唐",
        "collection_info": null
    },
    {
        "title": "落花",
        "author": "郑昈",
        "content": "早春见花枝，朝朝恨发迟。\n直看花落尽，却意未开时。\n以此方人世，弥令感盛衰。\n始知山简遶，频向习家池。",
        "dynasty": "唐",
        "collection_info": null
    },
    {
        "title": "宿新安江深渡馆寄郑州王使君",
        "author": "朱长文",
        "content": "霜飞十月中，摇落众山空。\n孤馆闭寒木，大江生夜风。\n赋诗忙有意，沈约在关东。",
        "dynasty": "唐",
        "collection_info": null
    },
    {
        "title": "春眺扬州西上岗寄徐员外",
        "author": "朱长文",
        "content": "芜城西眺极苍流，漠漠春烟间曙楼。\n瓜步早潮吞建业，蒜山晴雪照扬州。\n隋家故事不能问，鹤在仙池期我游。",
        "dynasty": "唐",
        "collection_info": null
    },
    {
        "title": "送李司直归浙东幕兼寄鲍将军",
        "author": "朱长文",
        "content": "翩翩书记早曾闻，二十年来愿见君。\n今日相逢悲白髮，同时几许在青云。\n人从北固山边去，水到西陵渡口分。\n会作王门曳裾客，为余前谢鲍将军。",
        "dynasty": "唐",
        "collection_info": null
    },
    {
        "title": "望中有怀",
        "author": "朱长文",
        "content": "龙向洞中衔雨出，鸟从花里带香飞。\n白云断处见明月，黄叶落时闻捣衣。",
        "dynasty": "唐",
        "collection_info": null
    },
    {
        "title": "题虎丘山西寺",
        "author": "朱长文",
        "content": "王氏家山昔在兹，陆机为赋陆云诗。\n青莲香匝东西宇，日月与僧无尽时。",
        "dynasty": "唐",
        "collection_info": null
    },
    {
        "title": "吴兴送梁补阙归朝赋得荻花",
        "author": "朱长文",
        "content": "柳家汀洲孟冬月，云寒水清荻花发。\n一枝持赠朝天人，愿比蓬莱殿前雪。",
        "dynasty": "唐",
        "collection_info": null
    },
    {
        "title": "句",
        "author": "朱长文",
        "content": "夜静忽疑身是梦，更闻寒雨滴芭蕉。",
        "dynasty": "唐",
        "collection_info": null
    },
    {
        "title": "独不见",
        "author": "戴叔伦",
        "content": "前宫路非远，旧苑春将遍。\n玉户看早梅，雕梁数飞燕。\n身轻逐舞袖，香暖传歌扇。\n自和秋风词，长侍昭阳殿。\n谁信后庭人，年年独不见。",
        "dynasty": "唐",
        "collection_info": null
    },
    {
        "title": "去妇怨",
        "author": "戴叔伦",
        "content": "出户不敢啼，风悲日悽悽。\n心知恩义绝，谁忍分明别。\n下坂车辚辚，畏逢乡里亲。\n空持床前幔，却寄家中人。\n忽辞王吉去，为是秋胡死。\n若比今日情，烦冤不相似。",
        "dynasty": "唐",
        "collection_info": null
    },
    {
        "title": "古意",
        "author": "戴叔伦",
        "content": "悠悠南山云，濯濯东流水。\n念我平生欢，託居在东里。\n失既不足忧，得亦不为喜。\n安贫固其然，处贱宁独耻。\n云闲虚我心，水清澹吾味。\n云水俱无心，斯可长伉俪。",
        "dynasty": "唐",
        "collection_info": null
    },
    {
        "title": "南野",
        "author": "戴叔伦",
        "content": "治田长山下，引流坦溪曲。\n东山有遗茔，南野起新筑。\n家世素业儒，子孙鄙食禄。\n披云朝出畊，带月夜归读。\n身勚竟亡疲，团团欣在目。\n野芳绿可采，泉美清可掬。\n茂树延晚凉，早田候秋熟。\n茶烹松火红，酒吸荷杯绿。\n解佩临清池，抚琴看修竹。\n此怀谁与同，此乐君所独。",
        "dynasty": "唐",
        "collection_info": null
    },
    {
        "title": "曾游",
        "author": "戴叔伦",
        "content": "泊舟古城下，高阁快登眺。\n大江会彭蠡，羣峰豁玄峤。\n清影涵空明，黛色凝远照。\n碑留太史书，词刻长公调。\n绝粒感楚囚，丹衷犹照耀。\n怀哉不可招，凭阑一悲啸。",
        "dynasty": "唐",
        "collection_info": null
    },
    {
        "title": "江行",
        "author": "戴叔伦",
        "content": "漾舟晴川裏，挂席候风生。\n临泛何容与，爱此江水清。\n芦洲隐遥嶂，露日映孤城。\n自顾疎野性，屡忘鸥鸟情。\n聊復于时顾，暂欲解尘缨。\n驱驰非吾愿，虚怀浩已盈。",
        "dynasty": "唐",
        "collection_info": null
    },
    {
        "title": "孤鸿篇",
        "author": "戴叔伦",
        "content": "江上双飞鸿，饮啄行相随。\n翔风一何厉，中道伤其雌。\n顾影明月下，哀鸣声正悲。\n已无矰𥐊患，岂乏稻梁资。\n嗈嗈慕俦匹，远集清江湄。\n中有孤文鹓，翩翩好容仪。\n共欣相知遇，毕志同栖迟。\n野田鸱鸮鸟，相妒復相疑。\n鸿志不汝较，奋翼起高飞。\n焉随腐鼠欲，负此云霄期。",
        "dynasty": "唐",
        "collection_info": null
    },
    {
        "title": "感怀二首 一",
        "author": "戴叔伦",
        "content": "尺帛无长裁，浅水无长流。\n水浅易成枯，帛短谁人收。\n人生取舍间，趋竞固非优。\n旧交迹虽疎，中心自云稠。\n新交意虽密，中道生怨尤。\n踟蹰復踟蹰，世路今悠悠。",
        "dynasty": "唐",
        "collection_info": null
    },
    {
        "title": "感怀二首 二",
        "author": "戴叔伦",
        "content": "主人饮君酒，劝君弗相违。\n但当尽弘量，觞至无復辞。\n人生百年中，会合能几时。\n不见枝上花，昨满今渐稀。\n花落还再开，人老无少期。\n古来贤达士，饮酒不復疑。",
        "dynasty": "唐",
        "collection_info": null
    },
    {
        "title": "喜雨",
        "author": "戴叔伦",
        "content": "闲居倦时燠，开轩俯平林。\n雷声殷遥空，云气布层阴。\n川上风雨来，洒然涤烦襟。\n田家共欢笑，沟浍亦已深。\n团团聚邻曲，斗酒相与斟。\n樵歌野田中，渔钓沧江浔。\n苍天暨有念，悠悠终我心。",
        "dynasty": "唐",
        "collection_info": null
    },
    {
        "title": "叹葵花",
        "author": "戴叔伦",
        "content": "今日见花落，明日见花开。\n花开能向日，花落委苍苔。\n自不同凡卉，看时几日迴。",
        "dynasty": "唐",
        "collection_info": null
    },
    {
        "title": "从军行",
        "author": "戴叔伦",
        "content": "丈夫四方志，结髮事远游。\n远游历燕蓟，独戍边城陬。\n西风壠水寒，明月关山悠。\n酬恩仗孤剑，十年弊貂裘。\n封侯属何人，磋跎雪盈头。\n老马思故枥，穷鳞忆深流。\n弹铗动深慨，浩歌气横秋。\n报国期努力，功名良见收。",
        "dynasty": "唐",
        "collection_info": null
    },
    {
        "title": "九日与敬处士左学士同赋采菊上东山便为首句",
        "author": "戴叔伦",
        "content": "采菊上东山，山高路非远。\n江湖乍辽敻，城郭亦在眼。\n昼日市井喧，闰年禾稼晚。\n开尊会佳客，长啸临绝巘。\n戏鹤唳且闲，断云轻不卷。\n乡心各万里，醉话时一展。\n乔木列遥天，残阳贯平坂。\n徒忧征车重，自笑谋虑浅。\n却顾郡斋中，寄傲与君同。",
        "dynasty": "唐",
        "collection_info": null
    },
    {
        "title": "奉天酬别郑谏议云逵卢拾遗景亮见别之作",
        "author": "戴叔伦",
        "content": "巨孽盗都城，传闻天下惊。\n陪臣九江畔，走马来赴难。\n伏奏见龙颜，旋持手诏还。\n单车不可驻，朱槛未遑攀。\n故人出相饯，共悲行路难。\n临岐荷赠言，对酒独伤魂。\n世故山川险，忧多思虑昏。\n重阴蔽芳月，迭岭明旧雪。\n泥积辙更深，木冰花不发。\n郑君间世贤，忠孝乃双全。\n大义弃妻子，至淳易生死。\n知心三四人，越境千余里。\n骏马帐前发，惊尘路旁起。\n楼头俛首看，莫敢相留止。\n拜阙奏良图，留中沃圣谟。\n洗兵救衞郡，诱敌讨幽都。\n名亚典属国，良选谏大夫。\n从容九霄上，谈笑授阴符。\n卢生富才术，特立居近密。\n采掇献吾君，朝廷视听新。\n宽饶狂自比，汲黯直为邻。\n就列继三事，主文当七人。\n可怜长守道，不觉五逢春。\n昔去城南陌，各为天际客。\n关河烟雾深，寸步音尘隔。\n羁旅忽相遇，别离又兹夕。\n前悲涕未干，后喜心已戚。\n而我方老大，颇为风眩迫。\n夫君幷少年，何尔鬓鬚白。\n惆怅语不尽，裴回情转剧。\n一尊自共持，以慰长相忆。",
        "dynasty": "唐",
        "collection_info": null
    },
    {
        "title": "梧桐",
        "author": "戴叔伦",
        "content": "亭亭南轩外，贞干修且直。\n广叶结青阴，繁花连素色。\n天资韶雅性，不愧知音识。",
        "dynasty": "唐",
        "collection_info": null
    },
    {
        "title": "孤石",
        "author": "戴叔伦",
        "content": "迥若千仞峰，孤危不盈尺。\n早晚他山来，犹带烟雨迹。\n贞坚自有分，不乱和氏璧。",
        "dynasty": "唐",
        "collection_info": null
    },
    {
        "title": "花",
        "author": "戴叔伦",
        "content": "花发炎景中，芳春独能久。\n因风任开落，向日无先后。\n若待秋霜来，兰荪共何有。",
        "dynasty": "唐",
        "collection_info": null
    },
    {
        "title": "竹",
        "author": "戴叔伦",
        "content": "卷箨正离披，新枝復蒙密。\n翛翛月下闻，褭褭林际出。\n岂独对芳菲，终年色如一。",
        "dynasty": "唐",
        "collection_info": null
    },
    {
        "title": "怀素上人草书歌",
        "author": "戴叔伦",
        "content": "楚僧怀素工草书，古法尽能新有余。\n神清骨竦意真率，醉来为我挥健笔。\n始从破体变风姿，一一花开春景迟。\n忽为壮丽就枯涩，龙蛇腾盘兽屹立。\n驰毫骤墨剧奔驷，满座失声看不及。\n心手相师势转奇，诡形怪状翻合宜。\n人人细问此中妙，怀素自言初不知。",
        "dynasty": "唐",
        "collection_info": null
    },
    {
        "title": "女耕田行",
        "author": "戴叔伦",
        "content": "乳燕入巢笋成竹，谁家二女种新谷。\n无人无牛不及犁，持刀斫地翻作泥。\n自言家贫母年老，长兄从军未娶嫂。\n去年灾疫牛囤空，截绢买刀都市中。\n头巾掩面畏人识，以刀代牛谁与同。\n姊妹相携心正苦，不见路人唯见土。\n疏通畦陇防乱苗，整顿沟塍待时雨。\n日正南冈下饷归，可怜朝雉扰惊飞。\n东邻西舍花发尽，共惜余芳泪满衣。",
        "dynasty": "唐",
        "collection_info": null
    },
    {
        "title": "柳花歌送客往桂阳",
        "author": "戴叔伦",
        "content": "沧浪渡头柳花发，断续因风飞不绝。\n摇烟拂水积翠间，缀雪含霜谁忍攀。\n夹岸纷纷送君去，鸣棹孤寻到何处。\n移家深入桂水源，种柳新成花更繁。\n定知别后消散尽，却忆今朝伤旅魂。",
        "dynasty": "唐",
        "collection_info": null
    },
    {
        "title": "边城曲",
        "author": "戴叔伦",
        "content": "人生莫作远行客，远行莫戍黄沙碛。\n黄沙碛下八月时，霜风裂肤百草衰。\n尘沙晴天迷道路，河水悠悠向东去。\n胡笳听彻双泪流，羁魂惨惨生边愁。\n原头猎火夜相向，马蹄蹴蹋层冰上。\n不似京华侠少年，清歌妙舞落花前。",
        "dynasty": "唐",
        "collection_info": null
    },
    {
        "title": "屯田词",
        "author": "戴叔伦",
        "content": "春来耕田遍沙碛，老稚欣欣种禾麦。\n麦苗渐长天苦晴，土干确确鉏不得。\n新禾未熟飞蝗至，青苗食尽余枯茎。\n捕蝗归来守空屋，囊无寸帛缾无粟。\n十月移屯来向城，官教去伐南山木。\n驱牛驾车入山去，霜重草枯牛冻死。\n艰辛历尽谁得知，望断天南泪如雨。",
        "dynasty": "唐",
        "collection_info": null
    },
    {
        "title": "巫山高",
        "author": "戴叔伦",
        "content": "巫山峨峨高插天，危峰十二凌紫烟。\n瞿塘嘈嘈急如弦，洄流势逆将覆船。\n云梯岂可进，百[丈]那能牵，陆行巉岩水不前。\n洒泪向流水，泪归东海边。\n含愁对明月，明月空自圆。\n故乡回首思绵绵，侧身天地心茫然。",
        "dynasty": "唐",
        "collection_info": null
    },
    {
        "title": "早春曲",
        "author": "戴叔伦",
        "content": "青楼昨夜东风转，锦帐凝寒觉春浅。\n垂杨摇丝莺乱啼，褭褭烟光不堪翦。\n博山吹云龙脑香，铜壶滴愁更漏长。\n玉颊啼红梦初醒，羞见青鸾镜中影。\n侬家少年爱游逸，万里轮蹄去无迹。\n朱颜未衰消息稀，肠断天涯草空碧。",
        "dynasty": "唐",
        "collection_info": null
    },
    {
        "title": "白苎词",
        "author": "戴叔伦",
        "content": "馆娃宫中露华冷，月落啼鵶散金井。\n吴王扶头酒初醒，秉烛张筵乐清景。\n美人不眠怜夜永，起舞亭亭乱花影。\n新裁白苎胜红绡，玉佩珠缨金步摇。\n回鸾转凤意自娇，银筝锦瑟声相调。\n君恩如水流不断，但愿年年此同宵。\n东风吹花落庭树，春色催人等闲去。\n大家为欢莫延伫，顷刻铜龙报天曙。",
        "dynasty": "唐",
        "collection_info": null
    },
    {
        "title": "行路难",
        "author": "戴叔伦",
        "content": "出门行路难，富贵安可期。\n淮阴不免恶少辱，阮生亦作穷途悲。\n颠倒英雄古来有，封侯却属屠沽儿。\n长安车马随轻肥，青云宾从纷交驰。\n白眼向人多意气，宰牛烹羊如折葵。\n讌乐宁知白日短，时时醉拥双蛾眉。\n扬雄闭门空读书，门前碧草春离离。\n不如拂衣且归去，世上浮名徒尔为。",
        "dynasty": "唐",
        "collection_info": null
    },
    {
        "title": "相思曲",
        "author": "戴叔伦",
        "content": "高楼重重闭明月，肠断僊郎隔年别。\n紫箫横笛寂无声，独向瑶窗坐愁绝。\n鱼沈鴈杳天涯路，始信人间别离苦。\n恨满牙床翡翠衾，怨折金钗凤皇股。\n井深辘轳嗟绠短，衣带相思日应缓。\n将刀斫水水復连，挥刃割情情不断。\n落红乱逐东流水，一点芳心为君死。\n妾身愿作巫山云，飞入仙郎梦魂裏。",
        "dynasty": "唐",
        "collection_info": null
    },
    {
        "title": "送别钱起",
        "author": "戴叔伦",
        "content": "阳关多古调，无奈醉中闻。\n归梦吴山远，离情楚水分。\n孤舟经暮雨，征路入秋云。\n后夜同明月，山窗定忆君。",
        "dynasty": "唐",
        "collection_info": null
    },
    {
        "title": "送张南史",
        "author": "戴叔伦",
        "content": "陋巷无车辙，烟萝总是春。\n贾生独未达，原宪竟忘贫。\n草座留山月，荷衣远洛尘。\n最怜知己在，林下访闲人。",
        "dynasty": "唐",
        "collection_info": null
    },
    {
        "title": "春日早朝应制",
        "author": "戴叔伦",
        "content": "仙仗肃朝官，承平圣主欢。\n月沈宫漏静，雨湿禁花寒。\n丹荔来金阙，朱樱贡玉盘。\n六龙扶御日，只许近臣看。",
        "dynasty": "唐",
        "collection_info": null
    },
    {
        "title": "早行寄朱山人放",
        "author": "戴叔伦",
        "content": "山晓旅人去，天高秋气悲。\n明河川上没，芳草露中衰。\n此别又千里，少年能几时。\n心知剡溪路，聊且寄前期。",
        "dynasty": "唐",
        "collection_info": null
    },
    {
        "title": "除夜宿石头驿",
        "author": "戴叔伦",
        "content": "旅馆谁相问，寒灯独可亲。\n一年将尽夜，万里未归人。\n寥落悲前事，支离笑此身。\n愁颜与衰鬓，明日又逢春。",
        "dynasty": "唐",
        "collection_info": null
    },
    {
        "title": "吴明府自远而来留宿",
        "author": "戴叔伦",
        "content": "出门逢故友，衣服满尘埃。\n岁月不可问，山川何处来。\n绮城容弊宅，散职寄灵台。\n自此留君醉，相欢得几回。",
        "dynasty": "唐",
        "collection_info": null
    },
    {
        "title": "客夜与故人偶集",
        "author": "戴叔伦",
        "content": "天秋月又满，城阙夜千重。\n还作江南会，翻疑梦裏逢。\n风枝惊暗鹊，露草覆寒蛩。\n羁旅长堪醉，相留畏晓钟。",
        "dynasty": "唐",
        "collection_info": null
    },
    {
        "title": "送友人东归",
        "author": "戴叔伦",
        "content": "万里杨柳色，出关送故人。\n轻烟拂流水，落日照行尘。\n积梦江湖阔，忆家兄弟贫。\n裴回灞亭上，不语自伤春。",
        "dynasty": "唐",
        "collection_info": null
    },
    {
        "title": "江上别张欢",
        "author": "戴叔伦",
        "content": "年年五湖上，厌见五湖春。\n长醉非关酒，多愁不为贫。\n山川迷道路，伊洛困风尘。\n今日扁舟别，俱为沧海人。",
        "dynasty": "唐",
        "collection_info": null
    },
    {
        "title": "广陵送赵主簿自蜀归绛州宁觐",
        "author": "戴叔伦",
        "content": "将归汾水上，远省锦城来。\n已泛西江尽，仍随北鴈迴。\n暮云征马速，晓月故关开。\n渐向庭闱近，留君醉一杯。",
        "dynasty": "唐",
        "collection_info": null
    },
    {
        "title": "别友人",
        "author": "戴叔伦",
        "content": "扰扰倦行役，相逢陈蔡间。\n如何百年内，不见一人闲。\n对酒惜余景，问程愁乱山。\n秋风万里道，又出穆陵关。",
        "dynasty": "唐",
        "collection_info": null
    },
    {
        "title": "宿城南盛本道怀皇甫冉",
        "author": "戴叔伦",
        "content": "暑夜宿[南城]，怀人梦不成。\n高楼邀落月，迭鼓送残更。\n隔浦云林近，满川风露清。\n东碕不可见，矫首若为情。",
        "dynasty": "唐",
        "collection_info": null
    },
    {
        "title": "晖上人独坐亭",
        "author": "戴叔伦",
        "content": "萧条心境外，兀坐独参禅。\n萝月明盘石，松风落润泉。\n性空长入定，心悟自通玄。\n去住浑无迹，青山谢世缘。",
        "dynasty": "唐",
        "collection_info": null
    },
    {
        "title": "送崔融",
        "author": "戴叔伦",
        "content": "王者应无敌，天兵动远征。\n建牙连朔漠，飞骑入胡城。\n夜月边城影，秋风陇水声。\n陈琳能草檄，含笑出长平。",
        "dynasty": "唐",
        "collection_info": null
    },
    {
        "title": "游少林寺",
        "author": "戴叔伦",
        "content": "步入招提路，因之访道林。\n石龛苔藓积，香径白云深。\n双树含秋色，孤峰起夕阴。\n屧廊行欲遍，回首一长吟。",
        "dynasty": "唐",
        "collection_info": null
    },
    {
        "title": "崇德道中",
        "author": "戴叔伦",
        "content": "暖日菜心稠，晴烟麦穗抽。\n客心双去翼，归梦一扁舟。\n废塔巢双鹤，长波漾白鸥。\n关山明月到，怆恻十年游。",
        "dynasty": "唐",
        "collection_info": null
    },
    {
        "title": "雨",
        "author": "戴叔伦",
        "content": "历历愁心乱，迢迢独夜长。\n春帆江上雨，晓镜鬓边霜。\n啼鸟云山静，落花溪水香。\n家人亦念我，与汝黯相忘。",
        "dynasty": "唐",
        "collection_info": null
    },
    {
        "title": "过贾谊宅",
        "author": "戴叔伦",
        "content": "一谪长沙地，三年叹逐臣。\n上书忧汉室，作赋弔灵均。\n旧宅秋荒草，西风客荐苹。\n凄凉回首处，不见洛阳人。",
        "dynasty": "唐",
        "collection_info": null
    },
    {
        "title": "冬日有怀李贺长吉",
        "author": "戴叔伦",
        "content": "岁晚斋居寂，情人动我思。\n每因一尊酒，重和百篇诗。\n月冷猨啼惨，天高鴈去迟。\n夜郎流落久，何日是归期。",
        "dynasty": "唐",
        "collection_info": null
    },
    {
        "title": "送郎士元",
        "author": "戴叔伦",
        "content": "白髮金陵客，怀归不暂留。\n交情分两地，行色载孤舟。\n黄叶蝉吟晚，沧江鴈送秋。\n何年重会此，诗酒復追游。",
        "dynasty": "唐",
        "collection_info": null
    },
    {
        "title": "春江独钓",
        "author": "戴叔伦",
        "content": "独钓春江上，春江引趣长。\n断烟栖草碧，流水带花香。\n心事同沙鸟，浮生寄野航。\n荷衣尘不染，何用濯沧浪。",
        "dynasty": "唐",
        "collection_info": null
    },
    {
        "title": "山居即事",
        "author": "戴叔伦",
        "content": "岩云掩竹扉，去鸟带余晖。\n地僻生涯薄，山深俗事稀。\n养花分宿雨，翦叶补秋衣。\n野渡逢渔子，同舟荡月归。",
        "dynasty": "唐",
        "collection_info": null
    },
    {
        "title": "赋得长亭柳",
        "author": "戴叔伦",
        "content": "濯濯长亭柳，阴连灞水流。\n雨搓金缕细，烟褭翠丝柔。\n送客添新恨，听莺忆旧游。\n赠行多折取，那得到深秋。",
        "dynasty": "唐",
        "collection_info": null
    },
    {
        "title": "客中言怀",
        "author": "戴叔伦",
        "content": "白髮照乌纱，逢人只自嗟。\n官闲如致仕，客久似无家。\n夜雨孤灯梦，春风几度花。\n故园归有日，诗酒老生涯。",
        "dynasty": "唐",
        "collection_info": null
    },
    {
        "title": "山行",
        "author": "戴叔伦",
        "content": "山行分曙色，一路见人稀。\n野鸟啼还歇，林花堕不飞。\n云迷栖鹤寺，水涩钓鱼矶。\n回首天将暝，逢僧话未归。",
        "dynasty": "唐",
        "collection_info": null
    },
    {
        "title": "春日访山人",
        "author": "戴叔伦",
        "content": "远访山中客，分泉谩煮茶。\n相携林下坐，共惜鬓边华。\n归路逢残雨，沿溪见落花。\n候门童子问，游乐到谁家。",
        "dynasty": "唐",
        "collection_info": null
    },
    {
        "title": "卧病",
        "author": "戴叔伦",
        "content": "门掩青山卧，莓苔积雨深。\n病多知药性，客久见人心。\n众鸟趋林健，孤蝉抱叶吟。\n沧洲诗社散，无梦盍朋簪。",
        "dynasty": "唐",
        "collection_info": null
    },
    {
        "title": "赠月溪羽士",
        "author": "戴叔伦",
        "content": "月明溪水上，谁识步虚声。\n夜静金波冷，风微玉练平。\n自知尘梦远，一洗道心清。\n更弄瑶笙罢，秋空鹤又鸣。",
        "dynasty": "唐",
        "collection_info": null
    },
    {
        "title": "赠行脚僧",
        "author": "戴叔伦",
        "content": "补衲随缘住，难违尘外踪。\n木杯能渡水，铁钵肯降龙。\n到处栖云榻，何年卧雪峰。\n知师归日近，应偃旧房松。",
        "dynasty": "唐",
        "collection_info": null
    },
    {
        "title": "重游长真寺",
        "author": "戴叔伦",
        "content": "同到长真寺，青山四面同。\n鸟啼花竹暗，人散户庭空。\n蒲润千年雨，松门午夜风。\n旧游悲往日，回首各西东。",
        "dynasty": "唐",
        "collection_info": null
    },
    {
        "title": "晚望",
        "author": "戴叔伦",
        "content": "山气碧氤氲，深林带夕曛。\n人归孤嶂晚，犬吠隔溪云。\n杉竹何年种，烟尘此地分。\n桃源宁异此，犹恐世间闻。",
        "dynasty": "唐",
        "collection_info": null
    },
    {
        "title": "寄赠翠岩奉上人",
        "author": "戴叔伦",
        "content": "兰若倚西冈，年深松桂长。\n似闻葛洪井，还近赞公房。\n挂衲云林静，翻经石榻凉。\n下方一回首，烟露日苍苍。",
        "dynasty": "唐",
        "collection_info": null
    },
    {
        "title": "过龙湾五王阁访友人不遇",
        "author": "戴叔伦",
        "content": "野桥秋水落，江阁暝烟微。\n白日又欲午，高人犹未归。\n青林依古塔，虚馆静柴扉。\n坐久思题字，翻怜柿叶稀。",
        "dynasty": "唐",
        "collection_info": null
    },
    {
        "title": "与友人过山寺",
        "author": "戴叔伦",
        "content": "共有春山兴，幽寻此日同。\n谈诗访灵彻，入社愧陶公。\n竹暗闭房雨，茶香别院风。\n谁知尘境外，路与白云通。",
        "dynasty": "唐",
        "collection_info": null
    },
    {
        "title": "赋得古井送王明府",
        "author": "戴叔伦",
        "content": "古井庇幽亭，涓涓一窦明。\n仙源通海水，灵液孕山精。\n久旱宁同涸，长年秪自清。\n欲彰贞白操，酌献使君行。",
        "dynasty": "唐",
        "collection_info": null
    },
    {
        "title": "送耿十三湋復往辽海",
        "author": "戴叔伦",
        "content": "仗剑万里去，孤城辽海东。\n旌旗愁落日，鼓角壮悲风。\n野迥边尘息，烽消戍垒空。\n辕门正休暇，投策拜元戎。",
        "dynasty": "唐",
        "collection_info": null
    },
    {
        "title": "寄禅师寺华上人次韵三首 一",
        "author": "戴叔伦",
        "content": "百年浑是客，白髮总盈颠。\n佛国三秋别，云台五色连。\n朝盘香积饭，夜瓮落花泉。\n遥忆谈玄地，月高人未眠。",
        "dynasty": "唐",
        "collection_info": null
    },
    {
        "title": "寄禅师寺华上人次韵三首 二",
        "author": "戴叔伦",
        "content": "禅心如落叶，不逐晓风颠。\n猊坐翻萧瑟，皋比喜接连。\n芙蓉开紫雾，湘玉映清泉。\n白昼谈经罢，闲从石上眠。",
        "dynasty": "唐",
        "collection_info": null
    },
    {
        "title": "寄禅师寺华上人次韵三首 三",
        "author": "戴叔伦",
        "content": "德士名难避，风流学济颠。\n礼罗加璧至，荐鹗与云连。\n尘世休飞锡，松林且枕泉。\n近闻离讲席，听雨半山眠。",
        "dynasty": "唐",
        "collection_info": null
    },
    {
        "title": "独坐",
        "author": "戴叔伦",
        "content": "白髮怀闽峤，丹心恋蓟门。\n官闲胜道院，宅远类荒村。\n二月霜花薄，羣山雨气昏。\n东菑春事及，好向野人论。",
        "dynasty": "唐",
        "collection_info": null
    },
    {
        "title": "李大夫见赠因之有呈",
        "author": "戴叔伦",
        "content": "何言访衰疾，旌斾重淹留。\n谢礼诚难荅，裁诗岂易酬。\n江清寒照动，山迥野云秋。\n一醉龙沙上，终欢胜旧游。",
        "dynasty": "唐",
        "collection_info": null
    },
    {
        "title": "长沙送梁副端归京",
        "author": "戴叔伦",
        "content": "奏书归阙下，祖帐出湘东。\n满座他乡别，何年此会同。\n藉芳怜岸草，闻笛怨江风。\n且莫乘流去，心期在醉中。",
        "dynasty": "唐",
        "collection_info": null
    },
    {
        "title": "和尉迟侍郎夏杪闻蝉",
        "author": "戴叔伦",
        "content": "楚人方苦热，柱史独闻蝉。\n晴日暮江上，惊风一叶前。\n荡摇清管杂，幽咽野风传。\n旅舍闻君听，无由更昼眠。",
        "dynasty": "唐",
        "collection_info": null
    },
    {
        "title": "和李相公勉晦日蓬池游宴",
        "author": "戴叔伦",
        "content": "高会吹台中，新年月桂空。\n貂蝉临野水，旌斾引春风。\n细草萦斜岸，纤条出故丛。\n微文復看猎，宁与解神同。",
        "dynasty": "唐",
        "collection_info": null
    },
    {
        "title": "彭婆馆逢韦判官使还",
        "author": "戴叔伦",
        "content": "受辞分路远，会府见君稀。\n雨雪经年去，轩车此日归。\n暮春愁见别，久客顺相依。\n寂寞伊川上，杨花空自飞。",
        "dynasty": "唐",
        "collection_info": null
    },
    {
        "title": "酬别刘九郎评事传经同泉字",
        "author": "戴叔伦",
        "content": "举袂掩离弦，枉君愁思篇。\n忽惊池上鹭，下咽陇头泉。\n对牖墙阴满，临扉日影圆。\n赖闻黄太守，章句此中传。",
        "dynasty": "唐",
        "collection_info": null
    },
    {
        "title": "汉南遇方评事",
        "author": "戴叔伦",
        "content": "移家住汉阴，不復问华簪。\n贳酒宜城近，烧田梦泽深。\n暮山逢鸟入，寒水见鱼沈。\n与物皆无累，终年惬本心。",
        "dynasty": "唐",
        "collection_info": null
    },
    {
        "title": "湘中怀古",
        "author": "戴叔伦",
        "content": "昔人从逝水，有客弔秋风。\n何意千年隔，论心一日同。\n楚亭方作乱，汉律正酬功。\n倏忽桑田变，谗言亦已空。",
        "dynasty": "唐",
        "collection_info": null
    },
    {
        "title": "京口怀古",
        "author": "戴叔伦",
        "content": "大江横万里，古渡渺千秋。\n浩浩波声险，苍苍天色愁。\n三方归汉鼎，一水限吴州。\n霸国今何在，清泉长自流。",
        "dynasty": "唐",
        "collection_info": null
    },
    {
        "title": "逢友生言怀",
        "author": "戴叔伦",
        "content": "安亲非避地，羁旅十余年。\n道长时流许，家贫故旧怜。\n相逢今岁暮，远别一方偏。\n去住俱难说，江湖正渺然。",
        "dynasty": "唐",
        "collection_info": null
    },
    {
        "title": "长门怨",
        "author": "戴叔伦",
        "content": "自忆专房宠，曾居第一流。\n移恩向他处，暂妒不容收。\n夜静管弦绝，月明宫殿秋。\n空将旧时意，长望凤皇楼。",
        "dynasty": "唐",
        "collection_info": null
    },
    {
        "title": "郊园即事寄萧侍郎",
        "author": "戴叔伦",
        "content": "衰鬓辞余秩，秋风入故园。\n结茅成暖室，汲井及清源。\n邻里桑麻接，儿童笑语喧。\n终朝非役役，聊寄远人言。",
        "dynasty": "唐",
        "collection_info": null
    },
    {
        "title": "赠韦评事攒",
        "author": "戴叔伦",
        "content": "与道共浮沈，人间岁月深。\n是非园吏梦，忧喜塞翁心。\n细草谁开径，芳条自结阴。\n由来居物外，无事可抽簪。",
        "dynasty": "唐",
        "collection_info": null
    },
    {
        "title": "送少微上人入蜀",
        "author": "戴叔伦",
        "content": "十方俱是梦，一念偶寻山。\n望剎经巴寺，持瓶向蜀关。\n乱猨心本定，流水性长闲。\n世俗多离别，王城几日还。",
        "dynasty": "唐",
        "collection_info": null
    },
    {
        "title": "送道虔上人游方",
        "author": "戴叔伦",
        "content": "律仪通外学，诗思入禅关。\n烟景随缘到，风姿与道闲。\n贯花留静室，咒水度空山。\n谁识浮云意，悠悠天地间。",
        "dynasty": "唐",
        "collection_info": null
    },
    {
        "title": "送嵩律师头陁寺",
        "author": "戴叔伦",
        "content": "相传五部学，更有一人成。\n此日灵山去，何方半座迎。\n麻衣逢雪暖，草履蹑云轻。\n若见中林石，应知第四生。",
        "dynasty": "唐",
        "collection_info": null
    },
    {
        "title": "舟中见雨",
        "author": "戴叔伦",
        "content": "今夜初听雨，江南杜若青。\n功名何卤莽，兄弟总雕零。\n梦远愁蝴蝶，情深愧鹡鸰。\n抚孤终日意，身世尚流萍。",
        "dynasty": "唐",
        "collection_info": null
    },
    {
        "title": "送僧南归",
        "author": "戴叔伦",
        "content": "兵尘犹澒洞，僧舍亦征求。\n师向江南去，予方毂下留。\n风霜两足白，宇宙一身浮。\n归及梅花发，题诗寄陇头。",
        "dynasty": "唐",
        "collection_info": null
    },
    {
        "title": "江干",
        "author": "戴叔伦",
        "content": "江干望不极，楼阁影缤纷。\n水气多为雨，人烟远是云。\n予生何濩落，客路转辛勤。\n杨柳牵愁思，和春上翠帬。",
        "dynasty": "唐",
        "collection_info": null
    },
    {
        "title": "过友人隐居",
        "author": "戴叔伦",
        "content": "潇洒绝尘喧，清溪流遶门。\n水声鸣石濑，萝影到林轩。\n地静留眠鹿，庭虚下饮猨。\n春花正夹岸，何必问桃源。",
        "dynasty": "唐",
        "collection_info": null
    },
    {
        "title": "宿天竺寺晓发罗源",
        "author": "戴叔伦",
        "content": "黄昏投古寺，深院一灯明。\n水砌长杉列，风廊败叶鸣。\n山云留别偈，王事速归程。\n迢遰罗源路，轻舆候晓行。",
        "dynasty": "唐",
        "collection_info": null
    },
    {
        "title": "留宿罗源西峰寺示辉上人",
        "author": "戴叔伦",
        "content": "一宿西峰寺，尘烦暂觉清。\n远林生夕籁，高阁起钟声。\n山寂僧初定，廊深火自明。\n虽云殊出处，聊与说无生。",
        "dynasty": "唐",
        "collection_info": null
    },
    {
        "title": "题横山寺",
        "author": "戴叔伦",
        "content": "偶入横山寺，湖山景最幽。\n露涵松翠湿，风涌浪花浮。\n老衲供茶盌，斜阳送客舟。\n自缘归思促，不得更迟留。",
        "dynasty": "唐",
        "collection_info": null
    },
    {
        "title": "泛舟",
        "author": "戴叔伦",
        "content": "风软扁舟稳，行依绿水堤。\n孤尊秋露滑，短棹晚烟迷。\n夜静月初上，江空天更低。\n飘飘信流去，悞过子猷溪。",
        "dynasty": "唐",
        "collection_info": null
    },
    {
        "title": "宿灵岩寺",
        "author": "戴叔伦",
        "content": "马疲盘道峻，投宿入招提。\n雨急山溪涨，云迷岭树低。\n凉风来殿角，赤日下天西。\n偃腹虚檐外，林空鸟恣啼。",
        "dynasty": "唐",
        "collection_info": null
    },
    {
        "title": "江上别刘驾",
        "author": "戴叔伦",
        "content": "天涯芳草遍，江路又逢春。\n海月留人醉，山花笑客贫。\n离杯倾祖帐，征骑逐行尘。\n回首风流地，登临少一人。",
        "dynasty": "唐",
        "collection_info": null
    },
    {
        "title": "南轩",
        "author": "戴叔伦",
        "content": "野居何处是，轩外一横塘。\n座纳熏风细，帘垂白日长。\n面山如对画，临水坐流觞。\n更爱闲花木，欣欣得向阳。",
        "dynasty": "唐",
        "collection_info": null
    },
    {
        "title": "泊鴈",
        "author": "戴叔伦",
        "content": "泊鴈鸣深渚，收霞落晚川。\n柝随风敛阵，楼映月低弦。\n漠漠汀帆转，幽幽岸火然。\n壑危通细路，沟曲绕平田。",
        "dynasty": "唐",
        "collection_info": null
    },
    {
        "title": "巡诸州渐次空灵戍",
        "author": "戴叔伦",
        "content": "寒尽鸿先至，春回客未归。\n蚤知名是病，不敢绣为衣。\n雾积川原暗，山多郡县稀。\n明朝下湘岸，更逐鹧鸪飞。",
        "dynasty": "唐",
        "collection_info": null
    },
    {
        "title": "潭州使院书情寄江夏贺兰副端",
        "author": "戴叔伦",
        "content": "云雨一萧散，悠悠关復河。\n俱从泛舟役，近隔洞庭波。\n楚水去不尽，秋风今又过。\n无因得相见，却恨寄书多。",
        "dynasty": "唐",
        "collection_info": null
    },
    {
        "title": "过柳州",
        "author": "戴叔伦",
        "content": "地尽江南戍，山分桂北林。\n火云三月合，石路九疑深。\n暗谷随风过，危桥共鸟寻。\n羁魂愁似绝，不復待猨吟。",
        "dynasty": "唐",
        "collection_info": null
    },
    {
        "title": "经巴东岭",
        "author": "戴叔伦",
        "content": "巴山不可上，徒驭亦裴回。\n旧栈歌难度，朝云湿未开。\n瀑泉飞雪雨，惊兽走风雷。\n此去无停候，征人几日回。",
        "dynasty": "唐",
        "collection_info": null
    },
    {
        "title": "过申州",
        "author": "戴叔伦",
        "content": "万人曾战死，几处见休兵。\n井邑初安堵，儿童未长成。\n凉风吹古木，野火入残营。\n牢落千余里，山空水復清。",
        "dynasty": "唐",
        "collection_info": null
    },
    {
        "title": "次下牢韵",
        "author": "戴叔伦",
        "content": "独立荒亭上，萧萧对晚风。\n天高吴塞阔，日落楚山空。\n猨叫三声断，江流一水通。\n前程千万里，一夕宿巴东。",
        "dynasty": "唐",
        "collection_info": null
    },
    {
        "title": "潘处士宅会别",
        "author": "戴叔伦",
        "content": "相邀寒影晚，惜别故山空。\n邻里疎林在，池塘野水通。\n十年难遇后，一醉几人同。\n復此悲行子，萧萧逐转蓬。",
        "dynasty": "唐",
        "collection_info": null
    },
    {
        "title": "暮春沐髮晦日书怀寄韦功曹沨李录事从训王少府纯",
        "author": "戴叔伦",
        "content": "朝沐敞南闱，盘跚待日晞。\n持梳髮更落，览镜意多违。\n吾友见尝少，春风去不归。\n登高取一醉，犹可及芳菲。",
        "dynasty": "唐",
        "collection_info": null
    },
    {
        "title": "长安早春赠万评事",
        "author": "戴叔伦",
        "content": "春风归戚里，晓日上花枝。\n清管新莺发，重门细柳垂。\n经过千骑客，调笑五陵儿。\n何事灵台客，狂歌自不知。",
        "dynasty": "唐",
        "collection_info": null
    },
    {
        "title": "留别宋处士",
        "author": "戴叔伦",
        "content": "留欢方继烛，此会岂他人。\n乡里游从旧，儿童内外亲。\n夜深愁不醉，老去别何频。\n莫折园中柳，相看惜暮春。",
        "dynasty": "唐",
        "collection_info": null
    },
    {
        "title": "留别道州李使君圻",
        "author": "戴叔伦",
        "content": "泷路下丹徼，邮童挥画桡。\n山回千骑隐，云断两乡遥。\n渔沪拥寒溜，畬田落远烧。\n维舟更相忆，惆怅坐空宵。",
        "dynasty": "唐",
        "collection_info": null
    },
    {
        "title": "将游东都留别包谏议",
        "author": "戴叔伦",
        "content": "衰客惭墨绶，素舸逐秋风。\n云雨恩难报，江湖意已终。\n县当仙洞口，路出故园东。\n唯有新离恨，长留梦寐中。",
        "dynasty": "唐",
        "collection_info": null
    },
    {
        "title": "灞岸别友",
        "author": "戴叔伦",
        "content": "车马去迟迟，离言未尽时。\n看花一醉别，会面几年期。\n樵路高山馆，渔洲楚帝祠。\n南登回首处，犹得望京师。",
        "dynasty": "唐",
        "collection_info": null
    },
    {
        "title": "临川从事还别崔法曹",
        "author": "戴叔伦",
        "content": "谬官辞获免，滥狱会平反。\n远与故人别，龙钟望所言。\n阴天寒不雨，古木夜多猨。\n老病北归去，余年学灌园。",
        "dynasty": "唐",
        "collection_info": null
    },
    {
        "title": "海上别薛舟",
        "author": "戴叔伦",
        "content": "行旅悲摇落，风波厌别离。\n客程秋草远，心事故人知。\n暮鸟翻江岸，征徒起路岐。\n自应无定所，还似欲相随。",
        "dynasty": "唐",
        "collection_info": null
    },
    {
        "title": "婺州路别录事",
        "author": "戴叔伦",
        "content": "府中相见少，江上独行遥。\n会日起离恨，新年别旧僚。\n春云犹伴雪，寒渚未通潮。\n回首羣山暝，思君转寂寥。",
        "dynasty": "唐",
        "collection_info": null
    },
    {
        "title": "建中癸亥岁奉天除夜宿武当山北茅平村",
        "author": "戴叔伦",
        "content": "岁除日又暮，山险路仍新。\n驱传迷深谷，瞻星记北辰。\n古亭聊假寐，中夜忽逢人。\n相问皆呜咽，伤心不待春。",
        "dynasty": "唐",
        "collection_info": null
    },
    {
        "title": "京口送皇甫司马副端曾舒州辞满归去东都",
        "author": "戴叔伦",
        "content": "潮水忽復过，云帆俨欲飞。\n故园双阙下，左宦十年归。\n晚景照华髮，凉风吹绣衣。\n淹留更一醉，老去莫相违。",
        "dynasty": "唐",
        "collection_info": null
    },
    {
        "title": "送李审之桂州谒中丞叔",
        "author": "戴叔伦",
        "content": "知音不可遇，才子向天涯。\n远水下山急，孤舟上路赊。\n乱云收暮雨，杂树落疎花。\n到日应文会，风流胜阮家。",
        "dynasty": "唐",
        "collection_info": null
    },
    {
        "title": "送王翁信及第归江东旧隐",
        "author": "戴叔伦",
        "content": "南行无俗侣，秋鴈与寒云。\n野趣自多惬，名香日总闻。\n吴山中路断，浙水半江分。\n此地登临惯，含情一送君。",
        "dynasty": "唐",
        "collection_info": null
    },
    {
        "title": "送李明府之任",
        "author": "戴叔伦",
        "content": "身为百里长，家宠五诸侯。\n含笑听猨狖，摇鞭望斗牛。\n梅花堪比雪，芳草不知秋。\n别后南风起，相思梦岭头。",
        "dynasty": "唐",
        "collection_info": null
    },
    {
        "title": "送郭太祝中孚归江东",
        "author": "戴叔伦",
        "content": "乡人去欲尽，北鴈又南飞。\n京洛风尘久，江湖音信稀。\n旧山知独往，一醉莫相违。\n未得辞羁旅，无劳问是非。",
        "dynasty": "唐",
        "collection_info": null
    },
    {
        "title": "新秋夜寄江右友人",
        "author": "戴叔伦",
        "content": "遥夜独不寐，寂寥蓬户中。\n河明五陵上，月满九门东。\n旧知亲友散，故园江海空。\n怀归正南望，此夕起秋风。",
        "dynasty": "唐",
        "collection_info": null
    },
    {
        "title": "清明日送邓芮二子还乡",
        "author": "戴叔伦",
        "content": "钟鼓喧离日，车徒促夜装。\n晓厨新变火，轻柳暗翻霜。\n传镜看华髮，持杯话故乡。\n每嫌儿女泪，今日自霑裳。",
        "dynasty": "唐",
        "collection_info": null
    },
    {
        "title": "送谢夷甫宰余姚县",
        "author": "戴叔伦",
        "content": "君去方为宰，干戈尚未销。\n邑中残老小，乱后少官僚。\n廨宇经兵火，公田没海潮。\n到时应变俗，新政满余姚。",
        "dynasty": "唐",
        "collection_info": null
    },
    {
        "title": "送柳道时余北还",
        "author": "戴叔伦",
        "content": "征役各异路，烟波同旅愁。\n轻桡上桂水，大艑下扬州。\n何处成后会，今朝分旧游。\n离心比杨柳，萧飒不胜秋。",
        "dynasty": "唐",
        "collection_info": null
    },
    {
        "title": "送万户曹之任扬州便归旧隐",
        "author": "戴叔伦",
        "content": "拟归云壑去，聊寄宦名中。\n俸禄资生事，文章实国风。\n听潮回楚浪，看月照隋宫。\n傥有登楼望，还应伴庾公。",
        "dynasty": "唐",
        "collection_info": null
    },
    {
        "title": "送李长史纵之任常州",
        "author": "戴叔伦",
        "content": "不与名利隔，且为江汉游。\n吴山本佳丽，谢客旧淹留。\n狭道通陵口，贫家住蒋州。\n思归復怨别，寥落讵关秋。",
        "dynasty": "唐",
        "collection_info": null
    },
    {
        "title": "南宾送蔡侍御游蜀",
        "author": "戴叔伦",
        "content": "巴江秋欲尽，远别更凄然。\n月照高唐峡，人随贾客船。\n积云藏崄路，流水促行年。\n不料相逢日，空悲尊酒前。",
        "dynasty": "唐",
        "collection_info": null
    },
    {
        "title": "送崔拾遗峒江淮访图书",
        "author": "戴叔伦",
        "content": "九门思谏议，万里采风谣。\n关外逢秋月，天涯过晚潮。\n鴈来云杳杳，木落浦萧萧。\n空怨他乡别，迴舟暮寂寥。",
        "dynasty": "唐",
        "collection_info": null
    },
    {
        "title": "九日送洛阳李丞之任",
        "author": "戴叔伦",
        "content": "为文通绝境，从宦及良辰。\n洛下知名早，腰边结绶新。\n且倾浮菊酒，聊拂染衣尘。\n独恨沧波侣，秋来别故人。",
        "dynasty": "唐",
        "collection_info": null
    },
    {
        "title": "奉陪李大夫九日宴龙沙",
        "author": "戴叔伦",
        "content": "邦君采菊地，近接旅人居。\n一命招衰疾，清光照里闾。\n去官惭比谢，下榻贵同徐。\n莫怪沙边倒，偏霑杯酌余。",
        "dynasty": "唐",
        "collection_info": null
    },
    {
        "title": "送车参军江陵",
        "author": "戴叔伦",
        "content": "槐花落尽柳阴清，萧索凉天楚客情。\n海上旧山无的信，东门归路不堪行。\n身随幻境劳多事，迹学禅心厌有名。\n公子道存知不弃，欲依刘表住南荆。",
        "dynasty": "唐",
        "collection_info": null
    },
    {
        "title": "游清溪兰若",
        "author": "戴叔伦",
        "content": "西看迭嶂几千重，秀色孤标此一峰。\n丹竈久闲荒宿草，碧溪深处有潜龙。\n灵仙已去空岩室，到客唯闻古寺钟。\n远对白云幽隐在，年年不离旧杉松。",
        "dynasty": "唐",
        "collection_info": null
    },
    {
        "title": "赠史开府",
        "author": "戴叔伦",
        "content": "南天胡马独悲嘶，白首相逢话鼓鼙。\n野战频年沙朔外，旌竿高与雪峰齐。\n扁舟远泛轻全楚，落日愁看旧紫泥。\n早晚瑶阶归伏奏，独能画地取关西。",
        "dynasty": "唐",
        "collection_info": null
    },
    {
        "title": "登楼望月寄凤翔李少尹",
        "author": "戴叔伦",
        "content": "陌上凉风槐叶凋，夕阳清露湿寒条。\n登楼望月楚山迥，月到南楼山独遥。\n心送情人趋凤阙，目随阳鴈极烟霄。\n轩辕不重无名客，此地还能访寂寥。",
        "dynasty": "唐",
        "collection_info": null
    },
    {
        "title": "和汴州李相公勉人日喜春",
        "author": "戴叔伦",
        "content": "年来日日春光好，今日春光好更新。\n独献菜羹怜应节，遍传金胜喜逢人。\n烟添柳色看犹浅，鸟踏梅花落已频。\n东閤此时闻一曲，翻令和者不胜春。",
        "dynasty": "唐",
        "collection_info": null
    },
    {
        "title": "奉酬卢端公饮后赠诸公见示之作",
        "author": "戴叔伦",
        "content": "佐幕临戎旌斾间，五营无事万家闲。\n风吹杨柳渐拂地，日映楼台欲下山。\n绮席昼开留上客，朱门半掩拟重关。\n当时不敢辞先醉，误逐羣公倒载还。",
        "dynasty": "唐",
        "collection_info": null
    },
    {
        "title": "赠司空拾遗",
        "author": "戴叔伦",
        "content": "侍臣何事辞云陛，江上弹冠见雪花。\n望阙未承丹凤诏，开门空对楚人家。\n陈琳草奏才还在，王粲登楼兴不赊。\n高馆更容尘外客，仍令归去待琼华。",
        "dynasty": "唐",
        "collection_info": null
    },
    {
        "title": "越溪村居",
        "author": "戴叔伦",
        "content": "年来桡客寄禅扉，多话贫居在翠微。\n黄雀数声催柳变，清溪一路踏花归。\n空林野寺经过少，落日深山伴侣稀。\n负米到家春未尽，风萝闲扫钓鱼矶。",
        "dynasty": "唐",
        "collection_info": null
    },
    {
        "title": "赠韩道士",
        "author": "戴叔伦",
        "content": "日暮秋风吹野花，上清归客意无涯。\n桃源寂寂烟霞闭，天路悠悠星汉斜。\n还似世人生白髮，定知仙骨变黄芽。\n东城南陌频相见，应是壶中别有家。",
        "dynasty": "唐",
        "collection_info": null
    },
    {
        "title": "寄万德躬故居",
        "author": "戴叔伦",
        "content": "日暮山风吹女萝，故人舟楫定如何。\n吕仙祠下寒砧急，帝子阁前秋水多。\n闽海风尘鸣戍鼓，江湖烟雨暗渔蓑。\n何时醉把黄花酒，听尔南征长短歌。",
        "dynasty": "唐",
        "collection_info": null
    },
    {
        "title": "寄司空曙",
        "author": "戴叔伦",
        "content": "细雨柴门生远愁，向来诗句若为酬。\n林花落处频中酒，海燕飞时独倚楼。\n北郭晚晴山更远，南塘春尽水争流。\n可能相别还相忆，莫遣杨花笑白头。",
        "dynasty": "唐",
        "collection_info": null
    },
    {
        "title": "过故人陈羽山居",
        "author": "戴叔伦",
        "content": "向来携酒共追攀，此日看云独未还。\n不见山中人半载，依然松下屋三间。\n峰攒仙境丹霞上，水遶渔矶绿玉湾。\n却望夏洋怀二妙，满崖霜树晓斑斑。",
        "dynasty": "唐",
        "collection_info": null
    },
    {
        "title": "弔畅当",
        "author": "戴叔伦",
        "content": "万里江南一布衣，早将佳句动京畿。\n徒闻子敬遗琴在，不见相如驷马归。\n朔雪恐迷新冢草，秋风愁老故山薇。\n玉堂知己能铭述，犹得精魂慰所依。",
        "dynasty": "唐",
        "collection_info": null
    },
    {
        "title": "寄刘禹锡",
        "author": "戴叔伦",
        "content": "谢相园西石径斜，知君习隐暂为家。\n有时出郭行芳草，长日临池看落花。\n春去能忘诗共赋，客来应是酒频赊。\n五年不见西山色，怅望浮云隐落霞。",
        "dynasty": "唐",
        "collection_info": null
    },
    {
        "title": "寄孟郊",
        "author": "戴叔伦",
        "content": "乱余城郭怕经过，到处闲门长薜萝。\n用世空悲闻道浅，入山偏喜识僧多。\n醉归花径云生履，樵罢松岩雪满蓑。\n石上幽期春又暮，何时载酒听高歌。",
        "dynasty": "唐",
        "collection_info": null
    },
    {
        "title": "赠徐山人",
        "author": "戴叔伦",
        "content": "乱余山水半凋残，江上逢君春正阑。\n针自指南天窅窅，星犹拱北夜漫漫。\n汉陵帝子黄金盌，晋代神仙白玉棺。\n回首风尘千里外，故园烟雨五峰寒。",
        "dynasty": "唐",
        "collection_info": null
    },
    {
        "title": "过贾谊旧居",
        "author": "戴叔伦",
        "content": "楚乡卑湿叹殊方，鵩赋人非宅已荒。\n谩有长书忧汉室，空将哀些弔沅湘。\n雨余古井生秋草，叶尽疎林见夕阳。\n过客不须频太息，咸阳宫殿亦凄凉。",
        "dynasty": "唐",
        "collection_info": null
    },
    {
        "title": "宫词",
        "author": "戴叔伦",
        "content": "紫禁迢迢宫漏鸣，夜深无语独含情。\n春风鸾镜愁中影，明月羊车梦裏声。\n尘暗玉阶綦迹断，香飘金屋篆烟清。\n贞心一任蛾眉妒，买赋何须问马卿。",
        "dynasty": "唐",
        "collection_info": null
    },
    {
        "title": "汉宫人入道",
        "author": "戴叔伦",
        "content": "萧萧白髮出宫门，羽服星冠道意存。\n霄汉九重辞凤阙，云山何处访桃源。\n瑶池醉月劳仙梦，玉辇乘春却帝恩。\n回首吹箫天上伴，上阳花落共谁言。",
        "dynasty": "唐",
        "collection_info": null
    },
    {
        "title": "二灵寺守岁",
        "author": "戴叔伦",
        "content": "守岁山房迥绝缘，灯光香灺共萧然。\n无人更献椒花颂，有客同参栢子禅。\n已悟化城非乐界，不知今夕是何年。\n忧心悄悄浑忘寐，坐待扶桑日丽天。",
        "dynasty": "唐",
        "collection_info": null
    },
    {
        "title": "暮春感怀 一",
        "author": "戴叔伦",
        "content": "杜宇声声唤客愁，故园何处此登楼。\n落花飞絮成春梦，剩水残山异昔游。\n歌扇多情明月在，舞衣无意綵云收。\n东皇去后韶华尽，老圃寒香别有秋。",
        "dynasty": "唐",
        "collection_info": null
    },
    {
        "title": "暮春感怀 二",
        "author": "戴叔伦",
        "content": "四十无闻懒慢身，放情丘壑任天真。\n悠悠往事杯中物，赫赫时名扇外尘。\n短策看云松寺晚，疎帘听雨草堂春。\n山花水鸟皆知己，百遍相过不厌贫。",
        "dynasty": "唐",
        "collection_info": null
    },
    {
        "title": "哭朱放",
        "author": "戴叔伦",
        "content": "几年湖海挹余芳，岂料兰摧一夜霜。\n人世空传名耿耿，泉台杳隔路茫茫。\n碧窗月落琴声断，华表云深鹤梦长。\n最是不堪回首处，九泉烟冷树苍苍。",
        "dynasty": "唐",
        "collection_info": null
    },
    {
        "title": "酬盩厔耿少府湋见寄",
        "author": "戴叔伦",
        "content": "方丈萧萧落叶中，暮天深巷起悲风。\n流年不尽人自老，外事无端心已空。\n家近小山当海畔，身留环衞荫墙东。\n遥闻相访频逢雪，一醉寒宵谁与同。",
        "dynasty": "唐",
        "collection_info": null
    },
    {
        "title": "赠慧上人",
        "author": "戴叔伦",
        "content": "仙槎江口槎溪寺，几度停舟访未能。\n自恨频年为远客，喜从异郡识高僧。\n云霞色酽禅房衲，星月光涵古殿灯。\n何日却飞真锡返，故人丘木翳寒藤。",
        "dynasty": "唐",
        "collection_info": null
    },
    {
        "title": "渐至涪州先寄王员外使君纵",
        "author": "戴叔伦",
        "content": "文教通夷俗，均输问火田。\n江分巴字水，树入夜郎烟。\n毒瘴含秋气，阴崖蔽曙天。\n路难空计日，身老不由年。\n将命宁知远，归心讵可传。\n星郎復何意，出守五溪边。",
        "dynasty": "唐",
        "collection_info": null
    },
    {
        "title": "和河南罗主簿送校书兄归江南",
        "author": "戴叔伦",
        "content": "兄弟泣殊方，天涯指故乡。\n断云无定处，归鴈不成行。\n草莽人烟少，风波水驿长。\n上虞亲渤澥，东楚隔潇湘。\n古戍阴传火，寒芜晓带霜。\n海门潮滟滟，沙岸荻苍苍。\n京辇辞芸阁，蘅芳忆草堂。\n知君始宁隐，还缉旧荷裳。",
        "dynasty": "唐",
        "collection_info": null
    },
    {
        "title": "晓闻长乐钟声",
        "author": "戴叔伦",
        "content": "汉苑钟声早，秦郊曙色分。\n霜凌万户彻，风散一城闻。\n已启蓬莱殿，初朝鸳鹭羣。\n虚心方应物，大扣欲干云。\n近杂鸡人唱，新传凫氏文。\n能令翰苑客，流听思氛氲。",
        "dynasty": "唐",
        "collection_info": null
    },
    {
        "title": "听霜钟",
        "author": "戴叔伦",
        "content": "渺渺飞霜夜，寥寥远岫钟。\n出云疑断续，入户乍舂容。\n度枕频惊梦，随风几韵松。\n悠扬来不已，杳霭去何从。\n髣髴烟岚隔，依稀岩峤重。\n此时聊一听，余响绕千峰。",
        "dynasty": "唐",
        "collection_info": null
    },
    {
        "title": "听霜钟",
        "author": "戴叔伦",
        "content": "寥亮来丰岭，分明辨古钟。\n应霜如自击，中节每相从。\n静听非闲扣，潜应蕴圣踪。\n风间时断续，云外更舂容。\n虚警和清籁，雄鸣隔乱峰。\n因知谕知己，感激更难逢。",
        "dynasty": "唐",
        "collection_info": null
    },
    {
        "title": "酬崔法曹遗劒",
        "author": "戴叔伦",
        "content": "临风脱佩劒，相劝静胡尘。\n自料无筋力，何由荅故人。",
        "dynasty": "唐",
        "collection_info": null
    },
    {
        "title": "敬报孙常州二首 一",
        "author": "戴叔伦",
        "content": "衰病苦奔走，未尝追旧游。\n何言问憔悴，此日驻方舟。",
        "dynasty": "唐",
        "collection_info": null
    },
    {
        "title": "敬报孙常州二首 二",
        "author": "戴叔伦",
        "content": "远道曳故屐，余春会高斋。\n因言别离久，得尽平生怀。",
        "dynasty": "唐",
        "collection_info": null
    },
    {
        "title": "将赴东阳留上包谏议",
        "author": "戴叔伦",
        "content": "敝邑连山远，仙舟数刻同。\n多惭屡回首，前路在泥中。",
        "dynasty": "唐",
        "collection_info": null
    },
    {
        "title": "荅崔法曹",
        "author": "戴叔伦",
        "content": "后会知不远，今欢亦愿留。\n江天梅雨散，况在月中楼。",
        "dynasty": "唐",
        "collection_info": null
    },
    {
        "title": "问严居士易",
        "author": "戴叔伦",
        "content": "自公来问易，不復待加年。\n更有垂帘会，遥知续草玄。",
        "dynasty": "唐",
        "collection_info": null
    },
    {
        "title": "新年第二夜荅处上人宿玉芝观见寄",
        "author": "戴叔伦",
        "content": "阳春已三日，会友闻昨夜。\n可爱剡溪僧，独寻陶景舍。",
        "dynasty": "唐",
        "collection_info": null
    },
    {
        "title": "赴抚州对酬崔法曹夜雨滴空阶五首 一",
        "author": "戴叔伦",
        "content": "雨落湿孤客，心惊比栖鸟。\n空阶夜滴繁，相乱应到晓。",
        "dynasty": "唐",
        "collection_info": null
    },
    {
        "title": "赴抚州对酬崔法曹夜雨滴空阶五首 二",
        "author": "戴叔伦",
        "content": "高会枣树宅，清言莲社僧。\n两乡同夜雨，旅馆又无灯。",
        "dynasty": "唐",
        "collection_info": null
    },
    {
        "title": "赴抚州对酬崔法曹夜雨滴空阶五首 三",
        "author": "戴叔伦",
        "content": "谤议不自辨，亲朋那得知。\n雨中驱马去，非是独伤离。",
        "dynasty": "唐",
        "collection_info": null
    },
    {
        "title": "赴抚州对酬崔法曹夜雨滴空阶五首 四",
        "author": "戴叔伦",
        "content": "离室雨初晦，客程云陡暗。\n方为对吏人，敢望邮童探。",
        "dynasty": "唐",
        "collection_info": null
    },
    {
        "title": "赴抚州对酬崔法曹夜雨滴空阶五首 五",
        "author": "戴叔伦",
        "content": "纵酒常掷盏，狂歌时入室。\n离羣怨雨声，幽抑方成疾。",
        "dynasty": "唐",
        "collection_info": null
    },
    {
        "title": "又酬晓灯[离暗]室五首 一",
        "author": "戴叔伦",
        "content": "知疑姦叟谤，闲与情人话。\n犹是别时灯，不眠同此夜。",
        "dynasty": "唐",
        "collection_info": null
    },
    {
        "title": "又酬晓灯[离暗]室五首 二",
        "author": "戴叔伦",
        "content": "寒灯扬晓焰，重屋惊春雨。\n应想远行人，路逢泥泞阻。",
        "dynasty": "唐",
        "collection_info": null
    },
    {
        "title": "又酬晓灯[离暗]室五首 三",
        "author": "戴叔伦",
        "content": "灯光照虚屋，雨影悬空壁。\n一向檐下声，远来愁处滴。",
        "dynasty": "唐",
        "collection_info": null
    },
    {
        "title": "又酬晓灯[离暗]室五首 四",
        "author": "戴叔伦",
        "content": "楚僧话寂灭，俗虑比虚空。\n赖有残灯喻，相传昏暗中。",
        "dynasty": "唐",
        "collection_info": null
    },
    {
        "title": "又酬晓灯[离暗]室五首 五",
        "author": "戴叔伦",
        "content": "雨声乱灯影，明灭在空阶。\n併枉五言赠，知同万里怀。",
        "dynasty": "唐",
        "collection_info": null
    },
    {
        "title": "同赋龙沙墅",
        "author": "戴叔伦",
        "content": "回转沙岸近，欹斜林岭重。\n因君访遗迹，此日见真龙。",
        "dynasty": "唐",
        "collection_info": null
    },
    {
        "title": "昭君词",
        "author": "戴叔伦",
        "content": "汉宫若远近，路在寒沙上。\n到死不得归，何人共南望。",
        "dynasty": "唐",
        "collection_info": null
    },
    {
        "title": "劝陆三饮酒",
        "author": "戴叔伦",
        "content": "寒郊好天气，劝酒莫辞频。\n扰扰钟陵市，无穷不醉人。",
        "dynasty": "唐",
        "collection_info": null
    },
    {
        "title": "关山月二首 一",
        "author": "戴叔伦",
        "content": "月出照关山，秋风人未还。\n清光无远近，乡泪半书间。",
        "dynasty": "唐",
        "collection_info": null
    },
    {
        "title": "关山月二首 二",
        "author": "戴叔伦",
        "content": "一鴈过连营，繁霜覆古城。\n胡笳在何处，半夜起边声。",
        "dynasty": "唐",
        "collection_info": null
    },
    {
        "title": "送王司直",
        "author": "戴叔伦",
        "content": "西塞云山远，东风道路长。\n人心胜潮水，相送过浔阳。",
        "dynasty": "唐",
        "collection_info": null
    },
    {
        "title": "宿无可上人房",
        "author": "戴叔伦",
        "content": "偶来人境外，何处染嚣尘。\n倘许栖林下，僧中老此身。",
        "dynasty": "唐",
        "collection_info": null
    },
    {
        "title": "山居",
        "author": "戴叔伦",
        "content": "麋鹿自成羣，何人到白云。\n山中无外事，终日醉醺醺。",
        "dynasty": "唐",
        "collection_info": null
    },
    {
        "title": "口号",
        "author": "戴叔伦",
        "content": "白髮千茎雪，寒窗懒着书。\n最怜吟苜蓿，不及向桑榆。",
        "dynasty": "唐",
        "collection_info": null
    },
    {
        "title": "夜坐",
        "author": "戴叔伦",
        "content": "夜静河汉高，独坐庭前月。\n忽起故园思，动作经年别。",
        "dynasty": "唐",
        "collection_info": null
    },
    {
        "title": "堤上柳",
        "author": "戴叔伦",
        "content": "垂柳万条丝，春来织别离。\n行人攀折处，闺妾断肠时。",
        "dynasty": "唐",
        "collection_info": null
    },
    {
        "title": "遣兴",
        "author": "戴叔伦",
        "content": "明月临沧海，闲云恋故山。\n诗名满天下，终日掩柴关。",
        "dynasty": "唐",
        "collection_info": null
    },
    {
        "title": "赠张挥使",
        "author": "戴叔伦",
        "content": "谪戍孤城小，思家万里遥。\n汉廷求衞霍，劒佩上青霄。",
        "dynasty": "唐",
        "collection_info": null
    },
    {
        "title": "偶成",
        "author": "戴叔伦",
        "content": "野水连天碧，峯峦入海青。\n沧浪者谁子，一曲醉中听。",
        "dynasty": "唐",
        "collection_info": null
    },
    {
        "title": "画蝉",
        "author": "戴叔伦",
        "content": "饮露身何洁，吟风韵更长。\n斜阳千万树，无处避螳螂。",
        "dynasty": "唐",
        "collection_info": null
    },
    {
        "title": "题天柱山图",
        "author": "戴叔伦",
        "content": "拔翠五云中，擎天不计功。\n谁能凌绝顶，看取日升东。",
        "dynasty": "唐",
        "collection_info": null
    },
    {
        "title": "松鹤",
        "author": "戴叔伦",
        "content": "雨湿松阴凉，风落松花细。\n独鹤爱清幽，飞来不飞去。",
        "dynasty": "唐",
        "collection_info": null
    },
    {
        "title": "草堂一上人",
        "author": "戴叔伦",
        "content": "一公持一钵，相復度遥岑。\n地瘦无黄独，春来草更深。",
        "dynasty": "唐",
        "collection_info": null
    },
    {
        "title": "题黄司直园",
        "author": "戴叔伦",
        "content": "为忆去年梅，凌寒特地来。\n门前空腊尽，浑未有花开。",
        "dynasty": "唐",
        "collection_info": null
    },
    {
        "title": "北山游亭",
        "author": "戴叔伦",
        "content": "西崦水泠泠，沿冈有游亭。\n自从春草长，遥见祗青青。",
        "dynasty": "唐",
        "collection_info": null
    },
    {
        "title": "赠李唐山人",
        "author": "戴叔伦",
        "content": "此意无所欲，闭门风景迟。\n柳条将白髮，相对共垂丝。",
        "dynasty": "唐",
        "collection_info": null
    },
    {
        "title": "题秦隐君丽句亭",
        "author": "戴叔伦",
        "content": "北人归欲尽，犹自住萧山。\n闭户不曾出，诗名满世间。",
        "dynasty": "唐",
        "collection_info": null
    },
    {
        "title": "荅孙常州见忆",
        "author": "戴叔伦",
        "content": "画鹢春风裏，迢遥去若飞。\n那能寄相忆，不并子猷归。",
        "dynasty": "唐",
        "collection_info": null
    },
    {
        "title": "送裴明州效南朝体",
        "author": "戴叔伦",
        "content": "沅水连湘水，千波万浪中。\n知郎未得去，惭愧石尤风。",
        "dynasty": "唐",
        "collection_info": null
    },
    {
        "title": "戏留顾十一明府",
        "author": "戴叔伦",
        "content": "江明雨初歇，山暗云犹湿。\n未可动归桡，前程风浪急。",
        "dynasty": "唐",
        "collection_info": null
    },
    {
        "title": "荅崔载华",
        "author": "戴叔伦",
        "content": "文案日成堆，愁眉拽不开。\n偷归瓮间卧，逢箇楚狂来。",
        "dynasty": "唐",
        "collection_info": null
    },
    {
        "title": "将赴行营劝客同醉",
        "author": "戴叔伦",
        "content": "丝管霜天夜，烟尘淮水西。\n明朝上征去，相伴醉如泥。",
        "dynasty": "唐",
        "collection_info": null
    },
    {
        "title": "夏夜江楼会别",
        "author": "戴叔伦",
        "content": "不作十日别，烦君此相留。\n雨余江上月，好醉竹间楼。",
        "dynasty": "唐",
        "collection_info": null
    },
    {
        "title": "岁除日奉推事使牒追赴抚州辨对留别崔法曹陆大祝处士上人同赋人字口号",
        "author": "戴叔伦",
        "content": "上国杳未到，流年忽復新。\n回车不自识，君定送何人。",
        "dynasty": "唐",
        "collection_info": null
    },
    {
        "title": "江馆会别",
        "author": "戴叔伦",
        "content": "离亭一会宿，能有几人同。\n莫以回车泣，前途不尽穷。",
        "dynasty": "唐",
        "collection_info": null
    },
    {
        "title": "容州回逢陆三别",
        "author": "戴叔伦",
        "content": "西南积水远，老病喜生归。\n此地故人别，空余泪满衣。",
        "dynasty": "唐",
        "collection_info": null
    },
    {
        "title": "古意寄呈王侍郎",
        "author": "戴叔伦",
        "content": "夜光贮怀袖，待报一顾恩。\n日向江湖老，此心谁为论。",
        "dynasty": "唐",
        "collection_info": null
    },
    {
        "title": "送李大夫渡口阻风",
        "author": "戴叔伦",
        "content": "浪息定何时，龙门到恐迟。\n轻舟不敢渡，空立望旌旗。",
        "dynasty": "唐",
        "collection_info": null
    },
    {
        "title": "过三闾庙",
        "author": "戴叔伦",
        "content": "沅湘流不尽，屈宋怨何深。\n日暮秋烟起，萧萧枫树林。",
        "dynasty": "唐",
        "collection_info": null
    },
    {
        "title": "泊湘口",
        "author": "戴叔伦",
        "content": "湘山千岭树，桂水九秋波。\n露重猨声绝，风清月色多。",
        "dynasty": "唐",
        "collection_info": null
    },
    {
        "title": "游道林寺",
        "author": "戴叔伦",
        "content": "佳山路不远，俗侣到常稀。\n及此烟霞暮，相看復欲归。",
        "dynasty": "唐",
        "collection_info": null
    },
    {
        "title": "后宫曲",
        "author": "戴叔伦",
        "content": "初入长门宫，谓言君戏妾。\n宁知秋风至，吹尽庭前叶。",
        "dynasty": "唐",
        "collection_info": null
    },
    {
        "title": "新别离",
        "author": "戴叔伦",
        "content": "手把杏花枝，未曾经别离。\n黄昏掩闺后，寂寞心自知。",
        "dynasty": "唐",
        "collection_info": null
    },
    {
        "title": "夏日登鹤岩偶成",
        "author": "戴叔伦",
        "content": "天风吹我上层冈，露洒长松六月凉。\n愿借老僧双白鹤，碧云深处共翱翔。",
        "dynasty": "唐",
        "collection_info": null
    },
    {
        "title": "题净居寺",
        "author": "戴叔伦",
        "content": "玉壶山下云居寺，六百年来选佛场。\n满地白云关不住，石泉流出落花香。",
        "dynasty": "唐",
        "collection_info": null
    },
    {
        "title": "昭君词",
        "author": "戴叔伦",
        "content": "汉家宫阙梦中归，几度毡房泪湿衣。\n惆怅不如边鴈影，秋风犹得向南飞。",
        "dynasty": "唐",
        "collection_info": null
    },
    {
        "title": "织女词",
        "author": "戴叔伦",
        "content": "凤梭停织鹊无音，梦忆仙郎夜夜心。\n难得相逢容易别，银河争似妾愁深。",
        "dynasty": "唐",
        "collection_info": null
    },
    {
        "title": "塞上曲二首 一",
        "author": "戴叔伦",
        "content": "军门频纳受降书，一劒横行万里余。\n汉祖谩夸娄敬策，却将公主嫁单于。",
        "dynasty": "唐",
        "collection_info": null
    },
    {
        "title": "塞上曲二首 二",
        "author": "戴叔伦",
        "content": "汉家旌帜满阴山，不遣胡儿匹马还。\n愿得此身长报国，何须生入玉门关。",
        "dynasty": "唐",
        "collection_info": null
    },
    {
        "title": "闺怨",
        "author": "戴叔伦",
        "content": "看花无语泪如倾，多少春风怨别情。\n不识玉门关外路，梦中昨夜到边城。",
        "dynasty": "唐",
        "collection_info": null
    },
    {
        "title": "春怨",
        "author": "戴叔伦",
        "content": "金鸭香消欲断魂，棃花春雨掩重门。\n欲知别后相思意，回看罗衣积泪痕。",
        "dynasty": "唐",
        "collection_info": null
    },
    {
        "title": "旅次寄湖南张郎中",
        "author": "戴叔伦",
        "content": "闭门茅底偶为邻，北阮那怜南阮贫。\n却是梅花无世态，隔墙分送一枝春。",
        "dynasty": "唐",
        "collection_info": null
    },
    {
        "title": "题友人山居",
        "author": "戴叔伦",
        "content": "四郭青山处处同，客怀无计荅秋风。\n数家茅屋清溪上，千树蝉声落日中。",
        "dynasty": "唐",
        "collection_info": null
    },
    {
        "title": "别郑谷",
        "author": "戴叔伦",
        "content": "朝阳斋前桃李树，手栽清荫接比邻。\n明年此地看花发，愁向东风忆故人。",
        "dynasty": "唐",
        "collection_info": null
    },
    {
        "title": "赠鹤林上人",
        "author": "戴叔伦",
        "content": "日日涧边寻茯苓，岩扉常掩凤山青。\n归来挂衲高林下，自翦芭蕉写佛经。",
        "dynasty": "唐",
        "collection_info": null
    },
    {
        "title": "题稚川山水",
        "author": "戴叔伦",
        "content": "松下茅亭五月凉，汀沙云树晚苍苍。\n行人无限秋风思，隔水青山似故乡。",
        "dynasty": "唐",
        "collection_info": null
    },
    {
        "title": "过柳溪道院",
        "author": "戴叔伦",
        "content": "溪上谁家掩竹扉，鸟啼浑似惜春晖。\n日斜深巷无人迹，时见棃花片片飞。",
        "dynasty": "唐",
        "collection_info": null
    },
    {
        "title": "荔枝",
        "author": "戴叔伦",
        "content": "红颗真珠诚可爱，白鬚太守亦何痴。\n十年结子知谁在，自向中庭种荔枝。",
        "dynasty": "唐",
        "collection_info": null
    },
    {
        "title": "忆原上人",
        "author": "戴叔伦",
        "content": "一两棕鞋八尺藤，广陵行遍又金陵。\n不知竹雨竹风夜，吟对秋山那寺灯。",
        "dynasty": "唐",
        "collection_info": null
    },
    {
        "title": "闲思",
        "author": "戴叔伦",
        "content": "伯劳东去鹤西还，云总无心亦度山。\n何似严陵滩上客，一竿长伴白鸥闲。",
        "dynasty": "唐",
        "collection_info": null
    },
    {
        "title": "兰溪棹歌",
        "author": "戴叔伦",
        "content": "凉月如眉挂柳湾，越中山色镜中看。\n兰溪三日桃花雨，半夜鲤鱼来上滩。",
        "dynasty": "唐",
        "collection_info": null
    },
    {
        "title": "苏溪亭",
        "author": "戴叔伦",
        "content": "苏溪亭上草漫漫，谁倚东风十二阑。\n燕子不归春事晚，一汀烟雨杏花寒。",
        "dynasty": "唐",
        "collection_info": null
    },
    {
        "title": "敬酬陆山人二首 一",
        "author": "戴叔伦",
        "content": "党议连诛不可闻，直臣高士去纷纷。\n当时漏夺无人问，出宰东阳笑杀君。",
        "dynasty": "唐",
        "collection_info": null
    },
    {
        "title": "敬酬陆山人二首 二",
        "author": "戴叔伦",
        "content": "由来海畔逐樵渔，奉诏因乘使者车。\n却掌山中子男印，自看犹是旧潜夫。",
        "dynasty": "唐",
        "collection_info": null
    },
    {
        "title": "荅崔法曹赋四雪",
        "author": "戴叔伦",
        "content": "楚僧蹑雪来招隐，先访高人积雪中。\n已别剡溪逢雪去，雪山修道与师同。",
        "dynasty": "唐",
        "collection_info": null
    },
    {
        "title": "抚州被推昭雪荅陆太祝三首 一",
        "author": "戴叔伦",
        "content": "求理由来许便宜，汉朝龚遂不为疵。\n如今谤起翻成累，唯有新人子细知。",
        "dynasty": "唐",
        "collection_info": null
    },
    {
        "title": "抚州被推昭雪荅陆太祝三首 二",
        "author": "戴叔伦",
        "content": "贫交相爱果无疑，共向人间听直词。\n从古以来何限枉，惭知暗室不曾欺。",
        "dynasty": "唐",
        "collection_info": null
    },
    {
        "title": "抚州被推昭雪荅陆太祝三首 三",
        "author": "戴叔伦",
        "content": "春风旅馆长庭芜，俯首低眉一老夫。\n已对铁冠穷事本，不知廷尉念冤无。",
        "dynasty": "唐",
        "collection_info": null
    },
    {
        "title": "送独孤𢘽还京",
        "author": "戴叔伦",
        "content": "举家相逐还乡去，不向秋风怨别时。\n湖水两重山万里，定知行尽到京师。",
        "dynasty": "唐",
        "collection_info": null
    },
    {
        "title": "临流送顾东阳",
        "author": "戴叔伦",
        "content": "海上独归惭不及，邑中遗爱定无双。\n兰桡起唱逐流去，却恨山溪通外江。",
        "dynasty": "唐",
        "collection_info": null
    },
    {
        "title": "行营送马侍御",
        "author": "戴叔伦",
        "content": "万里羽书来未绝，五关烽火昼仍传。\n故人多病尽归去，唯有刘桢不得眠。",
        "dynasty": "唐",
        "collection_info": null
    },
    {
        "title": "送秦系",
        "author": "戴叔伦",
        "content": "五都来往无旧业，一代公卿尽故人。\n不肯低头受羁束，远师溪上拂缨尘。",
        "dynasty": "唐",
        "collection_info": null
    },
    {
        "title": "送裴判官回湖南",
        "author": "戴叔伦",
        "content": "莫怕南风且尽欢，湘山多雨夏中寒。\n送君万里不觉远，此地曾为心铁官。",
        "dynasty": "唐",
        "collection_info": null
    },
    {
        "title": "再巡道永留别",
        "author": "戴叔伦",
        "content": "鬓下初惊白髮时，更逢离别助秋悲。\n从今不学四方事，已共家人海上期。",
        "dynasty": "唐",
        "collection_info": null
    },
    {
        "title": "别崔法曹",
        "author": "戴叔伦",
        "content": "欲作别离西入秦，芝田枣径往来频。\n东湖此夕更留醉，逢着庐山学道人。",
        "dynasty": "唐",
        "collection_info": null
    },
    {
        "title": "送萧二",
        "author": "戴叔伦",
        "content": "拟向田间老此身，寒郊怨别甚于春。\n又闻故里朋游尽，到日知逢何处人。",
        "dynasty": "唐",
        "collection_info": null
    },
    {
        "title": "湘川野望",
        "author": "戴叔伦",
        "content": "怀王独与佞人谋，闻道忠臣入乱流。\n今日登高望不见，楚云湘水各悠悠。",
        "dynasty": "唐",
        "collection_info": null
    },
    {
        "title": "将至道州寄李使君",
        "author": "戴叔伦",
        "content": "九疑深路遶山回，木落天清猨昼哀。\n犹隔箫韶一峯在，遥传五马向东来。",
        "dynasty": "唐",
        "collection_info": null
    },
    {
        "title": "与虞沔州谒藏真上人",
        "author": "戴叔伦",
        "content": "故侯将我到山中，更上西峯见远公。\n共问置心何处好，主人挥手指虚空。",
        "dynasty": "唐",
        "collection_info": null
    },
    {
        "title": "题招隐寺",
        "author": "戴叔伦",
        "content": "昨日临川谢病还，求田问舍独相关。\n宋时有井如今在，却种胡麻不买山。",
        "dynasty": "唐",
        "collection_info": null
    },
    {
        "title": "过珥渎单老",
        "author": "戴叔伦",
        "content": "毫末成围海变田，单家依旧住溪边。\n比来已向人间老，今日相过却少年。",
        "dynasty": "唐",
        "collection_info": null
    },
    {
        "title": "族兄各年八十余见招游洞",
        "author": "戴叔伦",
        "content": "鹤髮婆娑乡里亲，相邀共看往年春。\n拟将儿女归来住，且是茅山见老人。",
        "dynasty": "唐",
        "collection_info": null
    },
    {
        "title": "登高回乘月寻僧",
        "author": "戴叔伦",
        "content": "插鬓茱萸来未尽，共随明月下沙堆。\n高缁寂寂不相问，醉客无端入定来。",
        "dynasty": "唐",
        "collection_info": null
    },
    {
        "title": "赠殷亮",
        "author": "戴叔伦",
        "content": "日日河边见水流，伤春未已復悲秋。\n山中旧宅无人住，来往风尘共白头。",
        "dynasty": "唐",
        "collection_info": null
    },
    {
        "title": "夜发袁江寄李颍川刘侍御",
        "author": "戴叔伦",
        "content": "半夜回舟入楚乡，月明山水共苍苍。\n孤猨更叫秋风裏，不是愁人亦断肠。",
        "dynasty": "唐",
        "collection_info": null
    },
    {
        "title": "对酒示申屠学士",
        "author": "戴叔伦",
        "content": "三重江水万重山，山裏春风度日闲。\n且向白云求一醉，莫教愁梦到乡关。",
        "dynasty": "唐",
        "collection_info": null
    },
    {
        "title": "对月荅袁明府",
        "author": "戴叔伦",
        "content": "山下孤城月上迟，相留一醉本无期。\n明年此夕游何处，纵有清光知对谁。",
        "dynasty": "唐",
        "collection_info": null
    },
    {
        "title": "送前上饶严明府摄玉山",
        "author": "戴叔伦",
        "content": "家在故林吴楚间，冰为溪水玉为山。\n更将旧政化邻邑，遥见逋人相逐还。",
        "dynasty": "唐",
        "collection_info": null
    },
    {
        "title": "听歌回马上赠崔法曹",
        "author": "戴叔伦",
        "content": "秋风裏许杏花开，杏树傍边醉客来。\n共待夜深听一曲，醒人骑马断肠迴。",
        "dynasty": "唐",
        "collection_info": null
    },
    {
        "title": "酬骆侍御荅诗",
        "author": "戴叔伦",
        "content": "风传画阁空知晓，雨湿江城不见春。\n堆案遶床君莫怪，已经愁思古时人。",
        "dynasty": "唐",
        "collection_info": null
    },
    {
        "title": "送孙直游郴州",
        "author": "戴叔伦",
        "content": "孤舟上水过湘沅，桂岭南枝花正繁。\n行客自知心有托，不闻惊浪与啼猨。",
        "dynasty": "唐",
        "collection_info": null
    },
    {
        "title": "麓山寺会送尹秀才",
        "author": "戴叔伦",
        "content": "湖上逢君亦不闲，暂将离别到深山。\n飘蓬惊鸟那自定，强欲相留云树间。",
        "dynasty": "唐",
        "collection_info": null
    },
    {
        "title": "送董颋",
        "author": "戴叔伦",
        "content": "霜鴈羣飞下楚田，羁人掩泪望秦天。\n君行江海无定所，别后相思何处边。",
        "dynasty": "唐",
        "collection_info": null
    },
    {
        "title": "别张员外",
        "author": "戴叔伦",
        "content": "木叶纷纷湘水滨，此中何事往频频。\n临风自笑归时晚，更送浮云逐故人。",
        "dynasty": "唐",
        "collection_info": null
    },
    {
        "title": "送张评事",
        "author": "戴叔伦",
        "content": "城郭喧喧争送远，危梁褭褭渡东津。\n杨花展转引征骑，莫怪山中多看人。",
        "dynasty": "唐",
        "collection_info": null
    },
    {
        "title": "送吕少府",
        "author": "戴叔伦",
        "content": "共醉流芳独归去，故园高士日相亲。\n深山古路无杨柳，折取桐花寄远人。",
        "dynasty": "唐",
        "collection_info": null
    },
    {
        "title": "送人游岭南",
        "author": "戴叔伦",
        "content": "少别华阳万里游，近南风景不曾秋。\n红芳绿笋是行路，纵有啼猨听却幽。",
        "dynasty": "唐",
        "collection_info": null
    },
    {
        "title": "妻亡后别妻弟",
        "author": "戴叔伦",
        "content": "杨柳青青满路垂，赠行惟折古松枝。\n停舟一对湘江哭，哭罢无言君自知。",
        "dynasty": "唐",
        "collection_info": null
    },
    {
        "title": "和崔法曹建溪闻猨",
        "author": "戴叔伦",
        "content": "曾向巫山峡裏行，羁猨一叫一回惊。\n闻道建溪肠欲断，的知断着第三声。",
        "dynasty": "唐",
        "collection_info": null
    },
    {
        "title": "湘南即事",
        "author": "戴叔伦",
        "content": "卢橘花开枫叶衰，出门何处望京师。\n沅湘日夜东流去，不为愁人住少时。",
        "dynasty": "唐",
        "collection_info": null
    },
    {
        "title": "代书寄京洛旧游",
        "author": "戴叔伦",
        "content": "今年十月温风起，湘水悠悠生白苹。\n欲寄远书还不敢，却愁惊动故乡人。",
        "dynasty": "唐",
        "collection_info": null
    },
    {
        "title": "蕲州行营作",
        "author": "戴叔伦",
        "content": "蕲水城西向北看，桃花落尽柳花残。\n朱旗半捲山川小，白马连嘶草树寒。",
        "dynasty": "唐",
        "collection_info": null
    },
    {
        "title": "题武当逸禅师兰若",
        "author": "戴叔伦",
        "content": "我身本似远行客，况是乱时多病身。\n经山涉水向何处，羞见竹林禅定人。",
        "dynasty": "唐",
        "collection_info": null
    },
    {
        "title": "谷城逢杨评事",
        "author": "戴叔伦",
        "content": "远自五陵独窜身，筑阳山中归路新。\n横流夜长不得渡，驻马荒亭逢故人。",
        "dynasty": "唐",
        "collection_info": null
    },
    {
        "title": "听韩使君美人歌",
        "author": "戴叔伦",
        "content": "仙人此夜忽凌波，更唱瑶台一遍歌。\n嫁与将军天上住，人间可得再相过。",
        "dynasty": "唐",
        "collection_info": null
    },
    {
        "title": "转应词",
        "author": "戴叔伦",
        "content": "边草，边草，边草尽来共老。\n山南山北雪晴，千里万里月明。\n明月，明月，胡笳一声愁绝。",
        "dynasty": "唐",
        "collection_info": null
    },
    {
        "title": "精舍对雨",
        "author": "戴叔伦",
        "content": "空门寂寂澹吾身，溪雨微微洗客尘。\n卧向白云晴未尽，任他黄鸟醉芳春。",
        "dynasty": "唐",
        "collection_info": null
    },
    {
        "title": "宿灌阳滩",
        "author": "戴叔伦",
        "content": "十月江边芦叶飞，灌阳滩冷上舟迟。\n今朝未遇高风便，还与沙鸥宿水湄。",
        "dynasty": "唐",
        "collection_info": null
    },
    {
        "title": "酬赠张众甫",
        "author": "戴叔伦",
        "content": "野人无本意，散木任天材。\n分向空山老，何言上苑来。\n迢遥千里道，依倚九层台。\n出处宁知命，轮辕岂自媒。\n更惭张处士，相与别蒿莱。",
        "dynasty": "唐",
        "collection_info": null
    },
    {
        "title": "客舍秋怀呈骆正字士则",
        "author": "戴叔伦",
        "content": "无言堪自喩，偶坐更相悲。\n木落惊年长，门闲惜草衰。\n买山犹未得，谏猎又非时。\n设被浮名繫，归休渐欲迟。",
        "dynasty": "唐",
        "collection_info": null
    },
    {
        "title": "寄中书李舍人纾",
        "author": "戴叔伦",
        "content": "萍翻蓬自卷，不共本心期。\n復入重城裏，频看百草滋。\n水流归思远，花发长年悲。\n尽日春风起，无人见此时。",
        "dynasty": "唐",
        "collection_info": null
    },
    {
        "title": "赠康老人洽",
        "author": "戴叔伦",
        "content": "酒泉布衣旧才子，少小知名帝城裏。\n一篇飞入九重门，乐府喧喧闻至尊。\n宫中美人皆唱得，七贵因之尽相识。\n南邻北里日经过，处处淹留乐事多。\n不脱弊裘轻锦绮，长吟佳句掩笙歌。\n贤王贵主于我厚，骏马苍头如己有。\n暗将心事隔风尘，尽掷年光逐杯酒。\n青门几度见春归，折柳寻花送落晖。\n杜陵往往逢秋暮，望月临风攀古树。\n繁霜入鬓何足论，旧国连天不知处。\n尔来倏忽五十年，却忆当时思眇然。\n多识故侯悲宿草，曾看流水没桑田。\n百人会中一身在，被褐饮瓢终不改。\n陌头车马共营营，不解如君任此生。",
        "dynasty": "唐",
        "collection_info": null
    },
    {
        "title": "暮春游长沙东湖赠辛兖州巢父二首 一",
        "author": "戴叔伦",
        "content": "湘流分曲浦，缭绕古城东。\n岸转千家合，林开一镜空。\n人生无事少，心赏几回同。\n且復忘羁束，悠悠落照中。",
        "dynasty": "唐",
        "collection_info": null
    },
    {
        "title": "暮春游长沙东湖赠辛兖州巢父二首 二",
        "author": "戴叔伦",
        "content": "回环路不尽，历览意弥新。\n古木畬田火，澄江荡桨人。\n缓歌寻极浦，一醉送残春。\n莫恨长沙远，他年忆此辰。",
        "dynasty": "唐",
        "collection_info": null
    },
    {
        "title": "同兖州张秀才过王侍御参谋宅赋十韵",
        "author": "戴叔伦",
        "content": "十年官不进，敛迹无怨咎。\n漂荡海内游，淹留楚乡久。\n因参戎幕下，寄宅湘川口。\n翦竹开广庭，瞻山敞虚牖。\n闲门早春至，陋巷新晴后。\n覆地落残梅，和风褭轻柳。\n逢迎车马客，邀结风尘友。\n意惬时会文，夜长聊饮酒。\n秉心转孤直，沈照随可否。\n岂学屈大夫，忧惭对渔叟。",
        "dynasty": "唐",
        "collection_info": null
    },
    {
        "title": "同辛兖州巢父卢副端岳相思献酬之作因抒归怀兼呈辛魏二院长杨长宁",
        "author": "戴叔伦",
        "content": "暮角发高城，情人坐中起。\n临觞不及醉，分散秋风裏。\n虽有明日期，离心若千里。\n前欢反惆怅，后会还如此。\n焉得夜淹留，一回终宴喜。\n羁游復牵役，皆去重湖水。\n早晚泛归舟，吾从数君子。",
        "dynasty": "唐",
        "collection_info": null
    },
    {
        "title": "酬袁太祝长卿小湖村山居书怀见寄",
        "author": "戴叔伦",
        "content": "背江居隙地，辞职作遗人。\n耕凿资余力，樵渔逐四邻。\n麦秋桑叶大，梅雨稻田新。\n篱落栽山果，池塘养海鳞。\n放歌聊自足，幽思忽相亲。\n余亦归休者，依君老此身。",
        "dynasty": "唐",
        "collection_info": null
    },
    {
        "title": "送汶水王明府",
        "author": "戴叔伦",
        "content": "何时别故乡，归去佩铜章。\n亲族移家尽，闾阎百战场。\n背关余古木，近塞足风霜。\n遗老应相贺，知君不下堂。",
        "dynasty": "唐",
        "collection_info": null
    },
    {
        "title": "奉同汴州李相公勉送郭布殿中出巡",
        "author": "戴叔伦",
        "content": "轩车出东阁，都邑遶南河。\n马首先春至，人心比岁和。\n省风传隐恤，持法去烦苛。\n却想埋轮者，论功此日多。",
        "dynasty": "唐",
        "collection_info": null
    },
    {
        "title": "送东阳顾明府罢归",
        "author": "戴叔伦",
        "content": "祖帐临鲛室，黎人拥鹢舟。\n坐蓝高士去，继组鄙夫留。\n白日落寒水，青枫遶曲洲。\n相看作离别，一倍不禁愁。",
        "dynasty": "唐",
        "collection_info": null
    },
    {
        "title": "抚州对事后送外生宋垓归饶州觐侍呈上姊夫",
        "author": "戴叔伦",
        "content": "淮汴初丧乱，蒋山烽火起。\n与君随亲族，奔迸辞故里。\n京口附商客，海门正狂风。\n忧心不敢住，夜发惊浪中。\n云开方见日，潮尽炉峯出。\n石壁转棠阴，鄱阳寄茅室。\n淹留三十年，分种越人田。\n骨肉无半在，乡园犹未旋。\n尔家习文艺，旁究天人际。\n父子自相传，优游聊卒岁。\n学成不求达，道胜那厌贫。\n时入闾巷醉，好是羲皇人。\n顷因物役牵，偶逐簪组辈。\n谤书喧朝市，抚己惭浅昧。\n世业大小礼，近通颜谢诗。\n念渠还领会，非敢独为师。",
        "dynasty": "唐",
        "collection_info": null
    },
    {
        "title": "永康孙明府颋秩满将归枉路访别",
        "author": "戴叔伦",
        "content": "门前水流咽，城下乱山多。\n非是还家路，宁知枉骑过。\n风烟復欲隔，悲笑屡相和。\n不学陶公醉，无因奈别何。",
        "dynasty": "唐",
        "collection_info": null
    },
    {
        "title": "将赴湖南留别东阳旧僚兼示吏人",
        "author": "戴叔伦",
        "content": "智力苦不足，黎甿殊未安。\n忽从新命去，復隔旧寮欢。\n晓路整车马，离亭会衣冠。\n冰坚细流咽，烧尽乱峯寒。\n耆老相饯送，儿童亦悲酸。\n桐乡寄生怨，欲话此情难。",
        "dynasty": "唐",
        "collection_info": null
    },
    {
        "title": "抚州处士胡泛见送北迴两馆至南昌县界查溪兰若别",
        "author": "戴叔伦",
        "content": "移罇铺山曲，祖帐查溪阴。\n铺山即远道，查溪非故林。\n凄然诵新诗，落泪霑素襟。\n郡政我何有，别情君独深。\n禅庭古树秋，宿雨清沈沈。\n挥袂千里远，悲伤去住心。",
        "dynasty": "唐",
        "collection_info": null
    },
    {
        "title": "将巡郴永途中作",
        "author": "戴叔伦",
        "content": "行役留三楚，思归又一春。\n自疑冠下髮，聊此镜中人。\n机息知名误，形衰恨道贫。\n空将旧泉石，长与梦相亲。",
        "dynasty": "唐",
        "collection_info": null
    },
    {
        "title": "桂阳北岭偶过野人所居聊书即事呈王永州邕李道州圻",
        "author": "戴叔伦",
        "content": "犬吠空山响，林深一径存。\n隔云寻板屋，渡水到柴门。\n日昼风烟静，花明草树繁。\n乍疑秦世客，渐识楚人言。\n不记逃乡里，居然长子孙。\n种田烧险谷，汲井凿高原。\n畦叶藏春雉，庭柯宿旅猨。\n岭阴无瘴疠，地隙有兰荪。\n内户均皮席，枯瓢沃野餐。\n远心知自负，幽赏讵能论。\n转步重崖合，瞻途落照昏。\n他时愿携手，莫比武陵源。",
        "dynasty": "唐",
        "collection_info": null
    },
    {
        "title": "下鼻亭泷行八十里聊状艰险寄青苗郑副端朔阳",
        "author": "戴叔伦",
        "content": "泷水天际来，鼻山地中坼。\n盘涡几十处，迭溜皆千尺。\n直写卷沈沙，惊翻衝绝壁。\n淙淙振崖谷，汹汹竟朝夕。\n人语不自闻，日光乱相射。\n舣舟始摇漾，举棹旋奔激。\n既下同建瓴，半空方避石。\n前危苦未尽，后险何其迫。\n倏闪疾风雷，苍皇荡魂魄。\n因随伏流出，忽与跳波隔。\n远想欲回轩，岂兹还泛鹢。\n云涯多候馆，努力勤登历。",
        "dynasty": "唐",
        "collection_info": null
    },
    {
        "title": "少女生日感怀",
        "author": "戴叔伦",
        "content": "五逢晬日今方见，置尔怀中自惘然。\n乍喜老身辞远役，翻悲一笑隔重泉。\n欲教针线娇难解，暂弄琴书性已便。\n还有蔡家残史籍，可能分与外人传。",
        "dynasty": "唐",
        "collection_info": null
    },
    {
        "title": "张评事涉秦居士系见访郡斋即同赋中字",
        "author": "戴叔伦",
        "content": "轺车忽枉辙，郡府自生风。\n遣吏山禽在，开罇野客同。\n古墙抽腊笋，乔木扬春鸿。\n能赋传幽思，清言尽至公。\n城欹残照入，池曲大江通。\n此地人来少，相欢一醉中。",
        "dynasty": "唐",
        "collection_info": null
    },
    {
        "title": "小雪",
        "author": "戴叔伦",
        "content": "花雪随风不厌看，更多还肯失林峦。\n愁人正在书窗下，一片飞来一片寒。",
        "dynasty": "唐",
        "collection_info": null
    },
    {
        "title": "句",
        "author": "戴叔伦",
        "content": "邻里龙沙北。\n麦秋桑叶大，梅雨稻田新。\n篱落栽山果，池塘养锦鳞。",
        "dynasty": "唐",
        "collection_info": null
    },
    {
        "title": "竞渡歌",
        "author": "张建封",
        "content": "五月五日天晴明，杨花绕江啼晓莺。\n使君未出郡斋外，江上早闻齐和声。\n使君出时皆有准，马前已被红旗引。\n两岸罗衣破晕香，银钗照日如霜刃。\n鼓声三下红旗开，两龙跃出浮水来。\n棹影斡波飞万劒，鼓声劈浪鸣千雷。\n鼓声渐急标将近，两龙望标目如瞬。\n坡上人呼霹雳惊，竿头綵挂虹蜺晕。\n前船抢水已得标，后船失势空挥桡。\n疮眉血首争不定，输岸一朋心似烧。\n只将输赢分罚赏，两岸十舟五来往。\n须臾戏罢各东西，竞脱文身请书上。\n吾今细观竞度儿，何殊当路权相持。\n不思得岸各休去，会到摧车折檝时。",
        "dynasty": "唐",
        "collection_info": null
    },
    {
        "title": "酬韩校书愈打毬歌",
        "author": "张建封",
        "content": "仆本修文持笔者，今来帅领红旌下。\n不能无事习虵矛，闲就平场学使马。\n军中伎痒骁智材，竞驰骏逸随我来。\n护军对引相向去，风呼月旋朋先开。\n俯身仰击復傍击，难于古人左右射。\n齐观百步透短门，谁羡养由遥破的。\n儒生疑我新发狂，武夫爱我生雄光。\n杖移鬃底拂尾后，星从月下流中场。\n人不约，心自一，马不鞭，蹄自疾。\n凡情莫辨捷中能，拙目翻惊巧时失。\n韩生讶我为斯艺，劝我徐驱作安计。\n不知戎事竟何成，且愧吾人一言惠。",
        "dynasty": "唐",
        "collection_info": null
    },
    {
        "title": "春山夜月",
        "author": "于良史",
        "content": "春山多胜事，赏翫夜忘归。\n掬水月在手，弄花香满衣。\n兴来无远近，欲去惜芳菲。\n南望鸣钟处，楼台深翠微。",
        "dynasty": "唐",
        "collection_info": null
    },
    {
        "title": "宿蓝田山口奉寄沈员外",
        "author": "于良史",
        "content": "山暝飞羣鸟，川长泛四邻。\n烟归河畔草，月照渡头人。\n朋友怀东道，乡关恋北辰。\n去留无所适，岐路独迷津。",
        "dynasty": "唐",
        "collection_info": null
    },
    {
        "title": "冬日野望寄李赞府",
        "author": "于良史",
        "content": "地际朝阳满，天边宿雾收。\n风兼残雪起，河带断冰流。\n北阙驰心极，南图尚旅游。\n登临思不已，何处得销愁。",
        "dynasty": "唐",
        "collection_info": null
    },
    {
        "title": "闲居寄薛华",
        "author": "于良史",
        "content": "隐几读黄老，闲居耳目清。\n僻居人事少，多病道心生。\n雨洗山林湿，鸦鸣池馆晴。\n晚来因废卷，行药至西城。",
        "dynasty": "唐",
        "collection_info": null
    },
    {
        "title": "江上送友人",
        "author": "于良史",
        "content": "看尔动行棹，未收离别筵。\n千帆忽见及，乱却故人船。\n纷泊雁羣起，逶迤沙溆连。\n长亭十里外，应是少人烟。",
        "dynasty": "唐",
        "collection_info": null
    },
    {
        "title": "田家秋日送友",
        "author": "于良史",
        "content": "苍茫日初宴，遥野云初收。\n残雨北山裏，夕阳东渡头。\n舟依渔溓合，水入田家流。\n何意君迷驾，山林应有秋。",
        "dynasty": "唐",
        "collection_info": null
    },
    {
        "title": "自吟",
        "author": "于良史",
        "content": "出身三十年，髮白衣犹碧。\n日暮倚朱门，从朱污袍赤。",
        "dynasty": "唐",
        "collection_info": null
    },
    {
        "title": "感兴",
        "author": "崔膺",
        "content": "富贵难义合，困穷易感恩。\n古来忠烈士，多出贫贱门。\n世上桃李树，但结繁华子。\n白屋抱关人，青云壮心死。\n本以势利交，势尽交情已。\n如何失情后，始叹门易轨。",
        "dynasty": "唐",
        "collection_info": null
    },
    {
        "title": "别佳人",
        "author": "崔膺",
        "content": "壠上流泉壠下分，断肠呜咽不堪闻。\n嫦娥一入月中去，巫峡千秋空白云。",
        "dynasty": "唐",
        "collection_info": null
    },
    {
        "title": "御沟新柳",
        "author": "冯宿",
        "content": "夹道天渠远，垂丝御柳新。\n千条宜向日，万户共迎春。\n轻翠含烟发，微音逐吹频。\n静看思渡口，迴望忆江滨。\n袅袅分游骑，依依驻旅人。\n阳和如可及，攀折在兹辰。",
        "dynasty": "唐",
        "collection_info": null
    },
    {
        "title": "酬白乐天刘梦得",
        "author": "冯宿",
        "content": "共称洛邑难其选，何幸天书用不才。\n遥约和风新草木，且令新雪静尘埃。\n临岐有愧倾三省，别酌无辞醉百杯。\n明岁杏园花下集，须知春色自东来。",
        "dynasty": "唐",
        "collection_info": null
    },
    {
        "title": "乐府荅孟东野戏赠",
        "author": "陆长源",
        "content": "芙蓉初出水，菡萏露中花。\n风吹着枯木，无奈值空槎。",
        "dynasty": "唐",
        "collection_info": null
    },
    {
        "title": "詶孟十二新居见寄",
        "author": "陆长源",
        "content": "大道本夷旷，高情亦冲虚。\n因随白云意，偶逐青萝居。\n青萝纷蒙密，四序无惨舒。\n余清濯子襟，散彩还吾庐。\n去岁登美第，策名在公车。\n将必继管萧，岂惟蹑应徐。\n首夏尚清和，残芳遍丘墟。\n褰帏荫窗柳，汲井滋园蔬。\n达者贵知心，古人不愿余。\n爱君蒋生径，且着茂陵书。",
        "dynasty": "唐",
        "collection_info": null
    },
    {
        "title": "荅东野夷门雪",
        "author": "陆长源",
        "content": "好丹与素道不同，失意得途事皆别。\n东隣少年乐未央，南客思归肠欲绝。\n千里长河冰復冰，云鸿冥冥楚山雪。",
        "dynasty": "唐",
        "collection_info": null
    },
    {
        "title": "句",
        "author": "陆长源",
        "content": "忽然一曲称君心，破却中人百家产。\n城外平人驱欲尽，帐中犹打衮花球。",
        "dynasty": "唐",
        "collection_info": null
    },
    {
        "title": "寄兴国池鹤上刘相公",
        "author": "张众甫",
        "content": "驯狎经时久，䙰褷短翮存。\n不随淮海变，空媿稻粱恩。\n独立秋天静，单栖夕露繁。\n欲飞还敛翼，讵敢望乘轩。",
        "dynasty": "唐",
        "collection_info": null
    },
    {
        "title": "送李司直使吴",
        "author": "张众甫",
        "content": "使臣方拥传，王事远辞家。\n震泽逢残雨，新丰过落花。\n水萍千叶散，风柳万条斜。\n何处看离恨，春江无限沙。",
        "dynasty": "唐",
        "collection_info": null
    },
    {
        "title": "送李观之宣州谒袁中丞赋得三州渡",
        "author": "张众甫",
        "content": "古渡大江滨，西南距要津。\n自当舟檝路，应济往来人。\n翻浪惊飞鸟，回风起绿苹。\n君看波上客，岁晚独垂纶。",
        "dynasty": "唐",
        "collection_info": null
    },
    {
        "title": "宿慧山寺",
        "author": "王武陵",
        "content": "秋日游古寺，秋山正苍苍。\n泛舟次岩壑，稽首金仙堂。\n下有寒泉流，上有珍禽翔。\n石门吐明月，竹木涵清光。\n中夜河沈沈，但闻松桂香。\n旷然出尘境，忧虑澹已忘。",
        "dynasty": "唐",
        "collection_info": null
    },
    {
        "title": "秋暮登北楼",
        "author": "王武陵",
        "content": "秋满空山悲客心，山楼晴望散幽襟。\n一川红树迎霜老，数曲清溪绕寺深。\n寒气急催遥塞雁，夕风高送远城砧。\n三年海上音书绝，乡国萧条惟梦寻。",
        "dynasty": "唐",
        "collection_info": null
    },
    {
        "title": "宿慧山寺 一",
        "author": "朱宿",
        "content": "古寺隐秋山，登攀度林樾。\n悠然清莲界，此地尘境绝。\n机闲任昼昏，虑澹知生灭。\n微吹递遥泉，疎松对残月。\n庭虚露华缀，池净荷香发。\n心悟形未留，迟迟履归辙。",
        "dynasty": "唐",
        "collection_info": null
    },
    {
        "title": "宿慧山寺 二",
        "author": "朱宿",
        "content": "岁月人间促，烟霞此地多。\n殷勤竹林寺，更得几迴过。",
        "dynasty": "唐",
        "collection_info": null
    },
    {
        "title": "送惟良上人归江南",
        "author": "卢纶",
        "content": "落日映危樯，归僧向岳阳。\n注瓶寒浪静，读律夜船香。\n苦雾沈山影，阴霾发海光。\n羣生一何负，多病礼医王。",
        "dynasty": "唐",
        "collection_info": null
    },
    {
        "title": "送韩都护还边",
        "author": "卢纶",
        "content": "好勇知名早，争雄上将间。\n战多春入塞，猎惯夜登山。\n阵合龙蛇动，军移草木闲。\n今来部曲尽，白首过萧关。",
        "dynasty": "唐",
        "collection_info": null
    },
    {
        "title": "送吉中孚校书归楚州旧山",
        "author": "卢纶",
        "content": "青袍芸阁郎，谈笑挹侯王。\n旧箓藏云穴，新诗满帝乡。\n名高闲不得，到处人争识。\n谁知冰雪颜，已杂风尘色。\n此去復如何，东皋岐路多。\n藉芳临紫陌，回首忆沧波。\n年来倦萧索，但说淮南乐。\n并檝湖上游，连樯月中泊。\n沿溜入阊门，千灯夜市喧。\n喜逢邻舍伴，遥语问乡园。\n下淮风自急，树杪分郊邑。\n送客随岸行，离人出帆立。\n渔村绕水田，澹澹隔晴烟。\n欲就林中醉，先期石上眠。\n林昏天未曙，但向云边去。\n暗入无路山，心知有花处。\n登高日转明，下望见春城。\n洞裏草空长，冢边人自耕。\n寥寥行异境，过尽千峰影。\n露色凝古坛，泉声落寒井。\n仙成不可期，多别自堪悲。\n为问桃源客，何人见乱时。",
        "dynasty": "唐",
        "collection_info": null
    },
    {
        "title": "送姨弟裴均尉诸曁",
        "author": "卢纶",
        "content": "相悲得成长，同是外家恩。\n旧业废三亩，弱年成一门。\n城开山日早，吏散渚禽喧。\n东阁谬容止，予心君冀言。",
        "dynasty": "唐",
        "collection_info": null
    },
    {
        "title": "送邓州崔长史",
        "author": "卢纶",
        "content": "出山车骑次诸侯，坐领图书见督邮。\n遶郭桑麻通淅口，满川风景接襄州。\n高城鸟过方催夜，废垒蝉鸣不待秋。\n闻说元规偏爱月，知君常得伴登楼。",
        "dynasty": "唐",
        "collection_info": null
    },
    {
        "title": "送盐铁裴判官入蜀",
        "author": "卢纶",
        "content": "传诏收方贡，登车着赐衣。\n榷商蛮客富，税地芋田肥。\n云白风雷歇，林清洞穴稀。\n炎凉君莫问，见即在忘归。",
        "dynasty": "唐",
        "collection_info": null
    },
    {
        "title": "送魏广下第归扬州",
        "author": "卢纶",
        "content": "楚乡云水内，春日众山开。\n淮浪参差起，江帆次第来。\n独归初失桂，共醉忽停杯。\n汉诏年年有，何愁掩上才。",
        "dynasty": "唐",
        "collection_info": null
    },
    {
        "title": "送潘述应宏词下第归江南",
        "author": "卢纶",
        "content": "愁与醉相和，昏昏竟若何。\n感年怀阙久，失意梦乡多。\n雨裏行青草，山前望白波。\n江楼覆棋好，谁引仲宣过。",
        "dynasty": "唐",
        "collection_info": null
    },
    {
        "title": "送从舅成都县丞广归蜀",
        "author": "卢纶",
        "content": "襃谷通岷岭，青冥此路深。\n晚程椒瘴热，野饭荔枝阴。\n古郡三刀夜，春桥万里心。\n唯应对杨柳，暂醉卓家琴。",
        "dynasty": "唐",
        "collection_info": null
    },
    {
        "title": "送宋校书赴宣州幕",
        "author": "卢纶",
        "content": "南想宣城郡，清江野戍闲。\n艨艟高映浦，睥睨曲随山。\n名寄图书内，威生将吏间。\n春行板桥暮，应伴庾公还。",
        "dynasty": "唐",
        "collection_info": null
    },
    {
        "title": "送李纵别驾加员外郎却赴常州幕",
        "author": "卢纶",
        "content": "霄汉正联飞，江湖又独归。\n暂欢同赐被，不待易朝衣。\n山雨迎军晚，芦风候火微。\n还当宴铃阁，谢守亦光辉。",
        "dynasty": "唐",
        "collection_info": null
    },
    {
        "title": "送元赞府重任龙门县",
        "author": "卢纶",
        "content": "二职亚陶公，归程与梦同。\n柳垂平泽雨，鱼跃大河风。\n混迹威长在，孤清志自雄。\n应嗤向隅者，空寄路尘中。",
        "dynasty": "唐",
        "collection_info": null
    },
    {
        "title": "送黎燧尉阳翟",
        "author": "卢纶",
        "content": "玉貌承严训，金声称上才。\n列筵青草偃，骤马绿杨开。\n潘县花添发，梅家鹤暂来。\n谁知望恩者，空逐路人回。",
        "dynasty": "唐",
        "collection_info": null
    },
    {
        "title": "送丹阳赵少府",
        "author": "卢纶",
        "content": "恭闻林下别，未至亦霑裳。\n荻岸雨声尽，江天虹影长。\n佩韦宗懒慢，偷橘爱芳香。\n遥想从公后，称荣在上堂。",
        "dynasty": "唐",
        "collection_info": null
    },
    {
        "title": "送菊潭王明府",
        "author": "卢纶",
        "content": "组绶掩衰颜，辉光里第间。\n晚凉经灞水，清昼入商山。\n行境逢花发，弹琴见鹤还。\n唯应理农后，乡老贺君闲。",
        "dynasty": "唐",
        "collection_info": null
    },
    {
        "title": "送陈明府赴萍县",
        "author": "卢纶",
        "content": "素舸载陶公，南随万里风。\n梅花成雪岭，橘树当家僮。\n祠掩荒山下，田开野荻中。\n岁终书善绩，应与古碑同。",
        "dynasty": "唐",
        "collection_info": null
    },
    {
        "title": "送申屠正字往湖南迎亲兼谒赵和州因呈上侍郎使君幷戏简前历阳李明府",
        "author": "卢纶",
        "content": "晓月朣朦映水关，水边因到历阳山。\n千艘财货朱桥下，一曲闾阎青荻间。\n坦腹定逢潘令醉，上楼应伴庾公闲。\n欢余若问南行计，知念天涯负米还。",
        "dynasty": "唐",
        "collection_info": null
    },
    {
        "title": "送李尚书郎君昆季侍从归觐滑州",
        "author": "卢纶",
        "content": "凤雏联翼美王孙，綵服戎装拟塞垣。\n金鼎对筵调野膳，玉鞭齐骑引行轩。\n冰河一曲旌旗满，墨诏千封雨露繁。\n更说务农能罢战，敢持謌颂庆晨昏。",
        "dynasty": "唐",
        "collection_info": null
    },
    {
        "title": "送张调参军侍从归觐荆南因寄长林司空十四曙",
        "author": "卢纶",
        "content": "玉勒侍行襜，郄超未有髯。\n守儒轻猎骑，承诲访沈潜。\n云势将峰杂，江声与屿兼。\n还当见王粲，应念二毛添。",
        "dynasty": "唐",
        "collection_info": null
    },
    {
        "title": "送马尚书郎君侍从归觐太原",
        "author": "卢纶",
        "content": "玉人垂玉鞭，百骑带櫜鞬。\n从赏野邮静，献新秋果鲜。\n塞屯丰雨雪，虏帐失山川。\n遥想称觞后，唯当共被眠。",
        "dynasty": "唐",
        "collection_info": null
    },
    {
        "title": "送张成季往江上赋得垂杨",
        "author": "卢纶",
        "content": "垂杨真可怜，地胜觉春偏。\n一穗雨声裏，千条池色前。\n露繁光的皪，日丽影团圆。\n若到隋堤望，应逢花满船。",
        "dynasty": "唐",
        "collection_info": null
    },
    {
        "title": "送陕府王司法",
        "author": "卢纶",
        "content": "东门雪覆尘，出送陕城人。\n粉郭朝喧市，朱桥夜掩津。\n上寮应重学，小吏已甘贫。\n谢朓曾为掾，希君一比邻。",
        "dynasty": "唐",
        "collection_info": null
    },
    {
        "title": "送太常李主簿归觐省",
        "author": "卢纶",
        "content": "粲粲美仍都，清闲一贵儒。\n定交分玉劒，发咏写冰壶。\n风景随台位，河山入障图。\n上堂多庆乐，肯念谷中愚。",
        "dynasty": "唐",
        "collection_info": null
    },
    {
        "title": "送从叔程归西川幕",
        "author": "卢纶",
        "content": "千山冰雪晴，山静锦花明。\n羣鹤栖莲府，诸戎拜柳营。\n浪依巴字息，风入蜀关清。\n岂念在贫巷，竹林鸣鸟声。",
        "dynasty": "唐",
        "collection_info": null
    },
    {
        "title": "送万巨",
        "author": "卢纶",
        "content": "把酒留君听琴，难堪岁暮离心。\n霜叶无风自落，秋云不雨空阴。\n人愁荒村路细，马怯寒溪水深。\n望断青山独立，更知何处相寻。",
        "dynasty": "唐",
        "collection_info": null
    },
    {
        "title": "途中遇雨马上口号留别张刘二端公",
        "author": "卢纶",
        "content": "阴雷慢转野云长，骏马双嘶爱雨凉。\n应念龙钟在泥滓，欲摧肝胆事王章。",
        "dynasty": "唐",
        "collection_info": null
    },
    {
        "title": "送夔州班使君",
        "author": "卢纶",
        "content": "晓日照楼船，三军拜峡前。\n白云随浪散，青壁与城连。\n万岭岷峨雪，千家橘柚川。\n还知楚河内，天子许经年。",
        "dynasty": "唐",
        "collection_info": null
    },
    {
        "title": "送从舅成都丞广归蜀",
        "author": "卢纶",
        "content": "巴字天边水，秦人去是归。\n栈长山雨响，溪乱火田稀。\n俗富行应乐，官雄禄岂微。\n魏舒终有泪，还识宁家衣。",
        "dynasty": "唐",
        "collection_info": null
    },
    {
        "title": "无题",
        "author": "卢纶",
        "content": "耻将名利託交亲，只向尊前乐此身。\n才大不应成滞客，时危且喜是闲人。\n高歌犹爱思归引，醉语惟夸漉酒巾。\n囗囗囗囗囗囗囗，岂能偏遣老风尘。",
        "dynasty": "唐",
        "collection_info": null
    },
    {
        "title": "题念济寺",
        "author": "卢纶",
        "content": "灵空闻偈夜清静，雨裏花枝朝暮开。\n故友九泉留语别，逐臣千里寄书来。",
        "dynasty": "唐",
        "collection_info": null
    },
    {
        "title": "河口逢江州朱道士因听琴",
        "author": "卢纶",
        "content": "庐山道士夜携琴，映月相逢辨语音。\n引坐霜中弹一弄，满船商客有归心。",
        "dynasty": "唐",
        "collection_info": null
    },
    {
        "title": "送夏侯校书归华阴别墅",
        "author": "卢纶",
        "content": "山前白鹤村，竹雪覆柴门。\n候客定为黍，务农因燎原。\n乳冰悬暗井，莲石照晴轩。\n贳酒邻里睦，曝衣场圃喧。\n依然望君去，余性亦何昏。",
        "dynasty": "唐",
        "collection_info": null
    },
    {
        "title": "送绛州郭参军",
        "author": "卢纶",
        "content": "炎天故绛路，千里麦花香。\n董泽雷声发，汾桥水气凉。\n府趋随宓贱，野宴接王祥。\n送客今何幸，经宵醉玉堂。",
        "dynasty": "唐",
        "collection_info": null
    },
    {
        "title": "中书舍人李座上送颍阳徐少府",
        "author": "卢纶",
        "content": "颍阳春色似河阳，一望繁花一县香。\n今日送官君最恨，可怜才子白鬚长。",
        "dynasty": "唐",
        "collection_info": null
    },
    {
        "title": "与从弟瑾同下第后出关言别 一",
        "author": "卢纶",
        "content": "同作金门献赋人，二年悲见故园春。\n到阙不沾新雨露，还家空带旧风尘。",
        "dynasty": "唐",
        "collection_info": null
    },
    {
        "title": "与从弟瑾同下第后出关言别 二",
        "author": "卢纶",
        "content": "杂花飞尽柳阴阴，官路逶迤绿草深。\n对酒已成千里客，望山空寄两乡心。",
        "dynasty": "唐",
        "collection_info": null
    },
    {
        "title": "与从弟瑾同下第后出关言别 三",
        "author": "卢纶",
        "content": "出关愁暮一沾裳，满野蓬生古战场。\n孤村树色昏残雨，远寺钟声带夕阳。",
        "dynasty": "唐",
        "collection_info": null
    },
    {
        "title": "与从弟瑾同下第后出关言别 四",
        "author": "卢纶",
        "content": "谁怜苦志已三冬，却欲躬耕学老农。\n流水白云寻不尽，期君何处得相逢。",
        "dynasty": "唐",
        "collection_info": null
    },
    {
        "title": "赴虢州留别故人",
        "author": "卢纶",
        "content": "世故相逢各未闲，百年多在别离间。\n昨夜秋风今夜雨，不知何处入空山。",
        "dynasty": "唐",
        "collection_info": null
    },
    {
        "title": "冬夜赠别友人",
        "author": "卢纶",
        "content": "愁听千家流水声，相思独向月中行。\n侵阶暗草秋霜重，遍郭寒山夜月明。\n连年客舍唯多病，数亩田园又废耕。\n更送乘轺归上国，应怜贡禹未成名。",
        "dynasty": "唐",
        "collection_info": null
    },
    {
        "title": "送顾秘书献书后归岳州",
        "author": "卢纶",
        "content": "黄叶落不尽，苍苔随雨生。\n当轩置尊酒，送客归江城。\n竹裏闻机杼，舟中见弟兄。\n岳阳贤太守，应为改乡名。",
        "dynasty": "唐",
        "collection_info": null
    },
    {
        "title": "送衞司法河中觐省",
        "author": "卢纶",
        "content": "出身因强学，不以外家荣。\n年少无遗事，官闲有政声。\n晓山临野渡，落日照军营。\n共赏高堂下，连行弟与兄。",
        "dynasty": "唐",
        "collection_info": null
    },
    {
        "title": "送从叔牧永州",
        "author": "卢纶",
        "content": "五侯轩盖行何疾，零陵太守登车日。\n零陵太守泪盈巾，此日长安方欲春。\n虎符龙节照岐路，何苦愁为江海人。\n彼方韶景无时节，山水诸花恣开发。\n客投津戍少闻猨，鴈过潇湘更逢雪。\n郡斋无事好闲眠，秔稻油油绿满川。\n浪裏争迎三蜀货，月中喧泊九江船。\n今朝小阮同夷老，欲闻明年借几年。",
        "dynasty": "唐",
        "collection_info": null
    },
    {
        "title": "送赵真长归夏县旧山依阳征君读书",
        "author": "卢纶",
        "content": "临杯忽泫然，非是恶离弦。\n尘陌望松雪，我衰君少年。\n幽僧曝山果，寒鹿守冰泉。\n感物如有待，况依回也贤。",
        "dynasty": "唐",
        "collection_info": null
    },
    {
        "title": "留别耿湋侯钊冯着",
        "author": "卢纶",
        "content": "相识少相知，与君俱已衰。\n笙镛新宅第，岐路古山陂。\n学道功难就，为儒事本迟。\n惟当与渔者，终老遂其私。",
        "dynasty": "唐",
        "collection_info": null
    },
    {
        "title": "送浑炼归觐却赴阙庭",
        "author": "卢纶",
        "content": "露幕拥簪裾，台庭饯伯鱼。\n綵衣人竞看，银诏帝亲书。\n知子当元老，为臣饯二疎。\n执珪期已迫，捧膳步宁徐。\n而我诚愚者，夫君岂病诸。\n探题多决胜，馔玉每分余。\n荣比成功后，恩同造化初。\n甑尘方欲合，笼翮或将舒。\n榆荚钱难比，杨花雪不如。\n明朝古堤路，心断玉人车。",
        "dynasty": "唐",
        "collection_info": null
    },
    {
        "title": "送崔邠拾遗",
        "author": "卢纶",
        "content": "皎洁无瑕清玉壶，晓乘华幰向天衢。\n石建每闻宗谨孝，刘歆不敢衒师儒。\n谏修郊庙开宸虑，议按休征浅瑞图。\n今日攀车復何者，辕门垂白一愚夫。",
        "dynasty": "唐",
        "collection_info": null
    },
    {
        "title": "送浑别驾赴舒州",
        "author": "卢纶",
        "content": "江平芦荻齐，五两贴樯低。\n遶郭覆晴雪，满船闻曙鸡。\n鳣鲂宜入贡，橘柚亦成蹊。\n还似海沂日，风清无鼓鼙。",
        "dynasty": "唐",
        "collection_info": null
    },
    {
        "title": "送从叔士准赴任润州司士",
        "author": "卢纶",
        "content": "云起山城暮，沈沈江上天。\n风吹建业雨，浪入广陵船。\n久是吴门客，尝闻谢守贤。\n终悲去国远，泪尽竹林前。",
        "dynasty": "唐",
        "collection_info": null
    },
    {
        "title": "送尹枢令狐楚及第后归觐",
        "author": "卢纶",
        "content": "佳人比香草，君子即芳兰。\n宝器金罍重，清音玉佩寒。\n贡文齐受宠，献礼两承欢。\n鞍马幷汾地，争迎陆与潘。",
        "dynasty": "唐",
        "collection_info": null
    },
    {
        "title": "东潭宴饯河南赵少府",
        "author": "卢纶",
        "content": "十载奉戎轩，日闻君子言。\n方将贺荣爵，遽乃怆离尊。\n岸转台阁丽，潭清弦管繁。\n松篁难晦节，雨露不私恩。\n坐使吏相勉，居为儒所尊。\n可怜桃李树，先发信陵门。",
        "dynasty": "唐",
        "collection_info": null
    },
    {
        "title": "赋得馆娃宫送王山人游江东",
        "author": "卢纶",
        "content": "苍苍枫树林，草合废宫深。\n越水风浪起，吴王歌管沈。\n燕归巢已尽，鹤语冢难寻。\n旅泊彼何夜，希君抽玉琴。",
        "dynasty": "唐",
        "collection_info": null
    },
    {
        "title": "送畅当还旧山",
        "author": "卢纶",
        "content": "常逢明月马尘间，是夜照君归处山。\n山中松桂花尽发，头白属君如等闲。",
        "dynasty": "唐",
        "collection_info": null
    },
    {
        "title": "斅颜鲁公送挺赟归翠微寺",
        "author": "卢纶",
        "content": "挺赟惠学该儒释，袖有颜徐真草迹。\n一斋三请纪行诗，诮我垂鞭弄鸣镝。\n寺悬金榜半山隅，石路荒凉松树枯。\n虎迹印雪大如斗，闰月暮天过得无。",
        "dynasty": "唐",
        "collection_info": null
    },
    {
        "title": "送契玄法师赴内道场",
        "author": "卢纶",
        "content": "昏昏醉老夫，灌顶遇醍醐。\n嫔御呈心镜，君王赐髻珠。\n降魔须战否，问疾敢行无。\n深契何相秘，儒宗本不殊。",
        "dynasty": "唐",
        "collection_info": null
    },
    {
        "title": "送畅当赴山南幕",
        "author": "卢纶",
        "content": "含情脱佩刀，持以佐贤豪。\n是月霜霰下，伊人行役劳。\n事将名共易，文与行空高。\n去矣奉戎律，悲君为我曹。",
        "dynasty": "唐",
        "collection_info": null
    },
    {
        "title": "颜侍御厅丛篁咏送薛存诚",
        "author": "卢纶",
        "content": "玉干百余茎，生君此堂侧。\n拂帘寒雨响，拥砌深溪色。\n何事凤皇雏，兹焉理归翼。",
        "dynasty": "唐",
        "collection_info": null
    },
    {
        "title": "秋晚河西县楼送浑中允赴朝阙",
        "author": "卢纶",
        "content": "高楼吹玉箫，车马上河桥。\n岐路自奔隘，壶觞终寂寥。\n芳兰生贵里，片玉立清朝。\n今日台庭望，心遥非地遥。",
        "dynasty": "唐",
        "collection_info": null
    },
    {
        "title": "达奚中丞东斋壁画山水各赋一物得树杪悬泉送长安赵元阳少府",
        "author": "卢纶",
        "content": "素壁画飞泉，从云落树颠。\n练垂疑叶响，云幷觉枝偏。\n利物得双劒，为儒当一贤。\n应思洒尘陌，调膳亦芳鲜。",
        "dynasty": "唐",
        "collection_info": null
    },
    {
        "title": "送信州姚使君",
        "author": "卢纶",
        "content": "朱幡徐转候羣官，猨鸟无声郡宇宽。\n楚国上腴收赋重，汉家良牧得人难。\n铜铅满穴山能富，鸿鴈连羣地亦寒。\n几日政声闻户外，九江行旅得相欢。",
        "dynasty": "唐",
        "collection_info": null
    },
    {
        "title": "送畅当",
        "author": "卢纶",
        "content": "四望无极路，千里流大河。\n秋风满离袂，唯老事唯多。",
        "dynasty": "唐",
        "collection_info": null
    },
    {
        "title": "送史兵曹判官赴楼烦",
        "author": "卢纶",
        "content": "渥洼龙种散云时，千里繁花乍别离。\n中有重臣承霈泽，外无轻虏犯旌旗。\n山川自与郊垧合，帐幕时因水草移。\n敢谢亲贤得琼玉，仲宣能赋亦能诗。",
        "dynasty": "唐",
        "collection_info": null
    },
    {
        "title": "送昙延法师讲罢赴上都",
        "author": "卢纶",
        "content": "金缕架裟国大师，能销坏宅火烧时。\n復来拥膝说无住，知向人天何处期。",
        "dynasty": "唐",
        "collection_info": null
    },
    {
        "title": "送道士郄彝素归内道场",
        "author": "卢纶",
        "content": "病老正相仍，忽逢张道陵。\n羽衣风淅淅，仙貌玉棱棱。\n叱我问中寿，教人祈上昇。\n楼居五云裏，几与武皇登。",
        "dynasty": "唐",
        "collection_info": null
    },
    {
        "title": "赋得彭祖楼送杨德宗归徐州幕",
        "author": "卢纶",
        "content": "四户八窗明，玲珑逼上清。\n外栏黄鹄下，中柱紫芝生。\n每带云霞色，时闻箫管声。\n望君兼有月，幢盖俨层城。",
        "dynasty": "唐",
        "collection_info": null
    },
    {
        "title": "送饯从叔辞丰州幕归嵩阳旧居",
        "author": "卢纶",
        "content": "白鬚宗孙侍坐时，愿持寿酒前致词。\n鄙词何所拟，请自边城始。\n边城贵者李将军，战鼓遥疑天上闻。\n屯田布锦周千里，牧马攒花溢万羣。\n白云本是乔松伴，来遶青营復飞散。\n三声画角咽不通，万里蓬根一时断。\n丰州闻说似凉州，沙塞晴明部落稠。\n行客已去依独戍，主人犹自在高楼。\n梦亲旌斾何由见，每阻清风一回面。\n洞裏先生那怪迟，人天无路自无期。\n砂泉丹井非同味，桂树榆林不并枝。\n吾翁致身殊得计，地仙亦是三千岁。\n莫着戎衣期上清，东方曼倩逢人轻。",
        "dynasty": "唐",
        "collection_info": null
    },
    {
        "title": "送静居法师",
        "author": "卢纶",
        "content": "五色香幢重復重，宝舆升座发神钟。\n薝卜名花飘不断，醍醐法味洒何浓。\n九天论道当宸眷，七祖传心合圣踪。\n愿比灵山前世别，多生还得此相逢。",
        "dynasty": "唐",
        "collection_info": null
    },
    {
        "title": "送刘判官赴丰州",
        "author": "卢纶",
        "content": "衔杯吹急管，满眼起风砂。\n大漠山沈雪，长城草发花。\n策行须耻战，虏在莫言家。\n余亦祈勋者，如何别左车。",
        "dynasty": "唐",
        "collection_info": null
    },
    {
        "title": "将赴京留献令公",
        "author": "卢纶",
        "content": "沙鹤惊鸣野雨收，大河风物飒然秋。\n力微恩重谅难报，不是行人不解愁。",
        "dynasty": "唐",
        "collection_info": null
    },
    {
        "title": "落第后归山下旧居留别刘起居昆季",
        "author": "卢纶",
        "content": "寂寞过朝昏，沈忧岂易论。\n有时空卜命，无事可酬恩。\n寄食依邻里，成家望子孙。\n风尘知世路，衰贱到君门。\n醉裏因多感，愁中欲强言。\n花林逢废井，战地识荒园。\n怅别临晴野，悲春上古原。\n鸟归山外树，人过水边村。\n潘岳方称老，嵇康本厌喧。\n谁堪将落羽，迴首仰飞翻。",
        "dynasty": "唐",
        "collection_info": null
    },
    {
        "title": "将赴阌乡灞上留别钱起员外",
        "author": "卢纶",
        "content": "暖景登桥望，分明春色来。\n离心自惆怅，车马亦裴回。\n远雪和霜积，高花占日开。\n从官竟何事，忧患已相催。",
        "dynasty": "唐",
        "collection_info": null
    },
    {
        "title": "虢州逢侯钊同寻南观因赠别",
        "author": "卢纶",
        "content": "相见翻惆怅，应怜责废官。\n过深惭禄在，识浅赖刑宽。\n独失耕农业，同思弟侄欢。\n衰贫羞客过，卑束会君难。\n放鹤登云壁，浇花遶石坛。\n兴远江海上，迹在是非端。\n林密风声细，山高雨色寒。\n悠然此中别，宾仆亦阑干。",
        "dynasty": "唐",
        "collection_info": null
    },
    {
        "title": "赴池州拜觐舅氏留上考功郎中舅",
        "author": "卢纶",
        "content": "孤贱易磋砣，其如酷似何。\n衰荣同族少，生长外家多。\n别国桑楡在，沾衣血泪和。\n应怜失行鴈，霜霰寄烟波。",
        "dynasty": "唐",
        "collection_info": null
    },
    {
        "title": "送从侄滁州觐省",
        "author": "卢纶",
        "content": "爱尔似龙媒，翩翩千里迴。\n书从外氏学，竹自晋时栽。\n拥棹逢鸥舞，凭阑见雨来。\n上堂多庆乐，不醉莫停杯。",
        "dynasty": "唐",
        "collection_info": null
    },
    {
        "title": "奉和圣制麟德殿宴百僚",
        "author": "卢纶",
        "content": "云闢御筵张，山呼圣寿长。\n玉栏丰瑞草，金陛立神羊。\n台鼎资庖膳，天星奉酒浆。\n蛮夷陪作位，犀象舞成行。\n网已祛三面，歌因守四方。\n千秋不可极，花发满宫香。",
        "dynasty": "唐",
        "collection_info": null
    },
    {
        "title": "和考功王员外杪秋忆终南旧居",
        "author": "卢纶",
        "content": "静忆溪边宅，知君许谢公。\n晓霜凝耒耜，初日照梧桐。\n涧鼠喧藤蔓，山禽窜石藂。\n白云当岭雨，黄叶遶阶风。\n野果垂桥上，高泉落水中。\n欢荣来自间，羸贱赏曾同。\n月满珠藏海，天晴鹤在笼。\n余阴如可寄，愿得隐墙东。",
        "dynasty": "唐",
        "collection_info": null
    },
    {
        "title": "詶畅当寻嵩岳麻道士见寄",
        "author": "卢纶",
        "content": "闻逐樵夫闲看棋，忽逢人世是秦时。\n开云种玉嫌山浅，渡海传书怪鹤迟。\n阴洞石床微有字，古坛松树半无枝。\n烦君远示青囊箓，愿得相从一问师。",
        "dynasty": "唐",
        "collection_info": null
    },
    {
        "title": "詶李端长安寓居偶咏见寄",
        "author": "卢纶",
        "content": "自别前峰隐，同为外累侵。\n几年亲酒会，此日有僧寻。\n学稼功还弃，论边事亦沈。\n众欢徒满目，专爱久离心。\n览鬓丝垂镜，弹琴泪洒襟。\n访田悲洛下，寄宅忆山阴。\n薄溜漫青石，横云架碧林。\n坏檐藤障密，衰菜棘篱深。\n流散俱多故，忧伤併在今。\n唯当竢高躅，归止共抽簪。",
        "dynasty": "唐",
        "collection_info": null
    },
    {
        "title": "和常舍人晚秋集贤院即事十二韵寄赠江南徐薛二侍郎",
        "author": "卢纶",
        "content": "纶阁九华前，森沈綵仗连。\n洞门开旭日，清禁肃秋天。\n霜满朝容备，钟余漏唱传。\n摇珰陪羽扇，端弁入炉烟。\n麟笔删金篆，龙绡荐玉编。\n汲书荀勖定，汉史蔡邕专。\n御竹潜通笋，宫池暗泻泉。\n乱藂萦弱蕙，堕叶洒枯莲。\n列署齐游日，重江并谪年。\n登封思议草，侍讲忆同筵。\n沧海风涛广，黝山瘴雨偏。\n唯应缄上宝，赠远一呈妍。",
        "dynasty": "唐",
        "collection_info": null
    },
    {
        "title": "詶苗员外仲夏归郊居遇雨见寄",
        "author": "卢纶",
        "content": "雷响风仍急，人归鸟亦还。\n乱云方至水，骤雨已喧山。\n田鼠依林上，池鱼戏草间。\n因兹屏埃雾，一咏一开颜。",
        "dynasty": "唐",
        "collection_info": null
    },
    {
        "title": "和太常王卿立秋日即事",
        "author": "卢纶",
        "content": "嵩高云日明，潘岳赋初成。\n篱槿花无色，阶桐叶有声。\n绛纱垂簟净，白羽拂衣轻。\n鸿鴈悲天远，龟鱼觉水清。\n别弦添楚思，牧马动边情。\n田雨农官问，林风苑吏惊。\n松篁终茂盛，蓬艾自衰荣。\n遥仰凭轩夕，惟应喜宋生。",
        "dynasty": "唐",
        "collection_info": null
    },
    {
        "title": "和李使君三郎早秋城北亭楼宴崔司士因寄关中弟张评事时遇",
        "author": "卢纶",
        "content": "黄花古城路，上尽见青山。\n桑柘晴川口，牛羊落照间。\n野情随卷幔，军士隔重关。\n道合偏多赏，官微独不闲。\n鹤分琴久罢，书到鴈应还。\n为谢登龙客，琼枝寄一攀。",
        "dynasty": "唐",
        "collection_info": null
    },
    {
        "title": "和赵端公九日登石亭上和州家兄",
        "author": "卢纶",
        "content": "洛浦想江津，悲懽共此辰。\n采花湖岸菊，望国旧楼人。\n鴈别声偏苦，松寒色转新。\n传书问渔叟，借寇尔何因。",
        "dynasty": "唐",
        "collection_info": null
    },
    {
        "title": "酬赵少尹戏示诸侄元阳等因以见赠",
        "author": "卢纶",
        "content": "八龙三虎俨成行，琼树花开鹤翼张。\n且请同观舞鸜鹆，何须竟哂食槟榔。\n归时每爱怀朱橘，戏处常闻佩紫囊。\n谬入阮家逢庆乐，竹林因得奉壶觞。",
        "dynasty": "唐",
        "collection_info": null
    },
    {
        "title": "奉和户曹叔夏夜寓直寄呈同曹诸公幷见示",
        "author": "卢纶",
        "content": "敛板捧清词，恭闻侍直时。\n暮尘归众骑，邃宇舍诸司。\n华月先灯至，清风与簟随。\n乱萤光熠熠，行树影离离。\n龙卧人宁识，鹏抟鷃岂知。\n便因当五夜，敢望竹林期。",
        "dynasty": "唐",
        "collection_info": null
    },
    {
        "title": "和金吾裴将军使往河北宣慰因访张氏昆季旧居兼寄赵侍郎赵卿拜陵未迴",
        "author": "卢纶",
        "content": "飞轩不驻轮，感激汉儒臣。\n气慑千夫勇，恩传万里春。\n古原收野燎，寒笛怨空邻。\n书此达良友，五陵风雨频。",
        "dynasty": "唐",
        "collection_info": null
    },
    {
        "title": "和太常李主簿秋中山下别墅即事",
        "author": "卢纶",
        "content": "清秋来几时，宋玉已先知。\n旷朗霞映竹，澄明山满池。\n葺桥双鹤赴，收果众猨随。\n韶乐方今奏，云林徒蔽亏。",
        "dynasty": "唐",
        "collection_info": null
    },
    {
        "title": "詶韦渚秋夜有怀见寄",
        "author": "卢纶",
        "content": "萧条良夜永，秋草对衰颜。\n露下鸟初定，月明人自闲。\n独悲无旧业，共喜出时艰。\n为问功成后，同游何处山。",
        "dynasty": "唐",
        "collection_info": null
    },
    {
        "title": "同吉中孚梦桃源 一",
        "author": "卢纶",
        "content": "春雨夜不散，梦中山亦阴。\n云中碧潭水，路暗红花林。\n花水自深浅，无人知古今。",
        "dynasty": "唐",
        "collection_info": null
    },
    {
        "title": "同吉中孚梦桃源 二",
        "author": "卢纶",
        "content": "夜静春梦长，梦逐仙山客。\n园林满芝朮，鸡犬傍篱栅。\n几处花下人，看予笑头白。",
        "dynasty": "唐",
        "collection_info": null
    },
    {
        "title": "同柳侍郎题侯钊侍郎新昌里",
        "author": "卢纶",
        "content": "清源君子居，左右尽图书。\n三径春自足，一飘欢有余。\n庭莎成野席，阑药是家蔬。\n幽显岂殊迹，昔贤徒病诸。",
        "dynasty": "唐",
        "collection_info": null
    },
    {
        "title": "詶孙侍御春日见寄",
        "author": "卢纶",
        "content": "经过里巷春，同是谢家邻。\n愿我觉衰早，荷君留醉频。\n松高犹覆草，鹤起暂萦尘。\n始悟达人志，患名非患贫。",
        "dynasty": "唐",
        "collection_info": null
    },
    {
        "title": "和王员外冬夜寓直",
        "author": "卢纶",
        "content": "高步长裾锦帐郎，居然自是汉贤良。\n潘岳叙年因鬓髮，扬雄託谏在文章。\n九天韶乐飘寒月，万户香尘裛晓霜。\n坐见重门俨朝骑，可怜云路独翱翔。",
        "dynasty": "唐",
        "collection_info": null
    },
    {
        "title": "詶金部王郎中省中春日见寄",
        "author": "卢纶",
        "content": "南宫树色晓森森，虽有春光未有阴。\n鹤侣正疑芳景引，玉人那为簿书沈。\n山含瑞气偏当日，莺逐轻风不在林。\n更有阮郎迷路处，万株红树一溪深。",
        "dynasty": "唐",
        "collection_info": null
    },
    {
        "title": "奉和陕州十四翁中丞寄雷州二十翁司户",
        "author": "卢纶",
        "content": "联飞独不前，迥落海南天。\n贾傅竟行矣，邵公唯泫然。\n瘴开山更远，路极水无边。\n沈劣本多感，况闻原上篇。",
        "dynasty": "唐",
        "collection_info": null
    },
    {
        "title": "和李中丞詶万年房署少府过汾州景云观因以寄上房与李早年同居此观",
        "author": "卢纶",
        "content": "显晦澹无迹，贤哉常晏如。\n如何警孤鹤，忽乃传双鱼。\n叙以泉石旧，怅然风景余。\n低回青油幕，梦寐白云居。\n玉洞桂香满，雪坛松影疎。\n沈思瞩仙侣，纾组正军书。\n积学早成道，感恩难遂初。\n梅生谅多感，归止岂吾庐。",
        "dynasty": "唐",
        "collection_info": null
    },
    {
        "title": "詶陈翃郎中冬至携柳郎窦郎归河中旧居见寄",
        "author": "卢纶",
        "content": "三旬一休沐，清景满林庐。\n南郭羣儒从，东床两客居。\n烧烟浮雪野，麦陇润冰渠。\n班白皆持酒，蓬茅尽有书。\n终期买寒渚，同此利蒲鱼。",
        "dynasty": "唐",
        "collection_info": null
    },
    {
        "title": "詶李益端公夜宴见赠",
        "author": "卢纶",
        "content": "戚戚一西东，十年今始同。\n可怜歌酒夜，相对两衰翁。",
        "dynasty": "唐",
        "collection_info": null
    },
    {
        "title": "和陈翃郎中拜本府少尹兼侍御史献上侍中因呈同院诸公",
        "author": "卢纶",
        "content": "金印垂鞍白马肥，不同疏广老方归。\n三千士裏文章伯，四十年来锦绣衣。\n节比青松当涧直，心随黄雀绕檐飞。\n乡中贺者唯争路，不识传呼獬豸威。",
        "dynasty": "唐",
        "collection_info": null
    },
    {
        "title": "和王仓少尹暇日言怀",
        "author": "卢纶",
        "content": "清秋多暇日，况乃是夫君。\n习静通仙事，书空阅篆文。\n劒飞终上汉，鹤梦不离云。\n无限烟霄路，何嗟迹未分。",
        "dynasty": "唐",
        "collection_info": null
    },
    {
        "title": "和崔侍郎游万固寺",
        "author": "卢纶",
        "content": "闻说中方高树林，曙华先照啭春禽。\n风云才子冶游思，蒲柳老人惆怅心。\n石路青苔花漫漫，雪檐垂溜玉森森。\n贺君此去君方至，河水东流西日沈。",
        "dynasty": "唐",
        "collection_info": null
    },
    {
        "title": "和裴延龄尚书寄题果州谢舍人仙居",
        "author": "卢纶",
        "content": "飘然去谒八仙翁，自地从天香满空。\n紫盖迥标双鹤上，语音犹在五云中。\n青溪不接渔樵路，丹井唯传草木风。\n歌此因思捧金液，露盘长庆汉皇宫。",
        "dynasty": "唐",
        "collection_info": null
    },
    {
        "title": "詶崔侍御早秋卧病书情见寄时君亦抱疾在假中",
        "author": "卢纶",
        "content": "掷地金声信有之，莹然冰玉见清词。\n元凯癖成官始贵，相如渴甚貌逾衰。\n荒园每觉虫鸣早，华馆常闻客散迟。\n寂寞罢琴风满树，几多黄叶落蛛丝。",
        "dynasty": "唐",
        "collection_info": null
    },
    {
        "title": "詶灵澈上人",
        "author": "卢纶",
        "content": "军人奉役本无期，落叶花开总不知。\n走马城中头雪白，若为将面见汤师。",
        "dynasty": "唐",
        "collection_info": null
    },
    {
        "title": "敬詶大府二十四舅览诗卷因以见示",
        "author": "卢纶",
        "content": "郄公怜戆亦怜愚，忽赠金盘径寸珠。\n彻底碧潭滋涸溜，压枝红艳照枯株。\n九门洞启延高论，百辟联行挹大儒。\n顾己文章非酷似，敢将幽劣俟洪炉。",
        "dynasty": "唐",
        "collection_info": null
    },
    {
        "title": "雨中酬友人",
        "author": "卢纶",
        "content": "看山独行归竹院，水遶前阶草生遍。\n空林细雨暗无声，唯有愁心两相见。",
        "dynasty": "唐",
        "collection_info": null
    },
    {
        "title": "詶人失题",
        "author": "卢纶",
        "content": "孤鸾将鹤羣，晴日丽春云。\n何幸晚飞者，清音长此闻。",
        "dynasty": "唐",
        "collection_info": null
    },
    {
        "title": "哭司农苗主簿",
        "author": "卢纶",
        "content": "原头殡御遶新茔，原下行人望哭声。\n更想秋山连古木，唯应石上见君名。",
        "dynasty": "唐",
        "collection_info": null
    },
    {
        "title": "得耿湋司法书因叙长安故友零落兵部苗员外发秘省李校书端相次倾逝潞府崔功曹峒长林司空丞曙俱谪远方余以摇落之时对书增叹因呈河中郑仓曹畅参军昆季",
        "author": "卢纶",
        "content": "鬓似衰蓬心似灰，惊悲相集老相催。\n故友九泉留语别，逐臣千里寄书来。\n尘容带病何堪问，泪眼逢秋不喜开。\n幸接野居宜屣步，冀君清夜一申哀。",
        "dynasty": "唐",
        "collection_info": null
    },
    {
        "title": "同兵部李纾侍郎刑部包佶侍郎哭皇甫侍御曾",
        "author": "卢纶",
        "content": "攀龙与泣麟，哀乐不同尘。\n九陌霄汉侣，一灯冥漠人。\n舟沈惊海阔，兰折怨霜频。\n已矣復何见，故山应更春。",
        "dynasty": "唐",
        "collection_info": null
    },
    {
        "title": "纶与吉侍郎中孚司空郎中曙苗员外发崔补阙峒耿拾遗湋李校书端风尘追游向三十载数公皆负当时盛称荣耀未几俱沈下泉畅博士当感怀前踪有五十韵见寄輙有所詶以申悲旧兼寄夏侯侍御审侯仓曹钊",
        "author": "卢纶",
        "content": "禀命孤且贱，少为病所婴。\n八岁始读书，四方遂有兵。\n童心幸不羁，此去负平生。\n是月胡入洛，明年天陨星。\n夜行登灞陵，惝怳靡所征。\n云海一翻荡，鱼龙俱不宁。\n因浮襄江流，远寄鄱阳城。\n鄱阳富学徒，诮我戆无营。\n谕以诗礼义，朂随宾荐名。\n舟车更滞留，水陆互阴晴。\n晓望怯云阵，夜愁惊鹤声。\n凄凄指宋郊，浩浩入秦京。\n沴气既风散，皇威如日明。\n方逢粟比金，未识公与卿。\n十上不可待，三年竟无成。\n偶为达者知，扬我于王廷。\n素志且不立，青袍徒见萦。\n昏孱夙自保，静躁本殊形。\n始趋甘棠阴，旋遇密人迎。\n考实绩无取，责能才固轻。\n新丰古离宫，宫树锁云扃。\n中復莅兹邑，往惟曾所经。\n缭垣何逶迤，水殿亦峥嵘。\n夜雨滴金砌，阴风吹玉楹。\n官曹虽检率，国步日夷平。\n命蹇固安分，祸来非有萌。\n因逢骇浪飘，几落无辜刑。\n巍巍登坛臣，独正天柱倾。\n悄悄失途子，分将秋草幷。\n百年甘守素，一顾乃拾青。\n相逢十月交，众卉飘已零。\n感旧谅戚戚，问孤恳茕茕。\n侍郎文章宗，杰出淮楚灵。\n掌赋若吹籁，司言如建瓴。\n郎中善余庆，雅韵与琴清。\n郁郁松带雪，萧萧鸿入冥。\n员外真贵儒，弱冠被华缨。\n月香飘桂实，乳溜滴琼英。\n补阙思冲融，巾拂艺亦精。\n綵蝶戏芳圃，瑞云凝翠屏。\n拾遗兴难侔，逸调旷无程。\n九酝贮弥洁，三花寒转馨。\n校书才智雄，举世一娉婷。\n赌墅鬼神变，属词鸾凤惊。\n差肩曳长裾，总辔奉和铃。\n共赋瑶台雪，同观金谷筝。\n倚天方比劒，沈井忽如瓶。\n神昧不可问，天高莫尔听。\n君持玉盘珠，泻我怀袖盈。\n读罢涕交颐，愿言跻百龄。",
        "dynasty": "唐",
        "collection_info": null
    },
    {
        "title": "詶李叔度秋夜喜相遇因伤关东僚友丧逝见赠",
        "author": "卢纶",
        "content": "寒月照秋城，秋风泉涧鸣。\n过时见兰蕙，独夜感衰荣。\n酒散同移疾，心悲似远行。\n以愚求作友，何德敢称兄。\n谷变波长急，松枯药未成。\n恐看新鬓色，怯问故人名。\n野泽云阴散，荒原日气生。\n羁飞本难定，非是恶弦惊。",
        "dynasty": "唐",
        "collection_info": null
    },
    {
        "title": "同李益伤秋",
        "author": "卢纶",
        "content": "岁去人头白，秋来树叶黄。\n搔头向黄叶，与尔共悲伤。",
        "dynasty": "唐",
        "collection_info": null
    },
    {
        "title": "白髮嘆",
        "author": "卢纶",
        "content": "髮白晓梳头，女惊妻泪流。\n不知丝色后，堪得几回秋。",
        "dynasty": "唐",
        "collection_info": null
    },
    {
        "title": "逢病军人",
        "author": "卢纶",
        "content": "行多有病住无粮，万里还乡未到乡。\n蓬鬓哀吟古城下，不堪秋气入金疮。",
        "dynasty": "唐",
        "collection_info": null
    },
    {
        "title": "村南逢病叟",
        "author": "卢纶",
        "content": "双膝过颐顶在肩，四邻知姓不知年。\n卧驱鸟雀惜禾黍，犹恐诸孙无社钱。",
        "dynasty": "唐",
        "collection_info": null
    },
    {
        "title": "七夕诗",
        "author": "卢纶",
        "content": "祥光若可求，闺女夜登楼。\n月露浩方下，河云凝不流。\n铅华潜警曙，机杼暗传秋。\n迴想敛余睠，人天俱是愁。",
        "dynasty": "唐",
        "collection_info": null
    },
    {
        "title": "七夕诗",
        "author": "卢纶",
        "content": "凉风吹玉露，河汉有幽期。\n星彩光仍隐，云容掩復离。\n良宵惊曙早，闰岁怨秋迟。\n何事金闺子，空传得网丝。",
        "dynasty": "唐",
        "collection_info": null
    },
    {
        "title": "长门怨",
        "author": "卢纶",
        "content": "空空古廊殿，寒月落斜晖。\n卧听未央曲，满箱歌舞衣。",
        "dynasty": "唐",
        "collection_info": null
    },
    {
        "title": "妾薄命",
        "author": "卢纶",
        "content": "妾年初二八，两度嫁狂夫。\n薄命今犹在，坚贞扫地无。",
        "dynasty": "唐",
        "collection_info": null
    },
    {
        "title": "伦开府席上赋得咏美人名解愁",
        "author": "卢纶",
        "content": "不敢苦相留，明知不自由。\n嚬眉乍欲语，敛笑又低头。\n舞态兼些醉，歌声似带羞。\n今朝总见也，只不解人愁。",
        "dynasty": "唐",
        "collection_info": null
    },
    {
        "title": "王评事驸马花烛诗 一",
        "author": "卢纶",
        "content": "万条银烛引天人，十月长安半夜春。\n步障三千隘将断，几多珠翠落香尘。",
        "dynasty": "唐",
        "collection_info": null
    },
    {
        "title": "王评事驸马花烛诗 二",
        "author": "卢纶",
        "content": "一人女壻万人怜，一夜调疎抵百年。\n为报司徒好将息，明珠解转又能圆。",
        "dynasty": "唐",
        "collection_info": null
    },
    {
        "title": "王评事驸马花烛诗 三",
        "author": "卢纶",
        "content": "人主人臣是亲家，千秋万岁保荣华。\n几时曾向高天上，得见今宵月裏花。",
        "dynasty": "唐",
        "collection_info": null
    },
    {
        "title": "王评事驸马花烛诗 四",
        "author": "卢纶",
        "content": "比翼和鸣双凤皇，欲栖金帐满城香。\n平明却入天泉裏，日气曈昽五色光。",
        "dynasty": "唐",
        "collection_info": null
    },
    {
        "title": "和赵给事白蝇拂歌",
        "author": "卢纶",
        "content": "华堂多众珍，白拂称殊异。\n柄裁沈节香袭人，上结为文下垂穗。\n霜缕霏微莹且柔，虎鬚乍细龙髯稠。\n皎然素色不因染，淅尔凉风非为秋。\n羣蝇青苍恣游息，广庖万品无颜色。\n金屏成点玉成瑕，昼眠宛转空咨嗟。\n此时满筵看一举，荻花忽旋杨花舞。\n砉如寒隼惊暮禽，飒若繁埃得轻雨。\n主人说是故人留，每诫如新比白头。\n若将挥玩闲临水，愿接波中一白鸥。",
        "dynasty": "唐",
        "collection_info": null
    },
    {
        "title": "萧常侍瘿柏亭歌",
        "author": "卢纶",
        "content": "柏之异者山中灵，何人断绝为君亭。\n云翻浪卷不可识，鸟兽成形花倒植。\n莓苔旧点色尚青，霹雳残痕节犹黑。\n金貂主人汉三老，构此穷年下朝早。\n心规目制不暂疲，匠者受之无一词。\n清晨拂匣菱生镜，落日凭阑星满池。\n攒甍鬬拱无斤迹，根瘿联悬同素壁。\n数层乱泻云裏峯，万片争呈雪中石。\n重帘不动自飘香，似到瀛洲白玉堂。\n水精如意刁金色，云母屏风透掩光。\n四阶绵绵被纤草，草上依微众山道。\n松间汲井烟翠寒，洞裏围碁天景好。\n愚儒敢欲贺成功，鸾凤栖翔固不同。\n应念废材今接地，一枝思寄户庭中。",
        "dynasty": "唐",
        "collection_info": null
    },
    {
        "title": "慈恩寺石磬歌",
        "author": "卢纶",
        "content": "灵山石磬生海西，海涛平处与山齐。\n长眉老僧同佛力，呪使鲛人往求得。\n珠穴沈成绿浪痕，天衣拂尽苍苔色。\n星汉徘徊山有风，禅翁静扣月明中。\n羣仙下云龙出水，鸾鹤交飞半空裏。\n山精木魅不可听，落叶秋砧一时起。\n花宫杳杳响泠泠，无数沙门昏梦醒。\n古廊灯下见行道，疎林池边闻诵经。\n徒壮洪钟秘高阁，万金费尽工雕凿。\n岂如全质挂青松，数叶残云一片峯。\n吾师宝之寿中国，愿同劫石无终极。",
        "dynasty": "唐",
        "collection_info": null
    },
    {
        "title": "送张郎中还蜀歌",
        "author": "卢纶",
        "content": "秦家御史汉家郎，亲专两印征殊方。\n功成走马朝天子，伏槛论边若流水。\n晓离僊署趋紫微，夜接高儒读青史。\n泸南五将望君还，愿以天书示百蛮。\n曲栈重江初过雨，前旌后骑不同山。\n迎车拜舞多耆老，旧卒新营遍青草。\n塞口云生火候迟，烟中鹤唳军行早。\n黄花川下水交横，远映孤霞蜀国晴。\n邛竹笋长椒瘴起，荔枝花发杜鹃鸣。\n迴首岷峨半天黑，传觞接膝何由得。\n空令豪士仰威名，无復贫交恃颜色。\n垂杨不动雨纷纷，锦帐胡瓶争送君。\n须臾醉起箫笳发，空见红旌入白云。",
        "dynasty": "唐",
        "collection_info": null
    },
    {
        "title": "宴席赋得姚美人拍筝歌",
        "author": "卢纶",
        "content": "出帘仍有钿筝随，见罢翻令恨识迟。\n微收皓腕缠红袖，深遏朱弦低翠眉。\n忽然高张应繁节，玉指迴旋若飞雪。\n凤箫韶管寂不喧，绣幕纱窗俨秋月。\n有时轻弄和郎歌，慢处声迟情更多。\n已愁红脸能佯醉，又恐朱门难再过。\n昭阳伴裏最聪明，出到人间纔长成。\n遥知禁曲难翻处，犹是君王说小名。",
        "dynasty": "唐",
        "collection_info": null
    },
    {
        "title": "陈翃郎中北亭送侯钊侍御赋得带冰流歌",
        "author": "卢纶",
        "content": "溪中鸟鸣春景旦，一派寒冰忽开散。\n璧方镜员流不断，白云鳞鳞满河汉。\n迭处浅，旋处深。\n撇捩寒鱼上復沈，羣鹅鼓舞扬清音。\n主人有客簪白笔，玉壶贮水光如一。\n持此赠君君饮之，圣君识君冰玉姿。",
        "dynasty": "唐",
        "collection_info": null
    },
    {
        "title": "栖岩寺隋文帝马脑盏歌",
        "author": "卢纶",
        "content": "天宫宝器隋朝物，鏁在金函比金骨。\n开函捧之光乃发，阿修罗王掌中月。\n五云如拳轻復浓，昔曾噀酒今藏龙。\n规形环影相透彻，乱雪繁花千万重。\n可怜贞质无今名，可嘆隋陵一抔土。\n宫中艳女满宫春，得亲此宝能几人。\n一留寒殿殿将坏，唯有幽光通隙尘。\n山中老僧眉似雪，忍死相传保扃鐍。",
        "dynasty": "唐",
        "collection_info": null
    },
    {
        "title": "难绾刀子歌",
        "author": "卢纶",
        "content": "黄金鞘裏青芦叶，丽若翦成铦且翣。\n轻冰薄玉状不分，一尺寒光堪决云。\n吹毛可试不可触，似有虫搜阙裂文。\n淬之几堕前池水，焉知不是蛟龙子。\n割鸡刺虎皆若空，愿应君心逐君指。\n幷州难绾竟何人，每成此物如有神。",
        "dynasty": "唐",
        "collection_info": null
    },
    {
        "title": "腊日观咸宁王部曲娑勒擒豹歌",
        "author": "卢纶",
        "content": "山头曈曈日将出，山下猎围照初日。\n前林有兽未识名，将军促骑无人声。\n潜形踠伏草不动，双鵰旋转羣鸦鸣。\n阴方质子才三十，译语受词蕃语揖。\n舍鞍解甲疾如风，人忽虎蹲兽人立。\n歘然扼颡批其颐，爪牙委地涎淋漓。\n既苏復吼拗仍怒，果叶英谋生致之。\n拖自深丛目如电，万夫失容千马战。\n传呼贺拜声相连，杀气腾凌阴满川。\n始知缚虎如缚鼠，败虏降羌生眼前。\n祝尔嘉词尔无苦，献尔将随犀象舞。\n苑中流水禁中山，期尔攫搏开天颜。\n非熊之兆庆无极，愿纪雄名传百蛮。",
        "dynasty": "唐",
        "collection_info": null
    },
    {
        "title": "赋得白鸥歌送李伯康归使",
        "author": "卢纶",
        "content": "积水深源，白鸥翻翻。\n倒影光素，于潭之间。\n衔鱼鱼落乱惊鸣，争扑莲藂莲叶倾。\n尔不见波中鸥鸟闲无营，何必汲汲劳其生。\n柳花冥蒙大堤口，悠扬相和乍无有。\n轻随去浪杳不分，细舞清风亦何有。\n似君换得白鹅时，独凭阑干雪满池。\n今日还同看鸥鸟，如何羽翮復参差。\n復参差，海涛澜漫何由期。",
        "dynasty": "唐",
        "collection_info": null
    },
    {
        "title": "皇帝感词 一",
        "author": "卢纶",
        "content": "提劒风雷动，垂衣日月明。\n禁花呈瑞色，国老见星精。\n发棹鱼先跃，窥巢鸟不惊。\n山呼一万岁，直入九重城。",
        "dynasty": "唐",
        "collection_info": null
    },
    {
        "title": "皇帝感词 二",
        "author": "卢纶",
        "content": "天香五凤彩，御马六龙文。\n雨露清驰道，风雷翊上军。\n高旍花外转，行漏乐前闻。\n时见金鞭举，空中指瑞云。",
        "dynasty": "唐",
        "collection_info": null
    },
    {
        "title": "皇帝感词 三",
        "author": "卢纶",
        "content": "妙算干戈止，神谋宇宙清。\n两阶文物盛，七德武功成。\n校猎长杨苑，屯军细柳营。\n归来献明主，歌舞溢春城。",
        "dynasty": "唐",
        "collection_info": null
    },
    {
        "title": "皇帝感词 四",
        "author": "卢纶",
        "content": "天乐下天中，云輧俨在空。\n铅黄艳河汉，笑语合笙镛。\n已见长随凤，仍闻不避熊。\n君王亲试舞，阊阖静无风。",
        "dynasty": "唐",
        "collection_info": null
    },
    {
        "title": "天长久词 一",
        "author": "卢纶",
        "content": "玉砌红花树，香风不敢吹。\n春光解天意，偏发殿南枝。",
        "dynasty": "唐",
        "collection_info": null
    },
    {
        "title": "天长久词 二",
        "author": "卢纶",
        "content": "虹桥千步廊，半在水中央。\n天子方清暑，宫娃起夜妆。",
        "dynasty": "唐",
        "collection_info": null
    },
    {
        "title": "天长久词 三",
        "author": "卢纶",
        "content": "辞辇復当熊，倾心奉六宫。\n君王若看貌，甘在众妃中。",
        "dynasty": "唐",
        "collection_info": null
    },
    {
        "title": "天长久词 四",
        "author": "卢纶",
        "content": "云日呈祥礼物殊，彤庭生献五单于。\n塞垣万里无飞鸟，可是边城用郅都。",
        "dynasty": "唐",
        "collection_info": null
    },
    {
        "title": "天长久词 五",
        "author": "卢纶",
        "content": "台殿云深秋色微，君王初赐六宫衣。\n楼船泛罢归犹早，行遣才人鬬射飞。",
        "dynasty": "唐",
        "collection_info": null
    },
    {
        "title": "和张仆射塞下曲 一",
        "author": "卢纶",
        "content": "鹫翎金仆姑，燕尾绣蝥弧。\n独立扬新令，千营共一呼。",
        "dynasty": "唐",
        "collection_info": null
    },
    {
        "title": "和张仆射塞下曲 二",
        "author": "卢纶",
        "content": "林暗草惊风，将军夜引弓。\n平明寻白羽，没在石棱中。",
        "dynasty": "唐",
        "collection_info": null
    },
    {
        "title": "和张仆射塞下曲 三",
        "author": "卢纶",
        "content": "月黑鴈飞高，单于夜遁逃。\n欲将轻骑逐，大雪满弓刀。",
        "dynasty": "唐",
        "collection_info": null
    },
    {
        "title": "和张仆射塞下曲 四",
        "author": "卢纶",
        "content": "野幕敞琼筵，羌戎贺劳旋。\n醉和金甲舞，雷鼓动山川。",
        "dynasty": "唐",
        "collection_info": null
    },
    {
        "title": "和张仆射塞下曲 五",
        "author": "卢纶",
        "content": "调箭又呼鹰，俱闻出世能。\n奔狐将迸雉，扫尽古丘陵。",
        "dynasty": "唐",
        "collection_info": null
    },
    {
        "title": "和张仆射塞下曲 六",
        "author": "卢纶",
        "content": "亭亭七叶贵，荡荡一隅清。\n他日题麟阁，唯应独不名。",
        "dynasty": "唐",
        "collection_info": null
    },
    {
        "title": "古艳诗 一",
        "author": "卢纶",
        "content": "残妆色浅髻鬟开，笑映朱帘觑客来。\n推醉谁知弄花钿，潘郎不敢使人催。",
        "dynasty": "唐",
        "collection_info": null
    },
    {
        "title": "古艳诗 二",
        "author": "卢纶",
        "content": "自拈裙带结同心，暖处偏知香气深。\n爱捉狂夫问闲事，不知歌舞用黄金。",
        "dynasty": "唐",
        "collection_info": null
    },
    {
        "title": "孤松吟詶浑赞善",
        "author": "卢纶",
        "content": "深山荒松枝，雪压半离披。\n朱门青松树，万叶承清露。\n露重色逾鲜，吟风似远泉。\n天寒香自发，日丽影常圆。\n阴郊一夜雪，榆柳皆枯折。\n迴首望君家，翠盖满琼花。\n捧君青松曲，自顾同衰木。\n曲罢不相亲，深山头白人。",
        "dynasty": "唐",
        "collection_info": null
    },
    {
        "title": "从军行",
        "author": "卢纶",
        "content": "二十在边城，军中得勇名。\n卷旗收败马，占碛拥残兵。\n覆阵乌鸢起，烧山草木明。\n塞闲思远猎，师老厌分营。\n雪岭无人迹，冰河足鴈声。\n李陵甘此没，惆怅汉公卿。",
        "dynasty": "唐",
        "collection_info": null
    },
    {
        "title": "和马郎中画鹤赞",
        "author": "卢纶",
        "content": "高高华亭，有鹤在屏。\n削玉点漆，乘轩姓丁。\n暮云冥冥，双垂雪翎。\n晨光炯炯，一直朱顶。\n含音俨容，绝粒遗影。\n君以为真，相期缑岭。",
        "dynasty": "唐",
        "collection_info": null
    },
    {
        "title": "送朝长史赴荆南旧幕",
        "author": "卢纶",
        "content": "元瑜思旧幕，几夜梦旌旃。\n暑退蒹葭雨，秋生鼓角天。\n月明三峡路，浪裏九江船。\n囗囗囗囗囗，囗囗囗囗囗。",
        "dynasty": "唐",
        "collection_info": null
    },
    {
        "title": "送渭南崔少府归徐郎中幕",
        "author": "卢纶",
        "content": "叶下山边路，行人见自悲。\n夜寒逢雪处，日暖到村时。\n语少心常苦，愁深醉自迟。\n囗囗囗囗囗，羡有幕中期。",
        "dynasty": "唐",
        "collection_info": null
    },
    {
        "title": "寄郑七纲",
        "author": "卢纶",
        "content": "小来落托復迍邅，一辱君知二十年。\n舍去形骸容傲慢，引随兄弟共团圆。\n羁游不定同云聚，薄宦相萦若网牵。\n他日吴公如记问，愿将黄绶比青毡。",
        "dynasty": "唐",
        "collection_info": null
    },
    {
        "title": "逢南中使因寄岭外故人",
        "author": "卢纶",
        "content": "见说南来处，苍梧接桂林。\n过秋天更暖，边海日长阴。\n巴路缘云出，蛮乡入洞深。\n信迴人自老，梦到月应沈。\n碧水通春色，青山寄远心。\n炎方难久客，为尔一沾襟。",
        "dynasty": "唐",
        "collection_info": null
    },
    {
        "title": "代员将军罢战后归旧里赠朔北故人",
        "author": "卢纶",
        "content": "结髮事疆场，全生俱到乡。\n连云防铁岭，同日破渔阳。\n牧马胡天晚，移军碛路长。\n枕戈眠古戍，吹角立繁霜。\n归老勋仍在，酬恩虏未亡。\n独行过邑里，多病对农桑。\n雄劒依尘橐，阴符寄药囊。\n空余麾下将，犹逐羽林郎。",
        "dynasty": "唐",
        "collection_info": null
    },
    {
        "title": "江北忆崔汶",
        "author": "卢纶",
        "content": "夜问江西客，还知在楚乡。\n全身出部伍，尽室逐渔商。\n晴日游瓜步，新年对汉阳。\n月昏惊浪白，瘴起觉云黄。\n望岭家何处，登山泪几行。\n闽中传有雪，应且住南康。",
        "dynasty": "唐",
        "collection_info": null
    },
    {
        "title": "早春归盩厔旧居却寄耿拾遗湋李校书端",
        "author": "卢纶",
        "content": "野日初晴麦壠分，竹园相接鹿成羣。\n几家废井生青草，一树繁花傍古坟。\n引水忽惊冰满涧，向田空见石和云。\n可怜荒岁青山下，惟有松枝好寄君。",
        "dynasty": "唐",
        "collection_info": null
    },
    {
        "title": "春日山中忆崔峒吉中孚",
        "author": "卢纶",
        "content": "延步爱清晨，空山日照春。\n蜜房那有主，石室自无邻。\n泉急鱼依藻，花繁鸟近人。\n谁言失徒侣，唯与老相亲。",
        "dynasty": "唐",
        "collection_info": null
    },
    {
        "title": "客舍喜崔补阙司空拾遗访宿",
        "author": "卢纶",
        "content": "步月访诸邻，蓬居宿近臣。\n乌裘先醉客，清镜早朝人。\n坏壁烟垂网，香街火照尘。\n悲荣俱是分，吾亦乐吾贫。",
        "dynasty": "唐",
        "collection_info": null
    },
    {
        "title": "苦雨闻包谏议欲见访戏赠",
        "author": "卢纶",
        "content": "草气厨烟咽不开，绕床连壁尽生苔。\n常时多病因多雨，那敢烦君车马来。",
        "dynasty": "唐",
        "collection_info": null
    },
    {
        "title": "客舍苦雨即事寄钱起郎士元二员外",
        "author": "卢纶",
        "content": "积雨暮凄凄，羁人状鸟栖。\n响空宫树接，覆水野云低。\n穴蚁多随草，巢蜂半坠泥。\n遶池墙藓合，拥溜瓦松齐。\n旧圃平如海，新沟曲似溪。\n坏阑留众蝶，欹栋止羣鸡。\n莠盛终无实，槎枯返有荑。\n绿萍藏废井，黄叶隐危堤。\n闾里欢将绝，朝昏望亦迷。\n不知霄汉侣，何路可相携。",
        "dynasty": "唐",
        "collection_info": null
    },
    {
        "title": "郊居对雨寄赵涓给事包佶郎中",
        "author": "卢纶",
        "content": "暑雨青山裏，随风到野居。\n乱沤浮曲砌，悬溜响前除。\n尘镜愁多掩，蓬头懒更梳。\n夜窗凄枕席，阴壁润图书。\n萧飒宜新竹，龙钟拾野蔬。\n石泉空自咽，药圃不堪锄。\n浊水淙深辙，荒兰拥败渠。\n繁枝留宿鸟，碎浪出寒鱼。\n桑屐时登望，荷衣自卷舒。\n应怜在泥滓，无路託高车。",
        "dynasty": "唐",
        "collection_info": null
    },
    {
        "title": "蓝溪期萧道士采药不至",
        "author": "卢纶",
        "content": "春风生百药，几处术苗香。\n人远花空落，溪深日復长。\n病多知药性，老近忆仙方。\n清节何由见，三山桂自芳。",
        "dynasty": "唐",
        "collection_info": null
    },
    {
        "title": "雪谤后书事上皇甫大夫",
        "author": "卢纶",
        "content": "盛德总羣英，高标仰国桢。\n独安巡狩日，曾掩赵张名。\n业就难辞宠，朝回更授兵。\n晓川分牧马，夜雪覆连营。\n长策威殊俗，嘉谋翊圣明。\n画图规阵势，梦笔纪山行。\n绶拂池中影，珂摇竹外声。\n赐欢征妓乐，陪醉问公卿。\n却忆经前事，翻疑得此生。\n分深存没感，恩在子孙荣。\n览镜愁将老，扪心喜復惊。\n岂言沈族重，但觉杀身轻。\n有泪沾坟典，无家集弟兄。\n东西遭世难，流浪识交情。\n阅古宗文举，推才慕正平。\n应怜守贫贱，又欲事躬耕。",
        "dynasty": "唐",
        "collection_info": null
    },
    {
        "title": "春日忆司空文明",
        "author": "卢纶",
        "content": "桃李风多日欲阴，百劳飞处落花深。\n贫居静久难逢信，知隔春山不可寻。",
        "dynasty": "唐",
        "collection_info": null
    },
    {
        "title": "卧病寓居龙兴观枉冯十七着作书知罢摄洛阳赴缑氏因题十四韵寄冯生幷赠乔尊师",
        "author": "卢纶",
        "content": "乞假依山宅，蹉跎属岁周。\n弱荑轻采拾，钝质称归休。\n潘岳衰将至，刘桢病未瘳。\n步迟乘羽客，起晏滞书邮。\n幸以编方验，终贻骨肉忧。\n灼龟炉气冷，曝药树阴稠。\n语命心堪醉，伤离梦亦愁。\n荤羶居已绝，鸾鹤见无由。\n世累如尘积，年光剧水流。\n蹑云知有路，济海岂无舟。\n倚玉翻成难，投砖敢望詶。\n卑栖君就禄，羸惫我逢秋。\n腐叶填荒辙，阴萤出古沟。\n依然在遐想，愿子励风猷。",
        "dynasty": "唐",
        "collection_info": null
    },
    {
        "title": "秋夜寄冯着作",
        "author": "卢纶",
        "content": "河汉净无云，鸿声此夜闻。\n素心难比石，苍鬓欲如君。\n露槿月中落，风萤池上分。\n何言千载友，同迹不同羣。",
        "dynasty": "唐",
        "collection_info": null
    },
    {
        "title": "洛阳早春忆吉中孚校书司空曙主簿因寄清江上人",
        "author": "卢纶",
        "content": "值迥逢高驻马频，雪晴闲看洛阳春。\n莺声报远同芳信，柳色邀欢似故人。\n酒貌昔将花共艳，鬓毛今与草争新。\n年来百事皆无绪，唯与汤师结净因。",
        "dynasty": "唐",
        "collection_info": null
    },
    {
        "title": "偶逢姚校书凭附书达河南郄推官因以戏赠",
        "author": "卢纶",
        "content": "寄书常切到常迟，今日凭君君莫辞。\n若问玉人殊易识，莲花府裏最清羸。",
        "dynasty": "唐",
        "collection_info": null
    },
    {
        "title": "夜中得循州赵司马侍郎书因寄回使",
        "author": "卢纶",
        "content": "瘴海寄双鱼，中宵达我居。\n两行灯下泪，一纸岭南书。\n地说炎蒸极，人称老病余。\n殷勤报贾傅，莫共酒杯疎。",
        "dynasty": "唐",
        "collection_info": null
    },
    {
        "title": "晚次新丰北野老家书事呈赠韩质明府",
        "author": "卢纶",
        "content": "机鸣舂响日暾暾，鸡犬相和汉古村。\n数派清泉黄菊盛，一林寒露紫棃繁。\n衰翁正席矜新社，稚子齐襟读古论。\n共说年来但无事，不知何者是君恩。",
        "dynasty": "唐",
        "collection_info": null
    },
    {
        "title": "书情上大尹十兄",
        "author": "卢纶",
        "content": "紫陌绝纤埃，油幢千骑来。\n剖辞纷若雨，犇吏殷成雷。\n圣泽初忧壅，羣心本在台。\n海鳞方泼刺，云翼暂徘徊。\n芳室芝兰茂，春蹊桃李开。\n江湖余派少，鸿鴈远声哀。\n命厌蓍龟诱，年惊弟侄催。\n磨铅惭砥砺，挥策愧驽骀。\n玉管能喧谷，金炉可变灰。\n应怜费思者，衔泪亦衔枚。",
        "dynasty": "唐",
        "collection_info": null
    },
    {
        "title": "春思贻李方陵",
        "author": "卢纶",
        "content": "长安三月春，难别復难亲。\n不识冶游伴，多逢憔悴人。\n渐知欢澹薄，转觉老殷勤。\n去矣尽如此，此辞悲未陈。",
        "dynasty": "唐",
        "collection_info": null
    },
    {
        "title": "驿中望山戏赠渭南陆贽主簿",
        "author": "卢纶",
        "content": "官微多惧事多同，拙性偏无主驿功。\n山在门前登不得，鬓毛衰尽路尘中。",
        "dynasty": "唐",
        "collection_info": null
    },
    {
        "title": "太白西峯偶宿车祝二尊师石室晨登前巘凭眺书怀即事寄呈凤翔齐员外张侍御",
        "author": "卢纶",
        "content": "弱龄诚昧鄙，遇胜惟求止。\n如何羁滞中，得步青冥裏。\n青冥有桂藂，冰雪两仙翁。\n毛节未归海，丹梯闲倚空。\n逍遥拟上清，洞府不知名。\n醮罢雨雷至，客辞山忽明。\n山明鸟声乐，日气生嵓壑。\n嵓壑树修修，白云如水流。\n白云消散尽，陇塞俨然秋。\n积阻关河固，绵联烽戍稠。\n五营承庙略，四野失边愁。\n吁嗟繫尘役，又负灵仙迹。\n芝朮自芳香，泥沙几沈溺。\n书此欲沾衣，平生事每违。\n烟霄不可仰，鸾鹤自追随。",
        "dynasty": "唐",
        "collection_info": null
    },
    {
        "title": "赠韩山人",
        "author": "卢纶",
        "content": "见君何事不惭颜，白髮生来未到山。\n更嘆无家又无药，往来唯在酒徒间。",
        "dynasty": "唐",
        "collection_info": null
    },
    {
        "title": "赠李果毅",
        "author": "卢纶",
        "content": "向日磨金镞，当风着锦衣。\n上城邀贼语，走马截鵰飞。",
        "dynasty": "唐",
        "collection_info": null
    },
    {
        "title": "春日书情赠别司空曙",
        "author": "卢纶",
        "content": "壮志随年尽，谋身意未安。\n风尘交契阔，老大别离难。\n腊近晴多暖，春迟夜却寒。\n谁堪少兄弟，三十又无官。",
        "dynasty": "唐",
        "collection_info": null
    },
    {
        "title": "冬晓呈邻里",
        "author": "卢纶",
        "content": "终夜寝衣冷，开门思曙光。\n空阶一藂叶，华室四邻霜。\n望阙觉天迥，忆山愁路荒。\n途中一留滞，双鬓飒然苍。",
        "dynasty": "唐",
        "collection_info": null
    },
    {
        "title": "首冬寄河东昭德里书事贻郑损仓曹",
        "author": "卢纶",
        "content": "清冬和暖天，老钝昼多眠。\n日爱闾巷静，每闻官吏贤。\n寒葅供家食，腐叶宿厨烟。\n且復执杯酒，无烦轻议边。",
        "dynasty": "唐",
        "collection_info": null
    },
    {
        "title": "浑赞善东斋戏赠陈归",
        "author": "卢纶",
        "content": "长裾珠履飒轻尘，閒以琴书列上宾。\n公子无讐可邀请，侯嬴此坐是何人。",
        "dynasty": "唐",
        "collection_info": null
    },
    {
        "title": "春日卧病示赵季黄",
        "author": "卢纶",
        "content": "病中饶泪眼常昏，闻说花开亦闭门。\n语少渐知琴思苦，卧多唯觉鸟声喧。\n黄埃满市图书贱，黑雾连山虎豹尊。\n今日支离顾形影，向君凡在几重恩。",
        "dynasty": "唐",
        "collection_info": null
    },
    {
        "title": "秋幕中夜独坐迟明因陪陈翃郎中晨谒上公因书即事兼呈同院诸公",
        "author": "卢纶",
        "content": "风凄露泫然，明月在山巅。\n独倚古庭树，仰看深夜天。\n叶翻萤不定，虫思草无边。\n南舍机杼发，东方云景鲜。\n簪裘肃已整，车骑俨将前。\n百雉拱双戟，万夫尊一贤。\n琳琅多谋蕴，律吕更相宣。\n晓桂香浥露，新鸿晴满川。\n熙熙造化功，穆穆唐尧年。\n顾己草同贱，誓心金匪坚。\n蹇辞惭自寡，渴病老难痊。\n书此更何问，边韶唯昼眠。",
        "dynasty": "唐",
        "collection_info": null
    },
    {
        "title": "寄赠库部王郎中",
        "author": "卢纶",
        "content": "谔谔汉名臣，从天令若春。\n叙辞皆诏旨，称宦即星辰。\n草木承风偃，云雷施泽均。\n威惩治粟尉，恩洽让田人。\n泉货方将散，京坻自此陈。\n五营俱益竈，千里不停轮。\n未远金门籍，旋清玉塞尘。\n硕儒推庆重，良友颂公频。\n鹤髮逢新镜，龙门跃旧鳞。\n荷君偏有问，深感浩难申。",
        "dynasty": "唐",
        "collection_info": null
    },
    {
        "title": "寄赠畅当山居",
        "author": "卢纶",
        "content": "古村荒石路，岁晏独言归。\n山雪厚三尺，社楡麄十围。\n虬龙宁守蛰，鸾鹤岂矜飞。\n君子固安分，毋听劳者讥。",
        "dynasty": "唐",
        "collection_info": null
    },
    {
        "title": "偶宿山中忆畅当",
        "author": "卢纶",
        "content": "深山夜雪晴，坐忆晓山明。\n读易罢三卷，弹琴当五更。\n薜萝枯有影，嵓壑冻无声。\n此夕一相望，君应知我诚。",
        "dynasty": "唐",
        "collection_info": null
    },
    {
        "title": "秋中野望寄舍弟绶兼令呈上西川尚书舅",
        "author": "卢纶",
        "content": "忧来思远望，高处殊非惬。\n夜露湿苍山，秋陂满黄叶。\n人随鴈迢遰，栈与云重迭。\n骨肉暂分离，形神遂疲薾。\n红旌渭阳骑，几日劳登涉。\n蜀道蔼松筠，巴江盛舟檝。\n小生即何限，简诲偏盈箧。\n旧恨尚填膺，新悲復萦睫。\n因求种瓜利，自喜归耕捷。\n井臼赖依邻，儿童亦胜汲。\n尘容不在照，雪鬓那堪镊。\n唯有飡霞心，知夫与天接。",
        "dynasty": "唐",
        "collection_info": null
    },
    {
        "title": "行药前轩呈董山人",
        "author": "卢纶",
        "content": "不觉老将至，瘦来方自惊。\n朝昏多病色，起坐有劳声。\n腠暖苦肌痒，藏虚唯耳鸣。\n桑公富灵术，一为保余生。",
        "dynasty": "唐",
        "collection_info": null
    },
    {
        "title": "翫春因寄冯衞二补阙戏呈李益",
        "author": "卢纶",
        "content": "掖垣春色自天来，红药当阶次第开。\n萱草藂藂尔何物，等闲穿破绿莓苔。",
        "dynasty": "唐",
        "collection_info": null
    },
    {
        "title": "新移北厅因贻同院诸公兼呈畅博士",
        "author": "卢纶",
        "content": "华轩迩台座，顾影忝时伦。\n弱质偃弥旷，清风来亦频。\n恩辉坐凌迈，景物恣芳新。\n终乃愧吾友，无容私此身。",
        "dynasty": "唐",
        "collection_info": null
    },
    {
        "title": "与张擢对酌",
        "author": "卢纶",
        "content": "张翁对卢叟，一榼山村酒。\n倾酒请予歌，忽蒙张翁呵。\n呵予官非屈，曲有怨词多。\n歌罢谢张翁，所思殊不同。\n予悲方为老，君责一何空。\n曾看乐官录，向是悲翁曲。\n张老闻此词，汪汪泪盈目。\n卢叟醉言麄，一杯凡数呼。\n迴头顾张老，敢欲戏为儒。",
        "dynasty": "唐",
        "collection_info": null
    },
    {
        "title": "喜从弟激初至",
        "author": "卢纶",
        "content": "儒服策羸车，惠然过我庐。\n叙年惭已长，称从意何疎。\n作吏清无比，为文丽有余。\n应嗤受恩者，头白读兵书。",
        "dynasty": "唐",
        "collection_info": null
    },
    {
        "title": "寻贾尊师",
        "author": "卢纶",
        "content": "玉洞秦时客，焚香映绿萝。\n新传左慈诀，曾与右军鹅。\n井臼阴苔遍，方书古字多。\n成都今日雨，应与酒相和。",
        "dynasty": "唐",
        "collection_info": null
    },
    {
        "title": "秋中过独孤郊居",
        "author": "卢纶",
        "content": "开园过水到郊居，共引家童拾野蔬。\n高树夕阳连古巷，菊花棃叶满荒渠。\n秋山近处行过寺，夜雨寒时起读书。\n帝里诸亲别来久，岂知王粲爱樵渔。",
        "dynasty": "唐",
        "collection_info": null
    },
    {
        "title": "同耿拾遗春中题第四郎新修书院",
        "author": "卢纶",
        "content": "得接西园会，多因野性同。\n引藤连树影，移石间花丛。\n学就晨昏外，欢生礼乐中。\n春游随墨客，夜宿伴潜公。\n散帙灯惊燕，开帘月带风。\n朝朝在门下，自与五侯通。",
        "dynasty": "唐",
        "collection_info": null
    },
    {
        "title": "春日题杜叟山下别业",
        "author": "卢纶",
        "content": "白鸟羣飞山半晴，渚田相接有泉声。\n园中晓露青丛合，桥上春风绿野明。\n云影断来峯影出，林花落尽草花生。\n今朝醉舞同君乐，始信幽人不爱荣。",
        "dynasty": "唐",
        "collection_info": null
    },
    {
        "title": "过终南柳处士",
        "author": "卢纶",
        "content": "五老正相寻，围棋到煮金。\n石摧丹井闭，月过洞门深。\n猨鸟三时下，藤萝十里阴。\n绿泉多草气，青壁少花林。\n自愧非仙侣，何言见道心。\n悠哉宿山口，雷雨夜沈沈。",
        "dynasty": "唐",
        "collection_info": null
    },
    {
        "title": "宿澄上人院",
        "author": "卢纶",
        "content": "竹窗闻远水，月出似溪中。\n香覆经年火，幡飘后夜风。\n性昏知道晚，学浅喜言同。\n一悟归身处，何山路不通。",
        "dynasty": "唐",
        "collection_info": null
    },
    {
        "title": "题李沆林园",
        "author": "卢纶",
        "content": "古巷牛羊出，重门接柳阴。\n闲看入竹路，自有向山心。\n种药齐幽石，耕田到远林。\n愿同词赋客，得兴谢家深。",
        "dynasty": "唐",
        "collection_info": null
    },
    {
        "title": "过司空曙村居",
        "author": "卢纶",
        "content": "南北与山邻，蓬庵庇一身。\n繁霜疑有雪，枯草似无人。\n遂性在耕稼，所交唯贱贫。\n何言张掾傲，每重德璋亲。",
        "dynasty": "唐",
        "collection_info": null
    },
    {
        "title": "题念济寺晕上人院",
        "author": "卢纶",
        "content": "泉响竹潇潇，潜公居处遥。\n虚空闻偈夜，清净雨花朝。\n放鹤临山阁，降龙步石桥。\n世尘徒委积，劫火定焚烧。\n苔壁云难聚，风篁露易摇。\n浮生亦无着，况乃是芭蕉。",
        "dynasty": "唐",
        "collection_info": null
    },
    {
        "title": "题杨虢县竹亭",
        "author": "卢纶",
        "content": "夜宿密公室，话馀将昼兴。\n遶阶三径雪，当户一池冰。\n家训资风化，心源隐政能。\n明朝復何见，莱草古沟堘。",
        "dynasty": "唐",
        "collection_info": null
    },
    {
        "title": "过楼观李尊师",
        "author": "卢纶",
        "content": "城阙望烟霞，常悲仙路赊。\n宁知樵子径，得到葛洪家。\n犬吠松间月，人行洞裏花。\n留诗千岁鹤，送客五云车。\n访世山空在，观棋日未斜。\n不知尘俗士，谁解种胡麻。",
        "dynasty": "唐",
        "collection_info": null
    },
    {
        "title": "雪谤后逢李叔度",
        "author": "卢纶",
        "content": "相逢空握手，往事不堪思。\n见少情难尽，愁深语自迟。\n草生分路处，雨散出山时。\n强得宽离恨，唯当说后期。",
        "dynasty": "唐",
        "collection_info": null
    },
    {
        "title": "春日过李侍御",
        "author": "卢纶",
        "content": "高柳满春城，东园有鸟声。\n折花朝露滴，漱石野泉清。\n心许陶家醉，诗逢谢客呈。\n应怜末行吏，曾是鲁诸生。",
        "dynasty": "唐",
        "collection_info": null
    },
    {
        "title": "出山逢耿湋",
        "author": "卢纶",
        "content": "云雪离披山万里，别来曾住最高峰。\n暂到人间归不得，长安陌上又相逢。",
        "dynasty": "唐",
        "collection_info": null
    },
    {
        "title": "题金吾郭将军石伏茅堂",
        "author": "卢纶",
        "content": "云戟曙沈沈，轩墀清且深。\n家传成栋美，尧宠结茅心。\n玉佩多依石，油幢亦在林。\n炉香诸洞暖，殿影众山阴。\n草奏风生笔，筵开雪满琴。\n客从龙阙至，僧自虎溪寻。\n萧洒延清赏，风流会素襟。\n终朝息尘步，一醉间华簪。",
        "dynasty": "唐",
        "collection_info": null
    },
    {
        "title": "题贾山人园林",
        "author": "卢纶",
        "content": "竹影朦胧松影长，素琴清簟好风凉。\n连春诗会烟花满，半夜酒醒兰蕙香。\n五字每将称玉友，一尊曾不顾金囊。\n长沙流谪君非远，莫遣英名负洛阳。",
        "dynasty": "唐",
        "collection_info": null
    },
    {
        "title": "秋夜同畅当宿藏公院",
        "author": "卢纶",
        "content": "礼足一垂泪，医王知病由。\n风萤方喜夜，露槿已伤秋。\n顾以儿童爱，每从仁者求。\n将祈竟何得，灭迹在缁流。",
        "dynasty": "唐",
        "collection_info": null
    },
    {
        "title": "重同畅当奘公院闻琴",
        "author": "卢纶",
        "content": "悞以音声祈远公，请将徽轸付秋风。\n漾漾硖流吹不尽，月华如在白波中。",
        "dynasty": "唐",
        "collection_info": null
    },
    {
        "title": "同耿湋宿陆澧旅舍",
        "author": "卢纶",
        "content": "当轩云月开，清夜故人桮。\n拥褐觉霜下，抱琴闻鴈来。\n迎风君顾步，临路我迟迴。\n双鬓共如此，此懽非易陪。",
        "dynasty": "唐",
        "collection_info": null
    },
    {
        "title": "题苗员外竹间亭",
        "author": "卢纶",
        "content": "高甃绝行尘，开帘似有春。\n风倾竹上雪，山对酒边人。\n步暖先逢日，书空远见邻。\n还同内斋暇，登赏及诸姻。",
        "dynasty": "唐",
        "collection_info": null
    },
    {
        "title": "奉陪侍中登白楼",
        "author": "卢纶",
        "content": "高楼倚玉梯，朱槛与云齐。\n顾盼亲霄汉，谈谐息鼓鼙。\n洪河斜更直，野雨急仍低。\n今日陪尊俎，唯当醉似泥。",
        "dynasty": "唐",
        "collection_info": null
    },
    {
        "title": "九日奉陪侍郎登白楼",
        "author": "卢纶",
        "content": "碧霄孤鹤发清音，上宰因添望阙心。\n睥睨三层连步障，茱萸一朵映华簪。\n红霞似绮河如带，白露团珠菊散金。\n此日所从何所问，俨然冠剑拥成林。",
        "dynasty": "唐",
        "collection_info": null
    },
    {
        "title": "春日喜雨奉和马侍中宴白楼",
        "author": "卢纶",
        "content": "鹳鹤相呼绿野宽，鼎臣闲倚玉栏干。\n洪河拥沫流仍急，苍岭和云色更寒。\n艳艳风光呈瑞岁，泠泠歌颂振琱盘。\n今朝醉舞共乡老，不觉倾欹獬豸冠。",
        "dynasty": "唐",
        "collection_info": null
    },
    {
        "title": "奉陪侍中游石笋溪十二韵",
        "author": "卢纶",
        "content": "朝日照灵山，山溪浩纷错。\n图书无旧记，鲧禹应新凿。\n双壁泻天河，一峰吐莲萼。\n潭心乱雪卷，嵓腹繁珠落。\n彩蛤攒锦囊，芳萝袅花索。\n猨羣曝阳岭，龙穴腥阴壑。\n静得渔者言，闲闻洞仙博。\n欹松倚朱幰，广石屯油幕。\n国泰事留侯，山春纵康乐。\n间关殊状鸟，烂熳无名药。\n欲验少君方，还吟大隐作。\n旌幢不可驻，古塞新沙漠。",
        "dynasty": "唐",
        "collection_info": null
    },
    {
        "title": "九日奉陪侍中宴白楼",
        "author": "卢纶",
        "content": "露白菊氛氲，西楼盛袭文。\n玉筵秋令节，金钺汉元勋。\n说剑风生座，抽琴鹤遶云。\n謏儒无以荅，愿得备前军。",
        "dynasty": "唐",
        "collection_info": null
    },
    {
        "title": "九日奉陪侍中宴后亭",
        "author": "卢纶",
        "content": "玉壶倾菊酒，一顾得淹留。\n彩笔征枚叟，花筵舞莫愁。\n管弦能驻景，松桂不停秋。\n为谢蓬蒿辈，如何霜霰稠。",
        "dynasty": "唐",
        "collection_info": null
    },
    {
        "title": "九日奉陪令公登白楼同咏菊",
        "author": "卢纶",
        "content": "琼尊犹有菊，可以献留侯。\n愿比三花秀，非同百卉秋。\n金英分蘂细，玉露结房稠。\n黄雀知恩在，衔飞亦上楼。",
        "dynasty": "唐",
        "collection_info": null
    },
    {
        "title": "奉陪浑侍中上巳日泛渭河",
        "author": "卢纶",
        "content": "青舸锦帆开，浮天接上台。\n晚莺和玉笛，春浪动金罍。\n舟檝方朝海，鲸鲵自曝腮。\n应怜似萍者，空逐榜人回。",
        "dynasty": "唐",
        "collection_info": null
    },
    {
        "title": "奉陪侍中春日过武安君庙",
        "author": "卢纶",
        "content": "长裾间貔虎，遗庙盛攀登。\n白羽三千骑，红林一万层。\n元臣达幽契，祝史告明征。\n抚坐悲今古，瞻容感废兴。\n迴风卷藂栢，骤雨湿诸陵。\n倏忽烟花霁，当营看月生。",
        "dynasty": "唐",
        "collection_info": null
    },
    {
        "title": "过玉[真]公主影殿",
        "author": "卢纶",
        "content": "夕照临窗起暗尘，青松绕殿不知春。\n君看白髮诵经者，半是宫中歌舞人。",
        "dynasty": "唐",
        "collection_info": null
    },
    {
        "title": "题嘉祥殿南溪印禅师壁画影堂",
        "author": "卢纶",
        "content": "双屐参差锡杖斜，衲衣交膝对天花。\n瞻容悟问修持劫，似指前溪无数沙。",
        "dynasty": "唐",
        "collection_info": null
    },
    {
        "title": "题伯夷庙",
        "author": "卢纶",
        "content": "中条山下黄礓石，垒作夷齐庙裏神。\n落叶满阶尘满座，不知浇酒为何人。",
        "dynasty": "唐",
        "collection_info": null
    },
    {
        "title": "早春游樊川野居却寄李端校书兼呈崔峒补阙司空曙主簿耿湋拾遗",
        "author": "卢纶",
        "content": "白水遍沟堘，青山对杜陵。\n晴明人望鹤，旷野鹿随僧。\n古柳连巢折，荒堤带草崩。\n阴桥全覆雪，瀑溜半垂冰。\n鬬鼠摇松影，游龟落石层。\n韶光偏不待，衰败巧相仍。\n桂树曾争折，龙门几共登。\n琴师阮校尉，诗和柳吴兴。\n舐笔求书扇，张屏看画蝇。\n卜邻空遂约，问卦独无征。\n投足经危路，收才遇直绳。\n守农穷自固，行乐病何能。\n掩帙蓬蒿晚，临川景气澄。\n飒然成一叟，谁更慕骞腾。",
        "dynasty": "唐",
        "collection_info": null
    },
    {
        "title": "同钱郎中晚春过慈恩寺",
        "author": "卢纶",
        "content": "不见僧中旧，仍逢雨后春。\n惜花将爱寺，俱是白头人。",
        "dynasty": "唐",
        "collection_info": null
    },
    {
        "title": "曲江春望 一",
        "author": "卢纶",
        "content": "菖蒲飜叶柳交枝，暗上莲舟鸟不知。\n更到无花最深处，玉楼金殿影参差。",
        "dynasty": "唐",
        "collection_info": null
    },
    {
        "title": "曲江春望 二",
        "author": "卢纶",
        "content": "翠黛红粧画鹢中，共惊云色带微风。\n箫管曲长吹未尽，花南水北雨蒙蒙。",
        "dynasty": "唐",
        "collection_info": null
    },
    {
        "title": "曲江春望 三",
        "author": "卢纶",
        "content": "泉声遍野入芳洲，拥沫吹花草上流。\n落日行人渐无路，巢乌乳燕满高楼。",
        "dynasty": "唐",
        "collection_info": null
    },
    {
        "title": "春日陪李庶子遵善寺东院晓望",
        "author": "卢纶",
        "content": "映竹水田分，当山起鴈羣。\n阳峰高对寺，阴井下通云。\n雪昼唯逢鹤，花时此见君。\n由来禅诵地，多有谢公文。",
        "dynasty": "唐",
        "collection_info": null
    },
    {
        "title": "华清宫 一",
        "author": "卢纶",
        "content": "汉家天子好经过，白日青山宫殿多。\n见说只今生草处，禁泉荒石已相和。",
        "dynasty": "唐",
        "collection_info": null
    },
    {
        "title": "华清宫 二",
        "author": "卢纶",
        "content": "水气朦胧满画梁，一迴开殿满山香。\n宫娃几许经歌舞，白首翻令忆建章。",
        "dynasty": "唐",
        "collection_info": null
    },
    {
        "title": "题兴善寺后池",
        "author": "卢纶",
        "content": "隔窗栖白鹤，似与镜湖邻。\n月照何年树，花逢几遍人。\n岸莎青有路，苔径绿无尘。\n永愿容依止，僧中老此身。",
        "dynasty": "唐",
        "collection_info": null
    },
    {
        "title": "陪中书李纾舍人夜泛东池",
        "author": "卢纶",
        "content": "看月復听琴，移舟出树阴。\n夜村机杼急，秋水芰荷深。\n石静龟潜上，萍开果暗沈。\n何言奉杯酒，得见五湖心。",
        "dynasty": "唐",
        "collection_info": null
    },
    {
        "title": "宴赵氏昆季书院因与会文幷率尔投赠",
        "author": "卢纶",
        "content": "诗礼挹余波，相懽在琢磨。\n琴尊方会集，珠玉忽骈罗。\n谢族风流盛，于门福庆多。\n花攒骐骥枥，锦绚凤凰窠。\n咏雪因饶妹，书经为爱鹅。\n仍闻广练被，更有远儒过。",
        "dynasty": "唐",
        "collection_info": null
    },
    {
        "title": "题天华观",
        "author": "卢纶",
        "content": "峰嶂徘徊霞景新，一潭寒水绝纤鳞。\n朱字灵书千万轴，苍髯道士两三人。\n芝童解说壶中事，玉管能留天上春。\n眼见仙丹求不得，汉家簪绂在羸身。",
        "dynasty": "唐",
        "collection_info": null
    },
    {
        "title": "宿石瓮寺",
        "author": "卢纶",
        "content": "殿有寒灯草有萤，千林万壑寂无声。\n烟凝积水龙蛇蛰，露湿空山星汉明。\n昏霭雾中悲世界，曙霞光裏见王城。\n迴瞻相好因垂泪，苦海波涛何日平。",
        "dynasty": "唐",
        "collection_info": null
    },
    {
        "title": "题悟真寺",
        "author": "卢纶",
        "content": "万峯交掩一峰开，晓色常从天上来。\n似到西方诸佛国，莲花影裏数楼台。",
        "dynasty": "唐",
        "collection_info": null
    },
    {
        "title": "题云际寺上方",
        "author": "卢纶",
        "content": "松高萝蔓轻，中有石床平。\n下界水长急，上方灯自明。\n空门不易启，初地本无程。\n迴步忽山尽，万缘从此生。",
        "dynasty": "唐",
        "collection_info": null
    },
    {
        "title": "九日同司直九叔崔侍御登宝鸡南楼",
        "author": "卢纶",
        "content": "把菊叹将老，上楼悲未还。\n短长新白髮，重迭旧青山。\n霜气清衿袖，琴声引醉颜。\n竹林唯七友，何幸亦登攀。",
        "dynasty": "唐",
        "collection_info": null
    },
    {
        "title": "同王员外雨后登开元寺南楼因寄西岩警上人",
        "author": "卢纶",
        "content": "过雨开楼看晚虹，白云相逐水相通。\n寒蝉噪暮野无日，古树伤秋天有风。\n数穗远烟凝壠上，一枝繁果忆山中。\n何言暂别东林友，惆怅人间事不同。",
        "dynasty": "唐",
        "collection_info": null
    },
    {
        "title": "同赵进马元阳春日登长春宫古城望河中因寄郑损仓曹",
        "author": "卢纶",
        "content": "城头春霭晓蒙蒙，指望关桥满袖风。\n云骑闲嘶宫柳外，玉人愁立草花中。\n钟分寺路山光绿，河绕军州日气红。\n迹忝已成方恋赏，此时离恨与君同。",
        "dynasty": "唐",
        "collection_info": null
    },
    {
        "title": "同崔峒补阙慈恩寺避暑",
        "author": "卢纶",
        "content": "寺凉高树合，卧石绿阴中。\n伴鹤惭僊侣，依僧学老翁。\n鱼沈荷叶露，鸟散竹林风。\n始悟尘居者，应将火宅同。",
        "dynasty": "唐",
        "collection_info": null
    },
    {
        "title": "春日登楼有怀",
        "author": "卢纶",
        "content": "花正浓时人正愁，逢花却欲替花羞。\n年来笑伴皆归去，今日晴明独上楼。",
        "dynasty": "唐",
        "collection_info": null
    },
    {
        "title": "长安春望",
        "author": "卢纶",
        "content": "东风吹雨过青山，却望千门草色闲。\n家在梦中何日到，春生江上几人还。\n川原缭绕浮云外，宫阙参差落照间。\n谁念为儒逢世难，独将衰鬓客秦关。",
        "dynasty": "唐",
        "collection_info": null
    },
    {
        "title": "冬日登城楼有怀因赠程腾",
        "author": "卢纶",
        "content": "生涯何事多羁束，赖此登临畅心目。\n郭南郭北无数山，万井逶迤流水间。\n弹琴对酒不知暮，岸帻题诗身自闲。\n风声肃肃鴈飞绝，云色茫茫欲成雪。\n遥思海客天外归，坐想征人两头别。\n世情多以风尘隔，泣尽无因画筹策。\n谁知白首窗下人，不接朱门坐中客。\n贱亦不足叹，贵亦不足陈。\n长卿未遇杨朱泣，蔡泽无媒原宪贫。\n如今万乘方用武，国命天威借貔虎。\n穷达皆为身外名，公侯可废刀头取。\n君不见汉家边将在边庭，白羽三千出井陉。\n当风看猎拥珠翠，岂在终年穷一经。",
        "dynasty": "唐",
        "collection_info": null
    },
    {
        "title": "过仙游寺",
        "author": "卢纶",
        "content": "上方下方雪中路，白云流水如闲步。\n数峰行尽犹未归，寂寞经声竹阴暮。",
        "dynasty": "唐",
        "collection_info": null
    },
    {
        "title": "同路郎中韩侍御春日题野寺",
        "author": "卢纶",
        "content": "寺前山远古陂宽，寺裏人稀春草寒。\n何事最堪悲色相，折花将与老僧看。",
        "dynasty": "唐",
        "collection_info": null
    },
    {
        "title": "奉和李益游栖岩寺",
        "author": "卢纶",
        "content": "林香雨气新，山寺绿无尘。\n遂结云外赏，共游天上春。\n鹤鸣金阙丽，僧语竹房邻。\n待月水流急，惜花风起频。\n何方非坏境，此地有归人。\n迴首空门路，皤然一幻身。",
        "dynasty": "唐",
        "collection_info": null
    },
    {
        "title": "秋夜同畅当宿潭上西亭",
        "author": "卢纶",
        "content": "圆月出山头，七贤林下游。\n梢梢寒叶坠，滟滟月波流。\n凫鹄共思晓，菰蒲相与秋。\n明当此中别，一为望汀洲。",
        "dynasty": "唐",
        "collection_info": null
    },
    {
        "title": "山中一绝",
        "author": "卢纶",
        "content": "饥食松花渴饮泉，偶从山后到山前。\n阳坡软草厚如织，因与鹿麛相伴眠。",
        "dynasty": "唐",
        "collection_info": null
    },
    {
        "title": "与畅当夜泛秋潭",
        "author": "卢纶",
        "content": "萤火扬莲丛，水凉多夜风。\n离人将落叶，俱在一船中。",
        "dynasty": "唐",
        "collection_info": null
    },
    {
        "title": "秋夜宴集陈翃郎中圃亭美校书郎张正元归乡",
        "author": "卢纶",
        "content": "泉清兰菊稠，红果落城沟。\n保庆台榭古，感时琴瑟秋。\n硕儒欢颇至，名士礼能周。\n为谢邑中少，无惊池上鸥。",
        "dynasty": "唐",
        "collection_info": null
    },
    {
        "title": "春游东潭",
        "author": "卢纶",
        "content": "移舟试望家，漾漾似天涯。\n日暮满潭雪，白鸥和柳花。",
        "dynasty": "唐",
        "collection_info": null
    },
    {
        "title": "同薛存诚登栖岩寺",
        "author": "卢纶",
        "content": "衰蹇步难前，上山如上天。\n尘泥来自晚，猨鹤到何先。\n万壑应孤磬，百花通一泉。\n苍苍此明月，下界正沈眠。",
        "dynasty": "唐",
        "collection_info": null
    },
    {
        "title": "河中府崇福寺看花",
        "author": "卢纶",
        "content": "闻道山花如火红，平明登寺已经风。\n老僧无见亦无说，应与看人心不同。",
        "dynasty": "唐",
        "collection_info": null
    },
    {
        "title": "冬日宴郭监林亭",
        "author": "卢纶",
        "content": "玉勒聚如云，森森鸾鹤羣。\n据梧花罽接，沃盥石泉分。\n华味惭初识，新声喜尽闻。\n此山招老贱，敢不谢夫君。",
        "dynasty": "唐",
        "collection_info": null
    },
    {
        "title": "奉和李舍人昆季咏玫瑰花寄赠徐侍郎",
        "author": "卢纶",
        "content": "独鹤寄烟霜，双鸾思晚芳。\n旧阴依谢宅，新艳出萧墙。\n蝶散摇轻露，莺衔入夕阳。\n雨朝胜濯锦，风夜剧焚香。\n断日千层艳，孤霞一片光。\n密来惊叶少，动处觉枝长。\n布影期高赏，留春为远方。\n尝闻赠琼玖，叨和愧升堂。",
        "dynasty": "唐",
        "collection_info": null
    },
    {
        "title": "同耿湋司空曙二拾遗题韦员外东斋花树",
        "author": "卢纶",
        "content": "绿砌红花树，狂风独未吹。\n光中疑有燄，密处似无枝。\n鸟动香轻发，人愁影屡移。\n今朝数片落，为报汉郎知。",
        "dynasty": "唐",
        "collection_info": null
    },
    {
        "title": "观袁修侍郎涨新池",
        "author": "卢纶",
        "content": "引水香山近，穿云復遶林。\n纔闻篱外响，已觉石边深。\n满处侵苔色，澄来见柳阴。\n微风月明夜，知有五湖心。",
        "dynasty": "唐",
        "collection_info": null
    },
    {
        "title": "和徐法曹赠崔洛阳斑竹杖以诗见荅",
        "author": "卢纶",
        "content": "玉干一寻余，苔花锦不如。\n劲堪和醉倚，轻好向空书。\n采拂稽山曲，因依释氏居。\n方辰将独步，岂与此君疎。",
        "dynasty": "唐",
        "collection_info": null
    },
    {
        "title": "早秋望华清宫中树因以成咏",
        "author": "卢纶",
        "content": "可怜云木藂，满禁碧蒙蒙。\n色润灵泉近，阴清辇路通。\n玉坛标八桂，金井识双桐。\n交映凝寒露，相和起夜风。\n数枝盘石上，几叶落云中。\n燕拂宜秋霁，蝉鸣觉昼空。\n翠屏更隐见，珠缀共玲珑。\n雷雨生成早，樵苏禁令雄。\n野藤高助绿，仙果迥呈红。\n惆怅缭垣暮，兹山闻暗蛩。",
        "dynasty": "唐",
        "collection_info": null
    },
    {
        "title": "小鱼咏寄泾州杨侍郎",
        "author": "卢纶",
        "content": "莲花影裏暂相离，纔出浮萍值罟师。\n上得龙门还失浪，九江何处是归期。",
        "dynasty": "唐",
        "collection_info": null
    },
    {
        "title": "贼中与严越卿曲江看花",
        "author": "卢纶",
        "content": "红枝欲折紫枝殷，隔水连宫不用攀。\n会待长风吹落尽，始能开眼向青山。",
        "dynasty": "唐",
        "collection_info": null
    },
    {
        "title": "同畅当咏蒲团",
        "author": "卢纶",
        "content": "团团锦花结，乃是前溪蒲。\n拥坐称儒褐，倚眠宜病夫。\n唯当学禅寂，终老与之俱。",
        "dynasty": "唐",
        "collection_info": null
    },
    {
        "title": "焦篱店醉题",
        "author": "卢纶",
        "content": "洛下渠头百卉新，满筵歌笑独伤春。\n何须更弄邵翁伯，即我此身如此人。",
        "dynasty": "唐",
        "collection_info": null
    },
    {
        "title": "陈翃中丞东斋赋白玉簪",
        "author": "卢纶",
        "content": "美矣新成太华峰，翠莲枝折叶重重。\n松阴满涧闲飞鹤，潭影通云暗上龙。\n漠漠水香风颇馥，涓涓乳溜味何浓。\n因声远报浮丘子，不奏登封时不容。",
        "dynasty": "唐",
        "collection_info": null
    },
    {
        "title": "新茶咏寄上西川相公二十三舅大夫二十舅",
        "author": "卢纶",
        "content": "三献蓬莱始一尝，日调金鼎阅芳香。\n贮之玉合才半饼，寄与阿连题数行。",
        "dynasty": "唐",
        "collection_info": null
    },
    {
        "title": "泊扬子江岸",
        "author": "卢纶",
        "content": "山映南徐暮，千帆入古津。\n鱼惊出浦火，月照渡江人。\n清镜催双鬓，沧波寄一身。\n空怜莎草色，长接故园春。",
        "dynasty": "唐",
        "collection_info": null
    },
    {
        "title": "晚次鄂州",
        "author": "卢纶",
        "content": "云开远见汉阳城，犹是孤帆一日程。\n估客昼眠知浪静，舟人夜语觉潮生。\n三湘衰鬓逢秋色，万里归心对月明。\n旧业已随征战尽，更堪江上鼓鼙声。",
        "dynasty": "唐",
        "collection_info": null
    },
    {
        "title": "夜投丰德寺谒海上人",
        "author": "卢纶",
        "content": "半夜中峰有磬声，偶逢樵者问山名。\n上方月晓闻僧语，下路林疎见客行。\n野鹤巢边松最老，毒龙潜处水偏清。\n愿得远公知姓字，焚香洗钵过浮生。",
        "dynasty": "唐",
        "collection_info": null
    },
    {
        "title": "江行次武昌县",
        "author": "卢纶",
        "content": "家寄五湖间，扁舟往復还。\n年年生白髮，处处上青山。\n去国空知远，安身竟不闲。\n更悲江畔柳，长是北人攀。",
        "dynasty": "唐",
        "collection_info": null
    },
    {
        "title": "夜泊金陵",
        "author": "卢纶",
        "content": "圆月出高城，苍苍照水营。\n江中正吹笛，楼上又无更。\n洛下仍传箭，关西欲进兵。\n谁知五湖外，诸将但争名。",
        "dynasty": "唐",
        "collection_info": null
    },
    {
        "title": "渡浙江",
        "author": "卢纶",
        "content": "前船后船未相及，五两头平北风急。\n飞沙卷地日色昏，一半征帆浪花湿。",
        "dynasty": "唐",
        "collection_info": null
    },
    {
        "title": "李端公",
        "author": "卢纶",
        "content": "故关衰草遍，离别自堪悲。\n路出寒云外，人归暮雪时。\n少孤为客早，多难识君迟。\n掩泪空相向，风尘何处期。",
        "dynasty": "唐",
        "collection_info": null
    },
    {
        "title": "秋晚山中别业",
        "author": "卢纶",
        "content": "树老野泉清，幽人好独行。\n去闲知路静，归晚喜山明。\n兰芰通荒井，牛羊出古城。\n茂陵秋最冷，谁念一书生。",
        "dynasty": "唐",
        "collection_info": null
    },
    {
        "title": "关口逢徐迈",
        "author": "卢纶",
        "content": "废寺连荒垒，那知见子真。\n关城夜有雪，冰渡晓无人。\n酒裏唯多病，山中愿作邻。\n常闻兄弟乐，谁肯信家贫。",
        "dynasty": "唐",
        "collection_info": null
    },
    {
        "title": "山中咏古木",
        "author": "卢纶",
        "content": "高木已萧索，夜雨復秋风。\n坠叶鸣藂竹，斜根拥断蓬。\n半侵山色裏，长在水声中。\n此地何人到，云门去亦通。",
        "dynasty": "唐",
        "collection_info": null
    },
    {
        "title": "詶李端公野寺病居见寄",
        "author": "卢纶",
        "content": "野寺钟昏山正阴，乱藤高竹水声深。\n田夫就饷还依草，野雉惊飞不过林。\n斋沫暂思同静室，清羸已觉助禅心。\n寂寞日长谁问疾，料君惟取古方寻。",
        "dynasty": "唐",
        "collection_info": null
    },
    {
        "title": "送少微上人游蜀",
        "author": "卢纶",
        "content": "瓶钵绕禅衣，连宵宿翠微。\n树开巴水远，山晓蜀星稀。\n识遍中朝贵，多谙外学非。\n何当一传付，道侣愿知归。",
        "dynasty": "唐",
        "collection_info": null
    },
    {
        "title": "送宁国夏侯丞",
        "author": "卢纶",
        "content": "楚国青芜上，秋云似白波。\n五湖长路少，九派乱山多。\n谢守通诗宴，陶公许醉过。\n怃然饯离阻，年鬓两蹉跎。",
        "dynasty": "唐",
        "collection_info": null
    },
    {
        "title": "送袁偁",
        "author": "卢纶",
        "content": "谏猎名空久，多因病与贫。\n买书行几市，带雨别何人。\n客路山连水，军州日映尘。\n凄凉一分手，俱恨老相亲。",
        "dynasty": "唐",
        "collection_info": null
    },
    {
        "title": "赠别李纷",
        "author": "卢纶",
        "content": "头白乘驴悬布囊，一迴言别泪千行。\n儿孙满眼无归处，唯到尊前似故乡。",
        "dynasty": "唐",
        "collection_info": null
    },
    {
        "title": "罪所送苗员外上都",
        "author": "卢纶",
        "content": "谋身当议罪，宁遣友朋闻。\n祸近防难及，愁长事未分。\n寂寥惊远语，幽闭望归云。\n亲戚如相见，唯应泣向君。",
        "dynasty": "唐",
        "collection_info": null
    },
    {
        "title": "送李校书赴东川幕",
        "author": "卢纶",
        "content": "泥坂望青城，浮云与栈平。\n字形知国号，眉势识山名。\n编简尘封阁，戈鋋雪照营。\n男儿须聘用，莫信笔堪耕。",
        "dynasty": "唐",
        "collection_info": null
    },
    {
        "title": "至德中赠内兄刘赞",
        "author": "卢纶",
        "content": "时难访亲戚，相见喜还悲。\n好学年空在，从戎事已迟。\n听琴泉落处，步履雪深时。\n惆怅多边信，青山共有期。",
        "dynasty": "唐",
        "collection_info": null
    },
    {
        "title": "春日灞亭同苗员外寄皇甫侍御",
        "author": "卢纶",
        "content": "坐见春云暮，无因报所思。\n川平人去远，日暖鴈飞迟。\n对酒山长在，看花鬓自衰。\n谁堪登灞岸，还作旧乡悲。",
        "dynasty": "唐",
        "collection_info": null
    },
    {
        "title": "送颜推官游银夏谒韩大夫",
        "author": "卢纶",
        "content": "丛篁叫寒笛，满眼塞山青。\n才子尊前画，将军石上铭。\n猎声云外响，战血雨中腥。\n苦乐从来事，因君一涕零。",
        "dynasty": "唐",
        "collection_info": null
    },
    {
        "title": "咸阳送房济侍御归太原幕",
        "author": "卢纶",
        "content": "旧居无旧邻，似见故乡春。\n復对别离酒，欲成衰老人。\n客衣频染泪，军旅亦多尘。\n握手重相勉，平生心所因。",
        "dynasty": "唐",
        "collection_info": null
    },
    {
        "title": "宝泉寺送李益端公归邠宁幕",
        "author": "卢纶",
        "content": "参差岩障东，云日晃龙宫。\n石净非因雨，松凉不为风。\n恋泉将鹤并，偷果与猨同。\n眼界尘虽染，心源蔽已通。\n莲花国何限，贝叶字无穷。\n早晚登麟阁，慈门欲付公。",
        "dynasty": "唐",
        "collection_info": null
    },
    {
        "title": "送何召下第后归蜀",
        "author": "卢纶",
        "content": "襃斜行客过，栈道响危空。\n路湿云初上，山明日正中。\n水程通海货，地利杂吴风。\n一别金门远，何人復荐雄。",
        "dynasty": "唐",
        "collection_info": null
    },
    {
        "title": "宿定陵寺",
        "author": "卢纶",
        "content": "古塔荒台出禁墙，磬声初尽漏声长。\n云生紫殿幡花湿，月照青山松栢香。\n禅室夜闻风过竹，奠筵朝启露霑裳。\n谁悟威灵同寂灭，更堪砧杵发昭阳。",
        "dynasty": "唐",
        "collection_info": null
    },
    {
        "title": "送彭开府往云中觐使君兄",
        "author": "卢纶",
        "content": "一门三代贵，非是主恩偏。\n破虏山铭在，承家剑艺全。\n夺旗貂帐侧，射虎雪林前。\n鴈塞逢兄弟，云州发管弦。\n冻河光带日，枯草净无烟。\n儒者曾修武，因贻上将篇。",
        "dynasty": "唐",
        "collection_info": null
    },
    {
        "title": "送李缃",
        "author": "卢纶",
        "content": "旧国仍连五将营，儒衣何处谒公卿。\n波翻远水蒹葭动，路入寒村机杼鸣。\n嵇康书论多归兴，谢氏家风有学名。\n为问西来雨中客，空山几处是前程。",
        "dynasty": "唐",
        "collection_info": null
    },
    {
        "title": "送内弟韦宗仁归信州觐省",
        "author": "卢纶",
        "content": "常嗟外族兄弟稀，转觉心孤是送归。\n醉掩壶觞人有泪，梦惊波浪日无辉。\n烹鱼绿岸烟浮草，摘橘青溪露湿衣。\n闻说江楼长卷幔，几回风起望胡威。",
        "dynasty": "唐",
        "collection_info": null
    },
    {
        "title": "长安疾后首秋夜即事",
        "author": "卢纶",
        "content": "九重深锁禁城秋，月过南宫渐映楼。\n紫陌夜深槐露滴，碧空云尽火星流。\n清风刻漏传三殿，甲第歌钟乐五侯。\n楚客病来乡思苦，寂寥灯下不胜愁。",
        "dynasty": "唐",
        "collection_info": null
    },
    {
        "title": "送崔琦赴宣州幕",
        "author": "卢纶",
        "content": "五马临流待幕宾，羡君谈笑出风尘。\n身闲就养宁辞远，世难移家莫厌贫。\n天际晓山三峡路，津头腊市九江人。\n何处遥知最惆怅，满湖青草鴈声春。",
        "dynasty": "唐",
        "collection_info": null
    },
    {
        "title": "送杨皞东归",
        "author": "卢纶",
        "content": "登楼掩泣话归期，楚树荆云发远思。\n日裏扬帆闻戍鼓，舟中酹酒见山祠。\n西江风浪何时尽，北客音书欲寄谁。\n若说湓城杨司马，知君望国有新诗。",
        "dynasty": "唐",
        "collection_info": null
    },
    {
        "title": "至德中途中书事却寄李僴",
        "author": "卢纶",
        "content": "乱离无处不伤情，况復看碑对古城。\n路遶寒山人独去，月临秋水鴈空惊。\n颜衰重喜归乡国，身贱多惭问姓名。\n今日主人还共醉，应怜世故一儒生。",
        "dynasty": "唐",
        "collection_info": null
    },
    {
        "title": "奉和太常王卿酬中书李舍人中书寓直春夜对月见寄",
        "author": "卢纶",
        "content": "露如轻雨月如霜，不见星河见鴈行。\n虚晕入池波自泛，满轮当苑桂多香。\n春台几望黄龙阙，云路宁分白玉郎。\n是夜巴歌应金石，岂殊萤影对清光。",
        "dynasty": "唐",
        "collection_info": null
    },
    {
        "title": "詶包佶郎中览拙卷后见寄",
        "author": "卢纶",
        "content": "令伯支离晚读书，岂知词赋称相如。\n枉逢花木无新思，拙就溪潭损旧居。\n禁路看山歌自缓，云司玩月漏应疎。\n沈忧敢望金门召，空媿巴歈并子虚。",
        "dynasty": "唐",
        "collection_info": null
    },
    {
        "title": "送史寀滑州谒贾仆射",
        "author": "卢纶",
        "content": "朱门洞启俨行车，金鐍装囊半是书。\n君向东州问徐胤，羊公何事灭吹鱼。",
        "dynasty": "唐",
        "collection_info": null
    },
    {
        "title": "送鲍中丞赴太原",
        "author": "卢纶",
        "content": "分路引鸣驺，喧喧似陇头。\n暂移西掖望，全解北门忧。\n专幕临都护，分曹制督邮。\n积冰营不下，盛雪猎方休。\n白草连胡帐，黄云拥戍楼。\n今朝送旌斾，一减鲁儒羞。",
        "dynasty": "唐",
        "collection_info": null
    },
    {
        "title": "送耿拾遗湋充括图书使往江淮",
        "author": "卢纶",
        "content": "传令收遗籍，诸儒喜饯君。\n孔家唯有地，禹穴但生云。\n编简知还续，虫鱼亦自分。\n如逢北山隐，一为谢移文。",
        "dynasty": "唐",
        "collection_info": null
    },
    {
        "title": "送郭判官赴振武",
        "author": "卢纶",
        "content": "黄河九曲流，缭绕古边州。\n鸣鴈飞初夜，羌胡正晚秋。\n凄凉金管思，迢遰玉人愁。\n七叶推多庆，须怀杀敌忧。",
        "dynasty": "唐",
        "collection_info": null
    },
    {
        "title": "春江夕望",
        "author": "卢纶",
        "content": "洞庭芳草遍，楚客莫思归。\n经难人空老，逢春鴈自飞。\n东西兄弟远，存没友朋稀。\n独立还垂泪，天南一布衣。",
        "dynasty": "唐",
        "collection_info": null
    },
    {
        "title": "送元昱尉义兴",
        "author": "卢纶",
        "content": "欲成云海别，一夜梦天涯。\n白浪缘江雨，青山绕县花。\n风标当剧部，冠带称儒家。\n去矣谢亲爱，知予髮已华。",
        "dynasty": "唐",
        "collection_info": null
    },
    {
        "title": "送黎兵曹往陕府结亲",
        "author": "卢纶",
        "content": "郎马两如龙，春朝上路逢。\n鸳鸯初集水，薜荔欲依松。\n步帐歌声转，妆台烛影重。\n何言在阴者，得是戴侯宗。",
        "dynasty": "唐",
        "collection_info": null
    },
    {
        "title": "送乐平苗明府",
        "author": "卢纶",
        "content": "累职比柴桑，清秋入楚乡。\n一船灯照浪，两岸树凝霜。\n亭吏趋寒雾，山城敛曙光。\n无辞折腰久，仲德在鸳行。",
        "dynasty": "唐",
        "collection_info": null
    },
    {
        "title": "晚到盩厔耆老家",
        "author": "卢纶",
        "content": "老翁曾旧识，相引出柴门。\n苦话别时事，因寻溪上村。\n数年何处客，近日几家存。\n冒雨看禾黍，逢人忆子孙。\n乱藤穿井口，流水到篱根。\n惆怅不堪住，空山月又昏。",
        "dynasty": "唐",
        "collection_info": null
    },
    {
        "title": "卧病书怀",
        "author": "卢纶",
        "content": "苦心三十载，白首遇艰难。\n旧地成孤客，全家赖钓竿。\n貌衰缘药尽，起晚为山寒。\n老病今如此，无人更问看。",
        "dynasty": "唐",
        "collection_info": null
    },
    {
        "title": "落第后归终南别业",
        "author": "卢纶",
        "content": "久为名所误，春尽始归山。\n落羽羞言命，逢人强破颜。\n交疎贫病裏，身老是非间。\n不及东溪月，渔翁夜往还。",
        "dynasty": "唐",
        "collection_info": null
    },
    {
        "title": "送朝邑张明府",
        "author": "卢纶",
        "content": "千室暮山西，浮云与树齐。\n剖辞云落纸，拥吏雪成泥。\n野火芦千顷，河田水万畦。\n不知琴月夜，谁得听乌啼。",
        "dynasty": "唐",
        "collection_info": null
    },
    {
        "title": "送李方东归",
        "author": "卢纶",
        "content": "故交三四人，闻别共霑巾。\n举目是陈事，满城无至亲。\n身从丧日病，家自俭年贫。\n此去何堪远，遗孤在旧邻。",
        "dynasty": "唐",
        "collection_info": null
    },
    {
        "title": "秋晚霁后野望忆夏侯审",
        "author": "卢纶",
        "content": "天晴禾黍平，畅目亦伤情。\n野店云日丽，孤庄砧杵鸣。\n川原唯寂寞，岐路自纵横。\n前后无俦侣，此怀谁与呈。",
        "dynasty": "唐",
        "collection_info": null
    },
    {
        "title": "送王尊师",
        "author": "卢纶",
        "content": "梦别一仙人，霞衣满鹤身。\n旌幢天路晚，桃杏海山春。\n种玉非求稔，烧金不为贫。\n自怜头白早，难与葛洪亲。",
        "dynasty": "唐",
        "collection_info": null
    },
    {
        "title": "送抚州周使君",
        "author": "卢纶",
        "content": "周郎三十余，天子赐鱼书。\n龙节随云水，金铙动里闾。\n松声三楚远，乡思百花初。\n若转弘农守，萧咸事不如。",
        "dynasty": "唐",
        "collection_info": null
    },
    {
        "title": "赠别司空曙",
        "author": "卢纶",
        "content": "有月曾同赏，无秋不共悲。\n如何与君别，又是菊花时。",
        "dynasty": "唐",
        "collection_info": null
    },
    {
        "title": "送王录事赴任苏州",
        "author": "卢纶",
        "content": "古堤迎拜路，万里一帆前。\n潮作浇田雨，云成煮海烟。\n吏闲唯重法，俗富不忧边。\n西掖今宵咏，还应寄阿连。",
        "dynasty": "唐",
        "collection_info": null
    },
    {
        "title": "大梵山寺院奉呈趣上人赵中丞",
        "author": "卢纶",
        "content": "渐欲休人事，僧房学闭关。\n伴鱼浮水上，看鹤向林间。\n寺古秋仍早，松深暮更闲。\n月中随道友，夜夜坐空山。",
        "dynasty": "唐",
        "collection_info": null
    },
    {
        "title": "送恆操上人归江外觐省",
        "author": "卢纶",
        "content": "依佛不违亲，高堂与寺邻。\n问安双树晓，求膳一僧贫。\n持呪过龙庙，翻经化海人。\n还同惠休去，儒者亦霑巾。",
        "dynasty": "唐",
        "collection_info": null
    },
    {
        "title": "上巳日陪齐相公花楼宴",
        "author": "卢纶",
        "content": "钟陵暮春月，飞观延羣英。\n晨霞耀中轩，满席罗金琼。\n持杯凝远睇，触物结幽情。\n树色参差绿，湖光潋滟明。\n礼卑瞻绛帐，恩浃厕华缨。\n徒记山阴兴，祓禊乃为荣。",
        "dynasty": "唐",
        "collection_info": null
    },
    {
        "title": "寒食",
        "author": "卢纶",
        "content": "孤客飘飘岁载华，况逢寒食倍思家。\n莺啼远墅多从柳，人哭荒坟亦有花。\n浊水秦渠通渭急，黄埃京洛上原斜。\n驱车西近长安好，宫观参差半隐霞。",
        "dynasty": "唐",
        "collection_info": null
    },
    {
        "title": "舟中寒食",
        "author": "卢纶",
        "content": "寒食空江曲，孤舟渺水前。\n鬬鸡沙鸟异，禁火岸花然。\n日霁开愁望，波喧警醉眠。\n因看数茎鬓，倍欲惜芳年。",
        "dynasty": "唐",
        "collection_info": null
    },
    {
        "title": "元日早朝呈故省诸公",
        "author": "卢纶",
        "content": "万戟凌霜布，森森瑞气间。\n垂衣当晓日，上寿对南山。\n济济延多士，跹跹舞百蛮。\n小臣无事谏，空愧伴鸣环。",
        "dynasty": "唐",
        "collection_info": null
    },
    {
        "title": "元日朝迴中夜书情寄南宫二故人",
        "author": "卢纶",
        "content": "鸣佩随鹓鹭，登阶见冕旒。\n无能裨圣代，何事别沧洲。\n闲夜贫还醉，浮名老渐羞。\n凤城春欲晚，郎吏忆同游。",
        "dynasty": "唐",
        "collection_info": null
    },
    {
        "title": "裴给事宅白牡丹",
        "author": "卢纶",
        "content": "长安豪贵惜春残，争翫街西紫牡丹。\n别有玉盘承露冷，无人起就月中看。",
        "dynasty": "唐",
        "collection_info": null
    },
    {
        "title": "送韦判官得雨中山",
        "author": "卢纶",
        "content": "前峰后岭碧蒙蒙，草拥惊泉树带风。\n人语马嘶听不得，更堪长路在云中。",
        "dynasty": "唐",
        "collection_info": null
    },
    {
        "title": "送宛丘任少府",
        "author": "卢纶",
        "content": "带绶别乡亲，东为千里人。\n俗讹唯竞祭，地古不留春。\n野戍云藏火，军城树拥尘。\n少年何所重，才子又清贫。",
        "dynasty": "唐",
        "collection_info": null
    },
    {
        "title": "送永阳崔明府",
        "author": "卢纶",
        "content": "鹤唳蒹葭晓，中流见楚城。\n浪清风乍息，山白月犹明。\n废路开荒木，归人种古营。\n悬闻正讹俗，邴曼更知名。",
        "dynasty": "唐",
        "collection_info": null
    },
    {
        "title": "割飞二刀子歌",
        "author": "卢纶",
        "content": "我家有翦刀，人云鬼国铁。\n裁罗裁绮无钝时，用来三年一股折。\n南中匠人淳用钢，再令盘屈随手伤。\n改锻割飞二刀子，色迎霁雪锋含霜。\n两条神物秋冰薄，刃淬初蟾鞘金错。\n越戟吴钩不足夸，斩犀切玉应怀怍。\n日试曾磨汉水边，掌中恄栗声冷然。\n神惊魄悸却收得，刃头已吐微微烟。\n刀乎刀乎何烨烨，魑魅须藏怪须慑。\n若非良工变尔形，只向裁缝委箱箧。",
        "dynasty": "唐",
        "collection_info": null
    },
    {
        "title": "送郎士元使君赴郢州",
        "author": "卢纶",
        "content": "赐衣兼授节，行日郢中闻。\n花发登山庙，天晴阅水军。\n渔商三楚接，郡邑九江分。\n高兴应难遂，元戎有大勋。",
        "dynasty": "唐",
        "collection_info": null
    },
    {
        "title": "春词",
        "author": "卢纶",
        "content": "北苑罗裙带，尘衢锦绣鞵。\n醉眠芳树下，半被落花埋。",
        "dynasty": "唐",
        "collection_info": null
    },
    {
        "title": "清如玉壶冰",
        "author": "卢纶",
        "content": "玉壶冰始结，循吏政初成。\n既有虚心鉴，还如照胆清。\n瑶池惭洞澈，金镜让澄明。\n气若朝霜动，形随夜月盈。\n临人能不蔽，待物本无情。\n怯对圆光裹，妍蚩自此呈。",
        "dynasty": "唐",
        "collection_info": null
    },
    {
        "title": "山店",
        "author": "卢纶",
        "content": "登登山路行时尽，决决溪泉到处闻。\n风动叶声山犬吠，一家松火隔秋云。",
        "dynasty": "唐",
        "collection_info": null
    },
    {
        "title": "长至日上公献寿",
        "author": "崔琮",
        "content": "应律三阳首，朝天万国同。\n斗边看子月，台上候祥风。\n五夜钟初动，千门日正融。\n玉阶文物盛，仙仗武貔雄。\n率舞皆羣辟，称觞即上公。\n南山为圣寿，长对未央宫。",
        "dynasty": "唐",
        "collection_info": null
    },
    {
        "title": "长至日上公献寿",
        "author": "李竦",
        "content": "候晓金门闢，乘时玉历长。\n羽仪瞻上宰，云物丽初阳。\n汉礼方传佩，尧年正捧觞。\n日行临观阙，帝锡洽珪璋。\n盛美超三代，洪休降百祥。\n自怜朝末坐，空此咏无[疆]。",
        "dynasty": "唐",
        "collection_info": null
    },
    {
        "title": "赋得西戎献白玉环",
        "author": "李竦",
        "content": "当时无外守，方物四夷通。\n列土金河北，朝天玉塞东。\n自将荆璞比，不与郑环同。\n正朔虽传汉，衣冠尚带戎。\n幸承提佩宠，多媿琢磨功。\n绝域知文教，争趋上国风。",
        "dynasty": "唐",
        "collection_info": null
    },
    {
        "title": "新安江行",
        "author": "章八元",
        "content": "江源南去永，野渡暂维梢。\n古戍悬鱼网，空林露鸟巢。\n雪晴山脊见，沙浅浪痕交。\n自笑无媒者，逢人作解嘲。",
        "dynasty": "唐",
        "collection_info": null
    },
    {
        "title": "酬刘员外月下见寄",
        "author": "章八元",
        "content": "夜凉河汉白，卷箔出南轩。\n过月鸿争远，辞枝叶暗翻。\n独谣闻丽曲，缓步接清言。\n宣室思前席，行看拜主恩。",
        "dynasty": "唐",
        "collection_info": null
    },
    {
        "title": "寄都官刘员外",
        "author": "章八元",
        "content": "旧宅平津邸，槐阴接汉宫。\n鸣驺驰道上，寒日直庐中。\n白雪歌偏丽，青云宦早通。\n悠然一缝掖，千里限清风。",
        "dynasty": "唐",
        "collection_info": null
    },
    {
        "title": "题慈恩寺塔",
        "author": "章八元",
        "content": "十层突兀在虚空，四十门开面面风。\n却怪鸟飞平地上，自惊人语半天中。\n迴梯暗踏如穿洞，绝顶初攀似出笼。\n落日凤城佳气合，满城春树雨蒙蒙。",
        "dynasty": "唐",
        "collection_info": null
    },
    {
        "title": "归桐庐旧居寄严长史",
        "author": "章八元",
        "content": "昨辞夫子棹归舟，家在桐庐忆旧丘。\n三月暖时花竞发，两溪分处水争流。\n近闻江老传乡语，遥见家山减旅愁。\n或在醉中逢夜雪，怀贤应向剡川游。",
        "dynasty": "唐",
        "collection_info": null
    },
    {
        "title": "天台道中示同行",
        "author": "章八元",
        "content": "八重岩崿迭晴空，九色烟霞遶洞宫。\n仙道多因迷路得，莫将心事问樵翁。",
        "dynasty": "唐",
        "collection_info": null
    },
    {
        "title": "元日望含元殿御扇开合",
        "author": "章八元",
        "content": "万国来朝岁，千年觐圣君。\n辇迎仙杖出，扇匝御香焚。\n俯对朝容近，先知曙色分。\n冕旒开处见，钟磬合时闻。\n影动承朝日，花攒似庆云。\n蒲葵那可比，徒用隔炎氛。",
        "dynasty": "唐",
        "collection_info": null
    },
    {
        "title": "清明日赐百僚新火",
        "author": "史延",
        "content": "上苑连侯第，清明及暮春。\n九天初改火，万井属良辰。\n颁赐恩逾洽，承时庆自均。\n翠烟和柳嫩，红焰出花新。\n宠命尊三老，祥光烛万人。\n太平当此日，空復荷陶甄。",
        "dynasty": "唐",
        "collection_info": null
    },
    {
        "title": "清明日赐百僚新火",
        "author": "韩浚",
        "content": "朱骑传红烛，天厨赐近臣。\n火随黄道见，烟遶白榆新。\n荣耀分他日，恩光共此辰。\n更调金鼎膳，还暖玉堂人。\n灼灼千门晓，辉辉万井春。\n应怜萤聚夜，瞻望及东邻。",
        "dynasty": "唐",
        "collection_info": null
    },
    {
        "title": "清明日赐百僚新火",
        "author": "韩浚",
        "content": "改火清明后，优恩赐近臣。\n漏残丹禁晚，燧发白榆新。\n瑞彩来双阙，神光焕四邻。\n气回侯第暖，烟散帝城春。\n利用调羹鼎，余辉烛缙绅。\n皇明如照隐，愿及聚萤人。",
        "dynasty": "唐",
        "collection_info": null
    },
    {
        "title": "清明日赐百僚新火",
        "author": "韩浚",
        "content": "御火传香殿，华光及侍臣。\n星流中使马，烛耀九衢人。\n转影连金屋，分辉丽锦茵。\n焰迎红蘂发，烟染绿条春。\n助律和风早，添炉暖气新。\n谁怜一寒士，犹望照东邻。",
        "dynasty": "唐",
        "collection_info": null
    },
    {
        "title": "投珠于泉",
        "author": "独孤绶",
        "content": "至道归淳朴，明珠被弃捐。\n天真来照乘，成性却沈泉。\n不是灵蛇吐，非缘合浦还。\n岸傍随月落，波底共星悬。\n致远终无胫，怀贪遂息肩。\n欲知恭俭德，所宝在惟贤。",
        "dynasty": "唐",
        "collection_info": null
    },
    {
        "title": "秦镜",
        "author": "独孤绶",
        "content": "万古秦时镜，从来抱至精。\n依台月自吐，在匣水常清。\n烂烂金光发，澄澄物象生。\n云天皆洞鉴，表裏尽虚明。\n但见人窥胆，全胜响应声。\n妍媸定可识，何处更逃情。",
        "dynasty": "唐",
        "collection_info": null
    },
    {
        "title": "秦镜",
        "author": "张佐",
        "content": "楼上秦时镜，千秋独有名。\n菱花寒不落，冰质夏长清。\n龙在形难掩，人来胆易呈。\n昇台宜远照，开匣乍藏明。\n皎色新磨出，圆规旧铸成。\n愁容如可鉴，当欲拂尘缨。",
        "dynasty": "唐",
        "collection_info": null
    },
    {
        "title": "忆游天台寄道流",
        "author": "张佐",
        "content": "忆昨天台到赤城，几朝仙籁耳中生。\n云龙出水风声急，海鹤鸣皋日色清。\n石笋半山移步险，桂花当涧拂衣轻。\n今来尽是人间梦，刘阮茫茫何处行。",
        "dynasty": "唐",
        "collection_info": null
    },
    {
        "title": "龟负图",
        "author": "张佐",
        "content": "天意将垂象，神龟出负图。\n五方行有配，八卦义宁孤。\n作瑞旌君德，披文叶帝谟。\n乘流喜得路，逢圣幸存躯。\n莲叶池通泛，桃花水自浮。\n还寻九江去，安肯曳泥途。",
        "dynasty": "唐",
        "collection_info": null
    },
    {
        "title": "上元日梦王母献白玉环",
        "author": "张佐",
        "content": "梦中朝上日，阙下拜天颜。\n彷佛瞻王母，分明献玉环。\n灵姿趋甲帐，悟道契玄关。\n似见霜姿白，如看月彩弯。\n霓裳归物外，凤历晓人寰。\n仙圣非相远，昭昭寤寐间。",
        "dynasty": "唐",
        "collection_info": null
    },
    {
        "title": "良田无晚岁",
        "author": "张佐",
        "content": "人功虽未及，地力信非常。\n不任耕耘早，偏宜黍稷良。\n无年皆有获，后种亦先芳。\n膴膴盈千亩，青青保万箱。\n何须祭田祖，讵要察农祥。\n况是春三月，和风日又长。",
        "dynasty": "唐",
        "collection_info": null
    },
    {
        "title": "下第献座主张谓",
        "author": "阎济美",
        "content": "謇谔王臣直，文明雅量全。\n望炉金自跃，应物镜何偏。\n南国幽沈尽，东堂礼乐宣。\n转令游艺士，更惜至公年。\n芳树欢新景，青云泣暮天。\n唯愁凤池拜，孤贱更谁怜。",
        "dynasty": "唐",
        "collection_info": null
    },
    {
        "title": "天津桥望洛城残雪",
        "author": "阎济美",
        "content": "新霁洛城端，千家积雪寒。\n未收清禁色，偏向上阳残。",
        "dynasty": "唐",
        "collection_info": null
    },
    {
        "title": "尚书郎上直闻春漏",
        "author": "张少博",
        "content": "建礼含香处，重城待漏辰。\n徐声传凤阙，晓唱辨鸡人。\n银箭听将尽，铜壶滴更新。\n催筹当五夜，移刻及三春。\n杳杳从天远，泠泠出禁频。\n直庐残响曙，肃穆对钩陈。",
        "dynasty": "唐",
        "collection_info": null
    },
    {
        "title": "雪夜观象阙待漏",
        "author": "张少博",
        "content": "残雪初睛后，鸣珂奉阙庭。\n九门传晓漏，五夜候晨扃。\n北斗横斜汉，东方落曙星。\n烟氛初动色，簪佩未分形。\n雪重犹垂白，山遥不辨青。\n鸡人更唱处，偏入此时听。",
        "dynasty": "唐",
        "collection_info": null
    },
    {
        "title": "尚书郎上直闻春漏",
        "author": "周彻",
        "content": "建礼通华省，含香直紫宸。\n静闻铜史漏，暗识桂宫春。\n滴沥疑将绝，清泠发更新。\n寒声临鴈沼，疎韵应鸡人。\n迥入千门彻，行催五夜频。\n高台闲自听，非是驻征轮。",
        "dynasty": "唐",
        "collection_info": null
    },
    {
        "title": "及第后赠试官",
        "author": "高拯",
        "content": "公子求贤未识真，欲将毛遂比常伦。\n当时不及三千客，今日何如十九人。",
        "dynasty": "唐",
        "collection_info": null
    },
    {
        "title": "赋得花发上林",
        "author": "王表",
        "content": "御苑春何早，繁花已绣林。\n笑迎明主仗，香拂美人簪。\n地接楼台近，天垂雨露深。\n晴光来戏蝶，夕景动栖禽。\n欲托凌云势，先开捧日心。\n方知桃李树，从此别成阴。",
        "dynasty": "唐",
        "collection_info": null
    },
    {
        "title": "清明日登城春望寄大夫使君",
        "author": "王表",
        "content": "春城闲望爱睛天，何处风光不眼前。\n寒食花开千树雪，清明日出万家烟。\n兴来促席唯同舍，醉后狂歌尽少年。\n闻说莺啼却惆怅，诗成不见谢临川。",
        "dynasty": "唐",
        "collection_info": null
    },
    {
        "title": "成德乐",
        "author": "王表",
        "content": "赵女乘春上画楼，一声歌发满城秋。\n无端更唱关山曲，不是征人亦泪流。",
        "dynasty": "唐",
        "collection_info": null
    },
    {
        "title": "花发上林",
        "author": "独孤授",
        "content": "上苑韶容早，芳菲正吐花。\n无言向春日，闲笑任年华。\n润色笼轻霭，睛光艳晚霞。\n影连千户竹，香散万人家。\n幸遶楼台近，仍怀雨露赊。\n愿君垂采摘，不使落风沙。",
        "dynasty": "唐",
        "collection_info": null
    },
    {
        "title": "赋得花发上林",
        "author": "王储",
        "content": "东陆和风至，先开上苑花。\n秾枝藏宿鸟，香蘂拂行车。\n散白怜睛日，舒红爱晚霞。\n桃间留御马，梅处入胡笳。\n城郭连增媚，楼台映转华。\n岂同幽谷草，春至发犹赊。",
        "dynasty": "唐",
        "collection_info": null
    },
    {
        "title": "赋得花发上林",
        "author": "周渭",
        "content": "灼灼花凝雪，春来发上林。\n向风初散蘂，垂叶欲成阴。\n人过香随远，烟晴色自深。\n净时空结雾，疎处未藏禽。\n菶茸何年植，间关几日吟。\n一枝如可冀，不负折芳心。",
        "dynasty": "唐",
        "collection_info": null
    },
    {
        "title": "赠龙兴观主吴崇岳",
        "author": "周渭",
        "content": "楮为冠子布为裳，吞得丹霞寿最长。\n混俗性灵常乐道，出尘风格早休粮。\n枕中经妙谁传与，肘后方新自写将。\n百尺松梢几飞步，鹤栖板上礼虚皇。",
        "dynasty": "唐",
        "collection_info": null
    },
    {
        "title": "从军有苦乐行",
        "author": "李益",
        "content": "劳者且莫歌，我欲送君觞。\n从军有苦乐，此曲乐未央。\n仆居在陇上，陇水断人肠。\n东过秦宫路，宫路入咸阳。\n时逢汉帝出，谏猎至长杨。\n讵驰游侠窟，非结少年场。\n一旦承嘉惠，轻身重恩光。\n秉笔参帷帟，从军至朔方。\n边地多阴风，草木自凄凉。\n断绝海云去，出没胡沙长。\n参差引雁翼，隐辚腾军装。\n劒文夜如水，马汗冻成霜。\n侠气五都少，矜功六郡良。\n山河起目前，睚眦死路傍。\n北逐驱獯虏，西临復旧疆。\n昔还赋余资，今出乃赢粮。\n一矢弢夏服，我弓不再张。\n寄语丈夫雄，苦乐身自当。",
        "dynasty": "唐",
        "collection_info": null
    },
    {
        "title": "登长城",
        "author": "李益",
        "content": "汉家今上郡，秦塞古长城。\n有日云长惨，无风沙自惊。\n当今圣天子，不战四夷平。",
        "dynasty": "唐",
        "collection_info": null
    },
    {
        "title": "杂曲",
        "author": "李益",
        "content": "妾本蚕家女，不识贵门仪。\n藁砧持玉斧，交结五陵儿。\n十日或一见，九日在路岐。\n人生此夫壻，富贵欲何为。\n杨柳徒可折，南山不可移。\n妇人贵结髮，宁有再嫁资。\n嫁女莫望高，女心愿所宜。\n宁从贱相守，不愿贵相离。\n蓝叶郁重重，蓝花若榴色。\n少妇归少年，华光自相得。\n谁言配君子，以奉百年身。\n有义即夫壻，无义还他人。\n爱如寒炉火，弃若秋风扇。\n山岳起面前，相看不相见。\n丈夫非小儿，何用强相知。\n不见朝生菌，易成还易衰。\n征客欲临路，居人还出门。\n北风河梁上，四野愁云繁。\n岂不恋我家，夫壻多感恩。\n前程有日月，勋绩在河源。\n少妇马前立，请君听一言。\n春至草亦生，谁能无别情。\n殷勤展心素，见新莫忘故。\n遥望孟门山，殷勤报君子。\n既为随阳雁，勿学西流水。\n尝闻生别离，悲莫悲于此。\n同器不同荣，堂下即千里。\n与君贫贱交，何异萍上水。\n託身天使然，同生復同死。",
        "dynasty": "唐",
        "collection_info": null
    },
    {
        "title": "送辽阳使还军",
        "author": "李益",
        "content": "征人歌且行，北上辽阳城。\n二月戎马息，悠悠边草生。\n青山出塞断，代地入云平。\n昔者匈奴战，多闻杀汉兵。\n平生报国愤，日夜角弓鸣。\n勉君万里去，勿使虏尘惊。",
        "dynasty": "唐",
        "collection_info": null
    },
    {
        "title": "赋得早燕送别",
        "author": "李益",
        "content": "碧草缦如綫，去来双[飞燕]。\n长门未有春，先入班姬殿。\n梁空绕不息，檐寒窥欲遍。\n今至随红萼，昔还悲素扇。\n一别与秋鸿，差池讵相见。",
        "dynasty": "唐",
        "collection_info": null
    },
    {
        "title": "秋晚溪中寄怀大理齐司直",
        "author": "李益",
        "content": "凤翔属明代，羽翼文葳蕤。\n昆崙进琪树，飞舞下瑶池。\n振仪自西睠，东夏復分釐。\n国典唯平法，伊人方在斯。\n荒岳宁桁杨肃，芳辉兰玉滋。\n明质鹜高景，飘飖服缨绥。\n天寒清洛苑，秋夕白云司。\n况復空岩侧，苍苍幽桂期。\n岁寒坐流霰，山川犹别离。\n浩思凭尊酒，氛氲独含辞。",
        "dynasty": "唐",
        "collection_info": null
    },
    {
        "title": "溪中月下寄杨子尉封亮",
        "author": "李益",
        "content": "蘅若夺幽色，衔思恍无悰。\n宵长霜雾多，岁晏淮海风。\n团团山中月，三五离夕同。\n露凝朱弦绝，觞至兰玉空。\n清光液流波，盛明难再逢。\n尝恐河汉远，坐窥烟景穷。\n小人谅处阴，君子树大功。\n永愿厉高翼，慰我丹桂丛。",
        "dynasty": "唐",
        "collection_info": null
    },
    {
        "title": "春晚赋得余花落",
        "author": "李益",
        "content": "留春春竟去，春去花如此。\n蝶舞遶应稀，鸟惊飞讵已。\n衰红辞故萼，繁绿扶雕蕊。\n自委不胜愁，庭风那更起。",
        "dynasty": "唐",
        "collection_info": null
    },
    {
        "title": "闻亡友王七嘉禾寺得素琴",
        "author": "李益",
        "content": "故人惜此去，留琴明月前。\n今来我访旧，泪洒白云天。\n讵欲匣孤响，送君归夜泉。\n抚琴犹可绝，况此故无弦。\n何必雍门奏，然后泪潺湲。",
        "dynasty": "唐",
        "collection_info": null
    },
    {
        "title": "校书郎杨凝往年以古镜贶别今追赠以诗",
        "author": "李益",
        "content": "明镜出匣时，明如云间月。\n一别青春鑑，回光照华髪。\n美人昔自爱，鞶带手中结。\n愿以三五期，经天无玷缺。",
        "dynasty": "唐",
        "collection_info": null
    },
    {
        "title": "置酒行",
        "author": "李益",
        "content": "置酒命所欢，凭觞遂为戚。\n日往不再来，兹辰坐成昔。\n百龄非久长，五十将半百。\n胡为劳我形，已鬚还復白。\n西山鸾鹤羣，矫矫烟雾翮。\n明霞发金丹，阴洞潜水碧。\n安得凌风羽，崦嵫驻灵魄。\n无然坐衰老，惭叹东陵柏。",
        "dynasty": "唐",
        "collection_info": null
    },
    {
        "title": "长社窦明府宅夜送王屋道士常究子",
        "author": "李益",
        "content": "旦随三鸟去，羽节凌霞光。\n暮与双凫宿，云车下紫阳。\n天坛临月近，洞水出山长。\n海峤年年别，丘陵徒自伤。",
        "dynasty": "唐",
        "collection_info": null
    },
    {
        "title": "观回军三韵",
        "author": "李益",
        "content": "行行上陇头，陇月暗悠悠。\n万里将军没，回旌陇戍秋。\n谁令呜咽水，重入故营流。",
        "dynasty": "唐",
        "collection_info": null
    },
    {
        "title": "华山南庙",
        "author": "李益",
        "content": "阴山临古道，古庙闭山碧。\n落日春草中，搴芳荐瑶席。\n明灵达精意，髣髴如不隔。\n岩雨神降时，回飙入松栢。\n常闻坑儒后，此地返秦璧。\n自古害忠良，神其辅宗祏。",
        "dynasty": "唐",
        "collection_info": null
    },
    {
        "title": "喜邢校书远至对雨同赋远晚饭阮返五韵",
        "author": "李益",
        "content": "雀噪空城阴，木衰羇思远。\n已蔽青山望，徒悲白云晚。\n别离千里风，雨中同一饭。\n开径说逢康，临觞方接阮。\n旅宦竟何如，劳飞思自返。",
        "dynasty": "唐",
        "collection_info": null
    },
    {
        "title": "城西竹园送裴佶王达",
        "author": "李益",
        "content": "葳蕤凌风竹，寂寞离人觞。\n怆怀非外至，沈郁自中肠。\n远行从此始，别袂重凄霜。",
        "dynasty": "唐",
        "collection_info": null
    },
    {
        "title": "月下喜邢校书至自洛",
        "author": "李益",
        "content": "天河夜未央，漫漫復苍苍。\n重君远行至，及此明目光。\n华星暎衰柳，暗水入寒塘。\n客心定何似，余欢方自长。",
        "dynasty": "唐",
        "collection_info": null
    },
    {
        "title": "北至太原",
        "author": "李益",
        "content": "炎祚昔昏替，皇基此郁盘。\n玄命久已集，抚运良乃艰。\n南阨羊肠险，北走雁门寒。\n始于一戎定，垂此亿世安。\n唐风本忧思，王业寔艰难。\n中历虽横溃，天纪未可干。\n圣明所兴国，灵岳固不殚。\n咄咄薄游客，斯言殊不刊。",
        "dynasty": "唐",
        "collection_info": null
    },
    {
        "title": "入华山访隐者经仙人石坛",
        "author": "李益",
        "content": "三考四岳下，官曹少休沐。\n久负青山诺，今还获所欲。\n尝闻玉清洞，金简受玄箓。\n夙驾昇天行，云游恣霞宿。\n平明矫轻策，扪石入空曲。\n仙人古石坛，苔遶青瑶局。\n阳桂凌烟紫，阴萝冒水绿。\n隔世闻丹经，悬泉注明玉。\n前惊羽人会，白日天居肃。\n问我将致辞，笑之自相目。\n竦身云遂起，仰见双白鹄。\n堕其一纸书，文字类鸟足。\n视之了不识，三返又三復。\n归来问方士，举世莫解读。\n何必若蜉蝣，然后为跼促。\n鄙哉宦游子，身志俱降辱。\n再往不及期，劳歌叩山木。",
        "dynasty": "唐",
        "collection_info": null
    },
    {
        "title": "罢镜",
        "author": "李益",
        "content": "手中青铜镜，照我少年时。\n衰飒一如此，清光难復持。\n欲令孤月掩，从遣半心疑。\n纵使逢人见，犹胜自见悲。",
        "dynasty": "唐",
        "collection_info": null
    },
    {
        "title": "华阴东泉同张处士诣藏律师兼简县内同官因寄齐中书",
        "author": "李益",
        "content": "苍崖抱寒泉，沦照洞金碧。\n潜鳞孕明晦，山灵閟幽赜。\n前峯何其诡，万变穷日夕。\n松老风易悲，山秋云更白。\n故人邑中吏，五里仙雾隔。\n美质简琼瑶，英声铿金石。\n烦君竟相问，问我此何适。\n我因赞时理，书寄西飞翮。\n哲匠熙百工，日月被光泽。\n大国本多士，荆岑无遗璧。\n高网弥八纮，皇图明四闢。\n羣材既兼畅，顾我在草泽。\n贵无身外名，贱有区中役。\n忽忽百龄内，殷殷千虑迫。\n人生已如寄，在寄復为客。\n旧国不得归，风尘满阡陌。",
        "dynasty": "唐",
        "collection_info": null
    },
    {
        "title": "答郭黄中孤云首章见赠",
        "author": "李益",
        "content": "孤云生西北，从风东南飘。\n帝乡日已远，苍梧无还飙。\n已矣玄凤叹，严霜集灵苕。\n君其勉我怀，岁暮孰不雕。",
        "dynasty": "唐",
        "collection_info": null
    },
    {
        "title": "合源溪期张计不至",
        "author": "李益",
        "content": "霜露肃时序，缅然方独寻。\n暗溪迟仙侣，寒涧闻松禽。\n寂历兹夜永，清明秋序深。\n微波澹澄夕，烟景含虚林。\n素志久沦否，幽怀方自吟。",
        "dynasty": "唐",
        "collection_info": null
    },
    {
        "title": "竹溪",
        "author": "李益",
        "content": "访竹越云崖，即林若溪绝。\n宁知修干下，漠漠秋苔洁。\n清光溢空曲，茂色临幽澈。\n采摘愧芳鲜，奉君岁暮节。",
        "dynasty": "唐",
        "collection_info": null
    },
    {
        "title": "送诸曁王主簿之任",
        "author": "李益",
        "content": "别愁已万绪，离曲方三奏。\n远宦一辞乡，南天异风候。\n秦城岁芳老，越国春山秀。\n落日望寒涛，公门闭清昼。\n何用慰相思，裁书寄关右。",
        "dynasty": "唐",
        "collection_info": null
    },
    {
        "title": "罢秩后入华山采茯苓逢道者",
        "author": "李益",
        "content": "委绶来名山，观奇恣所停。\n山中若有闻，言此不死庭。\n遂逢五老人，一谓西岳灵。\n或闻樵人语，飞去入昴星。\n授我出云路，苍然凌石屏。\n视之有文字，乃古黄庭经。\n左右长松列，动摇风露零。\n上蟠千年枝，阴虬负青冥。\n下结九秋霰，流膏为茯苓。\n取之砂石间，异若龟鹤形。\n况闻秦宫女，华髮变已青。\n有如上帝心，与我千万龄。\n始疑有仙骨，炼魂可永宁。\n何事逐豪游，饮啄以羶腥。\n神物亦自閟，风雷护此扃。\n欲传山中宝，回策忽已暝。\n乃悲世上人，求醒终不醒。",
        "dynasty": "唐",
        "collection_info": null
    },
    {
        "title": "自朔方还与郑式瞻崔称郑子周岑赞同会法云寺三门避暑",
        "author": "李益",
        "content": "予本疎放士，朅来非外矫。\n误落边尘中，爱山见山少。\n始投清凉宇，门值烟岫表。\n参差互明灭，彩翠竟昏晓。\n泠泠远风来，过此羣木杪。\n英英二三彦，襟旷去烦扰。\n游川出潜鱼，息阴倦飞鸟。\n徇物不可穷，唯于此心了。",
        "dynasty": "唐",
        "collection_info": null
    },
    {
        "title": "来从窦车骑行",
        "author": "李益",
        "content": "束髮逢世屯，怀恩抱明义。\n读书良有感，学劒惭非智。\n遂别鲁诸生，来从窦车骑。\n追兵赴边急，络马黄金辔。\n出入燕南陲，由来重意气。\n自经皋兰战，又破楼烦地。\n西北护三边，东南留一尉。\n时过歘如云，参差不自意。\n将军失恩泽，万事从此异。\n置酒高台上，薄暮秋风至。\n长戟与我归，归来同弃置。\n自酌还自饮，非名又非利。\n歌出易水寒，琴下雍门泪。\n出逢平乐旧，言在天阶侍。\n问我从军苦，自陈少年贵。\n丈夫交四海，徒论身自致。\n汉将不封侯，苏卿劳远使。\n今我终此曲，此曲诚不易。\n贵人难识心，何由知忌讳。",
        "dynasty": "唐",
        "collection_info": null
    },
    {
        "title": "夜发军中",
        "author": "李益",
        "content": "边马枥上惊，雄劒匣中鸣。\n半夜军书致，匈奴寇六城。\n中坚分暗阵，太乙起神兵。\n出没风云合，苍黄豺虎争。\n今日边庭战，缘赏不缘名。",
        "dynasty": "唐",
        "collection_info": null
    },
    {
        "title": "将赴朔方早发汉武泉",
        "author": "李益",
        "content": "弭盖出故关，穷秋首边路。\n问我此何为，平生重一顾。\n风吹山下草，繫马河边树。\n奉役良有期，回瞻终未屡。\n去乡幸未远，戎衣今已故。\n岂惟幽朔寒，念我机中素。\n去矣勿復言，所酬知音遇。",
        "dynasty": "唐",
        "collection_info": null
    },
    {
        "title": "城傍少年",
        "author": "李益",
        "content": "长生边城傍，出身事弓马。\n少年有胆气，独猎阴山下。\n偶与匈奴逢，曾擒射鵰者。\n名悬壮士籍，请君少相假。",
        "dynasty": "唐",
        "collection_info": null
    },
    {
        "title": "游子吟",
        "author": "李益",
        "content": "女羞夫壻薄，客耻主人贱。\n遭遇同众流，低回媿相见。\n君非青铜镜，何事空照面。\n莫以衣上尘，不谓心如练。\n人生当荣盛，待士勿言倦。\n君看白日驰，何异弦上箭。",
        "dynasty": "唐",
        "collection_info": null
    },
    {
        "title": "饮马歌",
        "author": "李益",
        "content": "百马饮一泉，一马争上游。\n一马喷成泥，百马饮浊流。\n上有沧浪客，对之空叹息。\n自顾缨上尘，裴回终日夕。\n为问泉上翁，何时见沙石。",
        "dynasty": "唐",
        "collection_info": null
    },
    {
        "title": "莲塘驿",
        "author": "李益",
        "content": "五月渡淮水，南行遶山陂。\n江村远鸡应，竹裏闻缲丝。\n楚女肌髮美，莲塘烟露滋。\n菱花覆碧渚，黄鸟双飞时。\n渺渺泝洄远，凭风託微词。\n斜光动流睇，此意难自持。\n女歌本轻艳，客行多怨思。\n女萝蒙幽蔓，拟上青桐枝。",
        "dynasty": "唐",
        "collection_info": null
    },
    {
        "title": "五城道中",
        "author": "李益",
        "content": "金铙随玉节，落日河边路。\n沙鸣后骑来，雁起前军度。\n五城鸣斥堠，三秦新召募。\n天寒白登道，塞浊阴山雾。\n仍闻旧兵老，尚在乌兰戍。\n笳箫汉思繁，旌旗边色故。\n寝兴倦弓甲，勤役伤风露。\n来远赏不行，锋交勋乃茂。\n未知朔方道，何年罢兵赋。",
        "dynasty": "唐",
        "collection_info": null
    },
    {
        "title": "与王楚同登青龙寺上方",
        "author": "李益",
        "content": "连冈出古寺，流睇移芳讌。\n鸟没汉诸陵，草平秦故殿。\n摇光浅深树，拂木参差燕。\n春心断易迷，远目伤难徧。\n壮日各轻年，暮年方自见。",
        "dynasty": "唐",
        "collection_info": null
    },
    {
        "title": "登夏州城观送行人赋得六州胡儿歌",
        "author": "李益",
        "content": "六州胡儿六蕃语，十岁骑羊逐沙鼠。\n沙头牧马孤雁飞，汉军游骑貂锦衣。\n云中征戍三千里，今日征行何岁归。\n无定河边数株柳，共送行人一杯酒。\n胡儿起作和蕃歌，齐唱呜呜尽垂手。\n心知旧国西州远，西向胡天望乡久。\n回头忽作异方声，一声回尽征人首。\n蕃音虏曲一难分，似说边情向塞云。\n故国关山无限路，风沙满眼堪断魂。\n不见天边青作冢，古来愁杀汉昭君。",
        "dynasty": "唐",
        "collection_info": null
    },
    {
        "title": "从军夜次六胡北饮马磨劒石为祝殇辞",
        "author": "李益",
        "content": "我行空碛，见沙之磷磷，与草之幂幂。\n半没胡儿磨劒石，当时洗劒血成川。\n至今草与沙皆赤，我因扣石问以言。\n水流呜咽幽草根，君宁独不怪阴燐。\n吹火荧荧又为碧，有鸟自称蜀帝魂。\n南人伐竹湘山下，交根接叶满泪痕。\n请君先问湘江水，然我此恨乃可论。\n秦亡汉绝三十国，关山战死知何极。\n风飘雨洒水自流，此中有冤消不得。\n为之弹劒作哀吟，风沙四起云沈沈。\n满营战马嘶欲尽，毕昴不见胡天阴。\n东征曾弔长平苦，往往睛明独风雨。\n年移代去感精魂，空山月暗闻鼙鼓。\n秦坑赵卒四十万，未若格鬬伤戎虏。\n圣君破胡为六州，六州又尽为胡丘。\n韩公三城断胡路，汉甲百万屯边秋。\n乃分司空授朔土，拥以玉节临诸侯。\n汉为一雪万世讐，我今抽刀勒劒石，告尔万世为唐休。\n又闻招魂有美酒，为我浇酒祝东流。\n殇为魂兮，可以归还故乡些。\n沙场地无人兮，尔独不可以久留。",
        "dynasty": "唐",
        "collection_info": null
    },
    {
        "title": "登天坛夜见海",
        "author": "李益",
        "content": "朝游碧峯三十六，夜上天坛月边宿。\n仙人携我搴玉英，坛上夜半东方明。\n僊钟撞撞近海日，海中离离三山出。\n霞梯赤城遥可分，霓旌绛节倚彤云。\n八鸾五凤纷在御，王母欲上朝元君。\n羣仙指此为我说，几见尘飞沧海竭。\n竦身别我期丹宫，空山处处遗清风。\n九州下视杳未旦，一半浮生皆梦中。\n始知武皇求不死，去逐瀛洲羡门子。",
        "dynasty": "唐",
        "collection_info": null
    },
    {
        "title": "大礼毕皇帝御丹凤门改元建中大赦",
        "author": "李益",
        "content": "大明曈曈天地分，六龙负日升天门。\n凤凰飞来衔帝箓，言我万代金皇孙。\n灵鸡鼓舞承天赦，高翔百尺垂朱幡。\n宸居穆清受天历，建中甲子合上元。\n昊穹景命即已至，王事乃可酬干坤。\n升中告成答玄贶，泥金检玉昭鸿恩。\n云亭之事略可记，七十二君宁独尊。\n小臣欲上封禅表，久而未就归文园。",
        "dynasty": "唐",
        "collection_info": null
    },
    {
        "title": "轻薄篇",
        "author": "李益",
        "content": "豪不必驰千骑，雄不在垂双鞬。\n天生俊气自相逐，出与鵰鹗同飞翻。\n朝行九衢不得意，下鞭走马城西原。\n忽闻燕雁一声去，回鞍挟弹平陵园。\n归来青楼曲未半，美人玉色当金尊。\n淮阴少年不相下，酒酣半笑倚市门。\n安知我有不平色，白日欲落红尘昏。\n死生容易如反掌，得意失意由一言。\n少年但饮莫相问，此中报讐亦报恩。",
        "dynasty": "唐",
        "collection_info": null
    },
    {
        "title": "野田行",
        "author": "李益",
        "content": "日没出古城，野田何茫茫。\n寒狐啸青冢，鬼火烧白杨。\n昔人未为泉下客，行到此中曾断肠。",
        "dynasty": "唐",
        "collection_info": null
    },
    {
        "title": "古别离",
        "author": "李益",
        "content": "双劒欲别风凄然，雌沈水底雄上天。\n江回汉转两不见，云交雨合知何年。\n古来万事皆由命，何用临岐苦涕涟。",
        "dynasty": "唐",
        "collection_info": null
    },
    {
        "title": "效古促促曲为河上思妇作",
        "author": "李益",
        "content": "促促何促促，黄河九回曲。\n嫁与棹船郎，空床将影宿。\n不道君心不如石，那教妾貌长如玉。",
        "dynasty": "唐",
        "collection_info": null
    },
    {
        "title": "汉宫少年行",
        "author": "李益",
        "content": "君不见上宫警夜营八屯，冬冬街鼓朝朱轩。\n玉阶霜仗拥未合，少年排入铜龙门。\n暗闻弦管九天上，宫漏沈沈清吹繁。\n平明走马绝驰道，呼鹰挟弹通缭垣。\n玉笼金锁养黄口，探雏取卵伴王孙。\n分曹陆博快一掷，迎欢先意笑语喧。\n巧为柔媚学优孟，儒衣嬉戏冠沐猿。\n晚来香街经柳市，行过倡舍宿桃根。\n相逢杯酒一言失，迴朱点白闻至尊。\n金张许史伺颜色，王侯将相莫敢论。\n岂知人事无定势，朝欢暮戚如掌翻。\n椒房宠移子爱夺，一夕秋风生戾园。\n徒用黄金将买赋，宁知白玉暗成痕。\n持杯收水水已覆，徙薪避火火更燔。\n欲求四老张丞相，南山如天不可上。",
        "dynasty": "唐",
        "collection_info": null
    },
    {
        "title": "竹窗闻风寄苗发司空曙",
        "author": "李益",
        "content": "微风惊暮坐，临牖思悠哉。\n开门復动竹，疑是故人来。\n时滴枝上露，稍沾阶下苔。\n何当一入幌，为拂绿琴埃。",
        "dynasty": "唐",
        "collection_info": null
    },
    {
        "title": "赋得垣衣",
        "author": "李益",
        "content": "漠漠復霏霏，为君垣上衣。\n昭阳辇下草，应笑此生非。\n掩蔼青春去，苍茫白露稀。\n犹胜萍逐水，流浪不相依。",
        "dynasty": "唐",
        "collection_info": null
    },
    {
        "title": "送人流贬",
        "author": "李益",
        "content": "汉章虽约法，秦律已除名。\n谤远人多惑，官微不自明。\n霜风先独树，瘴雨失荒城。\n畴昔长沙事，三年召贾生。",
        "dynasty": "唐",
        "collection_info": null
    },
    {
        "title": "送人南归",
        "author": "李益",
        "content": "人言下江疾，君道下江迟。\n五月江路恶，南风惊浪时。\n应知近家喜，还有异乡悲。\n无奈孤舟夕，山歌闻竹枝。",
        "dynasty": "唐",
        "collection_info": null
    },
    {
        "title": "水亭夜坐赋得晓雾",
        "author": "李益",
        "content": "月落寒雾起，沈思浩通川。\n宿禽啭木散，山泽一苍然。\n漠漠沙上路，沄沄洲外田。\n犹当依远树，断续欲穷天。",
        "dynasty": "唐",
        "collection_info": null
    },
    {
        "title": "送常曾侍御使西蕃寄题西川",
        "author": "李益",
        "content": "凉王宫殿尽，芜没陇云西。\n今日闻君使，雄心逐鼓鼙。\n行当收汉垒，直可取蒲泥。\n旧国无由到，烦君下马题。",
        "dynasty": "唐",
        "collection_info": null
    },
    {
        "title": "入南山至全师兰若",
        "author": "李益",
        "content": "木陨水归壑，寂然无念心。\n南行有真子，被褐息山阴。\n石路瑶草散，松门寒景深。\n吾师亦何爱，自起定中吟。",
        "dynasty": "唐",
        "collection_info": null
    },
    {
        "title": "送韩将军还边",
        "author": "李益",
        "content": "白马羽林儿，扬鞭薄暮时。\n独将轻骑出，暗与伏兵期。\n雨雪移军远，旌旗上壠迟。\n圣心戎寄重，未许让恩私。",
        "dynasty": "唐",
        "collection_info": null
    },
    {
        "title": "晚春卧病喜振上人见访",
        "author": "李益",
        "content": "卧床如旧日，窥户易伤春。\n灵寿扶衰力，芭蕉对病身。\n道心空寂寞，时物自芳新。\n旦夕谁相访，唯当摄上人。",
        "dynasty": "唐",
        "collection_info": null
    },
    {
        "title": "春行",
        "author": "李益",
        "content": "侍臣朝谒罢，戚里自相过。\n落日青丝骑，春风白纻歌。\n恩承三殿近，猎向五陵多。\n归路南桥望，垂杨拂细波。",
        "dynasty": "唐",
        "collection_info": null
    },
    {
        "title": "洛阳河亭奉酬留守羣公追送",
        "author": "李益",
        "content": "离亭饯落晖，腊酒减春衣。\n岁晚烟霞重，川寒云树微。\n戎装千里至，旧路十年归。\n还似汀洲雁，相逢又背飞。",
        "dynasty": "唐",
        "collection_info": null
    },
    {
        "title": "寻纪道士偶会诸叟",
        "author": "李益",
        "content": "山阴寻道士，暎竹羽衣新。\n侍坐双童子，陪游五老人。\n水花松下静，坛草雪中春。\n见说桃源洞，如今犹避秦。",
        "dynasty": "唐",
        "collection_info": null
    },
    {
        "title": "同萧炼师宿太乙庙",
        "author": "李益",
        "content": "微月空山曙，春祠谒少君。\n落花坛上拂，流水洞中闻。\n酒引芝童奠，香余桂子焚。\n鹤飞将羽节，遥向赤城分。",
        "dynasty": "唐",
        "collection_info": null
    },
    {
        "title": "送同落第者东归",
        "author": "李益",
        "content": "东门有行客，落日满前山。\n圣代谁知者，沧洲今独还。\n片云归海暮，流水背城闲。\n余亦依嵩颍，松花深闭关。",
        "dynasty": "唐",
        "collection_info": null
    },
    {
        "title": "送柳判官赴振武",
        "author": "李益",
        "content": "边庭汉仪重，旌甲似云中。\n虏地山川壮，单于鼓角雄。\n关寒塞榆落，月白胡天风。\n君逐嫖姚将，麒麟有战功。",
        "dynasty": "唐",
        "collection_info": null
    },
    {
        "title": "述怀寄衡州令狐相公",
        "author": "李益",
        "content": "调元方翼圣，轩盖忽言东。\n道以中枢密，心将外理同。\n白头生远浪，丹叶下高枫。\n江上萧疎雨，何人对谢公。",
        "dynasty": "唐",
        "collection_info": null
    },
    {
        "title": "喜入兰陵望紫阁峯呈宣上人",
        "author": "李益",
        "content": "薙草开三径，巢林喜一枝。\n地宽留种竹，泉浅欲开池。\n紫阁当疎牖，青松入坏篱。\n从今安僻陋，萧相是吾师。",
        "dynasty": "唐",
        "collection_info": null
    },
    {
        "title": "喜见外弟又言别",
        "author": "李益",
        "content": "十年离乱后，长大一相逢。\n问姓惊初见，称名忆旧容。\n别来沧海事，语罢暮天钟。\n明日巴陵道，秋山又几重。",
        "dynasty": "唐",
        "collection_info": null
    },
    {
        "title": "立春日宁州行营因赋朔风吹飞雪",
        "author": "李益",
        "content": "边声日夜合，朔风惊復来。\n龙山不可望，千里一裴回。\n捐扇破谁执，素纨轻欲裁。\n非时妬桃李，自是舞阳台。",
        "dynasty": "唐",
        "collection_info": null
    },
    {
        "title": "献刘济",
        "author": "李益",
        "content": "草绿古燕州，莺声引独游。\n雁归天北畔，春尽海西头。\n向日花偏落，驰年水自流。\n感恩知有地，不上望京楼。",
        "dynasty": "唐",
        "collection_info": null
    },
    {
        "title": "哭柏岩禅师",
        "author": "李益",
        "content": "遍与傍人别，临终尽不愁。\n影堂谁为扫，坐塔自看修。\n白日钟边晚，青苔钵上秋。\n天涯禅弟子，空到柏岩游。",
        "dynasty": "唐",
        "collection_info": null
    },
    {
        "title": "赴邠宁留别",
        "author": "李益",
        "content": "身承汉飞将，束髮即言兵。\n侠少何相问，从来事不平。\n黄云断朔吹，白雪拥沙城。\n幸应边书募，横戈会取名。",
        "dynasty": "唐",
        "collection_info": null
    },
    {
        "title": "紫骝马",
        "author": "李益",
        "content": "争场看鬬鸡，白鼻紫骝嘶。\n漳水春闺晚，丛台日向低。\n歇鞍珠作汗，试劒玉如泥。\n为谢红梁燕，年年妾独栖。",
        "dynasty": "唐",
        "collection_info": null
    },
    {
        "title": "夜上受降城闻笛",
        "author": "李益",
        "content": "入夜思归切，笛声清更哀。\n愁人不愿听，自到枕前来。\n风起塞云断，夜深关月开。\n平明独惆怅，落尽一庭梅。",
        "dynasty": "唐",
        "collection_info": null
    },
    {
        "title": "同崔邠登鹳雀楼",
        "author": "李益",
        "content": "鹳雀楼西百尺樯，汀洲云树共茫茫。\n汉家箫鼓空流水，魏国山河半夕阳。\n事去千年犹恨速，愁来一日即为长。\n风烟倂起思归望，远目非春亦自伤。",
        "dynasty": "唐",
        "collection_info": null
    },
    {
        "title": "奉酬崔员外副使携琴宿使院见示",
        "author": "李益",
        "content": "忽闻此夜携琴宿，遂叹常时尘吏喧。\n庭木已衰空月亮，城砧自急对霜繁。\n犹持副节留军府，未荐高词直掖垣。\n谁问南飞长绕树，官微同在谢公门。",
        "dynasty": "唐",
        "collection_info": null
    },
    {
        "title": "送贾校书东归寄振上人",
        "author": "李益",
        "content": "北风吹雁数声悲，况指前林是别时。\n秋草不堪频送远，白云何处更相期。\n山随匹马行看暮，路入寒城独去迟。\n为向东州故人道，江淹已拟惠休诗。",
        "dynasty": "唐",
        "collection_info": null
    },
    {
        "title": "过马嵬二首 一",
        "author": "李益",
        "content": "路至墙垣问樵者，顾予云是太真宫。\n太真血染马蹄尽，朱阁影随天际空。\n丹壑不闻歌吹夜，玉阶唯有薜萝风。\n世人莫重霓裳曲，曾致干戈是此中。",
        "dynasty": "唐",
        "collection_info": null
    },
    {
        "title": "过马嵬二首 二",
        "author": "李益",
        "content": "金甲银旌尽已回，苍茫罗袖隔风埃。\n浓香犹自随鸾辂，恨魄无由离马嵬。\n南内真人悲帐殿，东溟方士问蓬莱。\n唯留坡畔弯环月，时送残辉入夜台。",
        "dynasty": "唐",
        "collection_info": null
    },
    {
        "title": "盐州过胡儿饮马泉",
        "author": "李益",
        "content": "绿杨着水草如烟，旧是胡儿饮马泉。\n几处吹笳明月夜，何人倚劒白云天。\n从来冻合关山路，今日分流汉使前。\n莫遣行人照容鬓，恐惊憔悴入新年。",
        "dynasty": "唐",
        "collection_info": null
    },
    {
        "title": "宿冯翊夜雨赠主人",
        "author": "李益",
        "content": "危心惊夜雨，起望漫悠悠。\n气耿残灯暗，声繁高树秋。\n凉轩辞夏扇，风幌揽轻裯。\n思绪蓬初断，归期燕暂留。\n关山蔼已失，脸泪逬难收。\n赖君时一笑，方能解四愁。",
        "dynasty": "唐",
        "collection_info": null
    },
    {
        "title": "送襄阳李尚书",
        "author": "李益",
        "content": "天寒发梅柳，忆昔到襄州。\n树暖然红烛，江清展碧油。\n风烟临岘首，云水接昭丘。\n俗尚春秋学，词称文选楼。\n都门送旌节，符竹领诸侯。\n汉沔分戎寄，黎元减圣忧。\n时追山简兴，本自习家流。\n莫废思康乐，诗情满沃洲。",
        "dynasty": "唐",
        "collection_info": null
    },
    {
        "title": "春日晋祠同声会集得疎字韵",
        "author": "李益",
        "content": "风壤瞻唐本，山祠阅晋余。\n水亭开帟幕，岩榭引簪裾。\n地绿苔犹少，林黄柳尚疎。\n菱苕生皎镜，金碧照澄虚。\n翰苑声何旧，宾筵醉止初。\n中州有辽雁，好为繫边书。",
        "dynasty": "唐",
        "collection_info": null
    },
    {
        "title": "再赴渭北使府留别",
        "author": "李益",
        "content": "结髮逐鸣鼙，连兵追谷蠡。\n山川搜伏虏，铠甲被重犀。\n故府旌旗在，新军羽校齐。\n报恩身未死，识路马还嘶。\n列嶂高烽举，当营太白低。\n平戎七尺劒，封检一丸泥。\n截海取蒲类，跑泉饮鸊鹈。\n汉庭中选重，更事五原西。",
        "dynasty": "唐",
        "collection_info": null
    },
    {
        "title": "送归中丞使新罗册立弔祭",
        "author": "李益",
        "content": "东望扶桑日，何年是到时。\n片帆通雨露，积水隔华夷。\n浩渺风来远，虚明鸟去迟。\n长波静云月，孤岛宿旌旗。\n别叶传秋意，迴潮动客思。\n沧溟无旧路，何处问前期。",
        "dynasty": "唐",
        "collection_info": null
    },
    {
        "title": "赋得路傍一株柳送邢校书赴延州使府",
        "author": "李益",
        "content": "路傍一株柳，此路向延州。\n延州在何处，此路起悠悠。",
        "dynasty": "唐",
        "collection_info": null
    },
    {
        "title": "重赠邢校书",
        "author": "李益",
        "content": "俱从四方事，共会九秋中。\n断蓬与落叶，相值各因风。",
        "dynasty": "唐",
        "collection_info": null
    },
    {
        "title": "照镜",
        "author": "李益",
        "content": "衰鬓朝临镜，将看却自疑。\n惭君明似月，照我白如丝。",
        "dynasty": "唐",
        "collection_info": null
    },
    {
        "title": "书院无历日以诗代书问路侍御六月大小",
        "author": "李益",
        "content": "野性迷尧历，松窗有道经。\n故人为柱史，为我数阶蓂。",
        "dynasty": "唐",
        "collection_info": null
    },
    {
        "title": "闻鸡赠主人",
        "author": "李益",
        "content": "胶胶司晨鸣，报尔东方旭。\n无事恋君轩，今君重凫鹄。",
        "dynasty": "唐",
        "collection_info": null
    },
    {
        "title": "登白楼见白鸟席上命鹧鸪辞",
        "author": "李益",
        "content": "一鸟如霜雪，飞向白楼前。\n问君何以至，天子太平年。",
        "dynasty": "唐",
        "collection_info": null
    },
    {
        "title": "石楼山见月",
        "author": "李益",
        "content": "紫塞连年戍，黄砂碛路穷。\n故人今夜宿，见月石楼中。",
        "dynasty": "唐",
        "collection_info": null
    },
    {
        "title": "惜春伤同幕故人孟郎中兼呈去年看花友",
        "author": "李益",
        "content": "畏老身全老，逢春解惜春。\n今年看花伴，已少去年人。",
        "dynasty": "唐",
        "collection_info": null
    },
    {
        "title": "嘉禾寺见亡友王七题壁",
        "author": "李益",
        "content": "今日忆君处，忆君君岂知。\n空余暗尘字，读罢泪仍垂。",
        "dynasty": "唐",
        "collection_info": null
    },
    {
        "title": "听唱赤白桃李花",
        "author": "李益",
        "content": "赤白桃李花，先皇在时曲。\n欲向西宫唱，西宫[宫]树绿。",
        "dynasty": "唐",
        "collection_info": null
    },
    {
        "title": "江南词",
        "author": "李益",
        "content": "嫁得瞿塘贾，朝朝悞妾期。\n早知潮有信，嫁与弄潮儿。",
        "dynasty": "唐",
        "collection_info": null
    },
    {
        "title": "赠内兄卢纶",
        "author": "李益",
        "content": "世故中年别，余生此会同。\n却将悲与病，来对朗陵翁。",
        "dynasty": "唐",
        "collection_info": null
    },
    {
        "title": "答窦二曹长留酒还榼",
        "author": "李益",
        "content": "榼小非由榼，星朗是酒星。\n解酲元有数，不用吓刘伶。",
        "dynasty": "唐",
        "collection_info": null
    },
    {
        "title": "答广宣供奉问兰陵居",
        "author": "李益",
        "content": "居北有朝路，居南无住人。\n劳师问家第，山色是南邻。",
        "dynasty": "唐",
        "collection_info": null
    },
    {
        "title": "乞宽禅师瘿山罍呈宣供奉",
        "author": "李益",
        "content": "石色凝秋藓，峰形若夏云。\n谁留秦苑地，好赠杏溪君。",
        "dynasty": "唐",
        "collection_info": null
    },
    {
        "title": "观骑射",
        "author": "李益",
        "content": "边头射鵰将，走马出中军。\n远见平原上，翻身向暮云。",
        "dynasty": "唐",
        "collection_info": null
    },
    {
        "title": "幽州赋诗见意时佐刘幕",
        "author": "李益",
        "content": "征戍在桑干，年年蓟水寒。\n殷勤驿西路，北去向长安。",
        "dynasty": "唐",
        "collection_info": null
    },
    {
        "title": "军次阳城烽舍北流泉",
        "author": "李益",
        "content": "何地可潸然，阳城烽树边。\n今朝望乡客，不饮北流泉。",
        "dynasty": "唐",
        "collection_info": null
    },
    {
        "title": "金吾子",
        "author": "李益",
        "content": "绣帐博山鑪，银鞍冯子都。\n黄昏莫攀折，惊起欲栖乌。",
        "dynasty": "唐",
        "collection_info": null
    },
    {
        "title": "山鹧鸪词",
        "author": "李益",
        "content": "湘江斑竹枝，锦翅鹧鸪飞。\n处处湘云合，郎从何处归。",
        "dynasty": "唐",
        "collection_info": null
    },
    {
        "title": "立秋前一日览镜",
        "author": "李益",
        "content": "万事销身外，生涯在镜中。\n唯将满鬓雪，明日对秋风。",
        "dynasty": "唐",
        "collection_info": null
    },
    {
        "title": "代人乞花",
        "author": "李益",
        "content": "绣户朝眠起，开帘满地花。\n春风解人意，欲落妾西家。",
        "dynasty": "唐",
        "collection_info": null
    },
    {
        "title": "上洛桥",
        "author": "李益",
        "content": "金谷园中柳，春来似舞腰。\n何堪好风景，独上洛阳桥。",
        "dynasty": "唐",
        "collection_info": null
    },
    {
        "title": "扬州怀古",
        "author": "李益",
        "content": "故国歌钟地，长桥车马尘。\n彭城阁边柳，偏似不胜春。",
        "dynasty": "唐",
        "collection_info": null
    },
    {
        "title": "水宿闻雁",
        "author": "李益",
        "content": "早雁忽为双，惊秋风水窗。\n夜长人自起，星月满空江。",
        "dynasty": "唐",
        "collection_info": null
    },
    {
        "title": "扬州早雁",
        "author": "李益",
        "content": "江上三千雁，年年过故宫。\n可怜江上月，偏照断根蓬。",
        "dynasty": "唐",
        "collection_info": null
    },
    {
        "title": "下楼",
        "author": "李益",
        "content": "话旧全应老，逢春喜又悲。\n看花行拭泪，倍觉下楼迟。",
        "dynasty": "唐",
        "collection_info": null
    },
    {
        "title": "度破讷沙二首 一",
        "author": "李益",
        "content": "眼见风来沙旋移，经年不省草生时。\n莫言塞北无春到，总有春来何处知。",
        "dynasty": "唐",
        "collection_info": null
    },
    {
        "title": "度破讷沙二首 二",
        "author": "李益",
        "content": "破讷沙头雁正飞，鸊鹈泉上战初归。\n平明日出东南地，满碛寒光生铁衣。",
        "dynasty": "唐",
        "collection_info": null
    },
    {
        "title": "拂云堆",
        "author": "李益",
        "content": "汉将新从虏地来，旌旗半上拂云堆。\n单于每近沙场猎，南望阴山哭始回。",
        "dynasty": "唐",
        "collection_info": null
    },
    {
        "title": "中桥北送穆质兄弟应制戏赠萧二策",
        "author": "李益",
        "content": "洛水桥边雁影疎，陆机兄弟驻行车。\n欲陈汉帝登封草，犹待萧郎寄内书。",
        "dynasty": "唐",
        "collection_info": null
    },
    {
        "title": "九月十日雨中过张伯佳期柳镇未至以诗招之",
        "author": "李益",
        "content": "柳吴兴近无消息，张长公贫苦寂寥。\n唯有角巾霑雨至，手持残菊向西招。",
        "dynasty": "唐",
        "collection_info": null
    },
    {
        "title": "汴河曲",
        "author": "李益",
        "content": "汴水东流无限春，隋家宫阙已成尘。\n行人莫上长堤望，风起杨花愁杀人。",
        "dynasty": "唐",
        "collection_info": null
    },
    {
        "title": "塞下曲 一",
        "author": "李益",
        "content": "蕃州部落能结束，朝暮驰猎黄河曲。\n燕歌未断塞鸿飞，牧马羣嘶边草绿。",
        "dynasty": "唐",
        "collection_info": null
    },
    {
        "title": "塞下曲 二",
        "author": "李益",
        "content": "秦筑长城城已摧，汉武北上单于台。\n古来征战虏不尽，今日还復天兵来。",
        "dynasty": "唐",
        "collection_info": null
    },
    {
        "title": "塞下曲 三",
        "author": "李益",
        "content": "黄河东流流九折，沙场埋恨何时绝。\n蔡琰没去造胡笳，苏武归来持汉节。",
        "dynasty": "唐",
        "collection_info": null
    },
    {
        "title": "塞下曲 四",
        "author": "李益",
        "content": "为报如今都护雄，匈奴且莫下云中。\n请书塞北阴山石，愿比燕然车骑功。",
        "dynasty": "唐",
        "collection_info": null
    },
    {
        "title": "夜上西城听梁州曲二首 一",
        "author": "李益",
        "content": "行人夜上西城宿，听唱梁州双筦逐。\n此时秋月满关山，何处关山无此曲。",
        "dynasty": "唐",
        "collection_info": null
    },
    {
        "title": "夜上西城听梁州曲二首 二",
        "author": "李益",
        "content": "鸿雁新从北地来，闻声一半却飞回。\n金河戍客肠应断，更在秋风百尺台。",
        "dynasty": "唐",
        "collection_info": null
    },
    {
        "title": "暖川",
        "author": "李益",
        "content": "胡风冻合鸊鹈泉，牧马千羣逐暖川。\n塞外征行无尽日，年年移帐雪中天。",
        "dynasty": "唐",
        "collection_info": null
    },
    {
        "title": "过马嵬",
        "author": "李益",
        "content": "汉将如云不直言，寇来翻罪绮罗恩。\n託君休洗莲花血，留记千年妾泪痕。",
        "dynasty": "唐",
        "collection_info": null
    },
    {
        "title": "答许五端公马上口号",
        "author": "李益",
        "content": "晚逐旌旗俱白首，少游京洛共缁尘。\n不堪身外悲前事，强向杯中觅旧春。",
        "dynasty": "唐",
        "collection_info": null
    },
    {
        "title": "牡丹",
        "author": "李益",
        "content": "紫蕊丛开未到家，却教游客赏繁华。\n始知年少求名处，满眼空中别有花。",
        "dynasty": "唐",
        "collection_info": null
    },
    {
        "title": "边思",
        "author": "李益",
        "content": "腰悬锦带佩吴钩，走马曾防玉塞秋。\n莫笑关西将家子，秪将诗思入凉州。",
        "dynasty": "唐",
        "collection_info": null
    },
    {
        "title": "奉和武相公春晓闻莺",
        "author": "李益",
        "content": "蜀道山川心易惊，缘窗残梦晓闻莺。\n分明似写文君恨，万怨千愁弦上声。",
        "dynasty": "唐",
        "collection_info": null
    },
    {
        "title": "送客还幽州",
        "author": "李益",
        "content": "惆怅秦城送独归，蓟门云树远依依。\n秋来莫射南飞雁，从遣乘春更北飞。",
        "dynasty": "唐",
        "collection_info": null
    },
    {
        "title": "柳杨送客",
        "author": "李益",
        "content": "青枫江畔白苹洲，楚客伤离不待秋。\n君见隋朝更何事，柳杨南渡水悠悠。",
        "dynasty": "唐",
        "collection_info": null
    },
    {
        "title": "从军北征",
        "author": "李益",
        "content": "天山雪后海风寒，横笛偏吹行路难。\n碛裏征人三十万，一时回向月明看。",
        "dynasty": "唐",
        "collection_info": null
    },
    {
        "title": "听晓角",
        "author": "李益",
        "content": "边霜昨夜堕关榆，吹角当城汉月孤。\n无限塞鸿飞不度，秋风卷入小单于。",
        "dynasty": "唐",
        "collection_info": null
    },
    {
        "title": "宫怨",
        "author": "李益",
        "content": "露湿晴花春殿香，月明歌吹在昭阳。\n似将海水添宫漏，共滴长门一夜长。",
        "dynasty": "唐",
        "collection_info": null
    },
    {
        "title": "暮过回乐烽",
        "author": "李益",
        "content": "烽火高飞百尺台，黄昏遥自碛西来。\n昔时征战回应乐，今日从军乐未回。",
        "dynasty": "唐",
        "collection_info": null
    },
    {
        "title": "奉和武相公郊居寓目",
        "author": "李益",
        "content": "黄扉晚下禁垣钟，归坐南闱山万重。\n独有月中高兴尽，雪峯明处见寒松。",
        "dynasty": "唐",
        "collection_info": null
    },
    {
        "title": "诣红楼院寻广宣不遇留题",
        "author": "李益",
        "content": "柿叶翻红霜景秋，碧天如水倚红楼。\n隔窗爱竹无人问，遣向邻房觅户钩。",
        "dynasty": "唐",
        "collection_info": null
    },
    {
        "title": "回军行",
        "author": "李益",
        "content": "关城榆叶早疎黄，日暮沙云古战场。\n表请回军掩尘骨，莫教士卒哭龙荒。",
        "dynasty": "唐",
        "collection_info": null
    },
    {
        "title": "邠宁春日",
        "author": "李益",
        "content": "桃李年年上国新，风沙日日塞垣人。\n伤心更见庭前柳，忽有千条欲占春。",
        "dynasty": "唐",
        "collection_info": null
    },
    {
        "title": "古瑟怨",
        "author": "李益",
        "content": "破瑟悲秋已减弦，湘灵沈怨不知年。\n感君拂拭遗音在，更奏新声明月天。",
        "dynasty": "唐",
        "collection_info": null
    },
    {
        "title": "夜宴观石将军舞",
        "author": "李益",
        "content": "微月东南上戍楼，琵琶起舞锦缠头。\n更闻横笛关山远，白草胡沙西塞秋。",
        "dynasty": "唐",
        "collection_info": null
    },
    {
        "title": "春夜闻笛",
        "author": "李益",
        "content": "寒山吹笛唤春归，迁客相看泪满衣。\n洞庭一夜无穷雁，不待天明尽北飞。",
        "dynasty": "唐",
        "collection_info": null
    },
    {
        "title": "扬州送客",
        "author": "李益",
        "content": "南行直入鹧鸪羣，万岁桥边一送君。\n闻道望乡闻不得，梅花暗落岭头云。",
        "dynasty": "唐",
        "collection_info": null
    },
    {
        "title": "统汉峰下",
        "author": "李益",
        "content": "统汉峰西降户营，黄河战骨拥长城。\n只今已勒燕然石，北地无人空月明。",
        "dynasty": "唐",
        "collection_info": null
    },
    {
        "title": "避暑女冠",
        "author": "李益",
        "content": "雾袖烟裾云母冠，碧琉璃簟井冰寒。\n焚香欲使三清鸟，静拂桐阴上玉坛。",
        "dynasty": "唐",
        "collection_info": null
    },
    {
        "title": "行舟",
        "author": "李益",
        "content": "柳花飞入正行舟，卧引菱花信碧流。\n闻道风光满扬子，天晴共上望乡楼。",
        "dynasty": "唐",
        "collection_info": null
    },
    {
        "title": "隋宫燕",
        "author": "李益",
        "content": "燕语如伤旧国春，宫花一落已成尘。\n自从一闭风光后，几度飞来不见人。",
        "dynasty": "唐",
        "collection_info": null
    },
    {
        "title": "送人归岳阳",
        "author": "李益",
        "content": "烟草连天枫树齐，岳阳归路子规啼。\n春江万里巴陵戍，落日看沈碧水西。",
        "dynasty": "唐",
        "collection_info": null
    },
    {
        "title": "上汝州郡楼",
        "author": "李益",
        "content": "黄昏鼓角似边州，三十年前上此楼。\n今日山城对垂泪，伤心不独为悲秋。",
        "dynasty": "唐",
        "collection_info": null
    },
    {
        "title": "临滹沱见蕃使列名",
        "author": "李益",
        "content": "漠南春色到滹沱，碧柳青青塞马多。\n万里关山今不闭，汉家频许郅支和。",
        "dynasty": "唐",
        "collection_info": null
    },
    {
        "title": "写情",
        "author": "李益",
        "content": "水纹珍簟思悠悠，千里佳期一夕休。\n从此无心爱良夜，任他明月下西楼。",
        "dynasty": "唐",
        "collection_info": null
    },
    {
        "title": "夜上受降城闻笛",
        "author": "李益",
        "content": "回乐峰前沙似雪，受降城下月如霜。\n不知何处吹芦管，一夜征人尽望乡。",
        "dynasty": "唐",
        "collection_info": null
    },
    {
        "title": "赴渭北宿石泉驿南望黄堆烽",
        "author": "李益",
        "content": "边城已在虏城中，烽火南飞入汉宫。\n汉庭议事先黄老，麟阁何人定战功。",
        "dynasty": "唐",
        "collection_info": null
    },
    {
        "title": "逢归信偶寄",
        "author": "李益",
        "content": "无事将心寄柳条，等闲书字满芭蕉。\n乡关若有东流信，遣送扬州近驿桥。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "李益",
        "content": "玉树溶溶仙气深，含光混俗似无心。\n长愁忽作鹤飞去，一片孤云何处寻。",
        "dynasty": "唐",
        "collection_info": null
    },
    {
        "title": "长干行",
        "author": "李益",
        "content": "忆妾深闺裏，烟尘不曾识。\n嫁与长干人，沙头候风色。\n五月南风兴，思君下巴陵。\n八月西风起，想君发扬子。\n去来悲如何，见少离别多。\n湘潭几日到，妾梦越风波。\n昨夜狂风度，吹折江头树。\n渺渺暗无边，行人在何处。\n好乘浮云骢，佳期兰渚东。\n鸳鸯绿浦上，翡翠锦屏中。\n自怜十五余，颜色桃花红。\n那作商人妇，愁水復愁风。",
        "dynasty": "唐",
        "collection_info": null
    },
    {
        "title": "和丘员外题湛长史旧居",
        "author": "李益",
        "content": "昔降英王顾。\n屏身幽岩曲，灵波结繁笳。\n爽籁赴鸣玉，运转春华至。\n岁来山草绿，青松掩落晖。\n白云竟空谷，伊人抚遗叹。\n恻恻芳又缛，云谁斅美香。\n分毫寄明牧。",
        "dynasty": "唐",
        "collection_info": null
    },
    {
        "title": "送客归振武",
        "author": "李益",
        "content": "骏马事轻车，军行万里沙。\n胡山通嗢落，汉节绕浑邪。\n桂满天西月，芦吹塞北笳。\n别离俱报主，路极不为赊。",
        "dynasty": "唐",
        "collection_info": null
    },
    {
        "title": "府试古镜",
        "author": "李益",
        "content": "旧是秦时镜，今藏古匣中。\n龙盘初挂月，凤舞欲生风。\n石黛曾留殿，朱光适在宫。\n应祥知道泰，鑑物觉神通。\n肝胆诚难隐，妍媸信易穷。\n幸居君子室，长愿免尘蒙。",
        "dynasty": "唐",
        "collection_info": null
    },
    {
        "title": "赠宣大师",
        "author": "李益",
        "content": "一国沙弥独解诗，人人道胜惠林师。\n先皇诏下征还日，今上龙飞入内时。\n看月忆来松寺宿，寻花思作杏溪期。\n因论佛地求心地，秪说常吟是住持。",
        "dynasty": "唐",
        "collection_info": null
    },
    {
        "title": "汉宫词",
        "author": "李益",
        "content": "汉室长陵小市东，珠帘绣户对春风。\n君王昨日移仙仗，玉辇将迎入汉中。",
        "dynasty": "唐",
        "collection_info": null
    },
    {
        "title": "江南曲",
        "author": "李益",
        "content": "长乐花枝雨点销，江城日暮好相邀。\n春楼不闭葳蕤锁，绿水回连宛转桥。",
        "dynasty": "唐",
        "collection_info": null
    },
    {
        "title": "宿石邑山中",
        "author": "李益",
        "content": "浮云不共此山齐，山霭苍苍望转迷。\n晓月暂飞高树裏，秋河隔在数峯西。",
        "dynasty": "唐",
        "collection_info": null
    },
    {
        "title": "寄赠衡州杨使君",
        "author": "李益",
        "content": "湘竹斑斑湘水春，衡阳太守虎符新。\n朝来笑向归鸿道，早晚南飞见主人。",
        "dynasty": "唐",
        "collection_info": null
    },
    {
        "title": "途中寄李二",
        "author": "李益",
        "content": "杨柳含烟灞岸春，年年攀折为行人。\n好风若借低枝便，莫遣青丝扫路尘。",
        "dynasty": "唐",
        "collection_info": null
    },
    {
        "title": "寄许炼师",
        "author": "李益",
        "content": "扫石焚香礼碧空，露华偏湿蕊珠宫。\n如何说得天坛上，万里无云月在中。",
        "dynasty": "唐",
        "collection_info": null
    },
    {
        "title": "失题",
        "author": "李益",
        "content": "世故相逢各未闲，百年多在别离间。\n昨夜秋风今夜雨，不知何处入空山。",
        "dynasty": "唐",
        "collection_info": null
    },
    {
        "title": "塞下曲",
        "author": "李益",
        "content": "伏波惟愿裹尸还，定远何须生入关。\n莫遣隻轮归海窟，仍留一箭射天山。",
        "dynasty": "唐",
        "collection_info": null
    },
    {
        "title": "上黄堆烽",
        "author": "李益",
        "content": "心期紫阁山中月，身过黄堆烽上云。\n年髮已从书劒老，戎衣更逐霍将军。",
        "dynasty": "唐",
        "collection_info": null
    },
    {
        "title": "句",
        "author": "李益",
        "content": "闲庭草色能留马，当路杨花不避人。",
        "dynasty": "唐",
        "collection_info": null
    },
    {
        "title": "古别离二首 一",
        "author": "李端",
        "content": "水国叶黄时，洞庭霜落夜。\n行舟闻商估，宿在枫林下。\n此地送君还，茫茫似梦间。\n后期知几日，前路转多山。\n巫峡通湘浦，迢迢隔云雨。\n天晴见海樯，月落闻津鼓。\n人老自多愁，水深难急流。\n清宵歌一曲，白首对汀洲。",
        "dynasty": "唐",
        "collection_info": null
    },
    {
        "title": "古别离二首 二",
        "author": "李端",
        "content": "与君桂阳别，令君岳阳待。\n后事忽差池，前期日空在。\n木落雁嗷嗷，洞庭波浪高。\n远山云似盖，极浦树如毫。\n朝发能几里，暮来风又起。\n如何两处愁，皆在孤舟裏。\n昨夜天月明，长川寒且清。\n菊花开欲尽，荠菜泊来生。\n下江帆势速，五两遥相逐。\n欲问去时人，知投何处宿。\n空令猿啸时泣对湘簟竹。",
        "dynasty": "唐",
        "collection_info": null
    },
    {
        "title": "折杨柳",
        "author": "李端",
        "content": "东城攀柳叶，柳叶低着草。\n少壮莫轻年，轻年有衰老。\n柳发遍川冈，登高堪断肠。\n雨烟轻漠漠，何树近君乡。\n赠君折杨柳，颜色岂能久。\n上客莫沾巾，佳人正回首。\n新柳送君行，古柳伤君情。\n突兀临荒渡，婆娑出旧营。\n隋家两岸尽，陶宅五株荣。\n日暮偏愁望，春山有鸟声。",
        "dynasty": "唐",
        "collection_info": null
    },
    {
        "title": "留别柳中庸",
        "author": "李端",
        "content": "惆怅流水时，萧条背城路。\n离人出古亭，嘶马入寒树。\n江海正风波，相逢在何处。",
        "dynasty": "唐",
        "collection_info": null
    },
    {
        "title": "野亭三韵送钱员外",
        "author": "李端",
        "content": "野菊开欲稀，寒泉流渐浅。\n幽人步林后，叹此年华晚。\n倚杖送行云，寻思故山远。",
        "dynasty": "唐",
        "collection_info": null
    },
    {
        "title": "归山招王逵",
        "author": "李端",
        "content": "日长原野静，杖策步幽巘。\n雉雊麦苗阴，蝶飞溪草晚。\n我生好閒放，此去殊未返。\n自是君不来，非关故山远。",
        "dynasty": "唐",
        "collection_info": null
    },
    {
        "title": "过谷口元赞善所居",
        "author": "李端",
        "content": "入谷访君来，秋泉已堪涉。\n林间人独坐，月下山相接。\n重露湿苍苔，明灯照黄叶。\n故交一不见，素髮何稠迭。",
        "dynasty": "唐",
        "collection_info": null
    },
    {
        "title": "旅次岐山得山友书却寄凤翔张尹",
        "author": "李端",
        "content": "本与戴征君，同师竹上坐。\n偶为名利引，久废论真果。\n昨日山信迴，寄书来责我。",
        "dynasty": "唐",
        "collection_info": null
    },
    {
        "title": "九日赠司空文明",
        "author": "李端",
        "content": "我有惆怅词，待君醉时说。\n长来逢九日，难与菊花别。\n摘却正开花，暂言花未发。",
        "dynasty": "唐",
        "collection_info": null
    },
    {
        "title": "芜城",
        "author": "李端",
        "content": "昔人登此地，丘陇已前悲。\n今日又非昔，春风能几时。\n风吹城上树，草没城边路。\n城裏月明时，精灵自来去。",
        "dynasty": "唐",
        "collection_info": null
    },
    {
        "title": "送吉中孚拜官归楚州",
        "author": "李端",
        "content": "才子神骨清，虚竦眉眼明。\n貌应同衞玠，鬓且异潘生。\n初戴莓苔帻，来过丞相宅。\n满堂归道师，众口宗诗伯。\n须臾里巷传，天子亦知贤。\n出诏升高士，驰声在少年。\n自为才哲爱，日与侯王会。\n匡主一言中，荣亲千里外。\n更闻仙士友，往往东回首。\n驱石不成羊，指丹空毙狗。\n孤帆淮上归，商估夜相依。\n海雾寒将尽，天星晓欲稀。\n潮头来始歇，浦口喧争发。\n乡树尚和云，邻船犹带月。\n到洞必伤情，巡房见旧名。\n醮疎坛路涩，汲少井栏倾。\n别我长安道，前期共须老。\n方随水向山，肯惜花辞岛。\n怅望执君衣，今朝风景好。",
        "dynasty": "唐",
        "collection_info": null
    },
    {
        "title": "荆州泊",
        "author": "李端",
        "content": "南楼西下时，月裏闻来棹。\n桂水舳舻迴，荆州津济闹。\n移帷望星汉，引带思容貌。\n今夜一江人，唯应妾身觉。",
        "dynasty": "唐",
        "collection_info": null
    },
    {
        "title": "春游乐",
        "author": "李端",
        "content": "游童苏合弹，倡女蒲葵扇。\n初日映城时，相思忽相见。\n褰裳蹋路草，理鬓回花面。\n薄暮不同归，留情此芳甸。",
        "dynasty": "唐",
        "collection_info": null
    },
    {
        "title": "千里思",
        "author": "李端",
        "content": "凉州风月美，遥望居延路。\n泛泛下天云，青青缘塞树。\n燕山苏武上，海岛田横住。\n更是草生时，行人出门去。",
        "dynasty": "唐",
        "collection_info": null
    },
    {
        "title": "白鹭咏",
        "author": "李端",
        "content": "迥起来应近，高飞去自遥。\n映林同落雪，拂水状飜潮。\n犹有幽人兴，相逢到碧霄。",
        "dynasty": "唐",
        "collection_info": null
    },
    {
        "title": "冬夜与故友聚送吉校书",
        "author": "李端",
        "content": "途穷别则怨，何必天涯去。\n共作出门人，不见归乡路。\n殷勤执杯酒，怅望送亲故。\n月色入閒轩，风声落高树。\n云霄望且远，齿髮行应暮。\n九日泣黄花，三秋悲白露。\n君行过洛阳，莫向青山度。",
        "dynasty": "唐",
        "collection_info": null
    },
    {
        "title": "与苗员外山行",
        "author": "李端",
        "content": "古人留路去，今日共君行。\n若待青山尽，应逢白髮生。\n谁知到兰若，流落一书名。",
        "dynasty": "唐",
        "collection_info": null
    },
    {
        "title": "早春同庾侍郎题青龙上方院",
        "author": "李端",
        "content": "相见惜余辉，齐行登古寺。\n风烟结远恨，山水含芳意。\n车马莫前归，留看巢鹤至。",
        "dynasty": "唐",
        "collection_info": null
    },
    {
        "title": "送从叔赴洪州",
        "author": "李端",
        "content": "荣家兼佐幕，叔父似还乡。\n王粲名虽重，郄超髯未长。\n鸣桡过夏口，敛笏见浔阳。\n后夜相思处，中庭月一方。",
        "dynasty": "唐",
        "collection_info": null
    },
    {
        "title": "送路司谏侍从叔赴洪州",
        "author": "李端",
        "content": "郄超本绝伦，得意在芳春。\n勋业耿家盛，风流荀氏均。\n声名金作赋，白皙玉为身。\n敛笏辞天子，乘龟从丈人。\n度关行且猎，鞍马何躞蹀。\n猿啸暮应愁，湖流春好涉。\n浔阳水分送，于越山相接。\n梅雨细如丝，蒲帆轻似叶。\n逢风燕不定，值石波先迭。\n楼见远公庐，船经徐穉业。\n邑人多秉笔，州吏亦负笈。\n村女解收鱼，津童能用檝。\n唯我有荆扉，无成未得归。\n见君兄弟出，今日自霑衣。",
        "dynasty": "唐",
        "collection_info": null
    },
    {
        "title": "病后游青龙寺",
        "author": "李端",
        "content": "病来形貌秽，斋沫入东林。\n境静闻神远，身羸向道深。\n芭蕉高自折，荷叶大先沈。",
        "dynasty": "唐",
        "collection_info": null
    },
    {
        "title": "夜寻司空文明逢深上人因寄晋侍御",
        "author": "李端",
        "content": "鹤裘筇竹杖，语笑过林中。\n正是月明夜，陶家见远公。\n自嫌山客务，不与汉官同。",
        "dynasty": "唐",
        "collection_info": null
    },
    {
        "title": "长安书事寄薛戴",
        "author": "李端",
        "content": "朔雁去成行，哀蝉响如昨。\n时芳一憔悴，暮序何萧索。\n笑语且无聊，逢迎多约略。\n三山不可见，百岁空挥霍。\n故事尽为愁，新知无復乐。\n夫君又离别，而我加寂寞。\n惠远纵相寻，陶潜祗独酌。\n主人恩则厚，客子才自薄。\n委曲见提携，因循成蹇剥。\n论边书未上，招隐诗还作。\n贵者已朝餐，岂能敦宿诺。\n飞禽虽失树，流水长思壑。\n千里寄琼枝，梦寐青山郭。",
        "dynasty": "唐",
        "collection_info": null
    },
    {
        "title": "鲜于少府宅看花",
        "author": "李端",
        "content": "谢家能植药，万簇相萦倚。\n烂熳绿苔前，婵娟青草裏。\n垂栏復照户，映竹仍临水。\n骤雨发芳香，迴风舒锦绮。\n孤光杂新故，众色更重累。\n散碧出疎茎，分黄成细蘂。\n游蜂高更下，惊蝶坐还起。\n玉貌对应惭，霞标方不似。\n春阴怜弱蔓，夏日同短晷。\n迴落报荣衰，交关鬬红紫。\n花时苟未赏，老至谁能止。\n上客屡移床，幽僧劳凭几。\n初合虽薄劣，却得陪君子。\n敢问贤主人，何如种桃李。",
        "dynasty": "唐",
        "collection_info": null
    },
    {
        "title": "慈恩寺怀旧",
        "author": "李端",
        "content": "去者不可忆，旧游相见时。\n凌霄徒更发，非是看花期。\n倚玉交文友，登龙年月久。\n东阁许联床，西郊亦携手。\n彼苍何暖昧，薄劣翻居后。\n重入远师溪，谁尝陶令酒。\n伊昔会禅宫，容辉在眼中。\n篮舆来问道，玉柄解谈空。\n孔席亡颜子，僧堂失谢公。\n遗文一书壁，新竹再移丛。\n始聚终成散，朝欢暮不同。\n春霞方照日，夜烛忽迎风。\n蚁鬬声犹在，鸮灾道已穷。\n问天应默默，归宅太匆匆。\n凄其履还路，莽苍云林暮。\n九陌似无人，五陵空有雾。\n缅怀山阳笛，永恨平原赋。\n错莫过门栏，分明识行路。\n上智本全真，郄公况重臣。\n唯应抚灵运，暂是忆嘉宾。\n存信松犹小，缄哀草尚新。\n鲤庭埋玉树，那忍见门人。",
        "dynasty": "唐",
        "collection_info": null
    },
    {
        "title": "赠薛戴",
        "author": "李端",
        "content": "晓雾忽为霜，寒蝉还罢响。\n行人在长道，日暮多归想。\n射策本何功，名登绛帐中。\n遂矜丘室重，不料阮途穷。\n交结惭时辈，龙钟似老翁。\n机非鄙夫正，懒是平生性。\n欹枕鸿雁高，闭关花药盛。\n厨烟当雨绝，阶竹连窗暝。\n欲赋苦饥行，无如消渴病。\n旧业历胡尘，荒原少四邻。\n田园空有处，兄弟未成人。\n毛义心长苦，袁安家转贫。\n今呈胸臆事，当为泪沾巾。",
        "dynasty": "唐",
        "collection_info": null
    },
    {
        "title": "东门送客",
        "author": "李端",
        "content": "绿杨新草路，白髮故乡人。\n既壮还应老，游梁復滞秦。\n逢花莫漫折，能有几多春。",
        "dynasty": "唐",
        "collection_info": null
    },
    {
        "title": "送韩绅卿",
        "author": "李端",
        "content": "春雨昨开花，秋霜忽霑草。\n荣枯催日夕，去住皆须老。\n君望汉家原，高坟渐成道。",
        "dynasty": "唐",
        "collection_info": null
    },
    {
        "title": "襄阳曲",
        "author": "李端",
        "content": "襄阳堤路长，草碧柳枝黄。\n谁家女儿临夜妆，红罗帐裏有灯光。\n雀钗翠羽动明珰，欲出不出脂粉香。\n同居女伴正衣裳，中庭寒月白如霜。\n贾生十八称才子，空得门前一断肠。",
        "dynasty": "唐",
        "collection_info": null
    },
    {
        "title": "胡腾儿",
        "author": "李端",
        "content": "胡腾身是凉州儿，肌肤如玉鼻如锥。\n桐布轻衫前后卷，葡萄长带一边垂。\n帐前跪作本音语，拾襟搅袖为君舞。\n安西旧牧收泪看，洛下词人抄曲与。\n扬眉动目踏花毡，红汗交流珠帽偏。\n醉却东倾又西倒，双靴柔弱满灯前。\n环行急蹴皆应节，反手叉腰如却月。\n丝桐忽奏一曲终，呜呜画角城头发。\n胡腾儿，胡腾儿，故乡路断知不知。",
        "dynasty": "唐",
        "collection_info": null
    },
    {
        "title": "赠康洽",
        "author": "李端",
        "content": "黄鬚康兄酒泉客，平生出入王侯宅。\n今朝醉卧又明朝，忽忆故乡头已白。\n流年恍惚瞻西日，陈事苍茫指南陌。\n声名恆压鲍参军，班位不过扬执戟。\n迩来七十遂无机，空是咸阳一布衣。\n后辈轻肥贱衰朽，五侯门馆许因依。\n自言万物有移改，始信桑田变成海。\n同时献赋人皆尽，共壁题诗君独在。\n步出东城风景和，青山满眼少年多。\n汉家尚壮今则老，髮短心长知奈何。\n华堂举杯白日晚，龙钟相见谁能免。\n君今已反我正来，朱颜宜笑能几回。\n借问朦胧花树下，谁家畚插筑高台。",
        "dynasty": "唐",
        "collection_info": null
    },
    {
        "title": "瘦马行",
        "author": "李端",
        "content": "城傍牧马驱未过，一马徘徊起还卧。\n眼中有泪皮有疮，骨毛焦瘦令人伤。\n朝朝放在儿童手，谁觉举头看故乡。\n往时汉地相驰逐，如雨如风过平陆。\n岂意今朝驱不前，蚊蚋满身泥上腹。\n路人识是名马儿，畴昔三军不得骑。\n玉勒金鞍既已远，追奔获兽有谁知。\n终身枥上食君草，遂与驽骀一时老。\n傥借长鸣陇上风，犹期一战安西道。",
        "dynasty": "唐",
        "collection_info": null
    },
    {
        "title": "杂歌呈郑锡司空文明",
        "author": "李端",
        "content": "昨宵梦到亡何乡，忽见一人山之阳。\n高冠长剑立石堂，鬓眉飒爽瞳子方。\n胡麻作饭琼作浆，素书一帙在柏床。\n啖我还丹拍我背，令我延年在人代。\n乃书数字与我持，小儿归去须读之。\n觉来知是虚无事，山中雪平云覆地。\n东岭啼猿三四声，卷帘一望心堪碎。\n蓬莱有梯不可蹑，向海回头泪盈睫。\n且闻童子是苍蝇，谁谓庄生异蝴蝶。\n学仙去来辞故人，长安道路多风尘。",
        "dynasty": "唐",
        "collection_info": null
    },
    {
        "title": "杂歌",
        "author": "李端",
        "content": "汉水至清泥则浊，松枝至坚萝则弱。\n十三女儿事他家，颜色如花终索寞。\n兰生当门燕巢幙，兰芽未吐燕泥落。\n为姑偏忌诸嫂良，作妇翻嫌壻家恶。\n人生照镜须自知，无盐何用妬西施。\n秦庭野鹿忽为马，巧僞乱真君试思。\n伯奇掇蜂贤父逐，曾参杀人慈母疑。\n酒沽千日人不醉，琴弄一弦心已悲。\n常闻善交无尔汝，谗口甚甘良药苦。\n山鸡锦翼岂凤凰，陇鸟人言止鹦鹉。\n向栩非才徒隐竈，田文有命那关户。\n犀烛江行见鬼神，木人登席呈歌舞。\n乐生东去终居赵，阳虎北辕飜适楚。\n世间反覆不易陈，缄此贻君泪如雨。",
        "dynasty": "唐",
        "collection_info": null
    },
    {
        "title": "乌栖曲",
        "author": "李端",
        "content": "白马逐朱车，黄昏入狭斜。\n狭斜柳树乌争宿，争枝未得飞上屋。\n东房少妇壻从军，每听乌啼知夜分。",
        "dynasty": "唐",
        "collection_info": null
    },
    {
        "title": "送客东归",
        "author": "李端",
        "content": "昨夜东风吹尽雪，两京路上梅花发。\n行人相见便东西，日暮溪头饮马别。\n把君衫袖望垂杨，两行泪下思故乡。",
        "dynasty": "唐",
        "collection_info": null
    },
    {
        "title": "王敬伯歌",
        "author": "李端",
        "content": "妾本舟中女，闻君江上琴。\n君初感妾意，妾亦感君心。\n遂出合欢被，同为交颈禽。\n传杯唯畏浅，接膝犹嫌远。\n侍婢奏箜篌，女郎歌宛转。\n宛转怨如何，中庭霜渐多。\n霜多叶可惜，昨日非今夕。\n徒结万重欢，终成一宵客。\n王敬伯，绿水青山从此隔。",
        "dynasty": "唐",
        "collection_info": null
    },
    {
        "title": "救生寺望春寄畅当",
        "author": "李端",
        "content": "东西南北望，望远悲潜蓄。\n红黄绿紫花，花开看不足。\n今年与子少相随，他年与子老相逐。",
        "dynasty": "唐",
        "collection_info": null
    },
    {
        "title": "荆门歌送兄赴夔州",
        "author": "李端",
        "content": "余兄佐郡经西楚，饯行因赋荆门雨。\n𩆵𩆵燮燮声渐繁，浦裏人家收市喧。\n重阴大点过欲尽，碎浪柔文相与飜。\n云间怅望荆衡路，万里青山一时暮。\n琵琶寺裏响空廊，熨斗陂前湿荒戍。\n沙尾长樯发渐稀，竹竿草屩涉流归。\n夷陵已远半成烧，汉上游倡始濯衣。\n船门相对多商估，葛服龙钟篷下语。\n自是湘州石燕飞，那关齐地商羊舞。\n曾为江客念江行，肠断秋荷雨打声。\n摩天古木不可见，住岳高僧空得名。\n今朝拜首临欲别，遥忆荆门雨中发。",
        "dynasty": "唐",
        "collection_info": null
    },
    {
        "title": "妾薄命",
        "author": "李端",
        "content": "忆妾初嫁君，花鬟如绿云。\n迴灯入绮帐，转面脱罗裙。\n折步教人学，偷香与客熏。\n容颜南国重，名字北方闻。\n一从失恩意，转觉身顦顇。\n对镜不梳头，倚窗空落泪。\n新人莫恃新，秋至会无春。\n从来闭在长门者，必是宫中第一人。",
        "dynasty": "唐",
        "collection_info": null
    },
    {
        "title": "关山月",
        "author": "李端",
        "content": "露湿月苍苍，关头榆叶黄。\n迴轮照海远，分彩上楼长。\n水冻频移幕，兵疲数望乡。\n只应城影外，万里共胡霜。",
        "dynasty": "唐",
        "collection_info": null
    },
    {
        "title": "度关山",
        "author": "李端",
        "content": "雁塞日初晴，狐关雪復平。\n危楼缘广漠，古窦傍长城。\n拂剑金星出，弯弧玉羽鸣。\n谁知系虏者，贾谊是书生。",
        "dynasty": "唐",
        "collection_info": null
    },
    {
        "title": "巫山高",
        "author": "李端",
        "content": "巫山十二峯，皆在碧虚中。\n迴合云藏月，霏微雨带风。\n猿声寒过涧，树色暮连空。\n愁向高唐望，清秋见楚宫。",
        "dynasty": "唐",
        "collection_info": null
    },
    {
        "title": "雨雪曲",
        "author": "李端",
        "content": "天山一丈雪，杂雨夜霏霏。\n湿马胡歌乱，经烽汉火微。\n丁零苏武别，疎勒范羌归。\n若看关头下，长榆叶定稀。",
        "dynasty": "唐",
        "collection_info": null
    },
    {
        "title": "春游乐",
        "author": "李端",
        "content": "柘弹连钱马，银钩妥堕鬟。\n摘桑春陌上，踏草夕阳间。\n意合辞先露，心诚貌却閒。\n明朝若相忆，云雨出巫山。",
        "dynasty": "唐",
        "collection_info": null
    },
    {
        "title": "山下泉",
        "author": "李端",
        "content": "碧水暎丹霞，溅溅度浅沙。\n暗通山下草，流出洞中花。\n净色和云落，喧声遶石斜。\n明朝更寻去，应到阮郎家。",
        "dynasty": "唐",
        "collection_info": null
    },
    {
        "title": "送客赴洪州",
        "author": "李端",
        "content": "草色随骢马，悠悠共出秦。\n水传云梦晓，山接洞庭春。\n帆影连三峡，猿声在四邻。\n青门一分手，难见杜陵人。",
        "dynasty": "唐",
        "collection_info": null
    },
    {
        "title": "与郑锡游春",
        "author": "李端",
        "content": "东门垂柳长，迴首独心伤。\n日暖临芳草，天晴忆故乡。\n暎花鸎上下，过水蝶飞扬。\n借问同行客，今朝泪几行。",
        "dynasty": "唐",
        "collection_info": null
    },
    {
        "title": "送友人",
        "author": "李端",
        "content": "闻说湘川路，年年古木多。\n猿啼巫峡夜，月照洞庭波。\n穷海人还去，孤城雁与过。\n青山不同赏，来往自蹉跎。",
        "dynasty": "唐",
        "collection_info": null
    },
    {
        "title": "题从叔沆林园",
        "author": "李端",
        "content": "阮宅閒园暮，窗中见树阴。\n樵歌依远草，僧语过长林。\n鸟咔花间曲，人弹竹裏琴。\n自嫌身未老，已有住山心。",
        "dynasty": "唐",
        "collection_info": null
    },
    {
        "title": "送少微上人入蜀",
        "author": "李端",
        "content": "削髮本求道，何方不是归。\n松风开法席，江月濯禅衣。\n飞阁蝉鸣早，漫天客过稀。\n戴颙常执笔，不觉此身非。",
        "dynasty": "唐",
        "collection_info": null
    },
    {
        "title": "雨后游辋川",
        "author": "李端",
        "content": "骤雨归山尽，颓阳入辋川。\n看虹登晚墅，踏石过春泉。\n紫葛藏仙井，黄花出野田。\n自知无路去，迴步就人烟。",
        "dynasty": "唐",
        "collection_info": null
    },
    {
        "title": "同皇甫侍御题惟一上人房",
        "author": "李端",
        "content": "焚香居一室，尽日见空林。\n得道轻年暮，安禅爱夜深。\n东西皆是梦，存没岂关心。\n唯羡诸童子，持经在竹阴。",
        "dynasty": "唐",
        "collection_info": null
    },
    {
        "title": "同苗员外宿荐福寺僧舍",
        "author": "李端",
        "content": "潘安秋兴动，凉夜宿僧房。\n倚杖云离月，垂帘竹有霜。\n迴风生远径，落叶飒长廊。\n一与交亲会，空贻别后伤。",
        "dynasty": "唐",
        "collection_info": null
    },
    {
        "title": "送客往湘江",
        "author": "李端",
        "content": "识君年已老，孤棹向潇湘。\n素髮临高镜，清晨入远乡。\n三山分夏口，五两映涔阳。\n更逐巴东客，南行泪几行。",
        "dynasty": "唐",
        "collection_info": null
    },
    {
        "title": "送友人游蜀",
        "author": "李端",
        "content": "嘉陵天气好，百里见双流。\n帆影缘巴字，钟声出汉州。\n绿原春草晚，青木暮猿愁。\n本是风流地，游人易白头。",
        "dynasty": "唐",
        "collection_info": null
    },
    {
        "title": "送友人游江东",
        "author": "李端",
        "content": "江上花开尽，南行见杪春。\n鸟声悲古木，云影入通津。\n返景斜连草，迴潮暗动苹。\n谢公今在郡，应喜得诗人。",
        "dynasty": "唐",
        "collection_info": null
    },
    {
        "title": "送乐平苗明府得家字",
        "author": "李端",
        "content": "本自求彭泽，谁云道里赊。\n山从石壁断，江向弋阳斜。\n暮色随枫树，阴云暗荻花。\n诸侯旧调鼎，应重宰臣家。",
        "dynasty": "唐",
        "collection_info": null
    },
    {
        "title": "过宋州",
        "author": "李端",
        "content": "睢阳陷虏日，外绝救兵来。\n世乱忠臣死，时清明主哀。\n荒郊春草徧，故垒野花开。\n欲为将军哭，东流水不迴。",
        "dynasty": "唐",
        "collection_info": null
    },
    {
        "title": "茂陵山行陪韦金部",
        "author": "李端",
        "content": "宿雨朝来歇，空山秋气清。\n盘云双鹤下，隔水一蝉鸣。\n古道黄花落，平芜赤烧生。\n茂陵虽有病，犹得伴君行。",
        "dynasty": "唐",
        "collection_info": null
    },
    {
        "title": "江上逢司空曙",
        "author": "李端",
        "content": "共尔髫年故，相逢万里余。\n新春两行泪，故国一封书。\n夏口帆初落，涔阳雁正疎。\n唯当执杯酒，暂食汉江鱼。",
        "dynasty": "唐",
        "collection_info": null
    },
    {
        "title": "逢王泌自东京至",
        "author": "李端",
        "content": "逢君自乡至，雪涕问田园。\n几处生乔木，谁家在旧村。\n山峰横二室，水色映千门。\n愁见游从处，如今花正繁。",
        "dynasty": "唐",
        "collection_info": null
    },
    {
        "title": "山中期吉中孚",
        "author": "李端",
        "content": "行人路不同，花落到山中。\n水暗蒹葭雾，月明杨柳风。\n年华惊已掷，志业飒然空。\n何必龙钟后，方期事远公。",
        "dynasty": "唐",
        "collection_info": null
    },
    {
        "title": "酬前大理寺评事张芬",
        "author": "李端",
        "content": "君家旧林壑，寄在乱峰西。\n近日春云满，相思路亦迷。\n闻钟投野寺，待月过前溪。\n怅望成幽梦，依依识故蹊。",
        "dynasty": "唐",
        "collection_info": null
    },
    {
        "title": "赋得山泉送房造",
        "author": "李端",
        "content": "泉水山边去，高人月下看。\n润松秋色净，落涧夜声寒。\n委曲穿深竹，潺湲过远滩。\n圣朝无隐者，早晚罢渔竿。",
        "dynasty": "唐",
        "collection_info": null
    },
    {
        "title": "宿兴善寺后堂池",
        "author": "李端",
        "content": "草堂高树下，月向后池生。\n野客如僧静，新荷共水平。\n锦鳞沉不食，绣羽乱相鸣。\n即事思江海，谁能万里行。",
        "dynasty": "唐",
        "collection_info": null
    },
    {
        "title": "忆皎然上人",
        "author": "李端",
        "content": "未得从师去，人间万事劳。\n云门不可见，山木已应高。\n向日开柴户，惊秋问敝袍。\n何由宿峰顶，窗裏望波涛。",
        "dynasty": "唐",
        "collection_info": null
    },
    {
        "title": "赠衡岳隐禅师",
        "author": "李端",
        "content": "旧住衡州寺，随缘偶北来。\n夜禅山雪下，朝汲竹门开。\n半偈传初尽，羣生意未迴。\n唯当与樵者，杖锡入天台。",
        "dynasty": "唐",
        "collection_info": null
    },
    {
        "title": "云阳观寄袁稠",
        "author": "李端",
        "content": "花洞晚阴阴，仙坛隔杏林。\n漱泉春谷冷，捣药夜窗深。\n石上开仙酌，松间对玉琴。\n戴家溪北住，雪后去相寻。",
        "dynasty": "唐",
        "collection_info": null
    },
    {
        "title": "晚游东田寄司空曙",
        "author": "李端",
        "content": "暮来思远客，独立在东田。\n片雨无妨景，残虹不映天。\n别愁逢夏果，归兴入秋蝉。\n莫作隳官意，陶潜未必贤。",
        "dynasty": "唐",
        "collection_info": null
    },
    {
        "title": "题崔端公园林",
        "author": "李端",
        "content": "上士爱清辉，开门向翠微。\n抱琴看鹤去，枕石待云归。\n野坐苔生席，高眠竹挂衣。\n旧山东望远，惆怅暮花飞。",
        "dynasty": "唐",
        "collection_info": null
    },
    {
        "title": "早春雪夜寄卢纶兼呈秘书元丞",
        "author": "李端",
        "content": "闻君随谢朓，春夜宿前川。\n看竹云垂地，寻僧月满田。\n熊寒方入树，鱼乐稍离船。\n独夜羇愁客，惟知惜故年。",
        "dynasty": "唐",
        "collection_info": null
    },
    {
        "title": "早春夜集耿拾遗宅",
        "author": "李端",
        "content": "如何逋客会，忽在侍臣家。\n新草犹停雪，寒梅未放花。\n衔杯鸡欲唱，逗月雁应斜。\n年齿俱憔悴，谁堪故国赊。",
        "dynasty": "唐",
        "collection_info": null
    },
    {
        "title": "元丞宅送胡浚及第东归觐省",
        "author": "李端",
        "content": "登龙兼折桂，归去当高车。\n旧楚枫犹在，前隋柳已疎。\n月中逢海客，浪裏得乡书。\n见说江边住，知君不厌鱼。",
        "dynasty": "唐",
        "collection_info": null
    },
    {
        "title": "送魏广下第归扬州宁亲",
        "author": "李端",
        "content": "游宦今空返，浮淮一雁秋。\n白云阴泽国，青草遶扬州。\n调膳过花下，张筵到水头。\n昆山仍有玉，岁晏莫淹留。",
        "dynasty": "唐",
        "collection_info": null
    },
    {
        "title": "归山与酒徒别",
        "author": "李端",
        "content": "野客本无事，此来非有求。\n烦君征乐饯，未免忆山愁。\n红烛侵明月，青娥促白头。\n童心久已尽，岂为艳歌留。",
        "dynasty": "唐",
        "collection_info": null
    },
    {
        "title": "冬夜寄韩弇",
        "author": "李端",
        "content": "独坐知霜下，开门见木衰。\n壮应随日去，老岂与人期。\n废井虫鸣早，阴阶菊发迟。\n兴来空忆戴，不似剡溪时。",
        "dynasty": "唐",
        "collection_info": null
    },
    {
        "title": "闻吉道士还俗因而有赠",
        "author": "李端",
        "content": "闻有华阳客，儒裳谒紫微。\n旧山连药卖，孤鹤带云归。\n柳市名犹在，桃源梦已稀。\n还乡见鸥鸟，应愧背船飞。",
        "dynasty": "唐",
        "collection_info": null
    },
    {
        "title": "韦员外东斋看花",
        "author": "李端",
        "content": "入花凡几步，此树独相留。\n发艳红枝合，垂烟绿水幽。\n倂开偏觉好，未落已成愁。\n一到芳菲下，空招两鬓秋。",
        "dynasty": "唐",
        "collection_info": null
    },
    {
        "title": "边头作",
        "author": "李端",
        "content": "邠郊泉脉动，落日上城楼。\n羊马水草足，羌胡帐幕稠。\n射鵰过海岸，传箭怯边州。\n何事归朝将，今年又拜侯。",
        "dynasty": "唐",
        "collection_info": null
    },
    {
        "title": "宿深上人院听远泉",
        "author": "李端",
        "content": "泉声宜远听，入夜对支公。\n断续来方尽，潺湲咽又通。\n何年出石下，几里在山中。\n君问穷源处，禅心与此同。",
        "dynasty": "唐",
        "collection_info": null
    },
    {
        "title": "茂陵村行赠何兆",
        "author": "李端",
        "content": "春天黄鸟啭，野径白云閒。\n解带依芳草，支颐想故山。\n人行九州路，树老五陵间。\n谁道临邛远，相如自忆还。",
        "dynasty": "唐",
        "collection_info": null
    },
    {
        "title": "送友人还洛",
        "author": "李端",
        "content": "去国渡关河，蝉鸣古树多。\n平原正超忽，行子復蹉跎。\n去事不可想，旧游难再过。\n何当嵩岳下，相见在烟萝。",
        "dynasty": "唐",
        "collection_info": null
    },
    {
        "title": "送戴征士还山",
        "author": "李端",
        "content": "柔桑锦臆雉，相送到烟霞。\n独隐空山裏，閒门几树花。\n草生杨柳岸，鸟啭竹林家。\n不是谋生拙，无为末路赊。",
        "dynasty": "唐",
        "collection_info": null
    },
    {
        "title": "秋日旅舍别司空文明",
        "author": "李端",
        "content": "凉风飒穷巷，秋思满高云。\n吏隐俱不就，此心仍别君。\n素怀宗淡泊，羁旅念功勋。\n转忆西林寺，江声月下闻。",
        "dynasty": "唐",
        "collection_info": null
    },
    {
        "title": "旅舍对雪赠考功王员外",
        "author": "李端",
        "content": "杨花惊满路，麵市忽狂风。\n骤下摇兰叶，轻飞集竹丛。\n欲将琼树比，不共玉人同。\n独望徽之棹，青山在雪中。",
        "dynasty": "唐",
        "collection_info": null
    },
    {
        "title": "送丁少府往唐上",
        "author": "李端",
        "content": "因君灞陵别，故国一迴看。\n共食田文饭，先之梅福官。\n江风转日暮，山月满潮寒。\n不得同舟望，淹留岁月阑。",
        "dynasty": "唐",
        "collection_info": null
    },
    {
        "title": "赠李龟年",
        "author": "李端",
        "content": "青春事汉主，白首入秦城。\n遍识才人字，多知旧曲名。\n风流随故事，语笑合新声。\n独有垂杨树，偏伤日暮情。",
        "dynasty": "唐",
        "collection_info": null
    },
    {
        "title": "送郭补阙归江阳",
        "author": "李端",
        "content": "东门春尚浅，杨柳未成阴。\n雁影愁斜日，鸎声怨故林。\n隋宫江上远，梁苑雪中深。\n独有怀归客，难为欲别心。",
        "dynasty": "唐",
        "collection_info": null
    },
    {
        "title": "早春会王逵主人得蓬字",
        "author": "李端",
        "content": "今年华鬓色，半在故人中。\n欲写无穷恨，先期一醉同。\n绿丛犹覆雪，红萼已凋风。\n莫负归山契，君看陌上蓬。",
        "dynasty": "唐",
        "collection_info": null
    },
    {
        "title": "宿山寺思归",
        "author": "李端",
        "content": "僧房秋雨歇，愁卧夜更深。\n欹枕闻鸿雁，迴灯见竹林。\n归萤入草尽，落月映窗沉。\n拭泪无人觉，长谣向壁阴。",
        "dynasty": "唐",
        "collection_info": null
    },
    {
        "title": "送客赴江陵寄郢州郎士元",
        "author": "李端",
        "content": "露下晚蝉愁，诗人旧怨秋。\n沅湘莫留滞，宛洛好遨游。\n饮马逢黄菊，离家值白头。\n竟陵明月夜，为上庾公楼。",
        "dynasty": "唐",
        "collection_info": null
    },
    {
        "title": "送客赋得巴江夜猿",
        "author": "李端",
        "content": "巴水天边路，啼猿伤客情。\n迟迟云外尽，杳杳树中生。\n残月暗将落，空霜寒欲明。\n楚人皆掩泪，闻到第三声。",
        "dynasty": "唐",
        "collection_info": null
    },
    {
        "title": "秋日忆暕上人",
        "author": "李端",
        "content": "一从持钵别，更未到人间。\n好静居贫寺，遗名弃近山。\n雨前缝百衲，叶下闭重关。\n若便浔阳去，须将旧客还。",
        "dynasty": "唐",
        "collection_info": null
    },
    {
        "title": "寄上舍人叔",
        "author": "李端",
        "content": "车马朝初下，看山忆独寻。\n会知逢水尽，且爱入云深。\n残雨开斜日，新蝉发迥林。\n阮咸虽别巷，遥识此时心。",
        "dynasty": "唐",
        "collection_info": null
    },
    {
        "title": "送古之奇赴安西幕",
        "author": "李端",
        "content": "畴昔十年兄，相逢五校营。\n今宵举杯酒，陇月见军城。\n堠火经阴绝，边人接晓行。\n殷勤送书记，强虏几时平。",
        "dynasty": "唐",
        "collection_info": null
    },
    {
        "title": "送张芬归江东兼寄柳中庸",
        "author": "李端",
        "content": "久是天涯客，偏伤落木时。\n如何故国见，更欲异乡期。\n鸟暮东西急，波寒上下迟。\n空将满眼泪，千里怨相思。",
        "dynasty": "唐",
        "collection_info": null
    },
    {
        "title": "送丘丹归江东",
        "author": "李端",
        "content": "故山霜落久，才子忆荆扉。\n旅舍寻人别，秋风逐雁归。\n梦愁枫叶尽，醉惜菊花稀。\n肯学求名者，经年未拂衣。",
        "dynasty": "唐",
        "collection_info": null
    },
    {
        "title": "卧病寄苗员外",
        "author": "李端",
        "content": "故人初未贵，相见得淹留。\n一自朝天去，因成计日游。\n月明应独醉，叶下肯同愁。\n因恨刘桢病，空园卧见秋。",
        "dynasty": "唐",
        "collection_info": null
    },
    {
        "title": "送杨皋擢第归江东",
        "author": "李端",
        "content": "隋堤望楚国，江上一归人。\n绿气千樯暮，青风万里春。\n试才初得桂，泊渚肯伤苹。\n拜手终悽怆，恭承中外亲。",
        "dynasty": "唐",
        "collection_info": null
    },
    {
        "title": "题郑少府林园",
        "author": "李端",
        "content": "谢家今日晚，词客愿抽毫。\n枥马方迴影，池鹅正理毛。\n竹筒传水远，麈尾坐僧高。\n独有宗雷贱，过君着敝袍。",
        "dynasty": "唐",
        "collection_info": null
    },
    {
        "title": "送吉中孚拜官归业",
        "author": "李端",
        "content": "南入华阳洞，无人古树寒。\n吟诗开旧帙，带绶上荒坛。\n因病求归易，霑恩更隐难。\n孟宗应献鲊，家近守渔官。",
        "dynasty": "唐",
        "collection_info": null
    },
    {
        "title": "送杨少府赴阳翟",
        "author": "李端",
        "content": "冠带仁兄后，光辉寿母前。\n陆云还入洛，潘岳更张筵。\n井邑嵩山对，园林颍水连。\n东人欲相送，旅舍已潸然。",
        "dynasty": "唐",
        "collection_info": null
    },
    {
        "title": "慈恩寺暕上人房招耿拾遗",
        "author": "李端",
        "content": "悠然对惠远，共结故山期。\n汲井树阴下，闭门亭午时。\n地閒花落厚，石浅水流迟。\n愿与神仙客，同来事本师。",
        "dynasty": "唐",
        "collection_info": null
    },
    {
        "title": "宿山寺雪夜寄吉中孚",
        "author": "李端",
        "content": "独爱僧房竹，春来长到池。\n云遮皆晃朗，雪压半低垂。\n不见侵山叶，空闻拂地枝。\n鄙夫今夜兴，唯有子猷知。",
        "dynasty": "唐",
        "collection_info": null
    },
    {
        "title": "赠赵神童",
        "author": "李端",
        "content": "圣朝殊汉令，才子少登科。\n每见先鸣早，常惊后进多。\n独居方寂寞，相对觉蹉跎。\n不是通家旧，频劳文举过。",
        "dynasty": "唐",
        "collection_info": null
    },
    {
        "title": "宿云际寺赠深上人",
        "author": "李端",
        "content": "暂别青蓝寺，今来髮欲斑。\n独眠孤烛下，风雨在前山。\n坏宅终须去，空门不易还。\n支公有方便，一愿启玄关。",
        "dynasty": "唐",
        "collection_info": null
    },
    {
        "title": "送从兄赴洪州别驾兄善琴",
        "author": "李端",
        "content": "援琴兼爱竹，遥夜在湘沅。\n鹤舞月将下，乌啼霜正繁。\n乱流喧橘岸，飞雪暗荆门。\n佐郡无辞屈，其如相府恩。",
        "dynasty": "唐",
        "collection_info": null
    },
    {
        "title": "山中期张芬不至",
        "author": "李端",
        "content": "石堤春草碧，双燕向西飞。\n怅望云天暮，佳人何处归。\n药栏虫网遍，苔井水痕稀。\n谁道嵇康懒，山中自掩扉。",
        "dynasty": "唐",
        "collection_info": null
    },
    {
        "title": "寄畅当",
        "author": "李端",
        "content": "麦秀草芊芊，幽人好昼眠。\n云霞生岭上，猿鸟下床前。\n颜子方敦行，支郎久住禅。\n中林轻暂别，约略已经年。",
        "dynasty": "唐",
        "collection_info": null
    },
    {
        "title": "送义兴元少府",
        "author": "李端",
        "content": "逢君惠连第，初命[便]光辉。\n已得羣公祖，终妨太傅讥。\n路长人反顾，草断燕迴飞。\n本是江南客，还同衣锦归。",
        "dynasty": "唐",
        "collection_info": null
    },
    {
        "title": "卧病别郑锡",
        "author": "李端",
        "content": "病来喜无事，多卧竹林间。\n此日一相见，明朝还掩关。\n幽人爱芳草，志士惜颓颜。\n岁[晏]不我弃，期君在故山。",
        "dynasty": "唐",
        "collection_info": null
    },
    {
        "title": "书志赠畅当",
        "author": "李端",
        "content": "少喜神仙术，未去已蹉跎。\n壮志一为累，浮生事渐多。\n衰颜不相识，岁暮定相过。\n请问宗居士，君其奈老何。",
        "dynasty": "唐",
        "collection_info": null
    },
    {
        "title": "送诸曁裴少府",
        "author": "李端",
        "content": "山公访嵇绍，赵武见韩侯。\n事去恩犹在，名成泪却流。\n一官同北去，千里赴南州。\n才子清风后，无贻相府忧。",
        "dynasty": "唐",
        "collection_info": null
    },
    {
        "title": "送郑宥入蜀迎觐",
        "author": "李端",
        "content": "宁亲西陟险，君去异王阳。\n在世谁非客，还家即是乡。\n剑门千转尽，巴水一支长。\n请语愁猿道，无烦促泪行。",
        "dynasty": "唐",
        "collection_info": null
    },
    {
        "title": "送耿拾遗湋使江南括图书",
        "author": "李端",
        "content": "驱传草连天，回风满树蝉。\n将过夫子宅，前问孝廉船。\n汉使收三箧，周诗采百篇。\n别来将有泪，不是怨流年。",
        "dynasty": "唐",
        "collection_info": null
    },
    {
        "title": "送王少府游河南",
        "author": "李端",
        "content": "马卿方失意，东去谒诸侯。\n过宋人应少，游梁客独愁。\n鸟翻千室暮，蝉急两河秋。\n仆本无媒者，因君泪亦流。",
        "dynasty": "唐",
        "collection_info": null
    },
    {
        "title": "送别驾赴晋陵即舍人叔之兄",
        "author": "李端",
        "content": "诸宗称叔父，从子亦光辉。\n谢脁中书直，王祥别乘归。\n江帆衝雨上，海树隔潮微。\n南阮贫无酒，唯将泪湿衣。",
        "dynasty": "唐",
        "collection_info": null
    },
    {
        "title": "卧病寄阎寀",
        "author": "李端",
        "content": "病中贪好景，强步出幽居。\n紫葛垂山径，黄花遶野渠。\n荒林飞老鹤，败堰过游鱼。\n纵忆同年友，无人可寄书。",
        "dynasty": "唐",
        "collection_info": null
    },
    {
        "title": "晚夏闻蝉寄广文",
        "author": "李端",
        "content": "昨日莺啭声，今朝蝉忽鸣。\n朱颜向华髮，定是几年程。\n故国白云远，閒居青草生。\n因垂数行泪，书报十年兄。",
        "dynasty": "唐",
        "collection_info": null
    },
    {
        "title": "归山居寄钱起",
        "author": "李端",
        "content": "怅望青山下，回头泪满巾。\n故乡多古树，落日少行人。\n髮鬓将回色，簪缨未到身。\n谁知武陵路，亦有汉家臣。",
        "dynasty": "唐",
        "collection_info": null
    },
    {
        "title": "晓发瓜州",
        "author": "李端",
        "content": "晓发悲行客，停桡独未前。\n寒江半有月，野戍渐无烟。\n棹唱临高岸，鸿嘶发远田。\n谁知避徒御，对酒一潸然。",
        "dynasty": "唐",
        "collection_info": null
    },
    {
        "title": "江上喜逢司空文明",
        "author": "李端",
        "content": "秦人江上见，握手泪沾巾。\n落日见秋草，暮年逢故人。\n非夫长作客，多病浅谋身。\n台阁旧亲友，谁曾见苦辛。",
        "dynasty": "唐",
        "collection_info": null
    },
    {
        "title": "同苗发慈恩寺避暑",
        "author": "李端",
        "content": "追凉寻宝剎，畏日望璇题。\n卧草同鸳侣，临池似虎溪。\n树閒人迹外，山晚鸟行西。\n若问无心法，莲花隔淤泥。",
        "dynasty": "唐",
        "collection_info": null
    },
    {
        "title": "送潘述宏词下第归江外",
        "author": "李端",
        "content": "唱高人不和，此去泪难收。\n上国经年住，长江满目流。\n弈棊知胜偶，射策请焚舟。\n应是田囗囗，玄成许尔游。",
        "dynasty": "唐",
        "collection_info": null
    },
    {
        "title": "送张少府赴夏县",
        "author": "李端",
        "content": "虽为州县职，还欲抱琴过。\n树古闻风早，山枯见雪多。\n鸡声连绛市，马色傍黄河。\n太守新临郡，还逢五袴歌。",
        "dynasty": "唐",
        "collection_info": null
    },
    {
        "title": "酬秘书元丞郊园卧疾见寄",
        "author": "李端",
        "content": "闻说漳滨卧，题诗怨岁华。\n求医主高手，报疾到贫家。\n撒枕销行蚁，移杯失画蛇。\n明朝九衢上，应见玉人车。",
        "dynasty": "唐",
        "collection_info": null
    },
    {
        "title": "送成都韦丞还蜀",
        "author": "李端",
        "content": "蜀门云树合，高栈有猿愁。\n驱传加新命，之官向旧游。\n晨装逢酒雨，夜梦见刀州。\n远别长相忆，当年莫滞留。",
        "dynasty": "唐",
        "collection_info": null
    },
    {
        "title": "晚秋旅舍寄苗员外",
        "author": "李端",
        "content": "争途苦不前，贫病遂连牵。\n向暮同行客，当秋独长年。\n晚花唯有菊，寒叶已无蝉。\n吏部逢今日，还应瓮下眠。",
        "dynasty": "唐",
        "collection_info": null
    },
    {
        "title": "送惟良上人归润州",
        "author": "李端",
        "content": "拟诗偏不类，又送上人归。\n寄世同高鹤，寻仙称坏衣。\n雨行江草短，露坐海帆稀。\n正被空门缚，临岐乞解围。",
        "dynasty": "唐",
        "collection_info": null
    },
    {
        "title": "送何兆下第还蜀",
        "author": "李端",
        "content": "重江不可涉，孤客莫晨装。\n高木莎城小，残星栈道长。\n褭猿枫子落，过雨荔枝香。\n劝尔成都住，文翁有草堂。",
        "dynasty": "唐",
        "collection_info": null
    },
    {
        "title": "送友人宰湘阴",
        "author": "李端",
        "content": "从宦舟行远，浮湘又入闽。\n蒹葭无朔雁，柽栝有蛮神。\n传吏閒调象，山精暗讼人。\n唯须千树橘，暂救李衡贫。",
        "dynasty": "唐",
        "collection_info": null
    },
    {
        "title": "送元晟归江东旧居",
        "author": "李端",
        "content": "泽国舟车接，关门雨雪乖。\n春天行故楚，夜月下清淮。\n讲易居山寺，论诗到郡斋。\n蒋家人暂别，三路草连阶。",
        "dynasty": "唐",
        "collection_info": null
    },
    {
        "title": "送黎少府赴阳翟",
        "author": "李端",
        "content": "诗礼称才子，神仙是丈人。\n玉山那惜醉，金谷已无春。\n白马如风疾，青袍夺草新。\n不嫌鸣吠客，愿用百年身。",
        "dynasty": "唐",
        "collection_info": null
    },
    {
        "title": "送夏侯审游蜀",
        "author": "李端",
        "content": "西望烟绵树，愁君上蜀时。\n同林息商客，隔栈见罛师。\n石滑羊肠险，山空杜宇悲。\n琴心正幽怨，莫奏凤凰诗。",
        "dynasty": "唐",
        "collection_info": null
    },
    {
        "title": "单推官厅前双桐咏",
        "author": "李端",
        "content": "封植因高兴，孤贞契素期。\n由来得地早，何事结花迟。\n叶重凝烟后，条寒过雨时。\n还同李家树，争赋角弓诗。",
        "dynasty": "唐",
        "collection_info": null
    },
    {
        "title": "送宋校书赴宣州幕",
        "author": "李端",
        "content": "浮舟压芳草，容裔逐江春。\n远避看书吏，行当入幕宾。\n夜潮衝老树，晓雨破轻苹。\n鸳鹭多伤别，栾家德在人。",
        "dynasty": "唐",
        "collection_info": null
    },
    {
        "title": "送赵给事侄尉丹阳",
        "author": "李端",
        "content": "太傅怜羣从，门人亦贱回。\n入官先爱子，赐酒许同杯。\n淮海春多雨，蒹葭夜有雷。\n遥知拜庆后，梅尉称仙才。",
        "dynasty": "唐",
        "collection_info": null
    },
    {
        "title": "宿瓜洲寄柳中庸",
        "author": "李端",
        "content": "怀人同不寐，清夜起论文。\n月魄正出海，雁行斜上云。\n寒潮来滟滟，秋叶下纷纷。\n便送江东去，徘徊祗待君。",
        "dynasty": "唐",
        "collection_info": null
    },
    {
        "title": "夜宴虢县张明府宅逢宇文评事",
        "author": "李端",
        "content": "虢田留古宅，入夜足秋风。\n月影来窗裏，灯光落水中。\n征诗逢谢客，饮酒得陶公。\n更爱疎篱下，繁霜湿菊丛。",
        "dynasty": "唐",
        "collection_info": null
    },
    {
        "title": "冬夜集张尹后阁",
        "author": "李端",
        "content": "乘龟兼戴豸，白面映朱衣。\n安石还须起，泉明不得归。\n譍门常吏在，登席旧寮稀。\n远客长先醉，那知亚相威。",
        "dynasty": "唐",
        "collection_info": null
    },
    {
        "title": "将之泽潞留别王郎中",
        "author": "李端",
        "content": "弱年知己少，前路主人稀。\n贫病期相惜，艰难又忆归。\n事成应未卜，身贱又无机。\n幸到龙门下，须因羽翼飞。",
        "dynasty": "唐",
        "collection_info": null
    },
    {
        "title": "晚次巴陵",
        "author": "李端",
        "content": "雪后柳条新，巴陵城下人。\n烹鱼邀水客，载酒奠山神。\n云去低斑竹，波迴动白苹。\n不堪逢楚老，日暮正江春。",
        "dynasty": "唐",
        "collection_info": null
    },
    {
        "title": "送荀道士归庐山",
        "author": "李端",
        "content": "先生归有处，欲别笑无言。\n绿水到山口，青林连洞门。\n月明寻石路，云霁望花源。\n早晚还乘鹤，悲歌向故园。",
        "dynasty": "唐",
        "collection_info": null
    },
    {
        "title": "送张淑归觐叔父",
        "author": "李端",
        "content": "日惨长亭暮，天高大泽閒。\n风中闻草木，雪裏见江山。\n马向塞云去，人随古道还。\n阮家今夜乐，应在竹林间。",
        "dynasty": "唐",
        "collection_info": null
    },
    {
        "title": "送郭参军赴绛州",
        "author": "李端",
        "content": "登车君莫望，故绛柳条春。\n蒲泽逢胡雁，桃源见晋人。\n佐军髯尚短，掷地思还新。\n小谢常携手，因之醉路尘。",
        "dynasty": "唐",
        "collection_info": null
    },
    {
        "title": "送袁稠游江南",
        "author": "李端",
        "content": "江南衰草遍，十里见长亭。\n客去逢摇落，鸿飞入杳冥。\n空城寒雨细，深院晓灯青。\n欲去行人起，徘徊恨酒醒。",
        "dynasty": "唐",
        "collection_info": null
    },
    {
        "title": "送夏中丞赴宁国任",
        "author": "李端",
        "content": "楚县入青枫，长江一派通。\n板桥寻谢客，古邑事陶公。\n片雨收山外，连云上汉东。\n陆机犹滞洛，念子望南鸿。",
        "dynasty": "唐",
        "collection_info": null
    },
    {
        "title": "送衞雄下第归同州",
        "author": "李端",
        "content": "不才先上第，词客却空还。\n边地行人少，平芜尽日閒。\n一蝉陂树裏，众火陇云间。\n羡汝归茅屋，书窗见远山。",
        "dynasty": "唐",
        "collection_info": null
    },
    {
        "title": "送单少府赴扶风",
        "author": "李端",
        "content": "少年趋盛府，颜色比花枝。\n范匄非童子，杨修岂小儿。\n叨陪丈人行，常恐阿戎欺。\n此去云霄近，看君逸足驰。",
        "dynasty": "唐",
        "collection_info": null
    },
    {
        "title": "题山中别业",
        "author": "李端",
        "content": "旧宅在山中，閒门与寺通。\n往来黄叶路，交结白头翁。\n晚笋难成竹，秋花不满丛。\n生涯祗麤粝，吾岂讳言穷。",
        "dynasty": "唐",
        "collection_info": null
    },
    {
        "title": "送司空文明归江上旧居",
        "author": "李端",
        "content": "野菊有黄花，送君千里还。\n鸿来燕又去，离别惜容颜。\n流水通归梦，行云失故关。\n江风正摇落，宋玉莫登山。",
        "dynasty": "唐",
        "collection_info": null
    },
    {
        "title": "送新城戴叔伦明府",
        "author": "李端",
        "content": "遥想隋堤路，春天楚国情。\n白云当海断，青草隔淮生。\n雁起斜还直，潮回远復平。\n莱芜不可到，一醉送君行。",
        "dynasty": "唐",
        "collection_info": null
    },
    {
        "title": "送雍丘任少府",
        "author": "李端",
        "content": "丛车饯才子，路走许东偏。\n远水同春色，繁花胜雪天。\n鸟行侵楚邑，树影向殷田。\n莫学生乡思，梅真正少年。",
        "dynasty": "唐",
        "collection_info": null
    },
    {
        "title": "送雍郢州",
        "author": "李端",
        "content": "厌郎思出守，遂领汉东军。\n望月逢殷浩，缘江送范云。\n城閒烟草遍，浦逈雪林分。\n谁伴楼中宿，吟诗估客闻。",
        "dynasty": "唐",
        "collection_info": null
    },
    {
        "title": "寄王密卿",
        "author": "李端",
        "content": "酒乐今年少，僧期近日频。\n买山多为竹，卜宅不缘贫。\n志业归初地，文章寄此身。\n嵇康虽有病，犹得见情人。",
        "dynasty": "唐",
        "collection_info": null
    },
    {
        "title": "与萧远上人游少华山寄皇甫侍御",
        "author": "李端",
        "content": "寻危兼采药，渡水又登山。\n独与高僧去，逍遥落日间。\n渐看闾里远，自觉性情閒。\n回首知音在，因令怅望还。",
        "dynasty": "唐",
        "collection_info": null
    },
    {
        "title": "代村中老人答",
        "author": "李端",
        "content": "京洛风尘后，村乡烟火稀。\n少年曾失所，衰暮欲何依。\n夜静临江哭，天寒踏雪归。\n时清应不见，言罢泪盈衣。",
        "dynasty": "唐",
        "collection_info": null
    },
    {
        "title": "赠故将军",
        "author": "李端",
        "content": "平生在边日，鞍马若星流。\n独出间千里，相知满九州。\n恃功凌主将，作气见王侯。\n谁道廉颇老，犹能报远讐。",
        "dynasty": "唐",
        "collection_info": null
    },
    {
        "title": "送陆郎中归田司空幕",
        "author": "李端",
        "content": "汉家分列宿，东土佐诸侯。\n结束还军府，光辉过御沟。\n农桑连紫陌，分野入青州。\n覆被恩难报，西看成白头。",
        "dynasty": "唐",
        "collection_info": null
    },
    {
        "title": "酬晋侍御见寄",
        "author": "李端",
        "content": "野客蒙诗赠，殊恩欲报难。\n本求文举识，不在子真官。\n细雨双林暮，重阳九日寒。\n贫斋一丛菊，愿与上宾看。",
        "dynasty": "唐",
        "collection_info": null
    },
    {
        "title": "送铜泽王归城",
        "author": "李端",
        "content": "昔闻公族出，其从亦高车。\n为善唯求乐，分贫必及疎。\n身承汉枝叶，手习鲁诗书。\n尚说无功德，三年在石渠。",
        "dynasty": "唐",
        "collection_info": null
    },
    {
        "title": "江上别柳中庸",
        "author": "李端",
        "content": "秦人江上见，握手便霑衣。\n近日相知少，往年亲故稀。\n远游何处去，旧业几时归。\n更向巴陵宿，堪闻雁北飞。",
        "dynasty": "唐",
        "collection_info": null
    },
    {
        "title": "喜皇甫郎中拜谕德兼集贤学士",
        "author": "李端",
        "content": "为郎三载后，宠命一朝新。\n望苑迁词客，儒林拜丈人。\n莺飞绮阁曙，柳拂画堂春。\n几日调金鼎，诸君欲望尘。",
        "dynasty": "唐",
        "collection_info": null
    },
    {
        "title": "送黎兵曹往陕府结婚",
        "author": "李端",
        "content": "东方发车骑，君是上头人。\n奠雁逢良日，行媒及仲春。\n时称渡河妇，宜配坦床宾。\n安得同门吏，扬鞭入后尘。",
        "dynasty": "唐",
        "collection_info": null
    },
    {
        "title": "送窦兵曹",
        "author": "李端",
        "content": "梨花开上苑，游女着罗衣。\n闻道情人怨，应须走马归。\n御桥迟日暖，官渡早莺稀。\n莫遣佳期过，看看蝴蝶飞。",
        "dynasty": "唐",
        "collection_info": null
    },
    {
        "title": "留别故人",
        "author": "李端",
        "content": "此别不可道，此心当语谁。\n春风灞水上，饮马桃花时。\n误作好文士，祗应游宦迟。\n留书下朝客，我有故山期。",
        "dynasty": "唐",
        "collection_info": null
    },
    {
        "title": "奉送宋中丞使河源",
        "author": "李端",
        "content": "东周遣戍役，才子欲离羣。\n部领河源去，悠悠陇水分。\n笳声悲塞草，马首渡关云。\n辛苦逢炎热，何时及汉军。",
        "dynasty": "唐",
        "collection_info": null
    },
    {
        "title": "都亭驿送郭判官之幽州幕府",
        "author": "李端",
        "content": "幕府参戎事，承明伏奏归。\n都亭使者出，杯酒故人违。\n细雨霑官骑，轻风拂客衣。\n还从大夫后，吾党亦光辉。",
        "dynasty": "唐",
        "collection_info": null
    },
    {
        "title": "送王羽林往秦州",
        "author": "李端",
        "content": "秦州贵公子，汉日羽林郎。\n事主来中禁，荣亲上北堂。\n輶车花拥路，宝劒雪生光。\n直扫三边靖，承恩向建章。",
        "dynasty": "唐",
        "collection_info": null
    },
    {
        "title": "送友入关",
        "author": "李端",
        "content": "闻君帝城去，西望一沾巾。\n落日见秋草，暮年逢故人。\n非才长作客，有命懒谋身。\n近更婴衰疾，空思老汉滨。",
        "dynasty": "唐",
        "collection_info": null
    },
    {
        "title": "代宗輓歌",
        "author": "李端",
        "content": "祖庭三献罢，严衞百灵朝。\n警跸移前殿，宫车上渭桥。\n寒霜凝羽葆，野吹咽笳箫。\n已向新京兆，谁云天路遥。",
        "dynasty": "唐",
        "collection_info": null
    },
    {
        "title": "张左丞輓歌二首 一",
        "author": "李端",
        "content": "素斾低寒水，清笳出晓风。\n鸟来伤贾傅，马立葬滕公。\n松柏青山上，城池白日中。\n一朝今古隔，唯有月明同。",
        "dynasty": "唐",
        "collection_info": null
    },
    {
        "title": "张左丞輓歌二首 二",
        "author": "李端",
        "content": "祸集钩方失，灾生劒忽飞。\n无由就日拜，空忆自天归。\n门吏看还葬，宫官识赐衣。\n东堂哀赠毕，从此故臣稀。",
        "dynasty": "唐",
        "collection_info": null
    },
    {
        "title": "奉和王元二相避暑怀杜太尉",
        "author": "李端",
        "content": "艰难尝共理，海晏更相悲。\n况復登堂处，分明避暑时。\n绿槐千穗绽，丹药一番迟。\n蓬荜今何幸，先朝大雅诗。",
        "dynasty": "唐",
        "collection_info": null
    },
    {
        "title": "青龙寺题故昙上人房",
        "author": "李端",
        "content": "远公留故院，一径雪中微。\n童子逢皆老，门人问亦稀。\n飜经徒有处，携履遂无归。\n空念寻巢鹤，时来傍影飞。",
        "dynasty": "唐",
        "collection_info": null
    },
    {
        "title": "早春夜望",
        "author": "李端",
        "content": "旧雪逐泥沙，新雷发草芽。\n晓霜应傍鬓，夜雨莫催花。\n行矣前途晚，归欤故国赊。\n不劳报春尽，从此惜年华。",
        "dynasty": "唐",
        "collection_info": null
    },
    {
        "title": "宴伊东岸",
        "author": "李端",
        "content": "晴洲无远近，一树一潭春。\n芳草留归骑，朱樱掷舞人。\n空花对酒落，小翠隔林新。\n竟日皆携手，何由遇此辰。",
        "dynasty": "唐",
        "collection_info": null
    },
    {
        "title": "云际中峰居喜见苗发",
        "author": "李端",
        "content": "自得中峰住，深林亦闭关。\n经秋无客到，入夜有僧还。\n暗涧泉声小，荒村树影闲。\n高窗不可望，星月满空山。",
        "dynasty": "唐",
        "collection_info": null
    },
    {
        "title": "宿洞庭",
        "author": "李端",
        "content": "白水连天暮，洪波带日流。\n风高云梦夕，月满洞庭秋。\n沙上渔人火，烟中贾客舟。\n西园与南浦，万里共悠悠。",
        "dynasty": "唐",
        "collection_info": null
    },
    {
        "title": "江上赛神",
        "author": "李端",
        "content": "疎鼓应繁丝，送神归九疑。\n苍龙随赤凤，帝子上天时。\n骤雨归山疾，长江下日迟。\n独怜游宦子，今夜泊天涯。",
        "dynasty": "唐",
        "collection_info": null
    },
    {
        "title": "奉和元丞侍从游南城别业",
        "author": "李端",
        "content": "垂朱领孙子，从宴在池塘。\n献寿回龟顾，和羹跃鲤香。\n高松先草晚，平石助泉凉。\n余橘期相及，门生有陆郎。",
        "dynasty": "唐",
        "collection_info": null
    },
    {
        "title": "送从舅成都丞广南归蜀",
        "author": "李端",
        "content": "巴字天边水，秦人去是归。\n栈长山雨响，溪乱火田稀。\n俗富行应乐，官雄禄岂微。\n魏舒终有泪，还湿宁家衣。",
        "dynasty": "唐",
        "collection_info": null
    },
    {
        "title": "赠郭驸马 一",
        "author": "李端",
        "content": "青春都尉最风流，二十功成便拜侯。\n金距鬬鸡过上苑，玉鞭骑马出长楸。\n熏香荀令偏怜少，傅粉何郎不解愁。\n日暮吹箫杨柳陌，路人遥指凤凰楼。",
        "dynasty": "唐",
        "collection_info": null
    },
    {
        "title": "赠郭驸马 二",
        "author": "李端",
        "content": "方塘似镜草芊芊，初月如钩未上弦。\n新开金埒看调马，旧赐铜山许铸钱。\n杨柳入楼吹玉笛，芙蓉出水妬花钿。\n今朝都尉如相顾，愿脱长裾学少年。",
        "dynasty": "唐",
        "collection_info": null
    },
    {
        "title": "宿淮浦忆司空文明",
        "author": "李端",
        "content": "愁心一倍长离忧，夜思千重恋旧游。\n秦地故人成远梦，楚天凉雨在孤舟。\n诸溪近海潮皆应，独树边淮叶尽流。\n别恨转深何处写，前程唯有一登楼。",
        "dynasty": "唐",
        "collection_info": null
    },
    {
        "title": "送濮阳录事赴忠州",
        "author": "李端",
        "content": "成名不遂双旌远，主印还为一郡雄。\n赤叶黄花随野岸，青山白水映江枫。\n巴人夜语孤舟裏，越鸟春啼万壑中。\n闻说古书多未校，肯令才子久西东。",
        "dynasty": "唐",
        "collection_info": null
    },
    {
        "title": "送马尊师",
        "author": "李端",
        "content": "南入商山松路深，石床溪水昼阴阴。\n云中采药随青节，洞裏耕田映绿林。\n直上烟霞空举手，迴经丘壠自伤心。\n武陵花木应长在，愿与渔人更一寻。",
        "dynasty": "唐",
        "collection_info": null
    },
    {
        "title": "题元注林园",
        "author": "李端",
        "content": "谢家门馆似山林，碧石青苔满树阴。\n乳鹊眄巢花巷静，鸣鸠鼓翼竹园深。\n桔槔转水兼通药，方丈留僧共听琴。\n独有野人箕踞惯，过君始得一长吟。",
        "dynasty": "唐",
        "collection_info": null
    },
    {
        "title": "野寺病居喜卢纶见访",
        "author": "李端",
        "content": "青青麦壠白云阴，古寺无人新草深。\n乳燕拾泥依古井，鸣鸠拂羽历花林。\n千年驳藓明山履，万尺垂萝入水心。\n一卧漳滨今欲老，谁知才子忽相寻。",
        "dynasty": "唐",
        "collection_info": null
    },
    {
        "title": "送皎然上人归山",
        "author": "李端",
        "content": "适来世上岂缘名，适去人间岂为情。\n古寺山中几日到，高松月下一僧行。\n云阴鸟道苔方合，雪映龙潭水更清。\n法主欲归须有说，门人流泪厌浮生。",
        "dynasty": "唐",
        "collection_info": null
    },
    {
        "title": "赠道士",
        "author": "李端",
        "content": "姓氏不书高士传，形神自得逸人风。\n已传花洞将秦接，更指茅山与蜀通。\n懒说岁年齐绛老，甘为乡曲号涪翁。\n终朝卖卜无人识，敝服徒行入市中。",
        "dynasty": "唐",
        "collection_info": null
    },
    {
        "title": "题云际寺准上人房",
        "author": "李端",
        "content": "高僧居处似天台，锡杖铜瓶对绿苔。\n竹巷雨晴春鸟啭，山房日午老人来。\n园中鹿过椒枝动，潭底龙游水沫开。\n独夜焚香礼遗像，空林月出始应迴。",
        "dynasty": "唐",
        "collection_info": null
    },
    {
        "title": "山中寄苗员外",
        "author": "李端",
        "content": "鸟鸣花发空山裏，衡岳幽人藉草时。\n既近浅流安笔砚，还因平石布蓍龟。\n千寻楚水横琴望，万里秦城带酒思。\n闻说潘安方寓直，与君相见渐难期。",
        "dynasty": "唐",
        "collection_info": null
    },
    {
        "title": "忆故山赠司空曙",
        "author": "李端",
        "content": "汉主金门正召才，马卿多病自迟迴。\n旧山蹔别老将至，芳草欲阑归去来。\n云在高天风会起，年如流水日长催。\n知君素有栖禅意，岁晏蓬门迟尔开。",
        "dynasty": "唐",
        "collection_info": null
    },
    {
        "title": "闲园即事赠考功王员外",
        "author": "李端",
        "content": "南陌晴云稍变霞，东风动柳水纹斜。\n园林带雪潜生草，桃李虽春未有花。\n幸接上宾登郑驿，羞为长女似黄家。\n今朝一望还成暮，欲别芳菲恋岁华。",
        "dynasty": "唐",
        "collection_info": null
    },
    {
        "title": "寄庐山真上人",
        "author": "李端",
        "content": "高僧无迹本难寻，更得禅行去转深。\n青草湖中看五老，白云山上宿双林。\n月明潭色澄空性，夜静猨声证道心。\n更[说谢]公南座好，烟萝到地几重阴。",
        "dynasty": "唐",
        "collection_info": null
    },
    {
        "title": "题觉公新兰若",
        "author": "李端",
        "content": "头白禅师何处还，独开兰若树林间。\n鬼因巫祝传移社，神见天人请施山。\n猛虎听经金磬动，猕猴献蜜雪窗閒。\n新斋结誓如相许，愿与雷宗永闭关。",
        "dynasty": "唐",
        "collection_info": null
    },
    {
        "title": "赠道者",
        "author": "李端",
        "content": "窗中忽有鹤飞声，方士因知道欲成。\n来取图书安枕裏，便驱鸡犬向山行。\n花开深洞仙门小，路过悬桥羽节轻。",
        "dynasty": "唐",
        "collection_info": null
    },
    {
        "title": "代弃妇答贾客",
        "author": "李端",
        "content": "玉垒城边争走马，铜鞮市裏共乘舟。\n鸣环动佩恩无尽，掩袖低巾泪不流。\n畴昔将歌邀客醉，如今欲舞对君羞。\n忍怀贱妾平生曲，独上襄阳旧酒楼。",
        "dynasty": "唐",
        "collection_info": null
    },
    {
        "title": "和李舍人直中书对月见寄",
        "author": "李端",
        "content": "名卿步月正淹留，上客裁诗怨别游。\n素魄近成班女扇，清光远似庾公楼。\n婵娟更称凭高望，皎洁能传自古愁。\n盈手入怀皆不见，阳春曲丽转难酬。",
        "dynasty": "唐",
        "collection_info": null
    },
    {
        "title": "卧病闻吉中孚拜官寄元秘书昆季",
        "author": "李端",
        "content": "汉家采使不求声，自慰文章道欲行。\n毛遂登门虽异赏，韩非入传滥齐名。\n云归暂爱青山出，客去还愁白髮生。\n年少奉亲皆愿达，敢将心事向玄成。",
        "dynasty": "唐",
        "collection_info": null
    },
    {
        "title": "江上逢柳中庸",
        "author": "李端",
        "content": "旧住衡山曾夜归，见君江客忆荆扉。\n星沉岭上人行早，月过湖西鹤唳稀。\n弱竹万株频碍帻，新泉数步一褰衣。\n今来唯有禅心在，乡路翻成向翠微。",
        "dynasty": "唐",
        "collection_info": null
    },
    {
        "title": "戏赠韩判官绅卿",
        "author": "李端",
        "content": "少寻道士居嵩岭，晚事高僧住沃洲。\n齿发未知何处老，身名且被外人愁。\n欲随山水居茅洞，已有田园在虎丘。\n独怪子猷缘掌马，雪时不肯更乘舟。",
        "dynasty": "唐",
        "collection_info": null
    },
    {
        "title": "送周长史",
        "author": "李端",
        "content": "青枫树裏宣城郡，独佐诸侯上板桥。\n江客亦能传好信，山僧多解说南朝。\n云阴出浦看帆小，草色连天见雁遥。\n别有空园落桃杏，知将丝组繫兰桡。",
        "dynasty": "唐",
        "collection_info": null
    },
    {
        "title": "题故将军庄",
        "author": "李端",
        "content": "曾将数骑过桑干，遥对单于饬马鞍。\n塞北征儿谙用剑，关西宿将许登坛。\n田园芜没归耕晚，弓箭开离出猎难。\n唯有老身如刻画，犹期圣主解衣看。",
        "dynasty": "唐",
        "collection_info": null
    },
    {
        "title": "夜投丰德寺谒海上人",
        "author": "李端",
        "content": "半夜中峰有磬声，偶寻樵者问山名。\n上方月晓闻僧语，下界林疎见客行。\n野鹤巢边松最老，毒龙潜处水偏清。\n愿得远山知姓字，焚香洗钵过余生。",
        "dynasty": "唐",
        "collection_info": null
    },
    {
        "title": "塞上",
        "author": "李端",
        "content": "二十在边城，军中得勇名。\n卷旗收败马，占碛拥残兵。\n覆阵乌鸢起，烧山草木明。\n塞闲思远猎，师老厌分营。\n雪岭无人迹，冰河足雁声。\n李陵甘此没，惆怅汉公卿。",
        "dynasty": "唐",
        "collection_info": null
    },
    {
        "title": "送彭将军云中觐兄",
        "author": "李端",
        "content": "闻说苍鹰守，今朝欲下韛。\n因令白马将，兼道觅封侯。\n略地关山冷，防河雨雪稠。\n飜弓骋猨臂，承箭惜貂裘。\n设伏军谋密，坑降塞邑愁。\n报恩唯有死，莫使汉家羞。",
        "dynasty": "唐",
        "collection_info": null
    },
    {
        "title": "奉赠苗员外",
        "author": "李端",
        "content": "朱户敞高扉，青槐碍落晖。\n八龙承庆重，三虎递朝归。\n坐竹人声绝，横琴鸟语稀。\n花惭潘岳貌，年称老莱衣。\n叶暗新樱熟，丝长粉蝶飞。\n应怜鲁儒贱，空与故山违。",
        "dynasty": "唐",
        "collection_info": null
    },
    {
        "title": "酬丘拱外甥览余旧文见寄",
        "author": "李端",
        "content": "丘迟本才子，始冠即周旋。\n舅乏郄鉴爱，君如衞玠贤。\n礼将金友等，情向玉人偏。\n鄙俗那劳似，龙钟却要怜。\n投砖聊取笑，赠绮一何妍。\n野坐临黄菊，溪行踏绿钱。\n岩高云反下，洞黑水潜穿。\n僻岭猿偷栗，枯池雁唼莲。\n身居霞外寺，思发月明田。\n犹恨萦尘网，昏昏过几年。",
        "dynasty": "唐",
        "collection_info": null
    },
    {
        "title": "赠岐山姜明府",
        "author": "李端",
        "content": "昨夜闻山雨，归心便似迟。\n几迴惊叶落，即到白头时。\n雁影将魂去，虫声与泪期。\n马卿兼病老，宋玉对秋悲。\n谢客纔为别，陶公已见思。\n非关口腹累，自是雪霜姿。\n酿酒栽黄菊，炊粳折绿葵。\n山河方入望，风日正宜诗。\n牧竖寒骑马，边烽晚立旗。\n兰凋犹有气，柳脆不成丝。\n别后如相问，高僧知所之。",
        "dynasty": "唐",
        "collection_info": null
    },
    {
        "title": "下第上薛侍郎",
        "author": "李端",
        "content": "蓬荜春风起，开帘却自悲。\n如何飘梗处，又到采兰时。\n明镜方重照，微城寄一辞。\n家贫求禄早，身贱报恩迟。\n幸得皮存矣，须劳翼长之。\n铭肌非厚荅，肉骨是前期。\n纵觉新人好，宁忘旧主疑。\n终惭太丘道，不为小生私。",
        "dynasty": "唐",
        "collection_info": null
    },
    {
        "title": "奉和秘书元丞杪秋忆终南旧居",
        "author": "李端",
        "content": "高门有才子，能履古人踪。\n白社陶元亮，青云阮仲容。\n田园忽归去，车马杳难逢。\n废巷临秋水，支颐向暮峰。\n行鱼避杨柳，惊鸭触芙蓉。\n石窦红泉细，山桥紫菜重。\n凤雏终食竹，鹤侣暂巢松。\n愿接烟霞赏，羁离计不从。",
        "dynasty": "唐",
        "collection_info": null
    },
    {
        "title": "送归中丞使新罗",
        "author": "李端",
        "content": "东望扶桑日，何年是到时。\n片帆通雨露，积水隔华夷。\n浩淼风来远，虚冥鸟去迟。\n长波静云月，孤岛宿旌旗。\n别叶传秋意，迴潮动客思。\n沧溟无旧路，何处问前期。",
        "dynasty": "唐",
        "collection_info": null
    },
    {
        "title": "暮春寻终南柳处士",
        "author": "李端",
        "content": "庞眉一居士，鹑服隐尧时。\n种荳初成亩，还丹旧日师。\n入溪花径远，向岭鸟行迟。\n紫葛垂苔壁，青菰映柳丝。\n偶来尘外事，暂与素心期。\n终恨游春宫，同为岁月悲。",
        "dynasty": "唐",
        "collection_info": null
    },
    {
        "title": "雪夜寻太白道士",
        "author": "李端",
        "content": "雪路夜朦胧，寻师杏树东。\n石坛连竹静，醮火照山红。\n再拜开金箓，焚香使玉童。\n篷瀛三岛至，天地一壶通。\n别客曾留药，逢舟或借风。\n出游居鹤上，避祸入羊中。\n过洞偏迴首，登门未发蒙。\n桑田如可见，沧海几时空。",
        "dynasty": "唐",
        "collection_info": null
    },
    {
        "title": "得山中道友书寄苗銭二员外",
        "author": "李端",
        "content": "有谋皆轗轲，非病亦迟迴。\n壮志年年减，驰晖日日催。\n还山不及伴，到阙又无媒。\n高卧成长策，微官称下才。\n诗人识何谢，居士别宗雷。\n迹向尘中隐，书从谷口来。\n药栏遭鹿践，涧户被猿开。\n野鹤巢云窦，游龟上水苔。\n新欢追易失，故思渺难裁。\n自有归期在，劳君示劫灰。",
        "dynasty": "唐",
        "collection_info": null
    },
    {
        "title": "酬前驾部员外郎苗发",
        "author": "李端",
        "content": "马融方直校，阅简復持铅。\n素业高风继，青春壮思全。\n论文多在夜，宿寺不虚年。\n自署区中职，同荒郭外田。\n山邻三径绝，野意八行传。\n煮玉矜新法，留符识旧仙。\n涵苔溪溜浅，摇浪竹桥悬。\n复洞潜栖燕，疎杨半翳蝉。\n咏歌虽有和，云锦独成妍。\n应以冯唐老，相讥示此篇。",
        "dynasty": "唐",
        "collection_info": null
    },
    {
        "title": "宿荐福寺东池有怀故园因寄元校书",
        "author": "李端",
        "content": "暮雨风吹尽，东池一夜凉。\n伏流迴弱荇，明月入垂杨。\n石竹閒开碧，蔷薇暗吐黄。\n倚琴看鹤舞，摇扇引桐香。\n旧笋方辞箨，新莲未满房。\n林幽花晚发，地远草先长。\n抚枕愁华鬓，凭栏想故乡。\n露余清汉直，云卷白榆行。\n惊鹊仍依树，游鱼不过粱。\n繫舟偏忆戴，炊黍愿期张。\n末路还思借，前恩讵敢忘。\n从来叔夜懒，非是接舆狂。\n众病婴公干，羣忧集孝璋。\n惭将多误曲，今日献周郎。",
        "dynasty": "唐",
        "collection_info": null
    },
    {
        "title": "送王副使还幷州",
        "author": "李端",
        "content": "幷州近胡地，此去事风沙。\n铁马垂金络，貂裘犯雪花。\n曾持两郡印，多比五侯家。\n继世新恩厚，从军旧国赊。\n戍烟千里直，边雁一行斜。\n想到清油幕，长谋出左军。",
        "dynasty": "唐",
        "collection_info": null
    },
    {
        "title": "晚春过夏侯校书值其沉醉戏赠",
        "author": "李端",
        "content": "欹冠枕如意，独寝落花前。\n姚馥清时醉，边韶白日眠。\n曝裈还当屋，张幕便成天。\n谒客唯题凤，偷儿欲觇毡。\n失杯犹离席，坠履反登筵。\n本是墙东隐，今为瓮下僊。\n卧龙髯乍磔，栖蝶腹何便。\n阮籍供琴韵，陶潜余秫田。\n人逢毂阳望，春似永和年。\n愿我非工饮，期君行见怜。\n尝知渴羌好，亦觉醉胡贤。\n炙熟樽方竭，车回辖且全。\n噀风仍作雨，洒地即成泉。\n自鄙新丰过，迟迴惜十年。",
        "dynasty": "唐",
        "collection_info": null
    },
    {
        "title": "哭张南史因寄南史侄叔宗",
        "author": "李端",
        "content": "争路忽摧车，沈钩未得鱼。\n结交唯我少，丧旧自君初。\n谏草文难似，围棊智不如。\n仲宣新有赋，叔夜近无书。\n地闭滕公宅，山荒谢客庐。\n歼良从此恨，福善竟成虚。\n酿酒多同醉，烹鸡或取余。\n阮咸虽永别，岂共仲容疎。",
        "dynasty": "唐",
        "collection_info": null
    },
    {
        "title": "长安感事呈卢纶",
        "author": "李端",
        "content": "十五事文翰，大儿轻孔融。\n长裾游邸第，笑傲五侯中。\n谏猎一朝寝，论边素未工。\n蹉跎潘鬓至，蹭蹬阮途穷。\n贷布怜宁兴，无金命未通。\n王陵固似戆，郭最遂非雄。\n敛板辞羣彦，回车访老农。\n咏诗怀洛下，送客忆山东。\n沈病魂神浊，清斋思虑空。\n羸将衞玠比，冷共邺侯同。\n草舍纔遮雨，荆窗不碍风。\n梨教通子守，酒是远师供。\n扪虱欣时泰，迎猫达岁丰。\n原门唯有席，井饮但加葱。\n少壮衿齐德，高年觉宋聋。\n寓书先论懒，读易反求蒙。\n昔慕能鸣雁，今怜半死桐。\n秉心犹似矢，搔首忽如蓬。\n赤叶翻藤架，黄花盖菊丛。\n聊将呈匠伯，今已学愚公。",
        "dynasty": "唐",
        "collection_info": null
    },
    {
        "title": "游终南山因寄苏奉礼士尊师苗员外",
        "author": "李端",
        "content": "半岭逢仙驾，清晨独采芝。\n壶中开白日，雾裏捲朱旗。\n猨鸟知归路，松萝见会时。\n鸡声传洞远，鹤语报家迟。\n童子闲驱石，樵夫乐看棊。\n依稀醉后拜，恍惚梦中辞。\n海上终难接，人间益自疑。\n风尘甘独老，山水但相思。\n愿得烧丹诀，流沙永待师。",
        "dynasty": "唐",
        "collection_info": null
    },
    {
        "title": "长安书事寄卢纶",
        "author": "李端",
        "content": "弱冠家庐岳，从师岁月深。\n翻同老夫见，殊寡少年心。\n及此时方晏，因之名亦沈。\n趋途非要路，避事乐空林。\n素业在山下，青泉当树阴。\n交游有凋丧，离别代追寻。\n向秀初闻笛，钟期久罢琴。\n残愁犹满貌，余泪可霑襟。\n勿以朱颜好，而忘白髮侵。\n终期入灵洞，相与炼黄金。",
        "dynasty": "唐",
        "collection_info": null
    },
    {
        "title": "送郭良辅下第东归",
        "author": "李端",
        "content": "献策不得意，驰车东出秦。\n暮年千里客，落日万家春。",
        "dynasty": "唐",
        "collection_info": null
    },
    {
        "title": "妾薄命",
        "author": "李端",
        "content": "自从君弃妾，憔悴不羞人。\n唯余坏粉泪，未免映衫匀。",
        "dynasty": "唐",
        "collection_info": null
    },
    {
        "title": "送暕上人游春",
        "author": "李端",
        "content": "独将支遁去，欲往戴颙家。\n晴野人临水，春山树发花。",
        "dynasty": "唐",
        "collection_info": null
    },
    {
        "title": "晦日同苗员外游曲江",
        "author": "李端",
        "content": "晦日同携手，临流一望春。\n可怜杨柳陌，愁杀故乡人。",
        "dynasty": "唐",
        "collection_info": null
    },
    {
        "title": "溪行逢雨与柳中庸",
        "author": "李端",
        "content": "日落众山昏，萧萧暮雨繁。\n那堪两处宿，共听一声猨。",
        "dynasty": "唐",
        "collection_info": null
    },
    {
        "title": "和张尹忆东篱菊",
        "author": "李端",
        "content": "传书报刘尹，何事忆陶家。\n若为篱边菊，山中有此花。",
        "dynasty": "唐",
        "collection_info": null
    },
    {
        "title": "幽居作",
        "author": "李端",
        "content": "山舍千年树，江亭万里云。\n回潮迎伍相，骤雨送湘君。",
        "dynasty": "唐",
        "collection_info": null
    },
    {
        "title": "题云际寺暕上人故院",
        "author": "李端",
        "content": "白髮怱怱色，青山草草心。\n远公仍下世，从此别东林。",
        "dynasty": "唐",
        "collection_info": null
    },
    {
        "title": "观邻老栽松",
        "author": "李端",
        "content": "虽过老人宅，不解老人心。\n何事残阳裏，栽松欲待阴。",
        "dynasty": "唐",
        "collection_info": null
    },
    {
        "title": "赠胡居士",
        "author": "李端",
        "content": "孔融过五十，海内故人稀。\n相府恩犹在，知君未拂衣。",
        "dynasty": "唐",
        "collection_info": null
    },
    {
        "title": "荐福寺送元伟",
        "author": "李端",
        "content": "送客攀花后，寻僧坐竹时。\n明朝莫回望，青草马行迟。",
        "dynasty": "唐",
        "collection_info": null
    },
    {
        "title": "哭苗垂",
        "author": "李端",
        "content": "旧友无由见，孤坟草欲长。\n月斜邻笛尽，车马出山阳。",
        "dynasty": "唐",
        "collection_info": null
    },
    {
        "title": "客行赠冯着",
        "author": "李端",
        "content": "旅行虽别路，日暮各思归。\n欲下今朝泪，知君亦湿衣。",
        "dynasty": "唐",
        "collection_info": null
    },
    {
        "title": "芜城",
        "author": "李端",
        "content": "风吹城上树，草没城边路。\n城裏月明时，精灵自来去。",
        "dynasty": "唐",
        "collection_info": null
    },
    {
        "title": "赠山中老人",
        "author": "李端",
        "content": "白首独一身，青山为四邻。\n虽行故乡陌，不见故乡人。",
        "dynasty": "唐",
        "collection_info": null
    },
    {
        "title": "拜新月",
        "author": "李端",
        "content": "开帘见新月，便即下阶拜。\n细语人不闻，北风吹裙带。",
        "dynasty": "唐",
        "collection_info": null
    },
    {
        "title": "听筝",
        "author": "李端",
        "content": "鸣筝金粟柱，素手玉房前。\n欲得周郎顾，时时误拂弦。",
        "dynasty": "唐",
        "collection_info": null
    },
    {
        "title": "赠何兆",
        "author": "李端",
        "content": "文章似扬马，风骨又清羸。\n江汉君犹在，英灵信未衰。",
        "dynasty": "唐",
        "collection_info": null
    },
    {
        "title": "同司空文明过坚上人故院",
        "author": "李端",
        "content": "我与雷居士，平生事远公。\n无人知是旧，共到影堂中。",
        "dynasty": "唐",
        "collection_info": null
    },
    {
        "title": "杂诗",
        "author": "李端",
        "content": "主第辞高饮，石家赴宵会。\n金谷走车来，玉人骑马待。",
        "dynasty": "唐",
        "collection_info": null
    },
    {
        "title": "感兴",
        "author": "李端",
        "content": "香炉最高顶，中有高人住。\n日暮下山来，月明上山去。",
        "dynasty": "唐",
        "collection_info": null
    },
    {
        "title": "问张山人疾",
        "author": "李端",
        "content": "先生沈病意何如，蓬艾门前客转疎。\n不见领徒过绛帐，唯闻与婢削丹书。",
        "dynasty": "唐",
        "collection_info": null
    },
    {
        "title": "江上送客",
        "author": "李端",
        "content": "故人南去汉江阴，秋雨萧萧云梦深。\n江上见人应下泪，由来远客易伤心。",
        "dynasty": "唐",
        "collection_info": null
    },
    {
        "title": "闺情",
        "author": "李端",
        "content": "月落星稀天欲明，孤灯未灭梦难成。\n披衣更向门前望，不忿朝来鹊喜声。",
        "dynasty": "唐",
        "collection_info": null
    },
    {
        "title": "送刘侍郎",
        "author": "李端",
        "content": "几人同去谢宣城，未及酬恩隔死生。\n唯有夜猨知客恨，峄阳溪路第三声。",
        "dynasty": "唐",
        "collection_info": null
    },
    {
        "title": "重送郑宥归蜀因寄何兆",
        "author": "李端",
        "content": "黄花西上路何如，青壁连天雁亦疎。\n为报长卿休涤器，汉家思见茂陵书。",
        "dynasty": "唐",
        "collection_info": null
    },
    {
        "title": "宿石涧店闻妇人哭",
        "author": "李端",
        "content": "山店门前一妇人，哀哀夜哭向秋云。\n自说夫因征战死，朝来逢着旧将军。",
        "dynasty": "唐",
        "collection_info": null
    },
    {
        "title": "与道者别",
        "author": "李端",
        "content": "闻说沧溟今已浅，何当白鹤更归来。\n旧师唯有先生在，忍见门人掩泪回。",
        "dynasty": "唐",
        "collection_info": null
    },
    {
        "title": "长门怨",
        "author": "李端",
        "content": "金壶漏尽禁门开，飞燕昭阳侍寝回。\n随分独眠秋殿裏，遥闻语笑自天来。",
        "dynasty": "唐",
        "collection_info": null
    },
    {
        "title": "忆友怀野寺旧居",
        "author": "李端",
        "content": "自嫌野性共人疎，忆向西林更结庐。\n寄谢山阴许都讲，昨来频得远公书。",
        "dynasty": "唐",
        "collection_info": null
    },
    {
        "title": "听夜雨寄卢纶",
        "author": "李端",
        "content": "暮雨萧条过凤城，霏霏飒飒重还轻。\n闻君此夜东林宿，听得荷池几番声。",
        "dynasty": "唐",
        "collection_info": null
    },
    {
        "title": "昭君词",
        "author": "李端",
        "content": "李陵初送子卿回，汉月明时惆怅来。\n忆着长安旧游处，千门万户玉楼台。",
        "dynasty": "唐",
        "collection_info": null
    },
    {
        "title": "春晚游鹤林寺寄使府诸公",
        "author": "李端",
        "content": "野寺寻春花已迟，背岩惟有两三枝。\n明朝携酒犹堪醉，为报春风且莫吹。",
        "dynasty": "唐",
        "collection_info": null
    },
    {
        "title": "南充谢郡客游澧州留赠宇文中丞",
        "author": "畅当",
        "content": "仆本濩落人，辱当州郡使。\n量力颇及早，谢归今即已。\n萧萧若凌虚，襟带顿销靡。\n车服率然来，涔阳作游子。\n郁郁寡开颜，默默独行李。\n忽逢平生友，一笑方在此。\n秋情宁风日，楚思浩云水。\n为语弋林者，冥冥鸿远矣。",
        "dynasty": "唐",
        "collection_info": null
    },
    {
        "title": "宿报恩寺精舍",
        "author": "畅当",
        "content": "钟梵送沈景，星多露渐光。\n风中兰靡靡，月下树苍苍。\n夜殿若山横，深松如涧凉。\n羸然虎溪子，迟我一虚床。\n杳杳空寂舍，蒙蒙莲桂香。\n拥褐依西壁，纱灯霭中央。",
        "dynasty": "唐",
        "collection_info": null
    },
    {
        "title": "自平阳馆赴郡",
        "author": "畅当",
        "content": "晨兴平阳馆，见月沈江水。\n溶溶山雾披，肃肃沙鹭起。\n奉恩谬符竹，伏轼省顽鄙。\n何当施教化，愧迎小郡史。\n寥落火耕俗，征途青冥裏。\n德绥及吾民，不德将鹿矣。\n擒姦非性能，多愍会衰齿。\n恭承共理诏，恆惧坠诸地。",
        "dynasty": "唐",
        "collection_info": null
    },
    {
        "title": "天柱隐所重荅江州应物",
        "author": "畅当",
        "content": "寂寞一怅望，秋风山景清。\n此中惟草色，翻意见人行。\n荒径饶松子，深萝绝鸟声。\n阳崖全带日，宽嶂偶通耕。\n拙昧难容世，贫寒别有情。\n烦君琼玖赠，幽懒百无成。",
        "dynasty": "唐",
        "collection_info": null
    },
    {
        "title": "山居酬韦苏州见寄",
        "author": "畅当",
        "content": "孤柴泄烟处，此中山叟居。\n观云宁有事，耽酒讵知余。\n水定鹤翻去，松歌峰俨如。\n犹烦使君问，更欲结深庐。",
        "dynasty": "唐",
        "collection_info": null
    },
    {
        "title": "春日过奉诚园",
        "author": "畅当",
        "content": "帝里阳和日，游人到御园。\n暖催新景气，春认旧兰荪。\n咏德先臣没，成蹊大树存。\n见桐犹近井，看柳尚依门。\n献地非更宅，遗忠永奉恩。\n又期攀桂后，来赏百花繁。",
        "dynasty": "唐",
        "collection_info": null
    },
    {
        "title": "军中醉饮寄沈八刘叟",
        "author": "畅当",
        "content": "酒渴爱江清，余酣漱晚汀。\n软莎欹坐稳，冷石醉眠醒。\n野膳随行帐，华音发从伶。\n数杯君不见，都已遣沈冥。",
        "dynasty": "唐",
        "collection_info": null
    },
    {
        "title": "偶宴西蜀摩诃池",
        "author": "畅当",
        "content": "珍木郁清池，风荷左右披。\n浅觞宁及醉，慢舸不知移。\n荫簟流光冷，凝簪照影欹。\n胡为独羁者，雪涕向涟漪。",
        "dynasty": "唐",
        "collection_info": null
    },
    {
        "title": "奉送杜中丞赴洪州",
        "author": "畅当",
        "content": "诏出凤凰宫，新恩连帅雄。\n江湖经战阵，草木待仁风。\n豪右贪威爱，纡繁德简通。\n多惭君子顾，攀饯路尘中。",
        "dynasty": "唐",
        "collection_info": null
    },
    {
        "title": "九日陪皇甫使君泛江宴赤岸亭",
        "author": "畅当",
        "content": "羁旅逢佳节，逍遥忽见招。\n同倾菊花酒，缓棹木兰桡。\n平楚堪愁思，长江去寂寥。\n猿啼不离峡，滩沸镇如潮。\n举目关山异，伤心乡国遥。\n徒言欢满座，谁觉客魂消。",
        "dynasty": "唐",
        "collection_info": null
    },
    {
        "title": "蒲中道中二首 一",
        "author": "畅当",
        "content": "苍苍中条山，厥形极奇磈。\n我欲涉其崖，濯足黄河水。",
        "dynasty": "唐",
        "collection_info": null
    },
    {
        "title": "蒲中道中二首 二",
        "author": "畅当",
        "content": "古剎栖杮林，绿阴覆苍瓦。\n岁晏来品题，拾叶总堪写。",
        "dynasty": "唐",
        "collection_info": null
    },
    {
        "title": "登鹳雀楼",
        "author": "畅当",
        "content": "逈临飞鸟上，高出世尘间。\n天势围平野，河流入断山。",
        "dynasty": "唐",
        "collection_info": null
    },
    {
        "title": "宿潭上二首 一",
        "author": "畅当",
        "content": "夜潭有仙舸，与月当水中。\n嘉宾爱明月，游子惊秋风。",
        "dynasty": "唐",
        "collection_info": null
    },
    {
        "title": "宿潭上二首 二",
        "author": "畅当",
        "content": "青蒲野陂水，白露明月天。\n中夜秋风起，心事坐潸然。",
        "dynasty": "唐",
        "collection_info": null
    },
    {
        "title": "别卢纶",
        "author": "畅当",
        "content": "故交君独在，又欲与君离。\n我有新秋泪，非关宋玉悲。",
        "dynasty": "唐",
        "collection_info": null
    },
    {
        "title": "题沈八斋",
        "author": "畅当",
        "content": "江斋一入何亭亭，因寄沦涟心杳冥。\n绿绮琴弹白雪引，乌丝绢勒黄庭经。",
        "dynasty": "唐",
        "collection_info": null
    },
    {
        "title": "早春",
        "author": "畅诸",
        "content": "献岁春犹浅，园林未尽开。\n雪和新雨落，风带旧寒来。\n听鸟闻归鴈，看花识早梅。\n生涯知几日，更被一年催。",
        "dynasty": "唐",
        "collection_info": null
    },
    {
        "title": "晓过南宫闻太常清乐",
        "author": "陆贽",
        "content": "南宫闻古乐，拂曙听初惊。\n烟霭遥迷处，丝桐暗辨名。\n节随新律改，声带绪风轻。\n合雅将移俗，同和自感情。\n远音兼晓漏，余响过春城。\n九奏明初日，寥寥天地清。",
        "dynasty": "唐",
        "collection_info": null
    },
    {
        "title": "禁中春松",
        "author": "陆贽",
        "content": "阴阴清禁裏，苍翠满春松。\n雨露恩偏近，阳和色更浓。\n高枝分晓日，虚吹杂宵钟。\n香助鑪烟远，形疑盖影重。\n愿符千载寿，不羡五株封。\n傥得迴天眷，全胜老碧峰。",
        "dynasty": "唐",
        "collection_info": null
    },
    {
        "title": "赋得御园芳草",
        "author": "陆贽",
        "content": "阴阴御园裏，瑶草日光长。\n靃靡含烟雾，依稀带夕阳。\n雨余荑更密，风暖蕙初香。\n拥仗缘驰道，乘舆入建章。\n湿烟摇不散，细影乱无行。\n恆恐韶光晚，何人辨早芳。",
        "dynasty": "唐",
        "collection_info": null
    },
    {
        "title": "句",
        "author": "陆贽",
        "content": "遶阶流㶁㶁，来砌树阴阴。",
        "dynasty": "唐",
        "collection_info": null
    },
    {
        "title": "晓过南宫闻太常清乐",
        "author": "张蒙",
        "content": "玉珂经礼寺，金奏过南宫。\n雅调乘清晓，飞声向远空。\n慢随飘去雪，轻逐度来风。\n迥出重城裏，傍闻九陌中。\n应将肆夏比，更与五英同。\n一听南薫曲，因知大舜功。",
        "dynasty": "唐",
        "collection_info": null
    },
    {
        "title": "禁中春松",
        "author": "常沂",
        "content": "映殿松偏好，森森列禁中。\n攒柯霑圣泽，疎盖引皇风。\n晚色连秦苑，春香满汉宫。\n操将金石固，材与直臣同。\n翠影宜青琐，苍枝秀碧空。\n还知沐天眷，千载更葱茏。",
        "dynasty": "唐",
        "collection_info": null
    },
    {
        "title": "禁中春松",
        "author": "周存",
        "content": "几岁含贞节，青青紫禁中。\n日华留偃盖，雉尾转春风。\n不为繁霜改，那将众木同。\n千条攒翠色，百尺澹晴空。\n影密金茎近，花明凤沼通。\n安知幽涧侧，独与散樗丛。",
        "dynasty": "唐",
        "collection_info": null
    },
    {
        "title": "西戎献马",
        "author": "周存",
        "content": "天马从东道，皇威被远戎。\n来参八骏列，不假贰师功。\n影别流沙路，嘶流上苑风。\n望云时蹀足，向月每争雄。\n禀异才难状，标奇志岂同。\n驱驰如见许，千里一朝通。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "黎逢",
        "content": "上林新柳变，小苑暮天晴。\n始望和烟密，遥怜拂水轻。\n色承阳气暖，阴带御沟清。\n不厌随风弱，仍宜向日明。\n垂丝遍阁榭，飞絮触帘旌。\n渐到依依处，思闻出谷鸎。",
        "dynasty": "唐",
        "collection_info": null
    },
    {
        "title": "夏首犹清和",
        "author": "黎逢",
        "content": "早夏宜初景，和光起禁城。\n祝融将御节，炎帝启朱明。\n日送残花晚，风过御苑清。\n郊原浮麦气，池沼发荷英。\n树影临山动，禽飞入汉轻。\n幸逢尧禹化，全胜谷中情。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "张昔",
        "content": "小苑春初至，皇衢日更清。\n遥分万条柳，迴出九重城。\n隐映龙池润，参差凤阙明。\n影宜宫雪曙，色带禁烟晴。\n深浅残阳变，高低晓吹轻。\n年光正堪折，欲寄一枝荣。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "丁位",
        "content": "小苑春初望，宫池柳色轻。\n低昂含晓景，萦转带新晴。\n似盖芳初合，如丝荫渐成。\n依依连水暗，袅袅出墙明。\n虽以阳和发，能令旅思生。\n他时花满路，从此接迁莺。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "元友直",
        "content": "柳色新池遍，春光御苑晴。\n叶依青阁密，条向碧流倾。\n路暗阴初重，波摇影转清。\n风从垂处度，烟就望中生。\n断续游蜂聚，飘飖戏蝶轻。\n怡然变芳节，愿及一枝荣。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "杨系",
        "content": "胜游从小苑，宫柳望春晴。\n拂地青丝嫩，萦风绿带轻。\n光含烟色远，影透水文清。\n玉笛吟何得，金闺画岂成。\n皇风吹欲断，圣日映逾明。\n愿驻高枝上，还同出谷莺。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "崔绩",
        "content": "帝京春气早，御柳已先荣。\n嫩叶随风散，浮光向月明。\n悠扬生别意，断续引芳声。\n积翠连驰道，飘花出禁城。\n柔条依水弱，远色带烟轻。\n南望龙池畔，斜光照晚晴。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "张季略",
        "content": "韶光归汉苑。\n柳色发春城，半见离宫出。\n纔分远水明，青葱当淑景。\n隐映媚新晴，积翠烟初合。\n微黄叶未生，迎春看尚嫩。\n照日见先荣，倘得辞幽谷。\n高枝寄一名。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "裴达",
        "content": "胜游经小苑，闲望上春城。\n御路韶光发，宫池柳色轻。\n乍浓含雨润，微澹带云晴。\n羃历残烟敛，摇扬落照明。\n几条垂广殿，数树影高旌。\n独有风尘客，思同雨露荣。",
        "dynasty": "唐",
        "collection_info": null
    },
    {
        "title": "南至日太史登台书云物",
        "author": "裴逵",
        "content": "圆丘纔展礼，佳气近初分。\n太史新簪笔，高台纪彩云。\n烟空和缥缈，晓色共氛氲。\n道泰资贤辅，年丰荷圣君。\n恭惟司国瑞，兼用察人文。\n应念怀铅客，终朝望碧雰。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "沈迴",
        "content": "今来游上苑，春染柳条轻。\n濯濯方含色，依依若有情。\n分行临曲沼，先发媚重城。\n拂水枝偏弱，摇风丝已生。\n变黄随淑景，吐翠逐新晴。\n伫立徒延首，裴回欲寄诚。",
        "dynasty": "唐",
        "collection_info": null
    },
    {
        "title": "长安春夜宿开元观",
        "author": "杨凭",
        "content": "霓裳下晚烟，留客杏花前。\n徧问人寰事，新从洞府天。\n长松皆扫月，老鹤不知年。\n为说蓬瀛路，云涛几处连。",
        "dynasty": "唐",
        "collection_info": null
    },
    {
        "title": "晚泊江戍",
        "author": "杨凭",
        "content": "旅棹依遥戍，清湘急晚流。\n若为南浦宿，逢此北风秋。\n云月孤鸿晚，关山几路愁。\n年年不得意，零落对沧洲。",
        "dynasty": "唐",
        "collection_info": null
    },
    {
        "title": "巴江雨夜",
        "author": "杨凭",
        "content": "五岭天无雁，三巴客问津。\n纷纷轻汉暮，漠漠暗江春。\n青草连湖岸，繁花忆楚人。\n芳菲无限路，几夜月明新。",
        "dynasty": "唐",
        "collection_info": null
    },
    {
        "title": "边塞行",
        "author": "杨凭",
        "content": "九原临得水，双足是重城。\n独许为儒老，相怜从骑行。\n细丛榆塞逈，高点雁山晴。\n圣主嗤炎汉，无心自勒兵。",
        "dynasty": "唐",
        "collection_info": null
    },
    {
        "title": "乐游园望月",
        "author": "杨凭",
        "content": "炎灵全盛地，明月半秋时。\n今古人同望，盈亏节暗移。\n彩凝双月逈，轮度八川迟。\n共惜鸣珂去，金波送酒巵。",
        "dynasty": "唐",
        "collection_info": null
    },
    {
        "title": "千叶桃花",
        "author": "杨凭",
        "content": "千叶桃花胜百花，孤荣春晚驻年华。\n若教避俗秦人见，知向河源旧侣夸。",
        "dynasty": "唐",
        "collection_info": null
    },
    {
        "title": "春中泛舟",
        "author": "杨凭",
        "content": "仙郎归奏过湘东，正值三湘二月中。\n惆怅满川桃杏醉，醉看还与曲江同。",
        "dynasty": "唐",
        "collection_info": null
    },
    {
        "title": "雨中怨秋",
        "author": "杨凭",
        "content": "辞家远客怆秋风，千里寒云与断蓬。\n日暮隔山投古寺，钟声何处雨蒙蒙。",
        "dynasty": "唐",
        "collection_info": null
    },
    {
        "title": "秋日独游曲江",
        "author": "杨凭",
        "content": "信马闲过忆所亲，秋山行尽路无尘。\n主人莫惜松阴醉，还有千钱沽酒人。",
        "dynasty": "唐",
        "collection_info": null
    },
    {
        "title": "寄别",
        "author": "杨凭",
        "content": "晚烟洲雾共苍苍，河雁惊飞不作行。\n回斾转舟行数里，歌声犹自逐清湘。",
        "dynasty": "唐",
        "collection_info": null
    },
    {
        "title": "边情",
        "author": "杨凭",
        "content": "新种如今屡请和，玉关边上幸无他。\n欲知北海苦辛处，看取节毛余几多。",
        "dynasty": "唐",
        "collection_info": null
    },
    {
        "title": "早发湘中",
        "author": "杨凭",
        "content": "按节鸣笳中贵催，红旌白斾满船开。\n迎愁湓浦登城望，西见荆门积水来。",
        "dynasty": "唐",
        "collection_info": null
    },
    {
        "title": "海榴",
        "author": "杨凭",
        "content": "海榴殷色透帘栊，看盛看衰意欲同。\n若许三英随五马，便将浓艳鬬繁红。",
        "dynasty": "唐",
        "collection_info": null
    },
    {
        "title": "春情",
        "author": "杨凭",
        "content": "暮雨朝云几日归，如丝如雾湿人衣。\n三湘二月春光早，莫逐狂风缭乱飞。",
        "dynasty": "唐",
        "collection_info": null
    },
    {
        "title": "送客往荆州",
        "author": "杨凭",
        "content": "巴丘过日又登城，云水湘东一日平。\n若爱春秋繁露学，正逢元凯镇南荆。",
        "dynasty": "唐",
        "collection_info": null
    },
    {
        "title": "赠马炼师",
        "author": "杨凭",
        "content": "心嫌碧落更何从，月帔花冠冰雪容。\n行雨若迷归处路，近南惟见祝融峰。",
        "dynasty": "唐",
        "collection_info": null
    },
    {
        "title": "湘江泛舟",
        "author": "杨凭",
        "content": "湘川洛浦三千里，地角天涯南北遥。\n除却同倾百壶外，不愁谁奈两魂销。",
        "dynasty": "唐",
        "collection_info": null
    },
    {
        "title": "送别",
        "author": "杨凭",
        "content": "江岸梅花雪不如，看君驿驭向南徐。\n相闻不必因来雁，云裏飞輧落素书。",
        "dynasty": "唐",
        "collection_info": null
    },
    {
        "title": "赠窦牟",
        "author": "杨凭",
        "content": "直用天才众却瞋，应欺李杜久为尘。\n南荒不死中华老，别玉翻同西国人。",
        "dynasty": "唐",
        "collection_info": null
    },
    {
        "title": "送别",
        "author": "杨凝",
        "content": "樽酒邮亭暮，云帆驿使归。\n野鸥寒不起，川雨冻难飞。\n吴会家移遍，轩辕梦去稀。\n姓杨皆足泪，非是强沾衣。",
        "dynasty": "唐",
        "collection_info": null
    },
    {
        "title": "送客东归",
        "author": "杨凝",
        "content": "君向古营州，边风战地愁。\n草青缦别路，柳亚拂孤楼。\n人意伤难醉，莺啼咽不流。\n芳菲只合乐，离思返如秋。",
        "dynasty": "唐",
        "collection_info": null
    },
    {
        "title": "送客归湖南",
        "author": "杨凝",
        "content": "湖南树色尽，了了辨潭州。\n雨散今为别，云飞何处游。\n情来偏似醉，泪迸不成流。\n那向萧条路，缘湘篁竹愁。",
        "dynasty": "唐",
        "collection_info": null
    },
    {
        "title": "送客归淮南",
        "author": "杨凝",
        "content": "画舫照河堤，暄风百草齐。\n行丝直网蝶，去燕旋遗泥。\n郡向高天近，人从别路迷。\n非关御沟上，今日各东西。",
        "dynasty": "唐",
        "collection_info": null
    },
    {
        "title": "春情",
        "author": "杨凝",
        "content": "旧宅洛川阳，曾游游侠场。\n水添杨柳色，花绊绮罗香。\n赵瑟多愁曲，秦家足艳妆。\n江潭远相忆，春梦不胜长。",
        "dynasty": "唐",
        "collection_info": null
    },
    {
        "title": "秋夜听捣衣",
        "author": "杨凝",
        "content": "砧杵闻秋夜，裁缝寄远方。\n声微渐湿露，响细未经霜。\n兰牖唯遮树，风帘不碍凉。\n云中望何处，听此断人肠。",
        "dynasty": "唐",
        "collection_info": null
    },
    {
        "title": "从军行",
        "author": "杨凝",
        "content": "都尉出居延，强兵集五千。\n还将张博望，直救范祁连。\n汉卒悲箫鼓，胡姬湿采旃。\n如今意气尽，流泪挹流泉。",
        "dynasty": "唐",
        "collection_info": null
    },
    {
        "title": "和直禁省",
        "author": "杨凝",
        "content": "宵直丹宫近，风传碧树凉。\n漏稀银箭滴，月度网轩光。\n凤诏裁多暇，兰灯梦更长。\n此时颜范贵，十步旧连行。",
        "dynasty": "唐",
        "collection_info": null
    },
    {
        "title": "留别",
        "author": "杨凝",
        "content": "玉节随东阁，金闺别旧僚。\n若为花满寺，跃马上河桥。",
        "dynasty": "唐",
        "collection_info": null
    },
    {
        "title": "送客往洞庭",
        "author": "杨凝",
        "content": "九江归路远，万里客舟还。\n若过巴江水，湘东满碧烟。",
        "dynasty": "唐",
        "collection_info": null
    },
    {
        "title": "别友人",
        "author": "杨凝",
        "content": "倦客惊危路，伤禽遶树枝。\n非逢暴公子，不敢涕流离。",
        "dynasty": "唐",
        "collection_info": null
    },
    {
        "title": "初渡淮北岸",
        "author": "杨凝",
        "content": "别梦虽难觉，悲魂最易销。\n慇勤淮北岸，乡近去家遥。",
        "dynasty": "唐",
        "collection_info": null
    },
    {
        "title": "咏雨",
        "author": "杨凝",
        "content": "尘浥多人路，泥归足燕家。\n可怜缭乱点，湿尽满宫花。",
        "dynasty": "唐",
        "collection_info": null
    },
    {
        "title": "柳絮",
        "author": "杨凝",
        "content": "河畔多杨柳，追游尽狭斜。\n春风一回送，乱入莫愁家。",
        "dynasty": "唐",
        "collection_info": null
    },
    {
        "title": "花枕",
        "author": "杨凝",
        "content": "席上沈香枕，楼中荡子妻。\n那堪一夜裏，长湿两行啼。",
        "dynasty": "唐",
        "collection_info": null
    },
    {
        "title": "送客往鄜州",
        "author": "杨凝",
        "content": "新参将相事营平，锦带骍弓结束轻。\n晓上关城吟画角，暗驰羗马发支兵。\n回中地近风常急，鄜畤年多草自生。\n近喜扶阳系戎相，从来衞霍笑长缨。",
        "dynasty": "唐",
        "collection_info": null
    },
    {
        "title": "送客往夏州",
        "author": "杨凝",
        "content": "怜君此去过居延，古塞黄云共渺然。\n沙阔独行寻马迹，路迷遥指戍楼烟。\n夜投孤店愁吹笛，朝望行尘避控弦。\n闻有故交今从骑，何须着论更言钱。",
        "dynasty": "唐",
        "collection_info": null
    },
    {
        "title": "春霁晚望",
        "author": "杨凝",
        "content": "细雨晴深小苑东，春云开气逐光风。\n雄儿走马神光上，静女看花佛寺中。\n书劒学多心欲懒，田园荒废望频空。\n南归路极天连海，惟有相思明月同。",
        "dynasty": "唐",
        "collection_info": null
    },
    {
        "title": "唐昌观玉蘂花",
        "author": "杨凝",
        "content": "瑶华琼蘂种何年，萧史秦嬴向紫烟。\n时控綵鸾过旧邸，摘花持献玉皇前。",
        "dynasty": "唐",
        "collection_info": null
    },
    {
        "title": "别李协",
        "author": "杨凝",
        "content": "江边日暮不胜愁，送客霑衣江上楼。\n明月峡添明月照，蛾眉峰似两眉愁。",
        "dynasty": "唐",
        "collection_info": null
    },
    {
        "title": "初次巴陵",
        "author": "杨凝",
        "content": "西江浪接洞庭波，积水遥连天上河。\n乡信为凭谁寄去，汀洲燕雁渐来多。",
        "dynasty": "唐",
        "collection_info": null
    },
    {
        "title": "上巳",
        "author": "杨凝",
        "content": "帝京元巳足繁华，细管清弦七贵家。\n此日风光谁不共，纷纷皆是掖垣花。",
        "dynasty": "唐",
        "collection_info": null
    },
    {
        "title": "春怨",
        "author": "杨凝",
        "content": "花满帘栊欲度春，此时夫壻在咸秦。\n绿窗孤寝难成寐，紫燕双飞似弄人。",
        "dynasty": "唐",
        "collection_info": null
    },
    {
        "title": "送客归常州",
        "author": "杨凝",
        "content": "行到河边从此辞，寒天日远暮帆迟。\n可怜芳草成衰草，公子归时过绿时。",
        "dynasty": "唐",
        "collection_info": null
    },
    {
        "title": "送别",
        "author": "杨凝",
        "content": "春愁不尽别愁来，旧泪犹长新泪催。\n相思倘寄相思字，君到扬州扬子迴。",
        "dynasty": "唐",
        "collection_info": null
    },
    {
        "title": "送客入蜀",
        "author": "杨凝",
        "content": "劒阁迢迢梦想间，行人归路遶梁山。\n明朝骑马摇鞭去，秋雨槐花子午关。",
        "dynasty": "唐",
        "collection_info": null
    },
    {
        "title": "送别",
        "author": "杨凝",
        "content": "仙花笑尽石门中，石室重重掩绿空。\n蹔下云峰能几日，却迴烟驾驭春风。",
        "dynasty": "唐",
        "collection_info": null
    },
    {
        "title": "残花",
        "author": "杨凝",
        "content": "五马踟蹰在路岐，南来只为看花枝。\n莺衔蝶弄红芳尽，此日深闺那得知。",
        "dynasty": "唐",
        "collection_info": null
    },
    {
        "title": "戏赠友人",
        "author": "杨凝",
        "content": "湘阴直与地阴连，此日相逢忆醉年。\n美酒非如平乐贵，十升不用一千钱。",
        "dynasty": "唐",
        "collection_info": null
    },
    {
        "title": "赠同游",
        "author": "杨凝",
        "content": "此囗风雨后，已觉减年华。\n若待皆无事，应难更有花。\n管弦临夜急，榆柳向江斜。\n且莫看归路，同须醉酒家。",
        "dynasty": "唐",
        "collection_info": null
    },
    {
        "title": "送人出塞",
        "author": "杨凝",
        "content": "北风吹雨雪，举目已悽悽。\n战鬼秋频哭，征鸿夜不栖。\n沙平关路直，碛广郡楼低。\n此去非东鲁，人多事鼓鼙。",
        "dynasty": "唐",
        "collection_info": null
    },
    {
        "title": "寻僧元皎因病",
        "author": "杨凝",
        "content": "此僧迷友着，因病得寻师。\n话尽山中事，归当月上时。\n高松连寺影，亚竹入窗枝。\n闲忆草堂路，相逢非素期。",
        "dynasty": "唐",
        "collection_info": null
    },
    {
        "title": "夜泊渭津",
        "author": "杨凝",
        "content": "飘飘东去客，一宿渭城边。\n远处星垂岸，中流月满船。\n凉归夜深簟，秋入雨余天。\n渐觉家山小，残程尚几年。",
        "dynasty": "唐",
        "collection_info": null
    },
    {
        "title": "晚夏逢友人",
        "author": "杨凝",
        "content": "一别同袍友，相思已十年。\n长安多在客，久病忽闻蝉。\n骤雨纔沾地，阴云不徧天。\n微凉堪话旧，移榻晚风前。",
        "dynasty": "唐",
        "collection_info": null
    },
    {
        "title": "别谪者",
        "author": "杨凝",
        "content": "此地闻犹恶，人言是所之。\n一家书绝久，孤驿梦成迟。\n八月三湘道，闻猨冒雨时。\n不须祠楚相，臣节转堪疑。",
        "dynasty": "唐",
        "collection_info": null
    },
    {
        "title": "行思",
        "author": "杨凝",
        "content": "千里岂云去，欲归如路穷。\n人间无暇日，马上又秋风。\n破月衔高岳，流星拂晓空。\n此时皆在梦，行色独怱怱。",
        "dynasty": "唐",
        "collection_info": null
    },
    {
        "title": "感怀题从舅宅",
        "author": "杨凝",
        "content": "郗家庭树下，几度醉春风。\n今日花还发，当时事不同。\n流言应未息，直道竟难通。\n徒遣相思者，悲歌向暮空。",
        "dynasty": "唐",
        "collection_info": null
    },
    {
        "title": "与友人会",
        "author": "杨凝",
        "content": "蝉吟槐蘂落，的的是愁端。\n病觉离家远，贫知处事难。\n真交无所隐，深语有余欢。\n未必闻歌吹，羁心得蹔宽。",
        "dynasty": "唐",
        "collection_info": null
    },
    {
        "title": "下第后蒙侍郎示意指于新先辈宣恩感谢",
        "author": "杨凝",
        "content": "才薄命如此，自嗟兼自疑。\n遭逢好交日，黜落至公时。\n倚玉甘无路，穿杨却未期。\n更惭君侍坐，问许可言诗。",
        "dynasty": "唐",
        "collection_info": null
    },
    {
        "title": "奉酬韦滁州寄示",
        "author": "杨凌",
        "content": "淮扬为郡暇，坐惜流芳歇。\n散怀累榭风，清暑澄潭月。\n陪燕辞三楚，戒途绵百越。\n非当远别离，雅奏何由发。",
        "dynasty": "唐",
        "collection_info": null
    },
    {
        "title": "梅里旅夕",
        "author": "杨凌",
        "content": "沧洲东望路，旅棹怆羁游。\n枫浦蝉随岸，沙汀鸥转流。\n露天星上月，水国夜生秋。\n谁忍持相忆，南归一叶舟。",
        "dynasty": "唐",
        "collection_info": null
    },
    {
        "title": "钟陵雪夜詶友人",
        "author": "杨凌",
        "content": "穷腊催年急，阳春怯和歌。\n残灯闪壁尽，夜雪透窗多。\n归路山川险，游人梦寐过。\n龙洲不可泊，岁晚足惊波。",
        "dynasty": "唐",
        "collection_info": null
    },
    {
        "title": "润州水楼",
        "author": "杨凌",
        "content": "归心不可留，雪桂一丛秋。\n叶雨空江月，萤飞白露洲。\n野蝉依独树，水郭带孤楼。\n遥望山川路，相思万里游。",
        "dynasty": "唐",
        "collection_info": null
    },
    {
        "title": "江上秋月",
        "author": "杨凌",
        "content": "陇雁送乡心，羁情属岁阴。\n惊秋黄叶遍，愁暮碧云深。\n月色吴江上，风声楚木林。\n交亲几重别，归梦併愁侵。",
        "dynasty": "唐",
        "collection_info": null
    },
    {
        "title": "阁前双槿",
        "author": "杨凌",
        "content": "羣玉开双槿，丹荣对绛纱。\n含烟疑出火，隔雨怪舒霞。\n向晚争辞蘂，迎朝鬬发花。\n非关后桃李，为欲继年华。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "杨凌",
        "content": "上苑闲游早，东风柳色轻。\n储胥遥掩映，池水隔微明。\n春至条偏弱，寒余叶未成。\n和烟变浓淡，转日异阴晴。\n不独芳菲好，还因雨露荣。\n行人望攀折，远翠暮愁生。",
        "dynasty": "唐",
        "collection_info": null
    },
    {
        "title": "送客往睦州",
        "author": "杨凌",
        "content": "水阔尽南天，孤舟去渺然。\n惊秋路傍客，日暮数声蝉。",
        "dynasty": "唐",
        "collection_info": null
    },
    {
        "title": "送客之蜀",
        "author": "杨凌",
        "content": "西蜀三千里，巴南水一方。\n晓云天际断，夜月峡中长。",
        "dynasty": "唐",
        "collection_info": null
    },
    {
        "title": "剡溪看花",
        "author": "杨凌",
        "content": "花落千回舞，莺声百啭歌。\n还同异方乐，不奈客愁多。",
        "dynasty": "唐",
        "collection_info": null
    },
    {
        "title": "江中风",
        "author": "杨凌",
        "content": "白浪暗江中，南泠路不通。\n高樯帆自满，出浦莫呼风。",
        "dynasty": "唐",
        "collection_info": null
    },
    {
        "title": "咏破扇",
        "author": "杨凌",
        "content": "粉落空床弃，尘生故箧留。\n先来无一半，情断不胜愁。",
        "dynasty": "唐",
        "collection_info": null
    },
    {
        "title": "贾客愁",
        "author": "杨凌",
        "content": "山水路悠悠，逢滩即殢留。\n西江风未便，何日到荆州。",
        "dynasty": "唐",
        "collection_info": null
    },
    {
        "title": "即事寄人",
        "author": "杨凌",
        "content": "中禁鸣钟日欲高，北窗欹枕望频搔。\n相思寂寞青苔合，唯有春风啼伯劳。",
        "dynasty": "唐",
        "collection_info": null
    },
    {
        "title": "早春雪中",
        "author": "杨凌",
        "content": "新年雨雪少晴时，屡失寻梅看柳期。\n乡信忆随回鴈早，江春寒带故阴迟。",
        "dynasty": "唐",
        "collection_info": null
    },
    {
        "title": "北行留别",
        "author": "杨凌",
        "content": "日日山川烽火频，山河重起旧烟尘。\n一生孤负龙泉劒，羞把诗书问故人。",
        "dynasty": "唐",
        "collection_info": null
    },
    {
        "title": "秋原野望",
        "author": "杨凌",
        "content": "客鴈秋来次第逢，家书频寄两三封。\n夕阳天外云归尽，乱见青山无数峰。",
        "dynasty": "唐",
        "collection_info": null
    },
    {
        "title": "春霁花萼楼南闻宫莺",
        "author": "杨凌",
        "content": "祥烟瑞气晓来轻，柳变花开共作晴。\n黄鸟远啼鳷鹊观，春风流出凤皇城。",
        "dynasty": "唐",
        "collection_info": null
    },
    {
        "title": "明妃怨",
        "author": "杨凌",
        "content": "汉国明妃去不还，马驮絃管向阴山。\n匣中纵有菱花镜，羞对单于照旧颜。",
        "dynasty": "唐",
        "collection_info": null
    },
    {
        "title": "句",
        "author": "杨凌",
        "content": "南园桃李花落尽，春风寂寞摇空枝。",
        "dynasty": "唐",
        "collection_info": null
    },
    {
        "title": "题玉真观公主山池院",
        "author": "司空曙",
        "content": "香殿留遗影，春朝玉户开。\n羽衣重素几，珠网俨轻埃。\n石自蓬山得，泉经太液来。\n柳丝遮绿浪，花粉落青苔。\n镜掩鸾空在，霞消凤不迴。\n唯余古桃树，传是上仙栽。",
        "dynasty": "唐",
        "collection_info": null
    },
    {
        "title": "送永阳崔明府",
        "author": "司空曙",
        "content": "古国羣舒地，前当桐柏关。\n连绵江上雨，稠迭楚南山。\n沙馆行帆息，枫洲候吏还。\n乘篮若有暇，精舍在林间。",
        "dynasty": "唐",
        "collection_info": null
    },
    {
        "title": "送曹三同猗游山寺",
        "author": "司空曙",
        "content": "山蹋青芜尽，凉秋古寺深。\n何时得连策，此夜更闻琴。\n穷水云同穴，过僧虎共林。\n殷勤如念我，遗尔挂冠心。",
        "dynasty": "唐",
        "collection_info": null
    },
    {
        "title": "送崔校书赴梓幕",
        "author": "司空曙",
        "content": "碧峯天柱下，鼓角镇南军。\n管记催飞檄，蓬莱辍校文。\n栈霜朝似雪，江雾晚成云。\n想出褒中望，巴庸方路分。",
        "dynasty": "唐",
        "collection_info": null
    },
    {
        "title": "送夔州班使君",
        "author": "司空曙",
        "content": "鱼国巴庸路，麾幢汉守过。\n晓樯争市隘，夜鼓祭神多。\n云白当山雨，风清满峡波。\n夷陵旧人吏，犹诵两岐歌。",
        "dynasty": "唐",
        "collection_info": null
    },
    {
        "title": "送菊潭王明府",
        "author": "司空曙",
        "content": "业成洙泗客，皓髮着儒衣。\n一与游人别，仍闻带印归。\n林多宛地古，云尽汉山稀。\n莫爱浔阳隐，嫌官计亦非。",
        "dynasty": "唐",
        "collection_info": null
    },
    {
        "title": "送太易上人赴东洛",
        "author": "司空曙",
        "content": "遥见登山处，青芜雪后春。\n云深岳庙火，寺宿洛阳人。\n饵药将斋折，唯诗与道亲。\n凡经几回别，麈尾不离身。",
        "dynasty": "唐",
        "collection_info": null
    },
    {
        "title": "和王卿立秋即事",
        "author": "司空曙",
        "content": "秋宜何处看，试问白云官。\n暗入蝉鸣树，微侵蝶绕兰。\n向风凉稍动，近日暑犹残。\n九陌浮埃减，千峯爽气攒。\n换衣防竹暮，沈果讶泉寒。\n宫响传花杵，天清出露盘。\n高禽当侧弁，游鲔对凭栏。\n一奏招商曲，空令继唱难。",
        "dynasty": "唐",
        "collection_info": null
    },
    {
        "title": "和李员外与舍人咏玫瑰花寄徐侍郎",
        "author": "司空曙",
        "content": "仙吏紫薇郎，奇花共翫芳。\n攒星排绿蒂，照眼发红光。\n暗妬翻阶药，遥连直署香。\n游枝蜂绕易，碍刺鸟衔妨。\n露湿凝衣粉，风吹散蕊黄。\n蒙茏珠树合，焕烂锦屏张。\n留客胜看竹，思人比爱棠。\n如传采苹咏，远思满潇湘。",
        "dynasty": "唐",
        "collection_info": null
    },
    {
        "title": "冬夜耿拾遗王秀才就宿因伤故人",
        "author": "司空曙",
        "content": "旧时闻笛泪，今夜重沾衣。\n方恨同人少，何堪相见稀。\n竹烟凝涧壑，林雪似芳菲。\n多谢劳车马，应怜独掩扉。",
        "dynasty": "唐",
        "collection_info": null
    },
    {
        "title": "早春游慈恩南池",
        "author": "司空曙",
        "content": "山寺临池水，春愁望远生。\n蹋桥逢鹤起，寻竹值泉横。\n新柳丝犹短，轻苹叶未成。\n还如虎溪上，日暮伴僧行。",
        "dynasty": "唐",
        "collection_info": null
    },
    {
        "title": "雨夜见投之作",
        "author": "司空曙",
        "content": "出户繁星尽，池塘暗不开。\n动衣凉气度，遰树远声来。\n灯外初行电，城隅偶隐雷。\n因知谢文学，晓望比尘埃。",
        "dynasty": "唐",
        "collection_info": null
    },
    {
        "title": "龙池寺望月寄韦使君阎别驾",
        "author": "司空曙",
        "content": "清光此夜中，万古望应同。\n当野山沈雾，低城树有风。\n花宫纷共邃，水府皓相空。\n遥想高楼上，唯君对庾公。",
        "dynasty": "唐",
        "collection_info": null
    },
    {
        "title": "秋夜忆兴善院寄苗发",
        "author": "司空曙",
        "content": "右军多住寺，此夜后池秋。\n自与山僧伴，那因洛客愁。\n卷帘霜霭霭，满目水悠悠。\n若有诗相赠，期君忆惠休。",
        "dynasty": "唐",
        "collection_info": null
    },
    {
        "title": "病中寄郑十六兄",
        "author": "司空曙",
        "content": "倦枕欲徐行，开帘秋月明。\n手便筇杖冷，头喜葛巾轻。\n绿草前侵水，黄花半上城。\n虚消此尘景，不见十年兄。",
        "dynasty": "唐",
        "collection_info": null
    },
    {
        "title": "衞明府寄枇杷叶以诗荅",
        "author": "司空曙",
        "content": "倾筐呈绿叶，重迭色何鲜。\n讵是秋风裏，犹如晓露前。\n仙方当见重，消疾本应便。\n全胜甘蕉赠，空投谢氏篇。",
        "dynasty": "唐",
        "collection_info": null
    },
    {
        "title": "过庆宝寺",
        "author": "司空曙",
        "content": "黄叶前朝寺，无僧寒殿开。\n池晴龟出曝，松暮鹤飞迴。\n古井碑横草，阴廊画杂苔。\n禅宫亦销歇，尘世转堪哀。",
        "dynasty": "唐",
        "collection_info": null
    },
    {
        "title": "奉和张大夫酬高山人",
        "author": "司空曙",
        "content": "野客居铃阁，重门将校稀。\n豸冠亲谷弁，龟印识荷衣。\n座右寒飙爽，谈余暮角微。\n苍生须太傅，山在岂容归。",
        "dynasty": "唐",
        "collection_info": null
    },
    {
        "title": "送严使君游山",
        "author": "司空曙",
        "content": "家楚依三户，辞州选一钱。\n酒杯同寄世，客棹任销年。\n赤烧兼山远，青芜与浪连。\n青春明月夜，知上鄂君船。",
        "dynasty": "唐",
        "collection_info": null
    },
    {
        "title": "送柳震归蜀",
        "author": "司空曙",
        "content": "白日双流静，西看蜀国春。\n桐花能乳鸟，竹节竞祠神。\n蹇步徒相望，先鞭不可亲。\n知从江仆射，登榻更何人。",
        "dynasty": "唐",
        "collection_info": null
    },
    {
        "title": "送乐平苗明府",
        "author": "司空曙",
        "content": "天际山多处，东安古邑深。\n绿田通竹里，白浪隔枫林。\n诗有江僧和，门唯越客寻。\n应将放鱼化，一境表吾心。",
        "dynasty": "唐",
        "collection_info": null
    },
    {
        "title": "赠送郑钱二郎中",
        "author": "司空曙",
        "content": "梅含柳已动，昨日起东风。\n惆怅心徒壮，无如鬓作翁。\n百年飘若水，万绪尽归空。\n何可宗禅客，迟迴岐路中。",
        "dynasty": "唐",
        "collection_info": null
    },
    {
        "title": "酬郑十四望驿不得同宿见赠因寄张参军",
        "author": "司空曙",
        "content": "逢君喜成泪，暂似故乡中。\n谪宦犹多惧，清宵不得终。\n月烟高有鹤，宿草净无虫。\n明日郄超会，应思下客同。",
        "dynasty": "唐",
        "collection_info": null
    },
    {
        "title": "暮春野望寄钱起",
        "author": "司空曙",
        "content": "草长花落树，羸病强寻春。\n无復少年意，空余华髮新。\n青原高见水，白社静逢人。\n寄谢南宫客，轩车不可亲。",
        "dynasty": "唐",
        "collection_info": null
    },
    {
        "title": "送王使君小子孝廉登科归省",
        "author": "司空曙",
        "content": "年少通经学，登科尚佩觿。\n张冯本名士，蔡廓是佳儿。\n鞍马临岐路，龙钟对别离。\n寄书胡太守，请与故人知。",
        "dynasty": "唐",
        "collection_info": null
    },
    {
        "title": "云阳寺石竹花",
        "author": "司空曙",
        "content": "一自幽山别，相逢此寺中。\n高低俱出叶，深浅不分丛。\n野蝶难争白，庭榴暗让红。\n谁怜芳最久，春露到秋风。",
        "dynasty": "唐",
        "collection_info": null
    },
    {
        "title": "送高胜重谒曹王",
        "author": "司空曙",
        "content": "江上青枫岸，阴阴万里春。\n朝辞郢城酒，暮见洞庭人。\n兴比乘舟访，恩怀倒屣亲。\n想君登旧榭，重喜扫芳尘。",
        "dynasty": "唐",
        "collection_info": null
    },
    {
        "title": "闲园书事招畅当",
        "author": "司空曙",
        "content": "闻蝉昼眠后，欹枕对蓬蒿。\n羸病懒寻戴，田园方咏陶。\n傍檐虫挂静，出树蝶飞高。\n惆怅临清镜，思君见鬓毛。",
        "dynasty": "唐",
        "collection_info": null
    },
    {
        "title": "过钱员外",
        "author": "司空曙",
        "content": "为郎头已白，迹向市朝稀。\n移病居荒宅，安贫着败衣。\n野园随客醉，雪寺伴僧归。\n自说东峯下，松萝满故扉。",
        "dynasty": "唐",
        "collection_info": null
    },
    {
        "title": "赠庾侍御",
        "author": "司空曙",
        "content": "年少身无累，相逢忆此时。\n雪过云寺宿，酒向竹园期。\n白髮今催老，清琴但起悲。\n唯应逐宗炳，内学愿为师。",
        "dynasty": "唐",
        "collection_info": null
    },
    {
        "title": "赠李端",
        "author": "司空曙",
        "content": "共忆南浮日，登高望若何。\n楚田湖草远，江寺海榴多。\n载酒寻山宿，思人带雪过。\n东西几回别，此会各磋砣。",
        "dynasty": "唐",
        "collection_info": null
    },
    {
        "title": "送流人",
        "author": "司空曙",
        "content": "闻说南中事，悲君重窜身。\n山村枫子鬼，江庙石郎神。\n童稚留荒宅，图书託故人。\n青门好风景，为尔一沾巾。",
        "dynasty": "唐",
        "collection_info": null
    },
    {
        "title": "过胡居士覩王右丞遗文",
        "author": "司空曙",
        "content": "旧日相知尽，深居独一身。\n闭门空有雪，看竹永无人。\n每许前山隐，曾怜陋巷贫。\n题诗今尚在，暂为拂流尘。",
        "dynasty": "唐",
        "collection_info": null
    },
    {
        "title": "送郎使君赴郢州",
        "author": "司空曙",
        "content": "使君持节去，云水满前程。\n楚寺多连竹，江樯远暎城。\n登楼向月望，赛庙傍山行。\n若动思乡咏，应贻谢步兵。",
        "dynasty": "唐",
        "collection_info": null
    },
    {
        "title": "贼平后送人北归",
        "author": "司空曙",
        "content": "世乱同南去，时清独北还。\n他乡生白髮，旧国见青山。\n晓月过残垒，繁星宿故关。\n寒禽与衰草，处处伴愁颜。",
        "dynasty": "唐",
        "collection_info": null
    },
    {
        "title": "观猎骑",
        "author": "司空曙",
        "content": "缠臂绣纶巾，貂裘窄称身。\n射禽风助箭，走马雪翻尘。\n金埒争开道，香车为驻轮。\n翩翩不知处，传是霍家亲。",
        "dynasty": "唐",
        "collection_info": null
    },
    {
        "title": "同苗员外宿荐福常师房",
        "author": "司空曙",
        "content": "浮生共多故，聚宿喜君同。\n人息时闻磬，灯摇乍有风。\n霜阶疑水际，夜木似山中。\n一愿持如意，长来事远公。",
        "dynasty": "唐",
        "collection_info": null
    },
    {
        "title": "送乔广下第归淮南",
        "author": "司空曙",
        "content": "遥想长淮尽，荒堤楚路斜。\n戍旌标白浪，罟网入青葭。\n啼鸟仍临水，愁人更见花。\n东堂一枝在，为子惜年华。",
        "dynasty": "唐",
        "collection_info": null
    },
    {
        "title": "风筝",
        "author": "司空曙",
        "content": "高风吹玉柱，万籁忽齐飘。\n飒树迟难度，萦空细渐销。\n松泉鹿门夜，笙鹤洛滨朝。\n坐与真僧听，支颐向寂寥。",
        "dynasty": "唐",
        "collection_info": null
    },
    {
        "title": "闲居寄苗发",
        "author": "司空曙",
        "content": "渐向浮生老，前期竟若何。\n独身居处静，永夜坐时多。\n厌逐青林客，休吟白雪歌。\n支公有遗寺，重与谢安过。",
        "dynasty": "唐",
        "collection_info": null
    },
    {
        "title": "送王先生归南山",
        "author": "司空曙",
        "content": "儒中年最老，独有济南生。\n爱子方传业，无官自耦耕。\n竹通山舍远，云接雪田平。\n愿作门人去，相随隐姓名。",
        "dynasty": "唐",
        "collection_info": null
    },
    {
        "title": "寄天台秀师",
        "author": "司空曙",
        "content": "天台瀑布寺，传有白头师。\n幻迹示羸病，空门无住持。\n雪晴看鹤去，海夜与龙期。\n永愿亲瓶屦，呈功得问疑。",
        "dynasty": "唐",
        "collection_info": null
    },
    {
        "title": "送夏侯审赴宁国",
        "author": "司空曙",
        "content": "青圻连白浪，晓日渡南津。\n山迭陵阳树，舟多建业人。\n烟霞高占寺，枫竹暗停神。\n如接玄晖集，江丞独见亲。",
        "dynasty": "唐",
        "collection_info": null
    },
    {
        "title": "云阳馆与韩绅宿别",
        "author": "司空曙",
        "content": "故人江海别，几度隔山川。\n乍见翻疑梦，相悲各问年。\n孤灯寒照雨，湿竹暗浮烟。\n更有明朝恨，离杯惜共传。",
        "dynasty": "唐",
        "collection_info": null
    },
    {
        "title": "送卢使君赴夔州",
        "author": "司空曙",
        "content": "铙管随旌斾，高秋远上巴。\n白波连雾雨，青壁断蒹葭。\n凭几双童静，登楼万井斜。\n政成知变俗，当应画轮车。",
        "dynasty": "唐",
        "collection_info": null
    },
    {
        "title": "夜闻回雁",
        "author": "司空曙",
        "content": "雁响天边过，高高望不分。\n飕飗传细雨，嘹唳隔长云。\n散向谁家尽，归来几客闻。\n还将今夜意，西海话苏君。",
        "dynasty": "唐",
        "collection_info": null
    },
    {
        "title": "赋得的的帆向浦",
        "author": "司空曙",
        "content": "向浦参差去，随波远近还。\n初移芳草裏，正在夕阳间。\n隐暎回孤驿，微明出乱山。\n向空看不尽，归思满江关。",
        "dynasty": "唐",
        "collection_info": null
    },
    {
        "title": "秋思呈尹植裴说",
        "author": "司空曙",
        "content": "静向懒相偶，年将衰共催。\n前途懽不集，往事恨空来。\n昼景委红叶，月华销绿苔。\n沈思竟何有，坐结玉琴哀。",
        "dynasty": "唐",
        "collection_info": null
    },
    {
        "title": "闲园即事寄暕公",
        "author": "司空曙",
        "content": "欲就东林寄一身，尚怜儿女未成人。\n柴门客去残阳在，药圃虫喧秋雨频。\n近水方同梅市隐，曝衣多笑阮家贫。\n深山兰若何时到，羡与闲云作四邻。",
        "dynasty": "唐",
        "collection_info": null
    },
    {
        "title": "题暕上人院",
        "author": "司空曙",
        "content": "闭门不出自焚香，拥褐看山岁月长。\n雨后绿苔生石井，秋来黄叶遍绳床。\n身闲何处无真性，年老曾言隐故乡。\n更说本师同学在，几时携手见衡阳。",
        "dynasty": "唐",
        "collection_info": null
    },
    {
        "title": "长安晓望寄程补阙",
        "author": "司空曙",
        "content": "迢遰山河拥帝京，参差宫殿接云平。\n风吹晓漏经长乐，柳带晴烟出禁城。\n天净笙歌临路发，日高车马隔尘行。\n独有浅才甘未达，多惭名在鲁诸生。",
        "dynasty": "唐",
        "collection_info": null
    },
    {
        "title": "下第日书情寄上叔父",
        "author": "司空曙",
        "content": "微才空觉滞京师，末学曾为叔父知。\n雪裏题诗偏见赏，林间饮酒独令随。\n游客尽伤春色老，贫居还惜暮阴移。\n欲归江海寻山去，愿报何人得桂枝。",
        "dynasty": "唐",
        "collection_info": null
    },
    {
        "title": "南原望汉宫",
        "author": "司空曙",
        "content": "荒原空有汉宫名，衰草茫茫雉堞平。\n连雁下时秋水在，行人过尽暮烟生。\n西陵歌吹何年绝，南陌登临此日情。\n故事悠悠不可问，寒禽野水自纵横。",
        "dynasty": "唐",
        "collection_info": null
    },
    {
        "title": "早夏寄元校书",
        "author": "司空曙",
        "content": "独游野径送芳菲，高竹林居接翠微。\n绿岸草深虫入徧，青藂花尽蝶来稀。\n珠荷荐果香寒簟，玉柄摇风满夏衣。\n蓬荜永无车马到，更当斋夜忆玄晖。",
        "dynasty": "唐",
        "collection_info": null
    },
    {
        "title": "赠衡岳隐禅师",
        "author": "司空曙",
        "content": "拥褐安居南岳头，白云高寺见衡州。\n石窗湖水摇寒月，枫树猨声报夜秋。\n讲席旧逢山鸟至，梵经初向竺僧求。\n垂垂身老将传法，因下人间逐北游。",
        "dynasty": "唐",
        "collection_info": null
    },
    {
        "title": "题凌云寺",
        "author": "司空曙",
        "content": "春山古寺遶沧波，石磴盘空鸟道过。\n百丈金身开翠壁，万龛灯焰隔烟萝。\n云生客到侵衣湿，花落僧禅覆地多。\n不与方袍同结社，下归尘世竟如何。",
        "dynasty": "唐",
        "collection_info": null
    },
    {
        "title": "晦日益州北池陪宴",
        "author": "司空曙",
        "content": "临泛从公日，仙舟翠幕张。\n七桥通碧沼，双树接花塘。\n玉烛收寒气，金波隐夕光。\n野闻歌管思，水静绮萝香。\n游骑萦林远，飞桡截岸长。\n郊原怀灞浐，陂溠写江潢。\n常侍传花诏，偏裨问羽觞。\n岂令南岘首，千载播余芳。",
        "dynasty": "唐",
        "collection_info": null
    },
    {
        "title": "送曲山人之衡州",
        "author": "司空曙",
        "content": "白石先生眉髮光，已分甜雪饮红浆。\n衣巾半染烟霞气，语笑兼和药草香。\n茅洞玉声流暗水，衡山碧色暎朝阳。\n千年城郭如相问，华表峩峩有夜霜。",
        "dynasty": "唐",
        "collection_info": null
    },
    {
        "title": "立秋日",
        "author": "司空曙",
        "content": "律变新秋至，萧条自此初。\n花酣莲报谢，叶在柳呈疎。\n澹日非云暎，清风似雨余。\n卷帘凉暗度，迎扇暑先除。\n草静多翻燕，波澄乍露鱼。\n今朝散骑省，作赋兴何如。",
        "dynasty": "唐",
        "collection_info": null
    },
    {
        "title": "咏古寺花",
        "author": "司空曙",
        "content": "共爱芳菲此树中，千跗万萼裹枝红。\n迟迟欲去犹回望，覆地无人满寺风。",
        "dynasty": "唐",
        "collection_info": null
    },
    {
        "title": "酬张芬有赦后见赠",
        "author": "司空曙",
        "content": "紫凤朝衔五色书，阳春忽布网罗除。\n已将心变寒灰后，岂料光生腐草余。\n建水风烟收客泪，杜陵花竹梦郊居。\n劳君故有诗相赠，欲报琼瑶恨不如。",
        "dynasty": "唐",
        "collection_info": null
    },
    {
        "title": "哭苗员外呈张参军",
        "author": "司空曙",
        "content": "思君宁家宅，久接竹林期。\n尝值偷琴处，亲闻比玉时。\n高人不易合，弱冠早相知。\n试艺临诸友，能文即我师。\n凌寒松未老，先暮槿何衰。\n季子生前别，羊昙醉后悲。\n寿堂乖一恸，奠席阻长辞。\n因沥殊方泪，遥成墓下诗。",
        "dynasty": "唐",
        "collection_info": null
    },
    {
        "title": "金陵怀古",
        "author": "司空曙",
        "content": "辇路江枫暗，宫庭野草春。\n伤心庾开府，老作北朝臣。",
        "dynasty": "唐",
        "collection_info": null
    },
    {
        "title": "发渝州却寄韦判官",
        "author": "司空曙",
        "content": "红烛津亭夜见君，繁弦急管两纷纷。\n平明分手空江转，唯有猨声满水云。",
        "dynasty": "唐",
        "collection_info": null
    },
    {
        "title": "送卢彻之太原谒马尚书",
        "author": "司空曙",
        "content": "榆落鵰飞关塞秋，黄云画角见幷州。\n翩翩羽骑双旌后，上客亲随郭细侯。",
        "dynasty": "唐",
        "collection_info": null
    },
    {
        "title": "峡口送友人",
        "author": "司空曙",
        "content": "峡口花飞欲尽春，天涯去住泪沾巾。\n来时万里同为客，今日飜成送故人。",
        "dynasty": "唐",
        "collection_info": null
    },
    {
        "title": "故郭婉仪挽歌",
        "author": "司空曙",
        "content": "一日辞秦镜，千秋别汉宫。\n岂唯泉路掩，长使月轮空。\n苦色凝朝露，悲声切暝风。\n婉仪余旧德，仍载礼经中。",
        "dynasty": "唐",
        "collection_info": null
    },
    {
        "title": "送翰林张学士岭南勒圣碑",
        "author": "司空曙",
        "content": "汉恩天外洽，周颂日边称。\n文独司空羡，书兼太尉能。\n出关逢北雁，度岭逐南鹏。\n使者翰林客，余春归灞陵。",
        "dynasty": "唐",
        "collection_info": null
    },
    {
        "title": "送吉校书东归",
        "author": "司空曙",
        "content": "少年芸阁吏，罢直暂归休。\n独与亲知别，行逢江海秋。\n听猨看楚岫，随雁到吴洲。\n处处园林好，何人待子猷。",
        "dynasty": "唐",
        "collection_info": null
    },
    {
        "title": "早春游望",
        "author": "司空曙",
        "content": "东风春未足，试望秦城曲。\n青草状寒芜，黄花似秋菊。\n壮将欢共去，老与悲相逐。\n独作游社人，暮过威辇宿。",
        "dynasty": "唐",
        "collection_info": null
    },
    {
        "title": "秋日趋府上张大夫",
        "author": "司空曙",
        "content": "重城洞启肃秋烟，共说羊公在镇年。\n鞞鼓暗惊林叶落，旌旗遥拂雁行偏。\n石过桥下书曾受，星降人间梦已传。\n谪吏何能沐风化，空将歌颂拜车前。",
        "dynasty": "唐",
        "collection_info": null
    },
    {
        "title": "竹裏径",
        "author": "司空曙",
        "content": "幽径行迹稀，清阴苔色古。\n萧萧风欲来，乍似蓬山雨。",
        "dynasty": "唐",
        "collection_info": null
    },
    {
        "title": "黄子陂",
        "author": "司空曙",
        "content": "岸芳春色晓，水影夕阳微。\n寂寂深烟裏，渔舟夜不归。",
        "dynasty": "唐",
        "collection_info": null
    },
    {
        "title": "田鹤",
        "author": "司空曙",
        "content": "散下渚田中，隐见菰蒲裏。\n哀鸣自相应，欲作凌风起。",
        "dynasty": "唐",
        "collection_info": null
    },
    {
        "title": "药园",
        "author": "司空曙",
        "content": "春园芳已遍，绿蔓杂红英。\n独有深山客，时来辨药名。",
        "dynasty": "唐",
        "collection_info": null
    },
    {
        "title": "石井",
        "author": "司空曙",
        "content": "苔色遍春石，桐阴入寒井。\n幽人独汲时，先乐残阳影。",
        "dynasty": "唐",
        "collection_info": null
    },
    {
        "title": "板桥",
        "author": "司空曙",
        "content": "横遮野水石，前带荒村道。\n来往见愁人，清风柳阴好。",
        "dynasty": "唐",
        "collection_info": null
    },
    {
        "title": "石莲花",
        "author": "司空曙",
        "content": "今逢石上生，本自波中有。\n红艳秋风裏，谁怜众芳后。",
        "dynasty": "唐",
        "collection_info": null
    },
    {
        "title": "远寺钟",
        "author": "司空曙",
        "content": "杳杳疎钟发，因风清復引。\n中宵独听之，似与东林近。",
        "dynasty": "唐",
        "collection_info": null
    },
    {
        "title": "松下雪",
        "author": "司空曙",
        "content": "不随晴野尽，独向深松积。\n落照入寒光，偏能伴幽寂。",
        "dynasty": "唐",
        "collection_info": null
    },
    {
        "title": "新柳",
        "author": "司空曙",
        "content": "全欺芳蕙晚，似妬寒梅疾。\n撩乱发青条，春风来几日。",
        "dynasty": "唐",
        "collection_info": null
    },
    {
        "title": "唐昌公主院看花",
        "author": "司空曙",
        "content": "遗殿空长闭，乘鸾自不回。\n至今荒草上，寥落旧花开。",
        "dynasty": "唐",
        "collection_info": null
    },
    {
        "title": "别张讚",
        "author": "司空曙",
        "content": "今日山晴后，残蝉菊发时。\n登楼见秋色，何处最相思。",
        "dynasty": "唐",
        "collection_info": null
    },
    {
        "title": "晚思",
        "author": "司空曙",
        "content": "蛩余窗下月，草湿阶前露。\n晚景凄我衣，秋风入庭树。",
        "dynasty": "唐",
        "collection_info": null
    },
    {
        "title": "留卢秦卿",
        "author": "司空曙",
        "content": "知有前期在，难分此夜中。\n无将故人酒，不及石尤风。",
        "dynasty": "唐",
        "collection_info": null
    },
    {
        "title": "登岘亭",
        "author": "司空曙",
        "content": "岘山回首望秦关，南向荆州几日还。\n今日登临唯有泪，不知风景在何山。",
        "dynasty": "唐",
        "collection_info": null
    },
    {
        "title": "哭曲山人",
        "author": "司空曙",
        "content": "忆昔秋风起，君曾叹逐臣。\n何言芳草日，自作九泉人。",
        "dynasty": "唐",
        "collection_info": null
    },
    {
        "title": "过坚上人故院与李端同赋",
        "author": "司空曙",
        "content": "旧依支遁宿，曾与戴颙来。\n今日空林下，唯知见绿苔。",
        "dynasty": "唐",
        "collection_info": null
    },
    {
        "title": "病中嫁女妓",
        "author": "司空曙",
        "content": "万事伤心在目前，一身垂泪对花筵。\n黄金用尽教歌舞，留与他人乐少年。",
        "dynasty": "唐",
        "collection_info": null
    },
    {
        "title": "江村即事",
        "author": "司空曙",
        "content": "钓罢归来不繫船，江村月落正堪眠。\n纵然一夜风吹去，只在芦花浅水边。",
        "dynasty": "唐",
        "collection_info": null
    },
    {
        "title": "送郑明府贬岭南",
        "author": "司空曙",
        "content": "青枫江色晚，楚客独伤春。\n共对一尊酒，相看万里人。\n猜嫌成谪宦，正直不防身。\n莫畏炎方久，年年雨露新。",
        "dynasty": "唐",
        "collection_info": null
    },
    {
        "title": "寄衞明府常见短靴褐裘又务持诵是以有末句之赠",
        "author": "司空曙",
        "content": "柴桑官舍近东林，儿稚初髫即道心。\n侧寄绳床嫌凭几，斜安苔帻懒穿簪。\n高僧静望山僮逐，走吏喧来水鸭沈。\n翠竹黄花皆佛性，莫教尘境误相侵。",
        "dynasty": "唐",
        "collection_info": null
    },
    {
        "title": "酬李端校书见赠",
        "author": "司空曙",
        "content": "绿槐垂穗乳乌飞，忽忆山中独未归。\n青镜流年看髮变，白云芳草与心违。\n乍逢酒客春游惯，久别林僧夜坐稀。\n昨日闻君到城阙，莫将簪弁胜荷衣。",
        "dynasty": "唐",
        "collection_info": null
    },
    {
        "title": "过卢秦卿旧居",
        "author": "司空曙",
        "content": "五柳茅茨楚国贤，桔槔蔬圃水涓涓。\n黄花寒后难逢蝶，红叶晴来忽有蝉。\n韩康助采君臣药，支遁同看内外篇。\n为问潜夫空着论，如何侍从赋甘泉。",
        "dynasty": "唐",
        "collection_info": null
    },
    {
        "title": "秋园",
        "author": "司空曙",
        "content": "伤秋不是惜年华，别忆春风碧玉家。\n强向衰藂见芳意，茱萸红实似繁花。",
        "dynasty": "唐",
        "collection_info": null
    },
    {
        "title": "送王使君赴太原拜节度副使",
        "author": "司空曙",
        "content": "新从刘太尉，结束向幷州。\n络脑青丝骑，盘囊锦带钩。\n出关逢将校，下岭拥戈矛。\n匣闭黄云冷，山传画角秋。\n劒锋将破虏，函道罢登楼。\n岂作书生老，当封万户侯。",
        "dynasty": "唐",
        "collection_info": null
    },
    {
        "title": "拟百劳歌",
        "author": "司空曙",
        "content": "朱丝纽弦金点杂，双蔕芙蓉共开合。\n谁家稚女着罗裳，红粉青眉娇暮妆。\n木难作床牙作席，云母屏风光照壁。\n玉颜年几新上头，迴身敛笑多自羞。\n红销月落不復见，可惜当时谁拂面。",
        "dynasty": "唐",
        "collection_info": null
    },
    {
        "title": "迎神",
        "author": "司空曙",
        "content": "吉日兮临水，沐青兰兮白芷。\n假山鬼兮请东皇，託灵均兮邀帝子。\n吹参差兮正苦，舞婆娑兮未已。\n鸾旌圆盖望欲来，山雨霏霏江浪起。\n神既降兮我独知，目成再拜为陈词。",
        "dynasty": "唐",
        "collection_info": null
    },
    {
        "title": "送神",
        "author": "司空曙",
        "content": "神之去，迴风袅袅云容与。\n桂尊瑶席不復陈，苍山绿水暮愁人。",
        "dynasty": "唐",
        "collection_info": null
    },
    {
        "title": "残莺百啭歌同王员外耿拾遗吉中孚李端游慈恩各赋一物",
        "author": "司空曙",
        "content": "残莺一何怨，百啭相寻续。\n始辨下将高，稍分长復促。\n绵蛮巧状语，机节终如曲。\n野客赏应迟，幽僧闻讵足。\n禅斋深树夏阴清，零落空余三两声。\n金谷筝中传不似，山阳笛裏写难成。\n忆昨乱啼无远近，晴宫晓色偏相引。\n送暖初随柳色来，辞芳暗逐花枝尽。\n歌残莺，歌残莺，悠然万感生。\n谢朓羇怀方一听，何郎闲吟本多情。\n乃知众鸟非俦比，暮噪晨鸣倦人耳。\n共爱奇音那可亲，年年出谷待新春。\n此时断绝为君惜，明日玄蝉催髮白。",
        "dynasty": "唐",
        "collection_info": null
    },
    {
        "title": "过终南柳处士",
        "author": "司空曙",
        "content": "云起山苍苍，林居萝薜荒。\n幽人老深境，素髮与青裳。\n雨涤莓苔绿，风摇松桂香。\n洞泉分溜浅，岩笋出藂长。\n败屦安松砌，余棊在石床。\n书名一为别，还路已堪伤。",
        "dynasty": "唐",
        "collection_info": null
    },
    {
        "title": "春送郭大之官",
        "author": "司空曙",
        "content": "明府之官官舍春，春风辞我两三人。\n可怜江县闲无事，手板支颐独咏贫。",
        "dynasty": "唐",
        "collection_info": null
    },
    {
        "title": "送郑锡",
        "author": "司空曙",
        "content": "汉阳云树清无极，蜀国风烟思不堪。\n莫怪别君偏有泪，十年曾事晋征南。",
        "dynasty": "唐",
        "collection_info": null
    },
    {
        "title": "同张参军喜李尚书寄新琴",
        "author": "司空曙",
        "content": "新琴传凤凰，晴景称高张。\n白玉连徽净，朱丝繫爪长。\n轻埃随拂拭，杂籁满铿锵。\n暗想山泉合，如亲兰蕙芳。\n正声消郑衞，古状掩笙簧。\n远识贤人意，清风愿激扬。",
        "dynasty": "唐",
        "collection_info": null
    },
    {
        "title": "苦热",
        "author": "司空曙",
        "content": "暑气发炎州，焦烟远未收。\n啸风兼炽燄，挥汗讶成流。\n鹳鹊投林尽，龟鱼拥石稠。\n漱泉齐饮酎，衣葛剧兼裘。\n长簟贪欹枕，轻巾懒挂头。\n招商如有曲，一为取新秋。",
        "dynasty": "唐",
        "collection_info": null
    },
    {
        "title": "送人归黔府",
        "author": "司空曙",
        "content": "伏波箫鼓水云中，长戟如霜大斾红。\n油幕晓开飞鸟绝，翩翩上将独趋风。",
        "dynasty": "唐",
        "collection_info": null
    },
    {
        "title": "杂兴",
        "author": "司空曙",
        "content": "月没辽城暗出师，双龙金角晓天悲。\n黄尘满目随风散，不认将军燕尾旗。",
        "dynasty": "唐",
        "collection_info": null
    },
    {
        "title": "岁暮怀崔峒耿湋",
        "author": "司空曙",
        "content": "腊月江天见春色，白花青柳疑寒食。\n洛阳旧社各东西，楚国游人不相识。",
        "dynasty": "唐",
        "collection_info": null
    },
    {
        "title": "观妓",
        "author": "司空曙",
        "content": "翠蛾红脸不胜情，管绝弦余发一声。\n银烛摇摇尘暗下，却愁红粉泪痕生。",
        "dynasty": "唐",
        "collection_info": null
    },
    {
        "title": "过长林湖西酒家",
        "author": "司空曙",
        "content": "湖草青青三两家，门前桃杏一般花。\n迁人到处唯求醉，闻说渔翁有酒赊。",
        "dynasty": "唐",
        "collection_info": null
    },
    {
        "title": "过阎采病居",
        "author": "司空曙",
        "content": "每逢佳节何曾坐，唯有今年不得游。\n张邴卧来休送客，菊花枫叶向谁秋。",
        "dynasty": "唐",
        "collection_info": null
    },
    {
        "title": "送程秀才",
        "author": "司空曙",
        "content": "悠悠多路岐，相见又别离。\n东风催节换，燄燄春阳散。\n楚草渐烟绵，江云亦芜漫。\n送子恨何穷，故关如梦中。\n游人尽还北，旅雁辞南国。\n枫树几回青，逐臣归不得。",
        "dynasty": "唐",
        "collection_info": null
    },
    {
        "title": "长林令衞象饧丝结歌",
        "author": "司空曙",
        "content": "主人琱盘盘素丝，寒女眷眷墨子悲。\n乃言假使饧为之，八珍重沓失颜色。\n手援玉筯不敢持，始状芙蓉新出水。\n仰坼重衣倾万蕊，又如合欢交乱枝。\n红茸向暮花参差，吴蚕络茧抽尚绝。\n细缕纤毫看欲灭，雪髮羞垂倭堕鬟。\n绣囊畏并茱萸结，我爱此丝巧。\n妙绝世间无，为君作歌陈座隅。",
        "dynasty": "唐",
        "collection_info": null
    },
    {
        "title": "酬崔峒见寄",
        "author": "司空曙",
        "content": "趋陪禁掖雁行随，迁放江潭鹤髮垂。\n素浪遥疑太液水，青枫忽似万年枝。\n嵩南春遍愁魂梦，壶口云深隔路岐。\n共望汉朝多沛泽，苍蝇早晚得先知。",
        "dynasty": "唐",
        "collection_info": null
    },
    {
        "title": "闻春雷",
        "author": "司空曙",
        "content": "水国春雷早，阗阗若众车。\n自怜迁逐者，犹滞蛰藏余。",
        "dynasty": "唐",
        "collection_info": null
    },
    {
        "title": "晚秋西省寄上李韩二舍人",
        "author": "司空曙",
        "content": "昼漏传清唱，天恩禁旅秋。\n雁亲承露掌，砧隔曝衣楼。\n赐膳中人送，余香侍女收。\n仍闻劳上直，晚步凤池头。",
        "dynasty": "唐",
        "collection_info": null
    },
    {
        "title": "下武昌江行望涔阳",
        "author": "司空曙",
        "content": "悠悠次楚乡，楚口下涔阳。\n雪隐洲渚暗，沙高芦荻黄。\n渔人共留滞，水鸟自喧翔。\n怀土年空尽，春风又淼茫。",
        "dynasty": "唐",
        "collection_info": null
    },
    {
        "title": "送史申之峡州",
        "author": "司空曙",
        "content": "峡口巴江外，无风浪亦翻。\n蒹葭新有雁，云雨不离猨。\n行客思乡远，愁人赖酒昏。\n檀郎好联句，共滞谢家门。",
        "dynasty": "唐",
        "collection_info": null
    },
    {
        "title": "送王闰",
        "author": "司空曙",
        "content": "相送临寒水，苍然望故关。\n江芜连梦泽，楚雪入商山。\n话我他年旧，看君此日还。\n因将自悲泪，一洒别离间。",
        "dynasty": "唐",
        "collection_info": null
    },
    {
        "title": "江园书事寄卢纶",
        "author": "司空曙",
        "content": "种柳南江边，闭门三四年。\n艳花那胜竹，凡鸟不如蝉。\n嗜酒渐婴渴，读书多欲眠。\n平生故交在，白首远相怜。",
        "dynasty": "唐",
        "collection_info": null
    },
    {
        "title": "送郑况往淮南",
        "author": "司空曙",
        "content": "西楚见南关，苍苍落日间。\n云离大雷树，潮入秣陵山。\n登戍因高望，停桡放溜闲。\n陈公有贤榻，君去岂空还。",
        "dynasty": "唐",
        "collection_info": null
    },
    {
        "title": "题江陵临沙驿楼",
        "author": "司空曙",
        "content": "江天清更愁，风柳入江楼。\n雁惜楚山晚，蝉知秦树秋。\n凄凉多独醉，零落半同游。\n岂復平生意，苍然兰杜洲。",
        "dynasty": "唐",
        "collection_info": null
    },
    {
        "title": "新蝉",
        "author": "司空曙",
        "content": "今朝蝉忽鸣，迁客若为情。\n便觉一年老，能令万感生。\n微风方满树，落日稍沈城。\n为问同怀者，凄凉听几声。",
        "dynasty": "唐",
        "collection_info": null
    },
    {
        "title": "送张弋",
        "author": "司空曙",
        "content": "拥棹江天旷，苍然下郢城。\n冰霜葭菼变，云泽鹧鸪鸣。\n酒倦临流醉，人逢置榻迎。\n尝闻藉东观，不独鲁诸生。",
        "dynasty": "唐",
        "collection_info": null
    },
    {
        "title": "送僧无言归山",
        "author": "司空曙",
        "content": "袈裟出尘外，山径几盘缘。\n人到白云树，鹤沈青草田。\n龛泉朝请盥，松籁夜和禅。\n自昔闻多学，逍遥注一篇。",
        "dynasty": "唐",
        "collection_info": null
    },
    {
        "title": "和卢校书文若早入使院书事",
        "author": "司空曙",
        "content": "解带独裴回，秋风如水来。\n轩墀湿繁露，琴几拂轻埃。\n晨鸟犹在叶，夕虫余囗苔。\n苍然发高兴，相仰坐难陪。",
        "dynasty": "唐",
        "collection_info": null
    },
    {
        "title": "送史泽之长沙",
        "author": "司空曙",
        "content": "谢朓怀西府，单车触火云。\n野蕉依戍客，庙竹暎湘君。\n梦渚巴山断，长沙楚路分。\n一杯从别后，风月不相闻。",
        "dynasty": "唐",
        "collection_info": null
    },
    {
        "title": "田家",
        "author": "司空曙",
        "content": "田家喜雨足，邻老相招携。\n泉溢沟塍坏，麦高桑柘低。\n呼儿催放犊，宿客待烹鸡。\n搔首蓬门下，如将轩冕齐。",
        "dynasty": "唐",
        "collection_info": null
    },
    {
        "title": "送卢堪",
        "author": "司空曙",
        "content": "羁贫不易去，此日始西东。\n旅舍秋霖叶，行人寒草风。\n酒醒余恨在，野饯暂游同。\n莫使祢生刺，空留怀袖中。",
        "dynasty": "唐",
        "collection_info": null
    },
    {
        "title": "送柳震入蜀",
        "author": "司空曙",
        "content": "粉堞连青气，喧喧杂万家。\n夷人祠竹节，蜀鸟乳桐花。\n酒报新丰景，琴迎抵峡斜。\n多闻滞游客，不似在天涯。",
        "dynasty": "唐",
        "collection_info": null
    },
    {
        "title": "送李嘉佑正字括图书兼往扬州觐省",
        "author": "司空曙",
        "content": "不事兰台贵，全多韦带风。\n儒官比刘向，使者得陈农。\n晚烧平芜外，朝阳迭浪东。\n归来喜调膳，寒笋出林中。",
        "dynasty": "唐",
        "collection_info": null
    },
    {
        "title": "送刘侍御",
        "author": "司空曙",
        "content": "狱成收夜烛，整豸出登车。\n黄叶辞荆楚，青山背汉初。\n早朝新羽衞，晚下步徒胥。\n应念长沙谪，思乡不食鱼。",
        "dynasty": "唐",
        "collection_info": null
    },
    {
        "title": "送庞判官赴黔中",
        "author": "司空曙",
        "content": "天远风烟异，西南见一方。\n乱山来蜀道，诸水出辰阳。\n堆案青油暮，看棋画角长。\n论文谁可制，记室有何郎。",
        "dynasty": "唐",
        "collection_info": null
    },
    {
        "title": "送人游岭南",
        "author": "司空曙",
        "content": "万里南游客，交州见柳条。\n逢迎人易合，时日酒能消。\n浪晓浮青雀，风温解黑貂。\n囊金如未足，莫恨故乡遥。",
        "dynasty": "唐",
        "collection_info": null
    },
    {
        "title": "送曹同椅",
        "author": "司空曙",
        "content": "青春三十余，众艺尽无如。\n中散诗传画，将军扇续书。\n楚田晴下雁，江日暖游鱼。\n惆怅空相送，欢游自此疎。",
        "dynasty": "唐",
        "collection_info": null
    },
    {
        "title": "送鄂州张别驾襄阳觐省",
        "author": "司空曙",
        "content": "苍苍岘亭路，腊月汉阳春。\n带雪半山寺，行沙隔水人。\n王祥因就宦，莱子不违亲。\n正恨殊乡别，千条楚柳新。",
        "dynasty": "唐",
        "collection_info": null
    },
    {
        "title": "送魏季羔游长沙觐兄",
        "author": "司空曙",
        "content": "芦荻湘江水，萧萧万里秋。\n鹤高看迥野，蝉远入中流。\n访友多成滞，携家不厌游。\n惠连仍有作，知得从兄酬。",
        "dynasty": "唐",
        "collection_info": null
    },
    {
        "title": "杂言",
        "author": "司空曙",
        "content": "伏余西景移，风雨洒轻絺。\n燕拂青芜地，蝉鸣红叶枝。",
        "dynasty": "唐",
        "collection_info": null
    },
    {
        "title": "翫花与衞象同醉",
        "author": "司空曙",
        "content": "衰鬓千茎雪，他乡一树花。\n今朝与君醉，忘却在长沙。",
        "dynasty": "唐",
        "collection_info": null
    },
    {
        "title": "送王尊师归湖州",
        "author": "司空曙",
        "content": "烟芜满洞青山遶，幢节飘空紫凤飞。\n金阙乍看迎日丽，玉箫遥听隔花微。\n多开石髓供调膳，时御霓裳奉易衣。\n莫学辽东华表上，千年始欲一迴归。",
        "dynasty": "唐",
        "collection_info": null
    },
    {
        "title": "九日洛东亭",
        "author": "司空曙",
        "content": "风息斜阳尽，游人曲落间。\n采花因覆酒，行草转看山。\n柳散新霜下，天晴早雁还。\n伤秋非骑省，玄髮白成斑。",
        "dynasty": "唐",
        "collection_info": null
    },
    {
        "title": "九日送人",
        "author": "司空曙",
        "content": "送人冠獬豸，值节佩茱萸。\n均覆征三壤，登车出五湖。\n水风凄落日，岸叶飒衰芜。\n自恨尘中使，何因在路隅。",
        "dynasty": "唐",
        "collection_info": null
    },
    {
        "title": "哭王注",
        "author": "司空曙",
        "content": "已叹漳滨卧，何言驻隙难。\n异才伤促短，诸友哭门阑。\n古道松声暮，荒阡草色寒。\n延陵今葬子，空使鲁人观。",
        "dynasty": "唐",
        "collection_info": null
    },
    {
        "title": "遇谷口道士",
        "author": "司空曙",
        "content": "一见林中客，闲知州县劳。\n白云秋色远，苍岭夕阳高。\n自说名因石，谁逢手种桃。\n丹经傥相授，何用恋青袍。",
        "dynasty": "唐",
        "collection_info": null
    },
    {
        "title": "喜外弟卢纶见宿",
        "author": "司空曙",
        "content": "静夜四无邻，荒居旧业贫。\n雨中黄叶树，灯下白头人。\n以我独沈久，愧君相见频。\n平生自有分，况是蔡家亲。",
        "dynasty": "唐",
        "collection_info": null
    },
    {
        "title": "深上人见访忆李端",
        "author": "司空曙",
        "content": "雁稀秋色尽，落日对寒山。\n避事多称疾，留僧独闭关。\n心归尘俗外，道胜有无间。\n仍忆东林友，相期久不还。",
        "dynasty": "唐",
        "collection_info": null
    },
    {
        "title": "宿青龙寺故昙上人院",
        "author": "司空曙",
        "content": "年深宫院在，旧客自相逢。\n闭户临寒竹，无人有夜钟。\n降龙今已去，巢鹤竟何从。\n坐见繁星晓，凄凉识旧峯。",
        "dynasty": "唐",
        "collection_info": null
    },
    {
        "title": "送张炼师还峨嵋山",
        "author": "司空曙",
        "content": "太一天坛天柱西，垂萝为幌石为梯。\n前登灵境青霄绝，下视人间白日低。\n松籁万声和管盘，丹光五色杂虹蜺。\n春山一入寻无路，鸟响烟深水满溪。",
        "dynasty": "唐",
        "collection_info": null
    },
    {
        "title": "逢江客问南中故人因以诗寄",
        "author": "司空曙",
        "content": "南客何时去，相逢问故人。\n望乡空泪落，嗜酒转家贫。\n疎懒辞微禄，东西任老身。\n上楼多看月，临水共伤春。\n五柳终期隐，双鸥自可亲。\n应怜折腰吏，冉冉在风尘。",
        "dynasty": "唐",
        "collection_info": null
    },
    {
        "title": "送皋法师",
        "author": "司空曙",
        "content": "江草知寒柳半衰，行吟怨别独迟迟。\n何人讲席投如意，唯有东林远法师。",
        "dynasty": "唐",
        "collection_info": null
    },
    {
        "title": "送郑佶归洛阳",
        "author": "司空曙",
        "content": "苍苍楚色水云间，一醉春风送尔还。\n何处乡心最堪羡，汝南初见洛阳山。",
        "dynasty": "唐",
        "collection_info": null
    },
    {
        "title": "分流水",
        "author": "司空曙",
        "content": "古时愁别泪，滴作分流水。\n日夜东西流，分流几千里。\n通塞两不见，波澜各自起。\n与君相背飞，去去心如此。",
        "dynasty": "唐",
        "collection_info": null
    },
    {
        "title": "和耿拾遗元日观早朝",
        "author": "司空曙",
        "content": "元日争朝阙，奔流若会溟。\n路尘和薄雾，骑火接低星。\n门响双鱼钥，车喧百子铃。\n冕旒当翠殿，幢戟满彤庭。\n积岁方编瑞，乘春即省刑。\n大官陈禹玉，司历献尧蓂。\n寿酒三觞退，箫韶九奏停。\n太阳开物象，霈泽及生灵。\n南陌高山碧，东方晓气青。\n自怜扬子贱，归草太玄经。",
        "dynasty": "唐",
        "collection_info": null
    },
    {
        "title": "塞下曲",
        "author": "司空曙",
        "content": "寒柳接胡桑，军门向大荒。\n幕营随月魄，兵气长星芒。\n横吹催春酒，重裘隔夜霜。\n冰开不防虏，青草满辽阳。",
        "dynasty": "唐",
        "collection_info": null
    },
    {
        "title": "关山月",
        "author": "司空曙",
        "content": "苍茫明月上，夜久光如积。\n野幕冷胡霜，关楼宿边客。\n陇头秋露暗，碛外寒沙白。\n唯有故乡人，霑裳此闻笛。",
        "dynasty": "唐",
        "collection_info": null
    },
    {
        "title": "御制雨后出城观览敕朝臣已下属和",
        "author": "司空曙",
        "content": "上上开鹑野，师师出凤城。\n因知圣主念，得遂老农情。\n陇麦垂秋合，郊尘得雨清。\n时新荐玄祖，岁足富苍生。\n却马川原静，闻鸡水土平。\n熏弦歌舜德，和鼎致尧名。\n览物欣多稼，垂衣御大明。\n史官何所录，称瑞满天京。",
        "dynasty": "唐",
        "collection_info": null
    },
    {
        "title": "奉和常舍人晚秋集贤院即事寄徐薛二侍郎",
        "author": "司空曙",
        "content": "蔼蔼凤凰宫，兰台玉署通。\n夜霜凝树羽，朝日照相风。\n官附三台贵，儒开百氏宗。\n司言陈禹命，侍讲发尧聪。\n香卷青编内，铅分绿字中。\n缀籤从太史，锵佩揖羣公。\n池接天泉碧，林交御果红。\n寒龟登故叶，秋蝶恋疎藂。\n颜谢征文并，钟裴直事同。\n离羣惊海鹤，属思怨江枫。\n地远姑苏外，山长越绝东。\n惭当哲匠后，下曲本难工。",
        "dynasty": "唐",
        "collection_info": null
    },
    {
        "title": "题鲜于秋林园",
        "author": "司空曙",
        "content": "雨后园林好，幽行迥野通。\n远山芳草外，流水落花中。\n客醉悠悠惯，莺啼处处同。\n夕阳自一望，日暮杜陵东。",
        "dynasty": "唐",
        "collection_info": null
    },
    {
        "title": "登秦岭",
        "author": "司空曙",
        "content": "南登秦岭头，迴首始堪忧。\n汉阙青门远，商山蓝水流。\n三湘迁客去，九陌故人游。\n从此思乡泪，双垂不復收。",
        "dynasty": "唐",
        "collection_info": null
    },
    {
        "title": "独游寄衞长林",
        "author": "司空曙",
        "content": "草绿春阳动，迟迟泽畔游。\n恋花同野蝶，爱水剧江鸥。\n身外唯须醉，人间尽是愁。\n那知鸣玉者，不羡卖瓜侯。",
        "dynasty": "唐",
        "collection_info": null
    },
    {
        "title": "望水",
        "author": "司空曙",
        "content": "高楼晴见水，楚色霭相和。\n野极空如练，天遥不辨波。\n永无人迹到，时有鸟行过。\n况是苍茫外，残阳照最多。",
        "dynasty": "唐",
        "collection_info": null
    },
    {
        "title": "望商山路",
        "author": "司空曙",
        "content": "南见青山道，依然去国时。\n已甘长避地，谁料有还期。\n雨霁残阳薄，人愁独望迟。\n空残华髮在，前事不堪思。",
        "dynasty": "唐",
        "collection_info": null
    },
    {
        "title": "题落叶",
        "author": "司空曙",
        "content": "霜景催危叶，今朝半树空。\n萧条故国异，零落旅人同。\n飒岸浮寒水，依阶拥夜虫。\n随风偏可羡，得到洛阳宫。",
        "dynasty": "唐",
        "collection_info": null
    },
    {
        "title": "寄准上人",
        "author": "司空曙",
        "content": "昨闻归旧寺，暂别欲经年。\n樵客应同步，邻僧定伴禅。\n后峯秋有雪，远涧夜鸣泉。\n偶与支公论，人间自共传。",
        "dynasty": "唐",
        "collection_info": null
    },
    {
        "title": "送况上人还荆州因寄衞侍御象",
        "author": "司空曙",
        "content": "惠持游蜀久，策杖欲西还。\n共别此宵月，独归何处山。\n对鸥沙草畔，洗足野云间。\n知有玄晖会，斋心受八关。",
        "dynasty": "唐",
        "collection_info": null
    },
    {
        "title": "别卢纶",
        "author": "司空曙",
        "content": "有月多共赏，无秋不共悲。\n如何与君别，又是菊黄时。",
        "dynasty": "唐",
        "collection_info": null
    },
    {
        "title": "雪二首 一",
        "author": "司空曙",
        "content": "乐游春苑望鹅毛，宫殿如星树似毫。\n漫漫一川横渭水，太阳初出五陵高。",
        "dynasty": "唐",
        "collection_info": null
    },
    {
        "title": "雪二首 二",
        "author": "司空曙",
        "content": "王屋南崖见洛城，石龛松寺上方平。\n半山槲叶当窗下，一夜曾闻雪打声。",
        "dynasty": "唐",
        "collection_info": null
    },
    {
        "title": "酬衞长林岁日见呈",
        "author": "司空曙",
        "content": "地暖雪花摧，天春斗柄迴。\n朱泥一丸药，柏叶万年杯。\n旅雁辞人去，繁霜满镜来。\n今朝彩盘上，神燕不须雷。",
        "dynasty": "唐",
        "collection_info": null
    },
    {
        "title": "杜鹃行",
        "author": "司空曙",
        "content": "古时杜宇称望帝，魂作杜鹃何微细。\n跳枝窜叶树木中，抢翔瞥捩雌随雄。\n毛衣惨黑自顦顇，众鸟安肯相尊崇。\n隳形不敢栖华屋，短翮唯愿巢深丛。\n穿皮啄朽觜欲秃，苦饥始得食一虫。\n谁言养雏不自哺，此语亦足为愚蒙。\n声音咽哕若有谓，号啼略与婴儿同。\n口干垂血转迫促，似欲上诉于苍穹。\n蜀人闻之皆起立，至今相效传遗风。\n乃知变化不可穷，岂知昔日居深宫，嫔妃左右如花红。",
        "dynasty": "唐",
        "collection_info": null
    },
    {
        "title": "寄胡居士",
        "author": "司空曙",
        "content": "日暖风微南陌头，青田红树起春愁。\n伯劳相逐行人别，岐路空归野水流。\n徧地寻僧同看雪，谁期载酒共登楼。\n为言惆怅嵩阳寺，明月高松应独游。",
        "dynasty": "唐",
        "collection_info": null
    },
    {
        "title": "寒塘",
        "author": "司空曙",
        "content": "晓髮梳临水，寒塘坐见秋。\n乡心正无限，一雁度南楼。",
        "dynasty": "唐",
        "collection_info": null
    },
    {
        "title": "为李魏公赋谢汧公",
        "author": "司空曙",
        "content": "白雪高吟际，青霄远望中。\n谁言路遐旷，宫征暗相通。",
        "dynasty": "唐",
        "collection_info": null
    },
    {
        "title": "梁城老人怨",
        "author": "司空曙",
        "content": "朝为耕钟人，暮作刀枪鬼。\n相看父子血，共染城壕水。",
        "dynasty": "唐",
        "collection_info": null
    },
    {
        "title": "扬州选蒙相公赏判雪后呈上",
        "author": "崔峒",
        "content": "自得山公许，休畊海上田。\n惭看长史传，欲弃钓鱼船。\n穷巷殷忧日，芜城雨雪天。\n此时瞻相府，心事比旌悬。",
        "dynasty": "唐",
        "collection_info": null
    },
    {
        "title": "客舍书情寄赵中丞",
        "author": "崔峒",
        "content": "东楚復西秦，浮云类此身。\n关山劳策蹇，僮仆惯投人。\n孤客来千里，全家託四邻。\n生涯难自料，中夜问[情亲]。",
        "dynasty": "唐",
        "collection_info": null
    },
    {
        "title": "客舍有怀因呈诸在事",
        "author": "崔峒",
        "content": "读书常苦节，待诏岂辞贫。\n暮雪犹驱马，晡飡又寄人。\n愁来占吉梦，老去惜良辰。\n延首平津阁，家山日已春。",
        "dynasty": "唐",
        "collection_info": null
    },
    {
        "title": "书怀寄杨郭李王判官",
        "author": "崔峒",
        "content": "惯作云林客，因成懒漫人。\n吏欺从政拙，妻笑理家贫。\n李郭应时望，王杨入幕频。\n从容丞相阁，知忆故园春。",
        "dynasty": "唐",
        "collection_info": null
    },
    {
        "title": "奉和给事寓直",
        "author": "崔峒",
        "content": "桂枝家共折，鸡树代相传。\n忝向鸾台下，仍看鴈影连。\n夜闲方步月，漏尽欲朝天。\n知去丹墀近，明王许荐贤。",
        "dynasty": "唐",
        "collection_info": null
    },
    {
        "title": "初入集贤院赠李献仁",
        "author": "崔峒",
        "content": "燕代官初罢，江湖路便分。\n九迁从命薄，四十幸人闻。\n迹愧趋丹禁，身曾繫白云。\n何由返沧海，昨日谒明君。",
        "dynasty": "唐",
        "collection_info": null
    },
    {
        "title": "酬李补阙雨中寄赠",
        "author": "崔峒",
        "content": "十年随马宿，几度受人恩。\n白髮还乡井，微官有子孙。\n竹窗寒雨滴，苦砌夜虫喧。\n独媿东垣友，新诗慰旅魂。",
        "dynasty": "唐",
        "collection_info": null
    },
    {
        "title": "初除拾遗酬丘二十二见寄",
        "author": "崔峒",
        "content": "江海久垂纶，朝衣忽挂身。\n丹墀初谒帝，白髮免羞人。\n才愧文章士，名当谏诤臣。\n空余荐贤分，不敢负交亲。",
        "dynasty": "唐",
        "collection_info": null
    },
    {
        "title": "刘展下判官相招以诗答之",
        "author": "崔峒",
        "content": "国有非常宠，家承异姓勋。\n背恩惭皎日，不义若浮云。\n但使忠贞在，甘从玉石焚。\n窜身如有地，梦寐见明君。",
        "dynasty": "唐",
        "collection_info": null
    },
    {
        "title": "送侯山人赴会稽",
        "author": "崔峒",
        "content": "仙客辞萝月，东来就一官。\n且归沧海住，犹向白云看。\n猨呌江天暮，虫声野浦寒。\n时游镜湖裏，为我把鱼竿。",
        "dynasty": "唐",
        "collection_info": null
    },
    {
        "title": "宿禅智寺上方演大师院",
        "author": "崔峒",
        "content": "石林高几许，金剎在中峰。\n白日空山梵，清霜后夜钟。\n竹窗迴翠壁，苔径入寒松。\n幸接无生法，疑心怯所从。",
        "dynasty": "唐",
        "collection_info": null
    },
    {
        "title": "题空山人石室",
        "author": "崔峒",
        "content": "早晚悟无生，头陀不到城。\n云山知夏腊，猨鸟见修行。\n地僻无溪路，人寻逐水声。\n年年深谷裏，谁识远公名。",
        "dynasty": "唐",
        "collection_info": null
    },
    {
        "title": "登蒋山开善寺",
        "author": "崔峒",
        "content": "山殿秋云裏，香烟出翠微。\n客寻朝磬至，僧背夕阳归。\n下界千门见，前朝万事非。\n看心兼送目，葭菼暮依依。",
        "dynasty": "唐",
        "collection_info": null
    },
    {
        "title": "题崇福寺禅院",
        "author": "崔峒",
        "content": "僧家竟何事，扫地与焚香。\n清磬度山翠，闲云来竹房。\n身心尘外远，岁月坐中长。\n向晚禅堂掩，无人空夕阳。",
        "dynasty": "唐",
        "collection_info": null
    },
    {
        "title": "秋晚送丹徒许明府赴上国因寄江南故人",
        "author": "崔峒",
        "content": "秋暮之彭泽，篱花远近逢。\n君书前日至，别后此时重。\n寒夜江边月，晴天海上峰。\n还知南地客，招引住新丰。",
        "dynasty": "唐",
        "collection_info": null
    },
    {
        "title": "送薛仲方归扬州",
        "author": "崔峒",
        "content": "佳句应无敌，贞心不有猜。\n惭为丈人行，怯见后生才。\n泛舸贪斜月，浮桡值早梅。\n绿杨新过雨，芳草待君来。",
        "dynasty": "唐",
        "collection_info": null
    },
    {
        "title": "送韦员外还京",
        "author": "崔峒",
        "content": "十年离乱后，此去若为情。\n春晚香山绿，人稀豫水清。\n野陂看独树，关路逐残莺。\n前殿朝明主，应怜白髮生。",
        "dynasty": "唐",
        "collection_info": null
    },
    {
        "title": "润州送友人",
        "author": "崔峒",
        "content": "见君还此地，洒泪向江边。\n国士劳相问，家书无处传。\n荒城胡马迹，塞木戍人烟。\n一路堪愁思，孤舟何渺然。",
        "dynasty": "唐",
        "collection_info": null
    },
    {
        "title": "送张芬东归",
        "author": "崔峒",
        "content": "喧喧五衢上，鞍马自驱驰。\n落日临阡陌，贫交欲别离。\n早知时事异，堪与世人随。\n握手将何赠，君心我独知。",
        "dynasty": "唐",
        "collection_info": null
    },
    {
        "title": "送苏修游上饶",
        "author": "崔峒",
        "content": "爱尔无羁束，云山恣意过。\n一身随远岫，孤棹任轻波。\n世事关情少，渔家寄宿多。\n芦花浅淡处，江月奈人何。",
        "dynasty": "唐",
        "collection_info": null
    },
    {
        "title": "送陆明府之盱眙",
        "author": "崔峒",
        "content": "陶令之官去，穷愁惨别魂。\n白烟横海戍，红叶下淮村。\n澹浪摇山郭，平芜到县门。\n政成堪吏隐，免负府公恩。",
        "dynasty": "唐",
        "collection_info": null
    },
    {
        "title": "江南迴逢赵曜因送任十一赴交城主簿",
        "author": "崔峒",
        "content": "江上长相忆，因高北望看。\n不知携老幼，何处度艰难。\n屈指同人尽，伤心故里残。\n遥怜驱匹马，白首到微官。",
        "dynasty": "唐",
        "collection_info": null
    },
    {
        "title": "送薛良史往越州谒从叔",
        "author": "崔峒",
        "content": "辞家年已久，与子分偏深。\n易得相思泪，难为欲别心。\n孤云随浦口，几日到山阴。\n遥想兰亭下，清风满竹林。",
        "dynasty": "唐",
        "collection_info": null
    },
    {
        "title": "送丘二十二之苏州",
        "author": "崔峒",
        "content": "积水与寒烟，嘉禾路几千。\n孤猨啼海岛，羣雁起湖田。\n曾见长洲苑，尝闻大雅篇。\n却将封事去，知尔爱闲眠。",
        "dynasty": "唐",
        "collection_info": null
    },
    {
        "title": "登润州芙蓉楼",
        "author": "崔峒",
        "content": "上古人何在，东流水不归。\n往来潮有信，朝暮事成非。\n烟树临沙静，云帆入海稀。\n郡楼多逸兴，良牧谢玄晖。",
        "dynasty": "唐",
        "collection_info": null
    },
    {
        "title": "江上书怀",
        "author": "崔峒",
        "content": "骨肉天涯别，江山日落时。\n泪流襟上血，髮变镜中丝。\n胡越书难到，存亡梦岂知。\n登高回首罢，形影自相随。",
        "dynasty": "唐",
        "collection_info": null
    },
    {
        "title": "春日忆姚氏外甥",
        "author": "崔峒",
        "content": "离乱人相失，春秋鴈自飞。\n祗缘行路远，未必寄书稀。\n二月花无数，频年意有违。\n落晖看过后，独坐泪沾衣。",
        "dynasty": "唐",
        "collection_info": null
    },
    {
        "title": "送真上人还兰若",
        "author": "崔峒",
        "content": "得道云林久，年深暂一归。\n出山逢世乱，乞食觉人稀。\n半偈初传法，中峰又掩扉。\n爱憎应不染，尘俗自依依。",
        "dynasty": "唐",
        "collection_info": null
    },
    {
        "title": "润州送师弟自江夏往台州",
        "author": "崔峒",
        "content": "远客乘流去，孤帆向夜开。\n春风江上使，前日汉阳来。\n别路犹千里，离心重一杯。\n剡溪木未落，羡尔过天台。",
        "dynasty": "唐",
        "collection_info": null
    },
    {
        "title": "送李道士归山",
        "author": "崔峒",
        "content": "秋城临古路，城上望君还。\n旷野入寒草，独行随远山。\n授人鸿宝内，将犬白云间。\n早晚烧丹罢，遥知冰雪寒。",
        "dynasty": "唐",
        "collection_info": null
    },
    {
        "title": "宿江西窦主簿厅",
        "author": "崔峒",
        "content": "广庭方缓步，星汉话中移。\n月满关山道，乌啼霜树枝。\n时艰难会合，年长重亲知。\n前事成金石，悽然泪欲垂。",
        "dynasty": "唐",
        "collection_info": null
    },
    {
        "title": "喜逢妻弟郑损因送入京",
        "author": "崔峒",
        "content": "乱后自江城，相逢喜復惊。\n为经多载别，欲问小时名。\n对酒悲前事，论文畏后生。\n遥知盈卷轴，纸贵在江城。",
        "dynasty": "唐",
        "collection_info": null
    },
    {
        "title": "咏门下画小松上元王杜三相公",
        "author": "崔峒",
        "content": "昔闻生涧底，今见起毫端。\n众草此时没，何人知岁寒。\n岂能裨栋宇，且贵出门阑。\n只在丹青意，凌云也不难。",
        "dynasty": "唐",
        "collection_info": null
    },
    {
        "title": "寄上礼部李侍郎",
        "author": "崔峒",
        "content": "吴楚相逢处，江湖共泛时。\n任风舟去远，待月酒行迟。\n白髮常同欢，青云本要期。\n贵来君却少，秋至老偏悲。\n玉佩明朝盛，苍苔陋巷滋。\n追寻恨无路，唯有梦相思。",
        "dynasty": "唐",
        "collection_info": null
    },
    {
        "title": "书情寄上苏州韦使君兼呈吴县李明府",
        "author": "崔峒",
        "content": "数年湖上谢浮名，竹杖纱巾遂性情。\n云外有时逢寺宿，日西无事傍江行。\n陶潜县裏看花发，庾亮楼中对月明。\n谁念献书来万里，君王深在九重城。",
        "dynasty": "唐",
        "collection_info": null
    },
    {
        "title": "题桐庐李明府官舍",
        "author": "崔峒",
        "content": "讼堂寂寂对烟霞，五柳门前聚晓鵶。\n流水声中视公事，寒山影裏见人家。\n观风竞美新为政，计日还知旧触邪。\n可惜陶潜无限酒，不逢篱菊正开花。",
        "dynasty": "唐",
        "collection_info": null
    },
    {
        "title": "赠窦十九",
        "author": "崔峒",
        "content": "灵台暮宿意多违，木落花开羡客归。\n江海几时传锦字，风尘不觉化缁衣。\n山阳会裏同人少，灞曲农时故老稀。\n幸得汉皇容直谏，怜君未遇觉人非。",
        "dynasty": "唐",
        "collection_info": null
    },
    {
        "title": "虔州见郑表新诗因以寄赠",
        "author": "崔峒",
        "content": "梅花岭裏见新诗，感激情深过楚词。\n平子四愁今莫比，休文八咏自同时。\n萍乡露冕真堪惜，凤沼鸣珂已讶迟。\n才子风流定难见，湖南春草但相思。",
        "dynasty": "唐",
        "collection_info": null
    },
    {
        "title": "赠元秘书",
        "author": "崔峒",
        "content": "旧书稍稍出风尘，孤客逢秋感此身。\n秦地谬为门下客，淮阴徒笑市中人。\n也闻阮籍寻常醉，见说陈平不久贫。\n幸有故人茅屋在，更将心事问情亲。",
        "dynasty": "唐",
        "collection_info": null
    },
    {
        "title": "送韦八少府判官归东京",
        "author": "崔峒",
        "content": "玄成世业紫真官，文似相如貌胜潘。\n鸿鴈南飞人独去，云山一别岁将阑。\n清淮水急桑林晚，古驿霜多柿叶寒。\n琼树相思何日见，银钩数字莫为难。",
        "dynasty": "唐",
        "collection_info": null
    },
    {
        "title": "送冯八将军奏事毕归滑台幕府",
        "author": "崔峒",
        "content": "王门别后到沧洲，帝里相逢俱白头。\n自欢马卿常带疾，还嗟李广不封侯。\n棠梨宫裏瞻龙衮，细柳营中着虎裘。\n想到滑台桑叶落，黄河东注杏园秋。",
        "dynasty": "唐",
        "collection_info": null
    },
    {
        "title": "送王侍御佐婺州",
        "author": "崔峒",
        "content": "闻君作尉向江潭，吴越风烟到自谙。\n客路寻常经竹径，人家大底傍山岚。\n缘溪花木偏宜远，避地衣冠尽向南。\n惟有夜猨啼海树，思乡望北意难堪。",
        "dynasty": "唐",
        "collection_info": null
    },
    {
        "title": "越中送王使君赴江华",
        "author": "崔峒",
        "content": "皂盖春风自越溪，独寻芳树桂阳西。\n远水浮云随马去，空山弱篠向云低。\n遥知异政荆门北，旧许新诗康乐齐。\n万里相思在何处，九疑残雪白猿啼。",
        "dynasty": "唐",
        "collection_info": null
    },
    {
        "title": "送皇甫冉往白田",
        "author": "崔峒",
        "content": "江边尽日雉鸣飞，君向白田何日归。\n楚地蒹葭连海逈，隋朝杨柳映堤稀。\n津楼故市无行客，山馆空庭闭落晖。\n试问疲人与征战，使君双泪定沾衣。",
        "dynasty": "唐",
        "collection_info": null
    },
    {
        "title": "题兰若",
        "author": "崔峒",
        "content": "绝顶茅庵老此生，寒云孤木独经行。\n世人那得知幽径，遥向青峰礼磬声。",
        "dynasty": "唐",
        "collection_info": null
    },
    {
        "title": "送贺兰广赴选",
        "author": "崔峒",
        "content": "而今用武尔攻文，流辈干时独卧云。\n白髮青袍趋会府，定应衡镜却惭君。",
        "dynasty": "唐",
        "collection_info": null
    },
    {
        "title": "清江曲内一绝",
        "author": "崔峒",
        "content": "八月长江去浪平，片帆一道带风轻。\n极目不分天水色，南山南是岳阳城。",
        "dynasty": "唐",
        "collection_info": null
    },
    {
        "title": "武康郭外望许纬先生山居",
        "author": "崔峒",
        "content": "湖上千峰带落晖，白云开处见柴扉。\n松门一径仍生草，应是仙人向郭稀。",
        "dynasty": "唐",
        "collection_info": null
    },
    {
        "title": "送司空曙之苏州",
        "author": "苗发",
        "content": "盘门吴旧地，蝉尽草秋时。\n归国人皆久，移家君独迟。\n广陵经水宿，建邺有僧期。\n若到西霞寺，应看江总碑。",
        "dynasty": "唐",
        "collection_info": null
    },
    {
        "title": "送孙德谕罢官往黔州",
        "author": "苗发",
        "content": "中岁分符典石城，两朝趋陛谒承明。\n阙下昨承归老疏，天南今切去乡情。\n亲知握手三秋别，几杖扶身万里行。\n伯道暮年无嗣子，欲将家事託门生。",
        "dynasty": "唐",
        "collection_info": null
    },
    {
        "title": "送归中丞使新罗册立弔祭",
        "author": "吉中孚",
        "content": "官称汉独坐，身是鲁诸生。\n绝域通王制，穷天向水程。\n岛中分万象，日处转双旌。\n气积鱼龙窟，涛翻水浪声。\n路长经岁去，海尽向山行。\n復道殊方礼，人瞻汉使荣。",
        "dynasty": "唐",
        "collection_info": null
    },
    {
        "title": "咏被中绣鞵",
        "author": "夏侯审",
        "content": "云裏蟾钩落凤窝，玉郎沈醉也摩挲。\n陈王当日风流减，只向波间见袜罗。",
        "dynasty": "唐",
        "collection_info": null
    },
    {
        "title": "行路难",
        "author": "王烈",
        "content": "行客满长路，路长良足哀。\n白日持角弓，射人而取财。\n千金谁家子，纷纷死黄埃。\n见者不敢言，言者不得回。\n家人各望归，岂知长不来。",
        "dynasty": "唐",
        "collection_info": null
    },
    {
        "title": "雪",
        "author": "王烈",
        "content": "雪飞当梦蝶，风度几惊人。\n半夜一窗晓，平明千树春。\n花园应失路，白屋忽为邻。\n散入仙厨裏，还如云母尘。",
        "dynasty": "唐",
        "collection_info": null
    },
    {
        "title": "酬崔峝",
        "author": "王烈",
        "content": "狥世甘长往，逢时忝一官。\n欲朝青琐去，羞向白云看。\n荣宠无心易，艰危抗节难。\n思君写怀抱，非敢和幽兰。",
        "dynasty": "唐",
        "collection_info": null
    },
    {
        "title": "塞上曲二首 一",
        "author": "王烈",
        "content": "红颜岁岁老金微，砂碛年年卧铁衣。\n白草城中春不入，黄花戍上鴈长飞。",
        "dynasty": "唐",
        "collection_info": null
    },
    {
        "title": "塞上曲二首 二",
        "author": "王烈",
        "content": "孤城夕对戍楼闲，迴合青冥万仞山。\n明镜不须生白髮，风沙自解老红颜。",
        "dynasty": "唐",
        "collection_info": null
    },
    {
        "title": "伤李端",
        "author": "衞象",
        "content": "才子浮生促，泉台此路赊。\n官卑扬执戟，年少贾长沙。\n人去门栖鵩，灾成酒误虵。\n唯余封禅草，留在茂陵家。",
        "dynasty": "唐",
        "collection_info": null
    },
    {
        "title": "古词",
        "author": "衞象",
        "content": "鹊血琱弓湿未干，鸊鹈新淬劒光寒。\n辽东老将鬓成雪，犹向旄头夜夜看。",
        "dynasty": "唐",
        "collection_info": null
    },
    {
        "title": "晴江秋望",
        "author": "崔季卿",
        "content": "八月长江万里晴，千帆一道带风轻。\n尽日不分天水色，洞庭南是岳阳城。",
        "dynasty": "唐",
        "collection_info": null
    },
    {
        "title": "赠兄",
        "author": "何兆",
        "content": "洛阳纸价因兄贵，蜀地红笺为弟贫。\n南北东西九千里，除兄与弟更无人。",
        "dynasty": "唐",
        "collection_info": null
    },
    {
        "title": "玉蘂花",
        "author": "何兆",
        "content": "羽车潜下玉龟山，尘世何缘覩蕣颜。\n惟有多情天上雪，好风吹上绿云鬟。",
        "dynasty": "唐",
        "collection_info": null
    },
    {
        "title": "句",
        "author": "何兆",
        "content": "芙蓉十二池心漏，薝卜三千灌顶香。",
        "dynasty": "唐",
        "collection_info": null
    },
    {
        "title": "严陵滩下寄常建",
        "author": "奚贾",
        "content": "日入溪水静，寻真此亦难。\n乃知沧洲人，道成仍钓竿。\n漾檝乘微月，振衣生早寒。\n纷吾成独往，自速耽考槃。\n已息汉阴诮，且同濠上观。\n旷然心无涯，谁问容膝安。",
        "dynasty": "唐",
        "collection_info": null
    },
    {
        "title": "谒李尊师",
        "author": "奚贾",
        "content": "万物返常性，惟道贵自然。\n先生容其微，隐几为列仙。\n炼魄闭琼户，养毛飞洞天。\n将知逍遥久，得道无岁年。",
        "dynasty": "唐",
        "collection_info": null
    },
    {
        "title": "寻许山人亭子",
        "author": "奚贾",
        "content": "桃源若远近，渔子棹轻舟。\n川路行难尽，人家到渐幽。\n山禽拂席起，溪水入庭流。\n君是何年隐，如今成白头。",
        "dynasty": "唐",
        "collection_info": null
    },
    {
        "title": "句",
        "author": "奚贾",
        "content": "眠涧花自落，步林鸟不飞。\n溪谷何萧条，日入人独行。\n落日下平楚，孤烟生洞庭。",
        "dynasty": "唐",
        "collection_info": null
    },
    {
        "title": "富阳南楼望浙江风起",
        "author": "张南史",
        "content": "南楼渚风起，树杪见沧波。\n稍觉征帆上，萧萧暮雨多。\n沙洲殊未极，云水更相和。\n欲问任公子，垂纶意若何。",
        "dynasty": "唐",
        "collection_info": null
    },
    {
        "title": "奉酬李舍人秋日寓直见寄",
        "author": "张南史",
        "content": "秋日金华直，遥知玉佩清。\n九重门更肃，五色诏初成。\n槐落宫中影，鸿高苑外声。\n飜从魏阙下，江海寄幽情。",
        "dynasty": "唐",
        "collection_info": null
    },
    {
        "title": "同韩侍郎秋朝使院",
        "author": "张南史",
        "content": "重门启曙关，一叶报秋还。\n露井桐柯湿，风庭鹤翅閒。\n忘情簪白笔，假梦入青山。\n惆怅祗应此，难裁语默间。",
        "dynasty": "唐",
        "collection_info": null
    },
    {
        "title": "送朱大游塞",
        "author": "张南史",
        "content": "岁暮一为别，江湖聊自宽。\n且无人事处，谁谓客行难。\n郢曲怜公子，吴州忆伯鸾。\n苍苍远山际，松柏独宜寒。",
        "dynasty": "唐",
        "collection_info": null
    },
    {
        "title": "送郑录事赴太原",
        "author": "张南史",
        "content": "叹息不相见，红颜今白头。\n重为西候别，方起北风愁。\n六月胡天冷，双城汾水流。\n卢谌即故吏，还復向幷州。",
        "dynasty": "唐",
        "collection_info": null
    },
    {
        "title": "送余赞善使还赴薛尚书幕",
        "author": "张南史",
        "content": "音书不可论，河塞雪纷纷。\n雁足期苏武，狐裘见薛君。\n城池通紫陌，鞍马入黄云。\n远棹漳渠水，平流几处分。",
        "dynasty": "唐",
        "collection_info": null
    },
    {
        "title": "送李侍御入茅山采药",
        "author": "张南史",
        "content": "苦县家风在，茅山道录传。\n聊听骢马使，却就紫阳仙。\n江海生岐路，云霞入洞天。\n莫令千岁鹤，飞到草堂前。",
        "dynasty": "唐",
        "collection_info": null
    },
    {
        "title": "寄中书李舍人",
        "author": "张南史",
        "content": "昨宵凄断处，对月与临风。\n鹤病三江上，兰衰百草中。\n题诗随谢客，饮酒寄黄翁。\n早岁心相待，还因贵贱同。",
        "dynasty": "唐",
        "collection_info": null
    },
    {
        "title": "和崔中丞中秋月",
        "author": "张南史",
        "content": "秋夜月偏明，西楼独有情。\n千家看露湿，万里觉天清。\n映水金波动，衔山桂树生。\n不知飞鹊意，何用此时惊。",
        "dynasty": "唐",
        "collection_info": null
    },
    {
        "title": "西陵怀灵一上人兼寄朱放",
        "author": "张南史",
        "content": "淮海风涛起，江关忧思长。\n同悲鹊遶树，独坐雁随阳。\n山晚云藏雪，汀寒月照霜。\n由来濯缨处，渔父爱沧浪。",
        "dynasty": "唐",
        "collection_info": null
    },
    {
        "title": "寄静虚上人云门",
        "author": "张南史",
        "content": "寒日白云裏，法侣自提携。\n竹径通城下，松门隔水西。\n方同沃洲去，不自武陵迷。\n髣髴心疑处，高峯是会稽。",
        "dynasty": "唐",
        "collection_info": null
    },
    {
        "title": "送司空十四北游宋州",
        "author": "张南史",
        "content": "九拒危城下，萧条送尔归。\n寒风吹画角，暮雪犯征衣。\n道里犹成间，亲朋重与违。\n白云愁欲断，看入大梁飞。",
        "dynasty": "唐",
        "collection_info": null
    },
    {
        "title": "殷卿宅夜宴",
        "author": "张南史",
        "content": "日暗城乌宿，天寒枥马嘶。\n词人留上客，妓女出中闺。\n积雪连灯照，迴廊映竹迷。\n太常今夜宴，谁不醉如泥。",
        "dynasty": "唐",
        "collection_info": null
    },
    {
        "title": "宣城雪后还望郡中寄孟侍御",
        "author": "张南史",
        "content": "腊后年华变，关西驿骑遥。\n塞鸿连暮雪，江柳动寒条。\n山水还鄣郡，图书入汉朝。\n高楼非别处，故使百忧销。",
        "dynasty": "唐",
        "collection_info": null
    },
    {
        "title": "独孤常州北亭",
        "author": "张南史",
        "content": "北洫敞高明，凭轩见野情。\n朝回五马迹，更胜百花名。\n海树凝烟远，湖田见鹤清。\n云光侵素壁，水影荡閒楹。\n俗赖褰帷谒，人欢倒屣迎。\n始能崇结构，独有谢宣城。",
        "dynasty": "唐",
        "collection_info": null
    },
    {
        "title": "早春书事奉寄中书李舍人",
        "author": "张南史",
        "content": "儒服山东士，衡门洛下居。\n风尘游上路，简册委空庐。\n戎马生郊日，贤人避地初。\n窜身初浩荡，投迹岂踌躇。\n翠羽怜穷鸟，琼枝顾散樗。\n还令亲道术，倒欲混樵渔。\n敝缊袍多补，飞蓬鬓少梳。\n诵诗陪贾谊，酌酒伴应璩。\n鹤膝兵家备，凫茨俭岁储。\n泊舟依野水，开径接园蔬。\n暂阅新山泽，长怀故里闾。\n思贤乘朗月，览古到荒墟。\n在竹惭充箭，为兰幸免锄。\n那堪闻相府，更遣诣公车。\n蹇足终难进，嚬眉竟未舒。\n事从因病止，生寄负恩余。\n不见神仙久，无由鄙恡祛。\n帝庭张礼乐，天阁绣簪裾。\n日色浮青琐，香烟近玉除。\n神清王子敬，气逐马相如。\n铜漏时常静，金门步转徐。\n唯看五字表，不记八行书。\n宿昔投知己，周旋谢起予。\n祇应高位隔，讵是故情疎。\n为报周多士，须怜楚子虚。\n一身从弃置，四节苦居诸。\n柳发三条陌，花飞六辅渠。\n灵盘浸沆瀣，龙首映储胥。\n北海樽留客，西江水救鱼。\n长安同日远，不敢咏归欤。",
        "dynasty": "唐",
        "collection_info": null
    },
    {
        "title": "陆胜宅秋暮雨中探韵同作",
        "author": "张南史",
        "content": "同人永日自相将，深竹閒园偶辟疆。\n已被秋风教忆鲙，更闻寒雨劝飞觞。\n归心莫问三江水，旅服徒沾九日霜。\n醉裏欲寻骑马路，萧条几处有垂杨。",
        "dynasty": "唐",
        "collection_info": null
    },
    {
        "title": "春日道中寄孟侍御",
        "author": "张南史",
        "content": "春来游子傍归路，时有白云遮独行。\n水流乱赴石潭响，花开不知山树名。\n谁家鱼网求鲜食，几处人烟事火耕。\n昨日已尝村酒熟，一杯思与孟嘉倾。",
        "dynasty": "唐",
        "collection_info": null
    },
    {
        "title": "江北春望赠皇甫补阙",
        "author": "张南史",
        "content": "閒园柳绿井桃红，野径荒墟左右通。\n清逈独连江水北，芳菲更似洛城东。\n时看雨歇人归岫，每觉潮来树起风。\n闻道金门堪避世，何须身与海鸥同。",
        "dynasty": "唐",
        "collection_info": null
    },
    {
        "title": "酬张二仓曹杨子閒居见寄兼呈韩郎中左补阙皇甫冉",
        "author": "张南史",
        "content": "孤云独鹤自悠悠，别后经年尚泊舟。\n渔父致词相借问，仙郎能赋许依投。\n折芳远计三春草，乘兴閒看万里流。\n莫怪杜门频乞假，不堪扶病拜龙楼。",
        "dynasty": "唐",
        "collection_info": null
    },
    {
        "title": "秋夜闻鴈寄南十五兼呈空和尚",
        "author": "张南史",
        "content": "晚节闻君道趣深，结茅栽树近东林。\n禅师几度曾摩顶，高士何年更发心。\n北渚三更闻过鴈，西城万木动寒砧。\n不见支公与玄度，相思拥膝坐长吟。",
        "dynasty": "唐",
        "collection_info": null
    },
    {
        "title": "雪",
        "author": "张南史",
        "content": "雪，雪。\n花片，玉屑。\n结阴风，凝暮节。\n高岭虚晶，平原广洁。\n初从云外飘，还向空中噎。\n千门万户皆静，兽炭皮裘自热。\n此时双舞洛阳人，谁悟郢中歌断绝。",
        "dynasty": "唐",
        "collection_info": null
    },
    {
        "title": "月",
        "author": "张南史",
        "content": "月，月。\n暂盈，还缺。\n上虚空，生溟渤。\n散彩无际，移轮不歇。\n桂殿入西秦，菱歌映南越。\n正看云雾秋卷，莫待关山晓没。\n天涯地角不可寻，清光永夜何超忽。",
        "dynasty": "唐",
        "collection_info": null
    },
    {
        "title": "泉",
        "author": "张南史",
        "content": "泉，泉。\n色净，苔鲜。\n石上激，云中悬。\n津流竹树，脉乱山川。\n扣玉千声应，含风百道连。\n太液倂归池上，云阳旧出宫边。\n北陵井深凿不到，我欲添泪作潺湲。",
        "dynasty": "唐",
        "collection_info": null
    },
    {
        "title": "竹",
        "author": "张南史",
        "content": "竹，竹。\n披山，连谷。\n出东南，殊草木。\n叶细枝动，霜停露宿。\n成林处处云，抽笋年年玉。\n天风乍起争韵，池水相涵更绿。\n却寻庾信小园中，閒对数竿心自足。",
        "dynasty": "唐",
        "collection_info": null
    },
    {
        "title": "花",
        "author": "张南史",
        "content": "花，花。\n深浅，芬葩。\n凝为雪，错为霞。\n莺和蝶到，苑占宫遮。\n已迷金谷路，频驻玉人车。\n芳草欲陵芳树，东家半落西家。\n愿得春风相伴去，一攀一折向天涯。",
        "dynasty": "唐",
        "collection_info": null
    },
    {
        "title": "草",
        "author": "张南史",
        "content": "草，草。\n折宜，看好。\n满地生，催人老。\n金殿玉砌，荒城古道。\n青青千里遥，怅怅三春早。\n每逢南北离别，乍逐东西倾倒。\n一身本是山中人，聊与王孙慰怀抱。",
        "dynasty": "唐",
        "collection_info": null
    },
    {
        "title": "送人",
        "author": "王建",
        "content": "白日向西没，黄河復东流。\n人生足着地，宁免四方游。\n我行无返顾，祝子勿回头。\n当须向前去，何用起离忧。\n但恐无广路，平地作山丘。\n令我车与马，欲疾反停留。\n蜀客多积货，边人易封侯。\n男儿恋家乡，欢乐为仇讐。\n丁宁相劝勉，苦口幸无尤。\n对面无相成，不如豺虎俦。\n彼远不寄书，此寒莫寄裘。\n与君俱绝迹，两念无因由。",
        "dynasty": "唐",
        "collection_info": null
    },
    {
        "title": "主人故亭",
        "author": "王建",
        "content": "主人昔专城，城南起高亭。\n贵与宾客游，工者夜不宁。\n酒食宴圃人，栽接望早成。\n经年使家僮，远道求异英。\n郡中暂闲暇，遶树引诸生。\n开泉浴山禽，为爱山中声。\n世间事难保，一日各徂征。\n死生不相及，花落实方荣。\n我来至此中，守吏非本名。\n重君昔为主，相与下马行。\n旧岛日日摧，池水不復清。\n岂无后人赏，所贵手自营。\n浇酒向所思，风起如有灵。\n此去不重来，重来伤我形。",
        "dynasty": "唐",
        "collection_info": null
    },
    {
        "title": "古从军",
        "author": "王建",
        "content": "汉家逐单于，日没处河曲。\n浮云道旁起，行子车下宿。\n枪城围鼓角，毡帐依山谷。\n马上悬壶浆，刀头分颊肉。\n来时高堂上，父母亲结束。\n回面不见家，风吹破衣服。\n金疮在肢节，相与拔箭镞。\n闻道西凉州，家家妇女哭。",
        "dynasty": "唐",
        "collection_info": null
    },
    {
        "title": "邯郸主人",
        "author": "王建",
        "content": "远客无主人，夜投邯郸市。\n飞蛾绕残烛，半夜人醉起。\n垆边酒家女，遗我缃绮被。\n合成双凤花，宛转不相离。\n纵令颜色改，勿遣合欢异。\n一念始为难，万金谁足贵。\n门前长安道，去者如流水。\n晨风羣鸟翔，裴回别离此。",
        "dynasty": "唐",
        "collection_info": null
    },
    {
        "title": "泛水曲",
        "author": "王建",
        "content": "载酒入烟浦，方舟泛绿波。\n子酌我復饮，子饮我还歌。\n莲深微路通，峰曲幽气多。\n阅芳无留瞬，弄桂不停柯。\n水上秋日鲜，西山碧峩峩。\n兹欢良可贵，谁復更来过。",
        "dynasty": "唐",
        "collection_info": null
    },
    {
        "title": "江南杂体二首 一",
        "author": "王建",
        "content": "江上风翛翛，竹间湘水流。\n日夜桂花落，行人去悠悠。\n復见离别处，虫声阴雨秋。",
        "dynasty": "唐",
        "collection_info": null
    },
    {
        "title": "江南杂体二首 二",
        "author": "王建",
        "content": "处处江草绿，行人发潇湘。\n潇湘回雁多，日夜思故乡。\n春梦不知数，空山兰蕙芳。",
        "dynasty": "唐",
        "collection_info": null
    },
    {
        "title": "远征归",
        "author": "王建",
        "content": "万里发辽阳，处处问家乡。\n回车不淹辙，雨雪满衣裳。\n行见日月疾，坐思道路长。\n但令不征戍，暗镜生重光。",
        "dynasty": "唐",
        "collection_info": null
    },
    {
        "title": "思远人",
        "author": "王建",
        "content": "妾思常悬悬，君行復绵绵。\n征途向何处，碧海与青天。\n岁久自有念，谁令长在边。\n少年若不归，兰室如黄泉。",
        "dynasty": "唐",
        "collection_info": null
    },
    {
        "title": "伤近者不见",
        "author": "王建",
        "content": "离人隔中庭，幸不为远征。\n雕梁下有壁，闻语亦闻行。\n天涯尚寄信，此处不传情。\n君能并照水，形影自分明。",
        "dynasty": "唐",
        "collection_info": null
    },
    {
        "title": "元日早朝",
        "author": "王建",
        "content": "大国礼乐备，万邦朝元正。\n东方色未动，冠劒门已盈。\n帝居在蓬莱，肃肃钟漏清。\n将军领羽林，持戟巡宫城。\n翠华皆宿陈，雪仗罗天兵。\n庭燎远煌煌，旗上日月明。\n圣人龙火衣，寝殿开旋扃。\n龙楼横紫烟，宫女天中行。\n六蕃倍位次，衣服各异形。\n举头看玉牌，不识宫殿名。\n左右雉扇开，蹈舞分满庭。\n朝服带金玉，珊珊相触声。\n泰阶备雅乐，九奏鸾凤鸣。\n裴回庆云中，竽磬寒铮铮。\n三公再献寿，上帝锡永贞。\n天明告四方，羣后保太平。",
        "dynasty": "唐",
        "collection_info": null
    },
    {
        "title": "闻故人自征戍回",
        "author": "王建",
        "content": "昔闻着征戍，三年一还乡。\n今来不换兵，须死在战场。\n念子无气力，徒学事戎行。\n少年得生还，有同堕穹苍。\n自去报尔家，再行上高堂。\n尔弟修废枥，尔母缝新裳。\n恍恍恐不真，犹未苦承望。\n每日空出城，畏渴携壶浆。\n安得缩地经，忽使在我傍。\n亦知远行劳，人悴马玄黄。\n慎莫多停留，苦我居者肠。",
        "dynasty": "唐",
        "collection_info": null
    },
    {
        "title": "七泉寺上方",
        "author": "王建",
        "content": "长年好名山，本性今得从。\n回看尘蹟遥，稍见糜鹿踪。\n老僧云中居，石门青重重。\n阴泉养成龟，古壁飞却龙。\n扫石礼新经，悬幡上高峰。\n日夕猿鸟合，觅食听山钟。\n将火寻远泉，煮茶傍寒松。\n晚随收药人，便宿南涧中。\n晨起衝露行，湿花枝茸茸。\n归依向禅师，愿作香火翁。",
        "dynasty": "唐",
        "collection_info": null
    },
    {
        "title": "从元太守夏讌西楼",
        "author": "王建",
        "content": "六月晨亦热，卑居多烦昏。\n五马游西城，几杖随朱轮。\n西楼临方塘，嘉木当华轩。\n凫鹥满中流，有酒復盈尊。\n山东地无山，平视大海垠。\n高风凉气来，灏景沈清源。\n青衿俨坐傍，礼容益敦敦。\n愿为颜氏徒，歌咏夫子门。",
        "dynasty": "唐",
        "collection_info": null
    },
    {
        "title": "酬栢侍御闻与韦处士同游灵台寺见寄",
        "author": "王建",
        "content": "西域传中说，灵台属雍州。\n有泉皆圣蹟，有石皆佛头。\n所出薝卜香，外国俗来求。\n毒蛇护其下，樵者不可偷。\n古碑在云巅，备载置寺由。\n魏家移下来，后人始增修。\n近与韦处士，爱此山之幽。\n各自具所须，竹笼盛茶瓯。\n牵马过危栈，襞衣涉奔流。\n草开平路尽，林下大石稠。\n过郭转经峰，忽见东西楼。\n瀑布当寺门，逬落衣裳秋。\n石苔铺紫花，溪叶裁碧油。\n松根载殿高，飘飖仙山浮。\n县中贤大夫，一月前此游。\n赛神贺得雨，岂暇多停留。\n二十韵新诗，远寄寻山俦。\n清冷玉涧泣，冷切石磬愁。\n君名高难闲，余身愚终休。\n相将长无因，从今生离忧。",
        "dynasty": "唐",
        "collection_info": null
    },
    {
        "title": "荆南赠别李肇着作转韵诗",
        "author": "王建",
        "content": "辉天復耀地，再为歌咏始。\n素传学道徒，清门有君子。\n文涧泻潺潺，德峰来垒垒。\n两京二十年，投食公卿间。\n封章既不下，故旧多惭颜。\n卖马市耕牛，却归湘浦山。\n麦收蚕上簇，衣食应丰足。\n碧涧伴僧禅，秋山对雨宿。\n且欢身体适，幸免缨组束。\n上宰镇荆州，敬重同岁游。\n欢逢通世友，简授画戎筹。\n迟迟就公食，怆怆别野裘。\n主人开宴席，礼数无形迹。\n醉笑或颠吟，发谈皆损益。\n临甃理芳鲜，升堂引宾客。\n早岁慕嘉名，远思今始平。\n孔门忝同辙，潘馆幸诸甥。\n自知再婚娶，岂望为亲情。\n欣欣还切切，又二千里别。\n楚笔防寄书，蜀茶忧远热。\n关山足重迭，会合何时节。\n莫叹各从军，且愁岐路分。\n美人停玉指，离瑟不中闻。\n争向巴山夜，猿声满碧云。",
        "dynasty": "唐",
        "collection_info": null
    },
    {
        "title": "早发金堤驿",
        "author": "王建",
        "content": "虫声四野合，月色满城白。\n家家闭户眠，行人发孤驿。\n离家尚苦热，衣服唯轻绤。\n时节忽復迁，秋风彻经脉。\n人睡落堑辙，马惊入芦荻。\n慰远时问程，惊昏忽摇策。\n从军岂云乐，忧患常萦积。\n唯愿在贫家，团圆过朝夕。",
        "dynasty": "唐",
        "collection_info": null
    },
    {
        "title": "和裴相公道中赠别张相公",
        "author": "王建",
        "content": "云间双凤鸣，一去一归城。\n鞍马朝天色，封章恋阙情。\n日临宫树高，烟盖沙草平。\n会当戎事息，联影遶池行。",
        "dynasty": "唐",
        "collection_info": null
    },
    {
        "title": "和钱舍人水植诗",
        "author": "王建",
        "content": "盆裏盛野泉，晚鲜幽更好。\n初活草根浮，重生荷叶小。\n多时水马出，尽日蜻蜓遶。\n朝早独来看，冷星沈碧晓。",
        "dynasty": "唐",
        "collection_info": null
    },
    {
        "title": "题寿安南馆",
        "author": "王建",
        "content": "明蒙竹间亭，天暖幽桂碧。\n云生四面山，水接当阶石。\n湿树浴鸟痕，破苔卧鹿蹟。\n不缘尘驾触，堪作商皓宅。",
        "dynasty": "唐",
        "collection_info": null
    },
    {
        "title": "送张籍归江东",
        "author": "王建",
        "content": "清泉澣尘缁，灵药释昏狂。\n君诗发大雅，正气回我肠。\n復令五彩姿，洁白归天常。\n昔岁同讲道，青襟在师傍。\n出处两相因，如彼衣与裳。\n行行成此归，离我适咸阳。\n失意未还家，马蹄尽四方。\n访余咏新文，不倦道路长。\n僮仆怀昔念，亦如还故乡。\n相亲惜昼夜，寝息不异床。\n犹将在远道，忽忽起思量。\n黄金未为罍，无以挹酒浆。\n所念俱贫贱，安得相发扬。\n回车远归省，旧宅江南厢。\n归乡非得意，但贵情义彰。\n五月天气热，波涛毒于汤。\n慎勿多饮酒，药膳愿自强。",
        "dynasty": "唐",
        "collection_info": null
    },
    {
        "title": "励学",
        "author": "王建",
        "content": "买地不肥实，其繁繫耕凿。\n良田少锄理，兰焦香亦薄。\n勿以听者迷，故使宫征错。\n谁言三岁童，还能分善恶。\n孜孜日求益，犹恐业未博。\n况我性顽蒙，復不勤修学。\n有如朝暮食，暂亏忧陨穫。\n若使无六经，贤愚何所託。",
        "dynasty": "唐",
        "collection_info": null
    },
    {
        "title": "山中寄及第故人",
        "author": "王建",
        "content": "长长南山松，短短北磵杨。\n俱承日月照，幸免斤斧伤。\n去年与子别，诚言暂还乡。\n如何弃我去，天路忽腾骧。\n谁谓有双目，识貌不识肠。\n岂知心内乖，着我薜萝裳。\n寻君向前事，不叹今异翔。\n往往空室中，寤寐说珪璋。\n十年居此溪，松桂日苍苍。\n自从无佳人，山中不辉光。\n尽弃所留药，亦焚旧草堂。\n还君誓已书，归我学仙方。\n既为参与辰，各愿不相望。\n始终名利途，慎勿罹咎殃。",
        "dynasty": "唐",
        "collection_info": null
    },
    {
        "title": "求友",
        "author": "王建",
        "content": "鉴形须明镜，疗疾须良医。\n若无傍人见，形疾安自知。\n世路薄言行，学成弃其师。\n每怀一饭恩，不重劝勉词。\n斅学既不诚，朋友道日亏。\n遂作名利交，四海争奔驰。\n常慕正直人，生死不相离。\n苟能成我身，甘与僮仆随。\n我言彼当信，彼道我无疑。\n针药及病源，以石投深池。\n终朝举善道，敬爱当行之。\n纵令误所见，亦贵本相规。\n不求立名声，所贵去瑕玼。\n各愿贻子孙，永为后世资。",
        "dynasty": "唐",
        "collection_info": null
    },
    {
        "title": "寄李益少监兼送张实游幽州",
        "author": "王建",
        "content": "大雅废已久，人伦失其常。\n天若不生君，谁復为文纲。\n迷者得道路，溺者遇舟航。\n国风人已变，山泽增辉光。\n星辰有其位，岂合离帝傍。\n贤人既遐征，凤鸟安来翔。\n少小慕高名，所念隔山冈。\n集卷新纸封，每读常焚香。\n古来难自达，取鑑在贤良。\n未为知音故，徒恨名不彰。\n谅无金石坚，性命岂能长。\n常恐一世中，不上君子堂。\n伟哉清河子，少年志坚强。\n箧中有素文，千里求发扬。\n自愿音韵乖，无因合宫商。\n幸君达精诚，为我求回章。",
        "dynasty": "唐",
        "collection_info": null
    },
    {
        "title": "寄崔列中丞",
        "author": "王建",
        "content": "火山无冷地，浊流无清源。\n人生在艰世，何处避谗言。\n诸侯镇九州，天子开四门。\n尚有忠义士，不得申其冤。\n嘉木移远植，为我当行轩。\n君子居要途，易失主人恩。\n我爱古人道，师君直且温。\n贪泉誓不饮，邪路誓不奔。\n如何非冈坂，故使车轮翻。\n妓妾随他人，家事幸获存。\n当时门前客，默默空冤烦。\n从今遇明代，善恶亦须论。\n莫以曾见疑，直道遂不敦。",
        "dynasty": "唐",
        "collection_info": null
    },
    {
        "title": "喩时",
        "author": "王建",
        "content": "去者如弊帷，来者如新衣。\n鲜华非久长，色落还弃遗。\n讵知行者夭，岂悟壮者衰。\n区区未死间，回面相是非。\n好闻苦不乐，好视忽生疵。\n乃明万物情，皆逐人心移。\n古今尽如此，达士将何为。",
        "dynasty": "唐",
        "collection_info": null
    },
    {
        "title": "赠王侍御",
        "author": "王建",
        "content": "愚者昧邪正，贵将平道行。\n君子抱仁义，不惧天地倾。\n三受主人辟，方出咸阳城。\n迟疑匪自崇，将显求贤名。\n自来掌军书，无不尽臣诚。\n何必操白刃，始致海内平。\n恭事四海人，甚于敬公卿。\n有恶如己辱，闻善如已荣。\n或人居饥寒，进退陈中情。\n彻晏听苦辛，坐卧身不宁。\n以心应所求，尽家犹为轻。\n衣食有亲疎，但恐踰礼经。\n我今愿求益，讵敢为友生。\n幸君扬素风，永作来者程。",
        "dynasty": "唐",
        "collection_info": null
    },
    {
        "title": "宋氏五女",
        "author": "王建",
        "content": "五女誓终养，贞孝内自持。\n兔丝自萦纡，不上青松枝。\n晨昏在亲傍，闲则读书诗。\n自得圣人心，不因儒者知。\n少年绝音华，贵绝父母词。\n素钗垂两髦，短窄古时衣。\n行成闻四方，征诏环佩随。\n同时入皇宫，联影步玉墀。\n乡中尚其风，重为修茅茨。\n圣朝有良史，将此为女师。",
        "dynasty": "唐",
        "collection_info": null
    },
    {
        "title": "送于丹移家洺州",
        "author": "王建",
        "content": "忆昔门馆前，君当童子年。\n今来见成长，俱过远所传。\n诗礼不外学，兄弟相攻研。\n如彼贩海翁，岂种溪中田。\n四方尚尔文，独我敬尔贤。\n但爱金玉声，不贵金玉坚。\n孤遗一室中，寝食不相捐。\n饱如肠胃同，疾若肤体连。\n耕者求沃土，沤者求深源。\n彼邦君子居，一日可徂迁。\n念此居处近，各为衣食牵。\n从今不见面，犹胜异山川。\n既乖欢会期，郁郁两难宣。\n素琴苦无徽，安得宫商全。\n他皆缓别日，我愿促行轩。\n送人莫长歌，长歌离恨延。\n羸马不知去，过门常盘旋。\n会当为尔邻，有地容一泉。",
        "dynasty": "唐",
        "collection_info": null
    },
    {
        "title": "留别舍弟",
        "author": "王建",
        "content": "孤贱相长育，未曾为远游。\n谁不重欢爱，晨昏阙珍羞。\n出门念衣车，草木当穷秋。\n非疾有忧叹，实为人子尤。\n世情本难合，对面隔山丘。\n况復干戈地，儒夫何所投。\n与尔俱长成，尚为沟壑忧。\n岂非轻岁月，少小不勤修。\n从今解思量，勉力谋善猷。\n但得成尔身，衣食宁我求。\n固合受此训，堕慢为身羞。\n岁暮当归来，慎莫怀远游。",
        "dynasty": "唐",
        "collection_info": null
    },
    {
        "title": "坏屋",
        "author": "王建",
        "content": "官家有坏屋，居者愿离得。\n苟或幸其迁，回循任倾侧。\n若当君子住，一日还修餙。\n必使换榱楹，先须木端直。\n永令雀与鼠，无处求栖息。\n坚固传后人，从今勉劳力。\n以兹喩臣下，亦可成邦国。\n虽曰愚者词，将来幸无惑。",
        "dynasty": "唐",
        "collection_info": null
    },
    {
        "title": "送薛蔓应举",
        "author": "王建",
        "content": "四海重贡献，珠賮称至珍。\n圣朝开礼闱，所贵集嘉宾。\n若生在世间，此路出常伦。\n一士登甲科，九族光彩新。\n憧憧车马徒，争路长安尘。\n万目视高天，昇者得苦辛。\n况子当少年，丈人在咸秦。\n出门见宫阙，献赋侍朱轮。\n有贤大国丰，无子一家贫。\n男儿富邦家，岂为荣其身。\n煌煌文明代，俱幸生此辰。\n自顾非国风，难以合圣人。\n子去东堂上，我归南涧滨。\n愿君勤作书，与我山中邻。",
        "dynasty": "唐",
        "collection_info": null
    },
    {
        "title": "将归故山留别杜侍御",
        "author": "王建",
        "content": "有川不得涉，有路不得行。\n沈沈百忧中，一日如一生。\n错来干诸侯，石田废春耕。\n虎戟衞重门，何因达中诚。\n日月俱照辉，山川异阴晴。\n如何百里间，开目不见明。\n我今归故山，誓与草木幷。\n愿君去丘坂，长使道路平。",
        "dynasty": "唐",
        "collection_info": null
    },
    {
        "title": "送韦处士老舅",
        "author": "王建",
        "content": "忆昨痴小年，不知有经籍。\n常随童子游，多向外家剧。\n偷花入邻里，弄笔书墙壁。\n照水学梳头，应门未穿帻。\n人前赏文性，棃果蒙不惜。\n赋字咏新泉，探题得幽石。\n自从出关辅，三十年作客。\n风雨一飘飖，亲情多阻隔。\n如何二千里，尘土驱蹇瘠。\n良久陈苦辛，从头叹衰白。\n既来今又去，暂笑还成戚。\n落日动征车，春风卷离席。\n云台观西路，华岳祠前柏。\n会得过帝乡，重寻旧行蹟。",
        "dynasty": "唐",
        "collection_info": null
    },
    {
        "title": "送同学故人",
        "author": "王建",
        "content": "各为四方人，此地同事师。\n业成有先后，不得长相随。\n出林多道路，缘冈復遶陂。\n念君辛苦行，令我形体疲。\n黄叶堕车前，四散当此时。\n亭上夜萧索，山风水离离。",
        "dynasty": "唐",
        "collection_info": null
    },
    {
        "title": "幽州送申稷评事归平卢",
        "author": "王建",
        "content": "行子绕天北，山高塞復深。\n升堂展客礼，临水濯缨襟。\n驱驰戎地马，聚散林间禽。\n一杯泻东流，各愿无异心。\n蓟亭虽苦寒，春夕勿重衾。\n从军任白头，莫卖故山岑。",
        "dynasty": "唐",
        "collection_info": null
    },
    {
        "title": "温门山",
        "author": "王建",
        "content": "早入温门山，羣峰乱如戟。\n崩崖欲相触，呀豁断行迹。\n脱屐寻浅流，定足畏欹石。\n路尽十里溪，地多千岁栢。\n洞门昼阴黑，深处惟石壁。\n似见丹砂光，亦闻钟乳滴。\n灵池出山底，沸水冲地脉。\n暖气成湿烟，蒙蒙窗中白。\n随僧入古寺，便是云外客。\n月出天气凉，夜钟山寂寂。",
        "dynasty": "唐",
        "collection_info": null
    },
    {
        "title": "代故人新姬侍疾",
        "author": "王建",
        "content": "双毂不回辙，子疾已在傍。\n侍坐长摇扇，迎医渐下床。\n新施箱中幔，未洗来时妆。\n奉君缠绵意，幸愿莫相忘。",
        "dynasty": "唐",
        "collection_info": null
    },
    {
        "title": "采桑",
        "author": "王建",
        "content": "鸟鸣桑叶间，绿条復柔柔。\n攀看去手近，放下长长钩。\n黄花盖野田，白马少年游。\n所念岂回顾，良人在高楼。",
        "dynasty": "唐",
        "collection_info": null
    },
    {
        "title": "晓思",
        "author": "王建",
        "content": "晓气生绿水，春条露霏霏。\n林间栖鸟散，远念征人起。\n幽花宿含彩，早蝶寒弄翅。\n君行非晨风，讵能从门至。",
        "dynasty": "唐",
        "collection_info": null
    },
    {
        "title": "早起",
        "author": "王建",
        "content": "回灯正衣裳，出户星未稀。\n堂前候姑起，环佩生晨辉。\n暗池光羃䍥，密树花葳蕤。\n九城钟漏绝，遥听直郎归。",
        "dynasty": "唐",
        "collection_info": null
    },
    {
        "title": "酬张十八病中寄诗",
        "author": "王建",
        "content": "本性慵远行，绵绵病自生。\n见君绸缪思，慰我寂寞情。\n风幌夜不掩，秋灯照雨明。\n彼愁此又忆，一夕两盈盈。",
        "dynasty": "唐",
        "collection_info": null
    },
    {
        "title": "凉州行",
        "author": "王建",
        "content": "凉州四边沙皓皓，汉家无人开旧道。\n边头州县尽胡兵，将军别筑防秋城。\n万里人家皆已没，年年旌节发西京。\n多来中国收妇女，一半生男为汉语。\n蕃人旧日不耕犂，相学如今种禾黍。\n驱羊亦着锦为衣，为惜毡裘防鬬时。\n养蚕缫茧成匹帛，那堪绕帐作旌旗。\n城头山鸡鸣角角，洛阳家家学胡乐。",
        "dynasty": "唐",
        "collection_info": null
    },
    {
        "title": "寒食行",
        "author": "王建",
        "content": "寒食家家出古城，老人看屋少年行。\n丘壠年年无旧道，车徒散行入衰草。\n牧儿驱牛下冢头，畏有家人来洒扫。\n远人无坟水头祭，还引妇姑望乡拜。\n三日无火烧纸钱，纸钱那得到黄泉。\n但看壠上无新土，此中白骨应无主。",
        "dynasty": "唐",
        "collection_info": null
    },
    {
        "title": "促剌词",
        "author": "王建",
        "content": "促剌復促剌，水中无鱼山无石。\n少年虽嫁不得归，头白犹着父母衣。\n田边旧宅非所有，我身不及逐鸡飞。\n出门若有归死处，猛虎当衢向前去。\n百年不遗踏君门，在家谁唤为新妇。\n岂不见他邻舍娘，嫁来常在舅姑傍。",
        "dynasty": "唐",
        "collection_info": null
    },
    {
        "title": "壠头水",
        "author": "王建",
        "content": "壠水何年壠头别，不在山中亦呜咽。\n征人塞耳马不行，未到壠头闻水声。\n谓是西流入蒲海，还闻北去绕龙城。\n壠东壠西多屈曲，野麋饮水长簇簇。\n胡兵夜回水旁住，忆着来时磨劒处。\n向前无井復无泉，放马回看壠头树。",
        "dynasty": "唐",
        "collection_info": null
    },
    {
        "title": "北邙行",
        "author": "王建",
        "content": "北邙山头少闲士，尽是洛阳人旧墓。\n旧墓人家归葬多，堆着黄金无买处。\n天涯悠悠葬日促，冈坂崎岖不停毂。\n高张素幕绕铭旌，夜唱挽歌山下宿。\n洛阳城北復城东，魂车祖马长相逢。\n车辙广若长安路，蒿草少于松柏树。\n涧底盘陀石渐稀，尽向坟向作羊虎。\n谁家石碑文字灭，后人重取书年月。\n朝朝车马送葬回，还起大宅与高台。",
        "dynasty": "唐",
        "collection_info": null
    },
    {
        "title": "温泉宫行",
        "author": "王建",
        "content": "十月一日天子来，青绳御路无尘埃。\n宫前内裏汤各别，每箇白玉芙蓉开。\n朝元阁向山上起，城绕青山龙暖水。\n夜开金殿看星河，宫女知更月明裏。\n武皇得仙王母去，山鸡昼鸣宫中树。\n温泉决决出宫流，宫使年年修玉楼。\n禁兵去尽无射猎，日西麋鹿登城头。\n棃园弟子偷曲谱，头白人间教歌舞。",
        "dynasty": "唐",
        "collection_info": null
    },
    {
        "title": "春词",
        "author": "王建",
        "content": "红烟满户日照梁，天丝软弱虫飞扬。\n菱花霍霍绕帷光，美人对镜着衣裳。\n庭中并种相思树，夜夜还栖双凤凰。",
        "dynasty": "唐",
        "collection_info": null
    },
    {
        "title": "辽东行",
        "author": "王建",
        "content": "辽东万里辽水曲，古戍无城復无屋。\n黄云盖地雪作山，不惜黄金买衣服。\n战回各自收弓箭，正西回面家乡远。\n年年郡县送征人，将与辽东作丘坂。\n宁为草木乡中生，有身不向辽东行。",
        "dynasty": "唐",
        "collection_info": null
    },
    {
        "title": "塞上梅",
        "author": "王建",
        "content": "天山路傍一株梅，年年花发黄云下。\n昭君已殁汉使回，前后征人惟繫马。\n日夜风吹满陇头，还随陇水东西流。\n此花若近长安路，九衢年少无攀处。",
        "dynasty": "唐",
        "collection_info": null
    },
    {
        "title": "戴胜词",
        "author": "王建",
        "content": "戴胜谁与尔为名，木中作窠墙上鸣。\n声声催我急种毂，人家向田不归宿。\n紫冠采采褐羽斑，衔得蜻蜓飞过屋。\n可怜白鹭满绿池，不如戴胜知天时。",
        "dynasty": "唐",
        "collection_info": null
    },
    {
        "title": "秋韆词",
        "author": "王建",
        "content": "长长丝绳紫復碧，袅袅横枝高百尺。\n少年儿女重秋韆，盘巾结带分两边。\n身轻裙薄易生力，双手向空如鸟翼。\n下来立定重繫衣，復畏斜风高不得。\n傍人送上那足贵，终赌鸣珰鬬自起。\n回回若与高树齐，头上宝钗从堕地。\n眼前争胜难为休，足踏平地看始愁。",
        "dynasty": "唐",
        "collection_info": null
    },
    {
        "title": "开池得古钗",
        "author": "王建",
        "content": "美人开池北堂下，拾得宝钗金未化。\n凤凰半在双股齐，钿花落处生黄泥。\n当时堕地觅不得，暗想窗中还夜啼。\n可知将来对夫壻，镜前学梳古时髻。\n莫言至死亦不遗，还似前人初得时。",
        "dynasty": "唐",
        "collection_info": null
    },
    {
        "title": "赛神曲",
        "author": "王建",
        "content": "男抱琵琶女作舞，主人再拜听神语。\n新妇上酒勿辞勤，使尔舅姑无所苦。\n椒浆湛湛桂座新，一双长箭繫红巾。\n但愿牛羊满家宅，十月报赛南山神。\n青天无风水復碧，龙马上鞍牛服轭。\n纷纷醉舞踏衣裳，把酒路旁劝行客。",
        "dynasty": "唐",
        "collection_info": null
    },
    {
        "title": "田家留客",
        "author": "王建",
        "content": "人家少能留我屋，客有新浆马有粟。\n远行僮仆应苦饥，新妇厨中炊欲熟。\n不嫌田家破门户，蚕房新泥无风土。\n行人但饮莫畏贫，明府上来何苦辛。\n丁宁回语屋中妻，有客勿令儿夜啼。\n双冢直西有县路，我教丁男送君去。",
        "dynasty": "唐",
        "collection_info": null
    },
    {
        "title": "精衞词",
        "author": "王建",
        "content": "精衞谁教尔填海，海边石子青磊磊。\n但得海水作枯池，海中鱼龙何所为。\n口穿岂为空衔石，山中草木无全枝。\n朝在树头暮海裏，飞多羽折时堕水。\n高山未尽海未平，愿我身死子还生。",
        "dynasty": "唐",
        "collection_info": null
    },
    {
        "title": "老妇叹镜",
        "author": "王建",
        "content": "嫁时明镜老犹在，黄金镂画双凤背。\n忆昔咸阳初买来，灯前自绣芙蓉带。\n十年不开一片铁，长向暗中梳白髮。\n今日后床重照看，生死终当此长别。",
        "dynasty": "唐",
        "collection_info": null
    },
    {
        "title": "望夫石",
        "author": "王建",
        "content": "望夫处，江悠悠，化为石，不回头。\n上头日日风復雨，行人归来石应语。",
        "dynasty": "唐",
        "collection_info": null
    },
    {
        "title": "别鹤曲",
        "author": "王建",
        "content": "主人一去池水绝，池鹤散飞不相别。\n青天漫漫碧水重，知向何山风雪中。\n万里虽然音影在，两心终是死生同。\n池边巢破松树死，树头年年乌生子。",
        "dynasty": "唐",
        "collection_info": null
    },
    {
        "title": "乌栖曲",
        "author": "王建",
        "content": "章华宫人夜上楼，君王望月西山头。\n夜深宫殿门不锁，白露满山山叶堕。",
        "dynasty": "唐",
        "collection_info": null
    },
    {
        "title": "雉将雏",
        "author": "王建",
        "content": "雉咿喔，雏出㲉，毛斑斑，觜啄啄。\n学飞未得一尺高，还逐母行旋母脚。\n麦垄浅浅难蔽身，远去恋雏低怕人。\n时时土中鼓两翅，引雏拾虫不相离。",
        "dynasty": "唐",
        "collection_info": null
    },
    {
        "title": "白纻歌二首 一",
        "author": "王建",
        "content": "天河漫漫北斗璨，宫中乌啼知夜半。\n新缝白纻舞衣成，来迟邀得吴王迎。\n低鬟转面掩双袖，玉钗浮动秋风生。\n酒多夜长夜未晓，月明灯光两相照，后庭歌声更窈窕。",
        "dynasty": "唐",
        "collection_info": null
    },
    {
        "title": "白纻歌二首 二",
        "author": "王建",
        "content": "馆娃宫中春日暮，荔枝木瓜花满树。\n城头乌栖休击鼓，青蛾弹瑟白纻舞。\n夜天曈曈不见星，宫中火照西江明。\n美人醉起无次第，堕钗遗佩满中庭。\n此时但愿可君意，回昼为宵亦不寐，年年奉君君莫弃。",
        "dynasty": "唐",
        "collection_info": null
    },
    {
        "title": "短歌行",
        "author": "王建",
        "content": "人初生，日初出，上山迟，下山疾。\n百年三万六千朝，夜裏分将强半日。\n有歌有舞须早为，昨日健于今日时。\n人家见生男女好，不知男女催人老。\n短歌行，无乐声。",
        "dynasty": "唐",
        "collection_info": null
    },
    {
        "title": "饮马长城窟",
        "author": "王建",
        "content": "长城窟，长城窟边多马骨。\n古来此地无井泉，赖得秦家筑城卒。\n征人饮马愁不回，长城变作望乡堆。\n蹄踪未干人去近，续后马来泥污尽。\n枕弓睡着待水生，不见阴山在前阵。\n马蹄足脱装马头，健儿战死谁封侯。",
        "dynasty": "唐",
        "collection_info": null
    },
    {
        "title": "乌夜啼",
        "author": "王建",
        "content": "庭树乌，尔何不向别处栖？\n夜夜夜半当户啼。\n家人把烛出洞户，惊栖失羣飞落树。\n一飞直欲飞上天，回回不离旧栖处。\n未明重绕主人屋，欲下空中黑相触。\n风飘雨湿亦不移，君家树头多好枝。",
        "dynasty": "唐",
        "collection_info": null
    },
    {
        "title": "簇蚕辞",
        "author": "王建",
        "content": "蚕欲老，箔头作茧丝皓皓。\n场宽地高风日多，不向中庭晒蒿草。\n神蚕急作莫悠扬，年来为尔祭神桑。\n但得青天不下雨，上无苍蝇下无鼠。\n新妇拜簇愿茧稠，女洒桃浆男打鼓。\n三日开箔雪团团，先将新茧送县官。\n已闻乡里催织作，去与谁人身上着。",
        "dynasty": "唐",
        "collection_info": null
    },
    {
        "title": "渡辽水",
        "author": "王建",
        "content": "渡辽水，此去咸阳五千里。\n来时父母知隔生，重着衣裳如送死。\n亦有白骨归咸阳，营家各与题本乡。\n身在应无回渡日，驻马相看辽水傍。",
        "dynasty": "唐",
        "collection_info": null
    },
    {
        "title": "空城雀",
        "author": "王建",
        "content": "空城雀，何不飞来人家住？\n空城无人种禾黍，土间生子草间长。\n满地蓬蒿幸无主，近村虽有高树枝。\n雨中无食长苦饥，八月小儿挟弓箭。\n家家畏向田头飞，但能不出空城裏。\n秋时百草皆有子，报言黄口莫啾啾，长尔得成无横死。",
        "dynasty": "唐",
        "collection_info": null
    },
    {
        "title": "水运行",
        "author": "王建",
        "content": "西江运船立红帜，万棹千帆绕江水。\n去年六月无稻苗，已说水乡人饿死。\n县官部船日算程，暴风恶雨亦不停。\n在生有乐当有苦，三年作官一年行。\n坏舟畏鼠復畏漏，恐向太仓折升斗。\n辛勤耕种非毒药，看着不入农夫口。\n用尽百金不为贵，但得一金即为利。\n远征海稻供边食，岂如多种边头地。",
        "dynasty": "唐",
        "collection_info": null
    },
    {
        "title": "当窗织",
        "author": "王建",
        "content": "叹息復叹息，园中有枣行人食。\n贫家女为富家织，翁母隔墙不得力。\n水寒手涩丝脆断，续来续去心肠烂。\n草虫促促机下啼，两日催成一匹半。\n输官上顶有零落，姑未得衣身不着。\n当窗却羡青楼倡，十指不动衣盈箱。",
        "dynasty": "唐",
        "collection_info": null
    },
    {
        "title": "失钗怨",
        "author": "王建",
        "content": "贫女铜钗惜于玉，失却来寻一日哭。\n嫁时女伴与作妆，头戴此钗如凤凰。\n双杯行酒六亲喜，我家新妇宜拜堂。\n镜中乍无失髻样，初起犹疑在床上。\n高楼翠钿飘舞尘，明日从头一遍新。",
        "dynasty": "唐",
        "collection_info": null
    },
    {
        "title": "春燕词",
        "author": "王建",
        "content": "新燕新燕何不定，东家绿池西家井。\n飞鸣当户影悠扬，一遶檐头一遶梁。\n黄姑说向新妇女，去年堕子污衣箱。\n已能辞山復过海，幸我堂前故巢在。\n求食慎勿爱高飞，空中饥鸢为尔害。\n辛勤作窠在画梁，愿得年年主人富。",
        "dynasty": "唐",
        "collection_info": null
    },
    {
        "title": "主人故池",
        "author": "王建",
        "content": "高池高阁上连起，荷叶团团盖秋水。\n主人已远凉风生，旧客不来芙蓉死。",
        "dynasty": "唐",
        "collection_info": null
    },
    {
        "title": "古宫怨",
        "author": "王建",
        "content": "乳乌哑哑飞復啼，城头晨夕宫中栖。\n吴王别殿绕江水，后宫不开美人死。",
        "dynasty": "唐",
        "collection_info": null
    },
    {
        "title": "关山月",
        "author": "王建",
        "content": "关山月，营开道白前军发。\n冻轮当碛光悠悠，照见三堆两堆骨。\n边风割面天欲明，金沙岭西看看没。",
        "dynasty": "唐",
        "collection_info": null
    },
    {
        "title": "赠离曲",
        "author": "王建",
        "content": "合欢叶堕梧桐秋，鸳鸯背飞水分流。\n少年使我忽相弃，雌号雄鸣夜悠悠。\n夜长月没虫切切，冷风入房灯焰灭。\n若知中路各西东，彼此不忘同心结。\n收取头边蛟龙枕，留着箱中双雉裳。\n我今焚却旧房物，免使他人登尔床。",
        "dynasty": "唐",
        "collection_info": null
    },
    {
        "title": "宛转词",
        "author": "王建",
        "content": "宛宛转转胜上纱，红红绿绿苑中花。\n纷纷泊泊夜飞鵶，寂寂寞寞离人家。",
        "dynasty": "唐",
        "collection_info": null
    },
    {
        "title": "水夫谣",
        "author": "王建",
        "content": "苦哉生长当驿边，官家使我牵驿船。\n辛苦日多乐日少，水宿沙行如海鸟。\n逆风上水万斛重，前驿迢迢后淼淼。\n半夜缘堤雪和雨，受他驱遣还復去。\n衣寒衣湿披短蓑，臆穿足裂忍痛何。\n到明辛苦无处说，齐声腾踏牵船出。\n一间茆屋何所值，父母之乡去不得。\n我愿此水作平田，长使水夫不怨天。",
        "dynasty": "唐",
        "collection_info": null
    },
    {
        "title": "田家行",
        "author": "王建",
        "content": "男声欣欣女颜悦，人家不怨言语别。\n五月虽热麦风清，檐头索索缲车鸣。\n野蚕作茧人不取，叶间扑扑秋蛾生。\n麦收上场绢在轴，的知输得官家足。\n不望入口復上身，且免向城卖黄犊。\n回家衣食无厚薄，不见县门身即乐。",
        "dynasty": "唐",
        "collection_info": null
    },
    {
        "title": "去妇",
        "author": "王建",
        "content": "新妇去年腁手足，衣不暇缝蚕废簇。\n白头使我忧家事，还如夜裏烧残烛。\n当初为取傍人语，岂道如今自辛苦。\n在时纵嫌织绢迟，有丝不上邻家机。",
        "dynasty": "唐",
        "collection_info": null
    },
    {
        "title": "神树词",
        "author": "王建",
        "content": "我家家西老棠树，须晴即晴雨即雨。\n四时八节上杯盘，愿神莫离神处所。\n男不着丁女在舍，官事上下无言语。\n老身长健树婆娑，万岁千年作神主。",
        "dynasty": "唐",
        "collection_info": null
    },
    {
        "title": "祝鹊",
        "author": "王建",
        "content": "神鹊神鹊好言语，行人早回多利赂。\n我今庭中栽好树，与汝作巢当报汝。",
        "dynasty": "唐",
        "collection_info": null
    },
    {
        "title": "古谣",
        "author": "王建",
        "content": "一东一西壠头水，一聚一散天边霞。\n一来一去道上客，一颠一倒池中麻。",
        "dynasty": "唐",
        "collection_info": null
    },
    {
        "title": "公无渡河",
        "author": "王建",
        "content": "渡头恶天两岸远，波涛塞川如迭坂。\n幸无白刃驱向前，何用将身自弃捐。\n蛟龙嚙骨鱼食血，黄泥直下无青天。\n男儿纵轻妇人语，惜君性命还须取。\n妇人无力挽断衣，舟沈身死悔难追。\n公无渡河，公须自为。",
        "dynasty": "唐",
        "collection_info": null
    },
    {
        "title": "海人谣",
        "author": "王建",
        "content": "海人无家海裏住，采珠役象为岁赋。\n恶波横天山塞路，未央宫中常满库。",
        "dynasty": "唐",
        "collection_info": null
    },
    {
        "title": "行见月",
        "author": "王建",
        "content": "月初生，居人见月一月行。\n行行一年十二月，强半马上看盈缺。\n百年欢乐能几何，在家见少行见多。\n不缘衣食相驱遣，此身谁愿长奔波。\n箧中有帛仓有粟，岂向天涯走碌碌。\n家人见月望我归，正是道上思家时。",
        "dynasty": "唐",
        "collection_info": null
    },
    {
        "title": "七夕曲",
        "author": "王建",
        "content": "河边独自看星宿，夜织天丝难接续。\n抛梭振镊动明珰，为有秋期眠不足。\n遥愁今夜河水隔，龙驾车辕鹊填石。\n流苏翠帐星渚间，环佩无声灯寂寂。\n两情缠绵忽如故，復畏秋风生晓路。\n幸回郎意且斯须，一年中别今始初，明星未出少停车。",
        "dynasty": "唐",
        "collection_info": null
    },
    {
        "title": "两头纤纤",
        "author": "王建",
        "content": "两头纤纤青玉玦，半白半黑头上髮。\n偪偪仆仆春冰裂，磊磊落落桃花结。",
        "dynasty": "唐",
        "collection_info": null
    },
    {
        "title": "独漉歌",
        "author": "王建",
        "content": "独独漉漉，鼠食猫肉。\n乌日中，鹤露宿，黄河水直人心曲。",
        "dynasty": "唐",
        "collection_info": null
    },
    {
        "title": "寄远曲",
        "author": "王建",
        "content": "美人别来无处所，巫山月明湘江雨。\n千回相见不分明，井底看星梦中语。\n两心相对尚难知，何况万里不相疑。",
        "dynasty": "唐",
        "collection_info": null
    },
    {
        "title": "伤韦令孔雀词",
        "author": "王建",
        "content": "可怜孔雀初得时，美人为尔别开池。\n池边凤凰作伴侣，羌声鹦鹉无言语。\n雕笼玉架嫌不栖，夜夜思归向南舞。\n如今憔悴人见恶，万里更求新孔雀。\n热眠雨水饥拾虫，翠尾盘泥金彩落。\n多时人养不解飞，海山风黑何处归。",
        "dynasty": "唐",
        "collection_info": null
    },
    {
        "title": "伤邻家鹦鹉词",
        "author": "王建",
        "content": "东家小女不惜钱，买得鹦鹉独自怜。\n自从死却家中女，无人更共鹦鹉语。\n十日不饮一滴浆，泪渍绿毛头似鼠。\n舌关哑咽畜哀怨，开笼放飞离人眼。\n短声亦绝翠臆翻，新墓崔嵬旧巢远。\n此禽有志女有灵，定为连理相并生。",
        "dynasty": "唐",
        "collection_info": null
    },
    {
        "title": "春来曲",
        "author": "王建",
        "content": "春欲来，每日望春门早开。\n黄衫白马带尘土，逢着探春人却回。\n御堤内园晓过急，九衢大宅家家入。\n青帝少女染桃花，露妆初出红犹湿。\n光风暾暾蝶宛宛，遶树气匝枝柯软。\n可怜寒食街中郎，早起着得单衣裳。\n少年即见春好处，似我白头无好树。",
        "dynasty": "唐",
        "collection_info": null
    },
    {
        "title": "春去曲",
        "author": "王建",
        "content": "春已去，花亦不知春去处。\n缘冈绕涧却归来，百回看着无花树。\n就中一夜东风恶，收红拾紫无遗落。\n老夫不比少年儿，不中数与春别离。",
        "dynasty": "唐",
        "collection_info": null
    },
    {
        "title": "东征行",
        "author": "王建",
        "content": "桐栢水西贼星落，枭雏夜飞林木恶。\n相国刻日波涛清，当朝自请东南征。\n舍人为宾侍郎副，晓觉蓬莱欠佩声。\n玉阶舞蹈谢旌节，生死向前山可穴。\n同时赐马幷赐衣，御楼看带弓刀发。\n马前猛士三百人，金书左右红旗新。\n司庖常膳皆得对，好事将军封尔身。\n男儿生杀在手裏，营门老将皆忧死。\n曈曈白日当南山，不立功名终不还。",
        "dynasty": "唐",
        "collection_info": null
    },
    {
        "title": "荆门行",
        "author": "王建",
        "content": "江边行人暮悠悠，山头殊未见荆州。\n岘亭西南路多曲，栎林深深石镞镞。\n看炊红米煮白鱼，夜向鸡鸣店家宿。\n南中三月蚊蚋生，黄昏不闻人语声。\n生纱帷疎薄如雾，隔衣噆肤耳边鸣。\n欲明不待灯火起，唤得官船过蛮水。\n女儿停客茆屋新，开门扫地桐花裏。\n犬声扑扑寒溪烟，人家烧竹种山田。\n巴云欲雨熏石热，麋鹿度江虫出穴。\n大蛇过处一山腥，野牛惊跳双角折。\n斜分汉水横千山，山青水绿荆门关。\n向前问箇长沙路，旧是屈原沈溺处。\n谁家丹旐已南来，逢着流人从此去。\n月明山鸟多不栖，下枝飞上高枝啼。\n主人念远心不怿，罗衫卧对章台夕。\n红烛交横各自归，酒醒还是他乡客。\n壮年留滞尚思家，况復白头在天涯。",
        "dynasty": "唐",
        "collection_info": null
    },
    {
        "title": "镜听词",
        "author": "王建",
        "content": "重重摩挲嫁时镜，夫壻远行凭镜听。\n回身不遣别人知，人意丁宁镜神圣。\n怀中收拾双锦带，恐畏街头见惊怪。\n嗟嗟际际下堂阶，独自竈前来跪拜。\n出门愿不闻悲哀，郎在任郎回未回。\n月明地上人过尽，好语多同皆道来。\n卷帷上床喜不定，与郎裁衣失翻正。\n可中三日得相见，重绣锦囊磨镜面。",
        "dynasty": "唐",
        "collection_info": null
    },
    {
        "title": "行宫词",
        "author": "王建",
        "content": "上阳宫到蓬莱殿，行宫岩岩遥相见。\n向前天子行幸多，马蹄车辙山川遍。\n当时州县每年修，皆留内人看玉案。\n禁兵夺得明堂后，长闭桃源与绮绣。\n开元歌舞古草头，梁州乐人世嫌旧。\n官家乏人作宫户，不泥宫墙斫宫树。\n两边仗屋半崩摧，夜火入林烧殿柱。\n休封中岳六十年，行宫不见人眼穿。",
        "dynasty": "唐",
        "collection_info": null
    },
    {
        "title": "羽林行",
        "author": "王建",
        "content": "长安恶少出名字，楼下劫商楼上醉。\n天明下直明光宫，散入五陵松柏中。\n百回杀人身合死，赦书尚有收城功。\n九衢一日消息定，乡吏籍中重改姓。\n出来依旧属羽林，立在殿前射飞禽。",
        "dynasty": "唐",
        "collection_info": null
    },
    {
        "title": "射虎行",
        "author": "王建",
        "content": "自去射虎得虎归，官差射虎得虎迟。\n独行以死当虎命，两人因疑终不定。\n朝朝暮暮空手回，山下绿苗成道径。\n远立不敢污箭镞，闻死还来分虎肉。\n惜留猛虎着深山，射杀恐畏终身闲。",
        "dynasty": "唐",
        "collection_info": null
    },
    {
        "title": "远将归",
        "author": "王建",
        "content": "远将归，胜未别离时。\n在家相见热，新归欢不足。\n去愿车轮迟，回思马蹄速。\n但令在舍相对贫，不向天涯金遶身。",
        "dynasty": "唐",
        "collection_info": null
    },
    {
        "title": "寻橦歌",
        "author": "王建",
        "content": "人间百戏皆可学，寻橦不比诸余乐。\n重梳短髻下金钿，红帽青巾各一边。\n身轻足捷胜男子，绕竿四面争先缘。\n习多依附攲竿滑，上下蹁跹皆着袜。\n翻身垂颈欲落地，却住把腰初似歇。\n大竿百夫擎不起，褭褭半在青云裏。\n纤腰女儿不动容，戴行直舞一曲终。\n回头但觉人眼见，矜难恐畏天无风。\n险中更险何曾失，山鼠悬头猿挂膝。\n小垂一手当舞盘，斜惨双蛾看落日。\n斯须改变曲解新，贵欲欢他平地人。\n散时满面生颜色，行步依前无气力。",
        "dynasty": "唐",
        "collection_info": null
    },
    {
        "title": "铜雀台",
        "author": "王建",
        "content": "娇爱更何日，高台空数层。\n含啼暎双袖，不忍看西陵。\n漳水东流无復来，百花辇路为苍苔。\n青楼月夜长寂寞，碧云日莫空裴回。\n君不见邺中万事非昔时，古人不在今人悲。\n春风不逐君王去，草色年年旧宫路。\n宫中歌舞已浮云，空指行日往来处。",
        "dynasty": "唐",
        "collection_info": null
    },
    {
        "title": "鸡鸣曲",
        "author": "王建",
        "content": "鸡初鸣，明星照东屋。\n鸡再鸣，红霞生海腹。\n百官待漏双阙前，圣人亦挂山龙服。\n宝钗命妇灯下起，环佩玲珑晓光裏。\n直内初烧玉案香，司更尚滴铜壶水。\n金吾衞裏直郎妻，到明不睡听晨鸡。\n天头日月相送迎，夜栖旦鸣人不迷。",
        "dynasty": "唐",
        "collection_info": null
    },
    {
        "title": "送衣曲",
        "author": "王建",
        "content": "去秋送衣渡黄河，今秋送衣上陇坂。\n妇人不知道径处，但问新移军近远。\n半年着道经雨湿，开笼见风衣领急。\n旧来十月初点衣，与郎着向营中集。\n絮时厚厚绵纂纂，贵欲征人身上暖。\n愿身莫着裹尸归，愿妾不死长送衣。",
        "dynasty": "唐",
        "collection_info": null
    },
    {
        "title": "斜路行",
        "author": "王建",
        "content": "世间娶容非娶妇，中庭牡丹胜松树。\n九衢大道人不行，走马奔车逐斜路。\n斜路行熟直路荒，东西岂是横太行。\n南楼弹弦北户舞，行人到此多回徨。\n头白如丝面如茧，亦学少年行不返。\n纵令自解思故乡，轮折蹄穿白日晚。\n谁将古曲换斜音，回取行人斜路心。",
        "dynasty": "唐",
        "collection_info": null
    },
    {
        "title": "织锦曲",
        "author": "王建",
        "content": "大女身为织锦户，名在县家供进簿。\n长头起样呈作官，闻道官家中苦难。\n回花侧叶与人别，唯恐秋天丝线干。\n红缕葳蕤紫茸软，蝶飞参差花宛转。\n一梭声尽重一梭，玉腕不停罗袖卷。\n窗中夜久睡髻偏，横钗欲堕垂着肩。\n合衣卧时参没后，停灯起在鸡鸣前。\n一匹千金亦不卖，限日未成宫裏怪。\n锦江水涸贡转多，宫中尽着单丝罗。\n莫言山积无尽日，百丈高楼一曲歌。",
        "dynasty": "唐",
        "collection_info": null
    },
    {
        "title": "捣衣曲",
        "author": "王建",
        "content": "月明中庭捣衣石，掩帷下堂来捣帛。\n妇姑相对神力生，双揎白腕调杵声。\n高楼敲玉节会成，家家不睡皆起听。\n秋天丁丁復冻冻，玉钗低昂衣带动。\n夜深月落冷如刀，湿着一双纤手痛。\n回编易裂看生熟，鸳鸯纹成水波曲。\n重烧熨斗帖两头，与郎裁作迎寒裘。",
        "dynasty": "唐",
        "collection_info": null
    },
    {
        "title": "秋夜曲二首 一",
        "author": "王建",
        "content": "天清漏长霜泊泊，兰绿收荣桂膏涸。\n高楼云鬟弄婵娟，古瑟暗断秋风弦。\n玉关遥隔万里道，金刀不翦双泪泉。\n香囊火死香气少，向帷合眼何时晓。\n城乌作营啼野月，秦州少妇生离别。",
        "dynasty": "唐",
        "collection_info": null
    },
    {
        "title": "秋夜曲二首 二",
        "author": "王建",
        "content": "秋灯向壁掩洞房，良人此夜直明光。\n天河悠悠漏水长，南楼北斗两相当。",
        "dynasty": "唐",
        "collection_info": null
    },
    {
        "title": "题台州隐静寺",
        "author": "王建",
        "content": "隐静灵仙寺天凿，杯度飞来建岩壑。\n五峰直上插银河，一涧当空泻寥廓。\n崆峒黯淡碧琉璃，白云吞吐红莲阁。\n不知势压天几重，钟声常闻月中落。",
        "dynasty": "唐",
        "collection_info": null
    },
    {
        "title": "送人游塞",
        "author": "王建",
        "content": "初晴天堕丝，晚色上春枝。\n城下路分处，边头人去时。\n停车数行日，劝酒问回期。\n亦是茫茫客，还从此别离。",
        "dynasty": "唐",
        "collection_info": null
    },
    {
        "title": "塞上逢故人",
        "author": "王建",
        "content": "百战一身在，相逢白髮生。\n何时得乡信，每日算归程。\n走马登寒壠，驱羊入废城。\n羌笳三两曲，人醉海西营。",
        "dynasty": "唐",
        "collection_info": null
    },
    {
        "title": "南中",
        "author": "王建",
        "content": "天南多鸟声，州县半无城。\n野市依蛮姓，山邨逐水名。\n瘴烟沙上起，阴火雨中生。\n独有求珠客，年年入海行。",
        "dynasty": "唐",
        "collection_info": null
    },
    {
        "title": "汴路水驿",
        "author": "王建",
        "content": "晚泊水边驿，柳塘初起风。\n蛙鸣蒲叶下，鱼入稻花中。\n去舍已云远，问程犹向东。\n近来多怨别，不与少年同。",
        "dynasty": "唐",
        "collection_info": null
    },
    {
        "title": "淮南使回留别窦侍御",
        "author": "王建",
        "content": "恋恋春恨结，绵绵淮草深。\n病身愁至夜，远道畏逢阴。\n忽逐酒杯会，暂同风景心。\n从今一分散，还是晓枝禽。",
        "dynasty": "唐",
        "collection_info": null
    },
    {
        "title": "汴路即事",
        "author": "王建",
        "content": "千里河烟直，青槐夹岸长。\n天涯同此路，人语各殊方。\n草市迎江货，津桥税海商。\n回看故宫柳，憔悴不成行。",
        "dynasty": "唐",
        "collection_info": null
    },
    {
        "title": "山居",
        "author": "王建",
        "content": "屋在瀑泉西，茅檐下有溪。\n闭门留野鹿，分食养山鸡。\n桂熟长收子，兰生不作畦。\n初开洞中路，深处转松梯。",
        "dynasty": "唐",
        "collection_info": null
    },
    {
        "title": "醉后忆山中故人",
        "author": "王建",
        "content": "花开草復秋，云水自悠悠。\n因醉暂无事，在山难免愁。\n遇晴须看月，鬬健且登楼。\n暗想山中伴，如今尽白头。",
        "dynasty": "唐",
        "collection_info": null
    },
    {
        "title": "送流人",
        "author": "王建",
        "content": "见说长沙去，无亲亦共愁。\n阴云鬼门夜，寒雨瘴江秋。\n水国山魈引，蛮乡洞主留。\n渐看归处远，垂白住炎州。",
        "dynasty": "唐",
        "collection_info": null
    },
    {
        "title": "贫居",
        "author": "王建",
        "content": "眼底贫家计，多时总莫嫌。\n蠹生腾药纸，字暗换书籤。\n避雨拾黄叶，遮风下黑帘。\n近来身不健，时就六壬占。",
        "dynasty": "唐",
        "collection_info": null
    },
    {
        "title": "过赵居士拟置草堂处所",
        "author": "王建",
        "content": "休师竹林北，空可两三间。\n虽爱独居好，终来相伴闲。\n犹嫌近前树，为碍看南山。\n的有深耕处，春初须早还。",
        "dynasty": "唐",
        "collection_info": null
    },
    {
        "title": "新开望山处",
        "author": "王建",
        "content": "新开望山处，今朝减病眠。\n应移千里道，犹自数峰偏。\n故欲遮春巷，还来遶暮天。\n老夫行步弱，免到寺门前。",
        "dynasty": "唐",
        "collection_info": null
    },
    {
        "title": "题东华观",
        "author": "王建",
        "content": "路尽烟水外，院门题上清。\n鹤雏灵解语，琼叶软无声。\n白髮道心熟，黄衣仙骨轻。",
        "dynasty": "唐",
        "collection_info": null
    },
    {
        "title": "饭僧",
        "author": "王建",
        "content": "别屋炊香饭，熏辛不入家。\n温泉调葛麵，净手摘藤花。\n蒲鲊除青叶，芹虀带紫芽。\n愿师常伴食，消气有姜茶。",
        "dynasty": "唐",
        "collection_info": null
    },
    {
        "title": "照镜",
        "author": "王建",
        "content": "忽自见憔悴，壮年人亦疑。\n髮缘多病落，力为不行衰。\n暖手揉双目，看图引四肢。\n老来真爱道，所恨觉还迟。",
        "dynasty": "唐",
        "collection_info": null
    },
    {
        "title": "归昭应留别城中",
        "author": "王建",
        "content": "喜得近京城，官卑意亦荣。\n并床欢未定，离室思还生。\n计拙偷闲住，经过买日行。\n如无自来分，一驿是遥程。",
        "dynasty": "唐",
        "collection_info": null
    },
    {
        "title": "答寄芙蓉冠子",
        "author": "王建",
        "content": "一学芙蓉叶，初开映水幽。\n虽经小儿手，不称老夫头。\n枕上眠常戴，风前醉恐柔。\n明年有闺阁，此样必难求。",
        "dynasty": "唐",
        "collection_info": null
    },
    {
        "title": "长安春游",
        "author": "王建",
        "content": "骑马傍闲坊，新衣着雨香。\n桃花红粉醉，柳树白云狂。\n不觉愁春去，何曾得日长。\n牡丹相次发，城裏又须忙。",
        "dynasty": "唐",
        "collection_info": null
    },
    {
        "title": "冬夜感怀",
        "author": "王建",
        "content": "晚年恩爱少，耳目静于僧。\n竟夜不闻语，空房唯有灯。\n气嘘寒被湿，霜入破窗凝。\n断得人间事，长如此亦能。",
        "dynasty": "唐",
        "collection_info": null
    },
    {
        "title": "初到昭应呈同僚",
        "author": "王建",
        "content": "白髮初为吏，有惭年少郎。\n自知身上拙，不称世间忙。\n秋雨悬墙绿，暮山宫树黄。\n同官若容许，长借老僧房。",
        "dynasty": "唐",
        "collection_info": null
    },
    {
        "title": "县丞厅即事",
        "author": "王建",
        "content": "宫殿半山上，人家高下居。\n古厅眠受魇，老吏语多虚。\n雨水洗荒竹，溪沙填废渠。\n圣朝收外府，皆自九天除。",
        "dynasty": "唐",
        "collection_info": null
    },
    {
        "title": "闲居即事",
        "author": "王建",
        "content": "老病贪光景，寻常不下帘。\n妻愁耽酒僻，人怪考诗严。\n小婢偷红纸，娇儿弄白髯。\n有时看旧卷，未免意中嫌。",
        "dynasty": "唐",
        "collection_info": null
    },
    {
        "title": "林居",
        "author": "王建",
        "content": "荒林四面通，门在野田中。\n顽仆长如客，贫居未胜蓬。\n旧绵衣不暖，新草屋多风。\n唯去山南近，闲亲贩药翁。",
        "dynasty": "唐",
        "collection_info": null
    },
    {
        "title": "原上新居十三首 一",
        "author": "王建",
        "content": "新占原头地，本无山可归。\n荒藤生叶晚，老杏着花稀。\n厨舍近泥竈，家人初饱薇。\n弟兄今四散，何日更相依。",
        "dynasty": "唐",
        "collection_info": null
    },
    {
        "title": "原上新居十三首 二",
        "author": "王建",
        "content": "一家榆柳新，四面远无邻。\n人少愁闻病，庄孤幸得贫。\n耕牛长愿饱，樵仆每怜勤。\n终日忧衣食，何由[脱]此身。",
        "dynasty": "唐",
        "collection_info": null
    },
    {
        "title": "原上新居十三首 三",
        "author": "王建",
        "content": "长安无旧识，百里是天涯。\n寂寞思逢客，荒凉喜见花。\n访僧求贱药，将马中豪家。\n乍得新蔬菜，朝盘忽觉奢。",
        "dynasty": "唐",
        "collection_info": null
    },
    {
        "title": "原上新居十三首 四",
        "author": "王建",
        "content": "鸡鸣村舍遥，花发亦萧条。\n野竹初生笋，溪田未得苗。\n家贫僮仆瘦，春冷菜蔬焦。\n甘分长如此，无名在圣朝。",
        "dynasty": "唐",
        "collection_info": null
    },
    {
        "title": "原上新居十三首 五",
        "author": "王建",
        "content": "春来梨枣尽，啼哭小儿饥。\n邻富鸡常去，庄贫客渐稀。\n借牛畊地晚，卖树纳钱迟。\n墙下当官路，依山补竹篱。",
        "dynasty": "唐",
        "collection_info": null
    },
    {
        "title": "原上新居十三首 六",
        "author": "王建",
        "content": "自埽一间房，唯铺独卧床。\n野羹溪菜滑，山纸水苔香。\n陈药初和白，新经未入黄。\n近来心力少，休读养生方。",
        "dynasty": "唐",
        "collection_info": null
    },
    {
        "title": "原上新居十三首 七",
        "author": "王建",
        "content": "拟作读经人，空房置净巾。\n锁茶藤箧密，曝药竹床新。\n老病应随业，因缘不离身。\n焚香向居士，无计出诸尘。",
        "dynasty": "唐",
        "collection_info": null
    },
    {
        "title": "原上新居十三首 八",
        "author": "王建",
        "content": "移家近住邨，贫苦自安存。\n细问梨果植，远求花药根。\n倩人开废井，趂犊入新园。\n长爱当山立，黄昏不闭门。",
        "dynasty": "唐",
        "collection_info": null
    },
    {
        "title": "原上新居十三首 九",
        "author": "王建",
        "content": "和暖遶林行，新贫足喜声。\n埽渠忧竹旱，浇地引兰生。\n山客凭栽树，家僮使入城。\n门前粉壁上，书着县官名。",
        "dynasty": "唐",
        "collection_info": null
    },
    {
        "title": "原上新居十三首 十",
        "author": "王建",
        "content": "住处钟鼓外，免争当路桥。\n身闲时却困，儿病可来娇。\n鸡睡日阳暖，蜂狂花艳烧。\n长安足门户，迭迭看登朝。",
        "dynasty": "唐",
        "collection_info": null
    },
    {
        "title": "原上新居十三首 十一",
        "author": "王建",
        "content": "近来年纪到，世事总无心。\n古碣凭人搨，闲诗任客吟。\n送经还野苑，移石入幽林。\n谷口春风恶，梨花盖地深。",
        "dynasty": "唐",
        "collection_info": null
    },
    {
        "title": "原上新居十三首 十二",
        "author": "王建",
        "content": "懒更学诸余，林中埽地居。\n腻衣穿不洗，白髮短慵梳。\n苦相常多泪，劳生自悟虚。\n闲行人事绝，亲故亦无书。",
        "dynasty": "唐",
        "collection_info": null
    },
    {
        "title": "原上新居十三首 十三",
        "author": "王建",
        "content": "住处去山近，傍园麋鹿行。\n野桑穿井长，荒竹过墙生。\n新识邻里面，未谙邨社情。\n石田无力及，贱赁与人耕。",
        "dynasty": "唐",
        "collection_info": null
    },
    {
        "title": "送李评事使蜀",
        "author": "王建",
        "content": "劝酒不依巡，明朝万里人。\n转江云栈细，近驿板桥新。\n石冷啼猿影，松昏戏鹿尘。\n少年为客好，况是益州春。",
        "dynasty": "唐",
        "collection_info": null
    },
    {
        "title": "新修道居",
        "author": "王建",
        "content": "世间无所入，学道处新成。\n两面有山色，六时闻磬声。\n闲加经遍数，老爱字分明。\n若得离烦恼，焚香过一生。",
        "dynasty": "唐",
        "collection_info": null
    },
    {
        "title": "赠洪誓师",
        "author": "王建",
        "content": "老僧真古画，闲坐语中听。\n识病方书圣，谙山草木灵。\n人来多施药，愿满不持经。\n相伴寻溪竹，秋苔袜履青。",
        "dynasty": "唐",
        "collection_info": null
    },
    {
        "title": "题法云禅院僧",
        "author": "王建",
        "content": "不剃头多日，禅来白髮长。\n合邨迎住寺，同学乞修房。\n觉少持经力，忧无养病粮。\n上山犹得在，自解衲衣裳。",
        "dynasty": "唐",
        "collection_info": null
    },
    {
        "title": "赠溪翁",
        "author": "王建",
        "content": "溪田借四邻，不省解忧身。\n看日和仙药，书符救病人。\n伴僧斋过夏，中酒卧经旬。\n应得丹砂力，春来黑髮新。",
        "dynasty": "唐",
        "collection_info": null
    },
    {
        "title": "谢李续主簿",
        "author": "王建",
        "content": "馆舍幸相近，因风及病身。\n一官虽隔水，四韵是同人。\n衰卧朦胧晓，贫居冷落春。\n少年无不好，莫恨满头尘。",
        "dynasty": "唐",
        "collection_info": null
    },
    {
        "title": "寒食",
        "author": "王建",
        "content": "田舍清明日，家家出火迟。\n白衫眠古巷，红索搭高枝。\n纱带生难结，铜钗重欲垂。\n斩新衣踏尽，还似去年时。",
        "dynasty": "唐",
        "collection_info": null
    },
    {
        "title": "贻小尼师",
        "author": "王建",
        "content": "新剃青头髮，生来未埽眉。\n身轻礼拜稳，心慢记经迟。\n唤起犹侵晓，催斋已过时。\n春晴阶下立，私地弄花枝。",
        "dynasty": "唐",
        "collection_info": null
    },
    {
        "title": "惜欢",
        "author": "王建",
        "content": "当欢须且欢，过后买应难。\n岁去停灯守，花开把火看。\n狂来欺酒浅，愁尽觉天宽。\n次第头皆白，齐年人已残。",
        "dynasty": "唐",
        "collection_info": null
    },
    {
        "title": "山中惜花",
        "author": "王建",
        "content": "忽看花渐稀，罪过酒醒时。\n寻觅风来处，惊张夜落时。\n游丝缠故蘂，宿夜守空枝。\n开取当轩地，年年树底期。",
        "dynasty": "唐",
        "collection_info": null
    },
    {
        "title": "和武门下伤韦令孔雀",
        "author": "王建",
        "content": "孤号秋阁阴，韦令在时禽。\n觅伴海山黑，思乡橘柚深。\n举头闻旧曲，顾尾惜残金。\n顦顇不飞去，重君池上心。",
        "dynasty": "唐",
        "collection_info": null
    },
    {
        "title": "题所赁宅牡丹花",
        "author": "王建",
        "content": "赁宅得花饶，初开恐是妖。\n粉光深紫腻，肉色退红娇。\n且愿风留着，惟愁日炙燋。\n可怜零落蘂，收取作香烧。",
        "dynasty": "唐",
        "collection_info": null
    },
    {
        "title": "隐者居",
        "author": "王建",
        "content": "山人住处高。\n看日上蟠桃，雪缕青山脉。\n云生白鹤毛，朱书护身咒。\n水噀断邪刀，何物中长食。\n胡麻慢火熬。",
        "dynasty": "唐",
        "collection_info": null
    },
    {
        "title": "昭应官舍",
        "author": "王建",
        "content": "绕厅春草合，知道县家闲。\n行见雨遮院，卧看人上山。\n避风新浴后，请假未醒间。\n朝客轻卑吏，从他不往还。",
        "dynasty": "唐",
        "collection_info": null
    },
    {
        "title": "送严大夫赴桂州",
        "author": "王建",
        "content": "岭头分界候，一半属湘潭。\n水驿门旗出，山峦洞主参。\n辟邪犀角重，解酒荔枝甘。\n莫叹京华远，安南更有南。",
        "dynasty": "唐",
        "collection_info": null
    },
    {
        "title": "望行人",
        "author": "王建",
        "content": "自从江树秋，日日望江楼。\n梦见离珠浦，书来在桂州。\n不同鱼比目，终恨水分流。\n久不开明镜，多应是白头。",
        "dynasty": "唐",
        "collection_info": null
    },
    {
        "title": "塞上",
        "author": "王建",
        "content": "漫漫復凄凄，黄沙暮渐迷。\n人当故乡立，马过旧营嘶。\n断雁逢冰碛，回军占雪溪。\n夜来山下哭，应是送降奚。",
        "dynasty": "唐",
        "collection_info": null
    },
    {
        "title": "杜中丞书院新移小竹",
        "author": "王建",
        "content": "此地本无竹，远从山寺移。\n经年求养法，隔日记浇时。\n嫩绿卷新叶，残黄收故枝。\n色轻寒不动，声与静相宜。\n爱护出常数，稀稠看自知。\n贫来缘未有，客散独行迟。",
        "dynasty": "唐",
        "collection_info": null
    },
    {
        "title": "同于汝锡赏白牡丹",
        "author": "王建",
        "content": "晓日花初吐，春寒白未凝。\n月光裁不得，苏合点难胜。\n柔腻于云叶，新鲜掩鹤膺。\n统心黄倒晕，侧茎紫重棱。\n乍敛看如睡，初开问欲譍。\n并香幽蕙死，比艳美人憎。\n价数千金贵，形相两眼疼。\n自知颜色好，愁被彩光凌。",
        "dynasty": "唐",
        "collection_info": null
    },
    {
        "title": "送吴郎中赴忠州",
        "author": "王建",
        "content": "西台復南省，清白上天知。\n家每因穷散，官多为直移。\n遥边过驿近，买药出城迟。\n朝野凭人别，亲情伴酒悲。\n故园愁去后，白髮想迴时。\n何处忠州界，山头卓望旗。",
        "dynasty": "唐",
        "collection_info": null
    },
    {
        "title": "照镜",
        "author": "王建",
        "content": "终日自缠绕，此身无适缘。\n万愁生旅夜，百病凑衰年。\n少睡憎明屋，慵行待暖天。\n痒头梳有蝨，风耳炙闻蝉。\n摇白方多错，迴金法不全。\n家贫何所恋，时在老僧边。",
        "dynasty": "唐",
        "collection_info": null
    },
    {
        "title": "秋日送杜虔州",
        "author": "王建",
        "content": "忆得宿新宅，别来余蕙香。\n初闻守郡远，一日卧空床。\n野驿烟火湿，路人消息狂。\n山楼添鼓角，村栅立旗枪。\n晚渚露荷败，早衙风桂凉。\n谢家章句出，江月少辉光。",
        "dynasty": "唐",
        "collection_info": null
    },
    {
        "title": "送郑权尚书南海",
        "author": "王建",
        "content": "七郡双旌贵，人皆不忆回。\n戍头龙脑铺，关口象牙堆。\n勅设熏鑪出，蛮辞咒节开。\n市喧山贼破，金贱海船来。\n白氎家家织，红蕉处处栽。\n已将身报国，莫起望乡台。",
        "dynasty": "唐",
        "collection_info": null
    },
    {
        "title": "题别遗爱草堂兼呈李十使君",
        "author": "王建",
        "content": "曾住鑪峰下，书堂对药台。\n斩新萝径合，依旧竹牕开。\n砌水亲看决，池荷手自栽。\n五年方蹔至，一宿又须回。\n纵未长归得，犹胜不到来。\n君家白鹿洞，闻道亦生苔。",
        "dynasty": "唐",
        "collection_info": null
    },
    {
        "title": "赏牡丹",
        "author": "王建",
        "content": "此花名价别，开艳益皇都。\n香遍苓菱死，红烧踯躅枯。\n软光笼细脉，妖色暖鲜肤。\n满蘂攒黄粉，含棱缕绛苏。\n好和熏御服，堪画入宫图。\n晚态愁新妇，残粧望病夫。\n教人知箇数，留客赏斯须。\n一夜轻风起，千金买亦无。",
        "dynasty": "唐",
        "collection_info": null
    },
    {
        "title": "赠王枢密",
        "author": "王建",
        "content": "三朝行坐镇相随，今上春宫见小时。\n脱下御衣先赐着，进来龙马每教骑。\n长承密旨归家少，独奏边机出殿迟。\n自是姓同亲向说，九重争得外人知。",
        "dynasty": "唐",
        "collection_info": null
    },
    {
        "title": "早秋过龙武李将军书斋",
        "author": "王建",
        "content": "高树蝉声秋巷裏，朱门冷静似闲居。\n重装墨画数茎竹，长着香熏一架书。\n语笑侍儿知礼数，吟哦野客任狂疎。\n就中爱读英雄传，欲立功勋恐不如。",
        "dynasty": "唐",
        "collection_info": null
    },
    {
        "title": "江陵即事",
        "author": "王建",
        "content": "瘴云梅雨不成泥，十里津楼压大堤。\n蜀女下沙迎水客，巴童傍驿卖山鸡。\n寺多红药烧人眼，地足青苔染马蹄。\n夜半独眠愁在远，北看归路隔蛮溪。",
        "dynasty": "唐",
        "collection_info": null
    },
    {
        "title": "题花子赠渭州陈判官",
        "author": "王建",
        "content": "腻如云母轻如粉，艳胜香黄薄胜蝉。\n点绿斜蒿新叶嫩，添红石竹晚花鲜。\n鸳鸯比翼人初帖，蛱蝶重飞样未传。\n况復萧郎有情思，可怜春日镜台前。",
        "dynasty": "唐",
        "collection_info": null
    },
    {
        "title": "送从侄拟赴江陵少尹",
        "author": "王建",
        "content": "江陵少尹好闲官，亲故皆来劝自宽。\n无事日长贫不易，有才年少屈终难。\n沙头欲买红螺盏，渡口多呈白角盘。\n应向章华台下醉，莫衝云雨夜深寒。",
        "dynasty": "唐",
        "collection_info": null
    },
    {
        "title": "华清宫感旧",
        "author": "王建",
        "content": "尘到朝元边使急，千官夜发六龙回。\n辇前月照罗衫泪，马上风吹蜡烛灰。\n公主妆楼金锁涩，贵妃汤殿玉莲开。\n有时云外闻天乐，知是先皇沐浴来。",
        "dynasty": "唐",
        "collection_info": null
    },
    {
        "title": "九仙公主旧庄",
        "author": "王建",
        "content": "仙居五里外门西，石路亲回御马蹄。\n天使来栽宫裏树，罗衣自买院前溪。\n野牛行傍浇花井，本主分将灌药畦。\n楼上凤皇飞去后，白云红叶属山鸡。",
        "dynasty": "唐",
        "collection_info": null
    },
    {
        "title": "郭家溪亭",
        "author": "王建",
        "content": "高亭望见长安树，春草冈西旧院斜。\n光动绿烟遮岸行，粉开红艳塞溪花。\n野泉闻洗亲王马，古柳曾停贵主车。\n妆阁书楼倾侧尽，云山新卖与官家。",
        "dynasty": "唐",
        "collection_info": null
    },
    {
        "title": "题金家竹溪",
        "author": "王建",
        "content": "少年因病离天仗，乞得归家自养身。\n买断竹溪无别主，散分泉水与新邻。\n山头鹿下长惊犬，池面鱼行不怕人。\n乡使到来常欵语，还闻世上有功臣。",
        "dynasty": "唐",
        "collection_info": null
    },
    {
        "title": "题应圣观",
        "author": "王建",
        "content": "精思堂上画三身，回作仙宫度美人。\n赐额御书金字贵，行香天乐羽衣新。\n空廊鸟啄花砖缝，小殿虫缘玉像尘。\n头白女冠犹说得，蔷薇不似已前春。",
        "dynasty": "唐",
        "collection_info": null
    },
    {
        "title": "同于汝锡游降圣观",
        "author": "王建",
        "content": "秦时桃树满山坡，骑鹿先生降大罗。\n路尽溪头逢地少，门连内裏见天多。\n荒泉坏简朱砂暗，古塔残经篆字讹。\n闻说开元斋醮日，晓移行漏帝亲过。",
        "dynasty": "唐",
        "collection_info": null
    },
    {
        "title": "逍遥翁溪亭",
        "author": "王建",
        "content": "逍遥翁在此裴回，帝改溪名起石台。\n车马到春常借问，子孙因选暂归来。\n稀疎野竹人移折，零落蕉花雨打开。\n无主青山何所直，卖供官税不如灰。",
        "dynasty": "唐",
        "collection_info": null
    },
    {
        "title": "寻李山人不遇",
        "author": "王建",
        "content": "山客长须少在时，溪中放鹤洞中碁。\n生金有气寻还远，仙药成窠见即移。\n莫为无家陪寺食，应缘将米寄人炊。\n从头石上留名去，独向南峰问老师。",
        "dynasty": "唐",
        "collection_info": null
    },
    {
        "title": "题石瓮寺",
        "author": "王建",
        "content": "青崖白石夹城东，泉脉钟声内裏通。\n地压龙蛇山色别，屋连宫殿匠名同。\n檐灯经夏纱笼黑，溪叶先秋腊树红。\n天子亲题诗总在，画扉长鏁碧龛中。",
        "dynasty": "唐",
        "collection_info": null
    },
    {
        "title": "早登西禅寺阁",
        "author": "王建",
        "content": "上方台殿第三层，朝壁红窗日气凝。\n烟雾开时分远寺，山川晴处见崇陵。\n沙湾漾水图新粉，绿野荒阡晕色缯。\n莫说城南月灯阁，自诸楼看总难胜。",
        "dynasty": "唐",
        "collection_info": null
    },
    {
        "title": "题江寺兼求药子",
        "author": "王建",
        "content": "隋朝旧寺楚江头，深谢师僧引客游。\n空赏野花无过夜，若看琪树即须秋。\n红珠落地求谁与，青角垂阶自不收。\n愿乞野人三两粒，归家将助小庭幽。",
        "dynasty": "唐",
        "collection_info": null
    },
    {
        "title": "题诜法师院",
        "author": "王建",
        "content": "三年说戒龙宫裏，巡礼还来向水行。\n多爱贫穷人远请，长修破落寺先成。\n秋天盆底新荷色，夜地房前小竹声。\n僧院不求诸处好，转经唯有一窗明。",
        "dynasty": "唐",
        "collection_info": null
    },
    {
        "title": "酬于汝锡晓雪见寄",
        "author": "王建",
        "content": "欲明天色白漫漫，打叶穿帘雪未干。\n薄落阶前人踏尽，差池树裏鸟衔残。\n旋销迎暖沾墙少，斜舞遮春到地难。\n劳动更裁新样绮，红灯一夜剪刀寒。",
        "dynasty": "唐",
        "collection_info": null
    },
    {
        "title": "从军后寄山中友人",
        "author": "王建",
        "content": "爱仙无药住溪贫，脱却山衣事汉臣。\n夜半听鸡梳白髮，天明走马入红尘。\n村童近去嫌腥食，野鹤高飞避俗人。\n劳动先生远相示，别来弓箭不离身。",
        "dynasty": "唐",
        "collection_info": null
    },
    {
        "title": "寄汴州令狐相公",
        "author": "王建",
        "content": "三军江口拥双旌，虎帐长开自教兵。\n机鏁恶徒狂寇尽，恩驱老将壮心生。\n水门向晚茶商闹，桥市通宵酒客行。\n秋日梁王池阁好，新歌散入管絃声。",
        "dynasty": "唐",
        "collection_info": null
    },
    {
        "title": "别李赞侍御",
        "author": "王建",
        "content": "同受艰难骠骑营，半年中听揭枪声。\n草头送酒驱村乐，贼裏看花着探兵。\n讲易工夫寻已圣，说诗门户别来情。\n荐书自入无消息，卖尽寒衣却出城。",
        "dynasty": "唐",
        "collection_info": null
    },
    {
        "title": "和蒋学士新授章服",
        "author": "王建",
        "content": "五色箱中绛服春，笏花成就白鱼新。\n看宣赐处惊回眼，着谢恩时便称身。\n瑞草唯承天上露，红鸾不受世间尘。\n翰林同贺文章出，惊动茫茫下界人。",
        "dynasty": "唐",
        "collection_info": null
    },
    {
        "title": "岁晚自感",
        "author": "王建",
        "content": "人皆欲得长年少，无那排门白髮催。\n一向破除愁不尽，百方回避老须来。\n草堂未办终须置，松树难成亦且栽。\n沥酒愿从今日后，更逢二十度花开。",
        "dynasty": "唐",
        "collection_info": null
    },
    {
        "title": "昭应官舍",
        "author": "王建",
        "content": "痴顽终日羡人闲，却喜因官得近山。\n斜对寺楼分寂寂，远从溪路借潺潺。\n眇身多病唯亲药，空院无钱不要关。\n文案把来看未会，虽书一字甚惭颜。",
        "dynasty": "唐",
        "collection_info": null
    },
    {
        "title": "寄旧山僧",
        "author": "王建",
        "content": "因依老宿发心初，半学修心半读书。\n雪后每常同席卧，花时未省两山居。\n猎人箭底求伤雁，钓户竿头乞活鱼。\n一向风尘取烦恼，不知衰病日难除。",
        "dynasty": "唐",
        "collection_info": null
    },
    {
        "title": "武陵春日",
        "author": "王建",
        "content": "寻春何事却悲凉，春到他乡忆故乡。\n秦女洞桃欹涧碧，楚王堤柳舞烟黄。\n波涛入梦家山远，名利关身客路长。\n不似冥心叩尘寂，玉编金轴有仙方。",
        "dynasty": "唐",
        "collection_info": null
    },
    {
        "title": "寄分司张郎中",
        "author": "王建",
        "content": "一别京华年岁久，卷中多见岭南诗。\n声名已压众人上，愁思未平双鬓知。\n江郡迁移犹远地，仙官荣庞是分司。\n青天白日当头上，会有求闲不得时。",
        "dynasty": "唐",
        "collection_info": null
    },
    {
        "title": "上武元衡相公",
        "author": "王建",
        "content": "旌旗坐镇蜀江雄，帝命重开旧閤崇。\n襃贬唐书天历上，捧持尧日庆云中。\n孤情逈出鸾皇远，健思潜搜海岳空。\n长得萧何为国相，自西流水尽朝宗。",
        "dynasty": "唐",
        "collection_info": null
    },
    {
        "title": "上张弘靖相公",
        "author": "王建",
        "content": "传封三世尽河东，家占中条第一峰。\n旱岁天教作霖雨，明时帝用补山龙。\n草开旧路沙痕在，日照新池凤迹重。\n卑散自知霄汉隔，若为门下赐从容。",
        "dynasty": "唐",
        "collection_info": null
    },
    {
        "title": "上裴度舍人",
        "author": "王建",
        "content": "小松双对凤池开，履迹衣香逼上台。\n天意皆从彩毫出，宸心尽向紫烟来。\n非时玉案呈宣旨，每日金阶谢赐回。\n仙侣何因记名姓，县丞头白走尘埃。",
        "dynasty": "唐",
        "collection_info": null
    },
    {
        "title": "上杜元颖相公",
        "author": "王建",
        "content": "学士金銮殿后居，天中行坐侍龙舆。\n承恩不许离床谢，密诏常教倚案书。\n马上唤遮红觜鸭，船头看钓赤鳞鱼。\n闲曹散吏无相识，犹记荆州拜谒初。",
        "dynasty": "唐",
        "collection_info": null
    },
    {
        "title": "赠卢汀谏议",
        "author": "王建",
        "content": "青蛾不得在床前，空室焚香独自眠。\n功证诗篇离景象，药成官位属神仙。\n闲过寺观长衝夜，立送封章直上天。\n近见兰台诸吏说，御诗新集未教传。",
        "dynasty": "唐",
        "collection_info": null
    },
    {
        "title": "贺杨巨源博士拜虞部员外",
        "author": "王建",
        "content": "合归兰署已多时，上得金梯亦未迟。\n两省郎官开道路，九州山泽属曹司。\n诸生拜别收书卷，旧客看来读制词。\n残着几丸仙药在，分张还遣病夫知。",
        "dynasty": "唐",
        "collection_info": null
    },
    {
        "title": "赠郭将军",
        "author": "王建",
        "content": "承恩新拜上将军，当直巡更近五云。\n天下表章经院过，宫中语笑隔墙闻。\n密封计策非时奏，别赐衣裳到处熏。\n向晚临阶看号簿，眼前风景任支分。",
        "dynasty": "唐",
        "collection_info": null
    },
    {
        "title": "赠田将军",
        "author": "王建",
        "content": "初从学院别先生，便领偏师得战名。\n大小独当三百阵，纵横祗用五千兵。\n回残匹帛归天库，分好旌旗入禁营。\n自执金吾长上直，蓬莱宫裏夜巡更。",
        "dynasty": "唐",
        "collection_info": null
    },
    {
        "title": "赠胡泟将军",
        "author": "王建",
        "content": "书生难得是金吾，近日登科记总无。\n半夜进傩当玉殿，未明排仗到铜壶。\n朱牌面上分官契，黄纸头边押勅符。\n恐要蕃中新道路，指挥重画五城图。",
        "dynasty": "唐",
        "collection_info": null
    },
    {
        "title": "留别田尚书",
        "author": "王建",
        "content": "拟报平生未杀身，难离门馆起居频。\n不看匣裏钗头古，犹恋机中锦样新。\n一旦甘为漳岸老，全家却作杜陵人。\n朝天路在骊山下，专望红旗拜旧尘。",
        "dynasty": "唐",
        "collection_info": null
    },
    {
        "title": "送唐大夫罢节归山",
        "author": "王建",
        "content": "年少平戎老学仙，表求骸骨乞生全。\n不堪腰下悬金印，已向云西寄玉田。\n旄节抱归官路上，公卿送到国门前。\n人间鸡犬同时去，遥听笙歌隔水烟。",
        "dynasty": "唐",
        "collection_info": null
    },
    {
        "title": "送司空神童",
        "author": "王建",
        "content": "杏花坛上授书时，不废中庭趂蝶飞。\n暗写五经收部秩，初年七岁着衫衣。\n秋堂白髮先生别，古巷青襟旧伴归。\n独向凤城持荐表，万人丛裏有光辉。",
        "dynasty": "唐",
        "collection_info": null
    },
    {
        "title": "送振武张尚书",
        "author": "王建",
        "content": "回天转地是将军，扶助春宫上五云。\n抚背恩虽同骨肉，拥旄名未敌功勋。\n尽收壮勇填兵数，不向蕃浑夺马羣。\n闲即单于台下猎，威声直到海西闻。",
        "dynasty": "唐",
        "collection_info": null
    },
    {
        "title": "送吴谏议上饶州",
        "author": "王建",
        "content": "鄱阳太守是真人，琴在床头箓在身。\n曾向先皇边谏事，还应上帝处称臣。\n养生自有年支药，税户应停月进银。\n净扫水堂无侍女，下街唯共鹤殷勤。",
        "dynasty": "唐",
        "collection_info": null
    },
    {
        "title": "赠阎少保",
        "author": "王建",
        "content": "髭鬚虽白体轻健，九十三来却少年。\n问事爱知天宝裏，识人皆是武皇前。\n玉装劒佩身长带，绢写方书子不传。\n侍女常时教合药，亦闻私地学求仙。",
        "dynasty": "唐",
        "collection_info": null
    },
    {
        "title": "送魏州李相公",
        "author": "王建",
        "content": "百代功勋一日成，三年五度换双旌。\n闲来不对人论战，难处长先自请行。\n旗下可闻诛败将，阵头多是用降兵。\n当朝面受新恩去，算料妖星不敢生。",
        "dynasty": "唐",
        "collection_info": null
    },
    {
        "title": "赠索暹将军",
        "author": "王建",
        "content": "浑身着箭瘢犹在，万槊千刀总过来。\n轮劒直衝生马队，抽旗旋踏死人堆。\n闻休鬬战心还痒，见说烟尘眼即开。\n泪滴先皇阶下土，南衙班裏趁朝回。",
        "dynasty": "唐",
        "collection_info": null
    },
    {
        "title": "赠王屋道士赴诏",
        "author": "王建",
        "content": "玉皇符诏下天坛，玳瑁头簪白角冠。\n鹤遣院中童子养，鹿凭山下老人看。\n法成不怕刀枪利，体实常欺石榻寒。\n能断世间腥血昧，长生只要一丸丹。",
        "dynasty": "唐",
        "collection_info": null
    },
    {
        "title": "赠王处士",
        "author": "王建",
        "content": "松树当轩雪满地，青山掩障碧纱幮。\n鼠来案上常偷水，鹤在床前亦看碁。\n道士写将行气法，家童授与步虚词。\n世间有似君应少，便乞从今作我师。",
        "dynasty": "唐",
        "collection_info": null
    },
    {
        "title": "洛中张籍新居",
        "author": "王建",
        "content": "最是城中闲静处，更回门向寺前开。\n云山且喜重重见，亲故应须得得来。\n借倩学生排药合，留连处士乞松栽。\n自君移到无多日，墙上人名满绿苔。",
        "dynasty": "唐",
        "collection_info": null
    },
    {
        "title": "题裴处士碧虚溪居",
        "author": "王建",
        "content": "鸟声真似深山裏，平地人间自不同。\n春圃紫芹长卓卓，暖泉青草一丛丛。\n松台前后花皆别，竹崦高低水尽通。\n细问来时从近远，溪名载入县图中。",
        "dynasty": "唐",
        "collection_info": null
    },
    {
        "title": "送阿史那将军安西迎旧使灵榇",
        "author": "王建",
        "content": "汉家都护边头没，旧将麻衣万里迎。\n阴地背行山下火，风天错到碛西城。\n单于送葬还垂泪，部曲招魂亦道名。\n却入杜陵秋巷裏，路人来去读铭旌。",
        "dynasty": "唐",
        "collection_info": null
    },
    {
        "title": "赠崔礼驸马",
        "author": "王建",
        "content": "凤皇楼阁连宫树，天子崔郎自爱贫。\n金埒减添栽药地，玉鞭平与卖书人。\n家中弦管听常少，分外诗篇看即新。\n一月一回陪内宴，马蹄犹压踏香尘。",
        "dynasty": "唐",
        "collection_info": null
    },
    {
        "title": "赠太清卢道士",
        "author": "王建",
        "content": "上清道士未昇天，南岳中华作散仙。\n书卖八分通字学，丹烧九转定人年。\n修行近日形如鹤，导引多时骨似绵。\n想向诸山寻礼遍，却回还守老君前。",
        "dynasty": "唐",
        "collection_info": null
    },
    {
        "title": "送宫人入道",
        "author": "王建",
        "content": "休梳丛鬓洗红妆，头戴芙蓉出未央。\n弟子抄将歌遍迭，宫人分散舞衣裳。\n问师初得经中字，入静犹烧内裏香。\n发愿蓬莱见王母，却归人世施仙方。",
        "dynasty": "唐",
        "collection_info": null
    },
    {
        "title": "上李吉甫相公",
        "author": "王建",
        "content": "圣朝齐贺说逢殷，霄汉无云日月真。\n金鼎调和天膳美，瑶池沐浴赐衣新。\n两河开地山川正，四海休兵造化仁。\n曾向山东为散吏，当今窦宪是贤臣。",
        "dynasty": "唐",
        "collection_info": null
    },
    {
        "title": "上李益庶子",
        "author": "王建",
        "content": "紫烟楼阁碧纱亭，上界诗仙独自行。\n奇险驱回还寂寞，云山经用始鲜明。\n藕绡纹缕裁来滑，镜水波涛滤得清。\n昏思愿因秋露洗，幸容阶下礼先生。",
        "dynasty": "唐",
        "collection_info": null
    },
    {
        "title": "题元郎中新宅",
        "author": "王建",
        "content": "近移松树初栽药，经帙书籤一切新。\n铺设暖房迎道士，支分闲院着医人。\n买来高石虽然贵，入得朱门未免贫。\n惟有好诗名字出，倍教年少损心神。",
        "dynasty": "唐",
        "collection_info": null
    },
    {
        "title": "初授太府丞言怀",
        "author": "王建",
        "content": "除书亦下属微班，唤作官曹便不闲。\n检案事多关市井，听人言志在云山。\n病童唤着唯行慢，老马鞭多转放顽。\n此去仙宫无一里，遥看松树众家攀。",
        "dynasty": "唐",
        "collection_info": null
    },
    {
        "title": "赠李愬仆射",
        "author": "王建",
        "content": "唐州将士死生同，尽逐双旌旧镇空。\n独破淮西功业大，新除陇右世家雄。\n知时每笑论兵法，识势还轻立战功。\n次第各分茅土贵，殊勋併在一门中。",
        "dynasty": "唐",
        "collection_info": null
    },
    {
        "title": "书赠旧浑二曹长",
        "author": "王建",
        "content": "二年同在华清下，入县门中最近邻。\n替饮觥筹知户小，助成书屋见家贫。\n夜碁临散停分客，朝浴先回各送人。\n僮仆使来传语熟，至今行酒校殷勤。",
        "dynasty": "唐",
        "collection_info": null
    },
    {
        "title": "上崔相公",
        "author": "王建",
        "content": "枯桂衰兰一遍春，唯将道德定君臣。\n施行圣泽山川润，图画天文彩色新。\n开阁覆看祥瑞历，封名直进薜萝人。\n应怜老病无知己，自别溪中满鬓尘。",
        "dynasty": "唐",
        "collection_info": null
    },
    {
        "title": "寄杨十二秘书",
        "author": "王建",
        "content": "初移古寺正南方，静是浮山远是庄。\n人定犹行背街鼓，月高还去打僧房。\n新诗欲写中朝满，旧卷常抄外国将。\n闲出天门醉骑马，可怜蓬阁秘书郎。",
        "dynasty": "唐",
        "collection_info": null
    },
    {
        "title": "谢田赞善见寄",
        "author": "王建",
        "content": "五侯三任未相称，头白如丝作县丞。\n错判符曹羣吏笑，乱书岩石一山憎。\n自知酒病衰肠怯，遥怕春残百鸟凌。\n年少力生犹不敌，况加顦顇闷腾腾。",
        "dynasty": "唐",
        "collection_info": null
    },
    {
        "title": "晚秋病中",
        "author": "王建",
        "content": "万事风吹过耳轮，贫儿活计亦曾闻。\n偶逢新语书红叶，难得闲人话白云。\n霜下野花浑着地，寒来溪鸟不成羣。\n病多体痛无心力，更被头边药气熏。",
        "dynasty": "唐",
        "collection_info": null
    },
    {
        "title": "薛二十池亭",
        "author": "王建",
        "content": "每箇树边消一日，遶池行匝又须行。\n异花多是非时有，好竹皆当要处生。\n斜竖小桥看岛势，远移山石作泉声。\n浮萍着岸风吹歇，水面无尘晚更清。",
        "dynasty": "唐",
        "collection_info": null
    },
    {
        "title": "故梁国公主池亭",
        "author": "王建",
        "content": "平阳池馆枕秦川，门锁南山一朵烟。\n素柰花开西子面，绿榆枝散沈郎钱。\n装檐玳瑁随风落，傍岸鵁鶄逐暖眠。\n寂寞空余歌舞地，玉箫声绝凤归天。",
        "dynasty": "唐",
        "collection_info": null
    },
    {
        "title": "题柱国寺",
        "author": "王建",
        "content": "皇帝施钱修此院，半居天上半人间。\n丹梯暗出三重阁，古像斜开一面山。\n松柏自穿空地少，川原不税小僧闲。\n行香天使长相续，早起离城日午还。",
        "dynasty": "唐",
        "collection_info": null
    },
    {
        "title": "昭应官舍书事",
        "author": "王建",
        "content": "县在华清宫北面，晓看楼殿正相当。\n庆云出处依时报，御果呈来每度尝。\n腊月近汤泉不冻，夏天临渭屋多凉。\n两衙早被官拘束，登阁巡溪亦属忙。",
        "dynasty": "唐",
        "collection_info": null
    },
    {
        "title": "昭应李郎中见贻佳作次韵奉酬",
        "author": "王建",
        "content": "窗户风凉四面开，陶公爱晚上高台。\n中庭不热青山入，野水初晴白鸟来。\n静思道心缘境熟，麤疎文字见诗回。\n诸生围遶新篇读，玉阙仙宫少此才。",
        "dynasty": "唐",
        "collection_info": null
    },
    {
        "title": "闲说",
        "author": "王建",
        "content": "桃花百叶不成春，鹤寿千年也未神。\n秦陇州缘鹦鹉贵，王侯家为牡丹贫。\n歌头舞遍回回别，鬓样眉心日日新。\n鼓动六街骑马出，相逢总是学狂人。",
        "dynasty": "唐",
        "collection_info": null
    },
    {
        "title": "自伤",
        "author": "王建",
        "content": "衰门海内几多人，满眼公卿总不亲。\n四授官资元七品，再经婚娶尚单身。\n图书亦为频移尽，兄弟还因数散贫。\n独自在家长似客，黄昏哭向野田春。",
        "dynasty": "唐",
        "collection_info": null
    },
    {
        "title": "田侍中宴席",
        "author": "王建",
        "content": "香熏罗幕暖成烟，火照中庭烛满筵。\n整顿舞衣呈玉腕，动摇歌扇露金钿。\n青蛾侧座调双管，彩凤斜飞入五弦。\n虽是沂公门下客，争将肉眼看云天。",
        "dynasty": "唐",
        "collection_info": null
    },
    {
        "title": "寒食日看花",
        "author": "王建",
        "content": "早入公门到夜归，不因寒食少闲时。\n颠狂遶树猿离鏁，跳踯缘冈马断羁。\n酒污衣裳从客笑，醉饶言语觅花知。\n老来自喜身无事，仰面西园得咏诗。",
        "dynasty": "唐",
        "collection_info": null
    },
    {
        "title": "和少府崔卿微雪早朝",
        "author": "王建",
        "content": "蓬莱春雪晓犹残，点地成花遶百官。\n已傍祥鸾迷殿角，还穿瑞草入袍襕。\n无多白玉阶前湿，积渐青松叶上干。\n粉画南山棱郭出，初晴一半隔云看。",
        "dynasty": "唐",
        "collection_info": null
    },
    {
        "title": "和胡将军寓直",
        "author": "王建",
        "content": "宫鸦栖定禁枪攒，楼殿深严月色寒。\n进状直穿金戟槊，探更先傍玉钩栏。\n漏传五点班初合，鼓动三声仗已端。\n遥见正南宣不坐，新栽松树唤人看。",
        "dynasty": "唐",
        "collection_info": null
    },
    {
        "title": "春日五门西望",
        "author": "王建",
        "content": "百官朝下五门西，尘起春风过玉堤。\n黄帕盖鞍呈了马，红罗繫项鬬回鸡馆松枝重墙头出，御柳条长水面齐。\n唯有教坊南草绿，古苔阴地冷凄凄。",
        "dynasty": "唐",
        "collection_info": null
    },
    {
        "title": "长安早春",
        "author": "王建",
        "content": "霏霏漠漠遶皇州，销雪欺寒不自由。\n先向红妆添晓梦，争来白髮送新愁。\n暖催衣上缝罗胜，晴报窗中点綵毬。\n每度暗来还暗去，今年须遣蝶迟留。",
        "dynasty": "唐",
        "collection_info": null
    },
    {
        "title": "早春病中",
        "author": "王建",
        "content": "日日春风阶下起，不吹光彩上寒株。\n师教绛服禳衰月，妻许青衣侍病夫。\n健羡人家多力子，祈求道士有神符。\n世间方法从谁问，卧处还看药草图。",
        "dynasty": "唐",
        "collection_info": null
    },
    {
        "title": "上阳宫",
        "author": "王建",
        "content": "上阳花木不曾秋，洛水穿宫处处流。\n画阁红楼宫女笑，玉箫金管路人愁。\n幔城入涧橙花发，玉辇登山桂叶稠。\n曾读列仙王母传，九天未胜此中游。",
        "dynasty": "唐",
        "collection_info": null
    },
    {
        "title": "李处士故居",
        "author": "王建",
        "content": "露浓烟重草萋萋，树映阑干柳拂堤。\n一院落花无客醉，半窗残月有莺啼。\n芳筵想像情难尽，故榭荒凉路欲迷。\n风景宛然人自改，却经门外马频嘶。",
        "dynasty": "唐",
        "collection_info": null
    },
    {
        "title": "寄贾岛",
        "author": "王建",
        "content": "尽日吟诗坐忍饥，万人中觅似君稀。\n僮眠冷榻朝犹卧，驴放秋田夜不归。\n傍暖旋收红落叶，觉寒犹着旧生衣。\n曲江池畔时时到，为爱鸬鷀雨后飞。",
        "dynasty": "唐",
        "collection_info": null
    },
    {
        "title": "村居即事",
        "author": "王建",
        "content": "休看小字大书名，向日持经眼却明。\n时过无心求富贵，身闲不梦见公卿。\n因寻寺裏熏辛断，自别城中礼数生。\n斜月照房新睡觉，西峰半夜鹤来声。",
        "dynasty": "唐",
        "collection_info": null
    },
    {
        "title": "维扬冬末寄幕中二从事",
        "author": "王建",
        "content": "江上数株桑枣树，自从离乱更荒凉。\n那堪旅馆经残腊，秪把空书寄故乡。\n典尽客衣三尺雪，炼精诗句一头霜。\n故人多在芙蓉幕，应笑孜孜道未光。",
        "dynasty": "唐",
        "collection_info": null
    },
    {
        "title": "寄杜侍御",
        "author": "王建",
        "content": "何须服药觅昇天，粉阁为郎即是仙。\n买宅但幽从索价，栽松取活不争钱。\n退朝寺裏寻荒塔，经宿城南看野泉。\n道气清凝分晓爽，诗情冷瘦滴秋鲜。\n学通儒释三千卷，身拥旌旗二十年。\n春巷偶过同户饮，暖窗时与对床眠。\n破除心力缘书癖，伤瘦花枝为酒颠。\n今日总来归圣代，丈人先达幸相怜。",
        "dynasty": "唐",
        "collection_info": null
    },
    {
        "title": "寄上韩愈侍郎",
        "author": "王建",
        "content": "重登大学领儒流，学浪词锋压九州。\n不以雄名疎野贱，唯将直气折王侯。\n咏伤松桂青山瘦，取尽珠玑碧海愁。\n敍述异篇经总别，鞭驱险句最先投。\n碑文合遣贞魂谢，史笔应令谄骨羞。\n清俸探将还酒债，黄金旋得起书楼。\n参来拟设官人礼，朝退多逢月阁游。\n见说云泉求住处，若无知荐一生休。",
        "dynasty": "唐",
        "collection_info": null
    },
    {
        "title": "赠华州郑大夫",
        "author": "王建",
        "content": "此官出入凤池头，通化门前第一州。\n少华山云当驿起，小敷溪水入城流。\n空闲地内人初满，词讼牌前草渐稠。\n报状拆开知足雨，赦书宣过喜无囚。\n自来不说双旌贵，恐替长教百姓愁。\n公退晚凉无一事，步行携客上南楼。",
        "dynasty": "唐",
        "collection_info": null
    },
    {
        "title": "寄贺田侍中东平功成",
        "author": "王建",
        "content": "使回高品满城传，亲见沂公在阵前。\n百里旗幡衝即断，两重衣甲射皆穿。\n探知点检兵应怯，算得新移栅未坚。\n营被数惊乘势破，将经频败遂生全。\n密招残寇防人觉，遥斩元凶恐自专。\n首让诸军无敢近，功归部曲不争先。\n开通州县斜连海，交割山河直到燕。\n战马散驱还逐草，肉牛齐散却耕田。\n府中独拜将军贵，门下兼分宰相权。\n唐史上头功第一，春风双节好朝天。",
        "dynasty": "唐",
        "collection_info": null
    },
    {
        "title": "送裴相公上太原",
        "author": "王建",
        "content": "还携堂印向幷州，将相兼权是武侯。\n时难独当天下事，功成却进手中筹。\n再三陈乞垆烟裏，前后封章玉案头。\n朱架早朝立劒戟，绿槐残雨看张油。\n遥知塞雁从今好，直得渔阳已北愁。\n边铺警巡旗尽换，山城候馆壁重修。\n千羣白刃兵迎节，十对红妆妓打毬。\n圣主分明交暂去，不须高起见京楼。",
        "dynasty": "唐",
        "collection_info": null
    },
    {
        "title": "题栢岩禅师影堂",
        "author": "王建",
        "content": "山中砖塔闭，松下影堂新。\n恨不生前识，今朝礼画身。",
        "dynasty": "唐",
        "collection_info": null
    },
    {
        "title": "送人",
        "author": "王建",
        "content": "河亭收酒器，语尽各西东。\n回首不相见，行车秋雨中。",
        "dynasty": "唐",
        "collection_info": null
    },
    {
        "title": "春意二首 一",
        "author": "王建",
        "content": "去日丁宁别，情知寒食归。\n缘逢好天气，教熨看花衣。",
        "dynasty": "唐",
        "collection_info": null
    },
    {
        "title": "春意二首 二",
        "author": "王建",
        "content": "谁是杏园主，一枝临古岐。\n从伤早春意，乞取欲开枝。",
        "dynasty": "唐",
        "collection_info": null
    },
    {
        "title": "夜闻子规",
        "author": "王建",
        "content": "子规啼不歇，到晓口应穿。\n况是不眠夜，声声在耳边。",
        "dynasty": "唐",
        "collection_info": null
    },
    {
        "title": "四望驿松",
        "author": "王建",
        "content": "当初北涧别，直至此庭中。\n何意闻鞞耳，听君枝上风。",
        "dynasty": "唐",
        "collection_info": null
    },
    {
        "title": "江馆",
        "author": "王建",
        "content": "水面细风生，菱歌慢慢声。\n客亭临小市，灯火夜妆明。",
        "dynasty": "唐",
        "collection_info": null
    },
    {
        "title": "题江台驿",
        "author": "王建",
        "content": "水北金台路，年年行客稀。\n近闻天子使，多取雁门归。",
        "dynasty": "唐",
        "collection_info": null
    },
    {
        "title": "赠谪者",
        "author": "王建",
        "content": "何罪过长沙，年年北望家。\n重封岭头信，一树海边花。",
        "dynasty": "唐",
        "collection_info": null
    },
    {
        "title": "戏酬卢秘书",
        "author": "王建",
        "content": "芸香阁裏人，采摘御园春。\n取此和仙药，犹治老病身。",
        "dynasty": "唐",
        "collection_info": null
    },
    {
        "title": "小松",
        "author": "王建",
        "content": "小松初数尺，未有直生枝。\n闲即傍边立，看多长却迟。",
        "dynasty": "唐",
        "collection_info": null
    },
    {
        "title": "秋夜",
        "author": "王建",
        "content": "夜久叶露滴，秋虫入户飞。\n卧多骨髓冷，起覆旧绵衣。",
        "dynasty": "唐",
        "collection_info": null
    },
    {
        "title": "水精",
        "author": "王建",
        "content": "映水色不别，向月光还度。\n倾在荷叶中，有时看是露。",
        "dynasty": "唐",
        "collection_info": null
    },
    {
        "title": "香印",
        "author": "王建",
        "content": "闲坐烧印香，满户松柏气。\n火尽转分明，青苔碑上字。",
        "dynasty": "唐",
        "collection_info": null
    },
    {
        "title": "秋灯",
        "author": "王建",
        "content": "向壁暖悠悠，罗帏寒寂寂。\n斜照碧山图，松间一片石。",
        "dynasty": "唐",
        "collection_info": null
    },
    {
        "title": "落叶",
        "author": "王建",
        "content": "陈绿向参差，初红已重迭。\n中庭初扫地，绕树三两叶。",
        "dynasty": "唐",
        "collection_info": null
    },
    {
        "title": "园果",
        "author": "王建",
        "content": "雨中棃果病，每树无数箇。\n小儿出入看，一半鸟啄破。",
        "dynasty": "唐",
        "collection_info": null
    },
    {
        "title": "野菊",
        "author": "王建",
        "content": "晚艳出荒篱，冷香着秋水。\n忆向山中见，伴蛩石壁裏。",
        "dynasty": "唐",
        "collection_info": null
    },
    {
        "title": "荒园",
        "author": "王建",
        "content": "朝日满园霜，牛衝篱落坏。\n扫掠黄叶中，时时一窠薤。",
        "dynasty": "唐",
        "collection_info": null
    },
    {
        "title": "南涧",
        "author": "王建",
        "content": "野桂香满溪，石莎寒覆水。\n爱此南涧头，终日潺湲裏。",
        "dynasty": "唐",
        "collection_info": null
    },
    {
        "title": "晚蝶",
        "author": "王建",
        "content": "粉翅嫩如水，绕砌乍依风。\n日高山露解，飞入菊花中。",
        "dynasty": "唐",
        "collection_info": null
    },
    {
        "title": "田家",
        "author": "王建",
        "content": "啾啾雀满树，霭霭东坡雨。\n田家夜无食，水中摘禾黍。",
        "dynasty": "唐",
        "collection_info": null
    },
    {
        "title": "新嫁娘词三首 一",
        "author": "王建",
        "content": "邻家人未识，床上坐堆堆。\n郎来傍门户，满口索钱财。",
        "dynasty": "唐",
        "collection_info": null
    },
    {
        "title": "新嫁娘词三首 二",
        "author": "王建",
        "content": "锦幛两边横，遮掩侍娘行。\n遣郎铺簟席，相并拜亲情。",
        "dynasty": "唐",
        "collection_info": null
    },
    {
        "title": "新嫁娘词三首 三",
        "author": "王建",
        "content": "三日入厨下，洗手作羹汤。\n未谙姑食性，先遣小姑尝。",
        "dynasty": "唐",
        "collection_info": null
    },
    {
        "title": "故行宫",
        "author": "王建",
        "content": "寥落古行宫，宫花寂寞红。\n白头宫女在，闲坐说玄宗。",
        "dynasty": "唐",
        "collection_info": null
    },
    {
        "title": "酬从侄再看诗本",
        "author": "王建",
        "content": "眼暗没功夫，慵来翦刻麤。\n自看花样古，称得少年无。",
        "dynasty": "唐",
        "collection_info": null
    },
    {
        "title": "别自栽小树",
        "author": "王建",
        "content": "去年今日栽，临去见花开。\n好住守空院，夜间人不来。",
        "dynasty": "唐",
        "collection_info": null
    },
    {
        "title": "早发汾南",
        "author": "王建",
        "content": "桥上车马发，桥南烟树开。\n青山斜不断，迢递故乡来。",
        "dynasty": "唐",
        "collection_info": null
    },
    {
        "title": "宫中三台词二首 一",
        "author": "王建",
        "content": "鱼藻池边射鸭，芙蓉园裏看花。\n日色柘袍相似，不着红鸾扇遮。",
        "dynasty": "唐",
        "collection_info": null
    },
    {
        "title": "宫中三台词二首 二",
        "author": "王建",
        "content": "池北池南草绿，殿前殿后花红。\n天子千年万岁，未央明月清风。",
        "dynasty": "唐",
        "collection_info": null
    },
    {
        "title": "江南三台词四首 一",
        "author": "王建",
        "content": "扬州桥边少妇，长安城裏商人。\n二年不得消息，各自拜鬼求神。",
        "dynasty": "唐",
        "collection_info": null
    },
    {
        "title": "江南三台词四首 二",
        "author": "王建",
        "content": "青草湖边草色，飞猿岭上猿声。\n万里湘江客到，有风有雨人行。",
        "dynasty": "唐",
        "collection_info": null
    },
    {
        "title": "江南三台词四首 三",
        "author": "王建",
        "content": "树头花落花开，道上人去人来。\n朝愁暮愁即老，百年几度三台。",
        "dynasty": "唐",
        "collection_info": null
    },
    {
        "title": "江南三台词四首 四",
        "author": "王建",
        "content": "闻身强健且为，头白齿落难追。\n准拟百年千岁，能得几许多时。",
        "dynasty": "唐",
        "collection_info": null
    },
    {
        "title": "御猎",
        "author": "王建",
        "content": "青山直遶凤城头，浐水斜分入御沟。\n新教内人唯射鸭，长随天子苑东游。",
        "dynasty": "唐",
        "collection_info": null
    },
    {
        "title": "长门烛",
        "author": "王建",
        "content": "秋夜床前蜡烛微，铜壶滴尽晓钟迟。\n残光欲灭还吹着，年少宫人未睡时。",
        "dynasty": "唐",
        "collection_info": null
    },
    {
        "title": "过绮岫宫",
        "author": "王建",
        "content": "玉楼倾倒粉墙空，重迭青山遶故宫。\n武帝去来罗袖尽，野花黄蝶领春风。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 一",
        "author": "王建",
        "content": "山川初展国图宽，未识龙颜坐不安。\n风动白髯旌节下，过时天子御楼看。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 二",
        "author": "王建",
        "content": "相感君臣总泪流，恩深舞蹈不知休。\n初从战地来无物，唯奏新添十八州。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 三",
        "author": "王建",
        "content": "催修水殿宴沂公，与别诸候总不同。\n隔月太常先习乐，金书牌纛彩云中。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 四",
        "author": "王建",
        "content": "无人敢夺在先筹，天子门边送与毬。\n遥索綵箱新样锦，内人舁出马前头。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 五",
        "author": "王建",
        "content": "御马牵来亲自试，珠毬到处玉蹄知。\n殿头宣赐连催上，未解红缨不敢骑。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 六",
        "author": "王建",
        "content": "老作三公经献寿，临时犹自语差池。\n私从班裏来长跪，捧上金杯便合仪。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 七",
        "author": "王建",
        "content": "四海无波乞放闲，三封手疏犯龙颜。\n他时若有边尘动，不待天书自出山。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 八",
        "author": "王建",
        "content": "胡马悠悠未尽归，玉关犹隔吐蕃旗。\n老臣一表求高卧，边事从今欲问谁。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 九",
        "author": "王建",
        "content": "威容难画改频频，眉目分毫恐不真。\n有诏别图书阁上，先教粉本定风神。",
        "dynasty": "唐",
        "collection_info": null
    },
    {
        "title": "朝天词十首寄上魏博田侍中 十",
        "author": "王建",
        "content": "重赐弓刀内宴回，看人城外满楼台。\n君臣不作多时别，收尽边旗当日来。",
        "dynasty": "唐",
        "collection_info": null
    },
    {
        "title": "霓裳词十首 一",
        "author": "王建",
        "content": "弟子部中留一色，听风听水作霓裳。\n散声未足重来授，直到床前见上皇。",
        "dynasty": "唐",
        "collection_info": null
    },
    {
        "title": "霓裳词十首 二",
        "author": "王建",
        "content": "中管五弦初半曲，遥教合上隔帘听。\n一声声向天头落，效得仙人夜唱经。",
        "dynasty": "唐",
        "collection_info": null
    },
    {
        "title": "霓裳词十首 三",
        "author": "王建",
        "content": "自直棃园得出稀，更番上曲不教归。\n一时跪拜霓裳彻，立地阶前赐紫衣。",
        "dynasty": "唐",
        "collection_info": null
    },
    {
        "title": "霓裳词十首 四",
        "author": "王建",
        "content": "旋翻新谱声初足，除却棃园未教人。\n宣与书家分手写，中官走马赐功臣。",
        "dynasty": "唐",
        "collection_info": null
    },
    {
        "title": "霓裳词十首 五",
        "author": "王建",
        "content": "伴教霓裳有贵妃，从初直到曲成时。\n日长耳裏闻声熟，拍数分毫错总知。",
        "dynasty": "唐",
        "collection_info": null
    },
    {
        "title": "霓裳词十首 六",
        "author": "王建",
        "content": "弦索摐摐隔綵云，五更初发一山闻。\n武皇自送西王母，新换霓裳月色裙。",
        "dynasty": "唐",
        "collection_info": null
    },
    {
        "title": "霓裳词十首 七",
        "author": "王建",
        "content": "敕赐宫人澡浴回，遥看美女院门开。\n一山星月霓裳动，好字先从殿裏来。",
        "dynasty": "唐",
        "collection_info": null
    },
    {
        "title": "霓裳词十首 八",
        "author": "王建",
        "content": "传呼法部按霓裳，新得承恩别作行。\n应是贵妃楼上看，内人舁下綵罗箱。",
        "dynasty": "唐",
        "collection_info": null
    },
    {
        "title": "霓裳词十首 九",
        "author": "王建",
        "content": "朝元阁上山风起，夜听霓裳玉露寒。\n宫女月中更替立，黄金梯滑并行难。",
        "dynasty": "唐",
        "collection_info": null
    },
    {
        "title": "霓裳词十首 十",
        "author": "王建",
        "content": "知向华清年月满，山头山底种长生。\n去时留下霓裳曲，总是离宫别馆声。",
        "dynasty": "唐",
        "collection_info": null
    },
    {
        "title": "宫前早春",
        "author": "王建",
        "content": "酒幔高楼一百家，宫前杨柳寺前花。\n内园分得温汤水，二月中旬已进瓜。",
        "dynasty": "唐",
        "collection_info": null
    },
    {
        "title": "奉同曾郎中题石瓮寺得嵌韵",
        "author": "王建",
        "content": "寺门连内遶丹岩，下界云开数过帆。\n遥指上皇翻曲处，百官题字满西嵌。",
        "dynasty": "唐",
        "collection_info": null
    },
    {
        "title": "旧宫人",
        "author": "王建",
        "content": "先帝旧宫宫女在，乱丝犹挂凤皇钗。\n霓裳法曲浑抛却，独自花间埽玉阶。",
        "dynasty": "唐",
        "collection_info": null
    },
    {
        "title": "新授戒尼师",
        "author": "王建",
        "content": "新短方裙迭作棱，听钟洗钵绕青蝇。\n自知戒相分明后，先出坛场礼大僧。",
        "dynasty": "唐",
        "collection_info": null
    },
    {
        "title": "太和公主和蕃",
        "author": "王建",
        "content": "塞黑云黄欲渡河，风沙瞇眼雪相和。\n琵琶泪湿行声小，断得人肠不在多。",
        "dynasty": "唐",
        "collection_info": null
    },
    {
        "title": "元太守同游七泉寺",
        "author": "王建",
        "content": "盘磴回廊古塔深，紫芝红药入云寻。\n晚吹箫管秋山裏，引得猕猴出象林。",
        "dynasty": "唐",
        "collection_info": null
    },
    {
        "title": "望定州寺",
        "author": "王建",
        "content": "回看佛阁青山半，三四年前到上头。\n省得老僧留不住，重寻更可有因由。",
        "dynasty": "唐",
        "collection_info": null
    },
    {
        "title": "道中寄杜书记",
        "author": "王建",
        "content": "西南东北暮天斜，巴字江边楚树花。\n珍重荆州杜书记，闲时多在广师家。",
        "dynasty": "唐",
        "collection_info": null
    },
    {
        "title": "听琴",
        "author": "王建",
        "content": "无事此身离白云，松风溪水不曾闻。\n至心听着仙翁引，今看青山围绕君。",
        "dynasty": "唐",
        "collection_info": null
    },
    {
        "title": "赠陈评事",
        "author": "王建",
        "content": "识君虽向歌钟会，说事不离云水间。\n春夜酒醒长起坐，灯前一纸洞庭山。",
        "dynasty": "唐",
        "collection_info": null
    },
    {
        "title": "寄画松僧",
        "author": "王建",
        "content": "天香寺裏古松僧，不画枯松落石层。\n最爱临江两三树，水禽栖处解无藤。",
        "dynasty": "唐",
        "collection_info": null
    },
    {
        "title": "花褐裘",
        "author": "王建",
        "content": "对织芭蕉雪毳新，长缝双袖窄裁身。\n到头须向边城着，消杀秋风称猎尘。",
        "dynasty": "唐",
        "collection_info": null
    },
    {
        "title": "夜看美人宫棊",
        "author": "王建",
        "content": "宫棊布局不依经，黑白分明子数停。\n巡拾玉沙天汉晓，犹残织女两三星。",
        "dynasty": "唐",
        "collection_info": null
    },
    {
        "title": "上田仆射",
        "author": "王建",
        "content": "一方新地隔河烟，曾接诸生听管弦。\n却忆去年寒食会，看花犹在水堂前。",
        "dynasty": "唐",
        "collection_info": null
    },
    {
        "title": "江陵道中",
        "author": "王建",
        "content": "菱叶参差萍叶重，新蒲半折夜来风。\n江村水落平地出，溪畔渔船青草中。",
        "dynasty": "唐",
        "collection_info": null
    },
    {
        "title": "冬至后招于秀才",
        "author": "王建",
        "content": "日近山红暖气新，一阳先入御沟春。\n闻闲立马重来此，沐浴明年称意身。",
        "dynasty": "唐",
        "collection_info": null
    },
    {
        "title": "别曲",
        "author": "王建",
        "content": "毒蛇在肠疮满背，去年别家今别弟。\n马头对哭各东西，天边柳絮无根蔕。",
        "dynasty": "唐",
        "collection_info": null
    },
    {
        "title": "长安别",
        "author": "王建",
        "content": "长安清明好时节，只宜相送不宜别。\n恶心床上铜片明，照见离人白头髮。",
        "dynasty": "唐",
        "collection_info": null
    },
    {
        "title": "宫人斜",
        "author": "王建",
        "content": "未央墙西青草路，宫人斜裏红妆墓。\n一边载出一边来，更衣不减寻常数。",
        "dynasty": "唐",
        "collection_info": null
    },
    {
        "title": "春词",
        "author": "王建",
        "content": "良人朝早半夜起，樱桃如珠露如水。\n下堂把火送郎回，移枕重眠晓窗裏。",
        "dynasty": "唐",
        "collection_info": null
    },
    {
        "title": "野池",
        "author": "王建",
        "content": "野池水满连秋堤，菱花结实蒲叶齐。\n川口雨晴风復止，蜻蜓上下鱼东西。",
        "dynasty": "唐",
        "collection_info": null
    },
    {
        "title": "题崔秀才里居",
        "author": "王建",
        "content": "自知名出休呈卷，爱去人家远处居。\n时復打门无别事，铺头来索买残书。",
        "dynasty": "唐",
        "collection_info": null
    },
    {
        "title": "酬栢侍御荅酒",
        "author": "王建",
        "content": "茱萸酒法大家同，好是盛来白椀中。\n这度自知颜色重，不消诗裏弄溪翁。",
        "dynasty": "唐",
        "collection_info": null
    },
    {
        "title": "别药栏",
        "author": "王建",
        "content": "芍药丁香手裏栽，临行一日绕千回。\n外人应怪难辞别，总是山中自取来。",
        "dynasty": "唐",
        "collection_info": null
    },
    {
        "title": "长门",
        "author": "王建",
        "content": "长门闭定不求生，烧却头花卸却筝。\n病卧玉窗秋雨下，遥闻别院唤人声。",
        "dynasty": "唐",
        "collection_info": null
    },
    {
        "title": "题渭亭",
        "author": "王建",
        "content": "云开远水傍秋天，沙岸蒲帆隔野烟。\n一片蔡州青草色，日西铺在古台边。",
        "dynasty": "唐",
        "collection_info": null
    },
    {
        "title": "过喜祥山馆",
        "author": "王建",
        "content": "夜过深山算驿程，三回黑地听泉声。\n自离军马身轻健，得向溪边尽足行。",
        "dynasty": "唐",
        "collection_info": null
    },
    {
        "title": "送迁客",
        "author": "王建",
        "content": "万里潮州一逐臣，悠悠青草海边春。\n天涯莫道无回日，上岭还逢向北人。",
        "dynasty": "唐",
        "collection_info": null
    },
    {
        "title": "废寺",
        "author": "王建",
        "content": "废寺乱来为县驿，荒松老柏不生烟。\n空廊屋漏画僧尽，梁上犹书天宝年。",
        "dynasty": "唐",
        "collection_info": null
    },
    {
        "title": "题禅师房",
        "author": "王建",
        "content": "浮生不住叶随风，填海移山总是空。\n长向人间愁老病，谁来闲坐此房中。",
        "dynasty": "唐",
        "collection_info": null
    },
    {
        "title": "看石楠花",
        "author": "王建",
        "content": "留得行人忘却归，雨中须是石楠枝。\n明朝独上铜台路，容见花开少许时。",
        "dynasty": "唐",
        "collection_info": null
    },
    {
        "title": "长安县后亭看画",
        "author": "王建",
        "content": "水冻横桥雪满池，新排石笋绕巴篱。\n县门斜掩无人吏，看画双飞白鹭鸶。",
        "dynasty": "唐",
        "collection_info": null
    },
    {
        "title": "华岳庙二首 一",
        "author": "王建",
        "content": "女巫遮客买神盘，争取琵琶庙裏弹。\n闻有马蹄生拍树，路人来去向南看。",
        "dynasty": "唐",
        "collection_info": null
    },
    {
        "title": "华岳庙二首 二",
        "author": "王建",
        "content": "自移西岳门长锁，一箇行人一遍开。\n上庙参天今见在，夜头风起觉神来。",
        "dynasty": "唐",
        "collection_info": null
    },
    {
        "title": "酬赵侍御",
        "author": "王建",
        "content": "年少同为邺下游，闲寻野寺醉登楼。\n别来衣马从胜旧，争向边尘满白头。",
        "dynasty": "唐",
        "collection_info": null
    },
    {
        "title": "镊白",
        "author": "王建",
        "content": "总道老来无用处，何须白髮在前生。\n如今不用偷年少，拔却三茎又五茎。",
        "dynasty": "唐",
        "collection_info": null
    },
    {
        "title": "送山人二首 一",
        "author": "王建",
        "content": "嵩山古寺离来久。\n回见溪桥野叶黄，辛苦老师看守处。\n为悬秋药闭空房。",
        "dynasty": "唐",
        "collection_info": null
    },
    {
        "title": "送山人二首 二",
        "author": "王建",
        "content": "山客狂来跨白驴，袖中遗却颍阳书。\n人间亦有妻儿在，抛向嵩阳古观居。",
        "dynasty": "唐",
        "collection_info": null
    },
    {
        "title": "扬州寻张籍不见",
        "author": "王建",
        "content": "别后知君在楚城，扬州寺裏觅君名。\n西江水阔吴山远，却打船头向北行。",
        "dynasty": "唐",
        "collection_info": null
    },
    {
        "title": "宿长安县后斋",
        "author": "王建",
        "content": "新向金阶奏罢兵，长安县裏绕池行。\n喜欢得伴山僧宿，看雪吟诗直到明。",
        "dynasty": "唐",
        "collection_info": null
    },
    {
        "title": "夜看扬州市",
        "author": "王建",
        "content": "夜市千灯照碧云，高楼红袖客纷纷。\n如今不似时平日，犹自笙歌彻晓闻。",
        "dynasty": "唐",
        "collection_info": null
    },
    {
        "title": "寄韦谏议",
        "author": "王建",
        "content": "百年看似暂时间，头白求官亦未闲。\n独有龙门韦谏议，三征不起恋青山。",
        "dynasty": "唐",
        "collection_info": null
    },
    {
        "title": "寻补阙旧宅",
        "author": "王建",
        "content": "知得清名二十年，登山上坂乞新篇。\n除书近拜侍臣去，空院鸟啼风竹前。",
        "dynasty": "唐",
        "collection_info": null
    },
    {
        "title": "初冬旅游",
        "author": "王建",
        "content": "远投人宿趁房迟，僮仆伤寒马亦饥。\n为客悠悠十月尽，庄头栽竹已过时。",
        "dynasty": "唐",
        "collection_info": null
    },
    {
        "title": "江馆对雨",
        "author": "王建",
        "content": "鸟声愁雨似秋天，病客思家一向眠。\n草馆门临广州路，夜闻蛮语小江边。",
        "dynasty": "唐",
        "collection_info": null
    },
    {
        "title": "雨过山村",
        "author": "王建",
        "content": "雨裏鸡鸣一两家，竹溪村路板桥斜。\n妇姑相唤浴蚕去，闲看中庭栀子花。",
        "dynasty": "唐",
        "collection_info": null
    },
    {
        "title": "山店",
        "author": "王建",
        "content": "登登石路何时尽，决决溪泉到处闻。\n风动叶声山犬吠，一家松火隔秋云。",
        "dynasty": "唐",
        "collection_info": null
    },
    {
        "title": "雨中寄东溪韦处士",
        "author": "王建",
        "content": "雨中溪破无干地，浸着床头湿着书。\n一箇月来山水隔，不知茅屋若为居。",
        "dynasty": "唐",
        "collection_info": null
    },
    {
        "title": "乞竹",
        "author": "王建",
        "content": "乞取池西三两竿，房前栽着病时看。\n亦知自惜难判割，犹胜横根引出栏。",
        "dynasty": "唐",
        "collection_info": null
    },
    {
        "title": "人家看花",
        "author": "王建",
        "content": "年少狂疎逐君马，去来憔悴到京华。\n恨无闲地栽仙药，长傍人家看好花。",
        "dynasty": "唐",
        "collection_info": null
    },
    {
        "title": "未央风",
        "author": "王建",
        "content": "五更先起玉阶东，渐入千门万户中。\n总向高楼吹舞袖，秋风还不及春风。",
        "dynasty": "唐",
        "collection_info": null
    },
    {
        "title": "归山庄",
        "author": "王建",
        "content": "长安寄食半年余，重向人边乞荐书。\n山路独归衝夜雪，落斜骑马避柴车。",
        "dynasty": "唐",
        "collection_info": null
    },
    {
        "title": "寒食忆归",
        "author": "王建",
        "content": "京中曹局无多事，寒食贫儿要在家。\n遮莫杏园胜别处，亦须归看傍村花。",
        "dynasty": "唐",
        "collection_info": null
    },
    {
        "title": "留别张广文",
        "author": "王建",
        "content": "谢恩新入凤皇城，乱定相逢合眼明。\n千万求方好将息，杏花寒食的同行。",
        "dynasty": "唐",
        "collection_info": null
    },
    {
        "title": "送郑山人归山",
        "author": "王建",
        "content": "玉作车辕蒲作轮，当初不起颍阳人。\n一家总入嵩山去，天子何因得谏臣。",
        "dynasty": "唐",
        "collection_info": null
    },
    {
        "title": "伤堕水乌",
        "author": "王建",
        "content": "一乌堕水百乌啼，相吊相号遶故堤。\n眼见行人车辗过，不妨同伴各东西。",
        "dynasty": "唐",
        "collection_info": null
    },
    {
        "title": "看碁",
        "author": "王建",
        "content": "彼此抽先局势平，傍人道死的还生。\n两边对坐无言语，尽日时闻下子声。",
        "dynasty": "唐",
        "collection_info": null
    },
    {
        "title": "设酒寄独孤少府",
        "author": "王建",
        "content": "自看和酿一依方，缘看松花色较黄。\n不分君家新酒熟，好诗收得被回将。",
        "dynasty": "唐",
        "collection_info": null
    },
    {
        "title": "赠人二首 一",
        "author": "王建",
        "content": "金炉烟裏要班头，欲得归山可自由。\n每度报朝愁入阁，在先教示小千牛。",
        "dynasty": "唐",
        "collection_info": null
    },
    {
        "title": "赠人二首 二",
        "author": "王建",
        "content": "多在蓬莱少在家，越绯衫上有红霞。\n朝回不向诸余处，骑马城西检校花。",
        "dynasty": "唐",
        "collection_info": null
    },
    {
        "title": "楼前",
        "author": "王建",
        "content": "天宝年前勤政楼，每年三日作千秋。\n飞龙老马曾教舞，闻着音声总举头。",
        "dynasty": "唐",
        "collection_info": null
    },
    {
        "title": "寄刘蕡问疾",
        "author": "王建",
        "content": "年少病多应为酒，谁家将息过今春。\n赊来半夏重熏尽，投着山中旧主人。",
        "dynasty": "唐",
        "collection_info": null
    },
    {
        "title": "听雨",
        "author": "王建",
        "content": "半夜思家睡裏愁，雨声落落屋檐头。\n照泥星出依前黑，淹烂庭花不肯休。",
        "dynasty": "唐",
        "collection_info": null
    },
    {
        "title": "新晴",
        "author": "王建",
        "content": "夏夜新晴星校少，雨收残水入天河。\n檐前熟着衣裳坐，风冷浑无扑火蛾。",
        "dynasty": "唐",
        "collection_info": null
    },
    {
        "title": "秋日后",
        "author": "王建",
        "content": "住处近山常足雨，闻晴晒曝旧芳茵。\n立秋日后无多热，渐觉生衣不着身。",
        "dynasty": "唐",
        "collection_info": null
    },
    {
        "title": "哭孟东野二首 一",
        "author": "王建",
        "content": "吟损秋天月不明，兰无香气鹤无声。\n自从东野先生死，侧近云山得散行。",
        "dynasty": "唐",
        "collection_info": null
    },
    {
        "title": "哭孟东野二首 二",
        "author": "王建",
        "content": "老松临死不生枝，东野先生早哭儿。\n但是洛阳城裏客，家传一本杏殇诗。",
        "dynasty": "唐",
        "collection_info": null
    },
    {
        "title": "寄蜀中薛涛校书",
        "author": "王建",
        "content": "万里桥边女校书，枇杷花裏闭门居。\n扫眉才子于今少，管领春风总不如。",
        "dynasty": "唐",
        "collection_info": null
    },
    {
        "title": "路中上田尚书",
        "author": "王建",
        "content": "去路何词见六亲，手中刀尺不如人。\n可怜池阁秋风夜，愁绿娇红一遍新。",
        "dynasty": "唐",
        "collection_info": null
    },
    {
        "title": "于主簿厅看花",
        "author": "王建",
        "content": "小叶稠枝粉压摧，暖风吹动鹤翎开。\n若无别事为留滞，应便抛家宿看来。",
        "dynasty": "唐",
        "collection_info": null
    },
    {
        "title": "江楼对雨寄杜书记",
        "author": "王建",
        "content": "竹烟花雨细相和，看着闲书睡更多。\n好是主人无事日，应持小酒按新歌。",
        "dynasty": "唐",
        "collection_info": null
    },
    {
        "title": "观蛮妓",
        "author": "王建",
        "content": "欲说昭君敛翠蛾，清声委曲怨于歌。\n谁家年少春风裏，抛与金钱唱好多。",
        "dynasty": "唐",
        "collection_info": null
    },
    {
        "title": "送顾非熊秀才归丹阳",
        "author": "王建",
        "content": "江城柳色海门烟，欲到茅山始下船。\n知道君家当瀑布，菖蒲潭在草堂前。",
        "dynasty": "唐",
        "collection_info": null
    },
    {
        "title": "老人歌",
        "author": "王建",
        "content": "白髮老人垂泪行，上皇生日出京城。\n如今供奉多新意，错唱当时一半声。",
        "dynasty": "唐",
        "collection_info": null
    },
    {
        "title": "和元郎中从八月十二至十五夜翫月五首 一",
        "author": "王建",
        "content": "半秋初入中旬夜，已向阶前守月明。\n从未圆时看却好，一分分见傍轮生。",
        "dynasty": "唐",
        "collection_info": null
    },
    {
        "title": "和元郎中从八月十二至十五夜翫月五首 二",
        "author": "王建",
        "content": "乱云遮却台东月，不许教依次第看。\n莫为诗家先见镜，被他宠与作艰难。",
        "dynasty": "唐",
        "collection_info": null
    },
    {
        "title": "和元郎中从八月十二至十五夜翫月五首 三",
        "author": "王建",
        "content": "今夜月明胜昨夜，新添桂树近东枝。\n立多地湿舁床坐，看过墙西寸寸迟。",
        "dynasty": "唐",
        "collection_info": null
    },
    {
        "title": "和元郎中从八月十二至十五夜翫月五首 四",
        "author": "王建",
        "content": "月似圆来色渐凝，玉盆盛水欲侵棱。\n夜深尽放家人睡，直到天明不炷灯。",
        "dynasty": "唐",
        "collection_info": null
    },
    {
        "title": "和元郎中从八月十二至十五夜翫月五首 五",
        "author": "王建",
        "content": "合望月时常望月，分明不得似今年。\n仰头五夜风中立，从未圆时直到圆。",
        "dynasty": "唐",
        "collection_info": null
    },
    {
        "title": "对酒",
        "author": "王建",
        "content": "为病比来浑断绝，缘花不免却知闻。\n从来事事关身少，主领春风只在君。",
        "dynasty": "唐",
        "collection_info": null
    },
    {
        "title": "晓望华清宫",
        "author": "王建",
        "content": "晓来楼阁更鲜明，日出阑干见鹿行。\n武帝自知身不死，看修玉殿号长生。",
        "dynasty": "唐",
        "collection_info": null
    },
    {
        "title": "赠李愬仆射二首 一",
        "author": "王建",
        "content": "和雪翻营一夜行，神旗冻定马无声。\n遥看火号连营赤，知是先锋已上城。",
        "dynasty": "唐",
        "collection_info": null
    },
    {
        "title": "赠李愬仆射二首 二",
        "author": "王建",
        "content": "旗幡四面下营稠，手诏频来老将忧。\n每日城南空挑战，不知生缚入唐州。",
        "dynasty": "唐",
        "collection_info": null
    },
    {
        "title": "秋夜对雨寄石瓮寺二秀才",
        "author": "王建",
        "content": "夜山秋雨滴空廊，灯照堂前树叶光。\n对坐读书终卷后，自披衣被扫僧房。",
        "dynasty": "唐",
        "collection_info": null
    },
    {
        "title": "华清宫前柳",
        "author": "王建",
        "content": "杨柳宫前忽地春，在先惊动探春人。\n晓来唯欠骊山雨，洗却枝头绿上尘。",
        "dynasty": "唐",
        "collection_info": null
    },
    {
        "title": "别杨校书",
        "author": "王建",
        "content": "从军秣马十三年，白髮营中听早蝉。\n故作老丞身不避，县名昭应管山泉。",
        "dynasty": "唐",
        "collection_info": null
    },
    {
        "title": "和门下武相公春晓闻莺",
        "author": "王建",
        "content": "侵黑行飞一两声，春寒啭小未分明。\n若教更解诸余语，应向宫花不惜情。",
        "dynasty": "唐",
        "collection_info": null
    },
    {
        "title": "田侍郎归镇 一",
        "author": "王建",
        "content": "去处长将决胜筹，回回身在阵前头。\n贼城破后先锋入，看着红妆不敢收。",
        "dynasty": "唐",
        "collection_info": null
    },
    {
        "title": "田侍郎归镇 二",
        "author": "王建",
        "content": "熨帖朝衣抛战袍，夔龙班裏侍中高。\n对时先奏牙间将，次第天恩与节旄。",
        "dynasty": "唐",
        "collection_info": null
    },
    {
        "title": "田侍郎归镇 三",
        "author": "王建",
        "content": "踏着家乡马脚轻，暮山秋色眼前明。\n老人上酒齐头拜，得侍中来尽再生。",
        "dynasty": "唐",
        "collection_info": null
    },
    {
        "title": "田侍郎归镇 四",
        "author": "王建",
        "content": "功成谁不拥藩方，富贵还须是本乡。\n万里双旌汾水上，玉鞭遥指白云庄。",
        "dynasty": "唐",
        "collection_info": null
    },
    {
        "title": "田侍郎归镇 五",
        "author": "王建",
        "content": "鼓吹旛旗道两边，行男走女喜骈阗。\n旧交省得当时别，指点如今却少年。",
        "dynasty": "唐",
        "collection_info": null
    },
    {
        "title": "田侍郎归镇 六",
        "author": "王建",
        "content": "广场破阵乐初休，彩纛高于百尺楼。\n老将气雄争起舞，管弦回作大缠头。",
        "dynasty": "唐",
        "collection_info": null
    },
    {
        "title": "田侍郎归镇 七",
        "author": "王建",
        "content": "笳声万里动燕山，草白天清塞马闲。\n触处不如别处乐，可怜秋月照江关。",
        "dynasty": "唐",
        "collection_info": null
    },
    {
        "title": "田侍郎归镇 八",
        "author": "王建",
        "content": "将士请衣忘却贫，绿窗红烛酒楼新。\n家家尽踏还乡曲，明月街中不绝人。",
        "dynasty": "唐",
        "collection_info": null
    },
    {
        "title": "寄广文张博士",
        "author": "王建",
        "content": "春明门外作卑官，病友经年不得看。\n莫道长安近于日，昇天却易到城难。",
        "dynasty": "唐",
        "collection_info": null
    },
    {
        "title": "早春书情",
        "author": "王建",
        "content": "渐老风光不着人，花溪柳陌早逢春。\n近来行到门前少，趁暖闲眠似病人。",
        "dynasty": "唐",
        "collection_info": null
    },
    {
        "title": "唐昌观玉蕋花",
        "author": "王建",
        "content": "一树笼𩮀玉刻成，飘廊点地色轻轻。\n女冠夜觅香来处，唯见阶前碎月明。",
        "dynasty": "唐",
        "collection_info": null
    },
    {
        "title": "眼病寄同官",
        "author": "王建",
        "content": "天寒眼痛少心情，隔雾看人夜裏行。\n年少往来常不住，墙西冻地马蹄声。",
        "dynasty": "唐",
        "collection_info": null
    },
    {
        "title": "九日登丛台",
        "author": "王建",
        "content": "平原池阁在谁家，双塔丛台野菊花。\n零落故宫无入路，西来涧水绕城斜。",
        "dynasty": "唐",
        "collection_info": null
    },
    {
        "title": "题酸枣县蔡中郎碑",
        "author": "王建",
        "content": "苍苔满字土埋龟，风雨销磨绝妙词。\n不向图经中旧见，无人知是蔡邕碑。",
        "dynasty": "唐",
        "collection_info": null
    },
    {
        "title": "江陵使至汝州",
        "author": "王建",
        "content": "回看巴路在云间，寒食离家麦熟还。\n日暮数峰青似染，商人说是汝州山。",
        "dynasty": "唐",
        "collection_info": null
    },
    {
        "title": "十五夜望月寄杜郎中",
        "author": "王建",
        "content": "中庭地白树栖鸦，冷露无声湿桂花。\n今夜月明人尽望，不知秋思在谁家。",
        "dynasty": "唐",
        "collection_info": null
    },
    {
        "title": "寄同州田长史",
        "author": "王建",
        "content": "除听好语耳常聋，不见诗人眼底空。\n莫怪出城为长史，总缘山在白云中。",
        "dynasty": "唐",
        "collection_info": null
    },
    {
        "title": "外按",
        "author": "王建",
        "content": "夹城门向野田开，白鹿非时出洞来。\n日暮秦陵尘土起，从东外按使初回。",
        "dynasty": "唐",
        "collection_info": null
    },
    {
        "title": "宫词一百首 一",
        "author": "王建",
        "content": "蓬莱正殿压金鳌，红日初生碧海涛。\n闲着五门遥北望，柘黄新帕御床高。",
        "dynasty": "唐",
        "collection_info": null
    },
    {
        "title": "宫词一百首 二",
        "author": "王建",
        "content": "殿前传点各依班，召对西来八诏蛮。\n上得青花龙尾道，侧身偷觑正南山。",
        "dynasty": "唐",
        "collection_info": null
    },
    {
        "title": "宫词一百首 三",
        "author": "王建",
        "content": "龙烟日暖紫曈曈，宣政门当玉殿风。\n五刻阁前卿相出，下帘声在半天中。",
        "dynasty": "唐",
        "collection_info": null
    },
    {
        "title": "宫词一百首 四",
        "author": "王建",
        "content": "白玉窗前起草臣，樱桃初赤赐尝新。\n殿头传语金阶远，只进词来谢圣人。",
        "dynasty": "唐",
        "collection_info": null
    },
    {
        "title": "宫词一百首 五",
        "author": "王建",
        "content": "内人对御迭花笺，绣坐移来玉案边。\n红蜡烛前呈草本，平明舁出阁门宣。",
        "dynasty": "唐",
        "collection_info": null
    },
    {
        "title": "宫词一百首 六",
        "author": "王建",
        "content": "千牛仗下放朝初，玉案傍边立起居。\n每日进来金凤纸，殿头无事不多书。",
        "dynasty": "唐",
        "collection_info": null
    },
    {
        "title": "宫词一百首 七",
        "author": "王建",
        "content": "延英引对碧衣郎，江砚宣毫各别床。\n天子下帘亲考试，宫人手裏过茶汤。",
        "dynasty": "唐",
        "collection_info": null
    },
    {
        "title": "宫词一百首 八",
        "author": "王建",
        "content": "未明开着九重关，金画黄龙五色幡。\n直到银台排仗合，圣人三殿对西番。",
        "dynasty": "唐",
        "collection_info": null
    },
    {
        "title": "宫词一百首 九",
        "author": "王建",
        "content": "少年天子重边功，亲到凌烟画阁中。\n敎觅勋臣写图本，长将殿裏作屏风。",
        "dynasty": "唐",
        "collection_info": null
    },
    {
        "title": "宫词一百首 十",
        "author": "王建",
        "content": "丹凤楼门把火开，五云金辂下天来。\n阶前走马人宣慰，天子南郊一宿回。",
        "dynasty": "唐",
        "collection_info": null
    },
    {
        "title": "宫词一百首 十一",
        "author": "王建",
        "content": "楼前立仗看宣赦，万岁声长拜舞齐。\n日照彩盘高百尺，飞仙争上取金鸡。",
        "dynasty": "唐",
        "collection_info": null
    },
    {
        "title": "宫词一百首 十二",
        "author": "王建",
        "content": "集贤殿裏图书满，点勘头边御印同。\n真迹进来依数字，别收锁在玉函中。",
        "dynasty": "唐",
        "collection_info": null
    },
    {
        "title": "宫词一百首 十三",
        "author": "王建",
        "content": "秘殿清斋刻漏长，紫微宫女夜焚香。\n拜陵日近公卿发，卤簿分头入太常。",
        "dynasty": "唐",
        "collection_info": null
    },
    {
        "title": "宫词一百首 十四",
        "author": "王建",
        "content": "新调白马怕鞭声，供奉骑来遶殿行。\n为报诸王侵早入，隔门催进打毬名。",
        "dynasty": "唐",
        "collection_info": null
    },
    {
        "title": "宫词一百首 十五",
        "author": "王建",
        "content": "对御难争第一筹，殿前不打背身毬。\n内人唱好龟兹急，天子鞘回过玉楼。",
        "dynasty": "唐",
        "collection_info": null
    },
    {
        "title": "宫词一百首 十六",
        "author": "王建",
        "content": "新衫一样殿头黄，银带排方獭尾长。\n总把玉鞭骑御马，绿鬃红额麝香香。",
        "dynasty": "唐",
        "collection_info": null
    },
    {
        "title": "宫词一百首 十七",
        "author": "王建",
        "content": "罗衫叶叶绣重重，金凤银鹅各一丛。\n每遍舞时分两向，太平万岁字当中。",
        "dynasty": "唐",
        "collection_info": null
    },
    {
        "title": "宫词一百首 十八",
        "author": "王建",
        "content": "鱼藻宫中锁翠娥，先皇行处不曾过。\n如今池底休铺锦，菱角鸡头积渐多。",
        "dynasty": "唐",
        "collection_info": null
    },
    {
        "title": "宫词一百首 十九",
        "author": "王建",
        "content": "殿前明日中和节，连夜琼林散舞衣。\n传报所司分蜡烛，监开金锁放人归。",
        "dynasty": "唐",
        "collection_info": null
    },
    {
        "title": "宫词一百首 二十",
        "author": "王建",
        "content": "五更三点索金车，尽放宫人出看花。\n仗下一时催立马，殿头先报内园家。",
        "dynasty": "唐",
        "collection_info": null
    },
    {
        "title": "宫词一百首 二十一",
        "author": "王建",
        "content": "城东北面望云楼，半下珠帘半上钩。\n骑马行人长远过，恐防天子在楼头。",
        "dynasty": "唐",
        "collection_info": null
    },
    {
        "title": "宫词一百首 二十二",
        "author": "王建",
        "content": "射生宫女宿红妆，把得新弓各自张。\n临上马时齐赐酒，男儿跪拜谢君王。",
        "dynasty": "唐",
        "collection_info": null
    },
    {
        "title": "宫词一百首 二十三",
        "author": "王建",
        "content": "新秋白兔大于拳，红耳霜毛趁草眠。\n天子不敎人射杀，玉鞭遮到马蹄前。",
        "dynasty": "唐",
        "collection_info": null
    },
    {
        "title": "宫词一百首 二十四",
        "author": "王建",
        "content": "内鹰笼脱解红绦，鬬胜争飞出手高。\n直上碧云还却下，一双金爪掬花毛。",
        "dynasty": "唐",
        "collection_info": null
    },
    {
        "title": "宫词一百首 二十五",
        "author": "王建",
        "content": "竞渡船头掉采旗，两边溅水湿罗衣。\n池东争向池西岸，先到先书上字归。",
        "dynasty": "唐",
        "collection_info": null
    },
    {
        "title": "宫词一百首 二十六",
        "author": "王建",
        "content": "灯前飞入玉阶虫，未卧常闻半夜钟。\n看着中元斋日到，自盘金线绣真容。",
        "dynasty": "唐",
        "collection_info": null
    },
    {
        "title": "宫词一百首 二十七",
        "author": "王建",
        "content": "红灯睡裏唤春云，云上三更直宿分。\n金砌雨来行步滑，两人抬起隐花裙。",
        "dynasty": "唐",
        "collection_info": null
    },
    {
        "title": "宫词一百首 二十八",
        "author": "王建",
        "content": "一时起立吹箫管，得宠人来满殿迎。\n整顿衣裳皆着却，舞头当拍第三声。",
        "dynasty": "唐",
        "collection_info": null
    },
    {
        "title": "宫词一百首 二十九",
        "author": "王建",
        "content": "琵琶先抹六么头，小管丁宁侧调愁。\n半夜美人双唱起，一声声出凤皇楼。",
        "dynasty": "唐",
        "collection_info": null
    },
    {
        "title": "宫词一百首 三十",
        "author": "王建",
        "content": "春池日暖少风波，花裏牵船水上歌。\n遥索劒南新样锦，东宫先钓得鱼多。",
        "dynasty": "唐",
        "collection_info": null
    },
    {
        "title": "宫词一百首 三十一",
        "author": "王建",
        "content": "十三初学擘箜篌，弟子名中被点留。\n昨日敎坊新进入，并房宫女与梳头。",
        "dynasty": "唐",
        "collection_info": null
    },
    {
        "title": "宫词一百首 三十二",
        "author": "王建",
        "content": "红蛮桿拨贴胸前，移坐当头近御筵。\n用力独弹金殿响，凤皇飞下四条弦。",
        "dynasty": "唐",
        "collection_info": null
    },
    {
        "title": "宫词一百首 三十三",
        "author": "王建",
        "content": "春风吹雨洒旗竿，得出深宫不怕寒。\n夸道自家能走马，团中横过觅人看。",
        "dynasty": "唐",
        "collection_info": null
    },
    {
        "title": "宫词一百首 三十四",
        "author": "王建",
        "content": "粟金腰带象牙锥，散插红翎玉突枝。\n旋猎一边还引马，归来鸡兔遶鞍垂。",
        "dynasty": "唐",
        "collection_info": null
    },
    {
        "title": "宫词一百首 三十五",
        "author": "王建",
        "content": "云駮花骢各试行，一般毛色一般缨。\n殿前来往重骑过，欲得君王别赐名。",
        "dynasty": "唐",
        "collection_info": null
    },
    {
        "title": "宫词一百首 三十六",
        "author": "王建",
        "content": "每夜停灯熨御衣，银熏笼底火霏霏。\n遥听帐裏君王觉，上直钟声始得归。",
        "dynasty": "唐",
        "collection_info": null
    },
    {
        "title": "宫词一百首 三十七",
        "author": "王建",
        "content": "因吃樱桃病放归，三年着破旧罗衣。\n内中人识从来去，结得金花上贵妃。",
        "dynasty": "唐",
        "collection_info": null
    },
    {
        "title": "宫词一百首 三十八",
        "author": "王建",
        "content": "欲迎天子看花去，下得金阶却悔行。\n恐见失恩人旧院，回来忆着五弦声。",
        "dynasty": "唐",
        "collection_info": null
    },
    {
        "title": "宫词一百首 三十九",
        "author": "王建",
        "content": "往来旧院不堪修，近勑宣徽别起楼。\n闻有美人新进入，六宫未见一时愁。",
        "dynasty": "唐",
        "collection_info": null
    },
    {
        "title": "宫词一百首 四十",
        "author": "王建",
        "content": "自夸歌舞胜诸人，恨未承恩出内频。\n连夜宫中修别院，地衣帘额一时新。",
        "dynasty": "唐",
        "collection_info": null
    },
    {
        "title": "宫词一百首 四十一",
        "author": "王建",
        "content": "闷来无处可思量，旋下金阶旋忆床。\n收得山丹红蘂粉，镜前洗却麝香黄。",
        "dynasty": "唐",
        "collection_info": null
    },
    {
        "title": "宫词一百首 四十二",
        "author": "王建",
        "content": "蜂鬚蝉翅薄松松，浮动搔头似有风。\n一度出时抛一遍，金条零落满函中。",
        "dynasty": "唐",
        "collection_info": null
    },
    {
        "title": "宫词一百首 四十三",
        "author": "王建",
        "content": "合暗报来门锁了，夜深应别唤笙歌。\n房房下着珠帘睡，月过金阶白露多。",
        "dynasty": "唐",
        "collection_info": null
    },
    {
        "title": "宫词一百首 四十四",
        "author": "王建",
        "content": "御厨不食索时新，每见花开即苦春。\n白日卧多娇似病，隔帘敎唤女医人。",
        "dynasty": "唐",
        "collection_info": null
    },
    {
        "title": "宫词一百首 四十五",
        "author": "王建",
        "content": "丛丛洗手遶金盆，旋拭红巾入殿门。\n众裏遥抛新摘子，在前收得便承恩。",
        "dynasty": "唐",
        "collection_info": null
    },
    {
        "title": "宫词一百首 四十六",
        "author": "王建",
        "content": "御池水色春来好，处处分流白玉渠。\n密奏君王知入月，唤人相伴洗裙裾。",
        "dynasty": "唐",
        "collection_info": null
    },
    {
        "title": "宫词一百首 四十七",
        "author": "王建",
        "content": "移来女乐部头边，新赐花檀木五弦。\n缏得红罗手帕子，中心细画一双蝉。",
        "dynasty": "唐",
        "collection_info": null
    },
    {
        "title": "宫词一百首 四十八",
        "author": "王建",
        "content": "新晴草色绿温暾，山雪初消渐出浑。\n今日踏青归校晚，传声留着望春门。",
        "dynasty": "唐",
        "collection_info": null
    },
    {
        "title": "宫词一百首 四十九",
        "author": "王建",
        "content": "两楼相换珠帘额，中尉明朝设内家。\n一样金盘五千面，红酥点出牡丹花。",
        "dynasty": "唐",
        "collection_info": null
    },
    {
        "title": "宫词一百首 五十",
        "author": "王建",
        "content": "尽送春来出内家，记巡传把一枝花。\n散时各自烧红烛，相逐行归不上车。",
        "dynasty": "唐",
        "collection_info": null
    },
    {
        "title": "宫词一百首 五十一",
        "author": "王建",
        "content": "家常爱着旧衣裳，空插红梳不出妆。\n忽地下阶裙带解，非时应得见君王。",
        "dynasty": "唐",
        "collection_info": null
    },
    {
        "title": "宫词一百首 五十二",
        "author": "王建",
        "content": "别勑敎歌不出房，一声一遍奏君王。\n再三博士留残拍，索向宣徽作彻章。",
        "dynasty": "唐",
        "collection_info": null
    },
    {
        "title": "宫词一百首 五十三",
        "author": "王建",
        "content": "行中第一争先舞，博士傍边亦被欺。\n忽觉管弦偷破拍，急翻罗袖不敎知。",
        "dynasty": "唐",
        "collection_info": null
    },
    {
        "title": "宫词一百首 五十四",
        "author": "王建",
        "content": "私缝黄帔舍钗梳，欲得金仙观裏居。\n近被君王知识字，收来案上检文书。",
        "dynasty": "唐",
        "collection_info": null
    },
    {
        "title": "宫词一百首 五十五",
        "author": "王建",
        "content": "月冷江清近猎时，玉阶金瓦雪澌澌。\n浴堂门外抄名入，公主家人谢面脂。",
        "dynasty": "唐",
        "collection_info": null
    },
    {
        "title": "宫词一百首 五十六",
        "author": "王建",
        "content": "未承恩泽一家愁，乍到宫中忆外头。\n求守管弦声款逐，侧商调裏唱伊州。",
        "dynasty": "唐",
        "collection_info": null
    },
    {
        "title": "宫词一百首 五十七",
        "author": "王建",
        "content": "东风泼火雨新休，舁尽春泥扫雪沟。\n走马犊车当御路，汉阳宫主进鸡毬。",
        "dynasty": "唐",
        "collection_info": null
    },
    {
        "title": "宫词一百首 五十八",
        "author": "王建",
        "content": "风帘水阁压芙蓉，四面钩栏在水中。\n避热不归金殿宿，秋河织女夜妆红。",
        "dynasty": "唐",
        "collection_info": null
    },
    {
        "title": "宫词一百首 五十九",
        "author": "王建",
        "content": "圣人生日明朝是，私地敎人属内监。\n自写金花红牓子，前头先进凤皇衫。",
        "dynasty": "唐",
        "collection_info": null
    },
    {
        "title": "宫词一百首 六十",
        "author": "王建",
        "content": "避暑昭阳不掷卢，井边含水喷鵶雏。\n内中数日无呼唤，搨得滕王蛱蝶图。",
        "dynasty": "唐",
        "collection_info": null
    },
    {
        "title": "宫词一百首 六十一",
        "author": "王建",
        "content": "内宴初秋入二更，殿前灯火一天明。\n中宫传旨音声散，诸院门开触处行。",
        "dynasty": "唐",
        "collection_info": null
    },
    {
        "title": "宫词一百首 六十二",
        "author": "王建",
        "content": "玉蝉金雀三层插，翠髻高丛绿鬓虚。\n舞处春风吹落地，归来别赐一头梳。",
        "dynasty": "唐",
        "collection_info": null
    },
    {
        "title": "宫词一百首 六十三",
        "author": "王建",
        "content": "树叶初成鸟护窠，石榴花裏笑声多。\n众中遗却金钗子，拾得从他要赎么。",
        "dynasty": "唐",
        "collection_info": null
    },
    {
        "title": "宫词一百首 六十四",
        "author": "王建",
        "content": "小殿初成粉未干，贵妃姊妹自来看。\n为逢好日先移入，续向街西索牡丹。",
        "dynasty": "唐",
        "collection_info": null
    },
    {
        "title": "宫词一百首 六十五",
        "author": "王建",
        "content": "内人相续报花开，准拟君王便看来。\n逢着五弦琴绣袋，宜春院裏按歌回。",
        "dynasty": "唐",
        "collection_info": null
    },
    {
        "title": "宫词一百首 六十六",
        "author": "王建",
        "content": "巡吹慢遍不相和，暗数看谁曲校多。\n明日棃花园裏见，先须逐得内家歌。",
        "dynasty": "唐",
        "collection_info": null
    },
    {
        "title": "宫词一百首 六十七",
        "author": "王建",
        "content": "黄金合裏盛红雪，重结香罗四出花。\n一一傍边书勑字，中官送与大臣家。",
        "dynasty": "唐",
        "collection_info": null
    },
    {
        "title": "宫词一百首 六十八",
        "author": "王建",
        "content": "未明东上阁门开，排仗声从后殿来。\n阿监两边相对立，遥闻索马一时回。",
        "dynasty": "唐",
        "collection_info": null
    },
    {
        "title": "宫词一百首 六十九",
        "author": "王建",
        "content": "宫人早起笑相呼，不识阶前扫地夫。\n乞与金钱争借问，外头还似此间无。",
        "dynasty": "唐",
        "collection_info": null
    },
    {
        "title": "宫词一百首 七十",
        "author": "王建",
        "content": "小随阿姊学吹笙，见好君王赐与名。\n夜拂玉床朝把镜，黄金殿外不敎行。",
        "dynasty": "唐",
        "collection_info": null
    },
    {
        "title": "宫词一百首 七十一",
        "author": "王建",
        "content": "日高殿裏有香烟，万岁声长动九天。\n妃子院中初降诞，内人争乞洗儿钱。",
        "dynasty": "唐",
        "collection_info": null
    },
    {
        "title": "宫词一百首 七十二",
        "author": "王建",
        "content": "宫花不共外花同，正月长生一半红。\n供御樱桃看守别，直无鸦鹊到园中。",
        "dynasty": "唐",
        "collection_info": null
    },
    {
        "title": "宫词一百首 七十三",
        "author": "王建",
        "content": "殿前铺设两边楼，寒食宫人步打毬。\n一半走来争跪拜，上棚先谢得头筹。",
        "dynasty": "唐",
        "collection_info": null
    },
    {
        "title": "宫词一百首 七十四",
        "author": "王建",
        "content": "太仪前日暖房来，嘱向朝阳乞药栽。\n勑赐一窠红踯躅，谢恩未了奏花开。",
        "dynasty": "唐",
        "collection_info": null
    },
    {
        "title": "宫词一百首 七十五",
        "author": "王建",
        "content": "御前新赐紫罗襦，步步金阶上软舆。\n宫局总来为喜乐，院中新拜内尚书。",
        "dynasty": "唐",
        "collection_info": null
    },
    {
        "title": "宫词一百首 七十六",
        "author": "王建",
        "content": "鹦鹉谁敎转舌关，内人手裏养来姦。\n语多更觉承恩泽，数对君王忆陇山。",
        "dynasty": "唐",
        "collection_info": null
    },
    {
        "title": "宫词一百首 七十七",
        "author": "王建",
        "content": "分朋闲坐赌樱桃，收却投壶玉腕劳。\n各把沈香双陆子，局中鬬累阿谁高。",
        "dynasty": "唐",
        "collection_info": null
    },
    {
        "title": "宫词一百首 七十八",
        "author": "王建",
        "content": "禁寺红楼内裏通，笙歌引驾夹城东。\n裹头宫监堂前立，手把牙鞘竹弹弓。",
        "dynasty": "唐",
        "collection_info": null
    },
    {
        "title": "宫词一百首 七十九",
        "author": "王建",
        "content": "春风院院落花堆，金锁生衣掣不开。\n更筑歌台起妆殿，明朝先进画图来。",
        "dynasty": "唐",
        "collection_info": null
    },
    {
        "title": "宫词一百首 八十",
        "author": "王建",
        "content": "舞来汗湿罗衣彻，楼上人扶下玉梯。\n归到院中重洗面，金花盆裏泼银泥。",
        "dynasty": "唐",
        "collection_info": null
    },
    {
        "title": "宫词一百首 八十一",
        "author": "王建",
        "content": "宿妆残粉未明天，总立昭阳花树边。\n寒食内人长白打，库中先散与金钱。",
        "dynasty": "唐",
        "collection_info": null
    },
    {
        "title": "宫词一百首 八十二",
        "author": "王建",
        "content": "众中偏得君王笑，偷把金箱笔砚开。\n书破红蛮隔子上，旋推当直美人来。",
        "dynasty": "唐",
        "collection_info": null
    },
    {
        "title": "宫词一百首 八十三",
        "author": "王建",
        "content": "敎遍宫娥唱遍词，暗中头白没人知。\n楼中日日歌声好，不问从初学阿谁。",
        "dynasty": "唐",
        "collection_info": null
    },
    {
        "title": "宫词一百首 八十四",
        "author": "王建",
        "content": "青楼小妇砑裙长，总被抄名入敎坊。\n春设殿前多队舞，朋头各自请衣裳。",
        "dynasty": "唐",
        "collection_info": null
    },
    {
        "title": "宫词一百首 八十五",
        "author": "王建",
        "content": "水中芹叶土中花，拾得还将避众家。\n总待别人般数尽，袖中拈出郁金芽。",
        "dynasty": "唐",
        "collection_info": null
    },
    {
        "title": "宫词一百首 八十六",
        "author": "王建",
        "content": "玉箫改调筝移柱，催换红罗绣舞筵。\n未戴柘枝花帽子，两行宫监在帘前。",
        "dynasty": "唐",
        "collection_info": null
    },
    {
        "title": "宫词一百首 八十七",
        "author": "王建",
        "content": "窗窗户户院相当，总有珠帘玳瑁床。\n虽道君王不来宿，帐中长是炷牙香。",
        "dynasty": "唐",
        "collection_info": null
    },
    {
        "title": "宫词一百首 八十八",
        "author": "王建",
        "content": "雨入珠帘满殿凉，避风新出玉盆汤。\n内人恐要秋衣着，不住熏笼换好香。",
        "dynasty": "唐",
        "collection_info": null
    },
    {
        "title": "宫词一百首 八十九",
        "author": "王建",
        "content": "金吾除夜进傩名，画袴朱衣四队行。\n院院烧灯如白日，沈香火底坐吹笙。",
        "dynasty": "唐",
        "collection_info": null
    },
    {
        "title": "宫词一百首 九十",
        "author": "王建",
        "content": "树头树底觅残红，一片西飞一片东。\n自是桃花贪结子，错敎人恨五更风。",
        "dynasty": "唐",
        "collection_info": null
    },
    {
        "title": "宫词一百首 九十一",
        "author": "王建",
        "content": "金殿当头紫閤重，仙人掌上玉芙蓉。\n太平天子朝迎日，五色云车驾六龙。",
        "dynasty": "唐",
        "collection_info": null
    },
    {
        "title": "宫词一百首 九十二",
        "author": "王建",
        "content": "鸳鸯瓦上瞥然声，昼寝宫娥梦裏惊。\n元是我王金弹子，海棠花下打流莺。",
        "dynasty": "唐",
        "collection_info": null
    },
    {
        "title": "宫词一百首 九十三",
        "author": "王建",
        "content": "忽地金舆向月陂，内人接着便相随。\n却回龙武军前过，当处敎开卧鸭池。",
        "dynasty": "唐",
        "collection_info": null
    },
    {
        "title": "宫词一百首 九十四",
        "author": "王建",
        "content": "画作天河刻作牛，玉梭金镊采桥头。\n每年宫裏穿针夜，勑赐诸亲乞巧楼。",
        "dynasty": "唐",
        "collection_info": null
    },
    {
        "title": "宫词一百首 九十五",
        "author": "王建",
        "content": "春来睡困不梳头，懒逐君王苑北游。\n暂向玉花阶上坐，簸钱赢得两三筹。",
        "dynasty": "唐",
        "collection_info": null
    },
    {
        "title": "宫词一百首 九十六",
        "author": "王建",
        "content": "步行送入长门裏，不许来辞旧院花。\n只恐他时身到此，乞恩求赦放还家。",
        "dynasty": "唐",
        "collection_info": null
    },
    {
        "title": "宫词一百首 九十七",
        "author": "王建",
        "content": "缣罗不着索轻容，对面敎人染退红。\n衫子成来一遍出，明朝半片在园中。",
        "dynasty": "唐",
        "collection_info": null
    },
    {
        "title": "宫词一百首 九十八",
        "author": "王建",
        "content": "弹棋玉指两叁差，背局临虚鬬着危。\n先打角头红子落，上三金字半边垂。",
        "dynasty": "唐",
        "collection_info": null
    },
    {
        "title": "宫词一百首 九十九",
        "author": "王建",
        "content": "后宫宫女无多少，尽向园中笑一团。\n舞蝶落花相觅着，春风共语亦应难。",
        "dynasty": "唐",
        "collection_info": null
    },
    {
        "title": "宫词一百首 一百",
        "author": "王建",
        "content": "宛转黄金白柄长，青荷叶子画鸳鸯。\n把来不是呈新样，欲进微风到御床。",
        "dynasty": "唐",
        "collection_info": null
    },
    {
        "title": "宫词一百首 一百一",
        "author": "王建",
        "content": "供御香方加减频，水沈山麝每回新。\n内中不许相传出，已被医家写与人。",
        "dynasty": "唐",
        "collection_info": null
    },
    {
        "title": "宫词一百首 一百二",
        "author": "王建",
        "content": "药童食后送云浆，高殿无风扇少凉。\n每到日中重掠鬓，衩衣骑马绕宫廊。",
        "dynasty": "唐",
        "collection_info": null
    },
    {
        "title": "句",
        "author": "王建",
        "content": "单于不向南牧马，席萁遍满天山下却公不易胜，莫着外家欺。\n锦江诗弟子，时寄五花笺。\n花烧落第眼，雨破到家程。\n一朝金凤庭前下，当是虚皇诏沈曦。\n宣城四面水茫茫，草盖江城竹夹墙。",
        "dynasty": "唐",
        "collection_info": null
    },
    {
        "title": "铜雀妓",
        "author": "刘商",
        "content": "魏主矜蛾眉，美人美于玉。\n高台无昼夜，歌舞竟未足。\n盛色如转圜，夕阳落深谷。\n仍令身殁后，尚纵平生慾。\n红粉泪纵横，调絃向空屋。\n举头君不在，惟见西陵木。\n玉辇岂再来，娇鬟为谁绿。\n那堪秋风裏，更舞阳春曲。\n曲罢情不胜，凭阑向西哭。\n台边生野草，来去罥罗縠。\n况復陵寝间，双双见麋鹿。",
        "dynasty": "唐",
        "collection_info": null
    },
    {
        "title": "哭韩淮端公兼上崔中丞",
        "author": "刘商",
        "content": "坚贞与和璧，利用归干将。\n金玉徒自宝，高贤无比方。\n挺生岩松姿，孤直凌雪霜。\n亭亭结清阴，不竞桃李芳。\n读书哂霸业，翊赞思皇王。\n千载有疑议，一言能否臧。\n儒风久沦弊，颜闵寿不长。\n邦国岂殄瘁，斯人今又亡。\n别离长春草，存没隔楚乡。\n闻问尚书恸，泪凝向日黄。\n奄忽薤露晞，杳冥泉夜长。\n贤愚自修短，天色空苍苍。\n铭旌敛归魂，荆棘生路傍。\n门柳日萧索，繐帷掩空堂。\n灯孤晦处明，高节殁后彰。\n芳兰已灰烬，幕府留余香。\n常爱独坐尊，绣衣如雁行。\n至今虚左位，言发泪霑裳。",
        "dynasty": "唐",
        "collection_info": null
    },
    {
        "title": "秋夜听严绅巴童唱竹枝歌",
        "author": "刘商",
        "content": "巴人远从荆山客，回首荆山楚云隔。\n思归夜唱竹枝歌，庭槐叶落秋风多。\n曲中历历叙乡土，乡思绵绵楚词古。\n身骑吴牛不畏虎，手提簑笠欺风雨。\n猨啼日暮江岸边，绿芜连山水连天。\n来时十三今十五，一成新衣已再补。\n鸿雁南飞报邻伍，在家欢乐辞家苦。\n天晴露白钟漏迟，泪痕满面看竹枝。\n曲终寒竹风袅袅，西方落日东方晓。",
        "dynasty": "唐",
        "collection_info": null
    },
    {
        "title": "乌夜啼",
        "author": "刘商",
        "content": "遶树哑哑惊復栖，含烟碧树高枝齐。\n月明露湿枝亦滑，城上女墙西月低。\n愁人出户听乌啼，团团明月堕墙西。\n月中有桂树，日中有伴侣。\n何不上天去？一声啼到曙。",
        "dynasty": "唐",
        "collection_info": null
    },
    {
        "title": "随阳雁歌送兄南游",
        "author": "刘商",
        "content": "塞鸿声声飞不住，终日南征向何处。\n大漠穷阴多冱寒，分飞不得长怀安。\n春去秋来年岁疾，湖南蓟北关山难。\n寒飞万里胡天雪，夜度千门汉家月。\n去住应多两地情，东西动作经年别。\n南州风土復何如，春雁归时早寄书。",
        "dynasty": "唐",
        "collection_info": null
    },
    {
        "title": "赋得射雉歌送杨协律表弟赴婚期",
        "author": "刘商",
        "content": "昔日才高容貌古，相敬如宾不相覩。\n手奉苹蘩喜盛门，心知礼义感君恩。\n三星照户春空尽，一树桃花竟不言。\n结束车舆强游往，和风霁日东皋上。\n鸾凤参差陌上行，麦苗萦陇雉初鸣。\n修容尽饰将何益，极虑呈材欲导情。\n六艺从师得机要，百发穿杨含绝妙。\n白羽风驰碎锦毛，青娥怨处嫣然笑。\n杨生词赋比潘郎，不似前贤貌不扬。\n听调琴弄能和室，更解弯弧足自防。\n秋深为尔持圆扇，莫忘鲁连飞一箭。",
        "dynasty": "唐",
        "collection_info": null
    },
    {
        "title": "泛舒城南溪赋得沙鹤歌奉饯张侍御赴河南元博士赴扬州拜觐仆射",
        "author": "刘商",
        "content": "终日闾阎逐羣鸡，喜逢野鹤临清溪。\n绿苔春水水中影，夜月平沙沙上栖。\n惊谓汀洲白苹发，又疑曲渚前年雪。\n紫顶昂藏肯狎人，一声嘹亮冲天阙。\n素质翩翩带落晖，湖南渭阳相背飞。\n东西分散别离促，宇宙苍茫相见稀。\n皇华地仙如鹤驭，乘驾飘飘留不住。\n延望乘虚入紫霞，陌头回首空烟树。\n会使抟风羽翮轻，九霄云路随先鸣。",
        "dynasty": "唐",
        "collection_info": null
    },
    {
        "title": "姑苏怀古送秀才下第归江南",
        "author": "刘商",
        "content": "姑苏台枕吴江水，层级鳞差向天倚。\n秋高露白万林空，低望吴田三百里。\n当时雄盛如何比，千仞无根立平地。\n台前夹月吹玉鸾，台上迎凉撼金翠。\n银河倒泻君王醉，滟酒峩冠眄西子。\n宫娃酣态舞娉婷，香飙四飒青城坠。\n伍员结舌长嘘嚱，忠谏无因到君耳。\n城乌啼尽海霞销，深掩金屏日高睡。\n王道潜隳伍员死，可嘆斗间瞻王气。\n会稽句践拥长矛，万马鸣蹄扫空垒。\n瓦解冰销真可耻，凝艳妖芳安足恃。\n可怜荒堞晚冥蒙，麋鹿呦呦达遗址。\n君怀逸气还东吴，吟狂日日游姑苏。\n兴来下笔到奇景，瑶盘迸洒蛟人珠。\n大鹏矫翼翻云衢，嵩峰霁后凌天孤。\n海潮秋打罗剎石，月魄夜当彭蠡湖。\n有时凝思家虚无，霓幢彷佛游仙都。\n琳琅暗戛玉华殿，天香静褭金芙蕖。\n君声日下闻来久，清赡何人敢敌手。\n我逃名迹遁西林，不得灞陵倾别酒。\n莫便五湖为隐沦，年年三十昇仙人。",
        "dynasty": "唐",
        "collection_info": null
    },
    {
        "title": "金井歌",
        "author": "刘商",
        "content": "文明化洽天地清，和气氤氲孕至灵。\n瑞雪不散抱层岭，阳谷霞光射山顶。\n薙草披沙石窦开，生金曜日明金井。\n虞衡相贺为祯祥，畏人采攫持殳戕。\n羊驰马走尘满道，郡邸封章开建章。\n君王俭德先简易，赡国肥家在仁义。\n山泽藏金与万人，宣言郡邑无专利。\n闾阎少长竞奔凑，黄金满袖家富有。\n驩心蹈舞歌皇风，愿载讴歌青史中。",
        "dynasty": "唐",
        "collection_info": null
    },
    {
        "title": "柳条歌送客",
        "author": "刘商",
        "content": "露井夭桃春未到，迟日犹寒柳开早。\n高枝低枝飞鹂黄，千条万条覆宫墙。\n几回离别折欲尽，一夜东风吹又长。\n毵毵拂人行不进，依依送君无远近。\n青春去住随柳条，却寄来人以为信。",
        "dynasty": "唐",
        "collection_info": null
    },
    {
        "title": "胡笳十八拍 第一拍",
        "author": "刘商",
        "content": "汉室将衰兮四夷不宾，动干戈兮征战频。\n哀哀父母生育我，见离乱兮当此辰。\n纱窗对镜未经事，将谓珠帘能蔽身。\n一朝胡骑入中国，苍黄处处逢胡人。\n忽将薄命委锋镝，可惜红颜随虏尘。",
        "dynasty": "唐",
        "collection_info": null
    },
    {
        "title": "胡笳十八拍 第二拍",
        "author": "刘商",
        "content": "马上将余向绝域，厌生求死死不得。\n戎羯腥膻岂是人，豺狼喜怒难姑息。\n行尽天山足霜霰，风土萧条近胡国。\n万里重阴鸟不飞，寒沙莽莽无南北。",
        "dynasty": "唐",
        "collection_info": null
    },
    {
        "title": "胡笳十八拍 第三拍",
        "author": "刘商",
        "content": "如羇囚兮在缧绁，忧虑万端无处说。\n使余刀兮剪余髮，食余肉兮饮余血。\n诚知杀身愿如此，以余为妻不如死。\n早被蛾眉累此身，空悲弱质柔如水。",
        "dynasty": "唐",
        "collection_info": null
    },
    {
        "title": "胡笳十八拍 第四拍",
        "author": "刘商",
        "content": "山川路长谁记得，何处天涯是乡国。\n自从惊怖少精神，不觉风霜损颜色。\n夜中归梦来又去，朦胧岂解传消息。\n漫漫胡天叫不闻，明明汉月应相识。",
        "dynasty": "唐",
        "collection_info": null
    },
    {
        "title": "胡笳十八拍 第五拍",
        "author": "刘商",
        "content": "水头宿兮草头坐，风吹汉地衣裳破。\n羊脂沐髮长不梳，羔子皮裘领仍左。\n狐襟貉袖腥復膻，昼披行兮夜披卧。\n毡帐时移无定居，日月长兮不可过。",
        "dynasty": "唐",
        "collection_info": null
    },
    {
        "title": "胡笳十八拍 第六拍",
        "author": "刘商",
        "content": "怪得春光不来久，胡中风土无花柳。\n天翻地覆谁得知，如今正南看北斗。\n姓名音信两不通，终日经年常闭口。\n是非取与在指撝，言语传情不如手。",
        "dynasty": "唐",
        "collection_info": null
    },
    {
        "title": "胡笳十八拍 第七拍",
        "author": "刘商",
        "content": "男儿妇人带弓箭，塞马蕃羊卧霜霰。\n寸步东西岂自由，偷生乞死非情愿。\n龟兹觱篥愁中听，碎叶琵琶夜深怨。\n竟夕无云月上天，故乡应得重相见。",
        "dynasty": "唐",
        "collection_info": null
    },
    {
        "title": "胡笳十八拍 第八拍",
        "author": "刘商",
        "content": "忆昔私家恣娇小，远取珍禽学驯扰。\n如今沦弃念故乡，悔不当初放林表。\n朔风萧萧寒日暮，星河寥落胡天晓。\n旦夕思归不得归，愁心想似笼中鸟。",
        "dynasty": "唐",
        "collection_info": null
    },
    {
        "title": "胡笳十八拍 第九拍",
        "author": "刘商",
        "content": "当日苏武单于问，道是宾鸿解传信。\n学他刺血写得书，书上千重万重恨。\n髯胡少年能走马，弯弓射飞无远近。\n遂令边雁转怕人，绝域何由达方寸。",
        "dynasty": "唐",
        "collection_info": null
    },
    {
        "title": "胡笳十八拍 第十拍",
        "author": "刘商",
        "content": "恨凌辱兮恶腥膻，憎胡地兮怨胡天。\n生得胡儿欲弃捐，及生母子情宛然。\n貌殊语异憎还爱，心中不觉常相牵。\n朝朝暮暮在眼前，腹生手养宁不怜。",
        "dynasty": "唐",
        "collection_info": null
    },
    {
        "title": "胡笳十八拍 第十一拍",
        "author": "刘商",
        "content": "日来月往相催迁，迢迢星岁欲周天。\n无冬无夏卧霜霰，水冻草枯为一年。\n汉家甲子有正朔，绝域三光空自悬。\n几回鸿雁来又去，肠断蟾蜍亏復圆。",
        "dynasty": "唐",
        "collection_info": null
    },
    {
        "title": "胡笳十八拍 第十二拍",
        "author": "刘商",
        "content": "破瓶落井空永沈，故乡望断无归心。\n宁知远使问姓名，汉语泠泠传好音。\n梦魂几度到乡国，觉后翻成哀怨深。\n如今果是梦中事，喜过悲来情不任。",
        "dynasty": "唐",
        "collection_info": null
    },
    {
        "title": "胡笳十八拍 第十三拍",
        "author": "刘商",
        "content": "童稚牵衣双在侧，将来不可留又忆。\n还乡惜别两难分，宁弃胡儿归旧国。\n山川万里復边戍，背面无由得消息。\n泪痕满面对残阳，终日依依向南北。",
        "dynasty": "唐",
        "collection_info": null
    },
    {
        "title": "胡笳十八拍 第十四拍",
        "author": "刘商",
        "content": "莫以胡儿可羞耻，恩情亦各言其子。\n手中十指有长短，截之痛惜皆相似。\n还乡岂不见亲族，念此飘零隔生死。\n南风万里吹我心，心亦随风度辽水。",
        "dynasty": "唐",
        "collection_info": null
    },
    {
        "title": "胡笳十八拍 第十五拍",
        "author": "刘商",
        "content": "叹息襟怀无定分，当时怨来归又恨。\n不知愁怨情若何，似有锋铓扰方寸。\n悲欢并行情未快，心意相尤自相问。\n不缘生得天属亲，岂向仇讐结恩信。",
        "dynasty": "唐",
        "collection_info": null
    },
    {
        "title": "胡笳十八拍 第十六拍",
        "author": "刘商",
        "content": "去时只觉天苍苍，归日始知胡地长。\n重阴白日落何处，秋雁所向应南方。\n平沙四顾自迷惑，远近悠悠随雁行。\n征途未尽马蹄尽，不见行人边草黄。",
        "dynasty": "唐",
        "collection_info": null
    },
    {
        "title": "胡笳十八拍 第十七拍",
        "author": "刘商",
        "content": "行尽胡天千万里，唯见黄沙白云起。\n马饥跑雪衔草根，人渴敲冰饮流水。\n燕山髣髴辨烽戍，鼙鼓如闻汉家垒。\n努力前程是帝乡，生前免向胡中死。",
        "dynasty": "唐",
        "collection_info": null
    },
    {
        "title": "胡笳十八拍 第十八拍",
        "author": "刘商",
        "content": "归来故乡见亲族，田园半芜春草绿。\n明烛重燃煨烬灰，寒泉更洗沈泥玉。\n载持巾栉礼仪好，一弄丝桐生死足。\n出入关山十二年，哀情尽在胡笳曲。",
        "dynasty": "唐",
        "collection_info": null
    },
    {
        "title": "杂言同豆卢郎中郭南七里桥哀悼姚仓曹",
        "author": "刘商",
        "content": "桥边足离别，终日为悲辛。\n登桥因叹逝，却羡别离人。\n桥下东流水，芳树樱桃蘂。\n流水与潮迴，花落明年开。\n可怜三语掾，长作九泉灰。\n宿昔欢游在何处，花前饮足求仙去。",
        "dynasty": "唐",
        "collection_info": null
    },
    {
        "title": "春日卧病",
        "author": "刘商",
        "content": "楚客经年病，孤舟人事稀。\n晚晴江柳变，春暮塞鸿归。\n今日方知命，前身自觉非。\n不能忧岁计，无限故山薇。",
        "dynasty": "唐",
        "collection_info": null
    },
    {
        "title": "题禅居废寺",
        "author": "刘商",
        "content": "凋残精舍在，连步访缁衣。\n古殿门空掩，杨花雪乱飞。\n鹤巢松影薄，僧少磬声稀。\n青眼能留客，疎钟逼夜归。",
        "dynasty": "唐",
        "collection_info": null
    },
    {
        "title": "题山寺",
        "author": "刘商",
        "content": "扁舟水淼淼，曲岸復长塘。\n古寺春山上，登楼忆故乡。\n云烟横极浦，花木拥迴廊。\n更有思归意，晴明陟上方。",
        "dynasty": "唐",
        "collection_info": null
    },
    {
        "title": "题杨侍郎新亭",
        "author": "刘商",
        "content": "毘陵过柱史，简易在茅茨。\n芳草如花种，修篁带笋移。\n径幽人未赏，檐静燕初窥。\n野客怜霜壁，青松画一枝。",
        "dynasty": "唐",
        "collection_info": null
    },
    {
        "title": "同徐城季明府游重光寺题晃师壁",
        "author": "刘商",
        "content": "野寺僧房远，陶潜引客来。\n鸟喧残果落，兰败几花开。\n真性知无住，微言欲望迴。\n竹风清磬晚，归策步苍苔。",
        "dynasty": "唐",
        "collection_info": null
    },
    {
        "title": "送林衮侍御东阳秩满赴上都",
        "author": "刘商",
        "content": "几年乌府内，何处逐凫归。\n关吏迷骢马，铜章累绣衣。\n野亭山草绿，客路柳花飞。\n况復长安远，音书从此稀。",
        "dynasty": "唐",
        "collection_info": null
    },
    {
        "title": "送人之江东",
        "author": "刘商",
        "content": "含香仍佩玉，宜入镜中行。\n尽室随乘兴，扁舟不计程。\n渡江霖雨霁，对月夜潮生。\n莫虑当炎暑，稽山水木清。",
        "dynasty": "唐",
        "collection_info": null
    },
    {
        "title": "送李元规昆季赴举",
        "author": "刘商",
        "content": "见诵甘泉赋，心期折桂归。\n凤雏皆五色，鸿渐又双飞。\n别思看衰柳，秋风动客衣。\n明朝问礼处，蹔觉雁行稀。",
        "dynasty": "唐",
        "collection_info": null
    },
    {
        "title": "送杨闲侍御拜命赴上都",
        "author": "刘商",
        "content": "贺客移星使，丝纶出紫微。\n手中霜作简，身上绣为衣。\n骢马朝天疾，台乌向日飞。\n亲朋皆避路，不是送人稀。",
        "dynasty": "唐",
        "collection_info": null
    },
    {
        "title": "赋得月下闻蛩送别",
        "author": "刘商",
        "content": "物候改秋节，炎凉此夕分。\n暗虫声徧草，明月夜无云。\n清逈檐外见，凄其篱下闻。\n感时兼惜别，羇思自纷纷。",
        "dynasty": "唐",
        "collection_info": null
    },
    {
        "title": "重阳日寄上饶李明府",
        "author": "刘商",
        "content": "重阳秋雁未衔芦，始觉他乡节候殊。\n旅馆但知闻蟋蟀，邮童不解献茱萸。\n陶潜何处登高醉，倦客停桡一事无。\n来岁公田多种黍，莫敎黄菊笑杨朱。",
        "dynasty": "唐",
        "collection_info": null
    },
    {
        "title": "同诸子哭张元易",
        "author": "刘商",
        "content": "盛德高名总是空，神明福善大朦胧。\n游魂永永无归日，流水年年自向东。\n素帷旅榇乡关远，丹旐孤灯客舍中。\n伯道共悲无后嗣，孀妻老母断根蓬。",
        "dynasty": "唐",
        "collection_info": null
    },
    {
        "title": "合肥至日愁中寄郑明府",
        "author": "刘商",
        "content": "失计为卑吏，三年滞楚乡。\n不能随世俗，应是昧行藏。\n白璧空无玷，黄沙只自伤。\n暮天乡思乱，晓镜鬓毛苍。\n灰管移新律，穷阴变一阳。\n岁时人共换，幽愤日先长。\n拙宦惭知己，无媒悔自强。\n迍邅羞薄命，恩惠费余光。\n众口诚难称，长川却易防。\n鱼竿今尚在，行此掉沧浪。",
        "dynasty": "唐",
        "collection_info": null
    },
    {
        "title": "送庐州贾使君拜命",
        "author": "刘商",
        "content": "考绩朝称贵，时清武用文。\n二天移外府，三命佐元勋。\n佩玉兼高位，摐金阅上军。\n威容冠是铁，图画阁名芸。\n人咏甘棠茂，童谣竹马羣。\n悬旌风肃肃，卧辙泪纷纷。\n特达恩难报，升沈路易分。\n侯嬴不得从，心逐信陵君。",
        "dynasty": "唐",
        "collection_info": null
    },
    {
        "title": "怨妇",
        "author": "刘商",
        "content": "净扫黄金阶，飞霜皎如雪。\n下帘弹箜篌，不忍见秋月。",
        "dynasty": "唐",
        "collection_info": null
    },
    {
        "title": "绿珠怨",
        "author": "刘商",
        "content": "从来上台榭，不敢倚阑干。\n零落知成血，高楼直下看。",
        "dynasty": "唐",
        "collection_info": null
    },
    {
        "title": "古意",
        "author": "刘商",
        "content": "达晓寝衣冷，开帷霜露凝。\n风吹昨夜泪，一片枕前冰。",
        "dynasty": "唐",
        "collection_info": null
    },
    {
        "title": "哭萧抡",
        "author": "刘商",
        "content": "何处哭故人，青门水如箭。\n当时水头别，从此不相见。",
        "dynasty": "唐",
        "collection_info": null
    },
    {
        "title": "送从弟赴上都",
        "author": "刘商",
        "content": "车骑秦城远，囊装楚客贫。\n月明思远道，诗罢诉何人。",
        "dynasty": "唐",
        "collection_info": null
    },
    {
        "title": "登相国寺阁",
        "author": "刘商",
        "content": "晴日登临好，春风各望家。\n垂杨夹城路，客思逐杨花。",
        "dynasty": "唐",
        "collection_info": null
    },
    {
        "title": "酬浚上人采药见寄",
        "author": "刘商",
        "content": "玉英期共采，云岭独先过。\n应得灵芝也，诗情一倍多。",
        "dynasty": "唐",
        "collection_info": null
    },
    {
        "title": "曲水寺枳实",
        "author": "刘商",
        "content": "枳实遶僧房，攀枝置药囊。\n洞庭山上橘，霜落也应黄。",
        "dynasty": "唐",
        "collection_info": null
    },
    {
        "title": "酬问师",
        "author": "刘商",
        "content": "虚空无处所，髣髴似琉璃。\n诗境何人到，禅心又过诗。",
        "dynasty": "唐",
        "collection_info": null
    },
    {
        "title": "殷秀才求诗",
        "author": "刘商",
        "content": "倾盖见芳姿，晴天琼树枝。\n连城犹隐石，唯有卞和知。",
        "dynasty": "唐",
        "collection_info": null
    },
    {
        "title": "行营即事",
        "author": "刘商",
        "content": "万姓厌干戈，三边尚未和。\n将军夸宝劒，功在杀人多。",
        "dynasty": "唐",
        "collection_info": null
    },
    {
        "title": "送刘寰北归",
        "author": "刘商",
        "content": "南巢登望县城孤，半是青山半是湖。\n知尔素多山水兴，此回归去更来无。",
        "dynasty": "唐",
        "collection_info": null
    },
    {
        "title": "送王闬归苏州",
        "author": "刘商",
        "content": "深山穷谷没人来，邂逅相逢眼渐开。\n云鹤洞宫君未到，夕阳帆影几时回。",
        "dynasty": "唐",
        "collection_info": null
    },
    {
        "title": "送人往虔州",
        "author": "刘商",
        "content": "莫叹乘轺道路赊，高楼日日望还家。\n人到南康皆下泪，唯君笑向此中花。",
        "dynasty": "唐",
        "collection_info": null
    },
    {
        "title": "送僧往湖南",
        "author": "刘商",
        "content": "闲出东林日影斜，稻苗深浅映袈裟。\n船到南湖风浪静，可怜秋水照莲花。",
        "dynasty": "唐",
        "collection_info": null
    },
    {
        "title": "送元使君自楚移越",
        "author": "刘商",
        "content": "露冕行春向若耶，野人怀惠欲移家。\n东风二月淮阴郡，唯见棠棃一树花。",
        "dynasty": "唐",
        "collection_info": null
    },
    {
        "title": "移居深山谢别亲故",
        "author": "刘商",
        "content": "不食黄精不采薇，葛苗为带草为衣。\n孤云更入深山去，人绝音书鴈自飞。",
        "dynasty": "唐",
        "collection_info": null
    },
    {
        "title": "送王永二首 一",
        "author": "刘商",
        "content": "君去春山谁共游，鸟啼花落水空流。\n如今送别临溪水，他日相思来水头。",
        "dynasty": "唐",
        "collection_info": null
    },
    {
        "title": "送王永二首 二",
        "author": "刘商",
        "content": "绵衣似热夹衣寒，时景虽和春已阑。\n诚知暂别那惆怅，明日藤花独自看。",
        "dynasty": "唐",
        "collection_info": null
    },
    {
        "title": "送别",
        "author": "刘商",
        "content": "灞岸青门有弊庐，昨来闻道半丘墟。\n陌头空送长安使，旧里无人可寄书。",
        "dynasty": "唐",
        "collection_info": null
    },
    {
        "title": "送王贞",
        "author": "刘商",
        "content": "清阳玉润復多才，邂逅佳期过早梅。\n槿花亦可浮杯上，莫待东篱黄菊开。",
        "dynasty": "唐",
        "collection_info": null
    },
    {
        "title": "送薛六暂游扬州",
        "author": "刘商",
        "content": "志在乘轩鸣玉珂，心期未快隐青萝。\n广陵行路风尘合，城郭新秋砧杵多。",
        "dynasty": "唐",
        "collection_info": null
    },
    {
        "title": "送杨行元赴举",
        "author": "刘商",
        "content": "晚渡邗沟惜别离，渐看烽火马行迟。\n千钧何处穿杨叶，二月长安折桂枝。",
        "dynasty": "唐",
        "collection_info": null
    },
    {
        "title": "行营送人",
        "author": "刘商",
        "content": "鞞鼓喧喧对古城，独寻归鸟马蹄轻。\n回来看觅莺飞处，即是将军细柳营。",
        "dynasty": "唐",
        "collection_info": null
    },
    {
        "title": "滑州送人先归",
        "author": "刘商",
        "content": "河水冰消鴈北飞，寒衣未足又春衣。\n自怜漂荡经年客，送别千回独未归。",
        "dynasty": "唐",
        "collection_info": null
    },
    {
        "title": "送浚上人",
        "author": "刘商",
        "content": "木落前山霜露多，手持寒锡远头陀。\n眼看庭树梅花发，不见诗人独咏歌。",
        "dynasty": "唐",
        "collection_info": null
    },
    {
        "title": "高邮送弟遇北游",
        "author": "刘商",
        "content": "门临楚国舟船路，易见行人易别离。\n今日送君心最恨，孤帆水下又风吹。",
        "dynasty": "唐",
        "collection_info": null
    },
    {
        "title": "送豆卢郎赴海陵",
        "author": "刘商",
        "content": "烟波极目已霑襟，路出东塘水更深。\n看取海头秋草色，一如江上别离心。",
        "dynasty": "唐",
        "collection_info": null
    },
    {
        "title": "送女子",
        "author": "刘商",
        "content": "青娥宛宛聚为裳，乌鹊桥成别恨长。\n惆怅梧桐非旧影，不悲鸿鴈暂随阳。",
        "dynasty": "唐",
        "collection_info": null
    },
    {
        "title": "酬道芬寄昼松",
        "author": "刘商",
        "content": "闻道铅华学沈宁，寒枝淅沥叶青青。\n一株将比囊中树，若箇年多有茯苓。",
        "dynasty": "唐",
        "collection_info": null
    },
    {
        "title": "山翁持酒相访以画松酬之",
        "author": "刘商",
        "content": "白社风霜惊暮年，铜瓶桑落慰秋天。\n怜君意厚留新画，不着松枝当酒钱。",
        "dynasty": "唐",
        "collection_info": null
    },
    {
        "title": "题潘师房",
        "author": "刘商",
        "content": "渡水傍山寻石壁，白云飞处洞门开。\n仙人来往行无迹，石径春风长绿苔。",
        "dynasty": "唐",
        "collection_info": null
    },
    {
        "title": "谢自然却还旧居",
        "author": "刘商",
        "content": "仙侣招邀自有期，九天升降五云随。\n不知辞罢虚皇日，更向人间住几时。",
        "dynasty": "唐",
        "collection_info": null
    },
    {
        "title": "寄李俌",
        "author": "刘商",
        "content": "挂却衣冠披薜荔，世人应是笑狂愚。\n年来渐觉髭鬚黑，欲寄松花君用无。",
        "dynasty": "唐",
        "collection_info": null
    },
    {
        "title": "赠头陀师",
        "author": "刘商",
        "content": "少壮从戎马上飞，雪山童子未缁衣。\n秋山年长头陀处，说我军前射虎归。",
        "dynasty": "唐",
        "collection_info": null
    },
    {
        "title": "赠严四草屦",
        "author": "刘商",
        "content": "轻微菅蒯将何用，容足偷安事颇同。\n日入信陵宾馆静，赠君闲步月明中。",
        "dynasty": "唐",
        "collection_info": null
    },
    {
        "title": "题刘偃庄",
        "author": "刘商",
        "content": "何事退耕沧海畔，闲看富贵白云飞。\n门前种稻三回熟，县裏官人四考归。",
        "dynasty": "唐",
        "collection_info": null
    },
    {
        "title": "题黄陂夫人祠",
        "author": "刘商",
        "content": "苍山云雨逐明神，唯有香名万岁春。\n东风三月黄陂水，只见桃花不见人。",
        "dynasty": "唐",
        "collection_info": null
    },
    {
        "title": "题道济上人房",
        "author": "刘商",
        "content": "何处营求出世间，心中无事即身闲。\n门外水流风叶落，唯将定性对前山。",
        "dynasty": "唐",
        "collection_info": null
    },
    {
        "title": "棃树阴",
        "author": "刘商",
        "content": "福庭人静少攀援，雨露偏滋影易繁。\n磊落紫香香亚树，清阴满地昼当轩。",
        "dynasty": "唐",
        "collection_info": null
    },
    {
        "title": "秋蝉声",
        "author": "刘商",
        "content": "萧条旅舍客心惊，断续僧房静又清。\n借问蝉声何所为，人家古寺两般声。",
        "dynasty": "唐",
        "collection_info": null
    },
    {
        "title": "归山留别子侄二首 一",
        "author": "刘商",
        "content": "车马驱驰人在世，东西南北鹤随云。\n莫言贫病无留别，百代簪缨将付君。",
        "dynasty": "唐",
        "collection_info": null
    },
    {
        "title": "归山留别子侄二首 二",
        "author": "刘商",
        "content": "不逐浮云不羡鱼，杏花茅屋向阳居。\n鹤鸣华表应传语，鴈度霜天懒寄书。",
        "dynasty": "唐",
        "collection_info": null
    },
    {
        "title": "与湛上人院画松",
        "author": "刘商",
        "content": "水墨乍成岩下树，摧残半隐洞中[云]。\n猷公曾住天台寺，阴雨猨声何处闻。",
        "dynasty": "唐",
        "collection_info": null
    },
    {
        "title": "白沙宿窦常宅观妓",
        "author": "刘商",
        "content": "杨子澄江映晚霞，柳条垂岸一千家。\n主人留客江边宿，十月繁霜见杏花。",
        "dynasty": "唐",
        "collection_info": null
    },
    {
        "title": "上巳日两县寮友会集时主邮不遂驰赴辄题以寄方寸",
        "author": "刘商",
        "content": "踏青看竹共佳期，春水晴山祓禊词。\n独坐邮亭心欲醉，樱桃落尽暮愁时。",
        "dynasty": "唐",
        "collection_info": null
    },
    {
        "title": "怀张璪",
        "author": "刘商",
        "content": "苔石苍苍临涧水，阴风褭褭动松枝。\n世间唯有张通会，流向衡阳那得知。",
        "dynasty": "唐",
        "collection_info": null
    },
    {
        "title": "与于中丞",
        "author": "刘商",
        "content": "万顷荒临不敢看，买山容足拟求安。\n田园失计全芜没，何处春风种蕙兰。",
        "dynasty": "唐",
        "collection_info": null
    },
    {
        "title": "袁十五远访山门",
        "author": "刘商",
        "content": "僻居谋道不谋身，避病桃源不避秦。\n远入青山何所见，寒花满径白头人。",
        "dynasty": "唐",
        "collection_info": null
    },
    {
        "title": "行营病中",
        "author": "刘商",
        "content": "心许征南破虏归，可言羸病卧戎衣。\n迟迟不见怜弓箭，惆怅秋鸿敢近飞。",
        "dynasty": "唐",
        "collection_info": null
    },
    {
        "title": "合溪水涨寄敬山人",
        "author": "刘商",
        "content": "共爱碧溪临水住，相思来往践莓苔。\n而今却欲嫌溪水，雨涨春流隔往来。",
        "dynasty": "唐",
        "collection_info": null
    },
    {
        "title": "不羡花",
        "author": "刘商",
        "content": "惆怅朝阳午又斜，剩栽桃李学仙家。\n花开花落人如旧，谁道容颜不及花。",
        "dynasty": "唐",
        "collection_info": null
    },
    {
        "title": "醉后",
        "author": "刘商",
        "content": "春草秋风老此身，一瓢长醉任家贫。\n醒来还爱浮萍草，漂寄官河不属人。",
        "dynasty": "唐",
        "collection_info": null
    },
    {
        "title": "题水洞二首 一",
        "author": "刘商",
        "content": "桃花流出武陵洞，梦想仙家云树春。\n今看水入洞中去，却是桃花源裏人。",
        "dynasty": "唐",
        "collection_info": null
    },
    {
        "title": "题水洞二首 二",
        "author": "刘商",
        "content": "长看岩穴泉流出，忽听悬泉入洞声。\n莫摘山花抛水上，花浮出洞世人惊。",
        "dynasty": "唐",
        "collection_info": null
    },
    {
        "title": "代人村中悼亡二首 一",
        "author": "刘商",
        "content": "花落茅檐转寂寥，魂随暮雨此中销。\n迩来庭柳无人折，长得垂枝一万条。",
        "dynasty": "唐",
        "collection_info": null
    },
    {
        "title": "代人村中悼亡二首 二",
        "author": "刘商",
        "content": "虚室无人乳燕飞，苍苔满地履痕稀。\n庭前唯有蔷薇在，花似残妆叶似衣。",
        "dynasty": "唐",
        "collection_info": null
    },
    {
        "title": "观猎三首 一",
        "author": "刘商",
        "content": "梦非熊虎数年间，驱尽豺狼宇宙闲。\n传道单于闻校猎，相期不敢过阴山。",
        "dynasty": "唐",
        "collection_info": null
    },
    {
        "title": "观猎三首 二",
        "author": "刘商",
        "content": "日隐寒山猎未归，鸣絃落羽雪霏霏。\n梁园射尽南飞鴈，淮楚人惊阳鸟啼。",
        "dynasty": "唐",
        "collection_info": null
    },
    {
        "title": "观猎三首 三",
        "author": "刘商",
        "content": "松月东轩许独游，深恩未报復淹留。\n梁园日暮从公猎，每过青山不举头。",
        "dynasty": "唐",
        "collection_info": null
    },
    {
        "title": "画石",
        "author": "刘商",
        "content": "苍藓千年粉绘传，坚贞一片色犹全。\n那知忽遇非常用，不把分铢补上天。",
        "dynasty": "唐",
        "collection_info": null
    },
    {
        "title": "咏双开莲花",
        "author": "刘商",
        "content": "菡萏新花晓并开，浓妆美笑面相隈。\n西方采画迦陵鸟，早晚双飞池上来。",
        "dynasty": "唐",
        "collection_info": null
    },
    {
        "title": "夜闻邻管",
        "author": "刘商",
        "content": "何事霜天月满空，鹂雏百啭向春风。\n邻家思妇更长短，杨柳如丝在管中。",
        "dynasty": "唐",
        "collection_info": null
    },
    {
        "title": "山中寄元二侍御二首 一",
        "author": "刘商",
        "content": "心期汗漫卧云扃，家计漂零水上萍。\n桃李向秋雕落尽，一枝松色独青青。",
        "dynasty": "唐",
        "collection_info": null
    },
    {
        "title": "山中寄元二侍御二首 二",
        "author": "刘商",
        "content": "拖紫锵金济世才，知君倚玉望三台。\n深山穷谷无人到，唯有狂愚独自来。",
        "dynasty": "唐",
        "collection_info": null
    },
    {
        "title": "上崔十五老丈",
        "author": "刘商",
        "content": "天汉乘槎可问津，寂寥深景到无因。\n看花独往寻诗客，不为经时谒丈人。",
        "dynasty": "唐",
        "collection_info": null
    },
    {
        "title": "袁德师求画松",
        "author": "刘商",
        "content": "柏偃松𢼮势自分，森梢古意出浮云。\n如今眼暗画不得，旧有三株持赠君。",
        "dynasty": "唐",
        "collection_info": null
    },
    {
        "title": "早夏月夜问王开",
        "author": "刘商",
        "content": "清风首夏夜犹寒，嫩笋侵阶竹数竿。\n君向苏台长见月，不知何事此中看。",
        "dynasty": "唐",
        "collection_info": null
    },
    {
        "title": "裴十六厅即事",
        "author": "刘商",
        "content": "主人能政讼庭闲，帆影云峰户牖间。\n每到夕阳岚翠近，只言篱障倚前山。",
        "dynasty": "唐",
        "collection_info": null
    },
    {
        "title": "春日行营即事",
        "author": "刘商",
        "content": "风引双旌马首齐，曹南战胜日平西。\n为儒不解从戎事，花落春深闻鼓鼙。",
        "dynasty": "唐",
        "collection_info": null
    },
    {
        "title": "画树后呈浚师",
        "author": "刘商",
        "content": "翔凤边风十月寒，苍山古木更摧残。\n为君壁上画松柏，劲雪严霜君试看。",
        "dynasty": "唐",
        "collection_info": null
    },
    {
        "title": "弔从甥",
        "author": "刘商",
        "content": "日晚河边访惸独，衰柳寒芜遶茅屋。\n儿童惊走报人来，孀妇开门一声哭。",
        "dynasty": "唐",
        "collection_info": null
    },
    {
        "title": "句",
        "author": "刘商",
        "content": "邮筒不解献茱萸。\n赵侯首带鹿耳巾，规模出自陶弘景。",
        "dynasty": "唐",
        "collection_info": null
    },
    {
        "title": "登城楼作",
        "author": "陈翊",
        "content": "井邑白云间，严城远带山。\n沙墟阴欲暮，郊色淡方闲。\n孤径迴榕岸，层峦破枳关。\n寥寥分远望，暂得一开颜。",
        "dynasty": "唐",
        "collection_info": null
    },
    {
        "title": "宴柏台",
        "author": "陈翊",
        "content": "华台陈桂席，密榭宴清真。\n柏叶犹霜气，桃花似汉津。\n青尊照深夕，绿绮映芳春。\n欲忆相逢后，无言岭海人。",
        "dynasty": "唐",
        "collection_info": null
    },
    {
        "title": "过马侍中亭",
        "author": "陈翊",
        "content": "草色照双扉，轩车到客稀。\n苔衣香屐迹，花绶少尘飞。\n薄望怜池净，开畦爱雨肥。\n相过忘日昃，坐待白云归。",
        "dynasty": "唐",
        "collection_info": null
    },
    {
        "title": "寄邵校书楚苌",
        "author": "陈翊",
        "content": "爱酒时称僻，高情自不凡。\n向人方白眼，违俗有青岩。\n云际开三径，烟中挂一帆。\n相期同岁晚，闲兴与松杉。",
        "dynasty": "唐",
        "collection_info": null
    },
    {
        "title": "龙池春草",
        "author": "陈翊",
        "content": "青春光凤苑，细草徧龙池。\n曲渚交苹叶，迴塘惹柳枝。\n因风初苒苒，覆岸欲离离。\n色带金堤静，阴连玉树移。\n日光浮靃靡，波影动参差。\n岂比生幽远，芳馨众不知。",
        "dynasty": "唐",
        "collection_info": null
    },
    {
        "title": "郊行示友人",
        "author": "陈翊",
        "content": "水开长镜引诸峦，春洞花深落翠寒。\n醉向丝萝惊自醒，与君清耳听松湍。",
        "dynasty": "唐",
        "collection_info": null
    },
    {
        "title": "送别萧二",
        "author": "陈翊",
        "content": "橘花香覆白苹洲，江引轻帆入远游。\n千里云天风雨夕，忆君不敢再登楼。",
        "dynasty": "唐",
        "collection_info": null
    },
    {
        "title": "游仙",
        "author": "刘復",
        "content": "税驾倚扶桑，逍遥望九州。\n二老佐轩辕，移戈戮蚩尤。\n功成弃之去，乘龙上天游。\n天上见玉皇，寿与天地休。\n俯视昆崙宫，五城十二楼。\n王母何窈眇，玉质清且柔。\n扬袂折琼枝，寄我天东头。\n相思千万岁，大运浩悠悠。\n安用知吾道，日月不能周。\n寄音青鸟翼，谢尔碧海流。",
        "dynasty": "唐",
        "collection_info": null
    },
    {
        "title": "寺居清晨",
        "author": "刘復",
        "content": "高枕对晓月，衣巾清且凉。\n露华朝未晞，滴沥含虚光。\n隔竹闻汲井，开扉见焚香。\n幽心感衰病，结念依法王。\n青冥早云飞，杳霭空鸟翔。\n此情皆有释，悠然知所忘。",
        "dynasty": "唐",
        "collection_info": null
    },
    {
        "title": "出东城",
        "author": "刘復",
        "content": "步出东城门，独行已彷徨。\n伊洛泛清流，密林含朝阳。\n芳景虽可瞩，忧怀在中肠。\n人生几何时，苒苒随流光。\n愿得心所亲，尊酒坐高堂。\n一为浮沈隔，会合殊未央。\n双戏水中凫，和鸣自翱翔。\n我无此羽翼，安可以比方。",
        "dynasty": "唐",
        "collection_info": null
    },
    {
        "title": "经禁城",
        "author": "刘復",
        "content": "日没路且长，游子欲涕零。\n荒城无人路，秋草飞寒萤。\n东南古丘墟，莽苍驰郊垧。\n黄云晦断岸，枯井临崩亭。\n昔人竟何之，穷泉独冥冥。\n苍苔没碑版，朽骨无精灵。\n俛仰寄世间，忽如流波萍。\n金石非汝寿，浮生等臊腥。\n不如学神仙，服食求丹经。",
        "dynasty": "唐",
        "collection_info": null
    },
    {
        "title": "出三城留别幕中三判官",
        "author": "刘復",
        "content": "翔禽託高柯，倦客念主人。\n恩义有所知，四海同一身。\n况皆旷大姿，翰音见良辰。\n陈规佐武略，高视据要津。\n常愿投素诚，今果得所申。\n金罍列四座，广厦无氛尘。\n留连徂暑中，观望历数旬。\n河山险以固，士卒勇且仁。\n饬装去未归，相追越城闉。\n愧无青玉案，缄佩永不泯。",
        "dynasty": "唐",
        "collection_info": null
    },
    {
        "title": "送刘秀才南归",
        "author": "刘復",
        "content": "鸟啼杨柳垂，此别千万里。\n古路入商山，春风生灞水。\n停车落日在，罢酒离人起。\n蓬户寄龙沙，送归情讵已。",
        "dynasty": "唐",
        "collection_info": null
    },
    {
        "title": "送王伦",
        "author": "刘復",
        "content": "春江日未曛，楚客酣送君。\n翩翩孤黄鹤，万里沧洲云。\n四方各有志，岂得常顾羣。\n山连巴湘远，水与荆吴分。\n清光日修阻，尺素安可论。\n相思寄梦寐，瑶草空氛氲。",
        "dynasty": "唐",
        "collection_info": null
    },
    {
        "title": "长相思",
        "author": "刘復",
        "content": "长相思，在桂林，苍梧山远潇湘深。\n秋堂零泪倚金瑟，朱颜摇落随光阴。\n长宵嘹唳鸿命侣，河汉苍苍隔牛女。\n宁知一水不可渡，况復万山修且阻。\n綵丝织绮文双鸳，昔时赠君君可怜。\n何言一去瓶落井，流尘歇灭金炉前。",
        "dynasty": "唐",
        "collection_info": null
    },
    {
        "title": "长歌行",
        "author": "刘復",
        "content": "淮南木落秋云飞，楚宫商歌今正悲。\n青春白日不与我，当垆举酒劝君持。\n出门驱驰四方事，徒用辛勤不得意。\n三山海底无见期，百龄世间莫虚弃。\n君不见金城帝业汉家有，东制诸侯欲长久。\n姦雄窃命风尘昏，函谷重关不能守。\n龙蛇出没经两朝，胡虏凭陵大道销。\n河水东流宫阙尽，五陵松柏自萧萧。",
        "dynasty": "唐",
        "collection_info": null
    },
    {
        "title": "春游曲",
        "author": "刘復",
        "content": "春风戏狭斜，相见莫愁家。\n细酌蒲桃酒，娇歌玉树花。\n裁衫催白纻，迎客走朱车。\n不觉重城暮，争栖柳上鵶。",
        "dynasty": "唐",
        "collection_info": null
    },
    {
        "title": "杂曲",
        "author": "刘復",
        "content": "宝劒饰文犀，当风似切泥。\n逢君感意气，贳酒杜陵西。\n赵女颜虽少，宛驹齿正齐。\n娇多不肯别，更待夜乌啼。",
        "dynasty": "唐",
        "collection_info": null
    },
    {
        "title": "春雨",
        "author": "刘復",
        "content": "细雨度深闺，莺愁欲懒啼。\n如烟飞漠漠，似露湿凄凄。\n草色行看靡，花枝暮欲低。\n晓听钟鼓动，早送锦障泥。",
        "dynasty": "唐",
        "collection_info": null
    },
    {
        "title": "夕次襄邑",
        "author": "刘復",
        "content": "何处成吾道，经年远路中。\n客心犹向北，河水自归东。\n古戍飘残角，疎林振夕风。\n轻舟难载月，那与故人同。",
        "dynasty": "唐",
        "collection_info": null
    },
    {
        "title": "夏日",
        "author": "刘復",
        "content": "暎日纱窗深且闲，含桃红日石榴殷。\n银瓶绠转桐花井，沈水烟销金博山。\n文簟象床娇倚瑟，綵奁铜镜懒拈环。\n明朝戏去谁相伴，年少相逢狭路间。",
        "dynasty": "唐",
        "collection_info": null
    },
    {
        "title": "送黄晔明府岳州湘阴赴任",
        "author": "刘復",
        "content": "拟占名塲第一科，龙门十上困风波。\n三年护塞从戎远，万里投荒失意多。\n花县到时铜墨贵，叶舟行处水云和。\n遥知布惠苏民后，应向祠堂弔汨罗。",
        "dynasty": "唐",
        "collection_info": null
    },
    {
        "title": "禅门寺暮钟",
        "author": "刘復",
        "content": "簨簴高悬于阗钟，黄昏发地殷龙宫。\n游人忆到嵩山夜，迭阁连楼满太空。",
        "dynasty": "唐",
        "collection_info": null
    },
    {
        "title": "同张深秀才游华严寺",
        "author": "冷朝阳",
        "content": "同游云外寺，渡水入禅关。\n立埽窗前石，坐看池上山。\n有僧飞锡到，留客话松间。\n不是缘名利，好来长伴闲。",
        "dynasty": "唐",
        "collection_info": null
    },
    {
        "title": "中秋与空上人同宿华严寺",
        "author": "冷朝阳",
        "content": "埽榻相逢宿，论诗旧梵宫。\n磬声迎鼓尽，月色过山穷。\n庭簇安禅草，窗飞带火虫。\n一宵何惜别，回首隔秋风。",
        "dynasty": "唐",
        "collection_info": null
    },
    {
        "title": "宿柏岩寺",
        "author": "冷朝阳",
        "content": "幽寺在岩中，行唯一径通。\n客吟孤峤月，蝉噪数枝风。\n秋色生苔砌，泉声入梵宫。\n吾师修道处，不与世间同。",
        "dynasty": "唐",
        "collection_info": null
    },
    {
        "title": "登灵善寺塔",
        "author": "冷朝阳",
        "content": "飞阁青霞裏，先秋独早凉。\n天花映窗近，月桂拂檐香。\n华岳三峰小，黄河一带长。\n空闻指归路，烟处有垂杨。",
        "dynasty": "唐",
        "collection_info": null
    },
    {
        "title": "瀑布泉",
        "author": "冷朝阳",
        "content": "潺湲半空裏，霖落石房边。\n风激珠光碎，山欹练影偏。\n急流难起浪，迸沫祗如烟。\n自古惟今日，凄凉一片泉。",
        "dynasty": "唐",
        "collection_info": null
    },
    {
        "title": "冬日逢冯法曹话怀",
        "author": "冷朝阳",
        "content": "分襟二年内，多少事相干。\n礼乐风全变，尘埃路渐难。\n秋林新叶落，霜月满庭寒。\n虽喜逢知己，他乡岁又阑。",
        "dynasty": "唐",
        "collection_info": null
    },
    {
        "title": "送唐六赴举",
        "author": "冷朝阳",
        "content": "秋色生边思，送君西入关。\n草衰空大野，叶落露青山。\n故国烟霞外，新安道路间。\n碧霄知己在，香桂月中攀。",
        "dynasty": "唐",
        "collection_info": null
    },
    {
        "title": "送远上人归京",
        "author": "冷朝阳",
        "content": "夏腊岁方深，思归彻曙吟。\n未离销雪院，已有过云心。\n寒磬清函谷，孤钟宿华阴。\n别京游旧寺，月色似双林。",
        "dynasty": "唐",
        "collection_info": null
    },
    {
        "title": "别郎上人",
        "author": "冷朝阳",
        "content": "过云寻释子，话别更依依。\n静室开来久，游人到自稀。\n触风香气尽，隔水磬声微。\n独傍孤松立，尘中多是非。",
        "dynasty": "唐",
        "collection_info": null
    },
    {
        "title": "立春",
        "author": "冷朝阳",
        "content": "玉律传佳节，青阳应此辰。\n土牛呈岁稔，綵燕表年春。\n腊尽星迴次，寒余月建寅。\n风光行处好，云物望中新。\n流水初销冻，潜鱼欲振鳞。\n梅花将柳色，偏思越乡人。",
        "dynasty": "唐",
        "collection_info": null
    },
    {
        "title": "送红线",
        "author": "冷朝阳",
        "content": "采菱歌怨木兰舟，送客魂销百尺楼。\n还似洛妃乘雾去，碧天无际水空流。",
        "dynasty": "唐",
        "collection_info": null
    },
    {
        "title": "南至日太史登台书云物",
        "author": "于尹躬",
        "content": "至日行时令，登台约礼文。\n官称伯赵氏，色辨五方云。\n昼漏听初发，阳光望渐分。\n司天为岁备，持简出人羣。\n惠爱周微物，生灵荷圣君。\n长当有嘉瑞，郁郁復纷纷。",
        "dynasty": "唐",
        "collection_info": null
    },
    {
        "title": "赠别二首 一",
        "author": "柳郴",
        "content": "江浦程千里，离尊泪数行。\n无论吴与楚，俱是客他乡。",
        "dynasty": "唐",
        "collection_info": null
    },
    {
        "title": "赠别二首 二",
        "author": "柳郴",
        "content": "何处最悲辛，长亭临古津。\n往来舟檝路，前后别离人。",
        "dynasty": "唐",
        "collection_info": null
    },
    {
        "title": "句",
        "author": "柳郴",
        "content": "他乡生白髮，旧国有青山。",
        "dynasty": "唐",
        "collection_info": null
    },
    {
        "title": "望终南春雪",
        "author": "李子卿",
        "content": "山势抱西秦，初年瑞雪频。\n色摇鹑野霁，影落凤城春。\n辉耀银峰逼，晶明玉树亲。\n尚寒由气劲，不夜为光新。\n荆岫全疑近，昆丘宛合邻。\n余辉傥可借，迴照读书人。",
        "dynasty": "唐",
        "collection_info": null
    },
    {
        "title": "九日登青山",
        "author": "朱湾",
        "content": "昔人惆怅处，繫马又登临。\n旧地烟霞在，多时草木深。\n水将空合色，云与我无心。\n想见龙山会，良辰亦似今。",
        "dynasty": "唐",
        "collection_info": null
    },
    {
        "title": "秋夜宴王郎中宅赋得露中菊",
        "author": "朱湾",
        "content": "众芳春竞发，寒菊露偏滋。\n受气何曾异，开花独自迟。\n晚成犹待赏，欲采未过时。\n忍弃东篱下，看随秋草衰。",
        "dynasty": "唐",
        "collection_info": null
    },
    {
        "title": "奉使设宴戏掷笼筹",
        "author": "朱湾",
        "content": "今日陪樽俎，良筹復在兹。\n献酬君有礼，赏罚我无私。\n莫怪斜相向，还将正自持。\n一朝权入手，看取令行时。",
        "dynasty": "唐",
        "collection_info": null
    },
    {
        "title": "咏双陆骰子",
        "author": "朱湾",
        "content": "采采应缘白，钻心不为名。\n掌中犹可重，手下莫言轻。\n有对唯求敌，无私直任争。\n君看一掷后，当取擅场声。",
        "dynasty": "唐",
        "collection_info": null
    },
    {
        "title": "咏壁上酒瓢呈萧明府",
        "author": "朱湾",
        "content": "不是难提挈，行藏固有期。\n安身未得所，开口欲从谁。\n应物心无倦，当垆柄会持。\n莫将成废器，还有对樽时。",
        "dynasty": "唐",
        "collection_info": null
    },
    {
        "title": "咏玉",
        "author": "朱湾",
        "content": "歌玉屡招疑，终朝省復思。\n既哀黄鸟兴，还復白圭诗。\n请益先求友，将行必择师。\n谁知不鸣者，独下董生帷。",
        "dynasty": "唐",
        "collection_info": null
    },
    {
        "title": "送陈偃赋得白鸟翔翠微",
        "author": "朱湾",
        "content": "不知鸥与鹤，天畔弄晴晖。\n背日分明见，临川相暎微。\n净中云一点，回处雪孤飞。\n正好南枝住，翩翩何所归。",
        "dynasty": "唐",
        "collection_info": null
    },
    {
        "title": "题段上人院壁画古松",
        "author": "朱湾",
        "content": "石上盘古根，谓言天生有。\n安知草木性，变在画师手。\n阴深方丈间，直趣幽且闲。\n木纹离披势搓捽，中裂空心火烧出。\n扫成三寸五寸枝，便是千年万年物。\n莓苔浓淡色不同，一面死皮生蠹虫。\n风霜未必来到此，气色杳在寒山中。\n孤标可玩不可取，能使支公道场古。",
        "dynasty": "唐",
        "collection_info": null
    },
    {
        "title": "逼寒节寄崔七",
        "author": "朱湾",
        "content": "闲庭只是长莓苔，三径曾无车马来。\n旅馆尚愁寒食火，羁心懒向不然灰。\n门前下客虽弹铗，溪畔穷鱼且曝腮。\n他日趋庭应问礼，须言陋巷有颜回。",
        "dynasty": "唐",
        "collection_info": null
    },
    {
        "title": "长安喜雪",
        "author": "朱湾",
        "content": "千门万户雪花浮，点点无声落瓦沟。\n全似玉尘消更积，半成冰片结还流。\n光含晓色清天苑，轻逐微风遶御楼。\n平地已霑盈尺润，年丰须荷富人侯。",
        "dynasty": "唐",
        "collection_info": null
    },
    {
        "title": "宴杨驸马山亭",
        "author": "朱湾",
        "content": "垂杨拂岸草茸茸，绣户窗前花影重。\n鲙下玉盘红缕细，酒开金瓮绿醅浓。\n中朝驸马何平叔，南国词人陆士龙。\n落日泛舟同醉处，回潭百丈映千峰。",
        "dynasty": "唐",
        "collection_info": null
    },
    {
        "title": "过宣上人湖上兰若",
        "author": "朱湾",
        "content": "十年湖上结幽期，偏向东林遇远师。\n未道姓名童子识，不酬言语上人知。\n闲花落日滋苔径，细雨和烟着柳枝。\n问我别来何所得，解将无事当无为。",
        "dynasty": "唐",
        "collection_info": null
    },
    {
        "title": "同达奚宰游窦子明仙坛",
        "author": "朱湾",
        "content": "松桧阴深一径微，中峰石室到人稀。\n仙官不住青山在，故老相传白日飞。\n华表问栽何岁木，片云留着去时衣。\n今朝茂宰寻真处，暂驻双凫且莫归。",
        "dynasty": "唐",
        "collection_info": null
    },
    {
        "title": "平陵寓居再逢寒食",
        "author": "朱湾",
        "content": "几迴江上泣途穷，每遇良辰叹转蓬。\n火燧知从新节变，灰心还与故人同。\n莫听黄鸟愁啼处，自有花开久客中。\n贫病固应无挠事，但将怀抱醉春风。",
        "dynasty": "唐",
        "collection_info": null
    },
    {
        "title": "寻隐者韦九山人于东溪草堂",
        "author": "朱湾",
        "content": "寻得仙源访隐沦，渐来深处渐无尘。\n初行竹裹唯通马，直到花间始见人。\n四面云山谁作主，数家烟火自为邻。\n路傍樵客何须问，朝市如今不是秦。",
        "dynasty": "唐",
        "collection_info": null
    },
    {
        "title": "假摄池州留别东溪隐居",
        "author": "朱湾",
        "content": "一官仍是假，岂愿数离羣。\n愁鬓看如雪，浮名认是云。\n暂辞南国隐，莫勒北山文。\n今后松溪月，还应梦见君。",
        "dynasty": "唐",
        "collection_info": null
    },
    {
        "title": "咏柏板",
        "author": "朱湾",
        "content": "赴节心长在，从绳道可观。\n须知片木用，莫向散材看。\n空为歌偏苦，仍愁和即难。\n既能亲掌握，愿得接同欢。",
        "dynasty": "唐",
        "collection_info": null
    },
    {
        "title": "筝柱子",
        "author": "朱湾",
        "content": "散木今何幸，良工不弃捐。\n力微惭一柱，材薄仰羣弦。\n且喜声相应，宁辞迹屡迁。\n知音如见赏，雅调为君传。",
        "dynasty": "唐",
        "collection_info": null
    },
    {
        "title": "送李司直归浙东幕兼寄鲍行军持节大夫初拜东平郡王",
        "author": "朱湾",
        "content": "翩翩书记早曾闻，二十年来愿见君。\n今日相逢悲白髮，同时几许在青云。\n人从北固山边去，水到西陵渡口分。\n会作王门曳裙客，为余前谢鲍参军。",
        "dynasty": "唐",
        "collection_info": null
    },
    {
        "title": "七贤庙",
        "author": "朱湾",
        "content": "常慕晋高士，放心日沈冥。\n湛然对一壶，土木为我形。\n下马访陈迹，披榛诣荒庭。\n相看两不言，犹谓醉未醒。\n长啸或可拟，幽琴难再听。\n同心不共世，空见藓门青。",
        "dynasty": "唐",
        "collection_info": null
    },
    {
        "title": "同清江师月夜听坚正二上人为怀州转法华经歌",
        "author": "朱湾",
        "content": "若耶溪畔云门僧，夜闲燕坐听真乘。\n莲花秘偈药草喻，二师身住口不住。\n凿井求泉会到源，闭门避火终迷路。\n前心后心皆此心，梵音妙音柔软音。\n清泠霜磬有时动，寂历空堂宜夜深。\n向来不寐何所事，一念纔生百虑息。\n风翻乱叶林有声，雪映闲庭月无色。\n玄关密迹难可思，醒人悟兮醉人疑。\n衣中繫宝觉者谁，临川内史字得之。",
        "dynasty": "唐",
        "collection_info": null
    },
    {
        "title": "寒城晚角",
        "author": "朱湾",
        "content": "高台高高画角雄，五更初发寒城中。\n寒城北临大河水，淇门贼烽隔岸是。\n长风送过黎阳川，我军气雄贼心死。\n羇人此夜寐不成，万里边情枕上生。\n乍似陇头戍，寒泉幽咽流不住。\n又如巴江头，啼猨带雨断续愁。\n忽忆嫖姚北征伐，空山宿兵寒对月。\n一声老将起，三奏行人发。\n冀马为之嘶，朔云为之结。\n二十年来天下兵，到处不曾无此声。\n洛阳陌，长安路。\n角声朝朝兼暮暮，平居闻之尚难度。\n何况天山征戍儿，云中下营雪裏吹。",
        "dynasty": "唐",
        "collection_info": null
    },
    {
        "title": "重阳日陪韦卿讌",
        "author": "朱湾",
        "content": "何必龙山好，南亭赏不暌。\n清规陈侯事，雅兴谢公题。\n入座青峰近，当轩远树齐。\n仙家自有月，莫叹夕阳西。",
        "dynasty": "唐",
        "collection_info": null
    },
    {
        "title": "忆长安 四月",
        "author": "丘丹",
        "content": "忆长安，四月时，南郊万乘旌旗。\n尝酎玉巵更献，含桃丝笼交驰。\n芳草落花无限，金张许史相随。",
        "dynasty": "唐",
        "collection_info": null
    },
    {
        "title": "状江南 季冬",
        "author": "丘丹",
        "content": "江南季冬月，红蟹大如𤬊。\n湖水龙为镜，炉峰气作烟。",
        "dynasty": "唐",
        "collection_info": null
    },
    {
        "title": "和韦使君秋夜见寄",
        "author": "丘丹",
        "content": "露滴梧叶鸣，秋风桂花发。\n中有学仙侣，吹箫弄山月。",
        "dynasty": "唐",
        "collection_info": null
    },
    {
        "title": "奉酬韦苏州使君",
        "author": "丘丹",
        "content": "久作烟霞侣，蹔将簪组亲。\n还同褚伯玉，入馆忝州人。",
        "dynasty": "唐",
        "collection_info": null
    },
    {
        "title": "和韦使君听江笛送陈侍御",
        "author": "丘丹",
        "content": "离樽闻夜笛，寥亮入寒城。\n月落车马散，悽恻主人情。",
        "dynasty": "唐",
        "collection_info": null
    },
    {
        "title": "奉酬韦使君送归山之作",
        "author": "丘丹",
        "content": "侧闻郡守至，偶乘黄犊出。\n不别桃源人，一见经累日。\n蝉鸣念秋稼，兰酌动离瑟。\n临水降麾幢，野艇纔容膝。\n参差碧山路，目送江帆疾。\n涉海得骊珠，栖梧惭凤质。\n媿非郑公里，归扫蒙笼室。",
        "dynasty": "唐",
        "collection_info": null
    },
    {
        "title": "奉酬重送归山",
        "author": "丘丹",
        "content": "卖药有时至，自知来往疎。\n遽辞池上酌，新得山中书。\n步出芙蓉府，归乘觳𧥆车。\n猥蒙招隐作，岂愧班生庐。",
        "dynasty": "唐",
        "collection_info": null
    },
    {
        "title": "经湛长史草堂",
        "author": "丘丹",
        "content": "身退谢名累，道存嘉止足。\n设醴降华幡，挂冠守空谷。\n偶寻野外寺，仰慕贤者躅。\n不见昔簪裾，犹有旧松竹。\n烟霞虽异世，风韵如在瞩。\n余即江海上，归辙青山曲。",
        "dynasty": "唐",
        "collection_info": null
    },
    {
        "title": "萧山祗园寺",
        "author": "丘丹",
        "content": "东晋许徴君，西方彦上人。\n生时犹定见，悟后了前因。\n灵塔多年古，高僧苦行频。\n碑存纔记日，藤老岂知春。\n车骑归萧詧，云林识许询。\n千秋不相见，悟定是吾身。",
        "dynasty": "唐",
        "collection_info": null
    },
    {
        "title": "奉使过石门观瀑",
        "author": "丘丹",
        "content": "溪上望悬泉，耿耿云中见。\n披榛上岩岫，峭壁正东面。\n千仞泻联珠，一潭喷飞霰。\n嵯𤄓满山响，坐觉炎氛变。\n照日类虹霓，从风似绡练。\n灵奇既天造，惜处穷海甸。\n吾祖昔登临，谢公亦游衍。\n王程惧淹泊，下磴空延眷。\n千里雷尚闻，峦迴树葱蒨。\n此来共贱役，探讨愧前彦。\n永欲洗尘缨，终当惬此愿。",
        "dynasty": "唐",
        "collection_info": null
    },
    {
        "title": "秋夕宿石门馆",
        "author": "丘丹",
        "content": "暝从石门宿，摇落四岩空。\n潭月漾山足，天河泻涧中。\n杉松寒似雨，猨鸟夕惊风。\n独卧不成寝，苍然想谢公。",
        "dynasty": "唐",
        "collection_info": null
    },
    {
        "title": "状江南 孟夏",
        "author": "贾弇",
        "content": "江南孟夏天，慈竹笋如编。\n蜃气为楼阁，蛙声作管弦。",
        "dynasty": "唐",
        "collection_info": null
    },
    {
        "title": "状江南 仲秋",
        "author": "沈仲昌",
        "content": "江南仲秋天，鱏鼻大如船。\n雷是樟亭浪，苔为界石钱。",
        "dynasty": "唐",
        "collection_info": null
    },
    {
        "title": "忆长安 正月",
        "author": "谢良辅",
        "content": "忆长安，正月时，和风喜气相随。\n献寿彤庭万国，烧灯青玉五枝。\n终南往往残雪，渭水处处流澌。",
        "dynasty": "唐",
        "collection_info": null
    },
    {
        "title": "忆长安 十二月",
        "author": "谢良辅",
        "content": "忆长安，腊月时，温泉彩仗新移。\n瑞气遥迎凤辇，日光先暖龙池。\n取酒虾蟇陵下，家家守岁传巵。",
        "dynasty": "唐",
        "collection_info": null
    },
    {
        "title": "状江南 仲春",
        "author": "谢良辅",
        "content": "江南仲春天，细雨色如烟。\n丝为武昌柳，布作石门泉。",
        "dynasty": "唐",
        "collection_info": null
    },
    {
        "title": "状江南 孟冬",
        "author": "谢良辅",
        "content": "江南孟冬天，荻穗软如绵。\n绿绢芭蕉裂，黄金橘柚悬。",
        "dynasty": "唐",
        "collection_info": null
    },
    {
        "title": "忆长安 二月",
        "author": "鲍防",
        "content": "忆长安，二月时，玄鸟初至禖祠。\n百啭宫莺绣羽，千条御柳黄丝。\n更有曲江胜地，此来寒食佳期。",
        "dynasty": "唐",
        "collection_info": null
    },
    {
        "title": "状江南 孟春",
        "author": "鲍防",
        "content": "江南孟春天，荇叶大如钱。\n白[雪]装梅树，青袍似葑田。",
        "dynasty": "唐",
        "collection_info": null
    },
    {
        "title": "杂感",
        "author": "鲍防",
        "content": "汉家海内承平久，万国戎王皆稽首。\n天马常衔苜蓿花，胡人岁献葡萄酒。\n五月荔枝初破颜，朝离象郡夕函关。\n鴈飞不到桂阳岭，马走先过林邑山。\n甘泉御果垂仙阁，日暮无人香自落。\n远物皆重近皆轻，鸡虽有德不如鹤。",
        "dynasty": "唐",
        "collection_info": null
    },
    {
        "title": "送薛补阙入朝",
        "author": "鲍防",
        "content": "平原门下十余人，独受恩多未杀身。\n每叹陆家兄弟少，更怜杨氏子孙贫。\n柴门岂断施行马，鲁酒那堪醉近臣。\n赖有军中遗令在，犹将谈笑对风尘。",
        "dynasty": "唐",
        "collection_info": null
    },
    {
        "title": "人日陪宣州范中丞传正与范侍御传真宴东峰亭",
        "author": "鲍防",
        "content": "人日春风绽早梅，谢家兄弟看花来。\n吴姬对酒歌千曲，秦女留人酒百杯。\n丝柳向空轻婉转，玉山看日渐裴回。\n流光易去懽难得，莫厌频频上此台。",
        "dynasty": "唐",
        "collection_info": null
    },
    {
        "title": "上巳寄孟中丞",
        "author": "鲍防",
        "content": "世间禊事风流处，镜裏云山若画屏。\n今日会稽王内史，好将宾客醉兰亭。",
        "dynasty": "唐",
        "collection_info": null
    },
    {
        "title": "秋暮忆中秋夜与王璠侍御赏月因怆远离聊以奉寄",
        "author": "鲍防",
        "content": "前月月明夜，美人同远光。\n清尘一以间，今夕坐相忘。\n风落芙蓉露，疑余绣被香。",
        "dynasty": "唐",
        "collection_info": null
    },
    {
        "title": "元日早朝行",
        "author": "鲍防",
        "content": "干元发生春为宗，盛德在木斗建东。\n东方岁星大明宫，南山喜气摇晴空。\n望云五等舞万玉，献寿一声出千峰。\n文昌随彩礼乐正，太平下直旌旗红。\n师旷应律调黄钟，王良运策调时龙。\n玄冥无事归朔土，青帝放身入朱宫。\n九韶九变五声裏，四方四友一身中。\n天何言哉乐无穷，广成彭祖为三公。\n野臣潜随击壤老，日下鼓腹歌可封。",
        "dynasty": "唐",
        "collection_info": null
    },
    {
        "title": "忆长安 三月",
        "author": "杜奕",
        "content": "忆长安，三月时，上苑遍是花枝。\n青门几场送客，曲水竟日题诗。\n骏马金鞭无数，良辰美景追随。",
        "dynasty": "唐",
        "collection_info": null
    },
    {
        "title": "忆长安 六月",
        "author": "郑概",
        "content": "忆长安，六月时，风台水榭逶迤。\n朱果雕笼香透，分明紫禁寒随。\n尘惊九衢客散，赭珂滴沥青骊。",
        "dynasty": "唐",
        "collection_info": null
    },
    {
        "title": "状江南 孟秋",
        "author": "郑概",
        "content": "江南孟秋天，稻花白如毡。\n素腕惭新藕，残妆妒晚莲。",
        "dynasty": "唐",
        "collection_info": null
    },
    {
        "title": "忆长安 七月",
        "author": "陈元初",
        "content": "忆长安，七月时，槐花点散罘罳。\n七夕针楼竞出，中元香供初移。\n绣毂金鞍无限，游人处处归迟。",
        "dynasty": "唐",
        "collection_info": null
    },
    {
        "title": "忆长安 八月",
        "author": "吕渭",
        "content": "忆长安，八月时，阙下天高旧仪。\n衣冠共颁金镜，犀象对舞丹墀。\n更爱终南灞上，可怜秋草碧滋。",
        "dynasty": "唐",
        "collection_info": null
    },
    {
        "title": "状江南 仲冬",
        "author": "吕渭",
        "content": "江南仲冬天，紫蔗节如鞭。\n海将盐作雪，山用火耕田。",
        "dynasty": "唐",
        "collection_info": null
    },
    {
        "title": "贞元十一年知贡举挠阁不能定去留寄诗前主司",
        "author": "吕渭",
        "content": "独坐贡闱裏，愁多芳草生。\n仙翁昨日事，应见此时情。",
        "dynasty": "唐",
        "collection_info": null
    },
    {
        "title": "皇帝移晦日为中和节",
        "author": "吕渭",
        "content": "皇心不向晦，改节号中和。\n淑气同风景，嘉名别咏歌。\n湔裙移旧俗，赐尺下新科。\n历象千年正，酺醵四海多。\n花随春令发，鸿度岁阳过。\n天地齐休庆，欢声欲荡波。",
        "dynasty": "唐",
        "collection_info": null
    },
    {
        "title": "经湛长史草堂",
        "author": "吕渭",
        "content": "岩居旧风景，人世今成昔。\n木落古山空，猨啼秋月白。\n谁同西府僚，几谢南平客。\n摧残松桂老，萧散烟云夕。\n迹留异代远，境入空门寂。\n惟有草堂僧，陈诗在石壁。",
        "dynasty": "唐",
        "collection_info": null
    },
    {
        "title": "忆长安 九月",
        "author": "范灯",
        "content": "忆长安，九月时，登高望见昆池。\n上苑初开露菊，芳林正献霜梨。\n更想千门万户，[月]明砧杵参差。",
        "dynasty": "唐",
        "collection_info": null
    },
    {
        "title": "状江南 季夏",
        "author": "范灯",
        "content": "江南季夏天，身热汗如泉。\n蚊蚋成雷泽，袈裟作水田。",
        "dynasty": "唐",
        "collection_info": null
    },
    {
        "title": "忆长安 十月",
        "author": "樊珣",
        "content": "忆长安，十月时，华清士马相驰。\n万国来朝汉阙，五陵共猎秦祠。\n昼夜歌钟不歇，山河四塞京师。",
        "dynasty": "唐",
        "collection_info": null
    },
    {
        "title": "状江南 仲夏",
        "author": "樊珣",
        "content": "江南仲夏天，时雨下如川。\n卢橘垂金弹，甘蕉吐白莲。",
        "dynasty": "唐",
        "collection_info": null
    },
    {
        "title": "忆长安 十一月",
        "author": "刘蕃",
        "content": "忆长安，子月时，千官贺至丹墀。\n御苑雪开琼树，龙堂冰作瑶池。\n兽炭毡炉正好，貂裘狐白相宜。",
        "dynasty": "唐",
        "collection_info": null
    },
    {
        "title": "状江南 季秋",
        "author": "刘蕃",
        "content": "江南季秋天，栗熟大如拳。\n枫叶红霞举，苍芦白浪川。",
        "dynasty": "唐",
        "collection_info": null
    },
    {
        "title": "太寥歌",
        "author": "张志和",
        "content": "化元灵哉，碧虚清哉。\n红霞明哉，冥哉茫哉，惟化之工无彊哉。",
        "dynasty": "唐",
        "collection_info": null
    },
    {
        "title": "空洞歌",
        "author": "张志和",
        "content": "无自而然，自然之元。\n无造而化，造化之端。\n廓然悫然，其形团圞。\n反尔之视，绝尔之思，可以观。",
        "dynasty": "唐",
        "collection_info": null
    },
    {
        "title": "渔父歌 一",
        "author": "张志和",
        "content": "西塞山前白鹭飞，桃花流水鳜鱼肥。\n青篛笠，绿簑衣，斜风细雨不须归。",
        "dynasty": "唐",
        "collection_info": null
    },
    {
        "title": "渔父歌 二",
        "author": "张志和",
        "content": "钓台渔父褐为裘，两两三三舴艋舟。\n能纵棹，惯乘流，长江白浪不曾忧。",
        "dynasty": "唐",
        "collection_info": null
    },
    {
        "title": "渔父歌 三",
        "author": "张志和",
        "content": "霅溪湾裏钓渔翁，舴艋为家西復东。\n江上雪，浦边风，笑着荷衣不叹穷。",
        "dynasty": "唐",
        "collection_info": null
    },
    {
        "title": "渔父歌 四",
        "author": "张志和",
        "content": "松江蟹舍主人欢，菰饭莼羹亦共餐。\n枫叶落，荻花干，醉宿渔舟不觉寒。",
        "dynasty": "唐",
        "collection_info": null
    },
    {
        "title": "渔父歌 五",
        "author": "张志和",
        "content": "青草湖中月正圆，巴陵渔父棹歌连。\n钓车子，橛头船，乐在风波不用仙。",
        "dynasty": "唐",
        "collection_info": null
    },
    {
        "title": "上巳日忆江南禊事",
        "author": "张志和",
        "content": "黄河西绕郡城流，上巳应无祓禊游。\n为忆渌江春水色，更随宵梦向吴洲。",
        "dynasty": "唐",
        "collection_info": null
    },
    {
        "title": "渔父",
        "author": "张志和",
        "content": "八月九月芦花飞，南溪老人垂钓归。\n秋山入帘翠滴滴，野艇倚槛云依依。\n却把渔竿寻小径，闲梳鹤髮对斜晖。\n翻嫌四皓曾多事，出为储皇定是非。",
        "dynasty": "唐",
        "collection_info": null
    },
    {
        "title": "和荅弟志和渔父歌",
        "author": "张松龄",
        "content": "乐是风波钓是闲，草堂松径已胜攀。\n太湖水，洞庭山，狂风浪起且须还。",
        "dynasty": "唐",
        "collection_info": null
    },
    {
        "title": "歌",
        "author": "陆羽",
        "content": "不羡黄金罍，不羡白玉杯。\n不羡朝入省，不羡暮入台。\n惟羡西江水，曾向金陵城下来。",
        "dynasty": "唐",
        "collection_info": null
    },
    {
        "title": "会稽东小山",
        "author": "陆羽",
        "content": "月色寒潮入剡溪，青猨叫断绿林西。\n昔人已逐东流去，空见年年江草齐。",
        "dynasty": "唐",
        "collection_info": null
    },
    {
        "title": "句",
        "author": "陆羽",
        "content": "辟彊旧林间，怪石纷相向。\n绝涧方险寻，乱岩亦危造。\n泻从千仞石，寄逐九江船。",
        "dynasty": "唐",
        "collection_info": null
    },
    {
        "title": "寒食寄李补阙",
        "author": "郭郧",
        "content": "兰陵士女满晴川，郊外纷纷拜古埏。\n万井闾阎皆禁火，九原松柏自生烟。\n人间后事悲前事，镜裏今年老去年。\n介子终知禄不及，王孙谁肯一相怜。",
        "dynasty": "唐",
        "collection_info": null
    },
    {
        "title": "仲月赏花",
        "author": "韦同则",
        "content": "梅花似雪柳含烟，南地风光腊月前。\n把酒且须拼却醉，风流何必待歌筵。",
        "dynasty": "唐",
        "collection_info": null
    },
    {
        "title": "西亭暇日书怀十二韵献上相公",
        "author": "李夷简",
        "content": "胜赏不在远，怃然念玄搜。\n兹亭有殊致，经始富人侯。\n澄澹分沼沚，萦迴间林丘。\n荷香夺芳麝，石溜当鸣球。\n抚俗来康济，经邦去咨谋。\n宽明洽时论，惠爱闻甿讴。\n代斵岂容易，守成获优游。\n文翁旧学校，子产昔田畴。\n琬琰富佳什，池台想旧游。\n谁言矜改作，曾是日增修。\n宪省忝陪属，岷峨嗣徽猷。\n提携当有路，勿使滞刀州。",
        "dynasty": "唐",
        "collection_info": null
    },
    {
        "title": "城南访裴氏昆季",
        "author": "李约",
        "content": "相思起中夜，夙驾访柴荆。\n早雾桑柘隐，晓光溪涧明。\n村蹊嵩棘间，往往断新耕。\n贫野烟火微，昼无乌鸢声。\n田头逢饷人，道君南山行。\n南山千里峰，尽是相思情。\n野老无拜揖，村童多躶形。\n相呼看车马，颜色喜相惊。\n荒圃鸡豚乐，雨墙禾莠生。\n欲君知我来，壁上空书名。",
        "dynasty": "唐",
        "collection_info": null
    },
    {
        "title": "岁日感怀",
        "author": "李约",
        "content": "曙气变东风，蟾壶夜漏穷。\n新春几人老，旧历四时空。\n身贱悲添岁，家贫喜过冬。\n称觞惟有感，欢庆在儿童。",
        "dynasty": "唐",
        "collection_info": null
    },
    {
        "title": "从军行三首 一",
        "author": "李约",
        "content": "看图闲敎阵，画地静论边。\n乌垒天西戍，鹰姿塞上川。\n路长唯算月，书远每题年。\n无復生还望，翻思未别前。",
        "dynasty": "唐",
        "collection_info": null
    },
    {
        "title": "从军行三首 二",
        "author": "李约",
        "content": "栅壕三面鬬，箭尽举烽频。\n营柳和烟暮，关榆带雪春。\n边城多老将，碛路少归人。\n杀尽金河卒，年年添塞尘。",
        "dynasty": "唐",
        "collection_info": null
    },
    {
        "title": "从军行三首 三",
        "author": "李约",
        "content": "候火起雕城，尘沙拥战声。\n游军藏汉帜，降骑说蕃情。\n霜落滹沱浅，秋深太白明。\n嫖姚方虎视，不觉说添兵。",
        "dynasty": "唐",
        "collection_info": null
    },
    {
        "title": "赠韦况",
        "author": "李约",
        "content": "我有心中事，不与韦三说。\n秋夜洛阳城，明月照张八。",
        "dynasty": "唐",
        "collection_info": null
    },
    {
        "title": "观祈雨",
        "author": "李约",
        "content": "桑条无叶土生烟，箫管迎龙水庙前。\n朱门几处看歌舞，犹恐春阴咽管弦。",
        "dynasty": "唐",
        "collection_info": null
    },
    {
        "title": "江南春",
        "author": "李约",
        "content": "池塘春暖水纹开，堤柳垂丝间野梅。\n江上年年芳意早，蓬瀛春色逐潮来。",
        "dynasty": "唐",
        "collection_info": null
    },
    {
        "title": "过华清宫",
        "author": "李约",
        "content": "君王游乐万机轻，一曲霓裳四海兵。\n玉辇升天人已尽，故宫犹有树长生。",
        "dynasty": "唐",
        "collection_info": null
    },
    {
        "title": "病中宿宜阳馆闻雨",
        "author": "李约",
        "content": "难眠夏夜抵秋赊，帘幔深垂窗烛斜。\n风吹桐竹更无雨，白髮病人心到家。",
        "dynasty": "唐",
        "collection_info": null
    },
    {
        "title": "江南曲",
        "author": "于鹄",
        "content": "偶向江边采白苹，还随女伴赛江神。\n众中不敢分明语，暗掷金钱卜远人。",
        "dynasty": "唐",
        "collection_info": null
    },
    {
        "title": "山中寄樊仆射",
        "author": "于鹄",
        "content": "却忆东溪日，同年事鲁儒。\n僧房闲共宿，酒肆醉相扶。\n天畔双旌贵，山中病客孤。\n无谋还有计，春谷种桑榆。",
        "dynasty": "唐",
        "collection_info": null
    },
    {
        "title": "题宇文𧚞山寺读书院",
        "author": "于鹄",
        "content": "读书林下寺，不出动经年。\n草阁连僧院，山厨共石泉。\n云庭无履迹，龛壁有灯烟。\n年少今头白，删诗到几篇。",
        "dynasty": "唐",
        "collection_info": null
    },
    {
        "title": "赠兰若僧",
        "author": "于鹄",
        "content": "一身禅诵苦，洒扫古花宫。\n静室门常闭，深萝月不通。\n悬灯乔木上，鸣磬乱幡中。\n附入高僧传，长称二远公。",
        "dynasty": "唐",
        "collection_info": null
    },
    {
        "title": "题邻居",
        "author": "于鹄",
        "content": "僻巷邻家少，茅檐喜并居。\n蒸梨常共竈，浇薤亦同渠。\n传屐朝寻药，分灯夜读书。\n虽然在城市，还得似樵渔。",
        "dynasty": "唐",
        "collection_info": null
    },
    {
        "title": "山中自述",
        "author": "于鹄",
        "content": "三十无名客，空山独卧秋。\n病多知药性，年长信人愁。\n萤影竹窗下，松声茅屋头。\n近来心更静，不梦世间游。",
        "dynasty": "唐",
        "collection_info": null
    },
    {
        "title": "山中寄韦钲",
        "author": "于鹄",
        "content": "懒成身病日，因醉卧多时。\n送客出溪少，读书终卷迟。\n幽窗闻坠叶，晴景见游丝。\n早晚来收药，门前有紫芝。",
        "dynasty": "唐",
        "collection_info": null
    },
    {
        "title": "南溪书斋",
        "author": "于鹄",
        "content": "茅屋往来久，山深不置门。\n草生垂井口，花落拥篱根。\n入院将雏鸟，寻萝抱子猿。\n曾逢异人说，风景似桃源。",
        "dynasty": "唐",
        "collection_info": null
    },
    {
        "title": "夜会李太守宅",
        "author": "于鹄",
        "content": "郡斋常夜埽，不卧独吟诗。\n把烛近幽客，升堂戴接䍦。\n微风吹冻叶，余雪落寒枝。\n明日逢山伴，须令隐者知。",
        "dynasty": "唐",
        "collection_info": null
    },
    {
        "title": "题柏台山僧",
        "author": "于鹄",
        "content": "上方唯一室，禅定对山容。\n行道临孤壁，持斋听远钟。\n枯藤离旧树，朽石落高峰。\n不向云间见，还应梦裏逢。",
        "dynasty": "唐",
        "collection_info": null
    },
    {
        "title": "寄续尊师",
        "author": "于鹄",
        "content": "得道任髮白，亦逢城市游。\n新经天上取，稀药洞中收。\n春木带枯叶，新蒲生漫流。\n年年望灵鹤，常在此山头。",
        "dynasty": "唐",
        "collection_info": null
    },
    {
        "title": "题南峰褚道士",
        "author": "于鹄",
        "content": "得道南山久，曾敎四皓碁。\n闭门医病鹤，倒箧养神龟。\n松际风长在，泉中草不衰。\n谁知茅屋裏，有路向峨嵋。",
        "dynasty": "唐",
        "collection_info": null
    },
    {
        "title": "赠不食姑",
        "author": "于鹄",
        "content": "不食非关药，天生是女仙。\n见人还起拜，留伴亦开田。\n无窟寻溪宿，兼衣扫叶眠。\n不知何代女，犹带剪刀钱。",
        "dynasty": "唐",
        "collection_info": null
    },
    {
        "title": "送李明府归别业",
        "author": "于鹄",
        "content": "寄家丹水边，归去种春田。\n白髮无知己，空山又一年。\n鹿裘长酒气，茅屋有茶烟。\n亦拟辞人世，何溪有瀑泉。",
        "dynasty": "唐",
        "collection_info": null
    },
    {
        "title": "题树下禅师",
        "author": "于鹄",
        "content": "久行多不定，树下是禅床。\n寂寂心无住，年年日自长。\n虫虵同宿磵，草木共经霜。\n已见南人说，天台有旧房。",
        "dynasty": "唐",
        "collection_info": null
    },
    {
        "title": "宿王尊师隐居",
        "author": "于鹄",
        "content": "夜爱云林好，寒天月裏行。\n青牛眠树影，白犬吠猨声。\n一磬山院静，千灯溪路明。\n从来此峰客，几箇得长生。",
        "dynasty": "唐",
        "collection_info": null
    },
    {
        "title": "题服柏先生",
        "author": "于鹄",
        "content": "服柏不飞炼，闲眠闭草堂。\n有泉唯盥漱，留火为焚香。\n新雨闲门静，孤松满院凉。\n仍闻枕中术，曾授汉淮王。",
        "dynasty": "唐",
        "collection_info": null
    },
    {
        "title": "哭凌霄山光上人",
        "author": "于鹄",
        "content": "身没碧峰裏，门人改葬期。\n买山寻主远，垒塔化人迟。\n鬼火穿空院，秋萤入素帷。\n黄昏溪路上，闻哭竺干师。",
        "dynasty": "唐",
        "collection_info": null
    },
    {
        "title": "途中寄杨涉",
        "author": "于鹄",
        "content": "萧萧芦荻晚，一径入荒陂。\n日色云收处，蛙声雨歇时。\n前村见来久，羸马自行迟。\n闻作王门客，应闲白接䍦。",
        "dynasty": "唐",
        "collection_info": null
    },
    {
        "title": "送韦判官归蓟门",
        "author": "于鹄",
        "content": "桑干归路远，闻说亦愁人。\n有雪常经夏，无花空到春。\n下营云外火，收马月中尘。\n白首从戎客，青衫未离身。",
        "dynasty": "唐",
        "collection_info": null
    },
    {
        "title": "出塞 一",
        "author": "于鹄",
        "content": "葱岭秋尘起，全军取月支。\n山川引行阵，蕃汉列旌旗。\n转战疲兵少，孤城外救迟。\n边人逢圣代，不见偃戈时。",
        "dynasty": "唐",
        "collection_info": null
    },
    {
        "title": "出塞 二",
        "author": "于鹄",
        "content": "微雪军将出，吹笳天未明。\n观兵登古戍，斩将对双旌。\n分阵瞻山势，潜兵制马鸣。\n如今青史上，已有灭胡名。",
        "dynasty": "唐",
        "collection_info": null
    },
    {
        "title": "出塞 三",
        "author": "于鹄",
        "content": "单于骄爱猎，放火到军城。\n乘月调新马，防秋置远营。\n空山朱戟影，寒碛铁衣声。\n度水逢胡说，沙阴有伏兵。",
        "dynasty": "唐",
        "collection_info": null
    },
    {
        "title": "赠李太守",
        "author": "于鹄",
        "content": "几年为郡守，家似布衣贫。\n沽酒迎幽客，无金与近臣。\n捣茶书院静，讲易药堂春。\n归阙功成后，随车有野人。",
        "dynasty": "唐",
        "collection_info": null
    },
    {
        "title": "送张司直入单于",
        "author": "于鹄",
        "content": "若过幷州北，谁人不忆家。\n塞深无伴侣，路尽有平沙。\n碛冷唯逢鴈，天春不见花。\n莫随征将意，垂老事轻车。",
        "dynasty": "唐",
        "collection_info": null
    },
    {
        "title": "惜花",
        "author": "于鹄",
        "content": "夜来花欲尽，始惜两三枝。\n早起寻稀处，闲眠记落时。\n蘂焦蜂自散，蔕折蝶还移。\n攀着殷勤别，明年更有期。",
        "dynasty": "唐",
        "collection_info": null
    },
    {
        "title": "春山居",
        "author": "于鹄",
        "content": "独来多任性，唯与白云期。\n深处花开尽，迟眠人不知。\n水流山暗处，风起月明时。\n望见南峰近，年年懒更移。",
        "dynasty": "唐",
        "collection_info": null
    },
    {
        "title": "游瀑泉寺",
        "author": "于鹄",
        "content": "日夕寻未遍，古木寺高低。\n粉壁犹遮岭，朱楼尚隔溪。\n厨窗通涧鼠，殿迹立山鸡。\n更有无人处，明朝独向西。",
        "dynasty": "唐",
        "collection_info": null
    },
    {
        "title": "送宫人入道归山",
        "author": "于鹄",
        "content": "十岁吹萧入汉宫，看修水殿种芙蓉。\n自伤白髮辞金屋，许着黄衣向玉峰。\n解语老猨开晓户，学飞雏鹤落高松。\n定知别后宫中伴，应听缑山半夜钟。",
        "dynasty": "唐",
        "collection_info": null
    },
    {
        "title": "巴女谣",
        "author": "于鹄",
        "content": "巴女骑牛唱竹枝，藕丝菱叶傍江时。\n不愁日暮还家错，记得芭蕉出槿篱。",
        "dynasty": "唐",
        "collection_info": null
    },
    {
        "title": "公子行",
        "author": "于鹄",
        "content": "少年初拜大长秋，半醉垂鞭见列侯。\n马上抱鸡三市鬬，袖中携劒五陵游。\n玉箫金管迎归院，锦袖红妆拥上楼。\n更向院西新买宅，月波春水入门流。",
        "dynasty": "唐",
        "collection_info": null
    },
    {
        "title": "长安游",
        "author": "于鹄",
        "content": "久卧长安春復秋，五侯长乐客长愁。\n绣帘朱毂逢花住，锦幨银珂触雨游。\n何处少年吹玉笛，谁家鹦鹉语红楼。\n年年只是看他贵，不及南山任白头。",
        "dynasty": "唐",
        "collection_info": null
    },
    {
        "title": "别齐太守",
        "author": "于鹄",
        "content": "花裏南楼春夜寒，还如王屋上天坛。\n归山不道无明月，谁共相从到晓看。",
        "dynasty": "唐",
        "collection_info": null
    },
    {
        "title": "登古城",
        "author": "于鹄",
        "content": "独上闲城却下迟，秋山惨惨冢纍纍。\n当时还有登城者，荒草如今知是谁。",
        "dynasty": "唐",
        "collection_info": null
    },
    {
        "title": "哭刘夫子",
        "author": "于鹄",
        "content": "近问南州客，云亡已数春。\n痛心曾受业，追服恨无亲。\n孀妇归乡里，书斋属四邻。\n不知经乱后，奠祭有何人。",
        "dynasty": "唐",
        "collection_info": null
    },
    {
        "title": "醉后寄山中友人",
        "author": "于鹄",
        "content": "昨日山家春酒浓，野人相劝久从容。\n独忆卸冠眠细草，不知谁送出深松。\n都忘醉后逢廉度，不省归时见鲁恭。\n知己尚嫌身酩酊，路人应恐笑龙钟。",
        "dynasty": "唐",
        "collection_info": null
    },
    {
        "title": "温泉僧房",
        "author": "于鹄",
        "content": "云裏前朝寺，修行独几年。\n山村无施食，盥漱亦安禅。\n古塔巢溪鸟，深房闭谷泉。\n自言曾入室，知处梵王天。",
        "dynasty": "唐",
        "collection_info": null
    },
    {
        "title": "题美人",
        "author": "于鹄",
        "content": "秦女窥人不解羞，攀花趁蝶出墙头。\n胸前空带宜男草，嫁得萧郎爱远游。",
        "dynasty": "唐",
        "collection_info": null
    },
    {
        "title": "寻李暹",
        "author": "于鹄",
        "content": "任性常多出，人来得见稀。\n市楼逢酒住，野寺送僧归。\n檐下悬秋叶，篱头晒褐衣。\n门前南北路，谁肯入柴扉。",
        "dynasty": "唐",
        "collection_info": null
    },
    {
        "title": "寻李逸人旧居",
        "author": "于鹄",
        "content": "旧隐松林下，衝泉入两涯。\n琴书随弟子，鸡犬在邻家。\n茅屋长黄菌，槿篱生白花。\n幽坟无处访，恐是入烟霞。",
        "dynasty": "唐",
        "collection_info": null
    },
    {
        "title": "赠碧玉",
        "author": "于鹄",
        "content": "新绣笼裙荳蔲花，路人笑上返金车。\n霓裳禁曲无人解，暗问梨园弟子家。",
        "dynasty": "唐",
        "collection_info": null
    },
    {
        "title": "舟中月明夜闻笛",
        "author": "于鹄",
        "content": "浦裏移舟候信风，芦花漠漠夜江空。\n更深何处人吹笛，疑是孤吟寒水中。",
        "dynasty": "唐",
        "collection_info": null
    },
    {
        "title": "送迁客二首 一",
        "author": "于鹄",
        "content": "得罪谁人送，来时不到家。\n白头无侍子，多病向天涯。\n莽苍凌江水，黄昏见塞花。\n如今贾谊赋，不漫说长沙。",
        "dynasty": "唐",
        "collection_info": null
    },
    {
        "title": "送迁客二首 二",
        "author": "于鹄",
        "content": "流人何处去，万里向江州。\n孤驿瘴烟重，行人巴草秋。\n上帆南去远，送鴈北看愁。\n遍问炎方客，无人得白头。",
        "dynasty": "唐",
        "collection_info": null
    },
    {
        "title": "赠王道者",
        "author": "于鹄",
        "content": "去寻长不出，门似绝人行。\n床下石苔满，屋头秋草生。\n学琴寒月短，写易晚窗明。\n唯到黄昏后，溪中闻磬声。",
        "dynasty": "唐",
        "collection_info": null
    },
    {
        "title": "题合溪干洞",
        "author": "于鹄",
        "content": "渡水傍山寻绝壁，白云飞处洞天开。\n仙人来往行无迹，石径春风长绿苔。",
        "dynasty": "唐",
        "collection_info": null
    },
    {
        "title": "过张老园林",
        "author": "于鹄",
        "content": "身老无修饰，头巾用白纱。\n开门朝扫径，辇水夜浇花。\n药气闻深巷，桐阴到数家。\n不愁还酒债，腰下有丹砂。",
        "dynasty": "唐",
        "collection_info": null
    },
    {
        "title": "寓意",
        "author": "于鹄",
        "content": "自小看花长不足，江边寻得数株红。\n黄昏人散东风起，吹落谁家明月中。",
        "dynasty": "唐",
        "collection_info": null
    },
    {
        "title": "哭王都护",
        "author": "于鹄",
        "content": "老将明王识，临终拜上公。\n告哀乡路远，助葬戍城空。\n素幔朱门裏，铭旌秋巷中。\n史官如不滥，独传说英雄。",
        "dynasty": "唐",
        "collection_info": null
    },
    {
        "title": "饯司农宋卿立太尉碑了还江东",
        "author": "于鹄",
        "content": "追立新碑日，怜君苦一身。\n远移深涧石，助立故乡人。\n草色荒坟绿，松阴古殿春。\n平生心已遂，归去得垂纶。",
        "dynasty": "唐",
        "collection_info": null
    },
    {
        "title": "送唐大夫让节归山",
        "author": "于鹄",
        "content": "年老功成乞罢兵，玉阶匍匐进双旌。\n朱门鸳瓦为仙观，白领狐裘出帝城。\n侍女休梳官样髻，蕃童新改道家名。\n到时浸髮春泉裏，犹梦红楼箫管声。",
        "dynasty": "唐",
        "collection_info": null
    },
    {
        "title": "买山吟",
        "author": "于鹄",
        "content": "买得幽山属汉阳，槿篱疎处种桄榔。\n唯有猕猴来往熟，弄人抛果满书堂。",
        "dynasty": "唐",
        "collection_info": null
    },
    {
        "title": "古词三首 一",
        "author": "于鹄",
        "content": "素丝带金地，窗间掬飞尘。\n偷得凤凰钗，门前乞行人。",
        "dynasty": "唐",
        "collection_info": null
    },
    {
        "title": "古词三首 二",
        "author": "于鹄",
        "content": "新长青丝髮，哑哑言语黠。\n随人敲铜镜，街头救明月。",
        "dynasty": "唐",
        "collection_info": null
    },
    {
        "title": "古词三首 三",
        "author": "于鹄",
        "content": "东家新长儿，与妾同时生。\n并长两心熟，到大相呼名。",
        "dynasty": "唐",
        "collection_info": null
    },
    {
        "title": "秦越人洞中咏",
        "author": "于鹄",
        "content": "扁鹊得仙处，传是西南峰。\n年年山下人，长见骑白龙。\n洞门黑无底，日夜唯雷风。\n清斋将入时，戴星兼抱松。\n石径阴且寒，地响知远钟。\n似行山林外，闻叶履声重。\n低碍更俯身，渐远昼夜同。\n时时白蝙蝠，飞入茅衣中。\n行久路转窄，静闻水淙淙。\n但愿逢一人，自得朝天宫。",
        "dynasty": "唐",
        "collection_info": null
    },
    {
        "title": "宿西山修下元斋咏",
        "author": "于鹄",
        "content": "幽人在何处，松桧深冥冥。\n西峰望紫云，知处安期生。\n沐浴溪水暖，新衣礼仙名。\n脱屐入静堂，遶像随礼行。\n碧纱笼寒灯，长幡缀金铃。\n林下听法人，起坐枯叶声。\n启奏修律仪，天曙山鸟鸣。\n分行布菅茅，列坐满中庭。\n持斋候撞钟，玉函散宝经。\n焚香开卷时，照耀金室明。\n投简石洞深，称过上帝灵。\n学道能苦心，自古无不成。",
        "dynasty": "唐",
        "collection_info": null
    },
    {
        "title": "过凌霄洞天谒张先生祠",
        "author": "于鹄",
        "content": "戢戢乱峰裏，一峰独凌天。\n下看如尖高，上有十里泉。\n志人爱幽深，一住五十年。\n悬牍到其上，乘牛耕药田。\n衣食不下求，乃是云中仙。\n山僧独知处，相引衝碧烟。\n断崖昼昏黑，槎臬横隻椽。\n面壁攀石棱，养力方敢前。\n累歇日已没，始到茅堂边。\n见客不问谁，礼质无周旋。\n醉卧枕欹树，寒坐展青毡。\n折松扫藜床，秋菓颜色鲜。\n炼蜜敲石炭，洗澡乘瀑泉。\n白犬舐客衣，惊走闻腥膻。\n乃知轩冕徒，宁比云壑眠。",
        "dynasty": "唐",
        "collection_info": null
    },
    {
        "title": "早上凌霄第六峰入紫溪礼白鹤观祠",
        "author": "于鹄",
        "content": "路转第六峰，传是十里程。\n放石试浅深，䃂壁虵鸟惊。\n欲下先襞衣，路底避枯茎。\n迴途歇嵌窟，整带重冠缨。\n及到紫石溪，晻晻已天明。\n渐近神仙居，桂花湿溟溟。\n阴苔无人踪，时得白鹤翎。\n忽然见朱楼，象牌题玉京。\n沈沈五云影，香风散萦萦。\n清斋上玉堂，窗户悬水精。\n青童撞金屑，杵臼声丁丁。\n膻腥遥问谁，稽首称姓名。\n若容在溪口，愿乞残云英。",
        "dynasty": "唐",
        "collection_info": null
    },
    {
        "title": "山中访道者",
        "author": "于鹄",
        "content": "触烟入溪口，岸岸唯柽栎。\n其中尽碧流，十里不通屐。\n出林山始转，绝径缘峭壁。\n把藤借行势，侧足凭石脉。\n㰹牙断行处，光滑猿猱迹。\n忽然风景异，乃到神仙宅。\n天晴茅屋头，残云蒸气白。\n隔窗梳髮声，久立闻吹笛。\n抱琴出门来，不顾人间客。\n山院不洒扫，四时自虚寂。\n落叶埋长松，出地纔数尺。\n曾读上清经，知注长生籍。\n愿示不死方，何山有琼液。",
        "dynasty": "唐",
        "collection_info": null
    },
    {
        "title": "寄卢俨员外秋衣词",
        "author": "于鹄",
        "content": "寄远空以心，心诚亦难知。\n箧中有秋帛，裁作远客衣。\n缝制虽女功，尺度手自持。\n容貌常目中，长短不復疑。\n斜缝密且坚，游客多尘缁。\n意欲都无言，澣濯耐岁时。\n殷勤託行人，传语慎勿遗。\n别来年已老，亦闻鬓成丝。\n纵然更相逢，握手唯是悲。\n所寄莫復弃，愿见长相思。",
        "dynasty": "唐",
        "collection_info": null
    },
    {
        "title": "种树",
        "author": "于鹄",
        "content": "一树新栽益四邻，野夫如到旧山春。\n树成多是人先老，垂白看他攀折人。",
        "dynasty": "唐",
        "collection_info": null
    },
    {
        "title": "哭李暹",
        "author": "于鹄",
        "content": "驱马街中哭送君，灵车碾雪隔城闻。\n唯有山僧与樵客，共舁孤榇入幽坟。",
        "dynasty": "唐",
        "collection_info": null
    },
    {
        "title": "古挽歌 一",
        "author": "于鹄",
        "content": "双辙出郭门，绵绵东西道。\n送死多于生，几人得终老。\n见此切肺肝，不如归山好。\n不闻哀哭声，默默安怀抱。\n时尽从物化，又免生忧扰。\n世间寿者稀，尽为悲伤恼。",
        "dynasty": "唐",
        "collection_info": null
    },
    {
        "title": "古挽歌 二",
        "author": "于鹄",
        "content": "送哭谁家车，灵旛紫带长。\n青童抱何物，明月与香囊。\n可惜罗衣色，看舁入水泉。\n莫愁埏道暗，烧漆得千年。",
        "dynasty": "唐",
        "collection_info": null
    },
    {
        "title": "古挽歌 三",
        "author": "于鹄",
        "content": "阴风吹黄蒿，挽歌度秋水。\n车马却归城，孤坟月明裏。",
        "dynasty": "唐",
        "collection_info": null
    },
    {
        "title": "悼孩子",
        "author": "于鹄",
        "content": "年长始一男，心亦颇自娱。\n生来岁未周，奄然却归无。\n裸送不以衣，瘗埋于中衢。\n乳母抱出门，所生亦随呼。\n婴孩无哭仪，礼经不可踰。\n亲戚相问时，抑悲空叹吁。\n襁褓在旧床，每见立踟蹰。\n静思益伤情，畏老为独夫。",
        "dynasty": "唐",
        "collection_info": null
    },
    {
        "title": "别旧山",
        "author": "于鹄",
        "content": "旧伴同游尽却回，云中独宿守花开。\n自是去人身渐老，暮山流水任东来。",
        "dynasty": "唐",
        "collection_info": null
    },
    {
        "title": "寄周恽",
        "author": "于鹄",
        "content": "家在荒陂长似秋，蓼花芹叶水虫幽。\n去年相伴寻山客，明月今宵何处游。",
        "dynasty": "唐",
        "collection_info": null
    },
    {
        "title": "野田行",
        "author": "于鹄",
        "content": "日暮出古城，野田何茫茫。\n寒狐上孤冢，鬼火烧白杨。\n昔人未为泉下客，若到此中还断肠。",
        "dynasty": "唐",
        "collection_info": null
    },
    {
        "title": "塞上曲",
        "author": "于鹄",
        "content": "行人朝走马，直走蓟城傍。\n蓟城通汉北，万里别吴乡。\n海上一烽火，沙中百战场。\n军书发上郡，春色度河阳。\n袅袅汉宫柳，青青胡地桑。\n琵琶出塞曲，横笛断君肠。",
        "dynasty": "唐",
        "collection_info": null
    },
    {
        "title": "襄阳寒食",
        "author": "于鹄",
        "content": "烟水初销见万家，东风吹柳万条斜。\n大堤欲上谁相伴，马踏春泥半是花。",
        "dynasty": "唐",
        "collection_info": null
    },
    {
        "title": "泛舟入后溪",
        "author": "于鹄",
        "content": "雨余芳草净沙尘，水绿沙平一带春。\n唯有啼鹃似留客，桃花深处更无人。",
        "dynasty": "唐",
        "collection_info": null
    },
    {
        "title": "宝劒篇",
        "author": "刘长川",
        "content": "宝劒不可得，相逢几许难。\n今朝一度见，赤色照人寒。\n匣裏星文动，环边月影残。\n自然神鬼伏，无事莫空弹。",
        "dynasty": "唐",
        "collection_info": null
    },
    {
        "title": "将赴东都上李相公",
        "author": "刘长川",
        "content": "四海兵初偃，平津阁正开。\n谁知大炉下，还有不然灰。",
        "dynasty": "唐",
        "collection_info": null
    },
    {
        "title": "寄邢逸人",
        "author": "郑常",
        "content": "羡君无外事，日与世情违。\n地僻人难到，溪深鸟自飞。\n儒衣荷叶老，野饭药苗肥。\n畴昔江湖意，而今忆共归。",
        "dynasty": "唐",
        "collection_info": null
    },
    {
        "title": "送头陀上人赴庐山寺",
        "author": "郑常",
        "content": "僧家无住着，早晚出东林。\n得道非真相，头陀是苦心。\n持斋山果熟，倚锡野云深。\n溪寺谁相待，香花与梵音。",
        "dynasty": "唐",
        "collection_info": null
    },
    {
        "title": "谪居汉阳白沙口阻雨因题驿亭",
        "author": "郑常",
        "content": "汉阳无远近，见说过湓城。\n云雨经春客，江山几日程。\n终随鸥鸟去，秖待海潮生。\n前路逢渔父，多惭问姓名。",
        "dynasty": "唐",
        "collection_info": null
    },
    {
        "title": "穆陵路",
        "author": "陈存",
        "content": "西游匣长劒，日暮湘楚间。\n歇马上秋草，逢人问故关。\n孤村绿塘水，旷野白云山。\n方念此中去，何时此路还。",
        "dynasty": "唐",
        "collection_info": null
    },
    {
        "title": "清溪馆作",
        "author": "陈存",
        "content": "指途清溪裏，左右唯深林。\n云蔽望乡处，雨愁为客心。\n遇人多物役，听鸟时幽音。\n何必沧浪水，庶兹浣尘襟。",
        "dynasty": "唐",
        "collection_info": null
    },
    {
        "title": "寓居武丁馆",
        "author": "陈存",
        "content": "暑雨飘已过，凉飙触幽衿。\n虚馆无喧尘，绿槐多昼阴。\n俯视古苔积，仰聆早蝉吟。\n放卷一长想，闭门千里心。",
        "dynasty": "唐",
        "collection_info": null
    },
    {
        "title": "楚州赠别周愿侍御",
        "author": "陈存",
        "content": "漂泊楚水来，舍舟坐高馆。\n途穷在中路，孤征慕前伴。\n风雨一留宿，关山去欲懒。\n淮南木叶飞，夜闻广陵散。",
        "dynasty": "唐",
        "collection_info": null
    },
    {
        "title": "送刘秀才南归",
        "author": "陈存",
        "content": "鸟啼杨柳垂，此别千万里。\n古路入商山，春风去灞水。\n停车落日在，罢酒离人起。\n蓬户寄龙沙，送归情讵已。",
        "dynasty": "唐",
        "collection_info": null
    },
    {
        "title": "丹阳作",
        "author": "陈存",
        "content": "暂入新丰市，犹闻旧酒香。\n抱琴沽一醉，尽日卧垂杨。",
        "dynasty": "唐",
        "collection_info": null
    },
    {
        "title": "早行",
        "author": "王观",
        "content": "鸡唱催人起，又生前去愁。\n路明残月在，山露宿云收。\n村店烟火动，渔家灯烛幽。\n趋名与趋利，行役几时休。",
        "dynasty": "唐",
        "collection_info": null
    },
    {
        "title": "赠营妓",
        "author": "崔瓘",
        "content": "寒檐寂寂雨霏霏，候馆萧条烛烬微。\n只有今宵同此宴，翠娥佯醉欲先归。",
        "dynasty": "唐",
        "collection_info": null
    },
    {
        "title": "酒席赋得匏瓢",
        "author": "郑审",
        "content": "华阁与贤开。\n仙瓢自远来，幽林尝伴许。\n陋巷亦随回，挂影怜红壁。\n倾心向绿杯，何曾斟酌处。\n不使玉山颓。",
        "dynasty": "唐",
        "collection_info": null
    },
    {
        "title": "奉使巡检两京路种果树事毕入秦因咏",
        "author": "郑审",
        "content": "圣德周天壤，韶华满帝畿。\n九重承涣汗，千里树芳菲。\n陜塞余阴薄，关河旧色微。\n发生和气动，封植众心归。\n春露条应弱，秋霜果定肥。\n影移行子盖，香扑使臣衣。\n入径迷驰道，分行接禁闱。\n何当扈仙跸，攀折奉恩辉。",
        "dynasty": "唐",
        "collection_info": null
    },
    {
        "title": "丹阳作",
        "author": "朱彬",
        "content": "暂入新丰市，犹闻旧酒香。\n抱琴沽一醉，尽日卧垂杨。",
        "dynasty": "唐",
        "collection_info": null
    },
    {
        "title": "采桑",
        "author": "李彦远",
        "content": "采桑畏日高，不待春眠足。\n攀条有余态，那矜貌如玉。\n千金岂不赠，五马空踯躅。\n何以变真性，幽篁雪中绿。",
        "dynasty": "唐",
        "collection_info": null
    },
    {
        "title": "章仇公席上咏真珠姬",
        "author": "范元凯",
        "content": "神女初离碧玉阶，彤云犹拥牡丹鞋。\n应知子建怜罗袜，顾步裴回拾翠钗。",
        "dynasty": "唐",
        "collection_info": null
    },
    {
        "title": "烂柯山四首 一",
        "author": "刘迥",
        "content": "白云引策仗，苔径谁往还。\n渐见松树偃，时闻鸟声闲。\n豁然喧氛尽，独对万重山。",
        "dynasty": "唐",
        "collection_info": null
    },
    {
        "title": "烂柯山四首 二",
        "author": "刘迥",
        "content": "石桥架绝壑，苍翠横鸟道。\n凭槛云脚下，颓阳日犹蚤。\n霓裳倘一遇，千载长不老。",
        "dynasty": "唐",
        "collection_info": null
    },
    {
        "title": "烂柯山四首 三",
        "author": "刘迥",
        "content": "灵境偶一寻，洞天碧云上。\n烂柯有遗迹，羽客何由访。\n日暮怅欲还，晴烟满千嶂。",
        "dynasty": "唐",
        "collection_info": null
    },
    {
        "title": "烂柯山四首 四",
        "author": "刘迥",
        "content": "绳床宴坐久，石窟绝行迹。\n能在人代中，遂将人代隔。\n白云风扬飞，非欲待归客。",
        "dynasty": "唐",
        "collection_info": null
    },
    {
        "title": "前年春与独孤常州兄花时为别倏已三年矣今莺花又尔覩物增怀因之抒情聊以奉寄",
        "author": "李幼卿",
        "content": "近日霜毛一番新，别时芳草两迴春。\n不堪花落花开处，况是江南江北人。\n薄宦龙钟心懒慢，故山寥落水奫沦。\n缘君爱我疵瑕少，愿窃仁风寄老身。",
        "dynasty": "唐",
        "collection_info": null
    },
    {
        "title": "游烂柯山四首 一",
        "author": "李幼卿",
        "content": "拂雾理孤策，薄霄眺层岑。\n迥升烟雾外，豁见天地心。\n物象不可及，迟回空咏吟。",
        "dynasty": "唐",
        "collection_info": null
    },
    {
        "title": "游烂柯山四首 二",
        "author": "李幼卿",
        "content": "巨石何崔嵬，横桥架山顶。\n傍通日月过，仰望虹霓迥。\n圣者开津梁，谁能度兹岭。",
        "dynasty": "唐",
        "collection_info": null
    },
    {
        "title": "游烂柯山四首 三",
        "author": "李幼卿",
        "content": "二仙自围棊，偶与樵夫会。\n仙家异人代，俄顷千年外。\n笙鹤何时还，仪形尚相对。",
        "dynasty": "唐",
        "collection_info": null
    },
    {
        "title": "游烂柯山四首 四",
        "author": "李幼卿",
        "content": "石室过云外，二僧俨禅寂。\n不语对空山，无心向来客。\n作礼未及终，忘循旧形迹。",
        "dynasty": "唐",
        "collection_info": null
    },
    {
        "title": "游烂柯山四首 一",
        "author": "李深",
        "content": "寻源路不迷，绝顶与云齐。\n坐引羣峰小，平看万木低。\n双林春色上，正有子规啼。",
        "dynasty": "唐",
        "collection_info": null
    },
    {
        "title": "游烂柯山四首 二",
        "author": "李深",
        "content": "嵌空横洞天，磅礴倚崖巘。\n宛如虹势出，可赏不可转。\n真兴得津粱，抽簪永游衍。",
        "dynasty": "唐",
        "collection_info": null
    },
    {
        "title": "游烂柯山四首 三",
        "author": "李深",
        "content": "羽客无姓名，仙棊但闻见。\n行看负薪客，坐使桑田变。\n怀古正怡然，前山早莺啭。",
        "dynasty": "唐",
        "collection_info": null
    },
    {
        "title": "游烂柯山四首 四",
        "author": "李深",
        "content": "稽首期发蒙，吾师岂无说。\n安禅即方丈，演法皆寂灭。\n鸣磬雨花香，斋堂饭松屑。",
        "dynasty": "唐",
        "collection_info": null
    },
    {
        "title": "游烂柯山 一",
        "author": "羊滔",
        "content": "步登春岩裏，更上最远山。\n聊见宇宙阔，遂令身世闲。\n清辉赏不尽，高驾何时还。",
        "dynasty": "唐",
        "collection_info": null
    },
    {
        "title": "游烂柯山 二",
        "author": "羊滔",
        "content": "石梁耸千尺，高盼出林囗。\n亘壑蹑丹虹，排云弄清影。\n路期访道客，游衍空井井。",
        "dynasty": "唐",
        "collection_info": null
    },
    {
        "title": "游烂柯山 三",
        "author": "羊滔",
        "content": "采薪穷冥搜，深路转清暎。\n安知洞天裏，偶坐得棋圣。\n至今追灵迹，可用陶静性。",
        "dynasty": "唐",
        "collection_info": null
    },
    {
        "title": "游烂柯山 四",
        "author": "羊滔",
        "content": "沙门何处人，携手俱灭迹。\n深入不动境，乃知真圆寂。\n有时归罗浮，白日见飞锡。",
        "dynasty": "唐",
        "collection_info": null
    },
    {
        "title": "游烂柯山 一",
        "author": "薛戎",
        "content": "登岩已寂历，绝顶更岧嶤。\n响像如天近，窥临与世遥。\n悠然畅心目，万虑一时销。",
        "dynasty": "唐",
        "collection_info": null
    },
    {
        "title": "游烂柯山 二",
        "author": "薛戎",
        "content": "圣游本无迹，留此示津粱。\n架险知何适，遗名但不亡。\n只今成佛宇，化度果难量。",
        "dynasty": "唐",
        "collection_info": null
    },
    {
        "title": "游烂柯山 三",
        "author": "薛戎",
        "content": "二仙行自适，日月徒迁徙。\n不语寄手谈，无心引樵子。\n蒙分一丸药，相偶穷年祀。",
        "dynasty": "唐",
        "collection_info": null
    },
    {
        "title": "游烂柯山 四",
        "author": "薛戎",
        "content": "仙山习禅处，了知通李释。\n昔作异时人，今成相对寂。\n便是不二门，自生瞻仰意。",
        "dynasty": "唐",
        "collection_info": null
    },
    {
        "title": "游烂柯山 一",
        "author": "谢勮",
        "content": "独凌清景出，下视众山中。\n云日遥相对，川原无不通。\n自致高标末，何心待驭风。",
        "dynasty": "唐",
        "collection_info": null
    },
    {
        "title": "游烂柯山 二",
        "author": "谢勮",
        "content": "宛演横半规，穹崇翠微上。\n云扃掩苔石，千古无人赏。\n宁知后贤心，登此共来往。",
        "dynasty": "唐",
        "collection_info": null
    },
    {
        "title": "游烂柯山 三",
        "author": "谢勮",
        "content": "仙弈示樵夫，能言忘归路。\n因看斧柯烂，孙子髮已素。\n孰云遗迹久，举意如旦暮。",
        "dynasty": "唐",
        "collection_info": null
    },
    {
        "title": "游烂柯山 四",
        "author": "谢勮",
        "content": "仙僧会真要，应物常渊默。\n惟将无住理，转与信人说。\n月影清江中，可观不可得。",
        "dynasty": "唐",
        "collection_info": null
    },
    {
        "title": "奉和圣制三日书怀因以示百寮",
        "author": "崔元翰",
        "content": "佳节上元巳，芳时属暮春。\n流觞想兰亭，捧劒传金人。\n风轻水初绿，日迟花更新。\n天文信昭回，皇道颇敷陈。\n恭己每从俭，清心常保真。\n戒兹游衍乐，书以示羣臣。",
        "dynasty": "唐",
        "collection_info": null
    },
    {
        "title": "奉和圣制重阳旦日百寮曲江宴示怀",
        "author": "崔元翰",
        "content": "偶圣覩昌期，受恩惭弱质。\n幸逢良宴会，况是清秋日。\n远岫对壶觞，澄澜映簪绂。\n炮羔备丰膳，集凤调鸣律。\n薄劣厕英豪，欢娱忘衰疾。\n平皋行雁下，曲渚双凫出。\n沙岸菊开花，霜枝果垂实。\n天文见成象，帝念资勤恤。\n探道得玄珠，斋心居特室。\n岂如横汾唱，其事徒骄逸。",
        "dynasty": "唐",
        "collection_info": null
    },
    {
        "title": "奉和圣制中元日题奉敬寺",
        "author": "崔元翰",
        "content": "妙道非本说，殊途成异名。\n圣人得其要，俱以化羣生。\n凤吹从上苑，龙宫连外城。\n花鬘列后殿，云车驻前庭。\n松竹含新秋，轩窗有余清。\n缅怀崆峒事，须继箫管声。\n离相境都寂，忘言理更精。\n域中信称大，天下乃为轻。\n屈己由济物，尧心岂所荣。",
        "dynasty": "唐",
        "collection_info": null
    },
    {
        "title": "奉和登玄武楼观射即事书怀赐孟涉应制",
        "author": "崔元翰",
        "content": "宁岁常有备，殊方靡不宾。\n禁营列武卫，帝座彰威神。\n讲事一临幸，加恩徧抚巡。\n城高凤楼耸，塲逈兽侯新。\n饮羽连百中，控弦踰六钧。\n拣材尽爪士，受任皆信臣。\n光赏文藻丽，便繁心膂亲。\n復如观太清，昭烂垂芳辰。",
        "dynasty": "唐",
        "collection_info": null
    },
    {
        "title": "清明节郭侍御偶与李侍御孔校书王秀才游开化寺卧病不得同游赋得十韵兼呈马十八郎丞公",
        "author": "崔元翰",
        "content": "山色入层城，钟声临复岫。\n乘闲息边事，探异怜春候。\n曲阁下重阶，迴廊遥对溜。\n石间花徧落，草上云时覆。\n钻火见樵人，饮泉逢野兽。\n道情亲法侣，时望登朝右。\n执宪糺姦邪，刊书正讹谬。\n茂才当时选，公子生人秀。\n赠荅继篇章，欢娱重朋旧。\n垂帘独衰疾，击缶酬金奏。",
        "dynasty": "唐",
        "collection_info": null
    },
    {
        "title": "杂言奉和圣制至承光院见自生藤感其得地因以成咏应制",
        "author": "崔元翰",
        "content": "新藤正可翫，得地又逢时。\n罗生密叶交绿蔓，欲布清阴垂紫蕤。\n已带朝光暖，犹含轻露滋。\n遥依千华殿，稍上万年枝。\n余芳连桂树，积润傍莲池。\n岂如幽谷无人见，空覆荒榛杂兔丝。\n圣心对此应有感，隐迹如斯谁復知。\n怀贤劳永叹，比物赋新诗。\n聘丘园，访茅茨。\n为谢中林士，王道本无私。",
        "dynasty": "唐",
        "collection_info": null
    },
    {
        "title": "雨中对后檐丛竹",
        "author": "崔元翰",
        "content": "含风摇砚水，带雨拂墙衣。\n乍似秋江上，渔家半掩扉。",
        "dynasty": "唐",
        "collection_info": null
    },
    {
        "title": "赋得沈珠于泉",
        "author": "独孤良器",
        "content": "皎洁沈泉水，荧煌照乘珠。\n沈非将宝契，还与不贪符。\n风折璇成浪，空涵影似浮。\n深看星幷入，静向月同无。\n光价怜时重，亡情信道枢。\n不应无胫至，自为暗投殊。",
        "dynasty": "唐",
        "collection_info": null
    },
    {
        "title": "雪席口占",
        "author": "高崇文",
        "content": "崇文宗武不崇文，提戈出塞号将军。\n那箇𩩉儿射雁落，白毛空裏乱纷纷。",
        "dynasty": "唐",
        "collection_info": null
    },
    {
        "title": "雪席口占",
        "author": "高崇文",
        "content": "崇文崇武不崇文，提戈出塞旧从军。\n有似蕃儿射雁落，白毛空裏乱纷纷。",
        "dynasty": "唐",
        "collection_info": null
    },
    {
        "title": "行县至浮查山寺",
        "author": "罗珦",
        "content": "三十年前此布衣，鹿鸣西上虎符归。\n行时宾从过前寺，到处松杉长旧围。\n野老竞遮官道拜，沙鸥遥避隼旟飞。\n春风一宿琉璃地，自有泉声惬素机。",
        "dynasty": "唐",
        "collection_info": null
    },
    {
        "title": "赋四相诗 中书令汉阳王张柬之",
        "author": "皇甫澈",
        "content": "周历革元命，天步值艰阻。\n烈烈张汉阳，左袒清诸武。\n休明神器正，文物旧仪覩。\n南向翊大君，西宫朝圣母。\n茂勋镂钟鼎，鸿劳食茅土。\n至今称五王，卓立迈万古。",
        "dynasty": "唐",
        "collection_info": null
    },
    {
        "title": "赋四相诗 中书令钟绍京",
        "author": "皇甫澈",
        "content": "景龙仙驾远，中禁奸衅结。\n谋猷叶圣朝，披鳞奋英节。\n青宫阊阖启，涤秽氛沴灭。\n紫气重昭回，皇天新日月。\n从容庙堂上，肃穆人神悦。\n唐元佐命功，辉焕何烈烈。",
        "dynasty": "唐",
        "collection_info": null
    },
    {
        "title": "赋四相诗 礼部尚书门下侍郎平章事李岘",
        "author": "皇甫澈",
        "content": "时来遇明圣，道济宁邦国。\n猗欤瑚琏器，竭我股肱力。\n进贤黜不肖，错枉举诸直。\n宦官既却坐，权奸亦移职。\n载践每若惊，三已无愠色。\n昭昭垂宪章，来世实作则。",
        "dynasty": "唐",
        "collection_info": null
    },
    {
        "title": "赋四相诗 门下侍郎平章事王缙",
        "author": "皇甫澈",
        "content": "舟檝济巨川，山河资秀气。\n服膺究儒业，屈指取高位。\n北征戮骄悍，东守辑携贰。\n论道致巍巍，持衡无事事。\n知己不易遇，宰相固有器。\n瞻事华壁中，来者谁其嗣。",
        "dynasty": "唐",
        "collection_info": null
    },
    {
        "title": "上巳泛舟得迟字",
        "author": "张登",
        "content": "令节推元巳，天涯喜有期。\n初筵临泛地，旧俗祓禳时。\n枉渚潮新上，残春日正迟。\n竹枝游女曲，桃叶渡江词。\n风鹢今方退，沙鸥亦未疑。\n且同山简醉，倒载莫褰帷。",
        "dynasty": "唐",
        "collection_info": null
    },
    {
        "title": "送王主簿游南海",
        "author": "张登",
        "content": "平生推久要，留滞共三年。\n明日东南路，穷荒雾露天。\n旷怀常寄酒，素业不言钱。\n道在贫非病，时来丑亦妍。\n过山乘蜡屐，涉海附楼船。\n行矣无为恨，宗门有大贤。",
        "dynasty": "唐",
        "collection_info": null
    },
    {
        "title": "重阳宴集同用寒字",
        "author": "张登",
        "content": "锡宴逢佳节，穷荒亦共欢。\n恩深百日泽，雨借九秋寒。\n望气人谣洽，临风客以难。\n座移山色在，杯尽菊香残。\n欲识投醪遍，应从落帽看。\n还宵须命烛，举首谢三官。",
        "dynasty": "唐",
        "collection_info": null
    },
    {
        "title": "仲秋夜郡内西亭对月",
        "author": "张登",
        "content": "天高月满影悠悠，一夜炎荒併觉秋。\n气与露清凝众草，色如霜白怯轻裘。\n高临华宇还知隙，静映长江不共流。\n囗直西倾河汉曙，遗风犹想武昌楼。",
        "dynasty": "唐",
        "collection_info": null
    },
    {
        "title": "冬至夜郡斋宴别前华阴卢主簿",
        "author": "张登",
        "content": "虎宿方冬至，鸡人积夜筹。\n相逢一尊酒，共结两乡愁。\n王俭花为府，卢谌幄内璆。\n明朝更临水，怅望岭南流。",
        "dynasty": "唐",
        "collection_info": null
    },
    {
        "title": "小雪日戏题绝句",
        "author": "张登",
        "content": "甲子徒推小雪天，刺梧犹绿槿花然。\n融和长养无时歇，却是炎洲雨露偏。",
        "dynasty": "唐",
        "collection_info": null
    },
    {
        "title": "招客游寺",
        "author": "张登",
        "content": "江城吏散捲春阴，山寺鸣钟隔雨深。\n招取遗民赴僧社，竹堂分坐静看心。",
        "dynasty": "唐",
        "collection_info": null
    },
    {
        "title": "句",
        "author": "张登",
        "content": "孤高齐帝石，萧洒晋亭峰。\n境旷穷山外，城标涨海头。",
        "dynasty": "唐",
        "collection_info": null
    },
    {
        "title": "陪韩退之窦贻周同寻刘尊师不遇得师字",
        "author": "韦执中",
        "content": "早尚逍遥境，常怀汗漫期。\n星郎同访道，羽客杳何之。\n物外求仙侣，人间失我师。\n不知柯烂者，何处看围棊。",
        "dynasty": "唐",
        "collection_info": null
    },
    {
        "title": "寻人偶题",
        "author": "邵真",
        "content": "日昃不復午，落花难归树。\n人生能几何，莫厌相逢遇。",
        "dynasty": "唐",
        "collection_info": null
    },
    {
        "title": "墙阴残雪",
        "author": "何频瑜",
        "content": "积雪还因地，墙阴久尚残。\n影添斜月白，光借夕阳寒。\n皎洁开帘近，清荧步履看。\n状花飞着树，如玉不成盘。\n冰薄方宁及，霜浓比亦难。\n谁怜高卧处，岁暮叹袁安。",
        "dynasty": "唐",
        "collection_info": null
    },
    {
        "title": "题度支杂事典庭中柏树",
        "author": "骆浚",
        "content": "干耸一条青玉直，叶铺千迭绿云低。\n争如燕雀偏巢此，却是鸳鸯不得栖。",
        "dynasty": "唐",
        "collection_info": null
    },
    {
        "title": "梢云",
        "author": "罗让",
        "content": "殊质资灵贶，凌空发瑞云。\n梢梢含树彩，郁郁动霞文。\n不比因风起，全非触石分。\n叶光闲泛滟，枝杪静氛氲。\n隐见心无宰，裴回庆自君。\n翻飞如可託，长愿在横汾。",
        "dynasty": "唐",
        "collection_info": null
    },
    {
        "title": "闰月定四时",
        "author": "罗让",
        "content": "月闰随寒暑，畴人定职司。\n余分将考日，积算自成时。\n律候行宜表，阴阳运不欺。\n气熏灰管验，数扐卦辞推。\n六律文明序，三年理暗移。\n当知岁功立，唯是奉无私。",
        "dynasty": "唐",
        "collection_info": null
    },
    {
        "title": "享文恭太子庙乐章",
        "author": "陈京",
        "content": "歌以德发，声以乐贵。\n乐善名存，追仙礼异。\n鸾旌拱修，凤鸣合次。\n神听皇慈，仲月皆至。",
        "dynasty": "唐",
        "collection_info": null
    },
    {
        "title": "步虚词十九首 一",
        "author": "韦渠牟",
        "content": "玉简真人降，金书道箓通。\n烟霞方蔽日，云雨已生风。\n四极威仪异，三天使命同。\n那将人世恋，不去上清宫。",
        "dynasty": "唐",
        "collection_info": null
    },
    {
        "title": "步虚词十九首 二",
        "author": "韦渠牟",
        "content": "羽驾正翩翩，云鸿最自然。\n霞冠将月晓，珠佩与星连。\n镂玉留新诀，雕金得旧编。\n不知飞鸾鹤，更有几人仙。",
        "dynasty": "唐",
        "collection_info": null
    },
    {
        "title": "步虚词十九首 三",
        "author": "韦渠牟",
        "content": "上帝求仙使，真符取玉郎。\n三才闲布象，二景郁生光。\n骑吏排龙虎，笙歌走凤皇。\n天高人不见，暗入白云乡。",
        "dynasty": "唐",
        "collection_info": null
    },
    {
        "title": "步虚词十九首 四",
        "author": "韦渠牟",
        "content": "鸾鹤共裴回，仙官使者催。\n香花三洞启，风雨百神来。\n凤篆文初定，龙泥印已开。\n何须生羽翼，始得上瑶台。",
        "dynasty": "唐",
        "collection_info": null
    },
    {
        "title": "步虚词十九首 五",
        "author": "韦渠牟",
        "content": "羽节忽排烟，苏君已得仙。\n命风驱日月，缩地走山川。\n几处留丹竈，何时种玉田。\n一朝骑白虎，直上紫微天。",
        "dynasty": "唐",
        "collection_info": null
    },
    {
        "title": "步虚词十九首 六",
        "author": "韦渠牟",
        "content": "静发降灵香，思神意智长。\n虎存时促步，龙想更成章。\n扣齿风雷响，挑灯日月光。\n仙云在何处，髣髴满空堂。",
        "dynasty": "唐",
        "collection_info": null
    },
    {
        "title": "步虚词十九首 七",
        "author": "韦渠牟",
        "content": "几度游三洞，何方召百神。\n风云皆守一，龙虎亦全真。\n执节仙童小，烧香玉女春。\n应须绝岩内，委曲问皇人。",
        "dynasty": "唐",
        "collection_info": null
    },
    {
        "title": "步虚词十九首 八",
        "author": "韦渠牟",
        "content": "上法杳无营，玄修似有情。\n道宫琼作想，真帝玉为名。\n召岳驰旌节，驱雷发吏兵。\n云车降何处，斋室有仙卿。",
        "dynasty": "唐",
        "collection_info": null
    },
    {
        "title": "步虚词十九首 九",
        "author": "韦渠牟",
        "content": "羽卫一何鲜，香云起暮烟。\n方朝太素帝，更向玉清天。\n凤曲凝犹吹，龙骖俨欲前。\n真文几时降，知在永和年。",
        "dynasty": "唐",
        "collection_info": null
    },
    {
        "title": "步虚词十九首 十",
        "author": "韦渠牟",
        "content": "大道何年学，真符此日催。\n还持金作印，未要玉为台。\n羽节分明授，霞衣整顿裁。\n应缘五云使，敎上列仙来。",
        "dynasty": "唐",
        "collection_info": null
    },
    {
        "title": "步虚词十九首 十一",
        "author": "韦渠牟",
        "content": "独自授金书，萧条咏紫虚。\n龙行还当马，云起自成车。\n九转风烟合，千年井竈余。\n参差从太一，寿等混元初。",
        "dynasty": "唐",
        "collection_info": null
    },
    {
        "title": "步虚词十九首 十二",
        "author": "韦渠牟",
        "content": "道学已通神，香花会女真。\n霞床珠斗帐，金荐玉舆轮。\n一室心偏静，三天夜正春。\n灵官竟谁降，仙相有夫人。",
        "dynasty": "唐",
        "collection_info": null
    },
    {
        "title": "步虚词十九首 十三",
        "author": "韦渠牟",
        "content": "上界有黄房，仙家道路长。\n神来知位次，乐变叶宫商。\n竞把瑠璃盏，都倾白玉浆。\n霞衣最芬馥，苏合是灵香。",
        "dynasty": "唐",
        "collection_info": null
    },
    {
        "title": "步虚词十九首 十四",
        "author": "韦渠牟",
        "content": "珠佩紫霞缨，夫人会八灵。\n太霄犹有观，绝宅岂无形。\n暮雨裴回降，仙歌宛转听。\n谁逢玉妃辇，应检九真经。",
        "dynasty": "唐",
        "collection_info": null
    },
    {
        "title": "步虚词十九首 十五",
        "author": "韦渠牟",
        "content": "西海辞金母，东方拜木公。\n云行疑带雨，星步欲凌风。\n羽袖挥丹凤，霞巾曳彩虹。\n飘飖九霄外，下视望仙宫。",
        "dynasty": "唐",
        "collection_info": null
    },
    {
        "title": "步虚词十九首 十六",
        "author": "韦渠牟",
        "content": "玉树杂金花，天河织女家。\n月邀丹凤舃，风送紫鸾车。\n雾縠笼绡带，云屏列锦霞。\n瑶台千万里，不觉往来赊。",
        "dynasty": "唐",
        "collection_info": null
    },
    {
        "title": "步虚词十九首 十七",
        "author": "韦渠牟",
        "content": "舞凤凌天出，歌麟入夜听。\n云容衣眇眇，风韵曲泠泠。\n扣齿端金简，焚香检玉经。\n仙宫知不远，祗近太微星。",
        "dynasty": "唐",
        "collection_info": null
    },
    {
        "title": "步虚词十九首 十八",
        "author": "韦渠牟",
        "content": "紫府与玄洲，谁来物外游。\n无烦骑白鹿，不用驾青牛。\n金化颜应驻，云飞鬓不秋。\n仍闻碧海上，更用玉为楼。",
        "dynasty": "唐",
        "collection_info": null
    },
    {
        "title": "步虚词十九首 十九",
        "author": "韦渠牟",
        "content": "辔鹤復骖鸾，全家去不难。\n鸡声随羽化，犬影入云看。\n酿玉当成酒，烧金且转丹。\n何妨五色绶，次第给仙官。",
        "dynasty": "唐",
        "collection_info": null
    },
    {
        "title": "览外生卢纶诗因以示此",
        "author": "韦渠牟",
        "content": "卫玠清谈性最强，明时独拜正员郎。\n关心珠玉曾无价，满手琼瑶更有光。\n谋略久参花府盛，才名常带粉闱香。\n终期内殿聊诗句，共汝朝天会柏梁。",
        "dynasty": "唐",
        "collection_info": null
    },
    {
        "title": "赠窦五判官",
        "author": "韦渠牟",
        "content": "故旧相逢三两家，爱君兄弟有声华。\n文辉锦綵珠垂露，逸兴江天绮散霞。\n美玉自矜频献璞，真金难与细披沙。\n终须撰取新诗品，更比芙蓉出水花。",
        "dynasty": "唐",
        "collection_info": null
    },
    {
        "title": "湖上闲居",
        "author": "窦参",
        "content": "避影将息阴，自然知音稀。\n向来深林中，偶亦有所窥。\n飞鸟口衔食，引雏上高枝。\n高枝但各有，安知宜不宜。\n止止復何云，物情何自私。",
        "dynasty": "唐",
        "collection_info": null
    },
    {
        "title": "迁谪江表久未归",
        "author": "窦参",
        "content": "一自经放逐，裴回无所从。\n便为寒山云，不得随飞龙。\n名岂不欲保，归岂不欲早。\n苟无三月资，难适千里道。\n离心与羁思，终日常草草。\n人生年几齐，忧苦即先老。\n谁能假羽翼，使我畅怀抱。",
        "dynasty": "唐",
        "collection_info": null
    },
    {
        "title": "登潜山观",
        "author": "窦参",
        "content": "山势欲相抱，一条微径盘。\n攀萝歇復行，始得凌仙坛。\n闻道葛夫子，此中炼还丹。\n丹成五色光，服之生羽翰。\n灵草空自绿，余霞谁共餐。\n至今步虚处，犹有孤飞鸾。\n幽幽古殿门，下压浮云端。\n万丈水声落，四时松色寒。\n既入无何乡，转嫌人事难。\n终当远尘俗，高卧从所安。",
        "dynasty": "唐",
        "collection_info": null
    },
    {
        "title": "淮西席上醉歌",
        "author": "卢羣",
        "content": "祥瑞不在凤凰麒麟，太平须得边将忠臣。\n卫霍真诚奉主，貔虎十万一身。\n江河潜注息浪，蛮貊款塞无尘。\n但得百寮师长肝胆，不用三军罗绮金银。",
        "dynasty": "唐",
        "collection_info": null
    },
    {
        "title": "天池晚棹",
        "author": "韦皋",
        "content": "雨霁天池生意足，花间谁咏采莲曲。\n舟浮十里芰荷香，歌发一声山水绿。\n春暖鱼抛水面纶，晚晴鹭立波心玉。\n扣舷归载月黄昏，直至更深不假烛。",
        "dynasty": "唐",
        "collection_info": null
    },
    {
        "title": "赠何遐",
        "author": "韦皋",
        "content": "腰间宝劒七星文，掌上弯弓挂六钧。\n箭发囗云双鴈落，始知秦地有将军。",
        "dynasty": "唐",
        "collection_info": null
    },
    {
        "title": "忆玉箫",
        "author": "韦皋",
        "content": "黄雀衔来已数春，别时留解赠佳人。\n长江不见鱼书至，为遣相思梦入秦。",
        "dynasty": "唐",
        "collection_info": null
    },
    {
        "title": "观翟玉妓",
        "author": "李愿",
        "content": "女郎闺阁春，抱瑟坐花茵。\n艳粉宜斜烛，羞蛾惨向人。\n寄情摇玉柱，流眄整罗巾。\n幸以芳香袖，承君宛转尘。",
        "dynasty": "唐",
        "collection_info": null
    },
    {
        "title": "思妇",
        "author": "李愿",
        "content": "良人久不至，惟恨锦屏孤。\n顦顇衣宽日，空房问女巫。",
        "dynasty": "唐",
        "collection_info": null
    },
    {
        "title": "徐州使院赋",
        "author": "王智兴",
        "content": "三十年前老健儿，刚被郎中遣作诗。\n江南花柳从君咏，塞北烟尘我独知。",
        "dynasty": "唐",
        "collection_info": null
    },
    {
        "title": "茶山诗",
        "author": "袁高",
        "content": "禹贡通远俗，所图在安人。\n后王失其本，职吏不敢陈。\n亦有姦佞者，因兹欲求伸。\n动生千金费，日使万姓贫。\n我来顾渚源，得与茶事亲。\n甿辍耕农耒，采采实苦辛。\n一夫旦当役，尽室皆同臻。\n扪葛上欹壁，蓬头入荒榛。\n终朝不盈掬，手足皆鳞皴。\n悲嗟遍空山，草木为不春。\n阴岭芽未吐，使者牒已频。\n心争造化功，走挺麋鹿均。\n选纳无昼夜，捣声昏继晨。\n众工何枯栌，俯视弥伤神。\n皇帝尚巡狩，东郊路多堙。\n周迴遶天涯，所献愈艰勤。\n况减兵革困，重兹固疲民。\n未知供御余，谁合分此珍。\n顾省忝邦守，又惭復因循。\n茫茫沧海间，丹愤何由申。",
        "dynasty": "唐",
        "collection_info": null
    },
    {
        "title": "送惟详律师自越之义兴",
        "author": "崔子向",
        "content": "阳羡诸峰顶，何曾异剡山。\n雨晴人到寺，木落夜开关。\n缝衲纱灯亮，看心锡杖闲。\n西方知有社，未得与师还。",
        "dynasty": "唐",
        "collection_info": null
    },
    {
        "title": "上鲍大夫",
        "author": "崔子向",
        "content": "行尽江南塞北时，无人不诵鲍家诗。\n东堂桂树何年折，直至如今少一枝。",
        "dynasty": "唐",
        "collection_info": null
    },
    {
        "title": "题越王台",
        "author": "崔子向",
        "content": "越井岗头松柏老，越王台上生秋草。\n古木多年无子孙，牛羊践踏成官道。",
        "dynasty": "唐",
        "collection_info": null
    },
    {
        "title": "赠韩退之",
        "author": "张署",
        "content": "九疑峰畔二江前，恋阙思乡日抵年。\n白简趋朝曾并命，苍梧左宦一聊翩。\n鲛人远泛渔舟水，鵩鸟闲飞露裏天。\n涣汗几时流率土，扁舟西下共归田。",
        "dynasty": "唐",
        "collection_info": null
    },
    {
        "title": "享惠昭太子庙乐章",
        "author": "归登",
        "content": "嘉荐既陈，祀事孔明。\n间歌在堂，万舞在庭。\n外则尽物，内则尽诚。\n凤笙如闻，歆其洁精。",
        "dynasty": "唐",
        "collection_info": null
    },
    {
        "title": "剡溪行却寄新别者",
        "author": "朱放",
        "content": "潺湲寒溪上，自此成离别。\n回首望归人，移舟逢暮雪。\n频行识草树，渐老伤年髮。\n唯有白云心，为向东山月。",
        "dynasty": "唐",
        "collection_info": null
    },
    {
        "title": "九日陪刘中丞宴昌乐寺送梁廷评",
        "author": "朱放",
        "content": "独坐三台妙，重阳百越间。\n水心观远俗，霜气入秋山。\n不弃遗簪旧，宁辞落帽还。\n仍闻西上客，咫尺谒天颜。",
        "dynasty": "唐",
        "collection_info": null
    },
    {
        "title": "经故贺宾客镜湖道士观",
        "author": "朱放",
        "content": "已得归乡里，逍遥一外臣。\n那随流水去，不待镜湖春。\n雪裏登山屐，林间漉酒巾。\n空余道士观，谁是学仙人。",
        "dynasty": "唐",
        "collection_info": null
    },
    {
        "title": "送着公归越",
        "author": "朱放",
        "content": "谁能愁此别，到越会相逢。\n长忆云门寺，门前千万峰。\n石床埋积雪，山路倒枯松。\n莫学白道士，无人知去踪。",
        "dynasty": "唐",
        "collection_info": null
    },
    {
        "title": "秣陵送客入京",
        "author": "朱放",
        "content": "秣陵春已至，君去学归鸿。\n绿水琴声切，青袍草色同。\n鸟喧金谷树，花满洛阳宫。\n日日相思处，江边杨柳风。",
        "dynasty": "唐",
        "collection_info": null
    },
    {
        "title": "灵门寺赠灵一上人",
        "author": "朱放",
        "content": "所思劳旦夕，惆怅去湘东。\n禅客知何在，春山几处同。\n独行残雪裏，相见暮云中。\n请住东林寺，弥年事远公。",
        "dynasty": "唐",
        "collection_info": null
    },
    {
        "title": "江上送别",
        "author": "朱放",
        "content": "浦边新见柳摇时，北客相逢只自悲。\n惆怅空知思后会，艰难不敢料前期。\n行看汉月愁征战，共折江花怨别离。\n向夕孤城分首处，寂寥横笛为君吹。",
        "dynasty": "唐",
        "collection_info": null
    },
    {
        "title": "归桐庐旧居寄严长史",
        "author": "朱放",
        "content": "昨辞天子棹归舟，家在桐庐忆旧丘。\n三月暖时花竞发，两溪分处水争流。\n近闻江老传乡语，遥见家山减旅愁。\n或在醉中逢夜雪，怀贤应向剡川游。",
        "dynasty": "唐",
        "collection_info": null
    },
    {
        "title": "竹",
        "author": "朱放",
        "content": "青林何森然，沈沈独曙前。\n出墙同淅沥，开户满婵娟。\n箨卷初呈粉，苔侵乱上钱。\n疎中思水过，深处若山连。\n迭夜常栖露，清朝乍有蝉。\n砌阴迎缓策，檐翠对欹眠。\n迸笋双分箭，繁梢一向偏。\n月过惊散雪，风动极闻泉。\n幽谷添诗谱，高人欲制篇。\n萧萧意何恨，不独往湘川。",
        "dynasty": "唐",
        "collection_info": null
    },
    {
        "title": "铜雀妓",
        "author": "朱放",
        "content": "恨唱歌声咽，愁翻舞袖迟。\n西陵日欲暮，是妾断肠时。",
        "dynasty": "唐",
        "collection_info": null
    },
    {
        "title": "毘陵留别",
        "author": "朱放",
        "content": "别离非一处，此处最伤情。\n白髮将春草，相随日日生。",
        "dynasty": "唐",
        "collection_info": null
    },
    {
        "title": "题竹林寺",
        "author": "朱放",
        "content": "岁月人间促，烟霞此地多。\n殷勤竹林寺，能得几回过。",
        "dynasty": "唐",
        "collection_info": null
    },
    {
        "title": "答陆[澧]",
        "author": "朱放",
        "content": "松叶堪为酒，春来酿几多。\n不辞山路远，踏雪也相过。",
        "dynasty": "唐",
        "collection_info": null
    },
    {
        "title": "杨子津送人",
        "author": "朱放",
        "content": "今朝杨子津，忽见五溪人。\n老病无余事，丹砂乞五斤。",
        "dynasty": "唐",
        "collection_info": null
    },
    {
        "title": "山中谒皇甫曾",
        "author": "朱放",
        "content": "寻源路已尽，笑入白云间。\n不解乘轺客，那知有此山。",
        "dynasty": "唐",
        "collection_info": null
    },
    {
        "title": "剡山夜月",
        "author": "朱放",
        "content": "月在沃洲山上，人归剡县溪边。\n漠漠黄花覆水，时时白鹭惊船。",
        "dynasty": "唐",
        "collection_info": null
    },
    {
        "title": "九日与杨凝崔淑期登江上山会有故不得往因赠之",
        "author": "朱放",
        "content": "欲从携手登高去，一到门前意已无。\n那得更将头上髮，学他年少插茱萸。",
        "dynasty": "唐",
        "collection_info": null
    },
    {
        "title": "山中听子规",
        "author": "朱放",
        "content": "幽人自爱山中宿，又近葛洪丹井西。\n窗中有箇长松树，半夜子规来上啼。",
        "dynasty": "唐",
        "collection_info": null
    },
    {
        "title": "乱后经淮阴岸",
        "author": "朱放",
        "content": "荒村古岸谁家在，野水浮云处处愁。\n唯有河边衰柳树，蝉声相送到扬州。",
        "dynasty": "唐",
        "collection_info": null
    },
    {
        "title": "送张山人",
        "author": "朱放",
        "content": "知君住处足风烟，古寺荒村在眼前。\n便欲移家逐君去，唯愁未有买山钱。",
        "dynasty": "唐",
        "collection_info": null
    },
    {
        "title": "别李季兰",
        "author": "朱放",
        "content": "古岸新花开一枝，岸傍花下有分离。\n莫将罗袖拂花落，便是行人肠断时。",
        "dynasty": "唐",
        "collection_info": null
    },
    {
        "title": "游石涧寺",
        "author": "朱放",
        "content": "闻道幽深石涧寺，不逢流水亦难知。\n莫道山僧无伴侣，猕猴长在古松枝。",
        "dynasty": "唐",
        "collection_info": null
    },
    {
        "title": "新安所居答相访人所居萧使君为制",
        "author": "朱放",
        "content": "谢公见我多愁疾，为我开门对碧山。\n君若欲来看猿鸟，不须争把桂枝攀。",
        "dynasty": "唐",
        "collection_info": null
    },
    {
        "title": "送魏校书",
        "author": "朱放",
        "content": "长恨江南足别离，几回相送復相随。\n杨花撩乱扑流水，愁杀人行知不知。",
        "dynasty": "唐",
        "collection_info": null
    },
    {
        "title": "送温台",
        "author": "朱放",
        "content": "眇眇天涯君去时，浮云流水自相随。\n人生一世长如客，何必今朝是别离。",
        "dynasty": "唐",
        "collection_info": null
    },
    {
        "title": "句",
        "author": "朱放",
        "content": "爱彼云外人，求取磵底泉。\n风吹芭蕉拆，鸟啄梧桐落。",
        "dynasty": "唐",
        "collection_info": null
    },
    {
        "title": "古意",
        "author": "武元衡",
        "content": "蜀国春与秋，岷江朝夕流。\n长波东接海，万里至扬州。\n开门面淮甸，楚俗饶欢宴。\n舞榭黄金梯，歌楼白云面。\n荡子未言归，池塘月如练。",
        "dynasty": "唐",
        "collection_info": null
    },
    {
        "title": "塞下曲",
        "author": "武元衡",
        "content": "草枯马蹄轻，角弓劲如石。\n骄虏初欲来，风尘暗南国。\n走檄召都尉，星火剿羌狄。\n吾身许报主，何暇避锋镝。\n白露湿铁衣，半夜待攻击。\n龙沙早立功，名向燕然勒。",
        "dynasty": "唐",
        "collection_info": null
    },
    {
        "title": "独不见",
        "author": "武元衡",
        "content": "荆门一柱观，楚国三休殿。\n环佩俨神仙，辉光生顾盼。\n春风细腰舞，明月高堂宴。\n梦泽水连云，渚宫花似霰。\n俄惊白日晚，始悟炎凉变。\n别岛异波潮，离鸿分海县。\n南北断相闻，叹嗟独不见。",
        "dynasty": "唐",
        "collection_info": null
    },
    {
        "title": "旬假南亭寄熊郎中",
        "author": "武元衡",
        "content": "旬休屏戎事，凉雨北窗眠。\n江城一夜雨，万里绕山川。\n草木散幽气，池塘鸣早蝉。\n妍芳落春后，旅思生秋前。\n红槿粲庭艳，绿蒲繁渚烟。\n行歌独谣酌，坐发朱丝弦。\n哀玉不可扣，华烛徒湛然。\n闻君乐林卧，郡阁旷周旋。\n酬对龙象侣，灌注清泠泉。\n如何无碍智，犹苦病缠牵。",
        "dynasty": "唐",
        "collection_info": null
    },
    {
        "title": "晨兴寄赠窦使君",
        "author": "武元衡",
        "content": "江陵岁方晏，晨起眄庭柯。\n白露伤红叶，清风断绿萝。\n徇时真气索，念远怀忧多。\n夙昔乐山意，纵横南浦波。\n有美婵娟子，百虑攒双蛾。\n缄情郁不舒，幽行骈復罗。\n为予歌苦寒，酌酒朱颜酡。\n世事浮云变，功名将奈何。",
        "dynasty": "唐",
        "collection_info": null
    },
    {
        "title": "秋日对酒",
        "author": "武元衡",
        "content": "行年过始衰，秋至独先悲。\n事往怜神魄，感深滋涕洟。\n百忧纷在虑，一醉兀无思。\n宝瑟拂麈匣，徽音凝朱丝。\n幽圃蕙兰气，烟窗松桂姿。\n我乏济时略，杖节抚藩维。\n山川大兵后，牢落空城池。\n惊沙犹振野，绿草生荒陂。\n物变风雨顺，人怀天地慈。\n春耕事秋战，戎马去封陲。\n波澜暗超忽，坚白亦磷缁。\n客有自嵩颍，重征栖隐期。\n丹诀学仙晚，白云归谷迟。\n君恩不可报，霜露绕南枝。",
        "dynasty": "唐",
        "collection_info": null
    },
    {
        "title": "安邑里中秋怀寄高员外",
        "author": "武元衡",
        "content": "原宪素非贫，嵇康自寡欲。\n守道识通穷，达命齐荣辱。\n庭梧变葱蒨，篱菊扬芳馥。\n坠叶翻夕霜，高堂瞬华烛。\n况兹寒夜永，復叹流年促。\n感物思殷勤，怀贤心踯躅。\n雄词封禅草，丽句阳春曲。\n高德十年兄，异才千里足。\n咫尺邈雪霜，相望如琼玉。\n欲识岁寒心，松筠更秋绿。",
        "dynasty": "唐",
        "collection_info": null
    },
    {
        "title": "送唐次",
        "author": "武元衡",
        "content": "都门去马嘶，灞水春流浅。\n青槐驿路长，白日离尊晚。\n望望烟景微，草色行人远。",
        "dynasty": "唐",
        "collection_info": null
    },
    {
        "title": "秋夜雨中怀友",
        "author": "武元衡",
        "content": "庭空雨鸣骄，天寒鴈啼苦。\n青灯淡吐光，白髮悄无语。\n几年不与联床吟，君方客吴我犹楚。",
        "dynasty": "唐",
        "collection_info": null
    },
    {
        "title": "望夫石",
        "author": "武元衡",
        "content": "佳名望夫处，苔藓封孤石。\n万里水连天，巴江暮云碧。\n湘妃泣下竹成斑，子规夜啼江树白。",
        "dynasty": "唐",
        "collection_info": null
    },
    {
        "title": "行路难",
        "author": "武元衡",
        "content": "君不见道旁废井傍开花，原是昔年骄贵家。\n几度美人来照影，濯纤笑引银瓶绠。\n风飘雨散今奈何，绣闼雕甍绿苔多。\n笙歌鼎沸君莫矜，豪奢未必长多金。\n休说编氓朴无耻，至竟终须合天理。\n非故败他却成此，苏张终作多言鬼。\n行路难，路难不在九折湾。",
        "dynasty": "唐",
        "collection_info": null
    },
    {
        "title": "长相思",
        "author": "武元衡",
        "content": "长相思，陇云愁，单于台上望伊州。\n鴈书绝，蝉鬓秋。\n行人天一畔，暮雨海西头。\n殷勤大河水，东注不还流。",
        "dynasty": "唐",
        "collection_info": null
    },
    {
        "title": "出塞作",
        "author": "武元衡",
        "content": "夙驾逾人境，长驱出塞垣。\n边风引去骑，胡沙拂征辕。\n奏笳山月白，结阵瘴云昏。\n虽云风景异华夏，亦喜地理通楼烦。\n白羽矢飞先火礮，黄金甲耀夺朝暾。\n要须洒扫龙沙净，归谒明光一报恩。",
        "dynasty": "唐",
        "collection_info": null
    },
    {
        "title": "桃源行送友",
        "author": "武元衡",
        "content": "武陵川径入幽遐，中有鸡犬秦人家，家傍流水多桃花。\n桃花两边种来久，流水一通何时有。\n垂条落蘂暗春风，夹岸芳菲至山口。\n岁岁年年能寂寥，林下青苔日为厚。\n时有仙鸟来衔花，曾无世人此携手。\n可怜不知若为名，君往从之多所更。\n古驿荒桥平路尽，崩湍怪石小溪行。\n相见维舟登览处，红堤绿岸宛然成。\n多君此去从仙隐，令人晚节悔营营。",
        "dynasty": "唐",
        "collection_info": null
    },
    {
        "title": "长安叙怀寄崔十五",
        "author": "武元衡",
        "content": "延首直城西，花飞绿草齐。\n迢遥隔山水，怅望思游子。\n百啭黄鹂细雨中，千条翠柳衡门裏。\n门对长安九衢路，愁心不惜芳菲度。\n风尘冉冉秋復春，钟鼓喧喧朝復暮。\n汉家宫阙在中天，紫陌朝臣车马连。\n萧萧霓旌合仙杖，悠悠剑佩入炉烟。\n李广少时思报国，终军未遇敢论边。\n无媒守儒行，荣悴纷相映。\n家甚长卿贫，身多公干病。\n不知身病竟如何，懒向青山眠薜萝。\n鸡黍空多元伯惠，琴书不见子猷过。\n超名累岁与君同，自叹还随鹢退风。\n闻说唐生子孙在，何当一为问穷通。",
        "dynasty": "唐",
        "collection_info": null
    },
    {
        "title": "兵行褒斜谷作",
        "author": "武元衡",
        "content": "古地接龟沙，边风送征鴈。\n霜明草正腓，峰逼日易晏。\n集旅布嵌谷，驱马历层涧。\n岷河源涉屡，蜀甸途行惯。\n矢橐弧室岂领军，儋爵食禄由从宦。\n注意奏凯赴都畿，速令提兵还石坂。\n三川顿使气象清，卖刀买犊消忧患。",
        "dynasty": "唐",
        "collection_info": null
    },
    {
        "title": "西亭早秋送徐员外",
        "author": "武元衡",
        "content": "鼎铉辞台座，麾幢领益州。\n曲池连月晓，横角满城秋。\n有美皇华使，曾同白社游。\n今年重相见，偏觉艳歌愁。",
        "dynasty": "唐",
        "collection_info": null
    },
    {
        "title": "送徐员外还京",
        "author": "武元衡",
        "content": "九折朱轮动，三巴白露生。\n蕙兰秋意晚，关塞别魂惊。\n宝瑟连宵怨，金罍尽醉倾。\n旄头星未落，分手辘轳鸣。",
        "dynasty": "唐",
        "collection_info": null
    },
    {
        "title": "送柳郎中裴起居",
        "author": "武元衡",
        "content": "沱江水绿波，喧鸟去乔柯。\n南浦别离处，东风兰杜多。\n长亭春婉娩，层汉路蹉跎。\n会有归朝日，班超奈老何。",
        "dynasty": "唐",
        "collection_info": null
    },
    {
        "title": "八月十五酬从兄常望月有怀",
        "author": "武元衡",
        "content": "坐爱圆景满，况兹秋夜长。\n寒光生露草，夕韵出风篁。\n地远惊金奏，天高失鴈行。\n如何北楼望，不得共池塘。",
        "dynasty": "唐",
        "collection_info": null
    },
    {
        "title": "酬太常从兄留别",
        "author": "武元衡",
        "content": "乡路日兹始，征轩行復留。\n张骞随汉节，王浚守刀州。\n泽国烟花度，铜梁雾雨愁。\n别离无可奈，万恨锦江流。",
        "dynasty": "唐",
        "collection_info": null
    },
    {
        "title": "春日与诸公泛舟",
        "author": "武元衡",
        "content": "千里雪山开，沱江春水来。\n驻帆云缥缈，吹管鹤裴回。\n身外流年驶，尊前落景催。\n不应归棹远，明月在高台。",
        "dynasty": "唐",
        "collection_info": null
    },
    {
        "title": "送兄归洛使谒严司空",
        "author": "武元衡",
        "content": "六岁蜀城守，千茎蓬鬓丝。\n忧心不自遣，骨肉又伤离。\n楚峡饶云雨，巴江足梦思。\n殷勤孔北海，时节易流移。",
        "dynasty": "唐",
        "collection_info": null
    },
    {
        "title": "同洛阳诸公饯卢起居",
        "author": "武元衡",
        "content": "萧条寒日晏，悽惨别魂惊。\n宝瑟无声怨，金囊故赠轻。\n赤墀方载笔，油幕尚言兵。\n暮宿青泥驿，烦君泪满缨。",
        "dynasty": "唐",
        "collection_info": null
    },
    {
        "title": "台中题壁",
        "author": "武元衡",
        "content": "柏台年未老，蓬鬓忽苍苍。\n无事裨明主，何心弄宪章。\n雀声愁霰雪，鸿思恨关梁。\n会脱簪缨去，故山瑶草芳。",
        "dynasty": "唐",
        "collection_info": null
    },
    {
        "title": "江上寄隐者",
        "author": "武元衡",
        "content": "归舟不计程，江月屡亏盈。\n霭霭沧波路，悠悠离别情。\n蒹葭连水国，鼙鼓近梁城。\n却忆沿江叟，汀洲春草生。",
        "dynasty": "唐",
        "collection_info": null
    },
    {
        "title": "送严绅游兰溪",
        "author": "武元衡",
        "content": "剡岭穷边海，君游别岭西。\n暮云秋水阔，寒雨夜猿啼。\n地僻秦人少，山多越路迷。",
        "dynasty": "唐",
        "collection_info": null
    },
    {
        "title": "秋思",
        "author": "武元衡",
        "content": "秋室浩烟雾，风柳怨寒蜩。\n机杼夜声切，蕙兰芳意消。\n美人湘水曲，桂檝洞庭遥。\n常恐时光谢，蹉跎红艳凋。",
        "dynasty": "唐",
        "collection_info": null
    },
    {
        "title": "夏日别卢太卿",
        "author": "武元衡",
        "content": "汉水清且广，江波渺復深。\n叶舟烟雨夜，之子别离心。\n汀草结春怨，山云连暝阴。\n年年南北泪，今古共霑襟。",
        "dynasty": "唐",
        "collection_info": null
    },
    {
        "title": "西亭题壁寄中书李相公",
        "author": "武元衡",
        "content": "昏旦倦兴寝，端忧力尚微。\n廉颇不觉老，蘧瑗始知非。\n授钺虚三顾，持衡旷万机。\n空余蝴蝶梦，迢遰故山归。",
        "dynasty": "唐",
        "collection_info": null
    },
    {
        "title": "八月十五夜与诸公锦楼望月得中字",
        "author": "武元衡",
        "content": "玉轮初满空，迥出锦城东。\n相向秦楼镜，分飞碣石鸿。\n桂香随窈窕，珠缀隔玲珑。\n不及前秋月，圆辉凤沼中。",
        "dynasty": "唐",
        "collection_info": null
    },
    {
        "title": "四川使宅有韦令公时孔雀存焉暇日与诸公同翫座中兼故府宾妓兴嗟久之因赋此诗用广其意",
        "author": "武元衡",
        "content": "荀令昔居此，故巢留越禽。\n动摇金翠尾，飞舞碧梧阴。\n上客彻瑶瑟，美人伤蕙心。\n会因南国使，得放海云深。",
        "dynasty": "唐",
        "collection_info": null
    },
    {
        "title": "窦三中丞去岁有台中五言四韵未及酬报今领黔南途经蜀门百里而近愿言欵觌封略间然因追曩篇持以赠之",
        "author": "武元衡",
        "content": "在昔谬司宪，常僚惟有君。\n报恩如皎日，致位等青云。\n削藁书难见，除苛事早吟。\n双旌不可驻，风雪路岐分。",
        "dynasty": "唐",
        "collection_info": null
    },
    {
        "title": "春分与诸公同宴呈陆三十四郎中",
        "author": "武元衡",
        "content": "南国宴佳宾，交情老倍亲。\n月惭红烛泪，花笑白头人。\n宝瑟常余怨，琼枝不让春。\n更闻歌子夜，桃李艳妆新。",
        "dynasty": "唐",
        "collection_info": null
    },
    {
        "title": "津梁寺采新茶与幕中诸公遍赏芳香尤异因题四韵兼呈陆郎中",
        "author": "武元衡",
        "content": "灵州碧岩下，荑英初散芳。\n涂涂犹宿露，采采不盈筐。\n阴窦藏烟湿，单衣染焙香。\n幸将调鼎味，一为奏明光。",
        "dynasty": "唐",
        "collection_info": null
    },
    {
        "title": "元和癸巳余领蜀之七年奉诏徴还二月二十八日清明途经百牢关因题石门洞",
        "author": "武元衡",
        "content": "昔佩兵符去，今持相印还。\n天光临井络，春物度巴山。\n鸟道青冥外，风泉洞壑间。\n何惭班定远，辛苦玉门关。",
        "dynasty": "唐",
        "collection_info": null
    },
    {
        "title": "夕次潘山下",
        "author": "武元衡",
        "content": "南国独行日，三巴春草齐。\n漾波归海疾，危栈入云迷。\n锦谷岚烟裏，刀州晚照西。\n旅情方浩荡，蜀魄满林啼。",
        "dynasty": "唐",
        "collection_info": null
    },
    {
        "title": "夏日对雨寄朱放拾遗",
        "author": "武元衡",
        "content": "才非谷永传，无意谒王侯。\n小暑金将伏，微凉麦正秋。\n远山欹枕见，暮雨闭门愁。\n更忆东林寺，诗家第一流。",
        "dynasty": "唐",
        "collection_info": null
    },
    {
        "title": "早春送欧阳炼师归山",
        "author": "武元衡",
        "content": "双鹤五云车，初辞汉帝家。\n人寰新甲子，天路旧烟霞。\n羽节临风驻，霓裳逐雨斜。\n昆崙有琪树，相忆寄瑶华。",
        "dynasty": "唐",
        "collection_info": null
    },
    {
        "title": "长安春望",
        "author": "武元衡",
        "content": "宿雨净烟霞，春风绽百花。\n绿杨中禁路，朱戟五侯家。\n草色金堤晚，莺声御柳斜。\n无媒犹未达，应共惜年华。",
        "dynasty": "唐",
        "collection_info": null
    },
    {
        "title": "经严秘校维故宅",
        "author": "武元衡",
        "content": "掩泪山阳宅，生涯此路穷。\n香销芸阁闭，星落草堂空。\n丽藻浮名裏，哀声夕照中。\n不堪投钓处，隣笛怨春风。",
        "dynasty": "唐",
        "collection_info": null
    },
    {
        "title": "秋夜寄江南旧游",
        "author": "武元衡",
        "content": "寥落九秋晚，端忧时物残。\n隔林萤影度，出禁漏声寒。\n愁雨洞房掩，孤灯遥夜阑。\n怀贤梦南国，兴尽水漫漫。",
        "dynasty": "唐",
        "collection_info": null
    },
    {
        "title": "送陆书还吴",
        "author": "武元衡",
        "content": "君住包山下，何年入帝乡。\n成名归旧业，叹别见秋光。\n橘柚吴洲远，芦花楚水长。\n我行经此路，京口向云阳。",
        "dynasty": "唐",
        "collection_info": null
    },
    {
        "title": "山中月夜寄朱张二舍人",
        "author": "武元衡",
        "content": "午夜更漏裏，九重霄汉间。\n月华云阙迥，秋色凤池闲。\n御锦通清禁，天书出暗关。\n嵇康不求达，终岁在空山。",
        "dynasty": "唐",
        "collection_info": null
    },
    {
        "title": "送冯谏议赴河北宣慰",
        "author": "武元衡",
        "content": "汉代衣冠盛，尧年雨露多。\n恩荣辞紫禁，冰雪渡黄河。\n待诏孤城启，宣风万岁和。\n今宵燕分野，应见使星过。",
        "dynasty": "唐",
        "collection_info": null
    },
    {
        "title": "夜坐闻雨寄严十少府",
        "author": "武元衡",
        "content": "多负云霄志，生涯岁序侵。\n风翻凉叶乱，雨滴洞房深。\n迢遰三秋梦，殷勤独夜心。\n怀贤不觉寐，清磬发东林。",
        "dynasty": "唐",
        "collection_info": null
    },
    {
        "title": "资圣寺贲法师晚春茶会",
        "author": "武元衡",
        "content": "虚室昼常掩，心源知悟空。\n禅庭一雨后，莲界万花中。\n时节流芳暮，人天此会同。\n不知方便理，何路出樊笼。",
        "dynasty": "唐",
        "collection_info": null
    },
    {
        "title": "慈恩寺起上人院",
        "author": "武元衡",
        "content": "禅堂支许同，清论道源穷。\n起灭秋云尽，虚无夕霭空。\n池澄山倒影，林动叶翻风。\n他日焚香待，还来礼惠聪。",
        "dynasty": "唐",
        "collection_info": null
    },
    {
        "title": "送魏正则擢第归江陵",
        "author": "武元衡",
        "content": "客路商山外，离筵小暑前。\n高文常独步，折桂及龆年。\n关国通秦限，波涛隔汉川。\n叨同会府选，分手倍依然。",
        "dynasty": "唐",
        "collection_info": null
    },
    {
        "title": "酬韩弇归崖见寄",
        "author": "武元衡",
        "content": "惆怅人间事，东山遂独游。\n露凝瑶草晚，鱼戏石潭秋。\n轩冕应相待，烟霞莫遽留。\n君看仲连意，功立始沧洲。",
        "dynasty": "唐",
        "collection_info": null
    },
    {
        "title": "河东赠别炼师",
        "author": "武元衡",
        "content": "多累有行役，相逢秋节分。\n游人甘失路，野鹤亦离羣。\n戎马犯边垒，天兵屯塞云。\n孔璋才素健，羽檄定纷纷。",
        "dynasty": "唐",
        "collection_info": null
    },
    {
        "title": "秋日将赴江上杨弘微时任凤翔寄诗别",
        "author": "武元衡",
        "content": "寂寞两相阻，悠悠南北心。\n燕惊沧海远，鸿避朔云深。\n夜梦江亭月，离忧陇树阴。\n兼秋无限思，惆怅属瑶琴。",
        "dynasty": "唐",
        "collection_info": null
    },
    {
        "title": "夏与熊王二秀才同宿僧院",
        "author": "武元衡",
        "content": "共将缨上尘，来问雪山人。\n世网从知累，禅心自证真。\n境空宜入梦，藤古不留春。\n一听林公法，灵嘉愿寄身。",
        "dynasty": "唐",
        "collection_info": null
    },
    {
        "title": "宜阳所居白蜀葵荅咏柬诸公",
        "author": "武元衡",
        "content": "冉冉众芳歇，亭亭虚室前。\n敷荣时已背，幽赏地宜偏。\n红艳世方重，素华徒可怜。\n何当君子愿，知不竞喧妍。",
        "dynasty": "唐",
        "collection_info": null
    },
    {
        "title": "送寇侍御司马之明州",
        "author": "武元衡",
        "content": "斗酒上河梁，惊魂去越乡。\n地穷沧海阔，云入剡山长。\n莲唱蒲萄熟，人烟橘柚香。\n兰亭应驻楫，今古共风光。",
        "dynasty": "唐",
        "collection_info": null
    },
    {
        "title": "送严侍御",
        "author": "武元衡",
        "content": "巴檄故人去，苍苍枫树林。\n云山千里合，雾雨四时阴。\n峡路猨声断，桃源犬吠深。\n不须贪胜赏，汉节待南侵。",
        "dynasty": "唐",
        "collection_info": null
    },
    {
        "title": "酬元十二",
        "author": "武元衡",
        "content": "偶寻乌府客，同醉习家池。\n积雪初迷径，孤云遂失期。\n风前劳引领，月下重相思。\n何必因尊酒，幽心两自知。",
        "dynasty": "唐",
        "collection_info": null
    },
    {
        "title": "秋晚途次坊州界寄崔玉员外",
        "author": "武元衡",
        "content": "崎岖崖谷迷，寒雨暮成泥。\n征路出山顶，乱云生马蹄。\n望乡程杳杳，怀远思悽悽。\n欲识分麾重，孤城万壑西。",
        "dynasty": "唐",
        "collection_info": null
    },
    {
        "title": "度东径岭",
        "author": "武元衡",
        "content": "又过鴈门北，不胜南客悲。\n三边上岩见，双泪望乡垂。\n暮角云中戍，残阳天际旗。\n更看飞白羽，胡马在封陲。",
        "dynasty": "唐",
        "collection_info": null
    },
    {
        "title": "送李正字之蜀",
        "author": "武元衡",
        "content": "已献甘泉赋，仍登片玉科。\n汉官新组绶，蜀国旧烟萝。\n劒壁秋云断，巴江夜月多。\n无穷别离思，遥寄竹枝歌。",
        "dynasty": "唐",
        "collection_info": null
    },
    {
        "title": "玉泉寺与润上人望秋山怀张少尹",
        "author": "武元衡",
        "content": "山寒天降霜，烟月共苍苍。\n况此绿岩晚，尚余丹桂芳。\n禅心殊众乐，人世满秋光。\n莫怪频回首，孤云思帝乡。",
        "dynasty": "唐",
        "collection_info": null
    },
    {
        "title": "酬崔使君寄麈尾",
        "author": "武元衡",
        "content": "贤人嘉尚同，今制古遗风。\n寄我襟怀裏，辞君掌握中。\n金声劳振远，玉柄借谈空。\n执玩驰心处，迢迢巴峡东。",
        "dynasty": "唐",
        "collection_info": null
    },
    {
        "title": "送邓州潘使君赴任",
        "author": "武元衡",
        "content": "川陆一都会，旌旗千里舒。\n虎符中禁授，熊轼上流居。\n橘柚金难并，池塘练不如。\n春风行部日，应驻士元车。",
        "dynasty": "唐",
        "collection_info": null
    },
    {
        "title": "和李中丞题故将军林亭",
        "author": "武元衡",
        "content": "帝里清和节，侯家邸第春。\n烟霏瑶草露，苔暗杏梁尘。\n城郭悲歌旧，池塘丽句新。\n年年车马客，钟鼓乐他人。",
        "dynasty": "唐",
        "collection_info": null
    },
    {
        "title": "送韦侍御司议赴东都",
        "author": "武元衡",
        "content": "洛京千里近，离绪亦纷纷。\n文宪芙蓉沼，元方羔鴈羣。\n河关连巩树，嵩少接秦云。\n独有临风思，睽携不可闻。",
        "dynasty": "唐",
        "collection_info": null
    },
    {
        "title": "送吴侍御司马赴台州",
        "author": "武元衡",
        "content": "卢耽佐郡遥，川陆共迢迢。\n风景轻吴会，文章变越谣。\n烟林繁橘柚，云海浩波潮。\n余有灵山梦，前君到石桥。",
        "dynasty": "唐",
        "collection_info": null
    },
    {
        "title": "送七兄赴歙州",
        "author": "武元衡",
        "content": "车马去憧憧，都门闻晓钟。\n客程将日远，离绪与春浓。\n流水踰千度，归云隔万重。\n玉杯倾酒尽，不换惨悽容。",
        "dynasty": "唐",
        "collection_info": null
    },
    {
        "title": "德宗皇帝挽歌词三首 一",
        "author": "武元衡",
        "content": "道启轩皇圣，威扬夏禹功。\n讴歌亭育外，文武盛明中。\n日月光连璧，烟尘屏大风。\n为人祈福处，台树与天通。",
        "dynasty": "唐",
        "collection_info": null
    },
    {
        "title": "德宗皇帝挽歌词三首 二",
        "author": "武元衡",
        "content": "圣历囗勤政，瑶图庆运长。\n寿宫开此地，仙驾缈何乡。\n风断清笳调，云愁绿斾扬。\n上升知不恨，弘济任城王。",
        "dynasty": "唐",
        "collection_info": null
    },
    {
        "title": "德宗皇帝挽歌词三首 三",
        "author": "武元衡",
        "content": "尝闻阊阖前，星拱北辰箓。\n今来大明祖，辇驾桥山曲。\n松柏韵幽音，鱼龙焰寒烛。\n岁岁秋风辞，兆人歌不足。",
        "dynasty": "唐",
        "collection_info": null
    },
    {
        "title": "顺宗至德大圣皇帝挽歌词三首 一",
        "author": "武元衡",
        "content": "桥山同轨会，轩后葬衣冠。\n东海风波变，西陵松柏攒。\n鼎湖仙已去，金掌露宁干。\n万木泉扃月，空怜凫雁寒。",
        "dynasty": "唐",
        "collection_info": null
    },
    {
        "title": "顺宗至德大圣皇帝挽歌词三首 二",
        "author": "武元衡",
        "content": "容卫晓徘徊，严城阊阖开。\n乌号龙驭远，遏密凤声哀。\n昆浪黄河注，崦嵫白日颓。\n恭闻天子孝，不忍望铜台。",
        "dynasty": "唐",
        "collection_info": null
    },
    {
        "title": "顺宗至德大圣皇帝挽歌词三首 三",
        "author": "武元衡",
        "content": "哀挽渭川曲，空歌汾水阳。\n夜泉愁更咽，秋日惨无光。\n缵夏功传启，兴周业继昌。\n回瞻五陵上，烟雨为苍苍。",
        "dynasty": "唐",
        "collection_info": null
    },
    {
        "title": "昭德皇后挽歌词",
        "author": "武元衡",
        "content": "玉扆将迁坐，金鸡忽报晨。\n佩环僊驭远，星月夜台新。\n剑没川空冷，菱寒镜不春。\n国门车马会，多是濯龙亲。",
        "dynasty": "唐",
        "collection_info": null
    },
    {
        "title": "春晚奉陪相公西亭宴集",
        "author": "武元衡",
        "content": "林花春向阑，高会重邀欢。\n感物惜芳景，放怀因綵翰。\n玉颜秾处并，银烛焰中看。\n若折持相赠，风光益别难。",
        "dynasty": "唐",
        "collection_info": null
    },
    {
        "title": "送崔判官使太原",
        "author": "武元衡",
        "content": "劳君车马此逡巡，我与刘君本世亲。\n两地山河分节制，十年京洛共风尘。\n笙歌几处胡天月，罗绮长留蜀国春。\n报主由来须尽敌，相期万里宝刀新。",
        "dynasty": "唐",
        "collection_info": null
    },
    {
        "title": "幕中诸公有观猎之作因继之",
        "author": "武元衡",
        "content": "刀州城北劒山东，甲士屯云骑散风。\n旌斾遍张林岭动，豺狼驱尽塞垣空。\n衔芦远雁愁萦缴，绕树啼猨怯避弓。\n为报府中诸从事，燕然未勒莫论功。",
        "dynasty": "唐",
        "collection_info": null
    },
    {
        "title": "同幕中诸公送李侍御归朝",
        "author": "武元衡",
        "content": "昔年专席奉清朝，今日持书即旧僚。\n珠履会中箫管思，白云归处帝乡遥。\n巴江暮雨连三峡，剑壁危梁上九霄。\n岁月不堪相送尽，颓颜更被别离凋。",
        "dynasty": "唐",
        "collection_info": null
    },
    {
        "title": "送张六谏议归朝",
        "author": "武元衡",
        "content": "诏书前日下丹霄，头戴儒冠脱皂貂。\n笛怨柳营烟漠漠，云愁江馆雨萧萧。\n鸳鸿得路争先翥，松柏凌寒独后凋。\n归去朝端如有问，玉关门外老班超。",
        "dynasty": "唐",
        "collection_info": null
    },
    {
        "title": "酬严司空荆南见寄",
        "author": "武元衡",
        "content": "金貂再领三公府，玉帐连封万户侯。\n帘捲青山巫峡晓，烟开碧树渚宫秋。\n刘琨坐啸风清塞，谢朓题诗月满楼。\n白雪调高歌不得，美人南国翠蛾愁。",
        "dynasty": "唐",
        "collection_info": null
    },
    {
        "title": "南徐别业早春有怀",
        "author": "武元衡",
        "content": "生涯扰扰竟何成，自爱深居隐姓名。\n远雁临空翻夕照，残云带雨过春城。\n花枝入户犹含润，泉水侵阶乍有声。\n虚度年华不相见，离肠怀土併关情。",
        "dynasty": "唐",
        "collection_info": null
    },
    {
        "title": "摩诃池宴",
        "author": "武元衡",
        "content": "摩诃池上春光早，爱水看花日日来。\n秾李雪开歌扇掩，绿杨风动舞腰回。\n芜台事往空留恨，金谷时危悟惜才。\n昼短欲将清夜继，西园自有月裴回。",
        "dynasty": "唐",
        "collection_info": null
    },
    {
        "title": "至栎阳崇道寺闻严十少府趋侍",
        "author": "武元衡",
        "content": "云连万木夕沈沈，草色泉声古院深。\n闻说羊车趋盛府，何言琼树在东林。\n松筠自古多年契，风月怀贤此夜心。\n惆怅送君身未达，不堪摇落听秋砧。",
        "dynasty": "唐",
        "collection_info": null
    },
    {
        "title": "春暮郊居寄朱舍人",
        "author": "武元衡",
        "content": "幽深不让子真居，度日闲眠世事疎。\n春水满池新雨霁，香风入户落花余。\n目随鸿雁穷苍翠，心寄溪云任卷舒。\n回首知音青琐闼，何时一为荐相如。",
        "dynasty": "唐",
        "collection_info": null
    },
    {
        "title": "送温况游蜀",
        "author": "武元衡",
        "content": "游人西去客三巴，身逐孤蓬不定家。\n山近峨眉飞暮雨，江连濯锦起朝霞。\n云深九折刀州远，路绕千岩剑阁斜。\n应到严君开卦处，将余一为问生涯。",
        "dynasty": "唐",
        "collection_info": null
    },
    {
        "title": "崔敷叹春物将谢恨不同览时余方为事牵束及往寻不遇题之留赠",
        "author": "武元衡",
        "content": "九陌迟迟丽景斜，禁街西访隐沦赊。\n门依高柳空飞絮，身逐闲云不在家。\n轩冕强来趋世路，琴尊空负赏年华。\n残阳寂寞东城去，惆怅春风落尽花。",
        "dynasty": "唐",
        "collection_info": null
    },
    {
        "title": "秋灯对雨寄史近崔积",
        "author": "武元衡",
        "content": "坐听宫城传晚漏，起看衰叶下寒枝。\n空庭绿草结离念，细雨黄花赠所思。\n蟋蟀已惊良节度，茱萸偏忆故人期。\n相逢莫厌尊前醉，春去秋来自不知。",
        "dynasty": "唐",
        "collection_info": null
    },
    {
        "title": "春题龙门香山寺",
        "author": "武元衡",
        "content": "众香天上梵仙宫，钟磬寥寥半碧空。\n清景乍开松岭月，乱流长响石楼风。\n山河杳映春云外，城阙参差茂树中。\n欲尽出寻那可得，三千世界本无穷。",
        "dynasty": "唐",
        "collection_info": null
    },
    {
        "title": "酬陆三与邹十八侍御",
        "author": "武元衡",
        "content": "城分流水郭连山，拂露开怀一解颜。\n令尹关中仙史会，河阳县裏玉人闲。\n共怜秋隼惊飞至，久想云鸿待侣还。\n莫恨殷勤留此地，东崖桂树昔同攀。",
        "dynasty": "唐",
        "collection_info": null
    },
    {
        "title": "酬谈校书长安秋夜对月寄诸故旧",
        "author": "武元衡",
        "content": "故园千里渺遐情，黄叶萧条白露生。\n惊鹊遶枝风满幌，寒钟送晓月当楹。\n蓬山高价传新韵，槐市芳年挹盛名。\n莫怪孔融悲岁序，五侯门馆重娄卿。",
        "dynasty": "唐",
        "collection_info": null
    },
    {
        "title": "送田三端公还鄂州",
        "author": "武元衡",
        "content": "孤云迢遰恋沧洲，劝酒梨花对白头。\n南陌送归车骑合，东城怨别管弦愁。\n青油幕裏人如玉，黄鹤楼中月并钩。\n君去庾公应借问，驰心千里大江流。",
        "dynasty": "唐",
        "collection_info": null
    },
    {
        "title": "送李秀才赴滑州诣大夫舅",
        "author": "武元衡",
        "content": "陌头车马去翩翩，白面怀书美少年。\n东武杨公姻娅重，西州谢傅舅甥贤。\n长亭叫月新秋雁，官渡含风古树蝉。\n知己满朝留不住，贵臣河上拥旌旃。",
        "dynasty": "唐",
        "collection_info": null
    },
    {
        "title": "秋日书怀",
        "author": "武元衡",
        "content": "金貂玉铉奉君恩，夜漏晨钟老掖垣。\n参决万机空有媿，静观羣动亦无言。\n杯中壮志红颜歇，林下秋声绛叶翻。\n倦鸟不知归去日，青芜白露满郊园。",
        "dynasty": "唐",
        "collection_info": null
    },
    {
        "title": "南昌滩",
        "author": "武元衡",
        "content": "渠江明净峡逶迤，船到名滩拽𥮘迟。\n橹窡动摇妨作梦，巴童指点笑吟诗。\n畬余宿麦黄山腹，日背残花白水湄。\n物色可怜心莫限，此行都是独行时。",
        "dynasty": "唐",
        "collection_info": null
    },
    {
        "title": "奉和圣制丰年多庆九日示怀",
        "author": "武元衡",
        "content": "令节寰宇泰，神都佳气浓。\n赓歌禹功盛，击壤尧年丰。\n九奏碧霄裏，千官皇泽中。\n南山澄凝黛，曲水清涵空。\n金玉美王度，欢康谣国风。\n睿文垂日月，永与天无穷。",
        "dynasty": "唐",
        "collection_info": null
    },
    {
        "title": "夏日陪冯许二侍郎与严秘书游昊天观览旧题寄同里杨华州中丞",
        "author": "武元衡",
        "content": "三伏草木变，九城车马烦。\n碧霄迴骑射，丹洞入桃源。\n台殿云浮栋，緌缨鹤在轩。\n莫将真破妄，聊用静持喧。\n石甃古苔冷，水筠凉簟翻。\n黄公垆下叹，旌斾国东门。",
        "dynasty": "唐",
        "collection_info": null
    },
    {
        "title": "奉和圣制重阳日即事",
        "author": "武元衡",
        "content": "玉烛降寒露，我皇歌古风。\n重阳德泽展，万国欢娱同。\n绮陌拥行骑，香尘凝晓空。\n神都自蔼蔼，佳气助葱葱。\n律吕阴阳畅，景光天地通。\n徒然被鸿霈，无以报玄功。",
        "dynasty": "唐",
        "collection_info": null
    },
    {
        "title": "秋日台中寄怀简诸僚",
        "author": "武元衡",
        "content": "宪府日多事，秋光照碧林。\n干云岩翠合，布石地苔深。\n忧悔耿遐抱，尘埃缁素襟。\n物情牵跼促，友道旷招寻。\n颓节风霜变，流年芳景侵。\n池荷足幽气，烟竹又繁阴。\n簪组赤墀恋，池鱼沧海心。\n涤烦滞幽赏，永度瑶华音。",
        "dynasty": "唐",
        "collection_info": null
    },
    {
        "title": "奉酬淮南中书相公见寄",
        "author": "武元衡",
        "content": "扬州隋故都，竹使汉名儒。\n翊圣恩华异，持衡节制殊。\n朝廷连受脤，台座接讦谟。\n金玉裁王度，丹书奉帝俞。\n九重辞象魏，千[里]握兵符。\n铁马秋临塞，虹旌夜渡泸。\n江长梅笛怨，天远桂轮孤。\n浩叹烟霜晓，芳期兰蕙芜。\n雅言书一札，宾海雁东隅。\n岁月奔波尽，音徽雾雨濡。\n蜀江分井络，锦浪入淮湖。\n独抱相思恨，关山不可踰。",
        "dynasty": "唐",
        "collection_info": null
    },
    {
        "title": "甫构西亭偶题因呈监军及幕中诸公",
        "author": "武元衡",
        "content": "瀛海无因泛，昆丘岂易寻。\n数峰聊在目，一境暂清心。\n悦彼松柏性，爱兹桃李阴。\n列芳凭有土，丛干聚成林。\n信矣子牟恋，归欤尼父吟。\n暗香兰露滴，空翠蕙楼深。\n负鼎位尝忝，荷戈年屡侵。\n百城烦鞅掌，九仞喜岖嵚。\n巴汉泝沿楫，岷峨千万岑。\n恩偏不敢去，范蠡畏镕金。",
        "dynasty": "唐",
        "collection_info": null
    },
    {
        "title": "和杨弘微春日曲江南望",
        "author": "武元衡",
        "content": "迟景霭悠悠，伤春南陌头。\n暄风一澹荡，遐思几殷忧。\n龙去空仙沼，鸾飞掩妓楼。\n芳菲余雨露，冠盖旧公侯。\n朱戟千门闭，黄鹂百啭愁。\n烟蒙宫树晚，花咽石泉流。\n寒谷律潜应，中林兰自幽。\n商山将避汉，晋室正藩周。\n黍稷闻兴叹，琼瑶畏见投。\n君心即吾事，微向在沧洲。",
        "dynasty": "唐",
        "collection_info": null
    },
    {
        "title": "长安秋夜怀陈京昆季",
        "author": "武元衡",
        "content": "钟鼓九衢绝，出门千里同。\n远情高枕夜，秋思北窗空。\n静见烟凝烛，闲听叶坠桐。\n玉壶思洞彻，琼树忆葱笼。\n萤影疎帘外，鸿声暗雨中。\n羇愁难会面，懒慢责微躬。\n甲乙科攀桂，图书阁践蓬。\n一瓢非可乐，六翮未因风。\n寥落悲秋尽，蹉跎惜岁穷。\n明朝不相见，流泪菊花丛。",
        "dynasty": "唐",
        "collection_info": null
    },
    {
        "title": "冬日汉江南行将赴夏口途次江陵界寄裴尚书",
        "author": "武元衡",
        "content": "五部拥双旌，南依墨客卿。\n关山迥梁甸，波浪接湓城。\n烟景迷时候，云帆渺去程。\n蛤珠冯月吐，芦雁触罗惊。\n浦树凝寒晦，江天湛镜清。\n赏心随处惬，壮志逐年轻。\n舟檝不可驻，提封如任情。\n向方曾指路，射策许言兵。\n兰渚歇芳意，菱歌非应声。\n元戎武昌守，羊祜幸连营。",
        "dynasty": "唐",
        "collection_info": null
    },
    {
        "title": "奉酬中书李相公早朝于中书候传点偶书所怀",
        "author": "武元衡",
        "content": "寥落曙钟断，微明烟月沈。\n翠霞仙仗合，清漏掖垣深。\n北极星遥拱，南山阙迥临。\n兰釭竟晓燄，琪树欲秋阴。\n霄汉惭联步，貂蝉媿并簪。\n德容温比玉，王度式如金。\n鱼水千里运，箫韶九奏音。\n代天惊度日，掷地喜开襟。\n文武时方泰，唐虞道可寻。\n忝陪申及甫，清净奉尧心。",
        "dynasty": "唐",
        "collection_info": null
    },
    {
        "title": "甲午岁相国李公有北园寄赠之作吟翫历时屡促酬答机务不暇未及报章今古遽分电波增感留墓劒而心许感邻笛而意伤寓哀冥寞以广遗韵云",
        "author": "武元衡",
        "content": "机事劳西掖，幽怀寄北园。\n鹤巢深更静，蝉噪断犹喧。\n仙酝百花馥，艳歌双袖翻。\n碧云诗变雅，皇泽叶流根。\n未报雕龙赠，俄伤泪劒痕。\n佳城关白日，哀挽向青门。\n礼命公台重，烟霜陇树繁。\n天高不可问，空使辅星昏。",
        "dynasty": "唐",
        "collection_info": null
    },
    {
        "title": "和杨三舍人晚秋与崔二舍人张秘监苗考功同游昊天观时中书寓直不得陪随因追往年曾与旧僚联游此观纪题在壁已有沦亡书事感怀輙以呈寄兼呈东省三给事之作杨君见徴鄙词因以继和",
        "author": "武元衡",
        "content": "瑶圃高秋会，金闺奉诏辰。\n朱轮天上客，白石洞中人。\n佩响泉声杂，朝衣羽服亲。\n九重青琐闭，三秀紫芝新。\n化药秦方士，偷桃汉侍臣。\n玉笙王子驾，辽鹤令威身。\n叹逝颓波速，缄词丽曲春。\n重将悽恨意，苔壁问遗尘。",
        "dynasty": "唐",
        "collection_info": null
    },
    {
        "title": "酬李十一尚书西亭暇日书怀见寄十二韵之作",
        "author": "武元衡",
        "content": "鼎铉昔云忝，西南分主忧。\n烟尘开僰道，旌节护蛮陬。\n任重功无立，力微恩未酬。\n据鞍惭齿髮，责帅惧春秋。\n高德闻郑履，俭居称晏裘。\n三刀君入梦，九折我回辀。\n时景屡迁易，兹言期退休。\n方追故山事，岂谓台阶留。\n遐抱清净理，眷言兰杜幽。\n一缄琼玖赠，万里别离愁。\n巴岭云外没，蜀江天际流。\n怀贤耿遥思，相望凤池头。",
        "dynasty": "唐",
        "collection_info": null
    },
    {
        "title": "秋怀奉寄朱补阙",
        "author": "武元衡",
        "content": "上苑繁霜降，骚人起恨初。\n白云深陋巷，衰草遍闲居。\n暮色秋烟重，寒声牖叶虚。\n潘生秋思苦，陶令世情疎。\n已制归田赋，犹陈谏猎书。\n不知青琐客，投分竟何如。",
        "dynasty": "唐",
        "collection_info": null
    },
    {
        "title": "奉酬中书相公至日圜丘行事合于中书宿斋移止于集贤院叙情见寄之什",
        "author": "武元衡",
        "content": "郊庙祗严祀，斋庄觌上玄。\n别开金虎观，不离紫微天。\n树古长杨接，池清太液连。\n仲山方补衮，文举自伤年。\n风溢铜壶漏，香凝绮阁烟。\n仍闻白雪唱，流咏满鵾弦。",
        "dynasty": "唐",
        "collection_info": null
    },
    {
        "title": "途次",
        "author": "武元衡",
        "content": "去国策羸马，劳歌行路难。\n地崇秦制险，人乐汉恩宽。\n御沼澄泉碧，宫梨拂露丹。\n鼎成仙驭远，龙化宿云残。\n不问三苗宠，谁陪万国欢。\n至今松桂色，长助玉楼寒。",
        "dynasty": "唐",
        "collection_info": null
    },
    {
        "title": "题故蔡国公主九华观上池院",
        "author": "武元衡",
        "content": "朱门临九衢，云木蔼仙居。\n曲沼天波接，层台凤舞余。\n曙烟深碧篠，香露湿红蕖。\n瑶瑟含风韵，纱窗积翠虚。\n秦楼今寂寞，真界竟何如。\n不与蓬瀛异，迢迢远玉除。",
        "dynasty": "唐",
        "collection_info": null
    },
    {
        "title": "酬严维秋夜见寄",
        "author": "武元衡",
        "content": "遥夜思悠悠，闻钟远梦休。\n乱林萤烛暗，零露竹风秋。\n启户云归栋，褰帘月上钩。\n昭明逢圣代，羁旅别沧洲。\n骑省潘郎思，衡闱宋玉愁。\n神仙惭李郭，词赋谢曹刘。\n松柏应无变，琼瑶不可酬。\n谁堪此时景，寂寞下高楼。",
        "dynasty": "唐",
        "collection_info": null
    },
    {
        "title": "途次近蜀驿蒙恩赐宝刀及飞龙廏马使还奉寄中书李郑二公",
        "author": "武元衡",
        "content": "草草事行役，迟迟违故关。\n碧帏遥隐雾，红斾渐依山。\n感激酬恩泪，星霜去国颜。\n捧刀金锡字，归马玉连环。\n威凤翔双阙，征夫纵百蛮。\n应怜宣室召，温树不同攀。",
        "dynasty": "唐",
        "collection_info": null
    },
    {
        "title": "归燕",
        "author": "武元衡",
        "content": "春色遍芳菲，闲檐双燕归。\n还同旧侣至，来遶故巢飞。\n敢望烟霄达，多惭羽翮微。\n衔泥傍金砌，拾蘂到荆扉。\n云海经时别，雕梁长日依。\n主人能一顾，转盻自光辉。",
        "dynasty": "唐",
        "collection_info": null
    },
    {
        "title": "送许着作分司东都",
        "author": "武元衡",
        "content": "瑶瑟激悽响，征鸿翻夕阳。\n署分刊竹简，书蠹护芸香。\n马色关城晓，蝉声驿路长。\n石渠荣正礼，兰室重元方。\n不作经年别，离魂亦暂伤。",
        "dynasty": "唐",
        "collection_info": null
    },
    {
        "title": "闻相公三兄小园置宴以元衡寓直因寄上兼呈中书三兄",
        "author": "武元衡",
        "content": "休沐限中禁，家山传胜游。\n露寒潘省夜，木落庾园秋。\n兰菊迴幽步，壶觞洽旧俦。\n位高天禄阁，词异畔牢愁。\n孤思琴先觉，驰晖水竞流。\n明朝不相见，清祀在圜丘。",
        "dynasty": "唐",
        "collection_info": null
    },
    {
        "title": "酬陆员外歙州许员外郢州二使君",
        "author": "武元衡",
        "content": "吴洲云海接，楚驿梦林长。\n符节分忧重，鹓鸿去路翔。\n艳歌愁翠黛，宝瑟韵清商。\n洲草遥池合，春风晓斾张。\n晋臣多乐广，汉主识冯唐。\n不作经年别，离魂亦未伤。",
        "dynasty": "唐",
        "collection_info": null
    },
    {
        "title": "渐至涪州先寄王使君",
        "author": "武元衡",
        "content": "治敎通夷俗，均输问大田。\n江分巴字水，树入夜郎烟。\n毒雾含秋气，阴岩蔽曙天。\n路难空计日，身老不由年。\n将命宁知远，归心讵可传。\n星郎復何事，出守五溪边。",
        "dynasty": "唐",
        "collection_info": null
    },
    {
        "title": "石州城",
        "author": "武元衡",
        "content": "丈夫心爱横行，报国知嫌命轻。\n楼兰径百战，更道戍龙城。\n锦字窦车骑，胡笳李少卿。\n生离两不见，万古难为情。",
        "dynasty": "唐",
        "collection_info": null
    },
    {
        "title": "寒食下第",
        "author": "武元衡",
        "content": "柳挂九衢丝，花飘万家雪。\n如何憔悴人，对此芳菲节。",
        "dynasty": "唐",
        "collection_info": null
    },
    {
        "title": "途中即事",
        "author": "武元衡",
        "content": "南征復北还，扰扰百年间。\n自笑红尘裏，生涯不暂闲。",
        "dynasty": "唐",
        "collection_info": null
    },
    {
        "title": "春日偶作",
        "author": "武元衡",
        "content": "纵横桃李枝，淡荡春风吹。\n美人歌白苎，万恨在蛾眉。",
        "dynasty": "唐",
        "collection_info": null
    },
    {
        "title": "夏夜作",
        "author": "武元衡",
        "content": "夜久喧暂息，池台惟月明。\n无因驻清景，日出事还生。",
        "dynasty": "唐",
        "collection_info": null
    },
    {
        "title": "左掖梨花",
        "author": "武元衡",
        "content": "巧笑解迎人，晴雪香堪惜。\n随风蝶影翻，误点朝衣赤。",
        "dynasty": "唐",
        "collection_info": null
    },
    {
        "title": "同陈六侍御寒食游禅定藏山上人院",
        "author": "武元衡",
        "content": "年少轻行乐，东城南陌头。\n与君寂寞意，共作草堂游。",
        "dynasty": "唐",
        "collection_info": null
    },
    {
        "title": "赠佳人",
        "author": "武元衡",
        "content": "步摇金翠玉搔头，倾国倾城胜莫愁。\n若逞仙姿游洛浦，定知神女谢风流。",
        "dynasty": "唐",
        "collection_info": null
    },
    {
        "title": "休暇日中书相公致斋禁省因以寄赠",
        "author": "武元衡",
        "content": "尝闻圣主得贤臣，三接能令四海春。\n月满禁垣斋沐夜，清吟属和更何人。",
        "dynasty": "唐",
        "collection_info": null
    },
    {
        "title": "春兴",
        "author": "武元衡",
        "content": "杨柳阴阴细雨晴，残花落尽见流莺。\n春风一枝吹香梦，梦逐春风到洛城。",
        "dynasty": "唐",
        "collection_info": null
    },
    {
        "title": "酬裴起居西亭留题",
        "author": "武元衡",
        "content": "艳歌能起关山恨，红烛偏凝寒塞情。\n况是池塘风雨夜，不堪丝管尽离声。",
        "dynasty": "唐",
        "collection_info": null
    },
    {
        "title": "送张侍御赴京",
        "author": "武元衡",
        "content": "江南烟雨塞鸿飞，西府文章谢掾归。\n相送汀州兰棹晚，菱歌一曲泪霑衣。",
        "dynasty": "唐",
        "collection_info": null
    },
    {
        "title": "鄂渚送友",
        "author": "武元衡",
        "content": "云帆淼淼巴陵渡，烟树苍苍故郢城。\n江上梅花无数落，送君南浦不胜情。",
        "dynasty": "唐",
        "collection_info": null
    },
    {
        "title": "送裴戡行军",
        "author": "武元衡",
        "content": "珠履三千醉不欢，玉人犹苦夜冰寒。\n送君偏有无言泪，天下关山行路难。",
        "dynasty": "唐",
        "collection_info": null
    },
    {
        "title": "宿青阳驿",
        "author": "武元衡",
        "content": "空山摇落三秋暮，萤过疎帘月露团。\n寂寞银灯愁不寐，萧萧风竹夜窗寒。",
        "dynasty": "唐",
        "collection_info": null
    },
    {
        "title": "送崔舍人起居",
        "author": "武元衡",
        "content": "赤墀同拜紫泥封，驷牡连征侍九重。\n惟有白鬚张司马，不言名利尚相从。",
        "dynasty": "唐",
        "collection_info": null
    },
    {
        "title": "路岐重赋",
        "author": "武元衡",
        "content": "芳郊欲别阑干泪，故国难期聚散云。\n分手更逢江驿暮，马嘶猨叫不堪闻。",
        "dynasty": "唐",
        "collection_info": null
    },
    {
        "title": "重送卢三十一起居",
        "author": "武元衡",
        "content": "相如拥传有光辉，何事阑干泪湿衣。\n旧府东山余妓在，重将歌舞送君归。",
        "dynasty": "唐",
        "collection_info": null
    },
    {
        "title": "送张谏议",
        "author": "武元衡",
        "content": "汉庭从事五人来，回首疆场独未回。\n今日送君魂断处，寒云寥落数株梅。",
        "dynasty": "唐",
        "collection_info": null
    },
    {
        "title": "同诸公夜讌监军翫花之作",
        "author": "武元衡",
        "content": "五侯门馆百花繁，红烛摇风白雪翻。\n不似凤皇池畔见，飘扬今隔上林园。",
        "dynasty": "唐",
        "collection_info": null
    },
    {
        "title": "郊居寓目偶题",
        "author": "武元衡",
        "content": "晨趋禁掖暮郊园，松桂苍苍烟露繁。\n明月上时羣动息，雪峰高处正当轩。",
        "dynasty": "唐",
        "collection_info": null
    },
    {
        "title": "题嘉陵驿",
        "author": "武元衡",
        "content": "悠悠风斾绕山川，山驿空蒙雨似烟。\n路半嘉陵头已白，蜀门西上更青天。",
        "dynasty": "唐",
        "collection_info": null
    },
    {
        "title": "送柳郎中裴起居",
        "author": "武元衡",
        "content": "望乡台上秦人在，学射山中杜魄哀。\n落日河桥千骑别，春风寂寞斾旌迴。",
        "dynasty": "唐",
        "collection_info": null
    },
    {
        "title": "秋日出游偶作",
        "author": "武元衡",
        "content": "黄花丹叶满江城，暂爱江头风景清。\n闲步欲舒山野性，貔貅不许独行人。",
        "dynasty": "唐",
        "collection_info": null
    },
    {
        "title": "夏夜饯裴行军赴朝命",
        "author": "武元衡",
        "content": "三年同看锦城花，银烛连宵照绮霞。\n报国从来先意气，临岐不用重咨嗟。",
        "dynasty": "唐",
        "collection_info": null
    },
    {
        "title": "摩诃池送李侍御之凤翔",
        "author": "武元衡",
        "content": "柳暗花明池上山，高楼歌酒换离颜。\n他时欲寄相思字，何处黄云是陇间。",
        "dynasty": "唐",
        "collection_info": null
    },
    {
        "title": "送魏正则擢第归江陵",
        "author": "武元衡",
        "content": "商山路接玉山深，古木苍然尽合阴。\n会府登筵君最少，江城秋至肯惊心。",
        "dynasty": "唐",
        "collection_info": null
    },
    {
        "title": "登阖闾古城",
        "author": "武元衡",
        "content": "登高望远自伤情，柳发花开映古城。\n全盛已随流水去，黄鹂空啭旧春声。",
        "dynasty": "唐",
        "collection_info": null
    },
    {
        "title": "寻三藏上人",
        "author": "武元衡",
        "content": "北风吹雪暮萧萧，问法寻僧上界遥。\n临水手持筇竹杖，逢君不语指芭蕉。",
        "dynasty": "唐",
        "collection_info": null
    },
    {
        "title": "山居",
        "author": "武元衡",
        "content": "身依泉壑将时背，路入烟萝得地深。\n终岁不知城郭事，手栽林竹尽成阴。",
        "dynasty": "唐",
        "collection_info": null
    },
    {
        "title": "长安贼中寄题江南所居茱萸树",
        "author": "武元衡",
        "content": "手种茱萸旧井傍，几迴春露又秋霜。\n今来独向秦中见，攀折无时不断肠。",
        "dynasty": "唐",
        "collection_info": null
    },
    {
        "title": "春斋夜雨忆郭通微",
        "author": "武元衡",
        "content": "桃源在在阻风尘，世事悠悠又遇春。\n雨滴闲阶清夜久，焚香偏忆白云人。",
        "dynasty": "唐",
        "collection_info": null
    },
    {
        "title": "送严秀才",
        "author": "武元衡",
        "content": "灞浐别离肠已断，江山迢遰信仍稀。\n送君偏下临岐泪，家在南州身未归。",
        "dynasty": "唐",
        "collection_info": null
    },
    {
        "title": "春日酬熊执易南亭花发见赠",
        "author": "武元衡",
        "content": "千株桃杏参差发，想见花时人却愁。\n曾忝陆机琴酒会，春亭惟愿一淹留。",
        "dynasty": "唐",
        "collection_info": null
    },
    {
        "title": "中春亭雪夜寄西隣韩李二舍人",
        "author": "武元衡",
        "content": "广庭飞雪对愁人，寒谷由来不悟春。\n却笑山阴乘兴夜，何如今日戴家邻。",
        "dynasty": "唐",
        "collection_info": null
    },
    {
        "title": "立秋日与陆华原于县界南馆送邹十八",
        "author": "武元衡",
        "content": "风入昭阳池馆秋，片云孤鹤两难留。\n明朝独向青山郭，唯有蝉声催白头。",
        "dynasty": "唐",
        "collection_info": null
    },
    {
        "title": "酬韦胄曹登天长寺上方见寄",
        "author": "武元衡",
        "content": "青门几度霑襟泪，併在东林雪外峰。\n今日重烦相忆处，春光知绕凤池浓。",
        "dynasty": "唐",
        "collection_info": null
    },
    {
        "title": "陌上暮春",
        "author": "武元衡",
        "content": "青青南陌柳如丝，柳色莺声晚日迟。\n何处最伤游客思，春风三月落花时。",
        "dynasty": "唐",
        "collection_info": null
    },
    {
        "title": "春日偶作",
        "author": "武元衡",
        "content": "飞花寂寂燕双双，南客衡门对楚江。\n惆怅管弦何处发，春风吹到读书窗。",
        "dynasty": "唐",
        "collection_info": null
    },
    {
        "title": "春暮寄杜嘉兴昆弟",
        "author": "武元衡",
        "content": "柳色千家与万家，轻风细雨落残花。\n数枝琼玉无由见，空掩柴扉度岁华。",
        "dynasty": "唐",
        "collection_info": null
    },
    {
        "title": "渡淮",
        "author": "武元衡",
        "content": "暮涛凝雪长淮水，细雨飞梅五月天。\n行子不须愁夜泊，绿杨多处有人烟。",
        "dynasty": "唐",
        "collection_info": null
    },
    {
        "title": "与崔十五同访裴校书不遇",
        "author": "武元衡",
        "content": "梨花落尽柳花时，庭树流莺日过迟。\n几度相思不相见，春风何处有佳期。",
        "dynasty": "唐",
        "collection_info": null
    },
    {
        "title": "夏日寄陆三达陆四逢幷王念八仲周",
        "author": "武元衡",
        "content": "士衡兄弟旧齐名，还似当年在洛城。\n闻说重门方隐相，古槐高柳夏阴清。",
        "dynasty": "唐",
        "collection_info": null
    },
    {
        "title": "秋原寓目",
        "author": "武元衡",
        "content": "木落风高天宇开，秋原一望思悠哉。\n边城今少射鵰骑，连鴈嗷嗷何处来。",
        "dynasty": "唐",
        "collection_info": null
    },
    {
        "title": "赠歌人",
        "author": "武元衡",
        "content": "林莺一咔四时春，蝉翼罗衣白玉人。\n曾逐使君歌舞地，清声长啸翠眉颦。",
        "dynasty": "唐",
        "collection_info": null
    },
    {
        "title": "同苗郎中送严侍御赴黔中因访仙源之事",
        "author": "武元衡",
        "content": "武陵源在朗江东，流水飞花仙洞中。\n莫问阮郎千古事，绿杨深处翠霞空。",
        "dynasty": "唐",
        "collection_info": null
    },
    {
        "title": "使次盘豆驿望永乐县",
        "author": "武元衡",
        "content": "山川不记何年别，城郭应非昔所经。\n欲驻征车终日望，天河云雨晦冥冥。",
        "dynasty": "唐",
        "collection_info": null
    },
    {
        "title": "缑山道中口号",
        "author": "武元衡",
        "content": "秋山寂寂秋水清，寒郊木叶飞无声。\n王子白云仙去久，洛滨行路夜吹笙。",
        "dynasty": "唐",
        "collection_info": null
    },
    {
        "title": "岁暮送舍人",
        "author": "武元衡",
        "content": "边城岁暮望乡关，身逐戎旌未得还。\n欲别临岐无限泪，故园花发寄君攀。",
        "dynasty": "唐",
        "collection_info": null
    },
    {
        "title": "寓兴呈崔员外诸公",
        "author": "武元衡",
        "content": "三月杨花飞满空，飘飖十里雪如风。\n不知何处香醪熟，愿醉佳园芳树中。",
        "dynasty": "唐",
        "collection_info": null
    },
    {
        "title": "单于晓角",
        "author": "武元衡",
        "content": "胡儿吹角汉城头，月皎霜寒大漠秋。\n三奏未终天便晓，何人不起望乡愁。",
        "dynasty": "唐",
        "collection_info": null
    },
    {
        "title": "汴河闻笳",
        "author": "武元衡",
        "content": "何处金笳月裏悲，悠悠边客梦先知。\n单于城下关山曲，今日中原总解吹。",
        "dynasty": "唐",
        "collection_info": null
    },
    {
        "title": "塞上春怀",
        "author": "武元衡",
        "content": "东风河外五城喧，南客征袍满泪痕。\n愁至独登高处望，蔼然云树重伤魂。",
        "dynasty": "唐",
        "collection_info": null
    },
    {
        "title": "塞外月夜寄荆南熊侍御",
        "author": "武元衡",
        "content": "南依刘表北刘琨，征战年年箫鼓喧。\n云雨一乖千万里，长城秋月洞庭猨。",
        "dynasty": "唐",
        "collection_info": null
    },
    {
        "title": "单于罢战却归题善阳馆",
        "author": "武元衡",
        "content": "单于南去善阳关，身逐归云到处闲。\n曾是五年莲府客，每闻胡虏哭阴山。",
        "dynasty": "唐",
        "collection_info": null
    },
    {
        "title": "韦常侍以宾客致仕同诸公题壁",
        "author": "武元衡",
        "content": "孤云永日自徘徊，岩馆苍苍遍绿苔。\n望苑忽惊新诏下，綵鸾归处玉笼开。",
        "dynasty": "唐",
        "collection_info": null
    },
    {
        "title": "学仙难",
        "author": "武元衡",
        "content": "玉殿笙歌汉帝愁，鸾龙俨驾望瀛洲。\n黄金化尽方士死，青天欲上无缘由。",
        "dynasty": "唐",
        "collection_info": null
    },
    {
        "title": "唐昌观玉蘂花",
        "author": "武元衡",
        "content": "琪树芊芊玉蘂新，洞宫长闭綵霞春。\n日暮落英铺地雪，献花应过九天人。",
        "dynasty": "唐",
        "collection_info": null
    },
    {
        "title": "春晓闻莺",
        "author": "武元衡",
        "content": "寥寥兰台晓梦惊，绿林残月思孤莺。\n犹疑蜀魄千年恨，化作寃禽万啭声。",
        "dynasty": "唐",
        "collection_info": null
    },
    {
        "title": "闻严秘书与正字及诸客夜会因寄",
        "author": "武元衡",
        "content": "衡门寥落岁阴穷，露湿莓苔叶厌风。\n闻道今宵阮家会，竹林明月七人同。",
        "dynasty": "唐",
        "collection_info": null
    },
    {
        "title": "戏赠韩二秀才",
        "author": "武元衡",
        "content": "名高折桂方年少，心苦为文命未通。\n闻说东堂今有待，飞鸣何处及春风。",
        "dynasty": "唐",
        "collection_info": null
    },
    {
        "title": "闻王仲周所居牡丹花发因戏赠",
        "author": "武元衡",
        "content": "闻说庭花发暮春，长安才子看须频。\n花开花落无人见，借问何人是主人。",
        "dynasty": "唐",
        "collection_info": null
    },
    {
        "title": "酬王十八见招",
        "author": "武元衡",
        "content": "王昌家直在城东，落尽庭花昨夜风。\n高兴不辞千日醉，随君走马向新丰。",
        "dynasty": "唐",
        "collection_info": null
    },
    {
        "title": "赠道者",
        "author": "武元衡",
        "content": "麻衣如雪一枝梅，笑掩微妆入梦来。\n若到越溪逢越女，红莲池裏白莲开。",
        "dynasty": "唐",
        "collection_info": null
    },
    {
        "title": "重送白将军",
        "author": "武元衡",
        "content": "红烛芳筵惜夜分，歌楼管咽思难闻。\n早知怨别人间世，不下青山老白云。",
        "dynasty": "唐",
        "collection_info": null
    },
    {
        "title": "和李丞题李将军林园",
        "author": "武元衡",
        "content": "落英飘蘂雪纷纷，啼鸟如悲霍冠军。\n逝水不迴弦管绝，玉楼迢遰锁浮云。",
        "dynasty": "唐",
        "collection_info": null
    },
    {
        "title": "同张惟送霍总",
        "author": "武元衡",
        "content": "春风箫管怨津楼，三奏行人醉不留。\n别后相思江上岸，落花飞处杜鹃愁。",
        "dynasty": "唐",
        "collection_info": null
    },
    {
        "title": "赠别崔起居",
        "author": "武元衡",
        "content": "三十年前会府同，红颜销尽两成翁。\n别泪共将何处洒，锦江南渡足春风。",
        "dynasty": "唐",
        "collection_info": null
    },
    {
        "title": "春日偶题",
        "author": "武元衡",
        "content": "山川百战古刀州，龙节来分圣主忧。\n静守化条无一事，春风独上望京楼。",
        "dynasty": "唐",
        "collection_info": null
    },
    {
        "title": "听歌",
        "author": "武元衡",
        "content": "月上重楼丝管秋，佳人夜唱古梁州。\n满堂谁是知音者，不惜千金与莫愁。",
        "dynasty": "唐",
        "collection_info": null
    },
    {
        "title": "酬韦胄曹",
        "author": "武元衡",
        "content": "相逢异县蹉跎意，无復少年容易欢。\n桃李美人攀折尽，何如松柏四时寒。",
        "dynasty": "唐",
        "collection_info": null
    },
    {
        "title": "同幕府夜宴惜花",
        "author": "武元衡",
        "content": "芳草落花明月榭，朝云暮雨锦城春。\n莫愁红艳风前散，自有青蛾镜裏人。",
        "dynasty": "唐",
        "collection_info": null
    },
    {
        "title": "代佳人赠张郎中",
        "author": "武元衡",
        "content": "洛阳佳丽本神仙，冰雪颜容桃李年。\n心爱阮郎留不住，独将珠泪湿红铅。",
        "dynasty": "唐",
        "collection_info": null
    },
    {
        "title": "饯裴行军赴朝命",
        "author": "武元衡",
        "content": "来时圣主假光辉，心恃朝恩计日归。\n谁料忽成云雨别，独将边泪洒戎衣。",
        "dynasty": "唐",
        "collection_info": null
    },
    {
        "title": "秋日经潼关感寓",
        "author": "武元衡",
        "content": "昔年曾逐汉征东，三授兵符百战中。\n力保山河嗟下世，秋风牢落故营空。",
        "dynasty": "唐",
        "collection_info": null
    },
    {
        "title": "赠歌人",
        "author": "武元衡",
        "content": "仙歌静转玉箫催，疑是流莺禁苑来。\n他日相思梦巫峡，莫敎云雨晦阳台。",
        "dynasty": "唐",
        "collection_info": null
    },
    {
        "title": "见郭侍郎题壁",
        "author": "武元衡",
        "content": "万里枫江偶问程，青苔壁上故人名。\n悠悠身世限南北，一别十年空復情。",
        "dynasty": "唐",
        "collection_info": null
    },
    {
        "title": "癸巳岁吉甫圜丘摄事合于中书后阁宿斋常负忝媿移止于集贤院会门下相公以七言垂寄亦有所酬短章绝韵不足抒意因叙所怀奉寄相公兼呈集贤院诸学士",
        "author": "李吉甫",
        "content": "淮海同三入，枢衡过六年。\n庙斋兢永夕，书府会羣仙。\n粉壁连霜曙，冰池对月圆。\n岁时忧裏换，钟漏静中传。\n蓬髮颜空老，松心契独全。\n赠言因傅说，垂训在三篇。",
        "dynasty": "唐",
        "collection_info": null
    },
    {
        "title": "夏夜北园即事寄门下武相公",
        "author": "李吉甫",
        "content": "结构非华宇，登临似古原。\n僻殊萧相宅，芜胜邵平园。\n避暑依南庑，追凉在北轩。\n烟霞霄外静，草露月中繁。\n鹊绕惊还止，虫吟思不喧。\n怀君欲有赠，宿昔贵忘言。",
        "dynasty": "唐",
        "collection_info": null
    },
    {
        "title": "九日小园独谣赠门下武相公",
        "author": "李吉甫",
        "content": "小园休沐暇，暂与故山期。\n树杪悬丹枣，苔阴落紫梨。\n舞丛新菊徧，绕格古藤垂。\n受露红兰晚，迎霜白薤肥。\n上公留凤沼，冠劒侍清祠。\n应念端居者，长惭补衮诗。",
        "dynasty": "唐",
        "collection_info": null
    },
    {
        "title": "怀伊川赋",
        "author": "李吉甫",
        "content": "龙门南岳尽伊原，草树人烟目所存。\n正是北州梨枣熟，梦魂秋日到郊园。",
        "dynasty": "唐",
        "collection_info": null
    },
    {
        "title": "奉和武相公省中宿斋酬李相公见寄",
        "author": "郑絪",
        "content": "高阁安仁省，名园广武庐。\n沐兰朝太一，种竹咏华胥。\n禁静疎钟彻，庭开爽韵虚。\n洪钧齐万物，缥帙整羣书。\n寒露滋新菊，秋风落故蕖。\n同怀不同赏，幽意竟何如。",
        "dynasty": "唐",
        "collection_info": null
    },
    {
        "title": "寒夜闻霜钟",
        "author": "郑絪",
        "content": "霜钟初应律，寂寂出重林。\n拂水宜清听，凌空散逈音。\n舂容时未歇，摇曳夜方深。\n月下和虚籁，风前间远砧。\n净兼寒漏彻，闲畏曙更侵。\n遥想千山外，泠泠何处寻。",
        "dynasty": "唐",
        "collection_info": null
    },
    {
        "title": "奉酬宣上人九月十五日东亭望月见赠因怀紫阁旧游",
        "author": "郑絪",
        "content": "中年偶逐鸳鸾侣，弱岁多从麋鹿羣。\n紫阁道流今不见，红楼禅客早曾闻。\n松斋月朗星初散，苔砌霜繁夜欲分。\n一览綵笺佳句满，何人更咏惠休文。",
        "dynasty": "唐",
        "collection_info": null
    },
    {
        "title": "九日登高怀邵二",
        "author": "郑絪",
        "content": "簪茱泛菊俯平阡，饮过三杯却惘然。\n十岁此辰同醉友，登高各处已三年。",
        "dynasty": "唐",
        "collection_info": null
    },
    {
        "title": "享太庙乐章",
        "author": "郑絪",
        "content": "于穆时文，受天明命。\n允恭玄默，化成理定。\n出震嗣德，应干传圣。\n猗欤缉熙，千亿流庆。",
        "dynasty": "唐",
        "collection_info": null
    },
    {
        "title": "句",
        "author": "郑絪",
        "content": "情人共惆怅，良友不同游。",
        "dynasty": "唐",
        "collection_info": null
    },
    {
        "title": "和黄门相公诏还题石门洞",
        "author": "郑余庆",
        "content": "紫氛随马处，黄阁驻车情。\n嵌壑惊山势，周滩恋水声。\n地分三蜀限，关志百牢名。\n琬琰攀酬郢，微言鼎饪情。",
        "dynasty": "唐",
        "collection_info": null
    },
    {
        "title": "享太庙乐章",
        "author": "郑余庆",
        "content": "开邸除暴，时迈勋尊。\n三元告命，四极骏奔。\n金枝翠叶，辉烛瑶琨。\n象德亿载，贻庆汤孙。",
        "dynasty": "唐",
        "collection_info": null
    },
    {
        "title": "和黄门武相公诏还题石门洞",
        "author": "赵宗儒",
        "content": "益部恩辉降，同荣汉相还。\n韶芳满归路，轩骑出重关。\n望日朝天阙，披云过蜀山。\n更题风雅韵，永绝翠嵓间。",
        "dynasty": "唐",
        "collection_info": null
    },
    {
        "title": "和武相公锦楼翫月得浓字",
        "author": "柳公绰",
        "content": "此夜年年月，偏宜此地逢。\n近看江水浅，遥辨雪山重。\n万井金花肃，千林玉露浓。\n不唯楼上思，飞盖亦陪从。",
        "dynasty": "唐",
        "collection_info": null
    },
    {
        "title": "题梓州牛头寺",
        "author": "柳公绰",
        "content": "一出西城第二桥，两边山木晚萧萧。\n井花净洗行人耳，留听溪声入夜潮。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "柳公绰",
        "content": "桃源千里远，花洞四时春。\n中有含真客，长为不死人。\n松高枝叶茂，鹤老羽毛新。\n莫遣同篱槿，朝荣暮化尘。",
        "dynasty": "唐",
        "collection_info": null
    },
    {
        "title": "和武相公中秋锦楼翫月得苍字",
        "author": "张正一",
        "content": "高秋今夜月，皓色正苍苍。\n远水澄如练，孤鸿逈带霜。\n旅人方积思，繁宿稍沈光。\n朱槛叨陪赏，尤宜清漏长。",
        "dynasty": "唐",
        "collection_info": null
    },
    {
        "title": "奉和武相公中秋锦楼翫月得来字",
        "author": "徐放",
        "content": "玉露中秋夜，金波碧落开。\n鹊惊初泛滥，鸿思共裴回。\n远月清光徧，高空爽气来。\n此时陪永望，更得上燕台。",
        "dynasty": "唐",
        "collection_info": null
    },
    {
        "title": "和武相公中秋锦楼翫月 一",
        "author": "崔备",
        "content": "清景同千里，寒光尽一年。\n竟天多鴈过，通夕少人眠。\n照别江楼上，添愁野帐前。\n隋侯恩未报，犹有夜珠圆。",
        "dynasty": "唐",
        "collection_info": null
    },
    {
        "title": "和武相公中秋锦楼翫月 二",
        "author": "崔备",
        "content": "四时皆有月，一夜独当秋。\n照耀初含露，裴回正满楼。\n遥连雪山净，逈入锦江流。\n愿以清光末，年年许从游。",
        "dynasty": "唐",
        "collection_info": null
    },
    {
        "title": "奉陪武相公西亭夜宴陆郎中",
        "author": "崔备",
        "content": "宾阁玳筵开，通宵递玉杯。\n尘随歌扇起，雪逐舞衣迴。\n剪烛清光发，添香暖气来。\n令君敦宿好，更为一裴回。",
        "dynasty": "唐",
        "collection_info": null
    },
    {
        "title": "清溪路中寄诸公",
        "author": "崔备",
        "content": "偏郡隔云岑，迴溪路更深。\n少留攀桂树，长渴望梅林。\n野笋资公膳，山花慰客心。\n别来无信息，可谓井瓶沈。",
        "dynasty": "唐",
        "collection_info": null
    },
    {
        "title": "奉酬中书相公至日圜丘行事合于中书宿直移止于集贤院叙情见寄之什",
        "author": "崔备",
        "content": "典籍开书府，恩荣避鼎司。\n郊丘资有事，斋戒守无为。\n宿雾蒙琼树，余香覆玉墀。\n进经逢乙夜，展礼值明时。\n勋共山河列，名同竹帛垂。\n年年佐尧舜，相与致雍熙。",
        "dynasty": "唐",
        "collection_info": null
    },
    {
        "title": "使院忆山中道侣兼怀李约",
        "author": "崔备",
        "content": "松竹去名岳，衡茅思旧居。\n山君水上印，天女月中书。\n旧秩芸香在，空奁药气余。\n褐衣宽易揽，白髮少难梳。\n病柳伤摧折，残花惜扫除。\n忆巢同倦鸟，避网甚跳鱼。\n阮巷惭交绝，商嵓愧迹疎。\n与君非宦侣，何日共樵渔。",
        "dynasty": "唐",
        "collection_info": null
    },
    {
        "title": "奉陪武相公西亭夜[宴]陆郎中",
        "author": "萧祜",
        "content": "弘阁陈芳宴，佳宾此会难。\n交逢贵日重，醉得少时欢。\n舒黛凝歌思，求音足笔端。\n一闻清佩动，珠玉夜珊珊。",
        "dynasty": "唐",
        "collection_info": null
    },
    {
        "title": "游石堂观",
        "author": "萧祜",
        "content": "西山高高何所如，上有古昔真人居。\n嵚崖巨石自成室，其下磅礴含清虚。\n我来斯邑访遗迹，乃遇沈生躭载籍。\n沈生为政哀惸[嫠]，又能索隐探灵奇。\n欣然向我话佳境，与我崎岖到山顶。\n甘瓜剖绿出寒泉，碧瓯浮花酌春茗。\n嚼瓜啜茗身清凉，汗消絺绤如迎霜。\n胡为空山百草花，倏尔笾豆肆我旁。\n始惊知周无小大，力寡多方验斯在。\n妙用腾声冠盖间，胜游恣意烟霞外。\n故碑石像凡几年，云郁雨霏生绿烟。\n我知游此多灵仙，缥缈月中飞下天。\n天风微微夕露委，松梢飕飕晓声起。\n凤去空遗箫管音，星翻寥落银河水。\n劝君学道此时来，结茅独宿何辽哉。\n斋心玄默感灵卫，必见鸾鹤相裴回。\n我爱崇山双劒北，峰如人首拄天黑。\n羣仙伛偻势奔走，壮若归尊趋有德。\n半岩有洞顶有池，出入灵怪潜蛟螭。\n我去不得昼夜思，梦游曾信南风吹。\n南风吹我到林岭，故国不见秦天逈。\n山花名药扑地香，月色泉声洞心冷。\n荫松散髮逢异人，寂寞旷然口不言。\n道陵公远莫能识，髮短耳长谁独存。\n司农惊觉忽惆怅，可惜所游俱是妄。\n蕴怀耿耿谁与言，直至今来意通形神开。\n拥传又恨斜阳催，一丘人境尚堪恋，何况海上金银台。",
        "dynasty": "唐",
        "collection_info": null
    },
    {
        "title": "奉陪武相公西亭夜宴陆郎中",
        "author": "王良士",
        "content": "芳气袭猗兰，青云展旧欢。\n仙来红烛下，花发綵毫端。\n海岳期方远，松筠岁正寒。\n仍闻言赠处，一字重琅玕。",
        "dynasty": "唐",
        "collection_info": null
    },
    {
        "title": "南至日隔霜仗望含元殿炉烟",
        "author": "王良士",
        "content": "抗殿疏龙首，高高接上玄。\n节当南至日，星是北辰天。\n宝戟罗仙仗，金炉引御烟。\n霏微双阙丽，容曳九门连。\n拂曙祥光满，分晴瑞色鲜。\n一阳今在历，生植仰陶甄。",
        "dynasty": "唐",
        "collection_info": null
    },
    {
        "title": "奉陪武相公西亭夜宴陆郎中",
        "author": "独孤实",
        "content": "仙郎膺上才，夜宴接三台。\n烛引银河转，花连锦帐开。\n静看歌扇举，不觉舞腰回。\n寥落东方曙，无辞尽玉杯。",
        "dynasty": "唐",
        "collection_info": null
    },
    {
        "title": "奉陪武相公西亭夜宴陆郎中",
        "author": "卢士政",
        "content": "华堂良宴开，星使自天来。\n舞转朱丝逐，歌余素扇回。\n水光凌曲槛，夜色霭高台。\n不在宾阶末，何由接上台。",
        "dynasty": "唐",
        "collection_info": null
    },
    {
        "title": "闻莺",
        "author": "于敖",
        "content": "玉绳河汉晓纵横，万籁潜收莺独鸣。\n能将百啭清心骨，宁止闲窗梦不成。",
        "dynasty": "唐",
        "collection_info": null
    },
    {
        "title": "和武相公闻莺",
        "author": "皇甫镛",
        "content": "华馆沈沈曙境清，伯劳初啭月微明。\n不知台座宵吟久，犹向花窗惊梦声。",
        "dynasty": "唐",
        "collection_info": null
    },
    {
        "title": "白露为霜",
        "author": "颜粲",
        "content": "悲秋将岁晚，繁露已成霜。\n徧渚芦先白，霑篱菊自黄。\n应钟鸣远寺，拥雁度三湘。\n气逼襦衣薄，寒侵宵梦长。\n满庭添月色，拂水敛荷香。\n独念蓬门下，穷年在一方。",
        "dynasty": "唐",
        "collection_info": null
    },
    {
        "title": "吴宫敎美人战",
        "author": "颜粲",
        "content": "有客陈兵画，功成欲霸吴。\n玉颜承将略，金钿指军符。\n转佩风云暗，鸣鼙锦绣趋。\n雪花频落粉，香汗尽流珠。\n掩笑谁干令，严刑必用诛。\n至今孙子术，犹可静边隅。",
        "dynasty": "唐",
        "collection_info": null
    },
    {
        "title": "月暎清淮流",
        "author": "徐敞",
        "content": "遥夜淮弥净，浮空月正明。\n虚无含气白，凝澹暎波清。\n见底深还浅，居高缺復盈。\n处柔知坎德，持洁表阴精。\n利物功难并，和光道已成。\n安流方利涉，应鉴此时情。",
        "dynasty": "唐",
        "collection_info": null
    },
    {
        "title": "圆灵水镜",
        "author": "徐敞",
        "content": "浮光上东洛，杨彩满圆灵。\n明灭沦江水，盈虚逐砌蓂。\n不分沙岸白，偏照海山清。\n练色临窗牖，蟾光霭户庭。\n成轮疑璧影，初魄类弓形。\n远近凝清质，娟娟出众星。",
        "dynasty": "唐",
        "collection_info": null
    },
    {
        "title": "虹藏不见",
        "author": "徐敞",
        "content": "迎冬小雪至，应节晚虹藏。\n玉气徒成象，星精不散光。\n美人初比色，飞鸟罢呈祥。\n石涧收晴影，天津失彩梁。\n霏霏空暮雨，杳杳暎残阳。\n舒卷应时令，因知圣历长。",
        "dynasty": "唐",
        "collection_info": null
    },
    {
        "title": "白露为霜",
        "author": "徐敞",
        "content": "早寒青女至，零露结为霜。\n入夜飞清景，凌晨积素光。\n驷星初皙皙，葭菼復苍苍。\n色冒沙滩白，威加木叶黄。\n鲜辉袭纨扇，杀气掩干将。\n葛屦那堪履，徒令君子伤。",
        "dynasty": "唐",
        "collection_info": null
    },
    {
        "title": "赋得金茎露",
        "author": "徐敞",
        "content": "武帝贵长生，延年饵玉英。\n铜盘贮珠露，仙掌抗金茎。\n拂曙氛埃敛，凌空沆瀣清。\n岧嶤捧瑞气，巃嵸出宫城。\n势入浮云耸，形标霁色明。\n大君当御宇，何必去蓬瀛。",
        "dynasty": "唐",
        "collection_info": null
    },
    {
        "title": "圆灵水镜",
        "author": "张聿",
        "content": "凤池开月镜，清莹写寥天。\n影散微波上，光含片玉悬。\n菱花凝泛滟，桂树暎清鲜。\n乐广披云日，山涛卷雾年。\n濯缨何处去，鉴物自堪妍。\n迴首看云液，蟾蜍势正圆。",
        "dynasty": "唐",
        "collection_info": null
    },
    {
        "title": "景风扇物",
        "author": "张聿",
        "content": "何处青苹末，呈祥起远空。\n晓来摇草树，轻度净尘蒙。\n水上微波动，林前媚景通。\n寥天鸣万籁，兰径长幽藂。\n渐扬抟扶势，应从槖籥功。\n开襟若有日，愿覩大王风。",
        "dynasty": "唐",
        "collection_info": null
    },
    {
        "title": "劒化为龙",
        "author": "张聿",
        "content": "古劒诚难屈，精明有所从。\n沈埋方出狱，合会却成龙。\n牛斗光初歇，蜿蜒气渐浓。\n云涛透百丈，水府跃千重。\n拖尾迷莲锷，张鳞露锦容。\n至今沙岸下，谁得覩玄踪。",
        "dynasty": "唐",
        "collection_info": null
    },
    {
        "title": "余瑞麦",
        "author": "张聿",
        "content": "瑞麦生尧日，芃芃雨露偏。\n两岐分更合，异亩颕仍连。\n冀获明王庆，宁唯太守贤。\n仁风吹靡靡，甘雨长芊芊。\n圣德应多稔，皇家配有年。\n已闻天下泰，谁为济西田。",
        "dynasty": "唐",
        "collection_info": null
    },
    {
        "title": "赋得[首夏]犹清和",
        "author": "张聿",
        "content": "早夏宜春景，和光起禁城。\n祝融将御节，炎帝启朱明。\n日送残花晚，风过御苑清。\n郊原浮麦气，池沼发荷英。\n树影临山动，禽飞入汉轻。\n幸逢尧禹化，全胜谷中情。",
        "dynasty": "唐",
        "collection_info": null
    },
    {
        "title": "移居洞庭",
        "author": "曲信陵",
        "content": "重林将迭嶂，此处可逃秦。\n水隔人间世，花开洞裏春。\n荷锄分地利，纵酒乐天真。\n万事更何有，吾今已外身。",
        "dynasty": "唐",
        "collection_info": null
    },
    {
        "title": "吴门送客",
        "author": "曲信陵",
        "content": "乱山吴苑外，临水让王祠。\n素是伤情处，春非送客时。\n不须愁落日，且愿驻青丝。\n千里会应到，一尊谁共持。",
        "dynasty": "唐",
        "collection_info": null
    },
    {
        "title": "长安道",
        "author": "曲信陵",
        "content": "朱门暎绿杨，双阙抵通庄。\n玉佩声逾远，红尘犹自香。",
        "dynasty": "唐",
        "collection_info": null
    },
    {
        "title": "出自贼中谒恒上人",
        "author": "曲信陵",
        "content": "再拜吾师喜復悲，誓心从此永归依。\n浮生恍忽若真梦，何事于中有是非。",
        "dynasty": "唐",
        "collection_info": null
    },
    {
        "title": "过真律师旧院",
        "author": "曲信陵",
        "content": "寂然秋院闭秋光，过客闲来礼影堂。\n坚冰销尽还成水，本自无形何足伤。",
        "dynasty": "唐",
        "collection_info": null
    },
    {
        "title": "酬谈上人咏海石榴",
        "author": "曲信陵",
        "content": "真僧相劝外浮华，万法无常可叹嗟。\n但试寻思阶下树，何人种此我看花。",
        "dynasty": "唐",
        "collection_info": null
    },
    {
        "title": "句",
        "author": "曲信陵",
        "content": "台笠冒山雨，渚田耕荇花。",
        "dynasty": "唐",
        "collection_info": null
    },
    {
        "title": "冬日可爱",
        "author": "张正元",
        "content": "寒日临清昼，辽天一望时。\n未消埋径雪，先暖读书帷。\n属思光难驻，舒情影若遗。\n晋臣曾比德，谢客昔言诗。\n散彩宁偏煦，流阴信不追。\n余辉如可就，迴烛幸无私。",
        "dynasty": "唐",
        "collection_info": null
    },
    {
        "title": "临川羡鱼",
        "author": "张正元",
        "content": "有客百愁侵，求鱼正在今。\n广川何渺漫，高岸几登临。\n风水宁相阻，烟霞岂惮深。\n不应同逐鹿，讵肯比从禽。\n结网非无力，忘筌自有心。\n永存芳饵在，伫立思沈沈。",
        "dynasty": "唐",
        "collection_info": null
    },
    {
        "title": "青云干吕",
        "author": "王履贞",
        "content": "异方占瑞气，干吕见青云。\n表圣兴中国，来王谒大君。\n迎祥殊大乐，叶庆类横汾。\n自感明时起，非因触石分。\n暎霄难辨色，从吹乍成文。\n须使流千载，垂芳在典坟。",
        "dynasty": "唐",
        "collection_info": null
    },
    {
        "title": "青云干吕 一",
        "author": "彭伉",
        "content": "祥辉上干吕，郁郁又纷纷。\n远示无为化，将明至道君。\n势凝千里静，色向九霄分。\n已见从龙意，宁知触石文。\n状烟殊散漫，捧日更氛氲。\n自使来宾国，西瞻仰瑞云。",
        "dynasty": "唐",
        "collection_info": null
    },
    {
        "title": "青云干吕 二",
        "author": "彭伉",
        "content": "圣布中区化，祥符异域云。\n含春初应吕，晕碧已成文。\n东起随风暖，西流共日曛。\n升时嘉异月，为庆等凝汾。\n轻与晴烟比，高将晓雾分。\n飘飘如可致，愿此翊明君。",
        "dynasty": "唐",
        "collection_info": null
    },
    {
        "title": "寄妻",
        "author": "彭伉",
        "content": "莫讶相如献赋迟，锦书谁道泪沾衣。\n不须化作山头石，待我堂前折桂枝。",
        "dynasty": "唐",
        "collection_info": null
    },
    {
        "title": "青云干吕",
        "author": "林藻",
        "content": "应节偏干吕，亭亭在紫氛。\n缀空初布影，捧日已成文。\n结盖祥光迥，为楼翠色分。\n还同起封上，更似出横汾。\n作瑞来藩国，呈形表圣君。\n裴回如有託，谁道比闲云。",
        "dynasty": "唐",
        "collection_info": null
    },
    {
        "title": "吴宫敎战",
        "author": "林藻",
        "content": "强吴矜霸略，讲武在深宫。\n尽出娇娥辈，先观上将风。\n挥戈罗袖卷，擐甲汗装红。\n轻笑分旗下，含羞入队中。\n鼓停行未整，刑举令方崇。\n自可威邻国，何劳骋战功。",
        "dynasty": "唐",
        "collection_info": null
    },
    {
        "title": "梨岭",
        "author": "林藻",
        "content": "曾向岭头题姓字，不穿杨叶不言归。\n弟兄各折一枝桂，还向岭头联影飞。",
        "dynasty": "唐",
        "collection_info": null
    },
    {
        "title": "赠冯宿",
        "author": "李观",
        "content": "寒城上秦原，游子衣飘飘。\n黑云截万里，猎火从中烧。\n阴空蒸长烟，杀气独不销。\n冰交石可裂，风疾山如摇。\n时无青松心，顾我独不凋。",
        "dynasty": "唐",
        "collection_info": null
    },
    {
        "title": "宿裴友书斋",
        "author": "李观",
        "content": "卧君山窗下，山鸟与我言。\n清风何飕飗，松栢中夜繁。\n久游失归趣，宿此似故园。\n林烟横近郊，溪月落古原。\n穉子不待晓，花间出柴门。",
        "dynasty": "唐",
        "collection_info": null
    },
    {
        "title": "御沟新柳",
        "author": "李观",
        "content": "御沟迴广陌，芳柳对行人。\n翠色枝枝满，年光树树新。\n畏逢攀折客，愁见别离辰。\n近暎章台骑，遥分禁苑春。\n嫩阴初覆水，高影渐离尘。\n莫入胡儿笛，还令泪湿巾。",
        "dynasty": "唐",
        "collection_info": null
    },
    {
        "title": "试中和节诏赐公卿尺诗",
        "author": "李观",
        "content": "淑节韶光媚，皇明宠锡崇。\n具寮颁玉尺，成器幸良工。\n岂止寻常用，将传度量同。\n人何不取利，物亦赖其功。\n紫翰宣殊造，丹诚厉匪躬。\n奉之无失坠，恩泽自天中。",
        "dynasty": "唐",
        "collection_info": null
    },
    {
        "title": "省试恩赐耆老布帛",
        "author": "李绛",
        "content": "涣汗中天发，殊私海外存。\n衰颜逢圣代，华髮受皇恩。\n烛物明尧日，垂衣闢禹门。\n惜时悲落景，赐帛慰余魂。\n厚泽沾翔泳，微生保子孙。\n盛明今尚齿，欢奉九衢罇。",
        "dynasty": "唐",
        "collection_info": null
    },
    {
        "title": "和裴相国荅张秘书赠马诗",
        "author": "李绛",
        "content": "高才名价欲凌云，上驷光华远赠君。\n念旧露垂丞相简，感知星动客卿文。\n纵横逸气宁称力，驰骋长途定出羣。\n伏枥莫令空度岁，黄金结束取功勋。",
        "dynasty": "唐",
        "collection_info": null
    },
    {
        "title": "赐耆老布帛",
        "author": "崔枢",
        "content": "殊私及耆老，圣德赈黎元。\n布帛忻天赐，生涯作主恩。\n情均皆挟纩，礼异贲丘园。\n庆洽时方泰，仁沾月告存。\n宁知酬雨露，空识荷干坤。\n击壤将何幸，裴回望九门。",
        "dynasty": "唐",
        "collection_info": null
    },
    {
        "title": "齐优开笼飞去所献楚王鹄",
        "author": "崔枢",
        "content": "受命笼齐鹄，交欢献楚王。\n惠心先巧辩，戢羽见迴翔。\n意适清风远，忧除白日长。\n度云摇旧影，过树阅新芳。\n直取名翻重，宁唯好不伤。\n谁言滑稽理，千载戒禽荒。",
        "dynasty": "唐",
        "collection_info": null
    },
    {
        "title": "试中和节诏赐公卿尺诗",
        "author": "陆復礼",
        "content": "春仲令初吉，欢娱乐大中。\n皇恩贞百度，宝尺赐羣公。\n欲使方隅法，还令规矩同。\n捧观珍质丽，拜受圣恩崇。\n如荷丘山重，思酬方寸功。\n从兹度天地，与国庆无穷。",
        "dynasty": "唐",
        "collection_info": null
    },
    {
        "title": "赋得白云起封中",
        "author": "李正辞",
        "content": "千年泰山顶，云起汉皇封。\n不作奇峯状，宁分触石容。\n为霖虽易得，表圣自难逢。\n冉冉排空上，依依迭影重。\n素光非曳练，灵贶是从龙。\n岂学无心出，东西任所从。",
        "dynasty": "唐",
        "collection_info": null
    },
    {
        "title": "赋得白云起封中",
        "author": "张嗣初",
        "content": "英英白云起，呈瑞出封中。\n表圣宁因地，逢时岂待风。\n浮光弥皎洁，流影更冲融。\n自叶尧年美，谁云汉日同。\n金泥光乍掩，玉检气潜通。\n欲与非烟并，亭亭不散空。",
        "dynasty": "唐",
        "collection_info": null
    },
    {
        "title": "春色满皇州",
        "author": "张嗣初",
        "content": "何处年华好，皇州淑气匀。\n韶阳潜应律，草木暗迎春。\n柳变金堤畔，兰抽曲水滨。\n轻黄垂辇道，微绿映天津。\n丽景浮丹阙，晴光拥紫宸。\n不知幽远地，今日几枝新。",
        "dynasty": "唐",
        "collection_info": null
    },
    {
        "title": "日暮碧云合",
        "author": "许康佐",
        "content": "日际愁阴生，天涯暮云碧。\n重重不辨盖，沈沈乍如积。\n林色黯疑暝，隟光俄已夕。\n出岫且从龙，萦空宁触石。\n余辉澹瑶草，浮影凝绮席。\n时景讵能留，几思轻尺璧。",
        "dynasty": "唐",
        "collection_info": null
    },
    {
        "title": "白云起封中",
        "author": "许康佐",
        "content": "英英白云起，呈瑞出封中。\n表圣宁依地，逢时岂待风。\n浮辉弥皎洁，流影更冲融。\n自叶尧天美，谁言汉日同。\n泥金光乍掩，检玉气俄通。\n犹愿非烟瑞，亭亭不散空。",
        "dynasty": "唐",
        "collection_info": null
    },
    {
        "title": "石季伦金谷园",
        "author": "许尧佐",
        "content": "石氏遗文在，凄凉见故园。\n轻风思奏乐，衰草忆行轩。\n舞榭苍苔掩，歌台落叶繁。\n断云归旧壑，流水咽新源。\n曲沼残烟敛，丛篁宿鸟喧。\n唯余池上月，犹似对金尊。",
        "dynasty": "唐",
        "collection_info": null
    },
    {
        "title": "石季伦金谷园",
        "author": "李君房",
        "content": "梓泽风流地，凄凉迹尚存。\n残芳迷妓女，衰草忆王孙。\n舞态随人谢，歌声寄鸟言。\n池平森灌木，月落弔空园。\n流水悲难驻，浮云影自翻。\n宾阶余藓石，车马讵喧喧。",
        "dynasty": "唐",
        "collection_info": null
    },
    {
        "title": "享惠昭太子庙乐章登歌",
        "author": "杜羔",
        "content": "因心克孝，位震遗芬。\n宾天道茂，轸怀气分。\n发祇乃祀，咳叹如闻。\n二歌斯升，以咏德熏。",
        "dynasty": "唐",
        "collection_info": null
    },
    {
        "title": "南至日隔仗望含元殿香鑪",
        "author": "车𬘔",
        "content": "抗殿疏元首，高高接上元。\n节当南至日，星是北辰天。\n宝戟罗仙仗，金鑪引瑞烟。\n霏微双阙丽，溶曳九州连。\n拂曙祥光满，分晴晓色鲜。\n一阳今在历，生植愿陶甄。",
        "dynasty": "唐",
        "collection_info": null
    },
    {
        "title": "奉和圣制九月十八日赐百寮追赏因书所怀",
        "author": "权德舆",
        "content": "锡宴朝野洽，追欢尧舜情。\n秋堂丝管动，水榭烟霞生。\n黄花媚新霁，碧树含余清。\n同和六律应，交泰万宇平。\n春藻下中天，湛恩阐文明。\n小臣谅何以，亦此彯华缨。",
        "dynasty": "唐",
        "collection_info": null
    },
    {
        "title": "奉和圣制九日言怀赐中书门下及百寮",
        "author": "权德舆",
        "content": "令节在丰岁，皇情喜乂安。\n丝竹调六律，簪裾列千官。\n烟霜暮景清，水木秋光寒。\n筵开曲池上，望尽终南端。\n天文丽庆霄，墨妙惊飞鸾。\n愿言黄花酒，永奉今日欢。",
        "dynasty": "唐",
        "collection_info": null
    },
    {
        "title": "奉和圣制重阳日中外同欢以诗言志因示百僚",
        "author": "权德舆",
        "content": "玉醴宴嘉节，拜恩欢有余。\n煌煌菊花秀，馥馥萸房舒。\n白露秋稼熟，清风天籁虚。\n和声度箫韶，瑞气深储胥。\n百辟皆醉止，万方今宴如。\n宸衷在化成，藻思焕琼琚。\n微臣徒窃抃，岂足歌唐虞。",
        "dynasty": "唐",
        "collection_info": null
    },
    {
        "title": "奉和圣制中春麟德殿会百寮观新乐",
        "author": "权德舆",
        "content": "仲春蔼芳景，内庭宴羣臣。\n森森列干戚，济济趋钩陈。\n大乐本天地，中和序人伦。\n正声迈咸濩，易象含羲文。\n玉俎映朝服，金钿明舞茵。\n韶光雪初霁，圣藻风自薫。\n时泰恩泽溥，功成行缀新。\n赓歌仰昭回，窃比华封人。",
        "dynasty": "唐",
        "collection_info": null
    },
    {
        "title": "奉和圣制中和节赐百官宴集因示后怀",
        "author": "权德舆",
        "content": "万方庆嘉节，宴喜皇泽均。\n晓开蓂叶初，景丽星鸟春。\n藻思贞百度，着明并三辰。\n物情舒在阳，时令弘至仁。\n衢酒和乐被，熏弦声曲新。\n赓歌武弁侧，永荷玄化醇。",
        "dynasty": "唐",
        "collection_info": null
    },
    {
        "title": "奉和圣制重阳日即事六韵",
        "author": "权德舆",
        "content": "嘉节在阳数，至欢朝野同。\n恩随千钟洽，庆属五稼丰。\n时菊洗露华，秋池涵霁空。\n金丝响仙乐，劒舃罗宗公。\n天道光下济，睿词敷大中。\n多惭撃壤曲，何以荅尧聪。",
        "dynasty": "唐",
        "collection_info": null
    },
    {
        "title": "奉和圣制丰年多庆九日示怀",
        "author": "权德舆",
        "content": "寒露应秋杪，清光澄曙空。\n泽均行苇厚，年庆华黍丰。\n声明畅八表，宴喜陶九功。\n文丽日月合，乐和天地同。\n圣言在推诚，臣职惟匪躬。\n琐细何以报，翾飞淳化中。",
        "dynasty": "唐",
        "collection_info": null
    },
    {
        "title": "赠文敬太子庙时享退文舞迎武舞乐章",
        "author": "权德舆",
        "content": "干旄羽籥相亏蔽，一进一退殊行缀。\n昔献三雍盛礼容，今陈六佾崇仪制。",
        "dynasty": "唐",
        "collection_info": null
    },
    {
        "title": "读谷梁传二首 一",
        "author": "权德舆",
        "content": "荀寅士吉射，诚乃蔽聪明。\n奈何赵志父，专举晋阳兵。\n下令汉七国，借此以为名。\n吾嘉徙薪智，祸乱何由生。",
        "dynasty": "唐",
        "collection_info": null
    },
    {
        "title": "读谷梁传二首 二",
        "author": "权德舆",
        "content": "忆昔溴梁会，岂伊无诸侯。\n羣臣自盟歃，君政如赘旒。\n有力则宗楚，何人復尊周。\n空文徒尔贬，见此[眦]□血流。",
        "dynasty": "唐",
        "collection_info": null
    },
    {
        "title": "刘绍相访夜话因书即事",
        "author": "权德舆",
        "content": "故人怆久别，兹夕欵郊扉。\n山僮漉野醖，穉子褰书帷。\n清露泫珠莹，金波流玉徽。\n忘言我造适，瞪视君无违。\n但令静胜躁，自使癯者肥。\n不待蘧生年，从此知昔非。",
        "dynasty": "唐",
        "collection_info": null
    },
    {
        "title": "卧病喜惠上人李炼师茅处士见访因以赠",
        "author": "权德舆",
        "content": "沈疴结繁虑，卧见书窗曙。\n方外三贤人，惠然来相亲。\n整巾起曳策，喜非车马客。\n支郎有佳文，新句凌碧云。\n霓裳何飘飘，浩志凌紫氛。\n復有沈冥士，远系三茅君。\n各言麋鹿性，不与簪组羣。\n清言出象繫，旷迹逃玄纁。\n心源蹔澄寂，世故方糺纷。\n终当逐师辈，岩桂香氲芬。",
        "dynasty": "唐",
        "collection_info": null
    },
    {
        "title": "多病戏书因示长孺",
        "author": "权德舆",
        "content": "行年未四十，已觉百病生。\n眼眩飞蝇影，耳厌远蝉声。\n甘辛败六藏，冰炭交七情。\n唯思曲肱枕，搔首掷华缨。",
        "dynasty": "唐",
        "collection_info": null
    },
    {
        "title": "古兴",
        "author": "权德舆",
        "content": "月中有桂树，无翼难上天。\n海底有龙珠，下隔万丈渊。\n人生大限虽百岁，就中三十称一世。\n晦明乌兔相推迁，雪霜渐到双鬓边。\n沈忧戚戚多浩叹，不得如意居太半。\n一气暂聚常恐散，黄河清兮白石烂。",
        "dynasty": "唐",
        "collection_info": null
    },
    {
        "title": "感寓",
        "author": "权德舆",
        "content": "残雨倦欹枕，病中时序分。\n秋虫与秋叶，一夜隔窗闻。\n虚室对摇落，晤言无与羣。\n冥心试观化，世故如丝棼。\n但看鸢戾天，岂见山出云。\n下里徒撃节，朱弦秘南熏。\n梧桐秀朝阳，上有威凤文。\n终待九成奏，来仪瑞吾君。",
        "dynasty": "唐",
        "collection_info": null
    },
    {
        "title": "跌伤伏枕有劝醲酒者蹔忘所苦因有一绝",
        "author": "权德舆",
        "content": "一杯宜病士，四体委胡床。\n蹔得遗形处，陶然在醉乡。",
        "dynasty": "唐",
        "collection_info": null
    },
    {
        "title": "病中苦热",
        "author": "权德舆",
        "content": "三伏鼓洪炉，支离一病夫。\n倦眠身似火，渴歠汗如珠。\n悸乏心难定，沈烦气欲无。\n何时洒微雨，因与好风俱。",
        "dynasty": "唐",
        "collection_info": null
    },
    {
        "title": "览镜见白髮数茎光鲜特异",
        "author": "权德舆",
        "content": "秋来皎洁白鬚光，试脱朝簪学酒狂。\n一曲酣歌还自乐，儿孙嬉笑挽衣裳。",
        "dynasty": "唐",
        "collection_info": null
    },
    {
        "title": "南亭晓坐因以示璩",
        "author": "权德舆",
        "content": "隐几日无事，风交松桂枝。\n园庐含晓霁，草木发华姿。\n迹似南山隐，官从小宰移。\n万殊同野马，方寸即灵龟。\n弱质常多病，流年近始衰。\n图书传授处，家有一男儿。",
        "dynasty": "唐",
        "collection_info": null
    },
    {
        "title": "竹径偶然作",
        "author": "权德舆",
        "content": "退朝此休沐，闭户无尘氛。\n杖策入幽径，清风随此君。\n琴觞恣偃傲，兰蕙相氛氲。\n幽赏方自适，林西烟景曛。",
        "dynasty": "唐",
        "collection_info": null
    },
    {
        "title": "拜昭陵过咸阳墅",
        "author": "权德舆",
        "content": "季子乏二顷，杨雄才一廛。\n伊予此南亩，数已踰前贤。\n顷岁辱明命，铭勋镂贞坚。\n遂兹操书致，内顾增缺然。\n乃葺场圃事，迨今三四年。\n适因昭陵拜，得抵咸阳田。\n田夫竞致辞，乡耋争来前。\n村盘既罗列，鸡黍皆珍鲜。\n古称禄代耕，人以食为天。\n自惭廪给厚，谅使井税先。\n涂涂沟塍雾，漠漠桑柘烟。\n荒蹊没古木，精舍临秋泉。\n池笼岂所安，樵牧乃所便。\n终当解缨络，田里谐因缘。",
        "dynasty": "唐",
        "collection_info": null
    },
    {
        "title": "早春南亭即事",
        "author": "权德舆",
        "content": "虚斋坐清昼，梅坼柳条鲜。\n节候开新历，筋骸减故年。\n振衣惭艾绶，闚镜叹华颠。\n独有开怀处，孙孩戏目前。",
        "dynasty": "唐",
        "collection_info": null
    },
    {
        "title": "璩授京兆府参军戏书以示兼呈独孤郎",
        "author": "权德舆",
        "content": "见尔府中趋，初官足慰吾。\n老牛还舐犊，凡鸟亦将雏。\n喜至翻成感，痴来或欲殊。\n因惭玉润客，应笑此非夫。",
        "dynasty": "唐",
        "collection_info": null
    },
    {
        "title": "书绅诗",
        "author": "权德舆",
        "content": "和静有真质，斯人称最灵。\n感物惑天性，触里纷多名。\n祸机生隐微，智者鉴未形。\n败礼因近习，喆人自居贞。\n当令念虑端，鄙嫚不能萌。\n苟非不踰矩，焉得遂性情。\n谨之在事初，动用各有程。\n千里起步武，彗云自纤茎。\n心源一流放，骇浪奔长鲸。\n渊木苟端深，枝流则贞清。\n和理通性术，悠久方昭明。\n先师留中庸，可以导此生。",
        "dynasty": "唐",
        "collection_info": null
    },
    {
        "title": "侍从游后湖讌坐",
        "author": "权德舆",
        "content": "绝境殊不远，湖塘直吾庐。\n烟霞旦夕生，泛览诚可娱。\n慈颜俯见喻，辍尔诗与书。\n清旭理轻舟，嬉游散烦劬。\n宿雨荡残燠，惠风与之俱。\n心灵一开旷，机巧眇已疎。\n中流有荷花，花实相芬敷。\n田田绿叶映，艳艳红姿舒。\n繁香好风结，净质清露濡。\n丹霞无容辉，嫮色亦踟蹰。\n秾芳射水木，欹叶游龟鱼。\n化工若有情，生植皆不如。\n轻舟任沿泝，毕景乃踌躇。\n家人亦恬旷，稚齿皆忻愉。\n素弦激凄清，旨酒盈罇壶。\n寿觞既频献，乐极随歌呼。\n圆月初出海，澄辉来满湖。\n清光照酒酣，俯倾百虑无。\n以兹心目畅，敌彼名利途。\n轻肥何为者，浆藿自有余。\n愿销区中累，保此湖上居。\n无用诚自适，年年翫芙蕖。",
        "dynasty": "唐",
        "collection_info": null
    },
    {
        "title": "晨坐寓兴",
        "author": "权德舆",
        "content": "清晨坐虚斋，羣动寂未諠。\n泊然一室内，因见万化源。\n得丧心既齐，清净敎益敦。\n境来每自惬，理胜或不言。\n亭柯见荣枯，止水知清浑。\n悠悠世上人，此理法难论。",
        "dynasty": "唐",
        "collection_info": null
    },
    {
        "title": "郊居岁暮因书所怀",
        "author": "权德舆",
        "content": "养拙方去諠，深居绝人事。\n返耕忘帝力，乐道疎代累。\n翛然衡茅下，便有江海意。\n宁知肉食尊，自觉儒衣贵。\n烟霜当暮节，水石多幽致。\n三径日闲安，千峯对深邃。\n策藜出村渡，岸帻寻古寺。\n月魄清夜琴，猨声警朝寐。\n地偏芝桂长，境胜烟霞异。\n独鸟带晴光，疎篁净寒翠。\n窗前风叶下，枕上溪云至。\n散髮对农书，斋心看道记。\n清言覈名理，开卷穷精义。\n求誉观朵颐，危身陷芳饵。\n纷吾守孤直，世业常恐坠。\n就学缉韦编，铭心对欹器。\n元和畅万物，动植咸使遂。\n素履期不渝，永怀丘中志。",
        "dynasty": "唐",
        "collection_info": null
    },
    {
        "title": "暮春闲居示同志",
        "author": "权德舆",
        "content": "避諠非傲世，幽兴乐郊园。\n好古每开卷，居贫常闭门。\n曙钟来古寺，旭日上西轩。\n稍与清境会，蹔无尘事烦。\n静看云起灭，闲望鸟飞翻。\n乍问山僧偈，时听渔父言。\n体羸谙药性，事简见心源。\n冠带惊年长，诗书喜道存。\n小池泉脉凑，危栋燕雏喧。\n风入松阴静，花添竹影繁。\n灌园输井税，学稼奉晨昏。\n此外知何有，怡然向一罇。",
        "dynasty": "唐",
        "collection_info": null
    },
    {
        "title": "田家即事",
        "author": "权德舆",
        "content": "闲卧藜床对落晖，翛然便觉世情非。\n漠漠稻花资旅食，青青荷叶制儒衣。\n山僧相访期中饭，渔父同游或夜归。\n待学尚平婚稼毕，渚烟溪月共忘机。",
        "dynasty": "唐",
        "collection_info": null
    },
    {
        "title": "寓兴",
        "author": "权德舆",
        "content": "弱冠无所就，百忧钟一身。\n世德既颠坠，素怀亦堙沦。\n风烟隔嵩丘，羸疾滞漳滨。\n昭代未通籍，丰年犹食贫。\n敢求庖有鱼，但虑甑生尘。\n俛首愧僮仆，蹇步羞亲宾。\n岂伊当途者，一一由中人。\n已矣勿復言，吾将问秋旻。",
        "dynasty": "唐",
        "collection_info": null
    },
    {
        "title": "浩歌",
        "author": "权德舆",
        "content": "杖策出蓬荜，浩歌秋兴长。\n北风吹荷衣，箫飒景气凉。\n通逵抵山郭，里巷连湖光。\n孤云净远峯，绿水溢芳塘。\n鱼鸟乐天性，杂英互芬芳。\n我心独何为，万虑萦中肠。\n履道身未泰，主家谋不臧。\n心为世敎牵，迹寄翰墨场。\n出处两未定，羁羸空自伤。\n沈忧不可裁，伫立河之梁。\n晚归茅檐下，左右陈壶觞。\n独酌復长谣，放心游八荒。\n得丧同一域，是非亦何常。\n胡为苦此生，矻矻徒自强。\n乃知杯中物，可使忧患忘。\n因兹谢时辈，栖息无何乡。",
        "dynasty": "唐",
        "collection_info": null
    },
    {
        "title": "与道者同守庚申",
        "author": "权德舆",
        "content": "洞真善救世，守夜看仙经。\n俾我外持内，当兹申配庚。\n斋心已恬愉，澡身自澄明。\n沈沈帘帏下，霭霭灯烛清。\n四支动用息，一室虚白生。\n收视忘趋舍，叩齿集神灵。\n伊予嗜欲寡，居常痾恙轻。\n三尸既伏窜，九藏乃和平。\n无令耳目胜，则使性命倾。\n窅然深夜中，若与元气幷。\n释宗称定慧，儒师着诚明。\n派分示三敎，理诣无二名。\n吉祥能止止，委顺则生生。\n视履苟无咎，天佑期永贞。\n应物智不劳，虚中理自冥。\n岂资金丹术，即此驻颓龄。",
        "dynasty": "唐",
        "collection_info": null
    },
    {
        "title": "丙庚岁苦贫戏题",
        "author": "权德舆",
        "content": "清朝起藜床，雪霜对枯篱。\n家人来告予，今日无晨炊。\n鹾酰一已整，薪炭固难期。\n厚生彼何人，工拙各异宜。\n间岁从使檄，亲宾苦川驰。\n虽非悖而[入]□，[与出]□□常相随。\n吴门与南亩，颇亦持镃基。\n有时[遇丰年]□□□，岁计犹不支。\n颜渊谅贤人，陋巷能自怡。\n[中忆裴]□□□子野，泰然倾薄糜。\n愧非古人心，戚戚愁[朝饥]□□。\n[近]□古犹不及，太上那可希。\n奈何时风扇，使[我正性]□□□衰。\n巧智竞忧劳，展转生浇漓。\n吾观黄金[印]□，[未]□胜青松枝。\n麤令有鱼菽，岂復求轻肥。\n顾惭[主家]□□拙，甘使羣下嗤。\n如何致一杯，醉后无所知。",
        "dynasty": "唐",
        "collection_info": null
    },
    {
        "title": "独酌",
        "author": "权德舆",
        "content": "独酌復独酌，满盏流霞色。\n身外皆虚名，酒中有全德。\n风清与月朗，对此情何极。",
        "dynasty": "唐",
        "collection_info": null
    },
    {
        "title": "知非",
        "author": "权德舆",
        "content": "名敎自可乐，搢绅贵行道。\n何必学狂歌，深山对丰草。",
        "dynasty": "唐",
        "collection_info": null
    },
    {
        "title": "诫言",
        "author": "权德舆",
        "content": "言之或未行，前哲所不取。\n方寸虽浩然，因之三缄口。",
        "dynasty": "唐",
        "collection_info": null
    },
    {
        "title": "醉后",
        "author": "权德舆",
        "content": "美禄与贤人，相逢自可亲。\n愿将花柳月，尽赏醉乡春。",
        "dynasty": "唐",
        "collection_info": null
    },
    {
        "title": "奉和李相公早朝于中书候传点偶书所怀奉呈门下相公中书相公",
        "author": "权德舆",
        "content": "五更钟漏歇，千门扃钥开。\n紫宸残月下，黄道晓光来。\n辨色趋中禁，分班列上台。\n祥烟初缭绕，威凤正裴回。\n斧藻归全德，轮辕适众材。\n化成风偃草，道合鼎调梅。\n渥命随三接，皇恩畅九垓。\n嘉言造膝去，喜气沃心迴。\n东阁延多士，南山赋有台。\n阳春那敢和，空此咏康哉。",
        "dynasty": "唐",
        "collection_info": null
    },
    {
        "title": "奉和于司空二十五丈新卜城南郊居接司徒公别墅即事书情奉献兼呈李裴相公",
        "author": "权德舆",
        "content": "一德承昌运，三公翊至尊。\n云龙谐理代，鱼水见深恩。\n别墅池塘晓，晴郊草木蕃。\n沟塍连杜曲，茅土盛于门。\n卜筑因登览，经邦每讨论。\n退朝鸣玉会，入室断金言。\n材俊依东阁，壶觞接后园。\n径深云自起，风静叶初翻。\n宰物归心匠，虚中即化源。\n巴人宁敢和，空此媿游藩。",
        "dynasty": "唐",
        "collection_info": null
    },
    {
        "title": "奉和新卜城南郊居得与卫右丞邻舍因赋诗寄赠",
        "author": "权德舆",
        "content": "上宰坐论道，郊居仍里仁。\n六符既昭晰，万象随陶钧。\n旭旦下玉墀，鸣驺拂车茵。\n轩窗退残暑，风物迎萧辰。\n山泽蜃雨出，林塘鱼鸟驯。\n岂同求羊径，共是羲皇人。\n石君五曹重，左户三壤均。\n居止烟火接，逢迎鸡黍频。\n大方本无隅，盛德必有邻。\n千年郢曲后，復此闻阳春。",
        "dynasty": "唐",
        "collection_info": null
    },
    {
        "title": "奉和韦曲庄言怀贻东曲外族诸弟",
        "author": "权德舆",
        "content": "韦曲冠盖里，鲜原郁青葱。\n公台睦中外，墅舍邻西东。\n驺驭出国门，晨曦正曈昽。\n燕居平外土，野服参华虫。\n疆畎分古渠，烟霞连灌丛。\n长幼序以齿，欢言无不同。\n忆昔全盛时，勋劬播休功。\n代业扩宇内，光尘蔼墟中。\n慨息多永叹，歌诗厚时风。\n小生忝瓜葛，慕义斯无穷。",
        "dynasty": "唐",
        "collection_info": null
    },
    {
        "title": "和王侍郎病中领度支烦迫之余过西园书堂闲望",
        "author": "权德舆",
        "content": "凭槛辍繁务，晴光烟树分。\n中邦均禹贡，上药验桐君。\n满径风转蕙，卷帘山出云。\n锵然玉音发，余兴在斯文。",
        "dynasty": "唐",
        "collection_info": null
    },
    {
        "title": "奉和度支李侍郎早朝",
        "author": "权德舆",
        "content": "夙驾趋北阙，晓星启东方。\n鸣驺分骑吏，列烛散康庄。\n照灼华簪并，逶迤绮陌长。\n腰金初辨色，喷玉自生光。\n献替均三壤，贞明集百祥。\n下才叨接武，空此媿文昌。",
        "dynasty": "唐",
        "collection_info": null
    },
    {
        "title": "奉和刘侍郎司徒奉诏伐叛书情呈宰相",
        "author": "权德舆",
        "content": "玉帐元侯重，黄枢上宰雄。\n缘情词律外，宣力庙谋中。\n震耀恭天讨，严凝助岁功。\n行看画麟阁，凛凛有英风。",
        "dynasty": "唐",
        "collection_info": null
    },
    {
        "title": "奉和鄜州刘大夫麦秋出师遮虏有怀中朝亲故",
        "author": "权德舆",
        "content": "天子爱全才，故人雄外台。\n绿油登上将，青绶亚中台。\n亭障鸣笳入，风云转斾来。\n兰坊分杳杳，麦壠望莓莓。\n月向琱弓满，莲依宝劒开。\n行师齐鹤列，锡马尽龙媒。\n壮志征梁甫，嘉招萃楚材。\n千寻推直干，百炼去纤埃。\n间阔劳相望，欢言幸早陪。\n每联花下骑，几泛竹间杯。\n芳讯双鱼远，流年两鬓催。\n何时介圭觐，携手咏康哉。",
        "dynasty": "唐",
        "collection_info": null
    },
    {
        "title": "太原郑尚书远寄新诗走笔酬赠因代书贺",
        "author": "权德舆",
        "content": "晓开阊阖出丝言，共喜全才镇北门。\n职重油幢推上略，荣兼革履见深恩。\n昔岁经过同二仲，登朝并命惭无用。\n曲台分季奉斋祠，直笔繫年陪侍从。\n芬芳鸡舌向南宫，伏奏丹墀迹又同。\n公望数承黄纸诏，虚怀自号白云翁。\n戎装躞蹀纷出祖，金印煌煌宠司武。\n时看介士阅犀渠，每狎儒生冠章甫。\n晋祠汾水古幷州，千骑双旌居上头。\n新握兵符应感激，远缄诗句更风流。\n缁衣诸侯谅称美，白衣尚书何可比。\n只今麟阁待丹青，努力加餐报天子。",
        "dynasty": "唐",
        "collection_info": null
    },
    {
        "title": "奉和许阁老酬淮南崔十七端公见寄",
        "author": "权德舆",
        "content": "文行蕴良图，声华挹大巫。\n抡才超粉署，駮议在黄枢。\n自得环中辨，偏推席上儒。\n八音谐雅乐，六辔骋康衢。\n密侍仝锵佩，雄才本弃繻。\n炉烟霏琐闼，宫漏滴铜壶。\n旧友双鱼至，新文六义敷。\n断金挥丽藻，比玉咏生刍。\n交辟尝推重，单辞忽受诬。\n风波疲贾谊，岐路泣杨朱。\n溟涨前程险，炎荒旅梦孤。\n空悲鸢跕水，翻羡鴈衔芦。\n故国方迢遰，羁愁自郁纡。\n远猷来象魏，霈泽过番禺。\n尽室扁舟客，还家万里途。\n索居因仕宦，着论拟潜夫。\n帆席来应驶，郊园半已芜。\n夕阳寻古径，凉吹动纤枯。\n忆昔同驱传，忘怀或据梧。\n幕庭依古剎，缗税给中都。\n瓜步经过惯，龙沙眺听殊。\n春山岚漠漠，秋渚露涂涂。\n孰谓原思病，非关宁武愚。\n方看簪獬豸，俄叹絷騊駼。\n芳讯风情在，佳期岁序徂。\n二贤欢最久，三益义非无。\n柏悦心应尔，松寒志不渝。\n子将陪禁掖，亭伯限江湖。\n交分终推毂，离忧莫向隅。\n分曹日相见，延首忆田苏。",
        "dynasty": "唐",
        "collection_info": null
    },
    {
        "title": "奉和李给事省中书情寄刘苗崔三曹长因呈许陈二阁老",
        "author": "权德舆",
        "content": "常寮几处伏明光，新诏联翩夕拜郎。\n五夜漏清天欲曙，万年枝暖日初长。\n分曹列侍登文石，促膝闲谣接羽觞。\n共说汉朝荣上赏，岂令三友滞冯唐。",
        "dynasty": "唐",
        "collection_info": null
    },
    {
        "title": "过张监阁老宅对酒奉酬见赠",
        "author": "权德舆",
        "content": "里仁无外事，徐步一开颜。\n荆玉收难尽，齐竽喜暂闲。\n秋风倾菊酒，霁景下蓬山。\n不用投车辖，甘从倒载还。",
        "dynasty": "唐",
        "collection_info": null
    },
    {
        "title": "奉和张舍人阁老阁中直夜思闻雅琴因以书事通简僚友",
        "author": "权德舆",
        "content": "紫垣宿清夜，蔼蔼復沈沈。\n圆月衡汉净，好风松涤深。\n轩窗韵虚籁，兰雪怀幽音。\n珠露销暑气，玉徽结遐心。\n盛才本殊伦，雅诰方在今。\n伫见舒彩翮，翻飞归凤林。",
        "dynasty": "唐",
        "collection_info": null
    },
    {
        "title": "和兵部李尚书东亭诗",
        "author": "权德舆",
        "content": "三接履声退，东亭斯旷然。\n风流披鹤氅，操割佩龙泉。\n云卷岩巘迭，雨余松桂鲜。\n岂烦禽尚游，所贵天理全。",
        "dynasty": "唐",
        "collection_info": null
    },
    {
        "title": "和司门殷员外早秋省中书直夜寄荆南卫象端公",
        "author": "权德舆",
        "content": "共嗟王粲滞荆州，才子为郎忆旧游。\n凉夜偏宜粉署直，清言远待玉人酬。\n风生北渚烟波阔，露下南宫星汉秋。\n早晚得为同舍侣，知君两地结离忧。",
        "dynasty": "唐",
        "collection_info": null
    },
    {
        "title": "酬陆三十二参浙东见寄",
        "author": "权德舆",
        "content": "骢马别已久，鲤鱼来自烹。\n殷懃故人意，怊怅中林情。\n茫茫重江外，杳杳一枝琼。\n搔首望良觌，为君华髮生。",
        "dynasty": "唐",
        "collection_info": null
    },
    {
        "title": "奉酬张监阁老雪后过中书见赠加两韵简南省僚旧",
        "author": "权德舆",
        "content": "寓直久叨荣，新恩倍若惊。\n风清五夜永，节换一阳生。\n潘鬓年空长，齐竽艺本轻。\n常时望连茹，今日剧悬旌。\n枉步欢方接，含毫思又萦。\n烦君白雪句，岁晏若为情。",
        "dynasty": "唐",
        "collection_info": null
    },
    {
        "title": "酬主客仲员外见贺正除",
        "author": "权德舆",
        "content": "五年承乏奉如纶，才薄那堪侍从臣。\n禁署独闻清漏晓，命书惭对紫泥新。\n周班每喜簪裾接，郢曲偏宜讽咏频。\n忆昔曲台尝议礼，见君论着最相亲。",
        "dynasty": "唐",
        "collection_info": null
    },
    {
        "title": "奉和太府韦卿阁老左藏库中假山之作",
        "author": "权德舆",
        "content": "春山仙掌百花开，九棘腰金有上才。\n忽向庭中摹峻极，如从洞裏见昭回。\n小松已负干霄状，片石皆疑缩地来。\n都内今朝似方外，仍传丽曲寄云台。",
        "dynasty": "唐",
        "collection_info": null
    },
    {
        "title": "奉和崔评事寄外甥刘同州幷呈杜宾客许给事王侍郎昆弟杨少尹李侍御幷见寄之作",
        "author": "权德舆",
        "content": "芳讯来江湖，开缄粲瑶碧。\n诗因乘黄赠，才擅雕龙格。\n深陈名敎本，谅以仁义积。\n藻思成采章，雅音闻皦绎。\n清时左冯翊，贵士二千石。\n前日应星文，今兹敞华戟。\n谢公尝乞墅，宁氏终相宅。\n往岁疲草玄，忘年齐举白。\n酒酣吟更苦，夜艾谈方剧。\n枣巷风雨秋，石头烟水夕。\n多逢长者辙，不屑诸公辟。\n酷似仰牢之，雄词挹亭伯。\n老骥念千里，饥鹰舒六翮。\n叵能舍郊扉，来偶朝中客。",
        "dynasty": "唐",
        "collection_info": null
    },
    {
        "title": "和职方殷郎中留滞江汉初至南宫呈诸公幷见寄",
        "author": "权德舆",
        "content": "十载别文昌，藩符寄武当。\n师贞上介辟，恩擢正员郎。\n藻思烟霞丽，归轩印绶光。\n还希驻辇问，莫自嘆冯唐。",
        "dynasty": "唐",
        "collection_info": null
    },
    {
        "title": "奉酬从兄南仲见示十九韵",
        "author": "权德舆",
        "content": "晋季天下乱，安丘佐关中。\n德辉霭家牒，侯籍推时功。\n簪缨盛西州，清白传素风。\n逢时有舒卷，缮性无穷通。\n吾兄挺奇资，向晦道自充。\n耕凿汝山下，退然安困蒙。\n诗成三百篇，儒有一亩宫。\n琴书满座右，芝朮生墙东。\n丽藻粲相鲜，晨辉艳芳丛。\n清光杳无际，皓魄流霜空。\n邦有贤诸侯，主盟词律雄。\n荐贤比文举，理郡迈文翁。\n楼中赏不独，池畔醉每同。\n圣朝闢四门，发迹贵名公。\n小生何为者，往岁学雕虫。\n华簪映武弁，一年被微躬。\n开缄捧新诗，琼玉寒青葱。\n谬进空内讼，结怀远忡忡。\n时来无自疑，刷翮摩苍穹。",
        "dynasty": "唐",
        "collection_info": null
    },
    {
        "title": "酬崔千牛四郎早秋见寄",
        "author": "权德舆",
        "content": "浩歌坐虚室，庭树生凉风。\n碧云灭奇彩，白露萎芳丛。\n感此时物变，悠然遐想通。\n偶来被簪组，自觉如池龙。\n少年才藻新，金鼎世业崇。\n凤文已彪炳，琼树何青葱。\n联镳长安道，接武承明宫。\n君登玉墀上，我侍彤庭中。\n疲病多内愧，切磋常见同。\n起予览新诗，逸韵凌秋空。\n相爱每不足，因兹寓深衷。",
        "dynasty": "唐",
        "collection_info": null
    },
    {
        "title": "酬灵彻上人以诗代书见寄",
        "author": "权德舆",
        "content": "莲花出水地无尘，中有南宗了义人。\n已取贝多翻半字，还将阳燄谕三身。\n碧云飞处诗偏丽，白月圆时信本真。\n更喜开缄销热恼，西方社裏旧相亲。",
        "dynasty": "唐",
        "collection_info": null
    },
    {
        "title": "酬蔡十二博士见寄四韵",
        "author": "权德舆",
        "content": "芜城十年别，蓬转居不足。\n终岁白屋贫，独谣清酒圣。\n风尘韦带减，霜雪松心劲。\n何以浣相思，启元能尽性。",
        "dynasty": "唐",
        "collection_info": null
    },
    {
        "title": "戏和三韵",
        "author": "权德舆",
        "content": "墨翟突不黔，范丹甑生尘。\n君今復劳歌，鹤髮吹湿薪。\n前诏许真秩，何如巾软轮。",
        "dynasty": "唐",
        "collection_info": null
    },
    {
        "title": "李十韶州寄途中绝句使者取报修书之际口号酬赠",
        "author": "权德舆",
        "content": "诏下忽临山水郡，不妨从事恣攀登。\n莫言向北千行鴈，别有图南六月鹏。",
        "dynasty": "唐",
        "collection_info": null
    },
    {
        "title": "崔四郎协律以诗见寄兼惠蜀琴因以酬赠",
        "author": "权德舆",
        "content": "临风结烦想，客至传好音。\n白雪缄郢曲，朱弦亘蜀琴。\n泠泠响幽韵，欵欵寄遐心。\n岁晚何以报，与君期断金。",
        "dynasty": "唐",
        "collection_info": null
    },
    {
        "title": "酬冯绛州早秋绛台感怀见寄",
        "author": "权德舆",
        "content": "良牧闲无事，层台思眇然。\n六条萦印绶，三晋辨山川。\n洗嫧讴谣合，开襟眺听偏。\n秋光连大卤，霁景下新田。\n叶落径庭树，人归曲沃烟。\n武符颁美化，亥字访疑年。\n经术推多识，卿曹亦累迁。\n斋祠常并冕，官品每差肩。\n按部青丝骑，裁诗白露天。\n知音媿相访，商洛正闲眠。",
        "dynasty": "唐",
        "collection_info": null
    },
    {
        "title": "酬赵尚书杏园花下醉后见寄",
        "author": "权德舆",
        "content": "春光深处曲江西，八座风流信马蹄。\n鹤髮杏花相映好，羡君终日醉如泥。",
        "dynasty": "唐",
        "collection_info": null
    },
    {
        "title": "酬赵尚书城南看花日晚先归见寄",
        "author": "权德舆",
        "content": "杜城韦曲徧寻春，处处繁花满目新。\n日暮归鞍不相待，与君同是醉乡人。",
        "dynasty": "唐",
        "collection_info": null
    },
    {
        "title": "伏蒙十六叔寄示喜庆感怀三十韵因献之",
        "author": "权德舆",
        "content": "受氏自有殷，树功缅前秦。\n圭田接土宇，侯籍相纷纶。\n道义集天爵，菁华极人文。\n握兰中台并，折桂东堂春。\n祖德蹈前哲，家风播清芬。\n先公秉明义，大节逢艰屯。\n独立挺忠孝，至诚感神人。\n命书备追锡，迹远道不伸。\n小生谅无似，积庆遭昌辰。\n九年西掖忝，五转南宫频。\n司理因旷职，曲台仍礼神。\n愧非夔龙姿，忽佐尧舜君。\n内惟负且乘，徒以弱似仁。\n岂足议大政，所忧玷彝伦。\n叔父贞素履，含章穷典坟。\n百氏若珠贯，九流皆翚分。\n黄钟蕴声调，白玉那缁磷。\n清论坐虚室，长谣宜幅巾。\n开关接人祠，支策无俗宾。\n种杏当暑热，烹茶含露新。\n井径交碧藓，轩窗栖白云。\n飞沈禽鱼乐，芬馥兰桂熏。\n经术弘义训，息男茂嘉闻。\n筮仕就色养，宴居忘食贫。\n四方有翘车，上国有蒲轮。\n行当反招隐，岂得常退身。\n秦吴路杳杳，朔海望沄沄。\n侍坐驰梦寐，结怀积昏昕。\n发函捧新诗，慈诲情殷勤。\n省躬日三復，拜首书诸绅。",
        "dynasty": "唐",
        "collection_info": null
    },
    {
        "title": "酬李二十二兄主簿马迹山见寄",
        "author": "权德舆",
        "content": "杳杳尘外想，悠悠区中缘。\n如何战未胜，曾是敎所牵。\n远郊有灵峯，夙昔栖真仙。\n鸾声去已久，马迹空依然。\n丹崖转初旭，碧落凝秋烟。\n松风共箫飒，萝月想婵娟。\n内兄蕴遐心，嘉遯性所便。\n不能栖枳棘，且復探云泉。\n中有冥寂人，闲读逍遥篇。\n联袂共支[策]，抠衣赏绝编。\n徐行石上苔，静韵风中弦。\n烟霞湿儒服，日月生寥天。\n新诗来起予，璀璨六义全。\n能尽含写意，转令山水鲜。\n若闻笙鹤声，宛在耳目前。\n登攀阻心赏，愁绝空怀贤。\n出处岂异途，心冥即真筌。\n蹔从西府檄，终卧东菑田。\n不嫌予步蹇，但恐君行羶。\n如能固旷怀，谷口期穷年。",
        "dynasty": "唐",
        "collection_info": null
    },
    {
        "title": "酬陆四十楚源春夜宿虎丘山对月寄梁四敬之兼见贻之作",
        "author": "权德舆",
        "content": "东风变[蘅]薄，时景日妍和。\n更想千峯夜，浩然幽意多。\n蕙香袭闲趾，松露泫乔柯。\n潭影漾霞月，石床封薜萝。\n夫君非岁时，已负青冥姿。\n龙虎一门盛，渊云四海推。\n骎骎步騕褭，婉婉翥长离。\n悬圃尽琼树，家林轻桂枝。\n声荣徒外奖，恬淡方自适。\n逸气凌颢清，仁祠访金碧。\n芊眠瑶草秀，断续云窦滴。\n芳讯发幽缄，新诗比良觌。\n故人石渠署，美价满中朝。\n落落杉松直，芬芬兰杜飘。\n雄词鼓溟海，旷达豁烟霄。\n营道幸同术，论心皆后凋。\n循环伐木咏，缅邈招隐情。\n惭兹拥肿才，爱彼潺湲清。\n拘牵尚多故，梦想何由幷。\n终结方外期，不待华髮生。",
        "dynasty": "唐",
        "collection_info": null
    },
    {
        "title": "酬穆七侍郎早登使院西楼感怀",
        "author": "权德舆",
        "content": "耿耿宵欲半，振衣庭户前。\n浩歌抚长劒，临风泛清弦。\n晴霜丽寒芜，微月露碧鲜。\n杉梧韵幽籁，河汉明秋天。\n良夜虽可翫，沈忧逾浩然。\n楼中迟启明，林际挥宿烟。\n晨风响钟鼓，曙色映山川。\n滔滔天外驶，杲杲朝日悬。\n因穷西南永，得见天地全。\n动植相糺纷，车从竞喧阗。\n鳣鲔跃洪流，麕麚倚荒阡。\n嗈嗈白云鴈，嘒嘒清露蝉。\n一气鼓万殊，晦明相推迁。\n羲和无停鞅，不得常少年。\n当令志气神，及此鬓髮玄。\n岂唯十六族，今古称其贤。\n夫君才气雄，振藻何翩翩。\n诗轻沈隐侯，赋拟王仲宣。\n小鸟抢榆枋，大鹏激三千。\n与君期晚岁，方结林栖缘。",
        "dynasty": "唐",
        "collection_info": null
    },
    {
        "title": "奉和李大夫题郑评事江楼",
        "author": "权德舆",
        "content": "达士无外累，隐几依南郭。\n茅栋上江开，布帆当砌落。\n支颐散华髮，欹枕曝灵药。\n入鸟不乱行，观鱼还自乐。\n何时金马诏，早岁建安作。\n往事尽筌蹄，虚怀寄杯杓。\n邦君驻千骑，清论时间酌。\n凭槛出烟埃，振衣向寥廓。\n心源齐彼是，人境胜岩壑。\n何必栖冥冥，然为避矰缴。",
        "dynasty": "唐",
        "collection_info": null
    },
    {
        "title": "春游茅山酬杜评事见寄",
        "author": "权德舆",
        "content": "喜得赏心处，春山岂计程。\n连溪芳草合，半岭白云晴。\n绝涧漱冰碧，仙坛挹颢清。\n怀君在人境，不共此时情。",
        "dynasty": "唐",
        "collection_info": null
    },
    {
        "title": "和韩侍御白髮",
        "author": "权德舆",
        "content": "白髮今朝见，虚斋晓镜清。\n乍分霜简色，微映铁冠生。\n幕下多能事，周行挹令名。\n流年未可叹，正遇太阶平。",
        "dynasty": "唐",
        "collection_info": null
    },
    {
        "title": "和邵端公醉后寄于谏议之作",
        "author": "权德舆",
        "content": "莫羡檐前柳，春风独早归。\n阳和次第发，桃李更芳菲。",
        "dynasty": "唐",
        "collection_info": null
    },
    {
        "title": "和李大夫西山祈雨因感张曲江故事十韵",
        "author": "权德舆",
        "content": "亚相冠貂蝉，分忧统十联。\n火星当永日，云汉倬炎天。\n斋祷期灵贶，精诚契昔贤。\n中宵出驺驭，清夜旅牲牷。\n触日看初起，随车应物先。\n雷音生绝巘，雨足晦平阡。\n潇洒四冥合，空蒙万顷连。\n歌谣諠泽国，稼穑徧原田。\n故事三台盛，新文六义全。\n作霖应自此，天下待丰年。",
        "dynasty": "唐",
        "collection_info": null
    },
    {
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首 一",
        "author": "权德舆",
        "content": "专城书素至留台，忽报张纲揽辔迴。\n共看昨日蝇飞处，併是今朝鹊喜来。",
        "dynasty": "唐",
        "collection_info": null
    },
    {
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首 二",
        "author": "权德舆",
        "content": "鹤髮州民拥使车，人人自说受恩初。\n如今天下无冤气，乞为邦君雪谤书。",
        "dynasty": "唐",
        "collection_info": null
    },
    {
        "title": "同陆太祝鸿渐崔法曹载华见萧侍御留后说得卫抚州报推事使张侍御却迴前刺史戴员外无事喜而有作三首 三",
        "author": "权德舆",
        "content": "众人哺啜喜君醒，渭水由来不杂泾。\n遮莫雪霜撩乱下，松枝竹叶自青青。",
        "dynasty": "唐",
        "collection_info": null
    },
    {
        "title": "荅韦秀才寄一首",
        "author": "权德舆",
        "content": "中峯云暗雨霏霏，水涨花塘未得归。\n心忆琼枝望不见，几迴虚湿薜萝衣。",
        "dynasty": "唐",
        "collection_info": null
    },
    {
        "title": "户部王曹长杨考功崔刑部二院长并同钟陵使府之旧因以寄赠又陪郎署喜甚常僚因书所怀且叙所知",
        "author": "权德舆",
        "content": "忽惊西江侣，共作南宫郎。\n宿昔芝兰室，今兹鸳鹭行。\n子猷美风味，左户推公器。\n含毫白雪飞，出匣青萍利。\n子云尝燕居，作赋似相如。\n闲成考课奏，别贡贤良书。\n子玉谅贞实，持刑慎丹笔。\n秋天鸿鹄姿，晚岁松筠质。\n伊予诚薄才，何幸復趋陪。\n偶来尘右掖，空此忆中台。\n时节东流驶，悲欢追往事。\n待月登庾楼，排云上萧寺。\n盍簪莲府讌，落帽龙沙醉。\n极浦送风帆，灵山眺烟翠。\n解颐通善谑，喻指穷精义。\n搦管或飞章，分曹时按吏。\n雨散与蓬飘，秦吴两寂寥。\n方期全拥肿，岂望蹑扶摇。\n夜直分三署，晨趋共九霄。\n外庭时接武，广陌更连镳。\n北极星辰拱，南熏气序调。\n欣随众君子，并立圣明朝。",
        "dynasty": "唐",
        "collection_info": null
    },
    {
        "title": "贡院对雪以绝句代八行奉寄崔阁老",
        "author": "权德舆",
        "content": "寓宿春闱岁欲除，严风密雪绝双鱼。\n思君独步西垣裏，日日含香草诏书。",
        "dynasty": "唐",
        "collection_info": null
    },
    {
        "title": "初秋月夜中书宿直因呈杨阁老",
        "author": "权德舆",
        "content": "欹枕直庐暇，风蝉迎早秋。\n沈沈玉堂夕，皎皎金波流。\n对掌喜新命，分曹谐旧游。\n相思翫华彩，因感庾公楼。",
        "dynasty": "唐",
        "collection_info": null
    },
    {
        "title": "唐开州文编远寄新赋累惠良药咏嘆仰佩不觉斐然走笔代书聊书还荅",
        "author": "权德舆",
        "content": "风雨竦庭柯，端忧坐空堂。\n多病时节换，所思道里长。\n故人朱两轓，出自尚书郎。\n下车今几时，理行远芬芳。\n琼瑶览良讯，芣苢满素囊。\n结根在贵州，蠲疾传古方。\n探撷当五月，慇懃逾八行。\n深情婉如此，善祝何可忘。\n復有金玉音，焕如龙凤章。\n一闻灵洞说，若覩羣仙翔。\n三清飞庆霄，百汰成雄铓。\n体物信无对，洒心愿相将。\n昔年同旅食，终日窥文房。\n春风眺芜城，秋水渡柳杨。\n君为太史氏，弱质羁楚乡。\n今来忝司谏，千骑遥相望。\n归云夕鳞鳞，圆魄夜苍苍。\n远思结铃阁，何人交羽觞。\n伫见征颖川，无为薄淮阳。\n政成看再入，列侍炉烟傍。",
        "dynasty": "唐",
        "collection_info": null
    },
    {
        "title": "待漏假寐梦归江东旧居",
        "author": "权德舆",
        "content": "十年江浦卧郊园，闲夜分明结梦魂。\n舍下烟萝通古寺，湖中云雨到前轩。\n南宗长老知心法，东郭先生识化源。\n觉后忽闻清漏晓，又随簪佩入君门。",
        "dynasty": "唐",
        "collection_info": null
    },
    {
        "title": "祗命赴京途次淮口因书所怀",
        "author": "权德舆",
        "content": "弱植素寡偶，趋时非所任。\n感恩再登龙，求友皆断金。\n彪炳覩奇采，凄锵闻雅音。\n适欣佳期接，遽嘆离思侵。\n靡靡遵远道，忡忡劳寸心。\n难成独酌谣，空奏伐木吟。\n泬寥清冬时，萧索白昼阴。\n交欢谅如昨，滞念纷在今。\n因风试矫翼，倦飞会归林。\n向晚清淮驶，回首楚云深。",
        "dynasty": "唐",
        "collection_info": null
    },
    {
        "title": "省中春晚忽忆江南旧居戏书所怀因寄两浙亲故杂言",
        "author": "权德舆",
        "content": "前年冠獬豸，戎府随宾介。\n去年簪进贤，赞导法宫前。\n今兹戴武弁，谬列金门彦。\n问我何所能，头冠忽三变。\n野性惯疎闲，晨趋兴暮还。\n花时限清禁，霁后爱南山。\n晚景支颐对尊酒，旧游忆在江湖久。\n庾楼柳寺共开襟，枫岸烟塘几携手。\n结庐常占练湖春，犹寄藜床与幅巾。\n疲羸只欲思三径，戆直那堪备七人。\n更想东南多竹箭，悬圃琅玕共葱蒨。\n裁书且附双鲤鱼，偏恨相思未相见。",
        "dynasty": "唐",
        "collection_info": null
    },
    {
        "title": "寄李衡州",
        "author": "权德舆",
        "content": "片石丛花画不如，庇身三径岂吾庐。\n主人千骑东方远，唯望衡阳鴈足书。",
        "dynasty": "唐",
        "collection_info": null
    },
    {
        "title": "寄临海郡崔穉璋",
        "author": "权德舆",
        "content": "美酒步兵厨，古人尝宦游。\n赤城临海峤，君子今督邮。\n吏隐丰暇日，琴壶共冥搜。\n新诗寒玉韵，旷思孤云秋。\n志士诚勇退，鄙夫自包羞。\n终当就知己，莫恋潺湲流。",
        "dynasty": "唐",
        "collection_info": null
    },
    {
        "title": "李韶州着书常论释氏之理贵州有能公遗迹诗以问之",
        "author": "权德舆",
        "content": "常日区中暇，时闻象外言。\n曹溪有宗旨，一为勘心源。",
        "dynasty": "唐",
        "collection_info": null
    },
    {
        "title": "马上赠虚公",
        "author": "权德舆",
        "content": "马足早尘深，飘缨又满襟。\n吾师有甘露，为洗此时心。",
        "dynasty": "唐",
        "collection_info": null
    },
    {
        "title": "郴州换印缄遣之际率成三韵因寄李二兄员外使君",
        "author": "权德舆",
        "content": "缄题桂阳印，持寄朗陵兄。\n刺举官犹屈，风谣政已成。\n行看换龟纽，奏最谒承明。",
        "dynasty": "唐",
        "collection_info": null
    },
    {
        "title": "早发杭州泛富春江寄陆三十一公佐",
        "author": "权德舆",
        "content": "候晓起徒驭，春江多好风。\n白波连青云，荡漾晨光中。\n四望浩无际，沈忧将此同。\n未离奔走途，但恐成悲翁。\n俯见触饵鳞，仰目凌霄鸿。\n缨尘日已厚，心累何时空。\n区区此人世，所向皆樊笼。\n唯应杯中物，醒醉为穷通。\n故人悬圃姿，琼树纷青葱。\n终当此山去，共结兰桂丛。",
        "dynasty": "唐",
        "collection_info": null
    },
    {
        "title": "寄侍御从舅",
        "author": "权德舆",
        "content": "靡靡南轩蕙，迎风转芳滋。\n落落幽涧松，百尺无附枝。\n世物自多故，达人心不羁。\n偶陈幕中画，未负林间期。\n感恩从慰荐，循性难絷维。\n野鹤无俗质，孤云多异姿。\n清[泠]松露泫，照灼岩花迟。\n终当税尘驾，来就东山嬉。",
        "dynasty": "唐",
        "collection_info": null
    },
    {
        "title": "湖上晚眺呈惠上人",
        "author": "权德舆",
        "content": "湖上烟景好，鸟飞云自还。\n幸因居止近，日觉性情闲。\n独酌乍临水，清机常见山。\n此时何所忆，净侣话玄关。",
        "dynasty": "唐",
        "collection_info": null
    },
    {
        "title": "新秋月夜寄故人",
        "author": "权德舆",
        "content": "客心宜静夜，月色澹新秋。\n影落三湘水，诗传八咏楼。\n何穷对酒望，几处捲帘愁。\n若问相思意，随君万里游。",
        "dynasty": "唐",
        "collection_info": null
    },
    {
        "title": "自杨子归丹阳初遂闲居聊呈惠公",
        "author": "权德舆",
        "content": "移疾喜无事，卷帘松竹寒。\n稍知名是累，日与静相欢。\n蹇浅逢机少，迂疎应物难。\n只思闲夜月，共向沃州看。",
        "dynasty": "唐",
        "collection_info": null
    },
    {
        "title": "月夜过灵彻上人房因赠",
        "author": "权德舆",
        "content": "此身会逐白云去，未洗尘缨还自伤。\n今夜幸逢清净境，满庭秋月对支郎。",
        "dynasty": "唐",
        "collection_info": null
    },
    {
        "title": "戏赠张炼师",
        "author": "权德舆",
        "content": "月帔飘飖摘杏花，相邀洞口劝流霞。\n半酣乍奏云和曲，疑是龟山阿母家。",
        "dynasty": "唐",
        "collection_info": null
    },
    {
        "title": "戏赠天竺灵隐二寺寺主",
        "author": "权德舆",
        "content": "石路泉流两寺分，寻常钟磬隔山闻。\n山僧半在中峰住，共占青峦与白云。",
        "dynasty": "唐",
        "collection_info": null
    },
    {
        "title": "赠广通上人",
        "author": "权德舆",
        "content": "身随猨鸟在深山，早有诗名到世间。\n客至上方留盥漱，龙泓洞水昼潺潺。",
        "dynasty": "唐",
        "collection_info": null
    },
    {
        "title": "赠老将",
        "author": "权德舆",
        "content": "白草黄云塞上秋，曾随骠骑出幷州。\n辘轳劒折虬鬚白，转战功多独不侯。",
        "dynasty": "唐",
        "collection_info": null
    },
    {
        "title": "戏赠表兄崔秀才",
        "author": "权德舆",
        "content": "何事年年恋隐沦，成名须遣及青春。\n明时早献甘泉去，若待公车却误人。",
        "dynasty": "唐",
        "collection_info": null
    },
    {
        "title": "醉后戏赠苏九翛",
        "author": "权德舆",
        "content": "白首书窗成鉅儒，不知簪组徧屠沽。\n劝君莫问长安路，且读鲁山于蔿于。",
        "dynasty": "唐",
        "collection_info": null
    },
    {
        "title": "奉送韦起居老舅百日假满归嵩阳旧居",
        "author": "权德舆",
        "content": "威凤翔紫气，孤云出寥天。\n奇采与幽姿，缥缈皆自然。\n尝闻陶唐氏，亦有巢由全。\n以此耸风俗，岂必效羁牵。\n大君遂羣方，左史蹈前贤。\n振衣去朝市，赐告归林泉。\n滑和固难久，循性得所便。\n有名皆畏途，无事乃真筌。\n旧壑穷杳窱，新潭漾沦涟。\n嵓花落又开，山月缺復圆。\n轻策逗萝径，幅巾凌翠烟。\n机闲鱼鸟狎，体和芝朮鲜。\n四皓本违难，二疏犹待年。\n况今寰海清，復此鬓髮玄。\n顾惭缨上尘，未绝区中缘。\n齐竽终自退，心寄嵩峯巅。",
        "dynasty": "唐",
        "collection_info": null
    },
    {
        "title": "奉送孔十兄宾客承恩致政归东都旧居",
        "author": "权德舆",
        "content": "达人旷迹通出处，每忆安居旧山去。\n乞身已见抗疏频，优礼新闻诏书许。\n家法遥传阙里训，心源早逐嵩丘侣。\n南史编年着盛名，东朝侍讲常虚伫。\n角巾华髮忽自遂，命服金龟君更与。\n白云出岫暂逶迤，鸿鹄入冥无处所。\n归路依依童稚乐，都门蔼蔼壶觞举。\n能将此道助皇风，自可殊途并伊吕。",
        "dynasty": "唐",
        "collection_info": null
    },
    {
        "title": "送密秀才吏部駮放后归蜀应崔大理序",
        "author": "权德舆",
        "content": "蜀国本多士，雄文似相如。\n之子西南秀，名在贤能书。\n薄禄且未及，故山念归欤。\n迢迢三千里，返驾一羸车。\n玉垒长路尽，锦江春物余。\n此行无愠色，知尔恋林庐。",
        "dynasty": "唐",
        "collection_info": null
    },
    {
        "title": "送袁中丞持节册南诏五韵",
        "author": "权德舆",
        "content": "西南使星去，远彻通朝聘。\n烟雨僰道深，麾幢汉仪盛。\n途轻五尺险，水爱双流净。\n上国洽恩波，外臣遵礼命。\n离堂驻驺驭，且尽罇中圣。",
        "dynasty": "唐",
        "collection_info": null
    },
    {
        "title": "人日送房二十六侍御归越",
        "author": "权德舆",
        "content": "驿骑归时骢马蹄，莲花府映若邪溪。\n帝城人日风光早，不惜离堂醉似泥。",
        "dynasty": "唐",
        "collection_info": null
    },
    {
        "title": "送张阁老中丞持节册弔回鹘",
        "author": "权德舆",
        "content": "旌斾翩翩拥汉官，君行常得远人欢。\n分职南台知礼重，辍书东观见才难。\n金章玉节鸣驺远，白草黄云出塞寒。\n欲散别离唯有醉，暂烦宾从驻征鞍。",
        "dynasty": "唐",
        "collection_info": null
    },
    {
        "title": "送二十叔赴任余杭尉",
        "author": "权德舆",
        "content": "拜首直城阴，罇开意不任。\n梅仙归剧县，阮巷奏离琴。\n春草吴门绿，秋涛浙水深。\n十年曾旅寓，应惬宦游心。",
        "dynasty": "唐",
        "collection_info": null
    },
    {
        "title": "春送十四叔赴任渝州录事绝句",
        "author": "权德舆",
        "content": "随牒忽离南北巷，解巾都吏有清风。\n巴城鏁印六联静，尽日闲谣廨署中。",
        "dynasty": "唐",
        "collection_info": null
    },
    {
        "title": "送韦十二丈赴襄城令三韵",
        "author": "权德舆",
        "content": "留连出关骑，斟酌临岐酒。\n旧业传一经，新官栽五柳。\n去去望行尘，青门重迴首。",
        "dynasty": "唐",
        "collection_info": null
    },
    {
        "title": "送薛十九丈授将作主簿分司东都赋得春草",
        "author": "权德舆",
        "content": "芊芊远郊外，杳杳春嵓曲。\n愁处映微波，望中连净绿。\n日暮藉离觞，折芳心断续。",
        "dynasty": "唐",
        "collection_info": null
    },
    {
        "title": "送正字十九兄归江东醉后绝句",
        "author": "权德舆",
        "content": "命驾相思不为名，春风归骑出关程。\n离堂莫起临岐叹，文举终当荐祢衡。",
        "dynasty": "唐",
        "collection_info": null
    },
    {
        "title": "送张詹事致政归嵩山旧隐",
        "author": "权德舆",
        "content": "解龟辞汉庭，却忆少微星。\n直指常持宪，平反更恤刑。\n闲思紫芝侣，归卧白云扃。\n明诏优筋力，安车适性灵。\n羣公来蔼蔼，独鹤去冥冥。\n想到挥金处，嵩吟枕上青。",
        "dynasty": "唐",
        "collection_info": null
    },
    {
        "title": "送许着作分司东都",
        "author": "权德舆",
        "content": "月旦继平舆，风流仕石渠。\n分曹向瀍洛，守职正图书。\n棣萼荣相映，琼枝色不如。\n宾朋争漉酒，徒御侍巾车。\n异日始离抱，维思烹鲤鱼。",
        "dynasty": "唐",
        "collection_info": null
    },
    {
        "title": "送少清赴润州参军因思练旧居",
        "author": "权德舆",
        "content": "二纪乐箪瓢，烟霞暮与朝。\n因君宦游去，记得春江潮。\n远别更搔首，初官方折腰。\n青门望离袂，魂为阿连销。",
        "dynasty": "唐",
        "collection_info": null
    },
    {
        "title": "送浚上人归扬州禅智寺",
        "author": "权德舆",
        "content": "𥗤露宗通法已传，麻衣筇杖去悠然。\n扬州后学应相待，遥想旛花古寺前。",
        "dynasty": "唐",
        "collection_info": null
    },
    {
        "title": "献岁送李十兄赴黔中酒后绝句",
        "author": "权德舆",
        "content": "一罇岁酒且留欢，三峡黔江去路难。\n志士感恩无远近，异时应戴惠文冠。",
        "dynasty": "唐",
        "collection_info": null
    },
    {
        "title": "送张仆射朝见毕归镇",
        "author": "权德舆",
        "content": "青光照目青门曙，玉勒琱戈拥驺驭。\n东方连帅南阳公，文武吉甫如古风。\n独奉新恩来谒帝，感深更见新诗丽。\n共看三接欲为霖，却念百城同望岁。\n双旌去去恋储胥，归路莺花伴隼旟。\n今日汉庭求上略，留侯自有一编书。",
        "dynasty": "唐",
        "collection_info": null
    },
    {
        "title": "送韦行军员外赴河阳",
        "author": "权德舆",
        "content": "五代武弁侍明光，辍佐中权拜外郎。\n记事还同楚倚相，传经远自汉扶阳。\n离堂处处罗簪组，东望河桥壮鼙鼓。\n三城晓角启轩门，一县繁花照莲府。\n上略儒风并者稀，翩翩驺骑有光辉。\n只今右职多虚位，应待他时伏奏归。",
        "dynasty": "唐",
        "collection_info": null
    },
    {
        "title": "送韦中丞奉使新罗",
        "author": "权德舆",
        "content": "淳化洽声明，殊方均惠养。\n计书重译至，锡命双旌往。\n星辞北极远，水泛东溟广。\n斗柄辨宵程，天琛宜昼赏。\n孤光洲岛迥，净绿烟霞敞。\n展礼盛宾徒，交欢觌君长。\n经途劳视听，怆别萦梦想。\n延颈旬岁期，新恩在归鞅。",
        "dynasty": "唐",
        "collection_info": null
    },
    {
        "title": "送从翁赴任长子县令",
        "author": "权德舆",
        "content": "家风本鉅儒，吏职化双凫。\n启事才方惬，临人政自殊。\n地雄韩上党，秩比鲁中都。\n拜首春郊夕，离杯莫向隅。",
        "dynasty": "唐",
        "collection_info": null
    },
    {
        "title": "送从弟广东归绝句",
        "author": "权德舆",
        "content": "夏云如火铄晨辉，欵段羸车整素衣。\n知尔业成还出谷，今朝莫怆断行飞。",
        "dynasty": "唐",
        "collection_info": null
    },
    {
        "title": "送王炼师赴王屋洞",
        "author": "权德舆",
        "content": "稔岁在芝田，归程入洞天。\n白云辞上国，青鸟会羣仙。\n自以碁销日，宁资药驻年。\n相看话离合，风驭忽泠然。",
        "dynasty": "唐",
        "collection_info": null
    },
    {
        "title": "送薛温州",
        "author": "权德舆",
        "content": "昨日馈连营，今来刺列城。\n方期建礼直，忽访永嘉程。\n郡内裁诗暇，楼中迟客情。\n凭君减千骑，莫遣海鸥惊。",
        "dynasty": "唐",
        "collection_info": null
    },
    {
        "title": "送黔中裴中丞阁老赴任",
        "author": "权德舆",
        "content": "五谏留中禁，双旌辍上才。\n内臣持凤诏，天厩锡龙媒。\n宴语暌兰室，辉荣亚柏台。\n怀黄宜命服，举白叹离杯。\n景霁山川迥，风清雾露开。\n辰溪分浩淼，僰道接萦迴。\n胜理环中得，殊琛徼外来。\n行看旬岁诏，传庆在公台。",
        "dynasty": "唐",
        "collection_info": null
    },
    {
        "title": "送崔谕德致政东归",
        "author": "权德舆",
        "content": "天子坐法宫，诏书下江东。\n懿此嘉遯士，蒲车赴丘中。\n褐衣入承明，朴略多古风。\n直道侍太子，昌言沃宸聪。\n嵓居四十年，心与鸥鸟同。\n一朝受恩泽，自说如池龙。\n乞骸归故山，累疏明深衷。\n大君不夺志，命锡忽以崇。\n旭旦出国门，轻装若秋蓬。\n家依白云峤，手植丹桂丛。\n竹斋引寒泉，霞月相玲珑。\n旷然解赤绶，去逐冥冥鸿。",
        "dynasty": "唐",
        "collection_info": null
    },
    {
        "title": "送三十叔赴任晋陵",
        "author": "权德舆",
        "content": "春云结暮阴，侍坐捧离襟。\n黄绶轻装去，青门芳草深。\n十年尘右职，三径寄遐心。\n便道停桡处，应过旧竹林。",
        "dynasty": "唐",
        "collection_info": null
    },
    {
        "title": "送安南裴都护",
        "author": "权德舆",
        "content": "忽佩交州印，初辞列宿文。\n莫言方任远，且贵主忧分。\n迥转朱鸢路，连飞翠羽羣。\n戈船航涨海，旌斾卷炎云。\n绝徼褰帷识，名香夹毂焚。\n怀来通北户，长养洽南熏。\n暂叹同心阻，行看异绩闻。\n归时无所欲，薏苡或烦君。",
        "dynasty": "唐",
        "collection_info": null
    },
    {
        "title": "送别沅泛",
        "author": "权德舆",
        "content": "念尔强学殖，非贯早从师。\n温温禀义方，慥慥习书诗。\n计偕来上国，宴喜方怡怡。\n经术既修明，艺文亦葳蕤。\n伊予谅无取，琐质荷洪慈。\n偶来贰仪曹，量力何可支。\n废业固相受，避嫌诚自私。\n徇吾刺促心，婉尔康庄姿。\n古人贵直道，内讼乖坦夷。\n用兹处大官，无乃玷清时。\n羸车出门去，怅望交涕洟。\n琢磨贵分阴，岁月若飙驰。\n千里起足下，丰年繫镃䥓。\n苟令志气坚，伫见缨佩随。\n斑斓五綵服，前路春物熙。\n旧游忆江南，环堵留蓬茨。\n湖水白于练，莼羹细若丝。\n别来十三年，梦寐时见之。\n宠荣忽踰量，荏苒不自知。\n晨兴愧华簪，止足为灵龟。\n遐路各自爱，大来行可期。\n青冥在目前，努力调羽仪。",
        "dynasty": "唐",
        "collection_info": null
    },
    {
        "title": "送张曹长工部大夫奉使西番",
        "author": "权德舆",
        "content": "殊邻覆露同，奉使小司空。\n西候车徒出，南台节印雄。\n弔祠将渥命，导驿畅皇风。\n故地山河在，新恩玉帛通。\n塞云凝废垒，关月照惊蓬。\n青史书归日，翻轻五利功。",
        "dynasty": "唐",
        "collection_info": null
    },
    {
        "title": "九华观宴饯崔十七叔判官赴义武幕兼呈书记萧校书",
        "author": "权德舆",
        "content": "炎光三伏昼，洞府宜幽步。\n宿雨润芝田，鲜风摇桂树。\n阴阴台殿敞，靡靡轩车驻。\n晚酌临水清，晨装出关路。\n偏荣本郡辟，倍感元臣遇。\n记室有门人，因君达书素。",
        "dynasty": "唐",
        "collection_info": null
    },
    {
        "title": "送文畅上人东游",
        "author": "权德舆",
        "content": "桑门许辩才，外学接宗雷。\n护法麻衣净，翻经贝叶开。\n宗通知不染，妄想自堪哀。\n或结西方社，师游早晚迴。",
        "dynasty": "唐",
        "collection_info": null
    },
    {
        "title": "送灵武范司空",
        "author": "权德舆",
        "content": "上略在安边，吴钩结束鲜。\n三公临右地，七萃拥中坚。\n旧垒销烽火，新营辨井泉。\n伐谋师以律，贾勇士争先。\n塞迥晴看月，沙平远际天。\n荣熏知屈指，应在盛秋前。",
        "dynasty": "唐",
        "collection_info": null
    },
    {
        "title": "送商州杜中丞赴任",
        "author": "权德舆",
        "content": "安康地里接商于，帝命专城总赋舆。\n夕拜忽辞青琐闼，晨装独捧紫泥书。\n深山古驿分驺骑，芳草闲云逐隼旟。\n绮皓清风千古在，因君一为谢岩居。",
        "dynasty": "唐",
        "collection_info": null
    },
    {
        "title": "送殷卿罢举归淮南旧居",
        "author": "权德舆",
        "content": "计偕十上竟无成，忽忆嵓居便独行。\n志业尝探绝编义，风尘虚作弃繻生。\n岁储应叹山田薄，里社诗逢野酝清。\n惆怅中年羣从少，相看欲别倍关情。",
        "dynasty": "唐",
        "collection_info": null
    },
    {
        "title": "送杜尹赴东都",
        "author": "权德舆",
        "content": "商于留异绩，河洛贺新迁。\n朝选吾公守，时推杜尹贤。\n如纶披凤诏，出匣淬龙泉。\n风雨交中土，簪裾敞别筵。\n清明人比玉，照灼府如莲。\n伫报司州政，征黄似颕川。",
        "dynasty": "唐",
        "collection_info": null
    },
    {
        "title": "送孔江州",
        "author": "权德舆",
        "content": "九派寻阳郡，分明似画图。\n秋光连瀑布，晴翠辨香鑪。\n才子厌兰省，邦君荣竹符。\n江城多暇日，能寄八行无。",
        "dynasty": "唐",
        "collection_info": null
    },
    {
        "title": "送浑邓州",
        "author": "权德舆",
        "content": "年少守南阳，新恩印绶光。\n轻轩出绕溜，利刃发干将。\n风劲初下叶，云寒方护霜。\n想君行县处，露冕菊潭香。",
        "dynasty": "唐",
        "collection_info": null
    },
    {
        "title": "埇桥达奚四于十九陈大三侍御夜宴叙各赋二韵",
        "author": "权德舆",
        "content": "满树铁冠琼树枝，罇前烛下心相知。\n明朝又与白云远，自古河梁多别离。",
        "dynasty": "唐",
        "collection_info": null
    },
    {
        "title": "酬别蔡十二见赠",
        "author": "权德舆",
        "content": "伊人茂天爵，恬澹卧郊园。\n傲世方隐几，说经久颛门。\n浩歌曳柴车，讵羡丹毂尊。\n严霜被鹑衣，不知狐白温。\n游心羲文际，爱我相讨论。\n潢污忽朝宗，传骑令载奔。\n峥嵘岁阴晚，愀怆离念繁。\n别馆丝桐清，寒郊烟雨昏。\n中饮见逸气，纵谈穷化元。\n伫见公车起，圣代待乞言。",
        "dynasty": "唐",
        "collection_info": null
    },
    {
        "title": "扬州与丁山人别",
        "author": "权德舆",
        "content": "将军易道令威仙，华髮清谈得此贤。\n惆怅今朝广陵别，辽东后会復何年。",
        "dynasty": "唐",
        "collection_info": null
    },
    {
        "title": "送台州崔录事",
        "author": "权德舆",
        "content": "不嫌临海远，微禄代躬耕。\n古郡纪纲职，扁舟山水程。\n诗因琪树丽，心与瀑泉清。\n盛府知音在，何时荐政成。",
        "dynasty": "唐",
        "collection_info": null
    },
    {
        "title": "送信安刘少府",
        "author": "权德舆",
        "content": "相看结离念，尽此林中渌。\n夷代轻远游，上才随薄禄。\n参卿滞孙楚，隐市同梅福。\n吏散时泛弦，宾来闲覆局。\n襟情无俗虑，谈笑成逸躅。\n此路足滩声，羡君多水宿。",
        "dynasty": "唐",
        "collection_info": null
    },
    {
        "title": "送李城门罢官归嵩阳",
        "author": "权德舆",
        "content": "与君相识处，吏隐在墙东。\n启闭千门静，逢迎两掖通。\n罢官多暇日，肄业有儒风。\n归去尘寰外，春山桂树丛。",
        "dynasty": "唐",
        "collection_info": null
    },
    {
        "title": "送上虞丞",
        "author": "权德舆",
        "content": "越郡佳山水，菁江接上虞。\n计程航一苇，试吏佐双凫。\n云壑窥仙籍，风谣验地图。\n因寻黄绢字，为我弔曹盱。",
        "dynasty": "唐",
        "collection_info": null
    },
    {
        "title": "送卢评事婺州省觐",
        "author": "权德舆",
        "content": "知向东阳去，晨装见綵衣。\n客愁青眼别，家喜玉人归。\n漠漠水烟晚，萧萧枫叶飞。\n双溪泊船处，候吏拜胡威。",
        "dynasty": "唐",
        "collection_info": null
    },
    {
        "title": "送崔端公郎君入京觐省",
        "author": "权德舆",
        "content": "已见风姿美，仍闻艺业勤。\n清秋上国路，白皙少年人。\n带月轻帆疾，迎霜綵服新。\n过庭若有问，一为说漳滨。",
        "dynasty": "唐",
        "collection_info": null
    },
    {
        "title": "送张周二秀才谒宣州薛侍郎",
        "author": "权德舆",
        "content": "儒衣两少年，春棹毂溪船。\n湖月供诗兴，岚风费酒钱。\n上帆涵浦岸，欹枕傲晴天。\n不用愁羁旅，宣城太守贤。",
        "dynasty": "唐",
        "collection_info": null
    },
    {
        "title": "送张将军归东都旧业",
        "author": "权德舆",
        "content": "功名不復求，旧业向东周。\n白草辞边骑，青门别故侯。\n摧残宝劒折，羸病绿珠愁。\n日暮寒风起，犹疑大漠秋。",
        "dynasty": "唐",
        "collection_info": null
    },
    {
        "title": "送句容王少府簿领赴上都",
        "author": "权德舆",
        "content": "上国路绵绵，行人候晓天。\n离亭绿绮奏，乡树白云连。\n江露湿征袂，山莺宜泊船。\n春风若为别，相顾起尊前。",
        "dynasty": "唐",
        "collection_info": null
    },
    {
        "title": "送从弟谒员外叔父迴归义兴",
        "author": "权德舆",
        "content": "异乡兄弟少，见尔自依然。\n来酌林中酒，去耕湖上田。\n何朝逢暑雨，几夜泊鱼烟。\n余力当勤学，成名贵少年。",
        "dynasty": "唐",
        "collection_info": null
    },
    {
        "title": "送梁道士谒寿州崔大夫",
        "author": "权德舆",
        "content": "年少一仙官，清羸驾綵鸾。\n洞宫云渺渺，花路水漫漫。\n岁计芝田熟，晨装月帔寒。\n遥知小山桂，五马待邀欢。",
        "dynasty": "唐",
        "collection_info": null
    },
    {
        "title": "送郑秀才贡举",
        "author": "权德舆",
        "content": "西笑意如何，知随贡举科。\n吟诗向月露，驱马出烟萝。\n晚色平芜远，秋声候鴈多。\n自怜归未得，相送一劳歌。",
        "dynasty": "唐",
        "collection_info": null
    },
    {
        "title": "送谢孝廉移家越州",
        "author": "权德舆",
        "content": "家承晋太傅，身慕鲁诸生。\n又见一帆去，共愁千里程。\n沙平古树迥，潮满晓江晴。\n从此幽深去，无妨隐姓名。",
        "dynasty": "唐",
        "collection_info": null
    },
    {
        "title": "送韩孝廉侍从赴举",
        "author": "权德舆",
        "content": "贡士去翩翩，如君最少年。\n綵衣行不废，儒服代相传。\n晓月经淮路，繁阴过楚天。\n清谈遇知己，应访孝廉船。",
        "dynasty": "唐",
        "collection_info": null
    },
    {
        "title": "送陆拾遗秖召赴行在",
        "author": "权德舆",
        "content": "鹓鹭承新命，翻飞入汉庭。\n歌诗能合雅，献纳每论经。\n月晓蜀江迥，猿啼楚树青。\n幸因焚草暇，书札访沈冥。",
        "dynasty": "唐",
        "collection_info": null
    },
    {
        "title": "送暎师归本寺",
        "author": "权德舆",
        "content": "还归柳市去，远远出人羣。\n苔甃桐花落，山窗桂树熏。\n引泉通绝涧，放鹤入孤云。\n幸许宗雷到，清谈不易闻。",
        "dynasty": "唐",
        "collection_info": null
    }
]